খুদ্দকনিকায়ে অপদান (প্রথম খণ্ড)

অনুবাদক : করুণাবংশ ভিক্ষু

১. বুদ্ধ বর্গ

১. বুদ্ধ-অপদান
১. অনাথপিণ্ডিকের নির্মিত জেতবনে অবস্থানরত ভগবান তথাগত বুদ্ধকে বৈদেহ মুনি আনন্দ বিনীতভাবে প্রশ্ন করেছিলেন, ‘হে বীর, যাঁরা সর্বজ্ঞ বুদ্ধ হন, তাঁরা কোন হেতুতে, কী কারণে সর্বজ্ঞ বুদ্ধ হয়ে থাকেন?

২. তখন মহর্ষি সর্বজ্ঞ বুদ্ধবর আনন্দকে মধুর স্বরে বললেন, যাঁরা পূর্ব পূর্ব বুদ্ধগণের শাসনকালে অলব্ধমোক্ষ (মুক্তি, নির্বাণ) লাভের জন্য দৃঢ় সংকল্পবদ্ধ হন।

৩. সেই ধীর সুতীক্ষ্ণ প্রাজ্ঞ ব্যক্তিগণই পরম সম্বোধিকে মূখ্য করে প্রবল অধ্যবসায়ের দ্বারা, দৃঢ়বীর্যবলে, আপন প্রজ্ঞাতেজে সর্বজ্ঞ বুদ্ধত্ব লাভ করেন।

৪. আমিও ত্রিশ পারমী পরিপূর্ণ পূর্ব পূর্ব অসংখ্য ধর্মরাজ বুদ্ধগণের নিকট শুধু মনে মনেই বুদ্ধত্ব প্রার্থনা করেছিলাম।

৫. এখন ত্রিশ পারমী পরিপূর্ণ ধর্মরাজ অসংখ্য বুদ্ধগণের বুদ্ধ-অপদানগুলো পরম পবিত্র মনে মনোযোগ দিয়ে শোন।

৬. পরম সম্বোধিপ্রাপ্ত লোকনায়ক বুদ্ধশ্রেষ্ঠসহ অনুত্তর সংঘকে করজোড়ে ও নতশিরে অভিবাদন করেছিলাম।

৭. বুদ্ধক্ষেত্রের মধ্যে আকাশস্থ ও ভূমিস্থিত যে-সমস্ত অসংখ্য রত্ন বিদ্যমান আছে, সবই আমি মনে মনে অধিষ্ঠান করে আহরণ করেছিলাম।

৮. যেখানে আমি রৌপ্যময় ভূমিতে আকাশচুম্বী বহুতল রত্নময় প্রাসাদ নির্মাণ করেছিলাম।

৯. প্রাসাদের মহার্ঘ মূল্যের স্তম্ভগুলো বর্ণিলভাবে সাজিয়েছিলাম, উত্তমভাবে তৈরি করেছিলাম, সুবিন্যস্ত করেছিলাম এবং স্বর্ণময় স্তম্ভগুলো ধ্বজাবিশিষ্ট ছত্রে সুসজ্জিত করেছিলাম।

১০. বৈদূর্যমণিসম্পন্ন, শুভ্র, বিমল অভ্রসম্পন্ন প্রথম ভূমি, যা জলজ পদ্মে আকীর্ণ ও শ্রেষ্ঠ কাঞ্চনে পরিপূর্ণ সুবর্ণভূমির মতোই শোভা পাচ্ছিল।

১১. প্রবাল বেষ্টনীযুক্ত, প্রবালবর্ণের ভূমির কোনো কোনো অংশ রক্তিম বর্ণাভ, কোনো কোনো অংশ শুভ্র সমুজ্জ্বল এবং সেই ইন্দ্রগোপক-বর্ণাভ ভূমি দশদিকে রশ্মি বিচ্ছুরিত করে জ্বল জ্বল করছিল।

১২. গৃহদ্বার অত্যন্ত সুবিভক্ত, জানালাগুলো সুবিন্যস্ত, চারটি পূজার বেদিবিশিষ্ট প্রাসাদটি অত্যন্ত দীপ্তিময় ও মনোরম।

১৩. নীল, হলুদ, লাল, সাদা ও কাল এই পঞ্চ বর্ণবিশিষ্ট কূটাগারটি বহু মূল্যবান সপ্তবিধ রত্ন দ্বারা অলংকৃত।

১৪. ওই প্রাসাদটি আলোকোজ্জ্বল, নানাবিধ পদ্ম ও পাক-পাখালির দ্বারা পরিশোভিত, অসংখ্য তারকা-নক্ষত্ররাজিতে সমাকীর্ণ এবং চন্দ্র-সূর্য-পরিবেষ্টিত।

১৫. সৃবর্ণ বর্ণের হেমজালে আচ্ছাদিত, সুবর্ণ কিঙ্কণি তথা ঝুনঝুনিবিশিষ্ট ও সুবর্ণ মালাবিশিষ্ট মনোরম প্রাসাদটি মৃদুমন্দ হিম শীতল বাতাসে ঝনঝনিয়ে ওঠে।

১৬. সেই সুউচ্চ মালাবিশিষ্ট প্রাসাদটি মঞ্জিষ্ঠা, লাল, হলুদ, পিঙ্গল প্রভৃতি বহুবিধ রং দিয়ে সাজানো হয়েছিল।

১৭. সেই প্রাসাদের শয়নকক্ষগুলো বহু শত স্ফটিকবিশিষ্ট, স্বর্ণময়, মণিময় ও লাল রঙের মূল্যবান পাথর পরিবেষ্টিত এবং অত্যুৎকৃষ্ট কোমল কাশীবস্ত্রে আচ্ছাদিত।

১৮. সুকোমল পশমী বস্ত্র, সুতিবস্ত্র, পট্টবস্ত্র ও গৌরবর্ণের বস্ত্র এই সমস্ত বিবিধ বস্ত্রে আমি মনে মনে সমস্ত শয়নকক্ষটি তৈরি করেছিলাম।

১৯. সেই ভূমিগুলোতে বহুবিধ মূল্যবান রত্নে অলংকৃত ও মূল্যবান মণিবিশিষ্ট উল্কাধারীরা দাঁড়িয়ে থাকতেন।

২০. অতঃপর নগরদ্বারের স্বর্ণময় স্তম্ভগুলো ও শুভ্র কাঞ্চনে তৈরি তোরণগুলো অতিশয় শোভা পাচ্ছিল।

২১. প্রাসাদের প্রতিটি জানালা সুবিভক্ত, কবাটগুলো বর্ণিলভাবে সাজানো ও প্রবেশদ্বারে পদ্ম-উৎপলবিশিষ্ট বহুবিধ পূর্ণঘট দেওয়া হয়েছিল।

২২. অতীতে লোকনায়ক সমস্ত বুদ্ধগণ সশিষ্যে প্রকৃতির অপরূপ বর্ণে নিজেদের তৈরি করতেন।

২৩. সকল বুদ্ধগণ সশিষ্যে সেই দ্বার দিয়ে প্রবেশপূর্বক আর্য পবিবেষ্টিত হয়ে অবিমিশ্র স্বর্ণময় আসনে উপবেশন করতেন।

২৪. পৃথিবীতে অতীত, বর্তমান যেই সমস্ত অনুত্তর বুদ্ধগণ আছেন তাঁদের সকলকে আমি সেই প্রাসাদে সমবেত করেছিলাম।

২৫. অতীত, বর্তমান বহুশত স্বয়ম্ভূ অপরাজিত পচ্চেক-বুদ্ধগণ আছেন তাঁদের সকলকে আমি সেই প্রাসাদে সমবেত করেছিলাম।

২৬. যে-সমস্ত দিব্য ও মনুষ্য-কল্পতরু আছে সবগুলোই আমি ত্রিচীবরে আচ্ছাদিত করেছিলাম।

২৭. আমি মণিময় শোভন পাত্রে খাদ্য-ভোজ্য বিবিধ পানভোজন পূর্ণ করে দান করেছিলাম।

২৮-২৯. দিব্যবস্ত্র পরিধানের ন্যায় শোভন চীবরে আচ্ছাদিত ও মধুর শর্করা (চিনি), তৈল, মধু ও গুড়সম্পন্ন সেই সমস্ত আর্যগণ উৎকৃষ্ট অন্ন ভোজনে পরিতৃপ্ত হয়ে গুহাবাসী পশুরাজ সিংহের ন্যায় রত্নময় শয়নকক্ষে প্রবেশ করেছিলেন।

৩০. প্রবেশের পর মহার্ঘ মূল্যের শয্যার ওপর সিংহশয্যায় শয়ন করেছিলেন এবং সম্প্রজ্ঞানী হয়ে অবস্থান করেছিলেন।

৩১. ধ্যানরতিযুক্ত, বিচরণরত পচ্চেক-বুদ্ধগণের মধ্যে কেউ কেউ ধর্মদেশনা করেন, আবার কেউ কেউ প্রথম ধ্যানাদির মাধ্যমে ঋদ্ধিক্রীড়া করেন।

৩২. কেউ কেউ অভিজ্ঞাপ্রাপ্ত হন এবং অভিজ্ঞা বশীভূত করায় কেউ কেউ অনেক লক্ষ অতিপ্রাকৃত অলৌকিক ঋদ্ধিশক্তি প্রদর্শন করেন।

৩৩. পচ্চেক-বুদ্ধগণ সর্বজ্ঞ গোচরীভূত বিষয়াদি সম্বন্ধে পচ্চেক-বুদ্ধগণকে জিজ্ঞেস করেন। তাতে তারা গম্ভীর ও নিপুণ কারণগুলো প্রজ্ঞাযোগে বুঝতে সক্ষম হন।

৩৪. শ্রাবকগণ বুদ্ধগণকে জিজ্ঞেস করেন, আর বুদ্ধগণ জিজ্ঞেস করেন শ্রাবকগণকে। পরস্পর পরস্পরকে প্রশ্ন জিজ্ঞেস করে পরস্পর পরস্পরকে উত্তর দেন।

৩৫. বুদ্ধ, পচ্চেক-বুদ্ধ, শ্রাবক ও পরিচারকগণ সকলেই এইভাবে আপন আপন রতিতে প্রাসাদে রমিত হন।

৩৬. মাথার ওপর সপ্তরত্নময় কাঞ্চন বেষ্টনীযুক্ত, সুবর্ণজাল ঝুলানো ছাতা স্থিত হোক এবং মুক্তাজাল পরিবেষ্টিত সমস্ত ছাতাই আমার মাথার ওপর স্থিত হোক।

৩৭. সুবর্ণ তারকা চিত্রিত বর্ণিল চাঁদোয়া পুষ্পমাল্যযুক্ত চাঁদোয়াই পরিণত হোক।

৩৮. বিশাল পুষ্করিণী পুষ্পমাল্য ও গন্ধমাল্য দ্বারা পরিশোভিত এবং শুভ্র বস্ত্রে আচ্ছাদিত ও মূল্যবান রত্নে ভূষিত।

৩৯. চতুর্দিকে ফুল ছড়ানো ছিটানো, সুচিত্রিত, সুগন্ধি সৌরভে পরিব্যাপ্ত, পঞ্চাঙ্গুল দ্বারা সুগন্ধি লেপনকৃত ও সুবর্ণ আচ্ছাদনে আচ্ছাদিত।

৪০. প্রাসাদের চতুর্দিকস্থ পুষ্করিণীগুলো পদ্ম, উৎপল দ্বারা আচ্ছাদিত এবং সুবর্ণ বর্ণের পদ্মরেণু ও ধূলিতে আকীর্ণ।

৪১. প্রাসাদের চতুর্দিকস্থ সমস্ত বৃক্ষগুলোতে ফুল প্রষ্ফুটিত হোক এবং স্বয়ং পুষ্পবৃক্ষ হতে ঝড়ে পড়ে প্রাসাদের উপরে স্থিত হোক।

৪২. সেখানে ময়ূরেরা নৃত্য করুক, দিব্যহংসরা কূজন করুক এবং সুকণ্ঠী কোকিলসহ সমস্ত পাখিরা আপন মনে গান করুক।

৪৩. প্রাসাদের চতুর্দিকে সকল প্রকার ভেরীশব্দ বেজে উঠুক, সকল প্রকার বীণা সুর তুলুক এবং সকল গায়ক গান করুক।

৪৪-৪৫. এই চক্রবালের সমস্ত বুদ্ধক্ষেত্রের মধ্যেই আলোকজ্জ্বল ও রত্নময় সোনার পালঙ্ক উৎপন্ন হোক, তথাকার দ্বীপবৃক্ষগুলো জ্বলে উঠুক এবং দশ হাজার প্রদীপ একই সঙ্গে জ্বলে উঠে একটি মাত্র প্রদীপ বলে প্রতীয়মান হোক।

৪৬. প্রাসাদের চতুর্দিকে গণিকা, নর্তকী ও অপ্সরাগণ নৃত্য করুক এবং নানা রঙ্গ-তামাশা প্রদর্শন করুক।

৪৭. (তখন আমি) বৃক্ষের ওপর, পর্বতের ওপর ও সিনেরু পর্বতের শীর্ষদেশে পঞ্চবর্ণের চিত্রবিচিত্র ধ্বজা পতাকা উত্তোলন করেছিলাম।

৪৮. মানুষ, নাগ, গন্ধর্ব ও দেবতা তারা সকলে উপস্থিত হোক এবং সমস্ত প্রাসাদের চতুর্দিকে অঞ্জলিবদ্ধ হয়ে নমস্কার করুক।

৪৯. যা কিছু কুশলকর্ম করা উচিত সেই সমস্ত কুশলকর্ম দেবালয়ে আমি কায়-বাক্য-মনে সুসম্পন্ন করেছি।

৫০. লোকে সংজ্ঞী ও অসংজ্ঞী যেই সমস্ত সত্ত্বগণ আছেন, তারা সকলেই আমার পুণ্যের ফল লাভ করুক।

৫১. আমি যেই সুকৃত পুণ্যের ফল দান করেছি, সেখানকার যেই সত্ত্বগণ তা জানেন না, তাদের সকলকে দেবতাগণ অবগত করেছিলেন।

৫২. সমস্ত চক্রবালের মধ্যে যেই সত্ত্বগণ কবলীকৃত আহারে জীবন ধারণ করেন, তারা সকলেই মনুষ্য ভোজন লাভ করুক।

৫৩. আমি মনে মনে দান দিয়েছি, অতএব মনে মনেই আমি প্রসাদ লাভ করেছি এবং এতে করে সকল সম্যকসম্বুদ্ধ, পচ্চেক-বুদ্ধ ও জিনশ্রাবকগণ পূজিত হয়েছেন।

৫৪. সেই সুকৃত কর্মের ফলে ও প্রার্থনাবলে আমি মনুষ্যদেহ ত্যাগ করে তাবতিংস দেবলোকে গমন করেছিলাম।

৫৫. মনে মনে প্রার্থনা করার ফলে দেবত্ব ও মনুষ্যত্ব এই দ্বিবিধ জন্মই শুধু আমি জানতে পারি, অন্য কোনো গতি হয়েছে বলে আমার জানা নেই।

৫৬. রূপ-লাবণ্যে ও ঐশ্বর্যে আমি দেব ও মনুষ্যদের মধ্যে শ্রেষ্ঠ হয়ে জন্ম নিই এবং প্রজ্ঞায় আমার সমকক্ষ কেউ নেই।

৫৭. বিবিধ প্রকারের ভোজন, শ্রেষ্ঠ রত্ন ও বিবিধ প্রকার বস্ত্র আকাশ হতে শীঘ্রই আমার উৎপন্ন হতো।

৫৮. পৃথিবীর মধ্যে পর্বতে, আকাশে, জলে ও বনে যেখানেই আমি হাত পাতি, সেখানেই আমার দিব্য আহার উৎপন্ন হতো।

৫৯. পৃথিবীর মধ্যে পর্বতে, আকাশে, জলে ও বনে যেখানেই আমি হাত পাতি, সেখানেই আমার সমস্ত প্রকার রত্ন উৎপন্ন হতো।

৬০. পৃথিবীর মধ্যে পর্বতে, আকাশে, জলে ও বনে যেখানেই আমি হাত পাতি, সেখানেই আমার সমস্ত প্রকার গন্ধ উৎপন্ন হতো।

৬১. পৃথিবীর মধ্যে পর্বতে, আকাশে, জলে ও বনে যেখানেই আমি হাত পাতি, সেখানেই আমার সমস্ত প্রকার যান (গাড়ি) উৎপন্ন হতো।

৬২. পৃথিবীর মধ্যে পর্বতে, আকাশে, জলে ও বনে যেখানেই আমি হাত পাতি, সেখানেই আমার সমস্ত প্রকার মালা উৎপন্ন হতো।

৬৩. পৃথিবীর মধ্যে পর্বতে, আকাশে, জলে ও বনে যেখানেই আমি হাত পাতি, সেখানেই আমার বিবিধ অলংকার উৎপন্ন হতো।

৬৪. পৃথিবীর মধ্যে পর্বতে, আকাশে, জলে ও বনে যেখানেই আমি হাত পাতি, সবখানেই আমার জন্য কন্যা (দেবকন্যা) উৎপন্ন হতো।

৬৫. পৃথিবীর মধ্যে পর্বতে, আকাশে, জলে ও বনে যেখানেই আমি হাত পাতি, সেখানেই আমার মধুপিণ্ড উৎপন্ন হতো।

৬৬. পৃথিবীর মধ্যে পর্বতে, আকাশে, জলে ও বনে যেখানেই আমি হাত পাতি, সেখানেই আমার সকল প্রকার খাদ্য উৎপন্ন হতো।

৬৭. আমি শ্রেষ্ঠ সম্বোধি লাভের জন্য দুঃস্থ, দরিদ্র লোকদের, যাচকদের ও পথিকদের শ্রেষ্ঠদান দিয়েছিলাম।

৬৮. ‘ত্রিলোকে আমি বুদ্ধ হবো’ এটি জেনে শিলাময় পর্বত নাচতে শুরু করল, বিশাল গিরি-পর্বত গর্জন করতে শুরু করল এবং সমস্ত দেবলোকে দেবগণ আনন্দিত হলো।

৬৯. ত্রিলোকের দশদিক আছে, যার অন্ত বা শেষ নেই এবং দশদিকে অসংখ্য বুদ্ধক্ষেত্র (বুদ্ধবিষয়) বিদ্যমান।

৭০. ত্রিলোকে আমার যুগল রশ্মিবাহী প্রভা প্রদর্শিত হয়েছে। এই সমস্ত রশ্মিজাল অত্যন্ত আলোকোজ্জ্বল।

৭১. এই পরিমাণ লোকধাতুর মধ্যে নিম্নে নিরয় হতে ঊর্ধ্বে ব্রহ্মলোক পর্যন্ত সকলেই আমাকে দেখুক এবং সকলেই আমার অনুগামী হোক।

৭২. সুমধুর শব্দে আমার অমৃতনির্ঝর উপদেশবাণী এখানকার সকল সত্ত্বগণ শ্রবণ করুক।

৭৩. মহান ধর্মমেঘ ধর্মবারি বর্ষণ করলে পরে সকল সত্ত্বগণ আসবমুক্ত হোক এবং ন্যূনতমপক্ষে সত্ত্বগণ স্রোতাপন্ন হোক।

৭৪. যা যা দানের যোগ্য সবই দান করে, পরিপূর্ণভাবে শীল রক্ষা করে এবং নৈষ্ক্রম্য-পারমী পূরণ করে আমি উত্তম সম্বোধি প্রাপ্ত হয়েছি।

৭৫. পণ্ডিতগণকে প্রতিপন্ন করে, উত্তম বীর্য অনুশীলন করে এবং ক্ষান্তি-পারমী পূরণ করে আমি উত্তম সম্বোধি প্রাপ্ত হয়েছি।

৭৬. দৃঢ় অধিষ্ঠান করে, সত্য-পারমী পূরণ করে এবং মৈত্রী-পারমী পূরণ করে আমি উত্তম সম্বোধি প্রাপ্ত হয়েছি।

৭৭. লাভে-অলাভে, সুখে-দুঃখে, সম্মানে-অসম্মানে সর্বত্রেই আমি সমচিত্ত হয়ে আমি উত্তম সম্বোধি প্রাপ্ত হয়েছি।

৭৮. আলস্যকে ভয়ের চক্ষে দেখে এবং বীর্যকে মুক্তিপ্রদায়ক ভেবে আরব্ধবীর্য হও, এটিই বুদ্ধের অনুশাসন।

৭৯. বিবাদ-কলহকে ভয়ের চক্ষে দেখে এবং অবিবাদকে শান্তিপ্রদায়ক ভেবে সকলেই বন্ধুভাবাপন্ন হও, এটিই বুদ্ধের অনুশাসন।

৮০. প্রমাদকে ভয়ের চক্ষে দেখে এবং অপ্রমাদকে মুক্তিপ্রদায়ক ভেবে আর্য অষ্টাঙ্গিক মার্গ অনুশীলন কর, এটিই বুদ্ধের অনুশাসন।

৮১. বহু বুদ্ধ ও অর্হৎ সকলেই সমবেত হয়েছেন, সেই সম্বুদ্ধ ও অর্হৎগণকে বন্দনাপূর্বক নমস্কার কর।

৮২. বুদ্ধগণ এমনই অচিন্তনীয় এবং বুদ্ধগণের ধর্মও অচিন্তনীয়, সেই অচিন্তনীয় বুদ্ধ ও তাঁর ধর্মের প্রতি যিনি প্রসন্নচিত্ত হবেন তার বিপাকও অচিন্তনীয় হয়।

ঠিক এভাবেই ভগবান বুদ্ধ নিজের বুদ্ধচর্যা চিন্তা করে সেই ‘বুদ্ধ-অপদান’ নামক ধর্মপর্যায় দেশনা করেছিলেন।

বুদ্ধ-অপদান সমাপ্ত।

২. পচ্চেক-বুদ্ধ অপদান
৮৩. অনাথপিণ্ডিকের নির্মিত জেতবনে অবস্থানরত তথাগত বুদ্ধকে বৈদেহমুনি আনন্দ নতশিরে বন্দনা করে জিজ্ঞেস করছিলেন, ‘হে বীর, যাঁরা পচ্চেক-বুদ্ধ হন, তাঁরা কোন হেতুতে এবং কী কারণে উৎপন্ন হন?’

৮৪-৮৫. তখন মহর্ষি সর্বজ্ঞ বুদ্ধবর আনন্দকে মধুরস্বরে বললেন, ‘যাঁরা পূর্ব পূর্ব বুদ্ধগণের শাসনকালে কৃতপুণ্য হওয়া সত্ত্বেও নির্বাণ লাভে সক্ষম হন না, কোনো একজনকে প্রধান বা মূখ্য করে জন্ম নেওয়া সেই ধীর সুতীক্ষ্ণ প্রাজ্ঞ ব্যক্তিগণই বুদ্ধগণের সাহায্য ব্যতীত সামান্যমাত্র আলম্বনের দ্বারা পচ্চেকবোধিজ্ঞান লাভ করে থাকেন।

৮৬. সমগ্র ত্রিলোকের মধ্যে আমি ব্যতীত পচ্চেক-বুদ্ধগণের সমান অন্য কেউ নেই। আমি এখন সংক্ষেপে সেই সাধুবিহারী মহামুনিগণের গুণকীর্তন করছি।

৮৭. মহর্ষি বুদ্ধগণের স্বয়ং ভাষণ করা মধুর অথচ অল্প, উত্তম বাক্যগুলো অনুত্তর ভৈষজ্যস্বরূপ নির্বাণপ্রার্থীগণ সকলেই প্রসন্নচিত্তে শুনুন।

৮৮-৮৯. সমাগত পচ্চেক-বুদ্ধগণের পরম্পরাগত যে-সমস্ত অপদান এবং আদীনব তথা উপদ্রব ও বৈরাগ্য-উৎপাদক যে-সমস্ত কাহিনি এবং তারা যেভাবে বোধিজ্ঞান লাভ করেছিলেন তা এ রকম :

তাঁরা আসক্তিযুক্ত বিষয়গুলোতে অনাসক্ত, অনুরাগজনক লোকের প্রতি অননুরক্ত চিত্ত হয়ে এবং রাগ-দেষাদি প্রপঞ্চ ত্যাগ করেই পচ্চেকবোধিজ্ঞান লাভ করেছিলেন।

৯০. সকল সত্ত্বগণের প্রতি দণ্ড ব্যবহার না করে এবং কাউকে কোনোরূপ কষ্ট না দিয়ে মৈত্রীতদ্গত চিত্তে পরহিতকামী হয়ে পচ্চেক-বুদ্ধগণ খড়গবিষাণ গণ্ডারের ন্যায় একাকী বিচরণ করেন।

৯১. সকল সত্ত্বগণের প্রতি দণ্ড ব্যবহার না করে এবং কাউকে কোনোরূপ কষ্ট না দিয়ে এমনকি পুত্রও পর্যন্ত ইচ্ছা করেন না, কোথায় আবার সহায় (বন্ধু) খোঁজ করবেন। অতএব পচ্চেক-বুদ্ধগণ খড়গবিষাণ গণ্ডারের ন্যায় একাকী বিচরণ করেন।

৯২. জনসংসর্গ করলে স্নেহ (মায়া) উৎপন্ন হয়, সেই স্নেহের কারণে বহু দুঃখ সহ্য করতে হয়। সেই আদীনব তথা দোষ দেখেই পচ্চেক-বুদ্ধগণ খড়গবিষাণ গণ্ডারের ন্যায় একাকী বিচরণ করেন।

৯৩. মিত্র-সুহৃদদের প্রতি সদয় হলে পরে তাদের প্রতি প্রতিবদ্ধচিত্তবশত বহু কল্যাণ সাধন করতে হয়। বন্ধুত্বের এমন ভয় দেখেই পচ্চেক-বুদ্ধগণ খড়গবিষাণ গণ্ডারের ন্যায় একাকী বিচরণ করেন।

৯৪. বিশাল বিশাল বাঁশের পারস্পরিক দৃঢ় বন্ধনের ন্যায় স্ত্রী-পুত্রদের মধ্যে যে স্নেহবন্ধন, তার দোষ দেখে পচ্চেক-বুদ্ধগণ বাঁশের অগ্রভাগের কচি ডগার ন্যায় অলগ্নভাবে ও খড়গবিষাণ গণ্ডারের ন্যায় একাকী বিচরণ করেন।

৯৫. বন্ধনহীন হরিণ যেমন অরণ্যের মধ্যে যথেচ্ছা খাদ্যান্বেষণে বিচরণ করে, তদ্রূপ বিজ্ঞ ব্যাক্তি মুক্তির আকাঙ্ক্ষায় খড়গবিষাণ গণ্ডারের ন্যায় একাকী বিচরণ করেন।

৯৬. বন্ধুদের সঙ্গে একত্রে বাস করলে বিভিন্ন স্থানে বেড়াতে যাবার জন্য আমন্ত্রিত হতে হয়, তাই পচ্চেক-বুদ্ধগণ লোভমুক্ত হয়ে মুক্তির আকাঙ্ক্ষায় খড়গবিষাণ গণ্ডারের ন্যায় একাকী বিচরণ করেন।

৯৭. প্রিয়জনদের মধ্যে বাস করলে ক্রীড়া ও পঞ্চকামগুণের প্রতি আসক্তি বেড়ে যায়, পুত্রপ্রেম বিপুল পরিমাণে বেড়ে যায়। প্রিয়বিয়োগকে অতিশয় ঘৃণার চক্ষে দেখেই পচ্চেক-বুদ্ধগণ খড়গবিষাণ গণ্ডারের ন্যায় একাকী বিচরণ করেন।

৯৮. চতুর্দিকে অপ্রতিঘ তথা মৈত্রীচিত্ত হয়ে, যেকোনো বিষয়ে সন্তুষ্টচিত্ত হয়ে ও সম্ভাব্য বিপদে ভীত না হয়ে পচ্চেক-বুদ্ধগণ খড়গবিষাণ গণ্ডারের ন্যায় একাকী বিচরণ করেন।

৯৯. গৃহস্থের ঘরে বসবাস না করা নিরাসক্ত প্রব্রজিত সদৃশ পচ্চেক-বুদ্ধ স্ত্রী-পুত্রদের প্রতি উদাসীন হয়ে খড়গবিষাণ গণ্ডারের ন্যায় একাকী বিচরণ করেন।

১০০. ছিন্নপত্র পারিজাতপুষ্পের মতো সমস্ত গৃহীব্যঞ্জন খুলে ফেলে দিয়েছি। সমস্ত গৃহীবন্ধন তথা কামবন্ধন মার্গজ্ঞানে ছিন্ন করে বীর খড়গবিষাণ গণ্ডারের ন্যায় একাকী বিচরণ করেন।

১০১. যদি পণ্ডিত, সাধুবিহারী, ধীর সহচর লাভ হয়, তাহলে স্মৃতিমান ব্যক্তি সমস্ত আপদ-বিপদ অতিক্রম করে আনন্দিত মনে বিচরণ করেন।

১০২. যদি পণ্ডিত, সাধুবিহারী, ধীর সহচর পাওয়া না যায়, তাহলে স্মৃতিমান ব্যক্তি রাজার বিজিত রাজ্য পরিত্যাগের ন্যায় ও অরণ্য মাঝে হস্তীরাজ মাতঙ্গের ন্যায় একাকী বিচরণ করেন।

১০৩. আমি অবশ্যই সহায়-সম্পদকে প্রশংসা করি। কিন্তু নিজের চেয়ে শ্রেষ্ঠ অথবা সমগুণসম্পন্ন সহচরের সংস্পর্শে থাকা উচিত বলে মনে করি। এমন সহচর না পাওয়া গেলে নির্দোষ অল্পমাত্র ভোজী হয়ে মুক্তিকামী কুলপুত্র খড়গবিষাণ গণ্ডারের ন্যায় একাকী বিচরণ করেন।

১০৪. স্বর্ণকারপুত্রের সুনির্মিত উজ্জ্বল ও খাঁটি দুটি সোনার বাটির পরস্পর সংঘর্ষণ দেখে মুক্তিকামী কুলপুত্র খড়গবিষাণ গণ্ডারের ন্যায় একাকী বিচরণ করেন।

১০৫. এইরূপে দ্বিতীয় সহচরের সঙ্গে একত্রে বাস করলে আমার বাক্যের দ্বারা সে বিরক্ত হতে পারে। মুক্তিকামী কুলপুত্র দ্বিতীয় সহচরের এমন ভাবী ভয় দেখেই খড়গবিষাণ গণ্ডারের ন্যায় একাকী বিচরণ করেন।

১০৬. বস্তুকাম ও ক্লেশকাম এই দ্বিবিধ কাম অত্যন্ত বিচিত্র, বহুরূপী, মধুর ও মনোজ্ঞ, এটি চিত্তকে বিরূপভাবে মথিত করে। কামগুণের এই দোষ দেখেই মুক্তিকামী কুলপুত্র খড়গবিষাণ গণ্ডারের ন্যায় একাকী বিচরণ করেন।

১০৭. এটি অনিষ্টতা, উপদ্রব, রোগ, শল্য ও ভয় নিয়ে আসে। কামগুণের এই ভয় দেখেই মুক্তিকামী কুলপুত্র খড়গবিষাণ গণ্ডারের ন্যায় একাকী বিচরণ করেন।

১০৮. শীত, উষ্ণ, ক্ষুধা, পিপাসা, বায়ু-বৃষ্টির উপদ্রব, ডাঁশ-মশার উপদ্রব ও বিষাক্ত সরীসৃপ প্রাণীর উপদ্রব-এই সমস্ত কষ্ট সহ্য করেই মুক্তিকামী কুলপুত্র খড়গবিষাণ গণ্ডারের ন্যায় একাকী বিচরণ করেন।

১০৯. হস্তীনাগের ন্যায় হস্তীদল পরিত্যাগ করে অশৈক্ষ্য শীলসম্পন্ন, আর্যজাতিতে জন্ম নেওয়া পরিশুদ্ধ কুলপুত্র অরণ্যে যথাভিরুচি অবস্থান করে খড়গবিষাণ গণ্ডারের ন্যায় একাকী বিচরণ করেন।

১১০. জনসংসর্গে বসবাসরত ব্যক্তি সাময়িক বিমুক্তি তথা লোকীয় সমাপত্তি লাভ করবে, এটি সম্ভব নয়। আদিত্যবন্ধু পচ্চেক-বুদ্ধের এই কথা গভীরভাবে বিচার করে জনসংসর্গ ছেড়ে মুক্তিকামী কুলপুত্র খড়গবিষাণ গণ্ডারের ন্যায় একাকী বিচরণ করেন।

১১১. যিনি যাবতীয় মিথ্যাদৃষ্টি মার্গজ্ঞানে অতিক্রম করেছেন, নিয়ত সম্বোধিপরায়ণ ও পরে অর্হত্ত্বমার্গ পেয়ে ফলজ্ঞানে পচ্চেকবোধিজ্ঞান উৎপন্ন করেছেন, সেই অনন্যসাধারণ ব্যক্তি খড়গবিষাণ গণ্ডারের ন্যায় একাকী বিচরণ করেন।

১১২. যিনি নির্লোভচিত্ত, কুহক নন, পিপাসারহিত, ম্রক্ষহীন, মোহত্যাগী এবং সমস্ত লোকের প্রতি নিরাসক্ত হয়েছেন সেই অনন্যসাধারণ ব্যক্তি খড়গবিষাণ গণ্ডারের ন্যায় একাকী বিচরণ করেন।

১১৩. অনর্থকারী, অকুশলে নিবিষ্ট পাপী সহচরকে পরিবর্জন করে এবং স্বয়ং মিথ্যাদৃষ্টিপরায়ণ প্রমত্ত ব্যক্তির সংস্পর্শে না থেকে অনন্যসাধারণ ব্যক্তি খড়গবিষাণ গণ্ডারের ন্যায় একাকী বিচরণ করেন।

১১৪. শীলবান, ত্রিবিধ প্রতিভাণধারী, বহুশ্রুত, ধর্মধর মিত্রের ভজনা করবে। নিজের কল্যাণ ও পরের কল্যাণ উভয়ের কল্যাণের কথা জেনে ও ষোলো প্রকার সংশয় দূরীভূত করে অনন্যসাধারণ ব্যক্তি খড়গবিষাণ গণ্ডারের ন্যায় একাকী বিচরণ করেন।

১১৫. সংসারে ক্রীড়ায় ও পঞ্চকামগুণে আসক্ত না হয়ে যাবতীয় বিভূষণ হতে বিরত সত্যবাদী ব্যক্তি খড়গবিষাণ গণ্ডারের ন্যায় একাকী বিচরণ করেন।

১১৬. স্ত্রী-পুত্র, পিতা-মাতা, ধন-ধান্য, বন্ধু-বান্ধব ও সমস্ত কামোৎপাদক বিষয়াদি থুথুর ন্যায় পরিত্যাগ করে অনন্যসাধারণ ব্যক্তি খড়গবিষাণ গণ্ডারের ন্যায় একাকী বিচরণ করেন।

১১৭. এই পঞ্চকামগুণ পরিভোগে ও শৈৰ্যে আস্বাদ অতি অল্পই, পরিণামে দুঃখই অত্যন্ত বেশি। পঞ্চকামগুণের এই আস্বাদের আকর্ষণ জেনেই বুদ্ধিমান পণ্ডিত ব্যক্তি খড়গবিষাণ গণ্ডারের ন্যায় একাকী বিচরণ করেন।

১১৮. জলচর মৎস্যের জাল ভেদ করে চলে যাওয়ার ন্যায় এবং অগ্নির দগ্ধস্থান ত্যাগের ন্যায় সমস্ত সংযোজন পদদলিত করে বুদ্ধিমান পণ্ডিত ব্যক্তি খড়গবিষাণ গণ্ডারের ন্যায় একাকী বিচরণ করেন।

১১৯. অধোচক্ষু হয়ে বিচরণকারী, গণসংসর্গে দোষদর্শী, সংযতেন্দ্রিয়, সুরক্ষিতচিত্ত, অপ্রমত্তবিহারী ও ক্লেশাগ্নিতে অদগ্ধ বুদ্ধিমান পণ্ডিত ব্যক্তি খড়গবিষাণ গণ্ডারের ন্যায় একাকী বিচরণ করেন।

১২০. গৃহীব্যঞ্জনাদি ছেড়ে পতিত পাত্র ও কাষায় বস্ত্র ধারণ করে সংসার ত্যাগপূর্বক বুদ্ধিমান পণ্ডিত ব্যক্তি খড়গবিষাণ গণ্ডারের ন্যায় একাকী বিচরণ করেন।

১২১. রসের প্রতি নিরাসক্ত, নির্লোভী হয়ে অনন্যচারী, সপদানচারী ও প্রতিটি কুলের (পরিবারের) প্রতি অনাসক্তচিত্ত হয়ে বুদ্ধিমান পণ্ডিত ব্যক্তি খড়গবিষাণ গণ্ডারের ন্যায় একাকী বিচরণ করেন।

১২২. পঞ্চনীবরণ পরিত্যাগ করে, মনের সমস্ত উপক্লেশ বিনাশ করে ও স্নেহদোষ (মায়া) নিঃশেষে ধ্বংস করে বুদ্ধিমান পণ্ডিত ব্যক্তি খড়গবিষাণ গণ্ডারের ন্যায় একাকী বিচরণ করেন।

১২৩. কায়িক সুখ-দুঃখ ও চৈতসিক সৌমনস্য-দৌর্মনস্য পিষ্ট করে, ছিন্ন করে চতুর্থ ধ্যানিক সমাধিজাত উপেক্ষা লাভ করে বুদ্ধিমান পণ্ডিত ব্যক্তি খড়গবিষাণ গণ্ডারের ন্যায় একাকী বিচরণ করেন।

১২৪. আরব্ধবীর্য, পরমার্থলাভী, অলীনচিত্ত, সতত উদ্যোমী, দৃঢ়পরাক্রমশালী ও সুস্থির জ্ঞানবলধারী বুদ্ধিমান পণ্ডিত ব্যক্তি খড়গবিষাণ গণ্ডারের ন্যায় একাকী বিচরণ করেন।

১২৫. নির্জনে ধ্যানাভিরত, ধর্মত জীবন যাপনকারী ও ভবের মধ্যে দোষদর্শী খড়গবিষাণ গণ্ডারের ন্যায় একাকী বিচরণ করেন।

১২৬. তৃষ্ণাক্ষয়কারী, অপ্রমত্তবিহারী, পণ্ডিত, দক্ষ, শ্রুতবান, স্মৃতিমান ও কঠোর প্রচেষ্টা দ্বারা অর্হত্ত্বলাভী ব্যক্তি খড়গবিষাণ গণ্ডারের ন্যায় একাকী বিচরণ করেন।

১২৭. সিংহ যেমন বিকট শব্দ শুনেও নির্ভীক থাকে, বায়ু যেমন জালে বদ্ধ হয় না, পদ্ম যেমন জলে অলগ্ন থাকে, তদ্রূপ বুদ্ধিমান পণ্ডিত ব্যক্তি খড়গবিষাণ গণ্ডারের ন্যায় একাকী বিচরণ করেন।

১২৮. সিংহগর্জনে গর্জন করে হরিণদের ভীতি উৎপন্ন করে বিচরণকারী মহাপরাক্রমশালী পশুরাজ সিংহের ন্যায় বনের সুদূর নির্জন বাসস্থান পরিভোগ করে মুক্তিকামী কুলপুত্র খড়গবিষাণ গণ্ডারের ন্যায় একাকী বিচরণ করেন।

১২৯. যথাসময়ে মৈত্রী, করুণা, মুদিতা, উপেক্ষা ও বিমুক্তি অনুশীলন করে সমস্ত লোকে বৈরীচিত্তহীন হয়ে পণ্ডিত ব্যক্তি খড়গবিষাণ গণ্ডারের ন্যায় একাকী বিচরণ করেন।

১৩০. রাগ (লোভ), দ্বেষ, মোহ পরিত্যাগ করে সমস্ত সংযোজন ছিন্ন করে জীবনের প্রতি বীততৃষ্ণ হয়ে পণ্ডিত ব্যক্তি খড়গবিষাণ গণ্ডারের ন্যায় একাকী বিচরণ করেন।

১৩১. সকলেই আপন স্বার্থ চিন্তা করে অপরের সেবা-পূজাদি করে, বর্তমানে নিঃস্বার্থ মিত্র পাওয়া বড়ই দুর্লভ। মানুষ বড়ই স্বার্থপর, শুধুই আত্মহিতকামী, কিন্তু অনার্য হীনকর্মে লিপ্ত। বর্তমানে নিঃস্বার্থ, পরার্থপর মিত্র লাভ করা বড়ই দুর্লভ। এই ভেবে পচ্চেক-বুদ্ধগণ খড়গবিষাণ গণ্ডারের ন্যায় একাকী বিচরণ করেন।

১৩২. বিশুদ্ধ শীলসম্পন্ন, সুবিশুদ্ধ প্রাজ্ঞ, সমাহিতচিত্ত, জাগরণযুক্ত, বিদর্শক, ধর্মকে বিশেষভাবে দর্শনকারী, আর্য অষ্টাঙ্গিক মার্গ ও সপ্ত বোধ্যঙ্গ সম্প্রযুক্ত আর্যধর্মে অভিজ্ঞ।

১৩৩. শূন্যতা-প্রণিধি নিমিত্ত বর্ধিত করে যেই ব্যক্তিগণ জিনশাসনে (বুদ্ধশাসনে) স্বীয় শিষ্যত্ব ত্যাগ করেন না, সেই ধীর ব্যক্তিগণই স্বয়ম্ভূ পচ্চেক-বুদ্ধ হয়ে থাকেন।

১৩৪-১৩৫. মহৎ ধর্মধারী, বহু কর্মকায়সম্পন্ন, ধ্যাননিরত, সমস্ত দুঃখসাগর উত্তীর্ণ, উদগ্রচিত্ত ও পরমার্থ দর্শনকারী, নির্ভীক সিংহসদৃশ ও একাচারী খড়গবিষাণ গণ্ডার সদৃশ। শান্ত-ইন্দ্রিয়, শান্তমনা, সমাধিপরায়ণ, প্রত্যন্ত দেশে বসবাসরত লোকদের প্রতি দয়াপরায়ণ, সকলের প্রতি দয়াপরায়ণ হওয়ায় ইহ-পরলোকে জ্বলন্ত প্রদীপ সদৃশ পচ্চেক-বুদ্ধগণ সর্বকালে সব সময় পরহিতব্রতী।

১৩৬. পঞ্চ নীবরণমুক্ত, সমস্ত লোকের ইন্দ্র, লোকপ্রদীপ, রক্তিম সুবর্ণ জম্বুনদের প্রভাসম্পন্ন, দক্ষিণা লাভের উপযুক্ত পাত্র পচ্চেক-বুদ্ধগণ নিরোধসমাপত্তি ও ফলসমাপত্তিবশে দ্বিবিধ সমাপত্তিতে পরিপূর্ণ।

১৩৭. দেবলোকসহ মনুষ্যলোকে বহু সত্ত্ব পচ্চেক-বুদ্ধগণের সুভাষিত উপদেশবাণী অনুশীলন করে সুখে অবস্থান করেন, আর যেই মূর্খ ব্যক্তিরা সেই উপদেশবাণী শুনেও তদনুরূপ অনুশীলন করে না, তারা বারংবার দুঃখে নিপতিত হয়ে থাকে।

১৩৮. পচ্চেক-বুদ্ধগণের এমন সুভাষিত ত্যাগমূলক অমৃতোপম উপদেশবাণী নরশ্রেষ্ঠ শাক্যসিংহ নবলোকত্তর ধর্ম উপলব্ধির জন্য দেশনা করেছিলেন।

১৪০. সেই পচ্চেক-বুদ্ধগণের এমন হৃদয় নাড়া দেওয়া উপদেশবাণী একান্তই লোকের প্রতি অনুকম্পা ও মনের মধ্যে সংবেগ উৎপন্নের জন্য স্বয়ম্ভূ শাক্যসিংহ প্রকাশ করেছিলেন।

পচ্চেক-বুদ্ধ অপদান সমাপ্ত।

৩.১. সারিপুত্র স্থবির অপদান
১৪১. হিমালয়ের অনতিদূরে লম্বক নামক একটি পর্বত ছিল। তথায় আমি একটি আশ্রম তৈরি করেছিলাম এবং তাতে বহু পর্ণশালা ছিল।

১৪২. বিশাল সুন্দর তীরসম্পন্ন, ভীষণ মনোরম ও শুদ্ধ বালুকাকীর্ণ অগভীর নদীর অনতিদূরে আমার আশ্রম।

১৪৩. নুড়ি পাথরহীন, অগভীর কুলসম্পন্ন, দুর্গন্ধমুক্ত সুমিষ্ট জলসম্পন্ন, ভীষণ সুন্দর নদী সদা প্রবাহিত হয়, সেখানেই আমার আশ্রম।

১৪৪. সেই নদীতে বিবিধ প্রকার মৎস্য, কচ্ছপ ক্রীড়া করত। এমন অনিন্দ্য সুন্দর সদা প্রবহমান নদীর পাশেই আমার আশ্রম।

১৪৫. সেই নদীতে লাল, নীল, মঞ্জিষ্ঠা রঙের বিবিধ প্রকার জলজ মৎস্য মনের আনন্দে ইচ্ছেমতো ছুটাছুটি করত বিধায় আমার আশ্রমকে অতীব সুন্দর দেখাত।

১৪৬. নদীর উভয় পাড়ে সারি সারি পুষ্পবৃক্ষ ও ফলজবৃক্ষ দাঁড়িয়ে থাকায় আমার আশ্রমকে অতীব সুন্দর দেখাত।

১৪৭. আমার আশ্রমের আম্রবৃক্ষ, শালবৃক্ষ, তিলকৃক্ষ, পাটবৃক্ষ ও সিন্দুরারক বৃক্ষগুলোতে সব সময় ফুল ফুটত। এতে করে মনে হয় যেন আমার আশ্রমে দিব্যগন্ধ প্রবাহিত হচ্ছে।

১৪৮. আমার আশ্রমের চম্পকবৃক্ষ, সললবৃক্ষ, সুবর্ণবাকল সদৃশবৃক্ষ, নীপবৃক্ষ, নাগবৃক্ষ পুন্নাগবৃক্ষ ও সুগন্ধযুক্ত কেতক বৃক্ষগুলোতে সব সময় ফুল ফুটত এবং এতে মনে হয় যেন আমার আশ্রমে দিব্যগন্ধ প্রবাহিত হচ্ছে।

১৪৯. আমার আশ্রমের অশোক বৃক্ষ, অধিমুক্তক বৃক্ষ, ভগিনীমালা বৃক্ষ, অঙ্কোল বৃক্ষ ও বিম্বিজান বৃক্ষগুলো সদা পুষ্পিত থাকত।

১৫০. সুগন্ধ কেতকীবৃক্ষ, কদলীবৃক্ষ, গোধুকবৃক্ষ ও তৃণমূলিকা বৃক্ষগুলো দিব্যগন্ধ ছড়াতে ছড়াতে আমার আশ্রমের শোভা বৃদ্ধি করত।

১৫১. কণিকারা, কর্ণিকা, অসনা ও অজ্জুনা প্রভৃতি বহু বৃক্ষ দিব্যগন্ধ ছড়িয়ে আমার আশ্রমের শোভা বৃদ্ধি করত।

১৫২. পুন্নগা, গিরিপুন্নগা, কোবিলারা প্রভৃতি সুপুষ্পিত বৃক্ষগুলো দিব্যগন্ধ ছড়িয়ে আমার আশ্রমের শোভা বৃদ্ধি করত।

১৫৩. জদ্দালক, কুটজা, কদম্ব ও বকুল প্রভৃতি বহু বৃক্ষ দিব্যগন্ধ ছড়িয়ে আমার আশ্রামের শোভা বৃদ্ধি করত।

১৫৪. আলকা, ইসিমুগ্গ, কদলি ও মাতুলঙ্গি প্রভৃতি বহু বৃক্ষ সুগন্ধ চন্দনের জলে বর্ধিত হয়ে তাতে বহু বহু ফল ধরত।

১৫৫. আমার আশ্রামের বিশাল দীঘিতে তখন একদিকে পদ্মফুল ফুটত, অন্যদিকে কেশরীফুল ফুটত, আর সব সময় পাতাবিহীন পদ্মফুল ফুটে থাকত।

১৫৬. আমার আশ্রমের দীঘিতে তখন আমার অবস্থানের সময় কিছু কিছু পদ্মে দীঘির অভ্যন্তরে মুকুল ধরত। পদ্মের মূল গোড়া দৃঢ়ভাবে মাটিতে প্রোথিত থকত। পত্রপল্লবযুক্ত সুগন্ধ সেই আশ্রমের শোভা বর্ধন করত।

১৫৭. দীঘিতে তখন নয়িতা, অম্বগন্ধী, উত্তলী ও বন্ধুজীবক প্রভৃতি বহু সুগন্ধবাহী সুপুষ্পিত বৃক্ষ দিব্যগন্ধ ছড়িয়ে আমার আশ্রমের শোভা বর্ধন করত।

১৫৮. দীঘিতে তখন মাগুর, সংশুলসহ লাল, নীল ও মঞ্জিষ্ঠা রঙের বিবিধ প্রকার জলজ মৎস্য বাস করত।

১৫৯. দীঘিতে তখন কুম্ভীলা, সুসুমার প্রভৃতি মৎস্য, রাক্ষস ও বিষধর অজগর বাস করত।

১৬০. সেই দীঘিকে আশ্রয় করে তখন পারেবতা পাখি, রবিহাঁস, নদীচর বলাকা, কোকিল, শুকপাখি ও শালিক প্রভৃতি পাখি জীবিকা নির্বাহ করত।

১৬১. সেই দীঘিকে আশ্রয় করে তখন কুকুথকা, কুলীড়কা, পোক্ষরসাতকা, দিন্দিভা ও সুবপোতা প্রভৃতি পাখি জীবিকা নির্বাহ করত।

১৬২. সেই দীঘিকে আশ্রয় করে তখন হাঁস, ময়ূর, কোকিল, তম্বচূলকা ও পর্মকা প্রভৃতি পাখি জীবিকা নির্বাহ করত।

১৬৩. সেই দীঘিকে আশ্রয় করে তখন বহু কোশিকা, পোট্‌ঠসীসা, কুররা, সেনকা, মহাকাল ও শকুন পাখি জীবিকা নির্বাহ করত।

১৬৪. সেই দীঘিকে আশ্রয় করে তখন বহু মৃগ, শুকর, চমরা গাঁই গরু, গত্তকা, রোহিচ্চা ও সুকপোতা জীবিকা নির্বাহ করত।

১৬৫. সেই দীঘিকে আশ্রয় করে তখন বহু সিংহ, বাঘ, নেকড়ে বাঘ, ভালুক ও তিন জাতের মাতঙ্গ হস্তীনাগ জীবিকা নির্বাহ করত।

১৬৬. সেই দীঘিকে আশ্রয় করে তখন বহু কিন্নর, বানর এবং বনকর্মী ও পশুশিকারী জীবিকা নির্বাহ করত।

১৬৭. আমার আশ্রমের কাছেই তিন্দুকা, পিয়াল, মধুকেকা ও সুমারিয় প্রভৃতি গাছগুলোতে নিত্য ফল ধরত।

১৬৮. আমার আশ্রমের কাছেই কোসম্বা, সললা ও নিম্ব প্রভৃতি সুস্বাদু ফলজ গাছগুলোতে নিত্য ফল ধরত।

১৬৯. আমার আশ্রমের কাছেই সেই হরিতকী, আমলকী, আম, জাম প্রভৃতি সুমিষ্ঠ ফলজ বৃক্ষগুলোতে বহু ফল ধরত।

১৭০. আমার আশ্রমের কাছেই আলুবা, কলম্বা, বিলালীতক্কল, জীবকা ও সুতকা বহু ফলজ বৃক্ষ ছিল।

১৭১. আমার আশ্রমের কাছেই স্বচ্চ, শীতল জলের আধার একটি বড় দীঘি নির্মিত হয়েছিল, যা দেখতে অতীব মনোরম।

১৭২. পদ্ম-উৎপল আচ্ছন্ন, পুণ্ডরীকসম্পন্ন ও মন্দালক সমৃদ্ধ সেই দীঘিতে মনে হয় যেন দিব্যগন্ধই প্রবাহিত হতো!

১৭৩. এইরূপ সর্বাঙ্গ পরিপূর্ণ, সুপুষ্পিত ও ফলবান বনে, সুনির্মিত অতীব মনোরম আশ্রমে আমি বসবাস করতাম।

[এই পর্যন্ত আশ্রমের বর্ণনা দেওয়ার পর নিজের শীলাদি গুণের কথা বলতে গিয়ে বললেন :]

১৭৪. শীলবান, ব্রতসম্পন্ন, ধ্যানী, অহর্নিশ ধ্যানরত, পঞ্চভিজ্ঞালাভী ও বলপ্রাপ্ত সুরচি নামক তাপস হয়ে আমি সেখানে বসবাস করেছিলাম।

[এইরূপে নিজের গুণ বর্ণনা করার পর পর স্বীয় পরিষদের কথা বর্ণনা করতে গিয়ে বললেন :]

১৭৫. চব্বিশ হাজার উচ্চবংশীয় যশস্বী ব্রাহ্মণ শিষ্য আমাকে সেবা-সৎকার করত।

১৭৬. তারা লক্ষণশাস্ত্রে, ইতিহাসে, বিবিধ শাস্ত্রে, ব্যাকরণ-শাস্ত্রে ও ব্রাহ্মণ্য ধর্মের ত্রিবিধ বেদশাস্ত্রে দক্ষতা অর্জন করেছিল।

১৭৭. উল্কাপাত ও ভূমিকম্প বিষয়ে এবং স্ত্রীলক্ষণ, পুরুষলক্ষণ ও মহাপুরুষ লক্ষণশাস্ত্রে অত্যন্ত সুদক্ষ আমার শিষ্যরা পৃথিবীতে, ভূমিতে ও অন্তরীক্ষে সর্বত্রই সুশিক্ষিত।

১৭৮. অল্পেচ্ছু, প্রাজ্ঞ, অল্পভোজী, নির্লোভী ও লাভে-অলাভে সন্তুষ্টচিত্ত শিষ্যরা সব সময় আমার চারপাশেই অবস্থান করত।

১৭৯. ধ্যানী, ধ্যানরত, ধীর, শান্তচিত্ত, সুসমাহিত ও নির্ঝঞ্ঝাট জীবন যাপনেচ্ছু আমার শিষ্যরা সব সময় আমার চারপাশেই অবস্থান করত।

১৮০. অভিজ্ঞা পারমীপ্রাপ্ত, অযাচিত আহারান্বেষী ও অন্তরীক্ষচর ধীর শিষ্যরা সব সময় আমার চারপাশেই অবস্থান করত।

১৮১. আমার শিষ্যরা ষড়বিধ দ্বারে অত্যন্ত সংযত, বীততৃষ্ণ, রক্ষিতেন্দ্রিয়, জ্ঞাতি-মিত্রদের সংসর্গ হতে বিরত, দুষ্ট আস্বাদ গ্রহণ হতে বিরত ও ধীর।

১৮২. আমার শিষ্যরা খাটের ওপর বসে থেকে, দাঁড়িয়ে থেকে ও চঙ্ক্রমণ করেই সমস্ত রাত্রি অতিবাহিত করে।

১৮৩. আমার শিষ্যরা লোভনীয় বিষয়ে লুব্ধ হয় না, দ্বেষ-উৎপাদনীয় বিষয়ে দ্বেষ উৎপন্ন করে না এবং মোহনীয় বিষয়ে মূর্ছিত হয় না।

১৮৪. আমার শিষ্যরা সব সময় বিবিধ প্রকার অলৌকিক ঋদ্ধি প্রদর্শন করে, পৃথিবীকে প্রকম্পিত করে ও সকলে বন্ধুভাবাপন্ন হয়ে নির্বিবাদে অবস্থান করত।

১৮৫. আমার শিষ্যরা ক্রীড়ার ইচ্ছা হলে ঋদ্ধিক্রীড়া করত এবং হিমালয়ের শতযোজন দূরে ঋদ্ধিযোগে গিয়ে জম্বুবৃক্ষ হতে ঘট পরিমাণ জম্বুফল আনয়ন করত।

১৮৬. আমার শিষ্যদের মধ্যে কেউ কেউ আহার অন্বেষণের জন্য গোযান দ্বীপে, কেউ কেউ পূর্ববিদেহ রাজ্যে আবার কেউ কেউ উত্তরকুরু রাজ্যে গমন করত।

১৮৭. আমার শিষ্যরা আকাশপথে যাবার সময় তাপসের ব্যবহার্য সামগ্রী আগে পাঠিয়ে দিতো এবং নিজে তার পেছনে পেছনে গমন করত। এভাবে যাবার সময় চব্বিশ হাজার তাপসের দ্বারা গোটা আকাশ ছেয়ে যেত।

১৮৮. আমার শিষ্যদের কেউ কেউ অগ্নিপাক ফলমূল খেতো, কেউ কেউ অগ্নিপাক না করে কাচা খেতো, কেউ কেউ দরজার চৌকাটে পিষ্ট করে খেতো, কেউ কেউ পাথরে পিষে খেত, আবার কেউ কেউ গাছ থেকে স্বয়ংপতিত ফল সংগ্রহ করে খেতো।

১৮৯. আমার শিষ্যদের কেউ কেউ পরিশুদ্ধির ইচ্ছায় সন্ধ্যা-সকালে সুবিশুদ্ধ জলে অবগাহন করত। কেউ কেউ বিশুদ্ধ জল নিজ দেহে ঢালত।

১৯০. আমার শিষ্যরা হাত ও পায়ের নখ লম্বা রাখত, শরীরের কেশ-লোমগুলো লম্বা রাখত এবং সদা সর্বদা শীলগন্ধে সুরভিত থাকত।

১৯১. আমার সুপ্রসিদ্ধ জটিল শিষ্যরা তখন প্রত্যুষে আমার সামনে সমবেত হতো এবং লাভ-অলাভ সমস্ত কিছু প্রকাশ করে আকাশতলে গমন করত।

১৯২. আমার শিষ্যরা আকাশে ও ভূমিতে চলে যাবার সময় বিশাল শব্দ হতো। সেই শব্দ শুনে দেবতারা অতিশয় খুশি হতো।

১৯৩. সেই অন্তরীক্ষচর ঋষিরা দিকবিদিক গমন করত এবং নিজেদের শরীর বলে ও ধ্যানবলে যথেচ্ছা বিচরণ করত।

১৯৪. সেই নভোচারী ঋষিরা সকলেই পৃথিবীকে কম্পিত করার সামর্থ্য রাখত এবং স্বীয় অমিত ঋদ্ধিতেজে সাগরকেও কাঁপিয়ে তুলতে সমর্থ ছিল।

১৯৫. আমার প্রসিদ্ধ শিষ্যদের কেউ কেউ দাঁড়িয়ে, কেউ কেউ চঙ্ক্রমণ করে অবস্থান করত, কেউ কেউ না ঘুমিয়ে নৈশজ্জ্যিক ব্রত অনুশীলন করত এবং কেউ কেউ স্বয়ং পতিত ফলমূল সংগ্রহ করে তা-ই খেয়ে জীবন ধারণ করত।

১৯৬. আমার শিষ্যরা সকলেই অহর্নিশ মৈত্রীবিহারী, সকল প্রাণীর প্রতি পরম হিতৈষী, অহিংসক এবং পরচর্চা হতে সম্পূর্ণরূপে বিরত।

১৯৭. আমার শিষ্যরা সকলেই পশুরাজ সিংহের ন্যায়, অতীব বিশাল হস্তীরাজ মাতঙ্গের ন্যায় ও দৃঢ়পরাক্রমী বাঘের ন্যায় দৃঢ় পদক্ষেপে আমার কাছে আসত।

১৯৮. সেই দীঘিকে আশ্রয় করে বহু বিদ্যাধর দেবতা, নাগ, গন্ধর্ব, রাক্ষস, কুম্ভাণ্ড ও দানব জীবিকা নির্বাহ করত।

১৯৯. জটাধারী, হরিণচর্মের বস্ত্রধারী অন্তরীক্ষচর আমার সেই শিষ্যরা সকলেই জীবিকা নির্বাহ করত।

১০০. আমার সেই চব্বিশ হাজার শিষ্যরা পরস্পর এতই বিনয়গারবী ও সম্মান প্রদর্শনকারী যে সেখানে কোনো ক্রোধজাত কটুশব্দও শোনা যেত না।

২০১. আমার শিষ্যরা সকলেই অত্যন্ত সংযত, অল্পশব্দে ধীর পদক্ষেপে হেঁটে যেত এবং বসে নতশিরে বন্দনা করত।

২০২. এমন গুণসম্পন্ন শান্ত প্রকৃতির সংযত শিষ্য পরিবৃত হয়ে আমি সেই আশ্রমে বসবাস করতাম এবং ধ্যানরত থাকতাম।

২০৩. এই সকল ঋষিদের শীলগন্ধে, চারপাশের ফুলের গন্ধে ও সুগন্ধ ফলের ফলগন্ধে সেই আশ্রম সদা সুরভিত থাকত।

২০৪. সেই আশ্রমে অবস্থানকালে আমি কখন যে রাত-দিন অতিবাহিত হয় টেরই পেতাম না, কোনো প্রকার অসন্তোষ আমার মনে ছিল না এবং অহর্নিশ আমার শিষ্যদের উপদেশ দিতাম। এতে করে আমি ভীষণ আনন্দ পেতাম।

২০৫. ফুল ফোটার সময় ও ফলের মুকুল উদ্গত হওয়ার সময় মনে হয় যেন দিব্যগন্ধই প্রবাহিত হতো। এতে করে আমার আশ্রম অতিশয় শোভা পেতো।

২০৬. আমি বীর্যবান, ধ্যানলাভী ও প্রাজ্ঞ ছিলাম। সমাধি হতে উঠে হরিণচর্ম দিয়ে তৈরি বস্ত্র নিয়ে গভীর বনে প্রবেশ করতাম।

২০৭. আমি তখন নক্ষত্রবিদ্যায়, স্বপ্নবিদ্যায় ও সর্ববিধ লক্ষণশাস্ত্রে পারদর্শী ছিলাম এবং সমগ্র জম্বুদ্বীপের প্রচলিত মন্ত্র আমি জানতাম।

২০৮. একসময় নরশেষ্ঠ লোকনায়ক, বিবেককামী সম্বুদ্ধ অনোমদর্শী ভগবান হিমালয়ে উপনীত হয়েছিলেন।

২০৯. মহাকারুণিক পুরুষোত্তম মুনি হিমালয়ে গমনের পর সাজিয়ে রাখা আসনে পদ্মাসনে বসেছিলেন।

২১০. তখন ইন্দ্রের ন্যায় দীপ্তিমান ও মনোরম আদিত্যের ন্যায় দীপ্তোজ্জ্বল সেই সম্বুদ্ধকে আমি দেখেছিলাম।

২১১. জ্বলন্ত দ্বীপবৃক্ষের ন্যায় আকাশে অত্যুজ্জ্বল, সুপুষ্পিত শালবৃক্ষের ন্যায় লোকনায়ক বুদ্ধকে আমি দেখেছিলাম।

২১২. এমন দুঃখান্তকারী মহান নাগ, মহাবীর মুনিকে দর্শন করলে সমস্ত দুঃখ হতে মুক্তি লাভ করা যায়।

২১৩. আমি এমন দেবাতিদেব, মহাপুরুষ লক্ষণবিশিষ্ট চক্ষুষ্মান বুদ্ধকে দেখে ‘ইনি কি বুদ্ধ, নাকি নয়?’ এই ভেবে তার লক্ষণ বিচার করেছিলাম।

২১৪. আমি যখন তাঁর দুপায়ে হাজার অর ও হাজার চক্র এই মহাপুরুষ লক্ষণগুলো দেখতে পেলাম, তখন আমি নিশ্চিত হলাম যে, ইনিই তথাগত অর্হৎ সম্যকসম্বুদ্ধ।

২১৫. আমি তখন ঝাড়ু নিয়ে সমগ্র উঠোন ঝাঁট দিয়েছিলাম এবং ফুল সাজিয়ে বুদ্ধশ্রেষ্ঠকে পূজা করেছিলাম।

২১৬. আমি সেই স্রোতোত্তীর্ণ, অনাসক্ত লোকনায়ক বুদ্ধকে পূজা করার পর হরিণচর্মের বস্ত্রকে একাংশ করে বন্দনা করেছিলাম।

২১৭. অনাসক্ত সম্বুদ্ধ যেই জ্ঞানে অবস্থান করতেন সেই জ্ঞানের কথাই আমি এখন বর্ণনা করব, মনোযোগ দিয়ে শোন।

২১৮. হে স্বয়ম্ভূ অমিত দয়াময়, সংসার দুঃখে নিপীড়িত সত্ত্বগণকে একমাত্র আপনিই উদ্ধার করেছেন। তারা আপনার দেখা পেয়ে সংশয়স্রোত অতিক্রম করছে।

২১৯. আপনিই শাস্তা, প্রাণিকুলের ভিত্তিস্তম্ভ, শেষ আশ্রয়, প্রতিষ্ঠা, দ্বীপ ও দ্বিপদবিশিষ্ট সত্ত্বগণের মধ্যে শ্রেষ্ঠ।

২২০. মহাসমুদ্রের সমগ্র জলরাশি পরিমাপ করা সম্ভব হলেও আপনার সর্বজ্ঞতা জ্ঞানের পরিমাপ করা সম্ভব নয়।

২২১. দাঁড়িপাল্লায় সমগ্র পৃথিবীকে ধারণ করা সম্ভব হলেও আপনার সর্বজ্ঞতা জ্ঞান ধারণ করা সম্ভব নয়।

২২২. রশি বা হাতের আঙুল দিয়ে আকাশের পরিমাপ করা সম্ভব হলেও আপনার সর্বজ্ঞতা জ্ঞানের পরিমাপ করা সম্ভব নয়।

২২৩. মহাসমুদ্রের বিপুল জল, পৃথিবী ও অসীম আকাশে বুদ্ধজ্ঞানের কোনো উপমাই মিলে না।

২২৪. হে চক্ষুষ্মান, বিশ্বের সকল প্রাণী আপনার অনন্ত জ্ঞানজালের অন্তর্গত।

২২৫. হে সর্বজ্ঞ, যেই জ্ঞানের দ্বারা আপনিই শ্রেষ্ঠ বোধিজ্ঞান পেয়েছেন, সেই জ্ঞানের দ্বারাই অন্য তীর্থিয়দের মর্দন করেছেন।

২২৬. সুরুচি তাপস এই গাথাযোগে বুদ্ধকে প্রশংসা করার পর মাটিতে অজিনচর্মের বস্ত্র বিছিয়ে সেখানে বসে পড়লেন।

২২৭-২২৯. গিরিরাজ সুমেরু চুরাশি হাজার যোজন সমুদ্রগর্ভে, তত যোজন ঊর্ধ্বে এবং দৈর্ঘ্য-প্রস্থেও তত যোজন বলে কথিত হয়। সেই পর্বতকে চূর্ণ করে এক এক কণা নিক্ষেপ করলে সব শেষ হয়ে যায়। হে সর্বজ্ঞ, আপনার জ্ঞানের কিন্তু অন্ত করা যায় না।

২৩০. ছোট ছোট ছিদ্রবিশিষ্ট শক্ত জাল জলে ফেলা হলে যেমন জলজ মৎস্যগুলো সেই জালে আবদ্ধ হয়ে থাকে।

২৩১-২৩২. ঠিক তদ্রূপ হে মহাবীর, যেই সমস্ত অন্যতীর্থিয়গণ বাষট্টি প্রকার মিথ্যাদৃষ্টিতে আচ্ছন্ন, তারা সকলেই আপনার সুবিশুদ্ধ অনাবরণ জ্ঞানজালে আবদ্ধ।

২৩৩. সেই সময় মহাযশস্বী অনোমদর্শী জিন ভগবান সমাধি হতে উঠে সমগ্র জম্বুদ্বীপ দিব্যচোখ দিয়ে দেখলেন।

২৩৪-২৩৫. মহামুনি অনোমদর্শী বুদ্ধের নিসভ নামক শ্রাবক লোকনায়ক বুদ্ধের চিত্তভাব জ্ঞাত হয়ে ষড়ভিজ্ঞালাভী, ধ্যানী, শান্তচিত্ত, লক্ষ ক্ষীণাসব অর্হৎ পরিবৃত হয়ে সেখানে আসলেন।

২৩৬. সেখানে আসার পর তারা অন্তরীক্ষে দাঁড়িয়ে প্রথমে প্রদক্ষিণ করলেন। তারপর কৃতাঞ্জলিপুটে বন্দনা নিবেদন করে বুদ্ধের কাছেই নেমে পড়লেন।

২৩৭. লোকশ্রেষ্ঠ, নরশ্রেষ্ঠ জিন অনোমদর্শী ভগবান ভিক্ষুসংঘের মাঝে বসে সামান্য হাসলেন।

২৩৮. অনোমদর্শী শাস্তার সেবক ছিলেন ররুণ স্থবির। তখন তিনি চীবর একাংশ করে লোকনায়ক শাস্তাকে জিজ্ঞেস করলেন।

২৩৯. হে ভগবান, আপনি কী কারণে সামান্য হাসলেন? আমরা জানি, বুদ্ধগণ অকারণে একটুও হাসেন না।

২৪০. তখন লোকশ্রেষ্ঠ, নরশ্রেষ্ঠ অনোমদর্শী ভগবান ভিক্ষুসংঘের মধ্যে বসে এই গাথাটি ভাষণ করলেন।

২৪১. যে আমাকে ফুল দিয়ে পূজা করেছে এবং আমার অনন্ত জ্ঞানের প্রশংসা করেছে, আমি এখন তার কথাই বলব। তোমরা মনোযোগ দিয়ে শোন।

২৪২. বুদ্ধের কথা শুনে সকল দেবতারা তখন সেখানে সমবেত হলেন। তারা সদ্ধর্ম শ্রবণেচ্ছু হয়ে সম্বুদ্ধের নিকট উপস্থিত হলেন।

২৪৩. দশটি লোকধাতুর মহাঋদ্ধিমান দেবতারা সকলেই সদ্ধর্ম শ্রবণেচ্ছু হয়ে সম্বুদ্ধের নিকট উপস্থিত হলেন।

(অতঃপর বুদ্ধ বলতে শুরু করলেন)

২৪৪. হাতি, ঘোড়া, রথ ও পদাতিক সেনা এই চতুরঙ্গিণী সেনা সব সময় তাকে পরিবেষ্টিত হয়ে থাকবে, বুদ্ধপূজার এমনই ফল।

২৪৫. বিবিধ অলংকারে সজ্জিত ষাট হাজার তূর্য-ভেরী নিত্য সেবা করবে, বুদ্ধপূজার এমনই ফল।

২৪৬-২৪৭. বিবিধ অলংকারে সজ্জিত, বিচিত্র বর্ণের বস্ত্রাভরণ পরিহিত, মণিকুণ্ডল-মণ্ডিত, সদা হাস্যময় অনিন্দ্য সুন্দরী ষোলো হাজার নারী তাকে ঘিরে করে থাকবে, বুদ্ধপূজার এমনই ফল।

২৪৮. লক্ষকল্প সে দেবলোকে রমিত হবে। হাজারবার সে চক্রবর্তী রাজা হবে।

২৪৯. হাজারবার সে দেবেন্দ্র শক্র হয়ে দেবলোকে রাজত্ব করবে। আর পৃথিবীতে প্রাদেশিক রাজা তো অসংখ্যবার হবেই।

২৫০. অন্তিম জন্মে সে মনুষ্যত্ব লাভ করবে। সারি নামক ব্রাহ্মণী তাকে গর্ভে ধারণ করবে।

২৫১. এই ব্যক্তি মাতার গোত্রের নামেই সমাধিক পরিচিত হবে। সারিপুত্র নামে এক তীক্ষ্ণপ্রাজ্ঞ ব্যক্তি হবে।

২৫২. আশি কোটি পার্থিব ভোগসম্পত্তি উজার করে দিয়ে সে প্রব্রজিত হবে। পরম শান্তিপদ নির্বাণের খোঁজে সে পৃথিবীতে বিচরণ করবে।

২৫৩. এখন হতে অপরিমেয় কল্প পরে ওক্কাকুকুলে গৌতম নামক শাস্তা পৃথিবীতে জন্মগ্রহণ করবেন।

২৫৪. সে তার ধর্মে ধর্মৌরসজাত, ধর্মনির্মিত সারিপুত্র নামক অগ্রশ্রাবক হবে।

২৫৫-২৫৬. হিমালয় হতে সৃষ্ট গঙ্গা নদী যেমন প্রবাহিত হয়ে মহাসমুদ্রকে বিপুল জলরাশিতে পরিপূর্ণ করে। তদ্রূপ সারিপুত্রও ত্রিবিদ্যায় পারদর্শী হয়ে ও প্রজ্ঞাপারমী পূর্ণ করে অসংখ্য প্রাণিকুলকে পরিতৃপ্ত করবে।

২৫৭-২৫৮. হিমালয় হতে প্রবাহিত সাগরের বিপুল জলরাশি ও পৃথিবীর বালুকারাশির পরিমাণ অসংখ্য, অপ্রমেয়। সেই জলরাশি ও বালুকারাশিও যদি গণনা করা সম্ভব হয়, তারপরও সারিপুত্রের প্রজ্ঞার পরিমাপ করা সম্ভব হবে না।

২৫৯. একস্থানে স্তূপ করে রাখা গঙ্গার বালুকারাশি একদিন নিঃশেষ হতে পারে, তারপরও সারিপুত্রের প্রজ্ঞার পরিমাপ করা সম্ভব হবে না।

২৬০. মহাসমুদ্রের ঊর্মিমালার সংখ্যা যেমন অনন্ত, অপ্রমেয়, তদ্রূপ সারিপুত্রের প্রজ্ঞার পরিমাপ করা সম্ভব হবে না।

২৬১. শাক্যসিংহ গৌতম সম্বুদ্ধকে সন্তুষ্ট করে, প্রজ্ঞাপারমী পূরণ করে সে তার অগ্রশ্রাবক হবে।

২৬২. সে ধর্মবারি বর্ষণ করতে করতে শাক্যপুত্র শ্রমণ গৌতম কর্তৃক প্রবর্তিত ধর্মচক্রের সম্যক অনুবর্তন করবে।

২৬৩. শাক্যপুত্র শ্রমণ গৌতম এই সমস্ত কাহিনি স্বয়ং অভিজ্ঞা দ্বারা জ্ঞাত হয়ে ভিক্ষুসংঘর মধ্যে বসে তাকে অগ্রস্থানে স্থাপন করবেন।

[তারপর সারিপুত্র স্থবির অত্যন্ত প্রীতি-সৌমনস্যের সঙ্গে পূর্বকৃত কর্ম স্মরণ করে বললেন]

২৬৪. অহো, অনোমদর্শী শাস্তার নিকট আমি কতই না সুকর্ম সম্পাদন করেছি! এমন সুকর্ম সম্পাদন করার ফলে আমি সমস্ত পারমী পূরণ করেছি!

২৬৫. এখন আমি পূর্বকৃত সুকর্মের অপরিমেয় ফল ভোগ করছি। আমি সমস্ত ক্লেশ-অরি দগ্ধ করে এখন সুমুক্ত হয়েছি।

২৬৬. অসংস্কৃত, অচল শান্তিপদ নির্বাণের খোঁজে আমি কত জন্মে তীর্থিয় হয়ে সংসারে জন্মপরিভ্রমণ করেছি।

২৬৭-২৬৮. রোগগ্রস্ত, পীড়িত ব্যক্তি যেমন রোগমুক্তির জন্য ওষুধের খোঁজে বন হতে বনান্তরে পরিভ্রমণ করে, তদ্রূপ আমিও অতীতে অসংস্কৃত অমৃতপদ নির্বাণের খোঁজে ক্রমান্বয়ে পাঁচশত জন্মে গৃহহীন ঋষিপ্রব্রজ্যা গ্রহণ করেছি।

২৬৯. মাথায় জটা ধারণ করে, অজিনচর্মের বস্ত্র পরিধান করে অভিজ্ঞা-পারমী পূরণ করে ব্রহ্মলোকে জন্ম নিয়েছি।

২৭০. বুদ্ধশাসনের বাইরে অন্য কোনো ধর্মে শুদ্ধি (মুক্তি) লাভ করা সম্ভব নয়। অতএব বুদ্ধিমান সত্ত্বগণ বুদ্ধশাসনেই মুক্তি অন্বেষণ করেন।

২৭১. অসংস্কৃত, অমৃতপদ নির্বাণ খুঁজতে গিয়ে হেন কোনো তীর্থ নেই যেখানে আমি যাইনি।

২৭২. সারার্থী ব্যক্তি যেমন কলাগাছ কেটে ফালা ফালা করলেও তাতে কোনো সার বস্তু খুঁজে পায় না, কারণ কলাগাছ আসলেই সারহীন, রিক্ত, শূন্য।

২৭৩. তদ্রূপ পৃথিবীতে মিথ্যাদৃষ্টিসম্পন্ন অন্যতীর্থিয় আছে যারা কলাগাছের ন্যায় অসংস্কৃত নির্বাণরূপ সারহীন।

২৭৪. অন্তিম জন্মে আমি ব্রহ্মবন্ধু হয়ে জন্ম নিয়েছি এবং প্রভূত ভোগ সম্পত্তি দুহাতে উজার করে দান দিয়ে অনাগারিক প্রব্রজ্যা গ্রহণ করেছি।

প্রথম ভাণবার]

২৭৫. শিক্ষাদাতা, মন্ত্রধর, ত্রিবিধ বেদে পারদর্শী ব্রাহ্মণ সঞ্জয়ের নিকটই আমি অবস্থান করেছি।

২৭৬. একদিন বুদ্ধের শ্রাবক মহাবীর, অনাসক্ত, তেজস্বী অশ্বজিৎ নামক ব্রাহ্মণ ভিক্ষার জন্য পিণ্ডচারণ করছিলেন।

২৭৭. প্রস্ফুটিত পদ্মের ন্যায় আমি সমাহিতচিত্ত, শান্ত, দান্ত, সৌম্য, প্রাজ্ঞ মহানাগকে দেখতে পেয়েছিলাম।

২৭৮. সেই শান্ত, দান্ত, সৌম্য, বিশুদ্ধ মানস বীরকে দেখে আমার কেন যেন মনে হলো যে, ইনি নিশ্চয় অর্হৎ হয়ে থাকবেন।

২৭৯. তাঁর হাঁটা-চলা অত্যন্ত সুসংযত, অভিরূপ ও দর্শনীয়। সম্ভবত ইনি আত্মদান্ত অমৃতলাভী হয়ে থাকবেন।

২৮০. ভবলাম, আমি তো এখন তাহলে তাকে সন্তুষ্ট মনে প্রশ্ন করতে পারি। আশা করি, সেও আমার প্রশ্নের যথাযথ উত্তর দেবে। আমি তাঁকে প্রশ্ন করব বলে সিদ্ধান্ত নিলাম।

২৮১. তখন তিনি পিণ্ডচারণ করছিলেন। তাই তাকে ঝামেলা না করে আমিও তার পিছে পিছে যেতে লাগলাম। পরে সুযোগ বুঝে অমৃতপদের কথা জিজ্ঞেস করতে পারব।

২৮২. পিণ্ডচারণ শেষে পথের পাশে ছায়াময় বৃক্ষতলে বসে পড়লে আমি তার কাছে গিয়ে বিনীতভাবে প্রশ্ন করলাম, ‘হে বীর, আপনি কোন গোত্রের? আপনি কার শিষ্য?’

২৮৩. তিনি আমার প্রশ্নের জবাবে পশুরাজ সিংহের মতো অসম্ভব গম্ভীর স্বরে বললেন, পৃথিবীতে বুদ্ধ উৎপন্ন হয়েছেন, আমি তাঁরই শিষ্য।

২৮৪. প্রভু, সেই মহাবীর কী রকম? কেমন তার শাসন? আপনি অনুগ্রহ করে তাঁর ধর্মমত আমার কাছে ব্যাখ্যা করুন।

২৮৫. তিনি আমার প্রশ্নের জবাবে সর্বদুঃখ ক্ষয়কর ও তৃষ্ণাশল্য উৎপাটনকারী একটি গভীর অর্থপূর্ণ গাথা আবৃত্তি করলেন।

২৮৬. যেই ধর্মগুলো হেতুর প্রভাবে উৎপন্ন, তাদের হেতু তথাগত নির্দেশ করেন এবং তাদের নিরোধও প্রকাশ করেন। আমাদের পরম গুরু এরূপ মতবাদ প্রকাশ করেন।

২৮৭. আমার প্রশ্নের উত্তরে বুদ্ধের এমন উপদেশ শুনার পরপরই আমার বিরজ বীতমল চর্মচক্ষু উৎপন্ন হলো। আমি স্রোতাপত্তিফলে প্রতিষ্ঠিত হলাম।

২৮৮. মহামুনির এমন বাক্য শোনার পর উত্তম ধর্ম দর্শন করে, সদ্ধর্ম উপলব্ধি করে আমি এই গাথা ভাষণ করেছিলাম।

২৮৯. এই ধর্মের এমন কী জাদু আছে যে শুনার পরপরই সমস্ত ব্যথা-বেদনা, শোক, প্রমাদ মুহূর্তেই কেটে যায়! আমি এমন অত্যাশ্চর্য ধর্ম বহু শতকল্প ধরেও দেখতে পাইনি।

২৯০. আমি প্রকৃত ধর্মের খোঁজে হেন কোনো জায়গা নেই যেখানে আমি যাইনি। আজ আমার সেই ধর্ম উপলব্ধি হয়েছে। এখন আর প্রমত্ত হবার সময় নেই।

২৯১. আয়ুষ্মান অশ্বজিতের কথায় হৃষ্ট-তুষ্ট হয়ে ও অমৃতপদ লাভ করে বন্ধুকে সে-কথা জানাতে আমি আশ্রমে গেলাম।

২৯২. আমার সুশিক্ষিত, সংযতেন্দ্রিয় বন্ধু দূর থেকেই আমাকে দেখে বললেন :

২৯৩. তোমাকে তো আজ বেশ প্রসন্ন প্রসন্ন মনে হচ্ছে। শান্ত সৌম্য মুনির মতোই লাগছে। মনে হয় অচ্যুত, অমৃতপদ নির্বাণের স্বাদ পেয়েছ।

২৯৪. আজ তোমার মুখবর্ণ অতি উজ্জ্বল, তোমাকে সুশিক্ষিত, শান্ত, দান্ত, সৌম্য মনে হচ্ছে। সত্যই কি বন্ধু, অমৃতপদ নির্বাণ অধিগত করেছ?

২৯৫. হ্যাঁ বন্ধু, আমি শোকশল্য দূর করে দেওয়া অমৃতপদ নির্বাণ পেয়েছি। তুমিও তা নিয়ে নাও। তারপর আমরা আমাদের শাস্তা বুদ্ধের নিকট গমন করব।

২৯৬. ‘সাধু, সাধু’ বলে আমার কথায় সায় দিয়ে আমার সুশিক্ষিত বন্ধুটি আমার হাত ধরে আপনার কাছে এসেছিল।

২৯৭. হে শাক্যপুত্র, আমরা উভয়েই আপনার নিকট প্রব্রজ্যা গ্রহণ করব। আপনার শাসনে এসে অনাসক্ত হয়ে অবস্থান করব।

২৯৮. কোলিত ঋদ্ধিশ্রেষ্ঠ আর আমি প্রজ্ঞায় শ্রেষ্ঠ। আমরা উভয়েই একত্রে বুদ্ধশাসনকে সুন্দর করে গড়ে তুলব।

২৯৯. অতীতে আমার সংকল্প পূরণ না হওয়াতে হেন কোনো জায়গা নেই যেখানে আমি যাইনি। কিন্তু এখন আপনার দর্শন পেয়ে আমার এত দিনের সংকল্প পূরণ হলো।

৩০০. পৃথিবীতে প্রতিষ্ঠিত থেকেই অজস্র বৃক্ষ যেমন যথাসময়ে পুষ্পিত হয়ে দিব্যগন্ধ ছড়াতে থাকে এবং এতে করে অসংখ্য প্রাণিকুল প্রীত হয়।

৩০১. তদ্রূপ আমিও মহাবীর মহাযশস্বী শাক্যপুত্রের শাসনে প্রতিষ্ঠিত হয়ে বিমুক্তিপুষ্পে পুষ্পিত হয়েছি।

৩০২. বিমুক্তিপুষ্পে পুষ্পিত হয়ে আমি ভবসংসারে দুঃখ হতে মুক্ত হয়েছি। এতে করে আমি সমস্ত প্রাণীদেরও সন্তুষ্ট করছি।

৩০৩. হে চক্ষুষ্মান, সমস্ত বুদ্ধক্ষেত্রের মধ্যে মহামুনি ব্যতীত আপনার পুত্রের মতো প্রজ্ঞাবান দ্বিতীয় কাউকে দেখছি না।

৩০৪. সুশিক্ষিত, সুবিনীত, শান্ত, দান্ত তার সেই শিষ্যপরিষদ সব সময় তাকে (প্রজ্ঞাবান সারিপুত্রকে) ঘিরে থাকত।

৩০৫. ধ্যানী, ধ্যানরত, ধীর, শান্তচিত্ত, সমাহিতচিত্ত ও মুনিব্রতধারী শিষ্যগণ সব সময় তাকে ঘিরে থাকত।

৩০৬. অল্পেচ্ছু, প্রাজ্ঞ, ধীর, স্বল্পভোজী, অলোলুপ, যথালাভে সন্তুষ্ট শিষ্যগণ সব সময় তাকে পরিবেষ্টিত হয়ে থাকত।

৩০৭. অরণ্যবিহারী, শত্রুনিধনকারী, সতত ধ্যানী, ছিন্নচীবরধারী, বিবেকাভিরত, ধীর শিষ্যগণ সব সময় তাকে ঘিরে থাকত।

৩০৮. ফললাভী ও ফলপ্রতিপন্ন, উত্তমার্থ অন্বেষী শৈক্ষ্য শিষ্যগণ সব সময় তাকে ঘিরে থাকত।

৩০৯. স্রোতাপন্ন, সকৃদাগামী, অনাগামী ও অর্হৎ বিমল শিষ্যগণ সব সময় তাকে ঘিরে থাকত।

৩১০. স্মৃতিপ্রতিষ্ঠা ও বোধ্যঙ্গ ভাবনায় রত তাঁর বহু শ্রাবক সবাই তাকে ঘিরে থাকত।

৩১১. চার ঋদ্ধিপাদে দক্ষ, সমাধি ভাবনায় রত ও সম্যক প্রচেষ্টাকারী শিষ্যগণ সব সময় তাকে ঘিরে থাকত।

৩১২. ত্রিবিদ্যালাভী, ষড়াভিজ্ঞ, ঋদ্ধিধর ও প্রজ্ঞাপারমী পরিপূরণকারী শিষ্যগণ সব সময় তাকে ঘিরে থাকত।

৩১৩. হে মহাবীর, এমন সুশিক্ষিত, অনাসক্ত, তেজস্বী শিষ্যগণই তাকে সব সময় ঘিরে থাকত।

৩১৪. পশুরাজ সিংহের ন্যায় সেই সংযত তপস্বী শিষ্যদের দ্বারা পরিবৃত হয়ে পূর্ণচন্দ্রের মতো শোভা পেত।

৩১৫. বৃক্ষ যেমন ধরণীর বুকে প্রতিষ্ঠিত থেকেই বৃদ্ধিপ্রাপ্ত হয় ও ফল প্রদান করে।

৩১৬. তদ্রূপ হে মহাযশস্বী শাক্যপুত্র, আপনিও পৃথিবীসদৃশ। তারা আপনার শাসনে প্রতিষ্ঠিত থেকে অমৃত ফল নির্বাণ লাভ করে থাকে।

৩১৭-৩১৮. সিন্ধু, সরস্বতী, চন্দ্রভাগী, গঙ্গা, যমুনা, সরভূ ও মহী প্রভৃতি মহানদী যেমন প্রবাহিত হয়ে সাগরকে পরিপূর্ণ করে এবং পূর্বের নাম ত্যাগ করে সাগরের প্রাণী বলেই পরিচিত হয়।

৩১৯. তদ্রূপ ক্ষত্রিয়, ব্রাহ্মণ, বৈশ্য, শূদ্র, এই চার বর্ণ হতে আপনার নিকট প্রব্রজিত হয়ে পূর্বের নাম ত্যাগ করে সবাই ‘বুদ্ধপুত্র’ হিসেবেই পরিচিত হয়।

৩২০. বিমল চন্দ্র যেমন অনন্ত আকাশে বিচরণ করে, আর আকাশস্থ লক্ষ কোটি তারার মধ্যেও চন্দ্র চির দেদীপ্যমান।

৩২১. ঠিক তদ্রূপ হে মহাবীর, ত্রিলোকবাসী দেবমানবকে অতিক্রম করে আপনিও অতীব উজ্জ্বল।

৩২২. সাগরের গভীরে উৎপন্ন ঊর্মিমালা যেমন তীর অতিক্রম করতে পারে না, তীর স্পর্শ করলেও চূর্ণ-বিচূর্ণ হয়ে যায়।

৩২৩-৩২৪. ঠিক তদ্রূপ মিথ্যাদৃষ্টিপরায়ণ অন্যতীর্থিয়গণ ধর্ম প্রকাশ করতে গিয়ে সেই মুনিকে অতিক্রম করতে পারে না। যদি তারা তার কাছে আসেও চক্ষুষ্মান তাদের যথার্থ উত্তর দেন এবং তাতে তারা পরাস্ত হয়।

৩২৫-৩২৬. জলে উৎপন্ন কুমুদ বা মন্দালক পুষ্পবৃক্ষ যেমন কর্দমাক্ত, পঙ্কিল হয়। ঠিক তদ্রূপ ত্রিলোকের বহু সত্ত্ব রাগ-দ্বেষাদি কর্দমে কর্দমাক্ত হয়।

৩২৭. জলজ পদ্ম যেমন জলের মধ্যে বৃদ্ধিপ্রাপ্ত হলেও কর্দমাক্ত হয় না, পরিশুদ্ধ থাকে। হে মহামুনি, আপনিও পৃথিবীতে জন্ম নিয়ে লোকসমাজে বসবাস করলেও পাপপঙ্ক আপনাকে স্পর্শ করতে পারে না।

৩২৯-৩৩০. কার্তিক মাসে বহু পদ্মফুল ফুটলেও যেমন সেই কার্তিক মাসটিকে কোনো সময় অতিক্রম করে না। ঠিক তদ্রূপ হে মহাবীর, আপনার শিষ্যরা বিমুক্তিপুষ্পে পুষ্পিত হয়ে কখনো আপনার উপদেশ অতিক্রম করে না অর্থাৎ অমান্য করে না।

৩৩১-৩৩২. সুপুষ্পিত বৃক্ষরাজ শাল যেমন চৌদিকে দিব্যগন্ধ ছড়ায় এবং অন্য শাল গাছের দ্বারা পরিবেষ্টিত হয়ে বৃক্ষরাজ শাল হিসেবে শোভা পায়। ঠিক তদ্রূপ হে মহাবীর, বুদ্ধজ্ঞানে পুষ্পিত হয়ে ভিক্ষুসংঘ পরিবেষ্টিত আপনিও বৃক্ষরাজ শালের ন্যায় শোভিত হন।

৩৩৩-৩৩৪. শিলাময় পর্বত হিমবা যেমন সকল সত্ত্বগণের ওষুধস্বরূপ এবং নাগ, অসুর ও দেবতাদের আশ্রয়স্থল। ঠিক তদ্রূপ হে মহাবীর, ত্রিবিদ্যালাভী, ষড়াভিজ্ঞ, অলৌকিক ঋদ্ধিধর, পারমী পরিপূর্ণ আপনিও প্রাণীগণের ওষুধস্বরূপ।

৩৩৫. হে মহাবীর, আপনার অমিয় করুণায় সিক্ত হয়ে সত্ত্বগণ আপনার শাসনে ধর্মরতিতে রমিত হয় ও অবস্থান করে।

৩৩৬. পশুরাজ সিংহ যেমন স্বীয় আবাস হতে বের হয়ে এসে চতুর্দিকে একটু তাকিয়ে দেখার পর তিনবার তীব্র স্বরে বিজৃম্বন করে থাকে।

৩৩৭. এভাবে পশুরাজ সিংহ বিজৃম্বন করায় মৃগসহ অন্যান্য পশুরা ভীত হয়, ত্রাসিত হয়।

৩৩৮. ঠিক তদ্রূপ হে মহাবীর, আপনিও সিংহনিনাদে বিজৃম্বন করলে সমগ্র পৃথিবী প্রকম্পিত হয়, প্রাজ্ঞ ব্যক্তিরা ধর্ম বুঝতে পারে, মার ভীত হয়।

৩৩৯. মহামুনি এভাবে বিজৃম্বন করলে ত্রাসিত মৃগের ন্যায় ও কাকসহ অন্যান্য পাখিরা বিভ্রান্ত হওয়ার ন্যায় তীর্থিয়গণ ভীত-সন্ত্রস্ত হয়।

৩৪০. পৃথিবীতে যে-সমস্ত গণাচার্য আছেন তারা সকলে শাস্তা হিসেবে পরিচিত হন এবং পরিষদের মধ্যে তারা পরম্পরাগত ধর্মদেশনা করেন।

৩৪১. হে মহাবীর, আপনি স্বয়ং চতুর্সত্য ও বোধিপক্ষীয় ধর্ম জ্ঞাত হয়েও এত দিন সত্ত্বগণের উদ্দেশে ধর্মদেশনা করেননি।

৩৪২. আসব, অনুশয় ও ইন্দ্রিয়সমূহের বলসম্বন্ধে জ্ঞাত হয়ে এবং উচিত-অনুচিত সম্বন্ধে সম্যক অবগত হয়ে এবার মহামেঘের ন্যায় গর্জন করুন।

৩৪৩. সমগ্র চক্রবালজুড়ে যে সমস্ত সত্ত্বগণ আছে তারা সবাই সংশয়াকীর্ণ ও ভীষণ মিথ্যাদৃষ্টিপরায়ণ।

৩৪৪. ওই উপমাকুশল মুনি সকল সত্ত্বগণের চিত্ত স্বচিত্তে জ্ঞাত হয়ে মাত্র একটি প্রশ্নের মাধ্যমেই আপনি সত্ত্বগণের বিমতি তথা সংশয় দূর করতে পারেন।

৩৪৫. সমগ্র পৃথিবী উপতিষ্যের মতো জ্ঞানীগুণীতে পরিপূর্ণ। তারা সকলেই কৃতাঞ্জলি হয়ে লোকনায়ক বুদ্ধের গুণকীর্তন করেছিলেন।

৩৪৬. তারা সকলে কল্পকাল ধরে নানা উপমা যোগে তথাগতের গুণকীর্তন করলেও শেষ করতে পারবে না। কারণ, তথাগতের গুণ অনন্ত, অপ্রমেয়।

৩৪৭. আমি এতক্ষণ সাধ্যানুসারে বুদ্ধের গুণকীর্তন করলাম। এভাবে কোটি কল্প ধরে গুণকীর্তন করলেও শেষ করা সম্ভব নয়।

৩৪৮. যদি কোনো সুশিক্ষিত দেবতা বা মনুষ্য সেই চেষ্টা করে, তাহলে সে শুধু দুঃখেরই ভাগী হবে।

৩৪৯. হে মহাযশস্বী শাক্যপুত্র, আপনার শাসনে প্রতিষ্ঠিত হয়ে, প্রজ্ঞা দ্বারা পারমীর পূর্ণতা সাধন করে এখন আমি অনাসক্ত হয়ে অবস্থান করছি।

৩৫০. আজ আমি শাক্যপুত্রের শাসনে ধর্মসেনাপতি হয়ে তীর্থিয়গণকে দমন করি এবং জিনশাসনকে অনুবর্তন করি।

৩৫১. অপরিমিত সুকৃত সুকর্মের ফল আমি এই জন্মে পেয়েছি, পরম সুখের অধিকারী হয়েছি এবং সমস্ত ক্লেশ অরি (শত্রু) আমি তীরের গতিতে দগ্ধ করেছি।

৩৫২-৩৫৩. কোনো মানুষের মাথার ওপর ভারী বোঝা তুলে দিলে যেমন সেই মানুষটি ভীষণ কষ্ট পায়, দুঃখগ্রস্ত হয়। ঠিক তদ্রূপ আমিও দীর্ঘকাল ধরে এই সংসারে জন্ম-জন্মান্তরে রাগ, দ্বেষ, মোহ এই ত্রিবিধ অগ্নিতে দগ্ধ হয়ে ভীষণ কষ্ট পেয়েছি, দুঃখগ্রস্ত হয়েছি।

৩৫৪. আজ আমি ভবমুক্ত, সমস্ত দুঃখভার আমার শরীর থেকে নেমে গিয়েছে এবং শাক্যপুত্রের শাসনে আমার সমস্ত করণীয় কর্ম শেষ হয়েছে।

৩৫৫. সমস্ত বুদ্ধক্ষেত্রের মধ্যে শাক্যসিংহ বুদ্ধ ব্যতীত প্রজ্ঞার দিক দিয়ে সবার চাইতে আমিই শ্রেষ্ঠ। আমার সমকক্ষ অন্য কেউ নেই।

৩৫৬. আমি সমাধিতে সুকৌশলী ও অমিত ঋদ্ধিশক্তির অধিকারী। আমি চাইলেই নিজেকে ঋদ্ধিযোগে হাজার জনে রূপান্তরিত করতে পারি।

৩৫৭. আনুপূর্বিকভাবে মহামুনি বুদ্ধ সমস্ত কিছু বশীভূত করেছেন। তিনিই আমাকে উপদেশ দিয়েছেন। এখন নিরোধই (নির্বাণ) আমার পরম শয়ন।

৩৫৮. আমার দিব্যচোখ অত্যন্ত বিশুদ্ধ। আমি সমাধিতে অতিশয় দক্ষ। আমি সম্যক প্রচেষ্টায় রত ও বোধ্যঙ্গ ভাবনায় রত।

৩৫৯. একজন শ্রাবকের দ্বারা যা প্রাপ্তব্য সবই আমি পেয়েছি। একমাত্র লোকনাথ বুদ্ধ ব্যতীত আমার সমকক্ষ দ্বিতীয় কেউ নেই।

৩৬০. আমি সমাপত্তিতে ভীষণ দক্ষ। ধ্যান-বিমোক্ষ অসম্ভব রকম তাড়াতাড়ি আমি লাভ করতে পারি। আমি বোধ্যঙ্গ ভাবনায় রত এবং শ্রাবকগণের সমস্ত গুণ ও পারমী আমার করায়ত্ত।

৩৬১. শ্রাবকগুণের পরম স্পর্শে আমি পুরুষোত্তম হয়েছি। সব্রহ্মচারীগণের প্রতি সদা শ্রদ্ধাতদ্গত চিত্ত।

৩৬২. বমিত বিষ সর্পের মতো ও ভগ্ন শিং বৃষের মতো আমি আমার সমস্ত মান, অহংকার ছুঁড়ে ফেলে দিয়ে পরম গৌরব-সহকারে সংঘের নিকট উপস্থিত হয়েছি।

৩৬৩. আমার প্রজ্ঞা এমন ব্যাপক ও বিস্তৃত যে, এই ধরণীর কেউই তার সমতুল্য হতে পারে না। অনোমদর্শী ভগবানের জ্ঞানস্তুতির এমনই ফল!

৩৬৪. শাক্যপুত্র-প্রবর্তিত ধর্মচক্র আমিই একমাত্র অনুপ্রবর্তন করতে সক্ষম, জ্ঞানস্তুতির এমনই ফল!

৩৬৫. কখনো পাপেচ্ছার বশবর্তী, আলস্যপরায়ণ, অল্পশ্রুত ও অগৌরবী, হীনবীর্য মানুষের সঙ্গে আমার সাক্ষাৎ না হোক।

৩৬৬. বহুশ্রুত, পণ্ডিত, মেধাবী, শীলবান ও সমাহিত চিত্ত ব্যক্তিই আমার মাথার উপরে স্থিত হোক।

৩৬৭. হে ভদন্তগণ, এখানে সমবেত সকলের উদ্দেশেই আমি বলছি, আপনারা সবাই অল্পেচ্ছু হোন, সন্তুষ্টচিত্ত ও ধ্যানরত ধ্যানী হোন।

৩৬৮. আমি যাঁকে দেখে প্রথম বিরজ, বীতমল হয়েছি, সেই অশ্বজিৎ নামক ধীর শ্রাবকই আমার পরম গুরু।

৩৬৯. তার অসীম দয়ায় আজ আমি ধর্মসেনাপতি হয়েছি এবং সমস্ত পারমী পূরণ করে আসবহীন হয়ে অবস্থান করছি।

৩৭০. অশ্বজিৎ নামক যেই শ্রাবক আমার পরম গুরু ছিলেন, তিনি যেই দিকে অবস্থান করতেন আমি সেই দিকে মাথা রেখেই ঘুমাতাম।

৩৭১. শাক্যসিংহ গৌতম আমার পূর্বকৃত কর্ম স্মরণ করে ভিক্ষুসংঘের মধ্যে আমাকেই অগ্রস্থানে স্থাপন করেছেন।

৩৭২. আমার সমস্ত ক্লেশ দগ্ধ হয়েছে, জন্ম নিরুদ্ধ হয়েছে। নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৩৭৩. বুদ্ধশ্রেষ্ঠের নিকট আমাকে স্বাগত জানানো হয়েছে এবং ত্রিবিদ্যা লাভ করে আমি বুদ্ধের সমস্ত উপদেশ সম্পন্ন করেছি।

৩৭৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধশাসনে কৃতকার্য হয়েছি।

ঠিক এভাবেই আয়ুষ্মান সারিপুত্র স্থবির এই গাথাগুলো ভাষণ করেছিলেন।

সারিপুত্র স্থবির অপদান প্রথম সমাপ্ত।

৩.২. মহামোগ্গল্লায়ন স্থবির অপদান
৩৭৫. অনুত্তর দেবসংঘ প্রমুখ লোকশ্রেষ্ঠ, নরশ্রেষ্ঠ অনোমদর্শী ভগবান হিমালয়ে অবস্থান করতেন।

৩৭৬. তখন আমি বরুণ নামক শীলগুণসম্পন্ন, মহাঋদ্ধিধর নাগরাজ হয়ে জন্মেছিলাম এবং আমার আবাস ছিল মহাসাগর।

৩৭৭. আমার সঙ্গীগণের সঙ্গ ত্যাগ করে আমি তখন বিবিধ প্রকার তূর্যবাদ্য স্থাপন করেছিলাম এবং সম্বুদ্ধকে পরিবেষ্টিত করে অপ্সরাগণ নানা বাদ্যযন্ত্র বাজিয়েছিল।

৩৭৮. এভাবে দিব্যতূর্য বাজানোর সময় বুদ্ধ সেই শব্দ শুনতে পেয়ে জাগ্রত হয়েছিলেন।

৩৭৯. তারপর আমি সম্বুদ্ধকে নিমন্ত্রণ করেছিলাম এবং নিজ নাগভবনে এসে আসন প্রস্তুত করার পর ‘সময় হয়েছে’ বলে সম্বুদ্ধকে আমি জানিয়েছিলাম।

৩৮০. তারপর লোকনায়ক বুদ্ধ হাজার ক্ষীণাসব অর্হৎ পরিবেষ্টিত হয়ে দশদিক আলোকিত করে আমার নাগভবনে এসেছিলেন।

৩৮১. তখন আমি আসনে উপবিষ্ট ভিক্ষুসংঘসহ দেবাতিদের নরশ্রেষ্ঠ মহাবীরকে বিবিধ প্রকার অন্নপানীয় দান করে পরিতৃপ্ত করেছিলাম।

৩৮২. স্বয়ম্ভূ অগ্রপুদ্গল মহাবীর ভগবান সেই দান অনুমোদন করেছিলেন এবং ভিক্ষুসংঘের মাঝে বসে এই গাথাগুলো ভাষণ করেছিলেন।

৩৮৩. যেই ব্যক্তি লোকনায়ক বুদ্ধ প্রমুখ অনুত্তর সংঘকে পূজা করল, সে সেই চিত্ত-প্রসন্নতার কারণে দেবলোকে গমন করবে।

৩৮৪. সাতাত্তরবার দেবকুলে রাজত্ব করবে এবং এই পৃধিবীতে আটশতবার রাজত্ব করবে।

৩৮৫. পঞ্চান্নবার রাজচক্রবর্তী হবে এবং তখন তার অসংখ্য ভোগসম্পত্তি উৎপন্ন হবে।

৩৮৬. এখন হতে অপরিমেয় কল্প পরে ওক্কাকুকুলে গৌতম নামক শাস্তা পৃথিবীতে জন্মগ্রহণ করবেন।

৩৮৭. সে তখন নিরয় হতে চ্যুত হয়ে মানবজন্ম লাভ করবে এবং কোলিত নামক ব্রাহ্মণ হবে।

৩৮৮. পরবর্তীকালে সে প্রব্রজিত হওয়ার পর কুশলমূলের দ্বারা উপদিষ্ট হয়ে গৌতম ভগবানের দ্বিতীয় অগ্রশ্রাবক হবে।

৩৮৯. সে আরব্ধবীর্য, ভাবিতচিত্ত, অতুলনীয় ঋদ্ধিমান হয়ে সমস্ত আসব ক্ষয় করে সম্পূর্ণ অনাসক্ত হয়ে পরিনির্বাপিত হবে।

৩৯০. আমি কোনো এক জন্মে পাপমিত্রের সাহায্যে কামরাগ চরিতার্থ করার জন্য প্রদুষ্টমনে মাতাপিতাকে হত্যা করেছিলাম।

৩৯১. নিরয় অথবা মনুষ্যলোকে আমি যেখানেই জন্মগ্রহণ করি না কেন, সেখানেই মাথা ছিন্ন-ভিন্ন হয়ে মৃত্যুবরণ করি, একান্তই পূর্বকৃত পাপকর্মের কারণে।

৩৯২. এমনকি এই অন্তিম জন্মেও সেই পূর্বকৃত পাপকর্ম আমার পিছু ছাড়েনি। সুতরাং এই জন্মেও আমি সেভাবে মৃত্যুমুখে পতিত হবো।

৩৯৩. বিবেকযুক্ত ও সমাধিভাবনায় রত হয়ে আমি সমস্ত আসব ক্ষয় করে সম্পূর্ণ অনাসক্ত হয়েই অবস্থান করি।

৩৯৪. আমি জন্মজন্মান্তরে সঞ্চিত পুণ্যবলে এমন অমিত ঋদ্ধিশক্তির অধিকারী যে এই সুগভীর বিশাল এই ধরণীকেও আমার বাম হাতের আঙুলে কম্পিত করতে পারি।

৩৯৫. আমার মধ্যে সামান্য পরিমাণও অস্মিমান দেখতে পাচ্ছি না। মান-অহংকার আমার মধ্যে নেই। শ্রমণ গৌতম প্রমুখ সমস্ত ভিক্ষুসংঘকে আমি গৌরব প্রদর্শন করছি।

৩৯৬. আমি এই হতে অপরিমেয় কল্প আগে যে অগ্রশ্রাবকত্ব প্রার্থনা করেছিলাম, আজ আমি এই শেষ জন্মে আসব ক্ষয় করে সেই অগ্রশ্রাবকত্ব লাভ করেছি।

৩৯৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধশাসনে কৃতকার্য হয়েছি।

ঠিক এভাবেই আয়ুষ্মান মহামোগ্গল্লায়ন স্থবির এই গাথাগুলো ভাষণ করেছিলেন।

মহামোগ্গল্লায়ন স্থবির অপদান দ্বিতীয় সমাপ্ত।

৩.৩. মহাকস্সপ স্থবির অপদান
৩৯৮. লোকশ্রেষ্ঠ, লোকনাথ, ভগবান পদুমুত্তর শাস্তা পরিনির্বাপিত হলে মহাজনতা তাঁকে বিবিধ উপায়ে পূজা করেছিলেন।

৩৯৯. উদগ্রচিত্ত, আমোদ-প্রমোদরত ও সংবেগজাত সেই জনতার মধ্যে আমার মনে তখন প্রীতি উৎপন্ন হয়েছিল।

৪০০. আমার সমস্ত জ্ঞাতি-মিত্রদের সমবেত করিয়ে আমি এই কথা বলেছিলাম যে, মহাবীর পরিনির্বাপিত হয়েছেন। আসুন, আমরা তাকে সসম্মানে পূজা করি।

৪০১. ‘সাধু, সাধু’ বলে তারা আমার কথায় সম্মত হলে আমি ভীষণ আনন্দিত হয়েছিলাম। কারণ, লোকনাথ বুদ্ধের কাছে আমরা পুণ্য সঞ্চয় করতে পারব।

৪০২. দৈর্ঘ্যে শত হাত ও প্রস্থে দেড় হাতবিশিষ্ট বিমান তথা প্রাসাদ বহু অর্থের বিনিময়ে নভোমণ্ডলে অসম্ভব সুন্দরভাবে তৈরি করেছিলাম।

৪০৩. তাতে হর্ম্য নির্মাণ করেছিলাম এবং তালপাতায় চিত্র আঁকিয়েছিলাম। আমি নিজের চিত্তে প্রসন্নতা উৎপন্ন করে সশ্রদ্ধ চিত্তে পূজা করেছিলাম।

৪০৪. সেই চৈত্যটি জ্বলন্ত অগ্নিস্কন্ধের ন্যায় শুভ্র সমুজ্জ্বল, পলাশ বৃক্ষের ন্যায় সুপুষ্পিত ও ইন্দ্রলতার ন্যায় আকাশের চতুর্দিকে দৃষ্টিনন্দন আলো ছড়াচ্ছিল।

৪০৫. সেই অনিন্দ্য সুন্দর চৈত্যটির প্রতি চিত্ত-প্রসন্নতা উৎপন্ন করে আমি বহু পুণ্য সঞ্চয় করেছিলাম। এই পূর্বকৃত কুশলকর্ম স্মরণ করার ফলে আমি স্বর্গে উৎপন্ন হয়েছিলাম।

৪০৬. আমার চারপাশে সব সময় হাজার বন্ধুপরিজন পরিবেষ্টিত হয়ে থাকত, আমার জন্য সব সময় দিব্যরথ প্রস্তুত থাকত। সেখানে সপ্ততলবিশিষ্ট উঁচু ভবন আমার জন্য উৎপন্ন হয়েছিল।

৪০৭. আমার সম্পূর্ণ স্বর্ণময় হাজার কূটাগার ছিল। সেই স্বর্ণময় কূটাগারগুলো স্বতেজে জ্বল জ্বল করে প্রভা বিস্তার করত। এই দৃশ্য সকল দেবতারাই উপভোগ করত।

৪০৮. সেই ভবনের দরজাগুলো ছিল রক্তিম বর্ণের। সেই সোনারঙা দরজাগুলো চতুর্দিক আলোকিত করে তুলত।

৮০৯. আমার অমিত পুণ্যের ফলে উৎপন্ন সুনির্মিত মণিময় কূটাগারগুলো দশ দিক আলোকিত করে তুলত।

৪১০. সেই মণিময় কূটাগারগুলো যখন দশদিক আলোকিত করে তুলত তখন সকল দেবতারা তাতে অভিভূত হতো, পুণ্যকর্মের এমনই সুফল।

৪১১. আমি আজ থেকে ষাটকল্প আগে আমি উব্বিদ্ধ নামক রাজচক্রবর্তী হয়ে চতুর্দিকের সমস্ত রাজ্য জয় করে এই পৃথিবীকে শাসন করেছিলাম।

৪১২. অনুরূপভাবে এই ভদ্রকল্পে অতীতের পুণ্যকর্মের ফলে ত্রিশবার মহাপরাক্রমশালী রাজচক্রবর্তী হয়েছিলাম।

৪১৩. সপ্তরত্ন লাভ করে আমি চার মহাদ্বীপ শাসন করেছিলাম। সেখানে আমার ভবনটি ইন্দ্রলতার মতো উজ্জ্বলতা ছড়াত।

৪১৪. দৈর্ঘ্যে চব্বিশ যোজন আর প্রস্থে দ্বাদশ যোজন বিস্তৃত রম্য নামক নগর নির্মাণ করেছিলাম। সেই নগরের তোরণগুলো ছিল অত্যন্ত সুদৃঢ়।

৪১৫. দৈর্ঘ্যে পাঁচশত যোজন আর প্রস্থে আড়াইশত যোজন বিস্তৃত, বহু জনাকীর্ণ স্বর্গের দেবপুরের মতোই দেখাত।

৪১৬. সুচ রাখার পাত্রে সুচ রাখলে যেমন পরস্পর ঘর্ষণ, সংঘর্ষণ হয় এবং সমগ্র পাত্রটি সূঁচে আকীর্ণ হয়।

৪১৭. ঠিক তদ্রূপ আমার সেই রম্য নগরটিও সব সময় হস্তীরথ, অশ্বরথসহ জনমানুষে ভরপুর থাকত।

৪১৮. সেই নগরে পান-ভোজন শেষ করে পুনরায় দেবালয়ে যেতাম। এমনকি এই অন্তিম জন্মেও আমার ব্যাপক কুলসম্পদ ছিল।

৪১৯. আমার জন্ম হয়েছিল কুলীন ব্রাহ্মণবংশে। আমার ছিল প্রভূত বিত্ত-বৈভব, আশি কোটি ধন ও প্রভূত স্বর্ণালংকার। সেই সমস্ত ত্যাগ করে আমি প্রব্রজিত হয়েছিলাম।

৪২০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধশাসনে কৃতকার্য হয়েছি।

ঠিক এভাবেই আয়ুষ্মান মহাকস্সপ স্থবির এই গাথাগুলো ভাষণ করেছিলেন।

মহাকস্সপ স্থবির অপদান তৃতীয় সমাপ্ত।

৩.৪. অনুরুদ্ধ স্থবির অপদান
৪২১. লোকশ্রেষ্ঠ, নরশ্রেষ্ঠ, লোকনায়ক, নির্জনবিহারী সুমেধ ভগবানকে আমি দেখেছিলাম।

৪২২. লোকনায়ক সম্বুদ্ধ বুদ্ধশ্রেষ্ঠ সুমেধের নিকট গিয়ে হাত জোড় করে প্রার্থনা করেছিলাম।

৪২৩. হে মহাবীর, লোকশ্রেষ্ঠ, লোকনায়ক, অনুকম্পা প্রদর্শন করুন। বৃক্ষমূলে ধ্যানরত থাকার সময় আমি আপনাকে প্রদীপ দান করব।

৪২৪. সেই ধীর, স্বয়ম্ভূ, শ্রেষ্ঠ বুদ্ধ আমার প্রার্থনা অনুমোদন করেছিলেন। তখন আমি বৃক্ষগুলো ভেদ করে তাতে তৈলপ্রদীপ ঝুলিয়ে দিয়েছিলাম।

৪২৫. আমি লোকবন্ধু বুদ্ধকে যেই হাজারো বটিবিশিষ্ট প্রদীপ দান করেছিলাম, আমার সেই প্রদীপগুলো সপ্তাহকাল অবধি প্রজ্জ্বলিত হয়ে নিভে গিয়েছিল।

৪২৬. সেই চিত্ত-প্রসন্নতার ফলে ও প্রার্থনাবলে আমি মনুষ্যদেহ ত্যাগ করে স্বর্গের দিব্যবিমানে উৎপন্ন হয়েছিলাম।

৪২৭. আমি দেবত্ব লাভ করার পর সেখানে আমার ব্যাম পরিমাণ জায়গার সর্বত্রই আলোকোজ্জ্বল থাকত। এটি আমার প্রদীপ দানেরই ফল।

৪২৮. আমি তখন শতযোজন বিস্তৃত জায়গায় বিরোচিত হতাম এবং দেবগণকে স্বতেজে অভিভূত করতাম। এটি আমার প্রদীপ দানেরই ফল।

৪২৯. আমি দেবেন্দ্র হয়ে ত্রিশকল্প দেবলোকে রাজত্ব করেছিলাম। কেউই আমাকে কোনোরূপ অবজ্ঞা প্রদর্শন করত না। এটি আমার প্রদীপ দানেরই ফল।

৪৩০. আমি আটাশবার চক্রবর্তী রাজা হয়েছিলাম এবং তখন রাতদিন যোজন যোজন দূর পর্যন্ত দেখতে পেতাম।

৪৩১. আমি শাস্তার শাসনে দিব্যচোখ লাভ করেছি, সেই দিব্যচোখ জ্ঞানের দ্বারা হাজার লোক দর্শন করতে পারি। এটি আমার প্রদীপ দানেরই ফল।

৪৩২. আজ থেকে ত্রিশ হাজার কল্প আগে পৃথিবীতে সুমেধ সম্বুদ্ধ উৎপন্ন হয়েছিলেন। আমি তাঁকে অতীব প্রসন্নমনে প্রদীপ দান করেছিলাম।

৪৩৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধশাসনে কৃতকার্য হয়েছি।

ঠিক এভাবেই আয়ুষ্মান অনুরুদ্ধ স্থবির এই গাথাগুলো ভাষণ করেছিলেন।

অনুরুদ্ধ স্থবির অপদান চতুর্থ সমাপ্ত।

৩.৫. মন্তানিপুত্র পূর্ণ স্থবির অপদান
৪৩৪. অধ্যাপক, মন্ত্রধর ও ত্রিবিধ বেদে বিশেষজ্ঞ হয়ে আমি বহু শিষ্য পরিবৃত হয়ে নরোত্তম শাস্তার কাছে গিয়েছিলাম।

৪৩৫. অত্যন্ত পূজার্হ, লোকবিদ, মহামুনি পদুমুত্তর বুদ্ধ সংক্ষেপে আমার কৃতকর্মের ভাবী ফল ঘোষণা করেছিলেন।

৪৩৬. আমি শাস্তার কাছে ধর্মকথা শোনার পর তাঁকে অভিবাদন করেছিলাম। তারপর হাত জোড় করে দক্ষিণমুখী হয়ে চলে গিয়েছিলাম।

৪৩৭. সংক্ষিপ্তভাবে শোনার পর অমি বিস্তারিতভাবে ভাষণ করেছিলাম। আমার সেই বিস্তারিত উপদেশ শুনে আমার সকল শিষ্যই অতিশয় আনন্দিত হয়েছিল। নিজেদের মনের সমস্ত মিথ্যাদৃষ্টি পরিহার করে বুদ্ধের প্রতি চিত্ত-প্রসন্নতা উৎপন্ন হয়েছিল।

৪৩৮. আমি যেমন সংক্ষিপ্তভাবে দেশনা করতে পারি, তেমনি বিস্তারিতভাবেও দেশনা করতে পারি। আমি অভিধর্মবিশারদ। কথাবত্থু ও সপ্তবিশুদ্ধি সম্বন্ধে যাবতীয় জ্ঞান আমার নখদর্পণে। উক্ত সকল বিষয় সকলকে অবগত করিয়ে আমি সম্পূর্ণ অনাসক্ত হয়েই অবস্থান করি।

৪৩৯. আজ থেকে পাঁচশত কল্প আগে আমি চতুর্বিধ দ্বীপের সপ্তরত্ন-সমন্বিত বিচক্ষণ ও বাকপণ্ডিত রাজচক্রবর্তী হয়ে অবস্থান করেছিলাম।

৪৪০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই মন্তানিপুত্র আয়ুষ্মান পূর্ণ স্থবির এই গাথাগুলো ভাষণ করেছিলেন।

মন্তানিপুত্র পূর্ণ স্থবির অপদান পঞ্চম সমাপ্ত।

৩.৬. উপালি স্থবির অপদান
৪৪১. হংসবতী নগরের সুজাত নামক এক ব্রাহ্মণ ছিলেন। তিনি আশি কোটি ধন ও প্রভূত বিত্ত-বৈভবের মালিক।

৪৪২. তিনি অধ্যাপক, মন্ত্রধর, ত্রিবিধ বেদশাস্ত্রে পারদর্শী, লক্ষণশাস্ত্রবিদ, ইতিহাসবিদ ও সধর্মে পারমীবান।

৪৪৩. অন্যতীর্থিয় পরিব্রাজক ও তাপসগণ সেই সময় পৃথিবীতে বিচরণ করতেন।

৪৪৪. সেই বিশ্ববিশ্রুত পরিব্রাজকগণ আমাকে পরিবেষ্টিত হয়ে থাকতেন। বহু মানুষ আমাকে পূজা করলেও আমি কাউকেই পূজা করতাম না।

৪৪৫. কারণ, জগতে আমি আমার পূজার্হ কাউকেই দেখতাম না। আমি ভীষণভাবে মানমত্ত ছিলাম। যতদিন জগতে বুদ্ধ উৎপন্ন না হন ততদিন ‘বুদ্ধ’ নামক শব্দ বিদ্যমান থাকে না।

৪৪৬. দীর্ঘ সময় অতিবাহিত হওয়ার পর পদুমুত্তর নামক চক্ষুষ্মান বুদ্ধ সমস্ত অন্ধকার বিদুরিত করে পৃথিবীতে উৎপন্ন হয়েছিলেন।

৪৪৭. সেই সময় বহু মানুষ দ্বিধা বিভক্ত হয়ে পড়লে বুদ্ধ হংসবতী নগরে উপনীত হয়েছিলেন।

৪৪৮. চক্ষুষ্মান বুদ্ধ যখন পিতার উদ্দেশে ধর্মদেশনা করছিলেন, তখন সেখানে যোজন বিস্তৃত জায়গায় বিপুল শ্রোতৃমণ্ডলী ছিল।

৪৪৯. সেই সমবেত শ্রোতৃমণ্ডলীর মধ্যে সুনন্দ নামক এক তাপস সমগ্র বুদ্ধপরিষদকে পুষ্পাচ্ছাদনে আচ্ছাদিত করেছিলেন।

৪৫০. সেই পুষ্পমণ্ডপে উপবিষ্ট হয়ে চক্ষুষ্মান বুদ্ধ চতুর্সত্য সম্বন্ধে দেশনা করলে লক্ষ কোটি সত্ত্ব ধর্মজ্ঞান লাভ করেছিলেন।

৪৫১. বুদ্ধ মোট সাত দিন, সাত রাত ধর্মবারি বর্ষণ করে অষ্টম দিনে তাপস সুনন্দের ভূয়সী প্রশংসা করেছিলেন।

৪৫২. এই একত্রিশ লোকভূমির দেবলোক ও মনুষ্যলোক জন্ম-পরিভ্রমণকালে এই সুনন্দ তাপস সকলের চেয়ে শ্রেষ্ঠ ও মহান হয়েই জন্মগ্রহণ করবে।

৪৫৩. আজ থেকে লক্ষকল্প পরে ওক্কাকুকুলে গৌতম নামক শাস্তা পৃথিবীতে জন্মগ্রহণ করবেন।

৪৫৪. তার শাসনে ধর্মৌরসজাত উত্তরাধিকারী মন্তানিপুত্র পূর্ণ নামক শাস্তাশ্রাবক হবেন।

৪৫৫. এভাবে বিবিধ প্রকারে সম্বুদ্ধ সুনন্দ তাপসকে ভূয়সী প্রশংসা করলে তিনি সমবেত জনতাকে নিজের অলৌকিক ঋদ্ধিশদ্ধি দেখিয়ে অতিশয় আনন্দিত ও মুগ্ধ করেছিলেন।

৪৫৬. সেই সমবেত জনতা সুনন্দ তাপসকে কৃতাঞ্জলিপুটে প্রণাম করেছিল। এতে সুনন্দ তাপস অহংকারে স্ফীত না হয়ে বুদ্ধকে পূজা করলেন এবং নিজের গতি পরিশুদ্ধ করলেন।

৪৫৭. এইরূপে মহামুনির উপদেশ শোনার পর আমার মনে মনে সংকল্প হয়েছিল যে, ভাবী গৌতম বুদ্ধ যেভাবে পারমী সম্ভার পূর্ণ করছেন ঠিক সেভাবেই আমিও পারমী সম্ভার পূর্ণ করব।

৪৫৮. এভাবে চিন্তা করার পর ‘আমার কী পুণ্যকর্ম করা উচিত এই বিষয়ে আমি চিন্তা করেছিলাম। অনুত্তর পুণ্যক্ষেত্র ত্রিরত্নে আমি কীদৃশ পুণ্য-পারমী পূরণ করব?

৪৫৯. এই অধ্যয়নশীল ভিক্ষু বুদ্ধের শাসনে বিনয়ে অগ্রস্থান লাভ করেছিলেন, আমিও তার মতো হওয়ার জন্য প্রার্থনা করেছিলাম।

৪৬০. আমার যেই অপরিমাণ বিপুল ভোগ-সম্পত্তি ছিল, সেই সমস্ত ভোগসম্পত্তি দিয়ে আমি বুদ্ধের জন্য একটি আরাম (বিহার) নির্মাণ করেছিলাম।

৪৬১. নগরের পূর্বদিকে শোভন নামক আরামটি লক্ষ টাকার বিনিময়ে ক্রয় করেছিলাম এবং সেখানে একটি বিহার নির্মাণ করেছিলাম।

৪৬২. সেই সংঘারামে আমি কুটাগার, প্রাসাদ, মণ্ডপ, হর্ম্য, গুহা ও চঙ্ক্রমণঘর নির্মাণ করেছিলাম।

৪৬৩. সেখানে জন্ত্রাঘর (শরীর গরম করবার জন্য গরম ভাপ নেওয়ার ঘর), অগ্নিশালা, জলাধার ও স্নানঘর তৈরি করে আমি ভিক্ষুসংঘের উদ্দেশে দান করেছিলাম।

৪৬৪. বসার আসন, পিঁড়ি, পরিভোগ্য ভোজন, আরামিক (সেবক) ও ওষুধ প্রভৃতি সমস্তই আমি দিয়েছিলাম।

৪৬৫. আমি সেই সংঘারামের চারপাশে সুদৃঢ় ঘেড়া দিয়েছিলাম, যাতে করে সেখানে বসবাসরত শান্ত-সমাহিত ভিক্ষুসংঘকে কেউ অন্তরায় করতে না পারে।

৪৬৬. সেই সংঘারামে আমি লক্ষ টাকা ব্যয় করে আবাস (কুঠির) তৈরি করেছিলাম। এভাবে তৈরি করার পর আমি সম্বুদ্ধের কাছে উপস্থিত হয়েছিলাম।

৪৬৭. হে মুনি, সংঘারাম তৈরির কাজ সমাপ্ত। এখন আপনি তা গ্রহণ করুন। আমি আপনাকে তা দান করব। অতএব হে চক্ষুষ্মান, আপনি অনুমোদন করুন।

৪৬৮. অত্যন্ত পূজার্হ, লোকবিদ, নায়ক পদুমুত্তর বুদ্ধ আমার সংকল্পের কথা জেনে তা অনুমোদন করেছিলেন।

৪৬৯. মহর্ষি সর্বজ্ঞ বুদ্ধের সকরুণ অনুমোদন জ্ঞাত হয়ে আমি ভোজনের ব্যবস্থা করেছিলাম এবং ভোজনের সময় জানিয়েছিলাম।

৪৭০. ভোজনের সময় জানানো হলে পদুমুত্তর বুদ্ধ হাজার ক্ষীণাসব অর্হৎ পরিবেষ্টিত হয়ে আমার আরামে উপস্থিত হয়েছিলেন।

৪৭১. ভগবান প্রমুখ অনুত্তর ভিক্ষুসংঘ আসনে উপবেশন করলে আমি পান-ভোজনে তৃপ্ত করেছিলাম। ভোজন শেষ হয়েছে জেনে আমি আমার কথা নিবেদন করেছিলাম।

৪৭২. প্রভু, আমি এই শোভন নামক আরাম লক্ষ টাকার বিনিময়ে ক্রয় করেছি এবং সুদক্ষ ও অভিজ্ঞ মিস্ত্রি দিয়ে তৈরি করিয়েছি।

৪৭৩. এই আরাম দানের ফলে ও প্রার্থনাবলে জন্মজন্মান্তরে আমি যেন আমার প্রার্থিত বিষয় লাভ করি।

৪৭৪. এই সুনির্মিত সংঘারাম গ্রহণ করার পর সম্বুদ্ধ ভিক্ষুসংঘের মধ্যে বসে এই কথা বলেছিলেন।

৪৭৫. হে ভিক্ষুগণ, যেই ব্যক্তি এই সুনির্মিত সংঘারাম বুদ্ধকে দান করল, আমি এখন তার গুণকীর্তন করব। তোমরা মনোযোগ দিয়ে শোন।

৪৭৬. হাতি, ঘোড়া, রথ ও পদাতিক সেনা এই চতুরঙ্গিণী সেনা সুনন্দ তাপসকে নিত্য ঘিরে থাকবে। এটি তার সংঘারাম দানেরই ফল।

৪৭৭. তূর্য, ভেরী সমলংকৃত হয়ে তাকে নিত্য ঘিরে থাকবে। এটি সংঘারাম দানেরই ফল।

৪৭৮-৪৭৯. সমলংকৃত, সুসজ্জিত, সুবসনা, মাথায় মণিকুণ্ডলধারী, সুকাজলা, সুদর্শনা, কৃশতনুবিশিষ্ট বিরাশি হাজার নারী তাকে নিত্য ঘিরে থাকবে। এটিই সংঘারাম দানেরই ফল।

৪৮০. সে ত্রিশ হাজার কল্প দেবলোকে রমিত হবে এবং হাজারবার দেবেন্দ্র হয়ে দেবলোকে রাজত্ব করবে।

৪৮১. দেবলোকে রাজত্ব পেয়ে যা প্রাপ্তব্য সবই সে লাভ করবে এবং অপরিমাণ ভোগসম্পত্তি লাভ করে দেবলোকে রাজত্ব করবে।

৪৮২. সে হাজারবার রাজচক্রবর্তী হবে এবং পৃথিবীতে কতবার যে প্রাদেসিক রাজা হবে তার ইয়ত্তা নেই।

৪৮৩. আজ থেকে লক্ষকল্প পরে ওক্কাকুকুলে গৌতম নামক শাস্তা পৃথিবীতে আবির্ভূত হবেন।

৪৮৪. সে তাঁর প্রবর্তিত ধর্মে ধর্মৌরসজাত পুত্র ও উত্তরাধিকারী হবে এবং উপালি নামক শাস্তাশ্রাবক হবে।

৪৮৫. বুদ্ধের প্রজ্ঞাপিত বিনয়ে শ্রেষ্ঠত্ব লাভ করে ও বিশারদ হিসেবে সর্বত্র পরিচিতি পেয়ে বুদ্ধশাসনকে ধারণ করে সে অনাসক্ত হয়েই অবস্থান করবে।

৪৮৬. শাক্যসিংহ গৌতম এই সমস্ত বিষয় অবগত হয়ে ভিক্ষুসংঘের মাঝে বসে তাকে অগ্রস্থানে প্রতিষ্ঠিত করবেন।

৪৮৭. পূর্বে অপরিমেয় দান করার ফলে আমি আপনার শাসনে বিনয়ে শ্রেষ্ঠ হবার বর প্রার্থনা করেছিলাম। আমি সর্ববিধ সংযোজন ছিন্ন করেছি। এখন আমার সেই প্রার্থনা সফল হবার সময় উপস্থিত হয়েছে।

৪৮৮-৪৯০. রাজদণ্ডে দণ্ডিত ব্যক্তি যেমন রাজদণ্ডে ভীত-সন্ত্রস্ত হয়ে দণ্ড ভোগ করার আগেই নিজের মুক্তি ইচ্ছা করে। ঠিক তদ্রূপ হে মহাবীর, আমি ভবদণ্ডে ভীত-সন্ত্রস্ত হয়ে, কর্মতীরে বিদ্ধ হয়ে, বেদনাকাতর হয়ে এই ভবে স্বাদ পাচ্ছি না। রাগ, দ্বেষ, মোহ এই ত্রিবিধ অগ্নিতে প্রতিনিয়ত দগ্ধ হচ্ছি। তাই আমিও রাজদণ্ডে ভীত-সন্তস্ত ব্যক্তির ন্যায় এই ভব হতে মুক্তি অন্বেষণ করি।

৪৯১-৪৯৫. বিষধর সাপের কামড় খাওয়া ব্যক্তি যেমন ছটফট করতে করতে ওষুধ খুঁজতে থাকে এবং ওষুধ দেখতে পেলে সেই বিষনাশক ওষুধ সেবন করে বিষমুক্ত ও সুখী হয়। ঠিক তদ্রূপ হে মহাবীর, সাপের কামড় খাওয়া ব্যক্তির ন্যায় আমিও অবিদ্যা দ্বারা পীড়িত হয়ে সদ্ধর্মরূপ ওষুধ খুঁজতে থাকি। খুঁজতে খুঁজতে একপর্যায়ে শাক্যশাসন দেখতে পাই, যা সর্বপ্রকার ওষুধের মধ্যে শ্রেষ্ঠ ও সর্ববিধ দুঃখবিমোচনকারী। তেমন ধর্মৌষধ সেবন করে আমার সমস্ত অবিদ্যারূপ বিষ বিদূরিত করি এবং অজর, অমর, শীতিভূত নির্বাণ সাক্ষাৎ করি।

৪৯৬-৫০০. ভূতে ধরা ব্যক্তি যেমন ভূতের দ্বারা উৎপীড়িত হয়ে সেই ভূত হতে রক্ষা পাবার জন্য ভূতবিদ্যা সন্ধান করে এবং সন্ধানের পর একসময় ভূতবিদ্যায় পারদর্শী ব্যক্তিকে দেখতে পায়। তখন সেই ব্যক্তির কাছে গিয়ে তার দেহে ভর করা ভূতকে তাড়ায়। ঠিক তদ্রূপ হে মহাবীর, অজ্ঞতারূপ অন্ধকারে প্রপীড়িত হয়ে সেই অন্ধকার হতে মুক্তির ইচ্ছায় আমিও জ্ঞানালোক সন্ধান করি। অতঃপর একসময় অন্ধকার ধ্বংসকারী শাক্যমুনিকে আমি দেখতে পেলাম। ভূতবিদ্যায় পারদর্শী ব্যক্তির ন্যায় তিনিই আমার অজ্ঞতারূপ সমস্ত অন্ধকার বিদূরিত করেন। ভূতবিদ্যায় পারদর্শী ব্যক্তির ন্যায় তিনিই আমার সংসার স্রোত ছিন্ন করে দেন, তৃষ্ণাস্রোত নিবারিত করেন এবং সর্ববিধ ভব উত্তীর্ণ করে দেন।

৫০১-৫০৪. গরূড় পক্ষী যেমন নিজের আহার ভূমিতে স্থিত সাপকে শতযোজন বিস্তৃত বিশাল বিশাল সরোবরে খুঁজতে থাকে। সাপ দেখতে পেলে অধঃশির করে নখ দিয়ে ধরে যথেচ্ছা চলে যায়। ঠিক তদ্রূপ হে মহাবীর, শক্তিশালী গরূড় পক্ষীর ন্যায় আমিও অমৃতরূপ অসংস্কৃত নির্বাণ সন্ধান করতে করতে অনুত্তর শান্তিপদ ধর্মধরকে দেখতে পাই। গরূড় পক্ষীর সাপ ধরার ন্যায় আমিও তা নিয়েই অবস্থান করি।

৫০৫. আশাবতী নামক এক জাতীয় লতা চিত্তলতাবনে জন্মাত। সেই লতায় হাজার বৎসর পরে একটি মাত্র ফল ধরে।

৫০৬. সেই ফল যত দূরেই থাকুক না কেন দেবগণ সেই ফলই খায়। কারণ, সেই আশাবতী লতার ফল দেবগণের অসম্ভব প্রিয়।

৫০৭. লক্ষ বৎসর পরে এখন আমি সর্বজ্ঞ বুদ্ধের সংস্পর্শে বিচরণ করি। দেবগণ যেভাবে আশাবতী লতাকে খায় ঠিক সেভাবে আমিও সন্ধ্যা-সকাল দুবার বুদ্ধকে নমস্কার করি।

৫০৮. বুদ্ধের দেখা পাওয়ায় আমি নির্বাণ সাক্ষাৎ করেছি। তাই এই বুদ্ধচর্যা ও প্রতিপত্তিশীল আচরণ আমার কাছে একান্তই অমোঘ, মোটেই তুচ্ছ করার মতো বিষয় নয়। দীর্ঘকাল পরে দেখা পাওয়া এই পরম মুহূর্তটি আমাকে অতিক্রম করে যায়নি। ।

৫০৯. সমগ্র ভবের মধ্যে কোথাও আমার প্রতিসন্ধি হবার সম্ভবনা আমি দেখতে পাই না। কারণ, আমি উপধিহীন, বিপ্রমুক্ত ও উপশান্ত হয়ে বিচরণ করি।

৫১০. পদ্মফুল যেমন সূর্যরশ্মিতে ফোটে, ঠিক তদ্রূপ হে মহাবীর, আমিও বুদ্ধরশ্মিতে প্রস্ফুটিত হই।

৫১১-৫১২. বলাকা যোনিতে যেমন কখনো পুরুষ বলাকা বিদ্যামান থাকে না, স্ত্রী বলাকারা মেঘগর্জনের সময়ই গর্ভবতী হয়। পরবর্তীকালে মেঘ গর্জন না করা পর্যন্ত দীর্ঘদিন যাবৎ গর্ভ রক্ষা করতে হয়। দীর্ঘকাল পরে মেঘ গর্জনসহকারে প্রবল বর্ষণ করে তখনই কেবল তারা সন্তান জন্ম দিয়ে ভারমুক্ত হয়।

৫১৩-৫১৪. ঠিক তদ্রূপ বহু কল্প পূর্বে পদুমুত্তর বুদ্ধের ধর্মমেঘ তীব্র গর্জন-সহকারে প্রবল বর্ষণ করেছিল। ধর্মমেঘের সেই গর্জন শব্দে আমি ধর্মরূপ গর্ভ ধারণ করেছিলাম। লক্ষ বৎসর ধরে আমি সেই ধর্মরূপ পুণ্যগর্ভ ধারণ করে আসছি। ধর্মমেঘ গর্জন না করলে আমি গর্ভভার হতে মুক্ত হতে পারব না।

৫১৫. হে শাক্যমুনি, আপনি যখন কপিলবাস্তু রম্য নগরে ধর্মমেঘ গর্জন করেছিলেন তখনি আমি সেই গর্ভভার হতে মুক্ত হয়েছিলাম।

৫১৬. শূন্যতা, অনিমিত্ত ও অপ্রণিহিত এই ত্রিবিধ বিমোক্ষ এবং চার ফল সমস্ত ধর্মই আমি জ্ঞাত হয়েছি।

দ্বিতীয় ভাণবার]

৫১৭. অনন্ত অপ্রমেয় কল্প আগে আপনার শাসনে বিনয়ে শ্রেষ্ঠত্ব লাভের যেই প্রার্থনা আমি করেছিলাম, আমার কাছে সেই পরম মুহূর্তটি এখন উপস্থিত। আমি অনুত্তর শান্তিপদ নির্বাণ অধিগত করেছি।

৫১৮. পদুমুত্তর বুদ্ধের সময়ে বিনয়ে শ্রেষ্ঠ ভিক্ষুর ন্যায় আমিও আজ বিনয়ে বিশারদ হয়ে শ্রেষ্ঠত্ব লাভ করেছি। আমার সমতুল্য বিনয়জ্ঞ দ্বিতীয় কেউ নেই। আমিই বুদ্ধের শাসনকে ধারণ করি।

৫১৯. ভিক্ষু-ভিক্ষুণী এই উভয় বিভঙ্গ, মহাবর্গ-চুলবর্গ নামক খন্ধক ও সাংঘাদিশেষ ও পাচিত্তিয়ত্রিকে এবং পরিবার পাঠ এই সমগ্র বিনয়পিটকের প্রতিটি অক্ষরে ও ব্যঞ্জনে আমার বিন্দুমাত্র সন্দেহ নেই।

৫২০. পাপী ভিক্ষুগণকে নিগ্রহকরণে; আপত্তিগ্রস্ত ভিক্ষুগণকে আপত্তিমুক্তকরণে, কারণে, অকারণে, আহ্বানে ও আপত্তি উত্তরণে সর্বত্রই আমি দক্ষ ও অভিজ্ঞ।

৫২১. খন্ধকে অথবা সমগ্র বিনয়পিটকে সূত্রপদ পরিত্যাগ করে খন্ধক ও বিনয়ের সঙ্গে মিলিয়ে দেখে আমি তার থেকে রস উৎসারণ করি।

৫২২. আমি ব্যাকরণ বিশারদ ও অর্থ-অনর্থ সম্বন্ধে অভিজ্ঞ। আমার অজ্ঞাত কোনো কিছুই নেই। আমিই বুদ্ধের শাসনে বিনয়ধর ভিক্ষুগণের মধ্যে শ্রেষ্ঠ।

৫২৩. আজ আমি শাক্যপুত্র বুদ্ধের শাসনে বিনয়-বিষয়ক সমস্যা সমাধানে অতিশয় দক্ষ। সমস্ত সন্দেহ আমি বিদূরিত করি এবং সর্ববিধ সংশয় ছিন্ন করি।

৫২৪. পদ, অনুপদ, অক্ষর, ব্যঞ্জন, নিদান ও পর্যাবসান এই ছয় বিষয়ে আমি অত্যন্ত দক্ষ।

৫২৫-৫২৬. পরাক্রমশালী রাজা যেমন শত্রুপক্ষীয় সেনাদের বিতাড়িত করে সংগ্রামে বিজয়ীর বেশে এসে নগর নির্মাণ করে এবং সেই নগরে প্রাচীর, পরিখা, স্তম্ভ, তোরণ, দ্বারপ্রকোষ্ঠ ও অট্টালিকা প্রভৃতি নির্মাণ করান।

৫২৭. সেই নগরে চৌরাস্তার সংযোগস্থলে চেকপোস্টের মতো বাড়ি, নানা রকমের দোকান-পাট, বিচার-আচার করার জন্য সভাগৃহ নির্মাণ করান।

৫২৮. শত্রুপক্ষের দোষত্রুটি ও দূরভিসন্ধি জানার জন্য গুপ্তচর ও রাজ্য রক্ষার জন্য বিশাল সেনাবাহিনী প্রতিষ্ঠা করেন।

৫২৯. ‘রাজ্যের সম্পদ বিনষ্ট না হোক’ এই ভেবে সম্পদ রক্ষার জন্য সুদক্ষ ভাণ্ডাররক্ষক নিয়োগ করেন।

৫৩০. যেই রাজা পণ্ডিত, সুদক্ষ ও আপন রাজ্যের উন্নতি-শ্রীবৃদ্ধি ইচ্ছা করেন, তিনি প্রজাগণের বিচারকার্য সুষ্ঠু পরিচালনার জন্য দক্ষ বিচারক নিয়োগ করেন।

৫৩১. যিনি উল্কাপাত ও নক্ষত্রবিদ্যায় পারদর্শী, লক্ষণবিদ, অধ্যাপক ও মন্ত্রধর তাকেই তিনি রাজ্যের পুরোহিত হিসেবে নিয়োগ দেন।

৫৩২. এই সমস্ত গুণাবলীসম্পন্ন যোগ্য ব্যক্তিই ক্ষত্রিয় রাজা বলে পরিচিত হন। তিনি সব সময় আপন রাজ্যের প্রজাগণকে রক্ষা করেন।

৫৩৩. ঠিক তদ্রূপ হে মহাবীর, আপনিও ক্লেশরূপ শত্রুকে হত্যা করে সদেবলোকের ধর্মরাজ হয়েছেন।

৫৩৪. অন্যতীর্থিয়গণকে দমন করে, সসৈন্য মারকে পরাস্ত করে ও অজ্ঞতারূপ সমস্ত অন্ধকারকে বিদূরিত করে আপনিও ধর্মনগর নির্মাণ করেছেন।

৫৩৫. আপনার প্রতিষ্ঠিত ধর্মনগরে শীল হচ্ছে প্রাচীরসদৃশ, জ্ঞান হচ্ছে দ্বারপ্রকোষ্ঠ। হে বীর, শ্রদ্ধা হচ্ছে খুটি, সংযম হচ্ছে দ্বাররক্ষক।

৫৩৬. চার স্মৃতিপ্রস্থান হচ্ছে পাহারা দেওয়ার জন্য উঁচু প্রকোষ্ঠ, প্রজ্ঞা হচ্ছে চৌরাস্তার সংযোগস্থলে স্থাপিত বাতি, চতুর্বিধ ঋদ্ধিপাদ হচ্ছে চৌমহনী যেখানে চতুর্দিক হতে ধর্মবীথি (ধর্মপথ) এসে মিলিত হয়েছে।

৫৩৭. সূত্র, অভিধর্ম ও বিনয় এই নবাঙ্গ বুদ্ধবচন আপনার ধর্মে ধর্মসভা নামে প্রসিদ্ধ।

৫৩৮. শূন্যতা, অনিমিত্ত ও অপ্রণিহিত এই ত্রিবিধ বিমোক্ষ, আনেঞ্জা তথা অরূপধ্যান ও নির্বাণ এই সমস্তই হচ্ছে আপনার ধর্মকুঠির।

৫৩৯. প্রজ্ঞাবানদের মধ্যে শ্রেষ্ঠ, বুদ্ধের কাছ থেকে স্বীকৃতিপ্রাপ্ত পণ্ডিত, অভিজ্ঞ, দক্ষ সারিপুত্র স্থবিরই আপনার শাসনে ধর্মসেনাপতি।

৫৪০. সত্ত্বগণের চ্যুতি-উৎপত্তি বিষয়ে বিশেষ পারদর্শী ও অসম্ভব ঋদ্ধির অধিকারী কোলিতই (মোদ্গল্লায়ন) আপনার শাসনে পুরোহিত।

৫৪১. প্রাচীনবংশধর, প্রবল প্রতাপী, অনাসক্ত, ধুতাঙ্গধারীদের মধ্যে শ্রেষ্ঠ মহাকস্সপ স্থবিরই আপনার শাসনে সুদক্ষ বিচারক।

৫৪২. বহুশ্রুত, শাস্ত্রজ্ঞ, ধর্মধর আনন্দ স্থবিরই আপনার শাসনে ধর্মরক্ষক।

৫৪৩. এই সকল অভিজ্ঞ ভিক্ষুদের বাদ দিয়ে ভগবান আমাকেই নির্বাচিত করেছেন। বুদ্ধোপদিষ্ট বিনয় মীমাংসার ভার বুদ্ধ আমাকেই দিয়েছেন।

৫৪৪. কোনো বুদ্ধের শ্রাবক আমাকে বিনয়-বিষয়ক প্রশ্ন করলে আমি চোখ বুজেই সে সকল প্রশ্নের উত্তর দিয়ে থাকি।

৫৪৫. সমগ্র বুদ্ধক্ষেত্রের মধ্যে একমাত্র মহামুনি বুদ্ধ ব্যতীত বিনয়ে আমার সমতুল্য কেউই নেই, কোথায় আবার আমার চাইতে দক্ষ।

৫৪৬. বিশাল ভিক্ষুসংঘের মাঝে উপদিষ্ট হয়ে গৌতম বুদ্ধ এভাবেই ঘোষণা করেন যে, আমার শাসনে বিনয় ও খন্ধক বিষয়ে বিশেষ পারদর্শী উপালির সমতুল্য কেউ নেই।

৫৪৭. সে (উপালি) বুদ্ধোপদিষ্ট নবাঙ্গ বুদ্ধশাসনের সবকিছুকেই বিনয়াবিষ্ট, বিনয়মূলক হিসেবে দর্শন করে।

৫৪৮. আমার পূর্বকৃত কর্ম স্মরণ করে শাক্যসিংহ গৌতম ভিক্ষুসংঘের মাঝে উপবিষ্ট হয়ে আমাকে বিনয়ে শ্রেষ্ঠ হিসেবে প্রতিষ্ঠিত করেছিলেন।

৫৪৯. লক্ষকল্প আগে থেকে আমি এই শ্রেষ্ঠস্থান প্রার্থনা করে আসছিলাম, এখন আমার সামনে সেই পরম মুহূর্তটি উপস্থিত। কারণ, আমি বিনয়ে শ্রেষ্ঠত্ব লাভের পারমী পূরণ করেছি।

৫৫০. পূর্বে আমি শাক্যকুলের বহু মানুষের অনন্দদায়ক নাপিত ছিলাম। সেই নাপিত জীবন ত্যাগ করে আমি এখন মহর্ষি বুদ্ধের পুত্র হয়েছি।

৫৫১. এই ভদ্রকল্পের দুই কল্প আগে অঞ্জস নামক এক ক্ষত্রিয় রাজা ছিলেন, যিনি অত্যন্ত তেজস্বী, যশস্বী, প্রজাপালক ও মহাধনী।

৫৫২. তখন আমি সেই রাজার পুত্র হয়ে জন্মেছিলাম। আমার নাম ছিল চন্দন ক্ষত্রিয়। আমি ছিলাম ভীষণ জাত্যাভিমানী, যশ ও ভোগে মত্ত।

৫৫৩. সর্বালংকারে বিভূষিত, চোখ, কান ও কোষ এই ত্রিবিধ অঙ্গ পরিপূর্ণ লক্ষ মাতঙ্গ হাতি সদ সর্বদা আমাকে পরিবেষ্টিত করে থাকত।

৫৫৪. এক সময় আমি সদলবলে উদ্যানে গমনেচ্ছু হয়ে শ্রীমণ্ডিত এক হাতির পিঠে উঠে নগর হতে বের হয়েছিলাম।

৫৫৫. তখন শীলসংবরাদি পনেরো প্রকার চরণসম্পন্ন, গুপ্তদ্বার ও সুসংযত দেবল নামক সম্বুদ্ধ আমার সামনে আসছিলেন।

৫৫৬. সেই সময় আমি শ্রীমণ্ডিত হাতি দিয়ে বুদ্ধকে আঘাত করেছিলাম, পীড়িত করেছিলাম। তাতে করে সেই আক্রমণকারী হাতি নিজের পা দুটি আর নাড়াতে পারছিলেন না।

৫৫৭. সেই হাতিকে অনড় অবস্থায় দেখে আমি বুদ্ধের প্রতি ভীষণ ক্রুদ্ধ হয়েছিলাম এবং সম্বুদ্ধকে নানাভাবে নিপীড়ন ও অত্যাচার করে আমি উদ্যানে চলে গিয়েছিলাম।

৫৫৮. সেখানে যাওয়ার পর আমি কোনোভাবেই সুখ পাচ্ছিলাম না। আমার মাথা যেন আগুনে দাউ দাউ করে জ্বলছিল। পচ্চেক-বুদ্ধকে নানাভাবে কষ্ট দেওয়ার কারণে আমি অনুতাপ আগুনে দগ্ধ হচ্ছিলাম, স্থলে উৎক্ষিপ্ত মৎস্যের ন্যায় ছটফট করছিলাম।

৫৫৯. তখন আমার মনে হচ্ছিল, সসাগরা পৃথিবী যেন প্রজ্জ্বলিত অগ্নিকুণ্ডের ন্যায় জ্বলছে। তারপর আমি পিতার কাছে এসে এই কথা নিবেদন করলাম।

৫৬০. বিষধর ক্রুদ্ধ সাপকে, দাউ দাউ করে জ্বলন্ত অগ্নিকুণ্ডকে ও প্রমত্ত মাতঙ্গ হাতিকে নিপীড়িত করার ন্যায় আমি সেই স্বয়ম্ভূ পচ্চেক-বুদ্ধকে নিপীড়ন করেছি।

৫৬১. ঘোর তপস্বী স্বয়ম্ভূ বুদ্ধকে আমি নিপীড়িত করায় রাজ্যসহ আমরা সবাই বিনষ্ট হবো। আমরা যাতে বিনষ্ট না হই সেজন্য আমরা তার কাছে ক্ষমা চাইব।

৫৬১. সেই আত্মদান্ত, শান্ত-সমাহিত পচ্চেক-বুদ্ধ যদি আমাদের অনুগ্রহ না করেন, ক্ষমা না করেন, তাহলে সাত দিনের মধ্যেই আমাদের এই রাজ্য সম্পূর্ণ ধ্বংস হবে।

৫৬৩. পূর্বে সুমেখলা প্রমুখ চারজন রাজাও ঋষিগণকে নিপীড়িত করে রাজ্যসহ দুর্গতিতে গিয়েছিলেন।

৫৬৪. সুসংযত ব্রহ্মচারী ঋষিগণ যখন ক্রুদ্ধ হন, রাগান্বিত হন, তখন সসাগরা পৃথিবীসহ সমস্ত দেবলোক বিনষ্ট হয়।

৫৬৫. সেই ঋষিগণের প্রবল প্রতাপ জ্ঞাত হয়ে তিন যোজন বিস্তৃত জায়গায় হাজার মানুষকে সমবেত করেছিলাম। আমার সমস্ত দোষ অকপটে স্বীকার করার জন্য স্বয়ম্ভূ বুদ্ধের কাছে উপস্থিত হয়েছিলাম।

৫৬৬. আমরা সবাই ভেজাবস্ত্রে, ভেজা মাথায় হাত জোড় করে পচ্চেক-বুদ্ধের পায়ে নিপতিত হয়ে এই কথা নিবেদন করেছিলাম :

৫৬৭. হে মহাবীর, আপনি আমাদের ক্ষমা করুন। আমরা কাতর স্বরে প্রার্থনা করছি, আমাদের সমস্ত কষ্ট বিদূরিত হোক, আমাদের রাজ্য বিনষ্ট না হোক।

৫৬৮. দেবমনুষ্য, দানব, রাক্ষস সকলেই মুগর দিয়ে আমার মাথায় আঘাত করুক।

৫৬৯. জলে যেমন অগ্নি প্রজ্জ্বলিত হয় না, বীজ যেমন শিলাময় পর্বতে অঙ্কুরোদ্গম হয় না, ওষুধে যেমন কৃমি জন্মায় না, ঠিক তদ্রূপ বুদ্ধের মনেও ক্রোধ উৎপন্ন হওয়া সম্ভব নয়।

৫৭০. অচলা ভূমি, অপ্রমেয় সাগর ও অনন্ত আকাশ যেমন কখনো ক্রুদ্ধ হয় না, তদ্রূপ বুদ্ধগণ ক্রুদ্ধ হন না।

৫৭১. মহাবীর বুদ্ধগণ সতত ক্ষমাশীল হয়ে থাকেন। তাদৃশ ক্ষমাশীল বুদ্ধগণের সঙ্গে যারা বসবাস করেন, তারা কখনো দুর্গতিতে গমন করেন না।

৫৭২. সম্বুদ্ধ এই কথা বলার পর তাদের সমস্ত দুঃখ-কষ্ট দূরীভূত করেছিলেন। তখন সেই বিশাল জনতার সামনেই সম্বুদ্ধ আকাশে উঠেছিলেন।

৫৭৩. হে বীর, সেই পাপকর্মের ফলে আজ আমি এই অন্তিম জন্মে নীচকুলে জন্ম নিয়েছি। সমস্ত জন্ম অতিক্রম করে আমি নির্বাণ নামক অভয় নগরে প্রবেশ করেছি।

৫৭৪. সেই সময়ও মহাবীর বুদ্ধ আমার সমস্ত দুঃখ-কষ্ট দূরীভূত করেছিলেন, আমাকে ক্ষমা করেছিলেন।

৫৭৫. এই জন্মেও মহাবীর বুদ্ধ ত্রিবিধ অগ্নিতে দগ্ধমান আমাকে শীতিভূত, নিবৃত, উপশান্ত করেছেন।

৫৭৬. যারা এখনো শোনেননি, তারা আমার কথা মনোযোগ দিয়ে শ্রবণ করুন। আমি যেভাবে নির্বাণ দর্শন করেছি তারই আলোকে আপনাদের এখন পরমার্থ দেশনা করব।

৫৭৭. সেই শান্তচিত্ত, সমাহিত, স্বয়ম্ভূকে সেভাবে কষ্ট দেওয়ার ফলে আজ আমি নীচকুলে জন্ম নিয়েছি।

৫৭৮. তোমরা এখন যেই সুক্ষণ লাভ করেছ, তাকে অবহেলা করো না। এই বুদ্ধোৎপত্তি অতিক্রান্ত হলে পরে অনুশোচনা করিও না। তোমরা মুক্তিলাভের জন্য আরব্ধবীর্য-সহকারে চেষ্টা কর। কারণ, তোমরা সেই দুর্লভ বুদ্ধোৎপত্তিক্ষণ পেয়েছ।

৫৭৯. বুদ্ধ কিছু কিছু ব্যক্তির ঊর্ধ্বগমন, কিছু কিছু ব্যক্তির অধঃগমন, কিছু কিছু ব্যক্তির ঘোরতর বিষ এবং কিছু কিছু ব্যক্তির অমৃতোপম ওষুধ বিবিধ উপমাযোগে দেশনা করেন।

৫৮০. ভগবান বুদ্ধ মার্গলাভীদের জন্য সংসারদুঃখ মোচন, ফলে স্থিতদের জন্য সংসার উত্তরণ, ফললাভীদের জন্য নির্বাণরূপ ওষুধ এবং মনুষ্য-দেব-নির্বাণসম্পত্তি প্রত্যাশীদের জন্য অনুত্তর পুণ্যক্ষেত্র সংঘ বিবিধ উপমাযোগে দেশনা করেন।

৫৮১. বুদ্ধশাসনের বিরুদ্ধবাদীদের অকুশল পাপরূপ ঘোরতর বিষ তাদেরই দগ্ধ করে।

৫৮২. সাধারণত ঘোরতর বিষ একবার পান করলে একবারই শুধু জীবন নাশ হয়। কিন্তু যারা বুদ্ধশাসনের বিরোধিতা করে তারা কোটিকল্প পর্যন্ত দগ্ধ হয়ে থাকে।

৫৮৩. বুদ্ধ একান্তই আপন ক্ষমা-মৈত্রীবলে দেবলোকসহ এই ত্রিলোক অতিক্রম করেন। তাই তোমরাও তার বিরুদ্ধাচরণ করিও না। সম্যকভাবে বুদ্ধশাসনে আত্মনিয়োগ কর।

৫৮৪. পৃথিবী যেমন লাভে, অলাভে, সম্মানে, অসম্মানে নির্লিপ্ত থাকে, বুদ্ধগণও ঠিক তদ্রূপ। তাই তোমরা তার বিরুদ্ধাচরণ করিও না।

৫৮৫. দেবদত্ত, হত্যাকারী, চোর, অঙ্গুলিমাল, রাহুল অথবা ধনপাল সকলের প্রতিই বুদ্ধ সমচিত্ত পোষণ করেন।

৫৮৬. কারণ, বুদ্ধগণের বিন্দুমাত্রও প্রতিঘ বা দ্বেষ ও রাগ বা আসক্তি বিদ্যমান নেই। তারা সকলের প্রতি সমচিত্ত পোষণ করেন, এমনকি চোর, ঘাতকদের প্রতিও।

৫৮৭. গূথমিশ্রিত মলিন কাষায় বস্ত্র যা আর্যগণের ধ্বজা, তেমন কাষায় বস্ত্র পথে-প্রান্তরে পতিত অবস্থায় দেখতে পেলে দুটি হাত জোড় করে সেই আর্যধ্বজাকে বন্দনা করা উচিত।

৫৮৮. অতীত, বর্তমান ও ভবিষ্যৎ যে সকল বুদ্ধ আছেন তারা সকলেই এই আর্যধ্বজা দ্বারা শোভিত হন, তাই আর্যধ্বজাকে নমস্কার করা কর্তব্য।

৫৮৯. বুদ্ধসদৃশ সেই সুপ্রজ্ঞাপিত বিনয়কে আমি হৃদয়ে ধারণ করি। আমি সব সময় সেই বিনয়কে নমস্কার করেই অবস্থান করি।

৫৯০. বিনয় আমার আশ্রয়স্থল, বিনয় আমার স্থিতি ও চঙ্ক্রমণের স্থান। বিনয়েই আমি বসবাস করি এবং বিনয়ই আমার বিচরণক্ষেত্র।

৫৯১. হে মহাবীর, বিনয়পারমী পূরণকারী ও শমথ ভাবনায় সুদক্ষ উপালি আপনার পাদদ্বয়ে সব সময় বন্দনা নিবেদন করে।

৫৯২. আমি যখন গ্রাম হতে গ্রামে, নগর হতে নগরে বিচরণ করি, তখনো সম্বুদ্ধ ও তাঁর প্রবর্তিত সদ্ধর্মকে নমস্কার করি।

৫৯৩. আমার সমস্ত ক্লেশ দগ্ধ হয়েছে, আমার জন্ম ধ্বংস হয়েছে, সর্ববিধ আসব আমার পরিক্ষীণ হয়েছে এবং আমার পুনর্জন্ম নেই।

৫৯৪. বুদ্ধশ্রেষ্ঠের কাছে আমার আগমন সার্থক হয়েছে, আমি ত্রিবিদ্যা লাভ করেছি এবং বুদ্ধের শাসনে আমি কৃতকার্য হয়েছি।

৫৯৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান উপালি স্থবির এই গাথাগুলো ভাষণ করেছিলেন।

উপালি স্থবির অপদান ষষ্ঠ সমাপ্ত।

৩.৭. অঞ্ঞাসি কোণ্ডঞ্ঞো স্থবির অপদান
৫৯৬. বুদ্ধভূমিতে অবতীর্ণ লোকশ্রেষ্ঠ, লোকনায়ক পদুমুত্তর বুদ্ধকে প্রথমে আমিই দেখতে পেয়েছিলাম।

৫৯৭. বোধিমূলের সবখানেই সকল যক্ষগণ সমবেত হয়েছিলেন। তারা সম্বুদ্ধকে চারদিকে ঘিরে হাত জোড় করে বন্দনা করছিলেন।

৫৯৮. সকল দেবতারা অত্যন্ত খুশি মনে আকাশে বিচরণ করছিলেন। কারণ, অজ্ঞতারূপ অন্ধকার দূরকারী বুদ্ধ জগতে আবির্ভূত হয়েছেন।

৫৯৯. তারা সকলে আনন্দের আতিশয্যে চিৎকার করেছিলেন এবং এই ভেবে ভীষণ খুশি হয়েছিলেন যে, এবার আমরা বুদ্ধের শাসনে সমস্ত ক্লেশ-অরি দগ্ধ করব।

৬০০. দেবগণের এই কথা শুনে আমিও হৃষ্ট-তুষ্ট চিত্তে সম্বুদ্ধকে প্রথম ভিক্ষা দান দিয়েছিলাম।

৬০১. অনুত্তর শাস্তা আমার সংকল্পের কথা অবগত হয়ে দেবসংঘে উপবিষ্ট হয়ে এই গাথাগুলো ভাষণ করেছিলেন।

৬০২. সাত দিন অতিক্রান্ত হবার পর আমি বোধিজ্ঞান লাভ করেছি। আমার ব্রহ্মচর্য জীবনের এটিই প্রথম পিণ্ডগ্রহণ।

৬০৩. তুষিত স্বর্গ হতে এখানে এসে যিনি এই পিণ্ড আমাকে দান করেছেন, আমি এখন তার কথাই বলব। তোমরা মনোযোগ দিয়ে শোন।

৬০৪. সে ত্রিশ হাজার কল্প দেবলোকে রাজত্ব করবে। সকল দেবগণকে অবিভূত করে ত্রিদিব নামে পরিচিত হবে।

৬০৫. দেবলোক হতে চ্যুত হয়ে মনুষ্যজন্ম লাভ করবে। মনুষ্যজন্মে সে হাজারবার রাজচক্রবর্তী হবে।

৬০৬. আজ থেকে লক্ষকল্প পরে ওক্কাকুকুলে গৌতম নামক শাস্তা পৃথিবীতে জন্মগ্রহণ করবেন।

৬০৭. স্বর্গ হতে চ্যুত হয়ে তিনি তখন মনুষ্যকুলে জন্মগ্রহণ করবেন। গৃহত্যাগ করে প্রব্রজিত হয়ে তিনি ছয় বৎসর যাবৎ কঠোর সাধনা করবেন।

৬০৮. তারপর সপ্তম বর্ষে প্রবেশ করলে বুদ্ধ সত্যধর্ম দেশনা করবেন। তখন কোণ্ডাঞ্ঞোই প্রথম সত্যধর্ম সাক্ষাৎ করবে।

৬০৯. গৃহত্যাগের পর থেকে আমি প্রব্রজিত হয়ে কঠোর সাধনা করেছিলাম এবং সমস্ত ক্লেশ-অরি দগ্ধ করার উদ্দেশ্যেই আমি প্রব্রজিত হয়েছিলাম।

৬১০. সর্বজ্ঞ বুদ্ধ পৃথিবীতে অন্যান্য সত্ত্বগণকে ফেলে ঋষিপতন মৃগদাবে গিয়ে প্রথম অমৃত ভেরি বাজিয়েছিলেন।

৬১১. সে কারণেই আমি অনুত্তর শান্তিপদ অমৃত নির্বাণ লাভ করেছি এবং সর্ববিধ আসব ক্ষয় করে সম্পূর্ণ অনাসক্ত হয়ে অবস্থান করছি।

৬১২. চার প্রতিসম্ভিদা, অষ্ট সমাপত্তি ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অঞ্ঞাসি কোণ্ডাঞ্ঞো স্থবির এই গাথাগুলো ভাষণ করেছিলেন।

অঞ্ঞাসি কোণ্ডঞ্ঞো স্থবির অপদান সপ্তম সমাপ্ত।

৩.৮. পিন্ডোল ভারদ্বাজ স্থবির অপদান
৬১৩. সেই স্বয়ম্ভূ অগ্রপুদ্গল পদুমুত্তর বুদ্ধ হিমালয়ের চিত্রপর্বতের শীর্ষদেশে বসবাস করতেন।

৬১৪. সেখানে চতুর্দিকে গমনে সক্ষম এক নির্ভীক পশুরাজ সিংহ ছিল। তার সিংহনাদ শুনে বহু সত্ত্ব ভীত-সন্ত্রস্ত হতো।

৬১৫. সুপুষ্পিত পদ্মফুল হাতে নিয়ে আমি নরশ্রেষ্ঠ বুদ্ধের কাছে উপস্থিত হয়েছিলাম। বুদ্ধ সাত দিন পর নিরোধসমাপত্তি ধ্যান হতে উত্থিত হলে আমি তাকে ফুল দিয়ে পূজা করেছিলাম।

৬১৬. নরোত্তম বুদ্ধশ্রেষ্ঠকে চতুর্দিকে বন্দনা নিবেদন করে প্রসন্নচিত্ত হয়ে দিনে তিনবার সিংহনাদ করেছিলাম।

৬১৭. অত্যন্ত পূজার্হ, লোকবিদ পদুমুত্তর বুদ্ধ স্বীয় আসনে বসে এই গাথাগুলো ভাষণ করেছিলেন।

৬১৮. বুদ্ধের কথা জ্ঞাত হয়ে তথায় সকল দেবতারা সমবেত হয়েছিলেন। তারা বলেছিলেন যে, আমরা বুদ্ধশ্রেষ্ঠের শ্রীমুখনিঃসৃত ধর্মবাণী শ্রবণ করব।

৬১৯. লোকনায়ক দূরদর্শী মহামুনি বুদ্ধ সেই হৃষ্ট, তুষ্ট, আনন্দিত জনতার সামনে আমার কথা ঘোষণা করেছিলেন।

৬২০. যেই সিংহ এই পদ্মফুল দান দিয়েছে ও সিংহনাদ করেছে, এখন আমি তার গুণকীর্তন করব। তোমরা মনোযোগ দিয়ে শোন।

৬২১. আজ থেকে আট কল্প পরে সে পৃথিবীতে সপ্তরত্নসম্পন্ন, চার মহাদ্বীপের অধীশ্বর রাজচক্রবর্তী হবে।

৬২২. পুদুম নামক মহাপরাক্রমশালী চক্রবর্তী রাজা হয়ে সে চৌষট্টিটি জাতির মধ্যে আধিপত্য বিস্তার করবে।

৬২৩. আজ থেকে লক্ষকল্প পরে ওক্কাকুকুলে গৌতম নামক শাস্তা পৃথিবীতে অবির্ভূত হবেন।

৬২৪. গৌতম শাস্তা সত্যধর্ম প্রচার করলে পরে সে এক ধনাঢ্য ব্রাহ্মণ পরিবারে জন্মগ্রহণ করবে। গৃহত্যাগ করে সে বুদ্ধের শাসনে প্রব্রজ্যা গ্রহণ করবে।

৬২৫. সমাধি ভাবনায় সে নিজের চিত্তকে দমন করে উপশান্ত ও নিরুপধি হবে। সর্ববিধ আসব ক্ষয় করে সম্পূর্ণ অনাসক্ত হয়ে পরিনির্বাপিত হবে।

৬২৬. সে গ্রাম হতে অনেক দূরে কোলাহলমুক্ত, বন্য পশুপাখি সমাকুল নির্জন স্থানে বসবাস করবে। সর্ববিধ আসব ক্ষয় করে সম্পূর্ণ অনাসক্ত হয়ে পরিনির্বাপিত হবে।

৬২৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পিন্ডোল ভারদ্বাজ স্থবির এই গাথাগুলো ভাষণ করেছিলেন।

পিন্ডোল ভারদ্বাজ স্থবির অপদান অষ্টম সমাপ্ত।

৩.৯. খদিরবনিয় রেবত স্থবির অপদান
৬২৮. হিমালয় হতে উদ্ভূত গঙ্গা, ভাগীরথী প্রভৃতি নদী সদা প্রবহমান। আমি সেই প্রবহমান প্রবল স্রোতস্বিনী নদীর পরপারে কৈবর্ত (জেলে) পরিবারে জন্ম নেওয়া একজন নাবিক ছিলাম। আমি ঘাটে আসা বহু মানুষকে পারাপারে সাহায্য করতাম।

৬২৯. একদিন দ্বিপদের মধ্যে শ্রেষ্ঠ নায়ক পদুমুত্তর বুদ্ধ লক্ষ ক্ষীণাসব অর্হৎ পরিবেষ্টিত হয়ে সেই গঙ্গানদীর তীরে উপস্থিত হয়েছিলেন।

৬৩০. ভগবান সেখানে উপস্থিত হয়েছেন দেখে তড়িঘড়ি আমি কারিগর দিয়ে বহু নৌকা নির্মাণ করিয়েছিলাম। দুটি নৌকা পাশাপাশি বেঁধে উপরে চাঁদোয়া দিয়ে নরশ্রেষ্ঠ বুদ্ধকে পূজা করেছিলাম।

৬৩১. সম্বুদ্ধ সেখানে এসে সেই নৌকায় আরোহণ করেছিলেন। জলের উপরে ভাসমান অবস্থায় শাস্তা এই গাথাগুলো ভাষণ করেছিলেন।

৬৩২. যেই ব্যক্তি বুদ্ধ প্রমুখ অনাসক্ত সংঘকে পরপারে পার করে দিলেন, সেই ব্যক্তি অতীব চিত্ত-প্রসন্নতার কারণে দেবলোকে রমিত হবে।

৬৩৩. দেবলোকে তার জন্য সুনির্মিত, অতীব দর্শনীয় বিশাল নৌকা উৎপন্ন হবে এবং তাতে উপরে চাঁদোয়ার মতো করে পুষ্পাচ্ছাদনী সব সময় ঝুলে থাকবে।

৬৩৪. আজ থেকে আটান্ন কল্প পরে সে তারকো নামক চতুরন্ত বিজয়ী রাজচক্রবর্তী হবে।

৬৩৫. আজ থেকে সাতান্ন কল্প পরে সে মহাপরাক্রমশালী চর্মক নামক রাজা হয়ে জগতে সূর্যের ন্যায় দীপ্তিমান হবে।

৬৩৬. আজ লক্ষকল্প পরে ওক্কাকুকুলে গৌতম নামক শাস্তা জগতে আর্বিভূত হবেন।

৬৩৭. স্বর্গ হতে চ্যুত হয়ে সে তখন মনুষ্যলোকে এক ব্রাহ্মণ পরিবারে জন্মগ্রহণ করবে এবং তার নাম হবে রেবত।

৬৩৮. গৃহত্যাগ করে সে পূর্বজন্মের পুণ্য-প্রভাবে গৌতম ভগবানের শাসনে প্রব্রজিত হবে।

৬৩৯. প্রব্রজিত হওয়ার পর সে আরব্ধবীর্য বিদর্শক হয়ে সর্বাসব ক্ষয় করে সম্পূর্ণ অনাসক্ত হয়ে পরিনির্বাপিত হবে।

৬৪০. বীর্য আমার অতীব তীক্ষ্ণ এবং অনুত্তর যোগক্ষেম নির্বাণ আমার প্রার্থিত বিষয়। সম্যকসম্বুদ্ধের শাসনে আমি এখন অন্তিম দেহ ধারণ করেছি।

৬৪১. লক্ষকল্প ধরে আমি যেই কুশলকর্ম করে এসেছি, তারই ফল আমি এখন ভোগ করছি। তীরের গতিতে সমস্ত ক্লেশ-অরি দগ্ধ-বিদগ্ধ করে আমি এখন সুমুক্ত হয়েছি।

৬৪২. লোকবিদ মহামতি বুদ্ধ আমাকে সব সময় অরণ্যে বাস করতে দেখে আরণ্যিক ভিক্ষুদের মধ্যে শ্রেষ্ঠ বলে স্বীকৃতি দিয়েছেন।

৬৪৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে বুদ্ধের শাসনে আমি কৃতকার্য হয়েছি।

ঠিক এভাবেই আয়ুষ্মান খদিরবনিয় রেবত স্থবির এই গাথাগুলো ভাষণ করেছিলেন।

খদিরবনিয় রেবত স্থবির অপদান নবম সমাপ্ত।

৩.১০. আনন্দ স্থবির অপদান
৬৪৪. বিহারের দরজা হতে বের হয়ে এসে প্রজ্ঞাপ্ত বুদ্ধাসনে বসে মহামুনি পদুমুত্তর বুদ্ধ অমৃতবারি বর্ষণ করে মহাজনতাকে নির্বাণামৃত পান করিয়েছিলেন।

৬৪৫. ষড়ভিজ্ঞাপ্রাপ্ত. মহাঋদ্ধিশালী, ধীর লক্ষ ক্ষীণাসব অর্হৎ অবিচ্ছেদ্য ছায়ার ন্যায় সম্বুদ্ধকে পরিবেষ্টিত হয়ে থাকতেন।

৬৪৬. সেই সময় আমি হাতির পিঠে বসা ছিলাম। আমার মাথার ওপর শ্বেতচ্ছত্র ধারণ করা হয়েছিল। অতীব সুদর্শন সম্বুদ্ধকে দেখে আমার মনে ভীষণ সন্তুষ্টি ও প্রসন্নতা অনুভব করেছিলাম।

৬৪৭. তারপর আমি হাতির পিঠ হতে নেমে এসে নরশ্রেষ্ঠ সম্বুদ্ধের কাছে গিয়েছিলাম। আমার সেই রত্নখচিত শ্বেতছত্রটি বুদ্ধের মাথার ওপর ধারণ করেছিলাম।

৬৪৮. মহাঋষি পদুমুত্তর বুদ্ধ আমার সংকল্প অবগত হয়ে ধর্মকথা না বলে এই গাথাগুলো ভাষণ করেছিলেন।

৬৪৯. যেই ব্যক্তি আমার মাথার ওপর রত্নখচিত শ্বেতচ্ছত্র ধারণ করেছে, এখন আমি তার গুণকীর্তন করব। তোমরা মনোযোগ দিয়ে শোন।

৬৫০. সে এখান হতে চ্যুত হয়ে তুষিত স্বর্গে জন্মগ্রহণ করবে এবং সেখানে অপ্সরা পরিবৃত হয়ে দিব্য ভোগসম্পত্তি উপভোগ করবে।

৬৫১. সে চৌত্রিশবার দেবলোকে রাজত্ব করবে এবং সেখান হতে চ্যুত হয়ে মনুষ্যলোকে আট শতবার মহাপরাক্রমশালী প্রাদেসিক রাজা হবে।

৬৫২. আটান্নবার সে রাজচক্রবর্তী হবে এবং তার অধীনে তখন বহু প্রদেশ তথা রাজ্য পরিচালিত হবে।

৬৫৩. আজ থেকে লক্ষকল্প পরে ওক্কাকুকুলে গৌতম নামক শাস্তা জগতে আবির্ভূত হবেন।

৬৫৪. শাক্যকুলে জন্মগ্রহণ করে সে তখন বুদ্ধের জ্ঞাতি হবে এবং পরে বুদ্ধের প্রধান সেবক হয়ে আনন্দ নামে পরিচিত হবে।

৬৫৫. সে অত্যন্ত বীর্যবান, প্রাজ্ঞ, শাস্ত্রজ্ঞ, বিশারদ, অনুগত, বিনীত ও অধ্যয়নশীল হবে।

৬৫৬. বিদর্শন ভাবনায় নিয়েজিত হয়ে সে উপশান্ত নিরুপধি হবে এবং সর্ববিধ আসব ক্ষয় করে সম্পূর্ণ অনাসক্ত হয়ে পরিনির্বাপিত হবে।

৬৫৭. গভীর অরণ্যের মধ্যে হস্তীরাজের যেমন বয়োবৃদ্ধ যৌবনরহিত, ঈষাদন্ত, শক্তিহীন দুর্বল বহু মাতঙ্গ হাতি আছে।

৬৫৮. ঠিক তদ্রপ মহাঋদ্ধিশালী অনেক লক্ষ পণ্ডিত ক্ষীণাসব অর্হৎ বুদ্ধনাগের কাছে অবস্থান করছেন। তাদের রাগ-দ্বেষ-মোহাদি কোনো প্রণিধিই বিদ্যমান নেই।

৬৫৯. আমি অতীব প্রসন্নচিত্তে প্রথম, মধ্যম ও শেষ যামে বুদ্ধশ্রেষ্ঠকে প্রণাম নিবেদন করি এবং তার যথাযথ সেবা-পূজা করি।

৬৬০. আমি আরব্ধবীর্য, প্রাজ্ঞ, স্মৃতিসম্পজ্ঞানী হয়ে স্রোতাপত্তি ফল লাভ করেছি এবং শৈক্ষ্য ভিক্ষুদের মধ্যে আমিই বিশারদ।

৬৬১. লক্ষকল্প আগে আমি যেই প্রার্থনা করেছিলাম, সেই প্রার্থনা আমার পূর্ণ হয়েছে এবং এখন আমি সদ্ধর্মে স্থিরভাবে দাঁড়িয়ে আছি।

৬৬২. বুদ্ধশ্রেষ্ঠের নিকট আমার আগমন শুভ হয়েছে এবং ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৬৬৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান আনন্দ স্থবির এই গাথাগুলো ভাষণ করেছিলেন।

আনন্দ স্থবির অপদান দশম সমাপ্ত।

অপদানের বুদ্ধ বর্গ প্রথম সমাপ্ত।


 

২. সিংহাসনীয় বর্গ
১. সিংহাসনদায়ক স্থবির অপদান
১. দ্বিপদোত্তম সিদ্ধার্থ লোকনাথ পরিনির্বাপিত হওয়ার পর তাঁর উপদেশবাণী ব্যাপকভাবে প্রচার লাভ করলে বহু মানুষ ধর্মজ্ঞান লাভ করেছিল।

২. আমি অত্যন্ত সশ্রদ্ধ চিত্তে, খুশি মনে সিংহাসন নির্মাণ করিয়েছিলাম এবং সিংহাসন নির্মাণের পর পা ধোয়ার পিড়ি নির্মাণ করিয়েছিলাম।

৩. সিংহাসনের ওপর দিব্যবিমানের ন্যায় একটি ঘর তৈরি করে দিয়েছিলাম। সেই চিত্ত-প্রসন্নতার কারণে আমি তুষিত স্বর্গে উৎপন্ন হয়েছিলাম।

৪. সেখানে আমার দিব্যবিমানটি ছিল দৈর্ঘ্যে চব্বিশ যোজন ও প্রস্থে চৌদ্দ যোজন বিস্তৃত।

৫. লক্ষ দেবকন্যা সব সময় আমাকে ঘিরে থাকত। সেখানে আমার অত্যন্ত সুনির্মিত স্বর্ণময় পালঙ্ক উৎপন্ন হয়েছিল। এটি আমার সিংহাসন দানেরই ফল।

৬. একদম আমার ইচ্ছেমতো যখন যেখানে চাইতাম সেখানেই আমার জন্য হস্তীযান, অশ্বযান, দিব্যযান ও সিবিকা প্রাসাদ উপস্থিত হতো।

৭. আমার জন্য সেখানে মণিময় ও সারময় বহু পালঙ্ক উৎপন্ন হয়েছিল। এটি আমার সিংহাসন দানেরই ফল।

৮. আমি সেখানে স্বর্ণময়, রৌপ্যময়, স্ফটিকময় ও বৈদূর্য্যময় জুতা পড়তাম। এটি আমার পা ধোয়ার পিড়ি দানেরই ফল।

৯. আজ থেকে চুরানব্বই কল্প আগে আমি যেই পুণ্যকর্ম করেছিলাম সেই থেকে একবারও আমি অপায় দুর্গতিতে জন্মগ্রহণ করিনি। এটি আমার পুণ্যকর্মেরই ফল।

১০. আজ থেকে তিয়াত্তর কল্প আগে আমি তিন জন্মে তিনবার ‘ইন্দ্র’ নামক চক্রবর্তী রাজা হয়েছিলাম এবং বাহাত্তর কল্প আগে তিন জন্মে তিনবার ‘সুমন’ নামক চক্রবর্তী হয়েছিলাম।

১১. সত্তর কল্প আগে আমি আরও তিন জন্মে তিনবার ‘বরুণ’ নামক সপ্তরত্নসম্পন্ন, চার দ্বীপের অধীশ্বর রাজচক্রবর্তী হয়েছিলাম।

১২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সিংহাসনদায়ক স্থবির এই গাথাগুলো ভাষণ করেছিলেন।

সিংহাসনদায়ক স্থবির অপদান প্রথম সমাপ্ত।

২. একস্তম্ভিক স্থবির অপদান
১৩. সিদ্ধার্থ ভগবানের বহু শ্রদ্ধাবান উপাসক ছিলেন। তারা ছিলেন বুদ্ধের শরণাগত উপাসক এবং তারা তথাগতকে ভীষণ শ্রদ্ধা করতেন।

১৪. তারা সকলে মিলে পরামর্শ করে শাস্তার জন্য একটি উপস্থানশালা নির্মাণ করছিলেন। একটি খুঁটির অভাব হওয়ায় খুঁটির খোঁজে তারা গভীর বনে প্রবেশ করেছিলেন।

১৫. আমি তাদের অরণ্যে দেখতে পেয়ে তাদের কাছে গেলাম এবং হাত জোড় করে বিনীতভাবে কারণ জিজ্ঞেস করলাম।

১৬. সেই শীলবান উপাসকেরা আমার প্রশ্নের জবাবে বললেন, ‘আমরা ভগবানের জন্য একটি উপস্থানশালা নির্মাণ করতে যাচ্ছি। কিন্তু একটি খুঁটির অভাব আছে।’

১৭. সেই একটি খুঁটি দানের ভার আমাকে দিন। আমি তা শাস্তাকে দেখাব। আপনারা নিশ্চিন্ত হোন।

১৮. তারা অত্যন্ত খুশি মনে আমাকে সেই খুঁটির দায়িত্বভার দিয়ে দিলেন। তারপর ফিরে এসে আমি প্রথমে আমার ঘরে গেলাম।

১৯. সেই শ্রদ্ধাবান উপাসকেরা চলে যাওয়ার পরই আমি একটি সারময় খুঁটি দান করলাম। অত্যন্ত খুশি মনে আমিই প্রথম সেই খুঁটিটি মাটিতে গাড়লাম।

২০. সেই চিত্ত-প্রসন্নতার কারণে দেবলোকে আমার জন্য দিব্যবিমান উৎপন্ন হয়েছিল। আমার ভবনটি ছিল সাততলাবিশিষ্ট।

২১. বিবিধ তূর্য-বাদ্যযন্ত্র বাজিয়ে নর্তকী পরিবেষ্টিত হয়ে আমি সব সময় থাকতাম। পঞ্চান্ন কল্প পরে আমি প্রবল যশস্বী রাজা হয়েছিলাম।

২২. সেখানেও আমার রাজপ্রাসাদটি ছিল সাততলাবিশিষ্ট এবং তাতে একটি অত্যন্ত মনোরম খুঁটি ছিল।

২৩. একুশ কল্প পরে আমি উদেন নামক এক ক্ষত্রিয় হয়ে জন্ম নিয়েছিলাম এবং তখনো আমার রাজপ্রাসাদটি ছিল সাততলাবিশিষ্ট।

২৪. দেবলোকে অথবা মনুষ্যলোকে যেখানেই আমি জন্মগ্রহণ করেছি, সেখানেই সর্ববিধ সুখ আমি ভোগ করেছি।

২৫. আজ থেকে চুরানব্বই কল্প আগে আমি যখন সারময় খুঁটিটি দান করেছিলাম, তখন থেকে আর আমার দুর্গতিতে জন্ম হয়নি। এটি একটি সারময় খুঁটি দানেরই ফল।

২৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান একস্তম্ভিক স্থবির এই গাথাগুলো ভাষণ করেছিলেন।

একস্তম্ভিক স্থবির অপদান দ্বিতীয় সমাপ্ত।

৩. নন্দ স্থবির অপদান
২৭. লোকশ্রেষ্ঠ, স্বয়ম্ভূ, মহর্ষি পদুমুত্তর ভগবানকে আমি একটি ক্ষৌমবস্ত্র দান করেছিলাম।

২৮. পদুমুত্তর বুদ্ধ তখন আমাকে উদ্দেশ করে বললেন, ‘এই বস্ত্র দানের ফলে তুমি সুবর্ণ বর্ণের অধিকারী হবে।’

২৯. সেই কুশলকর্মের প্রভাবে দেবলোকে দেবসম্পত্তি ও মনুষ্যলোকে মনুষ্যসম্পত্তি ভোগ করে তুমি ভবিষ্যতে গৌতম ভগবানের কনিষ্ঠ ভাই হয়ে জন্মগ্রহণ করবে।

৩০. তুমি রাগাসক্ত, সুখশীল ও পঞ্চকামগুণে আসক্তিপরায়ণ হবে, কিন্তু বুদ্ধ কর্তৃক উৎসাহিত হয়ে তুমি তখন প্রব্রজ্যা গ্রহণ করবে।

৩১. প্রব্রজিত হওয়ার পর তুমি তখন পূর্বকৃত পুণ্য-প্রভাবে সর্বাসব ক্ষয় করে সম্পূর্ণ অনাসক্ত হয়ে পরিনির্বাপিত হবে।

৩২. আজ থেকে সাত হাজার কল্প পূর্বে আমি চারবার চেলা নামক চক্রবর্তী রাজা হয়েছিলাম এবং ছয় হাজার কল্প পূর্বে আমি চারবার উপচেলা নামক চক্রবর্তী রাজা হয়েছিলাম।

৩৩. আজ থেকে পাঁচ হাজার কল্প পূর্বে আমি সপ্তরত্ন-সমন্বিত রাজচক্রবর্তী হয়ে জম্বুদ্বীপ, অপরগোয়ান, উত্তরকুরু ও পূর্ববিদেহ এই চার দ্বীপ শাসন করেছিলাম।

৩৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান নন্দ স্থবির এই গাথাগুলো ভাষণ করেছিলেন।

নন্দ স্থবির অপদান তৃতীয় সমাপ্ত।

৪. চুলপন্থক স্থবির অপদান
৩৫. অত্যন্ত পূজার্হ পদুমুত্তর বুদ্ধ বিশাল ভিক্ষুসংঘ ছেড়ে জনকোলাহলমুক্ত নির্জন স্থান হিমালয়ে অবস্থান করছিলেন।

৩৬. তখন আমিও তাপস হয়ে হিমালয়ের সমীপে নির্মিত আশ্রমে বাস করছিলাম এবং অধুনা আগত মহাবীর লোকনায়ক বুদ্ধের কাছে উপস্থিত হয়েছিলাম।

৩৭. নিরোধসমাপত্তিতে অবস্থানরত নরশ্রেষ্ঠ বুদ্ধকে কেউ যাতে অন্তরায় করতে না পারে তার জন্য আমি তার মাথার ওপর ফুলের ছাতা ধরে দাঁড়িয়ে থাকতাম।

৩৮. সপ্তাহকাল পর নিরোধসমাপত্তি হতে জাগ্রত হলে আমি তাকে দু-হাতে ধরে ফুলের ছাতা দান করেছিলাম। পদুমুত্তর মহামুনি ভগবান তা সাদরে গ্রহণ করেছিলেন।

৩৯. চক্ষুষ্মান পদুমুত্তর বুদ্ধ যখন অনুমোদন করছিলেন তখন সকল দেবতারা ভীষণ খুশি হয়ে সেখানে উপস্থিত হয়েছিলেন এবং সাধুবাদ দিয়েছিলেন।

৪০. এভাবে সাধুবাদ দেওয়ার পর দেবতারা নরোত্তম বুদ্ধের কাছে গেলেন এবং তার মাথার ওপর আকাশে পদ্মফুলের উত্তম বিশাল ছাতা ধরে থাকলেন।

৪১. তখন পদুমুত্তর বুদ্ধ দেবতাগণকে উদ্দেশ করে বললেন, যেই তাপস শতপত্রবিশিষ্ট বিশাল ছাতা আমাকে দান করেছে, আমি এখন তার গুণকীর্তন করব। তোমরা মনোযোগ দিয়ে শোন।

৪২. সে পঁচিশ কল্প পর্যন্ত দেবলোকে রাজত্ব করবে এবং পৃথিবীতে চৌত্রিশবার রাজচক্রবর্তী হবে।

৪৩. সে দেবলোকে অথবা মনুষ্যলোকে যেখানেই জন্মগ্রহণ করুক না কেন, সেখানে তার মাথার ওপর শূন্যে পদ্মফুলের ছাতা ঝুলে থাকবে।

৪৪. আজ থেকে লক্ষকল্প পরে ওক্কাকুকুলে গৌতম নামক শাস্তা পৃথিবীতে আবির্ভূত হবেন।

৪৫. তিনি ধর্ম প্রচার করলে পরে সে মনুষ্যজন্ম লাভ করবে এবং তার শাসনে সে মনোময় কায়ধারীদের মধ্যে শ্রেষ্ঠত্ব লাভ করবে।

৪৬. তারা মহাপন্থক ও চুলপন্থক নামে দুই ভাই জন্মগ্রহণ করবে এবং সত্যধর্ম উপলব্ধি করে বুদ্ধের শাসনকে উজ্জ্বল করবে।

[তারপর নিজের সম্পর্কে চুলপন্থক স্থবির বললেন]

৪৭. আমি জন্মের পর আঠারো বৎসরে পা রাখলে গৃহত্যাগ করে অনাগারিক প্রব্রজ্যা গ্রহণ করেছিলাম। শাক্যপুত্র বুদ্ধের শাসনে প্রথমে বিশেষ কিছুই আমি লাভ করতে পারিনি।

৪৮. আমি ছিলাম মোটাবুদ্ধির মানুষ। পৃথকজন থাকাকালে আমার স্মৃতিশক্তি অতীব দুর্বল ছিল। তাই আমার বড়ভাই আমাকে ‘যাও, ঘরে চলে যাও’ বলে আমাকে তাড়িয়ে দিলেন।

৪৯. আমি আমার বড়ভাইয়ের দ্বারা বহিষ্কৃত হয়ে সংঘারামের গেইটের কাছে বুদ্ধের শাসনে প্রব্রজ্যা ত্যাগ না করার ইচ্ছায় ভীষণ দুঃখিত মনে দাঁড়িয়ে ছিলাম।

৫০. ভগবান সেখানে আসলেন। পরম আদরে আমার মাথায় হাত বুলিয়ে দিলেন এবং বাহুতে ধরে আমাকে সংঘারামের ভিতরে প্রবেশ করালেন।

৫১. শাস্তা আমার প্রতি অশেষ দয়াবশত ঋদ্ধিনির্মিত পা মোছার একখানি কাপড় দিলেন এবং বললেন, এই কাপড়টি ধরে ‘রজঃহরণ, রজঃহরণ’ বলে চিত্তে সম্যকরূপে ধারণ কর।

৫২. আমি ভগবান প্রদত্ত এক টুকরা সাদা কাপড়টি হাতে নিয়ে সেখানেই ‘রজঃহরণ, রজঃহরণ’ জপতে লাগলাম। তাতেই আমার চিত্ত সর্বাসব হতে মুক্ত হলো এবং আমি অর্হত্ত্ব লাভ করলাম।

৫৩. আমি বহু জন্ম ধরে মনোময় কায়ধারী হবার পারমী পূরণ করেছিলাম। আমি এখন সর্বাসব ক্ষয় করে সম্পূর্ণ অনাসক্ত হয়ে অবস্থান করছি।

৫৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান চুলপন্থক স্থবির এই গাথাগুলো ভাষণ করেছিলেন।

চুলপন্থক স্থবির অপদান চতুর্থ সমাপ্ত।

৫. পিলিন্দবচ্ছ স্থবির অপদান
৫৫. শ্রেষ্ঠ পুদ্গল লোকনাথ সুমেধ সম্বুদ্ধ পরিনির্বাপিত হলে আমি অতীব প্রসন্নচিত্তে ও খুশি মনে তাঁর উদ্দেশে নির্মিত ধাতুচৈত্য পূজা করেছিলাম।

৫৬. তার শিষ্য যেই সমস্ত ষড়ভিজ্ঞাপ্রাপ্ত, মহাঋদ্ধিশালী, ক্ষীণাসব অর্হৎ ছিলেন, আমি তাদের সবাইকে একত্র করে সংঘের উদ্দেশে আহার্য দান করেছিলাম।

৫৭. সেই সময় সুমেধ ভগবানের একজন সেবক ছিলেন, তিনি আমার আহার্যদান অনুমোদন করেছিলেন।

৫৮. সংঘের উদ্দেশে আহার্য-দানজনিত চিত্ত-প্রসন্নতার কারণে আমি স্বর্গের দিব্যবিমানে উৎপন্ন হয়েছিলাম। তখন ছিয়াশি হাজার অপ্সরা নিত্য আমাকে আনন্দ দান করত।

৫৯. সেই অপ্সরাবৃন্দ পঞ্চকামগুণে আমাকে সেবা করতে করতে নিত্য আমাকেই অনুসরণ করত এবং দেবলোকে আমি অন্য সকল দেবগণকে সর্ববিষয়ে অভিভূত করতাম। এটি আমার পুণ্যকর্মেরই ফল।

৬০. পঁচিশ কল্প পরে আমি বরুণ নামক রাজচক্রবর্তী হয়ে জন্মগ্রহণ করেছিলাম এবং তখন আমি বিশুদ্ধ ভোজন করতাম।

৬১. সেই সময় মানুষেরা ক্ষেতে বীজ বপন করত না, লাঙল দিয়ে জমি কর্ষণ করত না এবং অকর্ষিত জমির শালিধানই পরিভোগ করত।

৬২. সেখানে রাজত্ব করেই আমি দেবলোকে জন্মগ্রহণ করেছিলাম এবং তখনো আমার এই রকম বহু ভোগসম্পত্তি উৎপন্ন হয়েছিল।

৬৩. আমার কোনো শত্রু-মিত্র ছিল না। সকলেই পরস্পরকে কোনোরূপ হিংসা করত না এবং আমি সকলেরই অত্যন্ত প্রিয়ভাজন ছিলাম। এটি আমার পুণ্যকর্মেরই ফল।

৬৪. আজ থেকে ত্রিশ হাজার কল্প আগে আমি যেই দান করেছিলাম, তারপর থেকে একবারও আমাকে দুর্গতিতে পড়তে হয়নি। এটি আমার পুণ্যকর্মেরই ফল।

৬৫. এই ভদ্রকল্পে আমি মহাপরাক্রমশালী, মহানুভব রাজচক্রবর্তী হয়েছিলাম।

৬৬. সেই সময় আমি বহু মানুষকে পঞ্চশীলে প্রতিষ্ঠিত করেছিলাম এবং তাদের সবাইকে সুগতি স্বর্গপ্রাপ্ত করিয়ে আমি দেবতাদের অত্যন্ত প্রিয়ভাজন হয়েছিলাম।

৬৭. চার প্রতিসম্ভিদা, অষ্ট সমাপত্তি ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পিলিন্দবচ্ছ স্থবির এই গাথাগুলো ভাষণ করেছিলেন।

পিলিন্দবচ্ছ স্থবির অপদান পঞ্চম সমাপ্ত।

৬. রাহুল স্থবির অপদান
৬৮. লোকশ্রেষ্ঠ পদুমুত্তর ভগবানের সাততলাবিশিষ্ট বিশাল প্রাসাদে আমি একটি বিছানার চাঁদর দান করেছিলাম।

৬৯. দ্বিপদীদের মধ্যে ইন্দ্র, নরশ্রেষ্ঠ মহামুনি ভগবান হাজার ক্ষীণাসব অর্হৎ পরিবৃত হয়ে গন্ধকুঠিরে উপস্থিত হয়েছিলেন।

৭০. গন্ধকুঠিরে অত্যুজ্জ্বল, দেবাতিদেব, নরশ্রেষ্ঠ বুদ্ধ ভিক্ষুসংঘের মাঝে উপবিষ্ট হয়ে এই গাথাগুলো ভাষণ করেছিলেন।

৭১. যেই ব্যক্তি এই অত্যুজ্জ্বল বিছানার চাঁদর দান করেছে, এখন আমি তার গুণকীর্তন করব। তোমরা মনোযোগ দিয়ে শোন।

৭২. এই পুণ্যের ফলে সে তার মনমতো প্রিয় স্বর্ণময়, রৌপ্যময় ও বৈদূর্যময় প্রাসাদ লাভ করবে।

৭৩. সে দেবলোকে দেবেন্দ্র হয়ে চৌষট্টিবার রাজত্ব করবে এবং পৃথিবীতে হাজারবার রাজচক্রবর্তী হবে।

৭৪. আজ থেকে একুশ কল্প পরে সে চতুরন্ত বিজয়ী রাজচক্রবর্তী হবে।

৭৫. তার রেনুবতী নামক ইষ্টক-নির্মিত নগর থাকবে এবং সেটি হবে দৈর্ঘ্যে তিনশত যোজন ও প্রস্থে চার যোজন।

৭৬. বিশ্বকর্মা-নির্মিত সপ্তরত্ন-প্রতিমন্ডিত সুদর্শন নামক একটি প্রাসাদ থাকবে।

৭৭. দেবতাদের সুদর্শন নামক একটি জনকোলাহলমুক্ত নগর থাকবে। সেখানে বহু বিদ্যাধর বসবাস করবে।

৭৮. সূর্য উদিত হলেও সেই নগর চৌদিকে আলো ছড়াতে থাকবে এবং চারপাশের আট যোজন পর্যন্ত বিস্তৃত জায়গা নিত্য আলোকিত করে রাখবে।

৭৯. আজ থেকে লক্ষকল্প পরে ওক্কাকুকুলে গৌতম নামক শাস্তা পৃথিবীতে জন্মগ্রহণ করবেন।

৮০. সে তখন তুষিত স্বর্গ হতে চ্যুত হয়ে পূর্বজন্মের পুণ্য-প্রভাবে গৌতম ভগবানের ঔরসজাত সন্তান হয়ে জন্মগ্রহণ করবে।

৮১. তখন সে যদি গৃহে বাস করে তাহলে অবশ্যই রাজচক্রবর্তী হবে। তবে তার মনে গৃহবাসের প্রতি সামান্যতমও আসক্তি থাকবে না।

৮২. সে গৃহত্যাগ করে অবশ্যই প্রব্রজ্যা গ্রহণ করবে এবং অসম্ভব সংযত ও বিনীত হবে। অতঃপর সে ‘রাহুল স্থবির’ নামে অর্হৎ হবে।

৮৩. কিকী পক্ষী যেমন তার ডিম রক্ষা করে, চামরী গাই গরু যেমন তার একমাত্র লেজ রক্ষা করে; ঠিক তদ্রূপ মহামুনি বুদ্ধও প্রাজ্ঞ ও শীলবান হয়ে আমাকে রক্ষা করেছেন।

৮৪. সেই কারণে আমি সত্যধর্ম জ্ঞাত হয়ে তাঁর শাসনে অবস্থান করছি এবং সর্বাসব ক্ষয় করে এখন আমি এখন সম্পূর্ণ অনাসক্ত হয়েই অবস্থান করছি।

৮৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান রাহুল স্থবির এই গাথাগুলো ভাষণ করেছিলেন।

রাহুল স্থবির অপদান ষষ্ঠ সমাপ্ত।

৭. বঙ্গান্তপুত্র উপসেন স্থবির অপদান
৮৬. বিবেকাসনে উপবিষ্ট, লোকশ্রেষ্ঠ, নরশ্রেষ্ঠ ও নরোত্তম পদুমুত্তর ভগবানের নিকট আমি উপস্থিত হয়েছিলাম।

৮৭. তখন আমি কণিকার ফুল দেখামাত্র তা বৃন্তচ্যুত করে বিশাল একটি ছাতায় অলংকৃত করে বুদ্ধের মাথার ওপর ধারণ করেছিলাম।

৮৮. আমি পরম উৎকৃষ্ট অন্ন, সুভোজন পিণ্ডপাত দান করেছিলাম। আমার প্রদত্ত পিণ্ডপাত আটজন শ্রমণসহ বুদ্ধ মোট নয়জন ভোজন করেছিলেন।

৭৯. আমার সেই পরম অন্নদান ও বিশাল ছাতা ধারণ স্বয়ম্ভূ অগ্রপুদ্গল মহাবীর বুদ্ধ স্বয়ং অনুমোদন করেছিলেন। অতঃপর ভগবান আমার সম্বন্ধে বললেন :

৯০. সেই চিত্ত-প্রসন্নতার কারণে সে বিপুল ভোগসম্পত্তি লাভ করবে এবং দেবলোকে দেবেন্দ্র হয়ে ছত্রিশবার রাজত্ব করবে।

৯১. একুশবার সে রাজচক্রবর্তী হবে এবং অসংখ্যবার প্রাদেসিক রাজা হবে।

৯২. আজ থেকে লক্ষকল্প পরে ওক্কাকুকুলে গৌতম নামক শাস্তা পৃথিবীতে জন্মগ্রহণ করবেন।

৯৩. পৃথিবীতে যখন বুদ্ধের শাসন চির দেদীপ্যমান হবে তখন সে মনুষ্যত্ব লাভ করবে। তার ধর্মৌরসজাত পুত্র হয়ে ধর্মের উত্তরাধিকারী হবে।

৯৪. তখন সে উপসেন নামক শাস্তাশ্রাবক হবে। ভগবান তখন তাকে সর্বত্র প্রসন্নতালাভী ভিক্ষুদের মধ্যে শ্রেষ্ঠস্থান দিবেন।

৯৫. আমি এখন শীলাদি ব্রত-প্রতিব্রত পালন করছি। আমার সর্ববিধ ভবই ধ্বংস হয়েছে। সসৈন্য মারকে পরাজিত করে আমি এখন অন্তিম দেহ ধারণ করেছি।

৯৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই বঙ্গান্তপুত্র আয়ুষ্মান উপসেন স্থবির এই গাথাগুলো ভাষণ করেছিলেন।

বঙ্গান্তপুত্র উপসেন স্থবির অপদান সপ্তম সমাপ্ত।

তৃতীয় ভাণবার]

৮. রাষ্ট্রপাল স্থবির অপদান
৯৭-৯৮. আমি লোকশ্রেষ্ঠ পদুমুত্তর ভগবানের রূপকায়ের প্রতি অতীব শ্রদ্ধান্বিত হয়ে তাঁকে বিবিধ অলংকারে সাজানো, ঈষাদন্ত, জরাজীর্ণ একটি হস্তীনাগ দান করেছিলাম। সেই হস্তীনাগের ওপর বর্ণিলভাবে সাজানো শ্বেতচ্ছত্র ধারণ করা হলে তখন সেটি ভীষণভাবে শোভা পাচ্ছিল। আমি বহু অর্থের বিনিময়ে একটি সংঘারাম নির্মাণ করিয়েছিলাম।

৯৯. সেখানে চুয়ান্ন হাজার প্রাসাদ নির্মাণ করিয়েছিলাম এবং মহর্ষি বুদ্ধকে দান দিয়েছিলাম।

১০০. অগ্রপুদ্গল, স্বয়ম্ভূ, মহাবীর বুদ্ধ আমার সেই মহাদান অনুমোদন করেছিলেন। উপস্থিত সকল জনতাকে আনন্দ দান করার জন্য অমৃতপদ দেশনা করেছিলেন।

১০১. মহামতি পদুমুত্তর বুদ্ধ আমাকে লক্ষ করে ভিক্ষুসংঘের মাঝে উপবিষ্ট হয়ে এই গাথাগুলো ভাষণ করেছিলেন।

১০২. এই ব্যক্তি চুয়ান্ন হাজার প্রাসাদ নির্মাণ করালেন। এখন আমি তার সেই মহাদানের ভাবী ফল সম্বন্ধে বলব। তোমরা মনোযোগ দিয়ে শোন।

১০৩. ভাবী জন্মে তার আঠারো হাজার কূটাগার উৎপন্ন হবে, সেগুলোর সবকটিই সম্পূর্ণ খাঁটি সোনা দিয়ে তৈরি।

১০৪. সে দেবলোকে জন্ম নিয়ে দেবেন্দ্র হয়ে পঞ্চাশবার রাজত্ব করবে এবং আটান্নবার রাজচক্রবর্তী হবে।

১০৫. আজ থেকে লক্ষকল্প পরে ওক্কাকুকুলে গৌতম নামক শাস্তা পৃথিবীতে আবির্ভূত হবেন।

১০৬. সে তখন দেবলোক হতে চ্যুত হয়ে পূর্বজন্মার্জিত পুণ্য-প্রভাবে এক মহাধনাঢ্য পরিবারে জন্মগ্রহণ করবে।

১০৭. পূর্বজন্মের পুণ্য-প্রভাবে প্রাপ্তবয়স্ক হওয়ার পর সে প্রব্রজ্যা গ্রহণ করবে এবং রাষ্ট্রপাল নামক শাস্তাশ্রাবক হিসেবে পরিচিত হবে।

১০৮. বিদর্শন ভাবনা বলে সে উপশান্ত ও সম্পূর্ণ নিরুপধি হবে এবং সর্বাসব ক্ষয় করে সম্পূর্ণ অনাসক্ত হয়ে পরিনির্বাপিত হবে।

[তারপর রাষ্ট্রপাল স্থবির নিজের সম্বন্ধে বললেন]

১০৯. গৃহত্যাগের পর থেকে আমি আমার সমস্ত ভোগসম্পদ ত্যাগ করেছি এবং লালামিশ্রিত ভোগসম্পত্তির প্রতি বিন্দুমাত্রও প্রেম তথা আসক্তি আমার নেই।

১১০. বীর্য আমার অতীব তীক্ষ্ণ এবং অনুত্তর যোগক্ষেম নির্বাণ আমার প্রার্থিত বিষয়। সম্যকসম্বুদ্ধের শাসনে আমি এখন অন্তিম দেহ ধারণ করেছি।

১১১. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান রাষ্ট্রপাল স্থবির এই গাথাগুলো ভাষণ করেছিলেন।

রাষ্ট্রপাল স্থবির অপদান অষ্টম সমাপ্ত।

৯. সোপাক স্থবির অপদান
১১২. পর্বতের গভীর বনে আমি যখন ঢালু জায়গা পরিষ্কার করছিলাম তখন আমার সামনে সিদ্ধার্থ ভগবান উপস্থিত হয়েছিলেন।

১১৩. বুদ্ধ আমার সামনে উপস্থিত হয়েছেন দেখে আমি যথা শিগ্‌গির তার বসার জন্য সন্থতবস্ত্র বিছিয়ে দিয়ে তাতে পুষ্পাসন তৈরি করেছিলাম।

১১৪. সেই পুষ্পাসনে উপবিষ্ট হয়ে লোকনায়ক সিদ্ধার্থ আমার ভবিষ্যৎ গতি জেনে অনিত্যমূলক এই গাথা বলেছিলেন।

১১৫. সংস্কারধর্ম মাত্রেই অনিত্য, ইহারা উৎপত্তি ও ব্যয়শীল। একবার উৎপন্ন হয়, তারপর আবার নিরুদ্ধ হয়। এই সমস্ত সংস্কারধর্মের সম্পূর্ণ উপশমই প্রকৃত সুখ।

১১৬. এটি বলার পর লোকশ্রেষ্ঠ, নরশ্রেষ্ঠ, সর্বজ্ঞ বুদ্ধ আকাশে হংসরাজের ন্যায় নভোমণ্ডলে উড়ে চলে গেলেন।

১১৭. আমি তখন আমার সকল মিথ্যাদৃষ্টি পরিহার করে গভীর মনোযোগ দিয়ে অনিত্যসংজ্ঞা ভাবতে লাগলাম। এভাবে গভীর মনোযোগ দিয়ে অনিত্যসংজ্ঞা ভাবতে ভাবতে আমি সেখানেই মৃত্যুবরণ করলাম।

১১৮. পূর্বকৃত পুণ্য-প্রভাবে আমি দেবলোকে দেবসম্পত্তি ও মনষ্যলোকে মনুষ্যসম্পত্তি ভোগ করতে লাগলাম। নিজের রান্না করা ভাতের ন্যায় পূর্বকৃত পুণ্যের ফলস্বরূপ এখন আমি এই অন্তিম জন্ম ধারণ করেছি।

১১৯. গৃহত্যাগ করে আমি অনাগারিক প্রব্রজ্যা গ্রহণ করেছি এবং জন্মের সাত বৎসরের মাথায় আমি অর্হত্ত্ব লাভ করেছি।

১২০. আরব্ধবীর্য, ভাবিতচিত্ত ও শীলে সুসংযত হয়ে মহানাগ বুদ্ধকে তুষ্ট করে আমি তাঁর কাছে উপসম্পদা লাভ করেছি।

১২১. আজ থেকে চুরানব্বই কল্প আগে আমি যেই কুশলকর্ম করেছিলাম, সেই থেকে আর আমাকে একবারও দুর্গতিতে পড়তে হয়নি। এটি আমার পুষ্পদানেরই ফল।

১২২. আজ থেকে চুরানব্বই কল্প আগে আমি যেই অনিত্যসংজ্ঞা ভাবনা করেছিলাম, এই অন্তিম জন্মেও সেই একই অনিত্যসংজ্ঞা ভাবনা করে আসব ক্ষয় করেছি।

১২৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সোপাক স্থবির এই গাথাগুলো ভাষণ করেছিলেন।

সোপাক স্থবির অপদান নবম সমাপ্ত।

১০. সুমঙ্গল স্থবির অপদান
১২৪. আমি অন্নপানীয়াদি বিবিধ উপকরণ দান করতে ইচ্ছুক। উত্তম আহার প্রস্তুত করার পর আমি বিশাল বেলাভূমিতে দাঁড়িয়ে পরিশুদ্ধ প্রব্রজিত প্রতিগ্রাহক খুঁজছিলাম।

১২৫. তখনি আমি সর্বলোককে বিনয়নকারী, স্বয়ম্ভূ, অগ্রপুদ্গল, মহাযশস্বী প্রিয়দর্শী সম্বুদ্ধকে দেখেছিলাম।

১২৬. শিষ্য-পরিবৃত সেই জ্যোতিষ্মান ভগবানকে রথে করে যাবার সময় সূর্যের মতো দীপ্তিমান মনে হচ্ছিল।

১২৭. আমি প্রথমে দুহাত জোড় করেছিলাম এবং নিজের চিত্তকে অতিশয় প্রসন্ন করে মনে মনে তাকে নিমন্ত্রণ করেছিলাম এই বলে যে, ‘মহামুনি এখানে আগমন করুন।’

১২৮. অনুত্তর শাস্তা আমার সংকল্পের কথা জেনে হাজারো ক্ষীণাসব অর্হৎসহ আমার দ্বারে উপস্থিত হয়েছিলেন।

১২৯. হে পুরুষজ্ঞ, আপনাকে নমস্কার। হে পুরুষোত্তম, আপনাকে নমস্কার। প্রাসাদে আরোহণ করে সিংহাসনে উপবেশন করার প্রার্থনা করছি।

১৩০. নিজে দমিত হয়ে অপরকে দমনকারী ও নিজে তীর্ণ হয়ে অপরকে তীর্ণকারী শ্রেষ্ঠ প্রাসাদে আরোহণ করে শ্রেষ্ঠ সিংহাসনে বসেছিলেন।

১৩১. আমার ঘরে যা কিছু আমিষ জাতীয় খাদ্য-ভোজ্য আছে, দুহাতে সেগুলো নিয়ে বুদ্ধকে দান করেছিলাম।

১৩২. অতিশয় প্রসন্নমনে কৃতাঞ্জলি হয়ে আমি বুদ্ধশ্রেষ্ঠকে নমস্কার করছি। অহো, বুদ্ধ কী মহৎ!

১৩৩. উত্তম অন্ন ভোজনকারী আটজন আর্যপুদ্গলের মধ্যে বহু ক্ষীণাসব অর্হৎ আছেন। আপনাদের কী আশ্চর্য প্রভাব! আমি আপনাদের শরণ গ্রহণ করছি।

১৩৪. লোকশ্রেষ্ঠ, নরশ্রেষ্ঠ প্রিয়দর্শী ভগবান ভিক্ষুসংঘের মাঝে উপবিষ্ট হয়ে আমার সম্বন্ধে এই গাথাগুলো বলেছিলেন।

১৩৫. যেই ব্যক্তি তথাগত সম্বুদ্ধ প্রমুখ সংঘকে উত্তম ভোজন দান করেছে, এখন আমি তার কথাই বলব। তোমরা মনোযোগ দিয়ে শোন।

১৩৬. দেবলোকে সে সাতাশবার রাজত্ব করবে এবং স্বীয় পুণ্য-প্রভাবে সে দেবলোকে রমিত হবে।

১৩৭. আঠারোবার সে রাজচক্রবর্তী হবে এবং পৃথিবীতে সে পাঁচশতবার প্রাদেসিক রাজা হবে।

১৩৮. বাঘ-আশ্রিত গভীর অরণ্যে আমি ভাবনায় মনোনিবেশ করে আমার সমস্ত ক্লেশ দগ্ধ করেছি।

১৩৯. আজ থেকে আঠারোশত কল্প আগে যেদিন আমি দান দিয়েছিলাম, সেদিন থেকে আমাকে আর দুর্গতিতে পড়তে হয়নি। এটি আমার দুধভাত দানেরই ফল।

১৩৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সুমঙ্গল স্থবির এই গাথাগুলো ভাষণ করেছিলেন।

সুমঙ্গল স্থবির অপদান দশম সমাপ্ত।

সিংহাসনিয় বর্গ দ্বিতীয় সমাপ্ত।


 

৩. সুভূতি বর্গ
১. সুভূতি স্থবির অপদান
১. হিমালয়ের অনতিদূরে নিসভ নামক পর্বতে আমি একটি আশ্রম নির্মাণ করেছিলাম। তাতে বহু পর্ণশালা ছিল।

২. আমি তখন কোশিয় নামক এক তেজস্বী জটিল সন্ন্যাসী হয়ে একাকী সেই নিসভ পর্বতে বাস করছিলাম।

৩. আমি তখন ফলমূল কিংবা লতাপাতা কোনোটাই ভোজন করতাম না। স্বয়ং-পতিত ফলমূল ও লতাপাতা খেয়েই আমি জীবন ধারণ করতাম।

৪. আমি প্রাণের বিনিময়েও তৃষ্ণাবশে ফলমূলাদি অন্বেষণের সময় আমার সম্যক জীবিকাকে বিনষ্ট হতে দিতাম না। আমার চিত্তকে অল্পেচ্ছুতায় সন্তুষ্ট রাখতাম এবং অযোগ্য অন্বেষণ তথা বৈদ্যকর্ম, দূতকর্ম প্রভৃতি মিথ্যাজীবিকা পরিবর্জন করতাম।

৫. আমার মনে যখনই লোভচিত্ত উৎপন্ন হতো, তখন আমি নিজেই তা পর্যালোচনা করতাম এবং একাগ্রতার দ্বারা তাকে দমন করতাম।

৬. তুমি যদি লোভনীয় বিষয়ে লুব্ধ হও, দোষণীয় বিষয়ে দুষ্ট হও এবং মোহনীয় বিষয়ে মোহগ্রস্ত হও, তাহলে এই অরণ্যবাস হতে চলে যাও। এই বলে নিজেকে নিজে শাসন করতাম।

৭. এই অরণ্যবাস একান্তই বিশুদ্ধ ও নির্মল তাপসদের জন্য। তুমি সেই বিশুদ্ধ জীবনকে দূষিত করো না। যদি তা না পার, তাহলে এই অরণ্যবাস হতে চলে যাও। এই বলে নিজেকে নিজে শাসন করতাম।

৮. সংসারী হলে তুমি পুত্র লাভ করবে। কিন্তু সংসার ও পুত্রলাভ এই উভয়ই যদি তুমি ত্যাগ করতে না পার, তাহলে এই অরণ্যবাস হতে চলে যাও। এই বলে নিজেকে নিজে শাসন করতাম।

৯. শ্মশানে অর্ধদগ্ধ কাষ্ঠখণ্ড যেমন গ্রামে কিংবা অরণ্যে কোনো কাজে আসে না এবং এটি জ্বালানী কাঠের স্বীকৃতি পায় না।

১০. ঠিক তদ্রূপ তুমিও এখন না গৃহী, না সংযত তপস্বী। তাই আজই তুমি এই উভয় হতে মুক্ত হও। যদি তা না পার, তাহলে এই অরণ্যবাস হতে চলে যাও। এই বলে নিজেকে নিজে শাসন করতাম।

১১. তোমার যে এটি আছে, এটা কে জানে? তুমি আমাকে আলস্যপরায়ণ করে শ্রদ্ধাধুরের দিকে নিয়ে যাও কেন?

১২. নাগরিক যেমন অশুচিকে ঘৃণা করে, তদ্রূপ বিজ্ঞ ব্যক্তিগণ তাকে ঘৃণার চক্ষে দেখেন। ঋষিগণ তাকে ঘৃণার চক্ষে দেখেন। ঋষিগণ সব সময় তাকে তিরস্কার করেন।

১৩. বিজ্ঞগণ তা অতিক্রম করার উপদেশ দিয়ে থাকেন। তুমি যদি বিজ্ঞ ব্যক্তির সংসর্গ বর্জিত হও, তবে কিভাবে জীবিকা নির্বাহ করবে?

১৪. ষাটবর্ষীয় জরাগ্রস্ত বৃদ্ধ মাতঙ্গ হাতিকে যেমন শক্তিশালী তরুণ হাতি দল হতে তাড়িয়ে দেয়।

১৫. দলচ্যুত হয়ে সেই বৃদ্ধ মাতঙ্গ হাতি কোথাও সুখ পায় না। দুঃখিত, দুর্মনা হয়ে সে ভীষণভাবে উৎকণ্ঠিত হয়।

১৬. ঠিক তদ্রূপ খারাপ কাজ করলে জটিলেরা তোমাকে তাড়িয়ে দেবে। তাদের সংসর্গবর্জিত হয়ে তুমি কোথাও সুখ পাবে না।

১৭. তুমি দিবারাত্রি শোকশল্যে বিদ্ধ হতে থাকবে। তখন তুমি দলচ্যুত বৃদ্ধ মাতঙ্গ হাতির ন্যায় পরিতাপে দগ্ধ হবে।

১৮. স্বর্ণালংকারে বিভূষিত হয়ে কামাসক্ত ব্যক্তি যেমন কোথাও ধ্যানমগ্ন হতে পারে না, তদ্রূপ তুমিও শীলবিহীন হয়ে কোথাও ধ্যানমগ্ন হতে পারবে না।

১৯. গৃহবাস করলেও তুমি কীভাবে জীবিকা নির্বাহ করবে? তোমার কোনো মাটিতে কিংবা পেটিকাতে নিহিত ধর্ম নেই।

২০. নিজে কাজকর্ম করে ও ঘর্মাক্ত দেহে গৃহে থেকে জীবিকা নির্বাহ করবে, কোনো সাধু ব্যক্তিই তাতে রুচি বোধ করে না।

২১. নানা অকুশল চিন্তায় রত ও সংক্লেশযুক্ত মনকে আমি এভাবেই বারণ করে থাকি। নানা ধর্মকথা বলে আমি আমার চিত্তকে পাপ হতে মুক্ত রাখি।

২২. এভাবে আমি অপ্রমত্তবিহারী হয়ে অবস্থান করতে করতে গভীর অরণ্যে ত্রিশ হাজার বৎসর অতিবাহিত করি।

২৩. আমাকে এভাবে অপ্রমাদে রত ও পরমার্থ অনুসন্ধানে রত দেখে পদুমুত্তর বুদ্ধ আমার কাছে এসেছিলেন।

২৪. অপ্রমেয় ও অনুপম সুবর্ণের অধিকারী অদ্বিতীয় বুদ্ধ তখন আকাশে চঙ্ক্রমণ করেছিলেন।

২৫. সুপুষ্পিত শালবৃক্ষের ন্যায় ও আকাশ অভ্যন্তরে বিদ্যুৎ ঝলকের ন্যায় অনন্ত জ্ঞানী বুদ্ধ তখন আকাশে চঙ্ক্রমণ করেছিলেন।

২৬. পশুরাজ নির্ভীক সিংহের ন্যায়, গর্বিত হস্তীরাজের ন্যায় ও উৎফুল্ল ব্যাঘ্ররাজের ন্যায় বুদ্ধ তখন আকাশে চঙ্ক্রমণ করেছিলেন।

২৭. সুবর্ণ বর্ণাভ ও কাঠের জ্বলন্ত অঙ্গার সদৃশ এবং উজ্জ্বল মুনি সদৃশ বুদ্ধ তথাগত তখন আকাশে চঙ্ক্রমণ করেছিলেন।

২৮. বিশুদ্ধ পূর্ণিমার স্নিগ্ধ চাঁদের ন্যায় ও মধ্যাহ্ন সূর্যের ন্যায় সংক্লেশহীন বিশুদ্ধশাসন তথাগত তখন আকাশে চঙ্ক্রমণ করেছিলেন।

২৯. আকাশে চঙ্ক্রমণরত জ্যোতিষ্মান বুদ্ধকে দেখে আমি তখন এরূপ চিন্তা করলাম, ‘এই সত্ত্ব কি কোনো দেবতা, নাকি কোনো মানুষ?’

৩০. পৃথিবীতে এমন মানুষ তো আমি এখনো দেখিওনি, শুনিওনি। এই সত্ত্ব নিশ্চয় বুদ্ধ বা শাস্তা হবেন।

৩১. এভাবে চিন্তা করার পর আমি নিজের চিত্তকে অতিশয় প্রসন্ন করলাম। তখন আমি নানা রকমের ফুল ও গন্ধমাল্য সংগ্রহ করলাম।

৩২. বেশ খুশি মনে সুচিত্রিত, অত্যন্ত মনোরম পুষ্পাসন তৈরির পর আমি অগ্রপুদ্গল, নরসারথিকে এই কথা নিবেদন করলাম :

৩৩. হে বীর, আপনার উপযোগী করেই আমি এই আসন তৈরি করেছি। আমার চিত্তকে আনন্দে ভাসিয়ে দিয়ে এই কুসুমাসনে বসুন।

৩৪. ভগবান সেই আসনে নির্ভীক পশুরাজ সিংহের ন্যায় বসলেন। বুদ্ধ সেই কুসুমাসনে বসে সাত দিন, সাত রাত অতিবাহিত করলেন।

৩৫. আমিও বুদ্ধের প্রতি শ্রদ্ধা নিবেদন করে সাত দিন, সাত রাত হাত জোড় করে দাঁড়িয়ে ছিলাম। সাত দিন পর অনুত্তর শাস্তা যখন নিরোধসমাপত্তি ধ্যান হতে উঠলেন, তখন আমার সেই মহৎ কর্মের প্রশংসা করতে গিয়ে এই কথা বললেন :

৩৬. তুমি অনুত্তর বুদ্ধানুস্মৃতি ভাবনা অনুশীলন করো এবং এই স্মৃতি অনুশীলন করে নিজের মনকে শ্রদ্ধায় পরিপূর্ণ করো।

৩৭. তুমি দেবলোকে ত্রিশ হাজার কল্প পর্যন্ত রমিত হবে। সেখানে তুমি আশিবার দেবেন্দ্র হয়ে রাজত্ব করবে এবং পৃথিবীতে তুমি হাজারবার রাজচক্রবর্তী হবে।

৩৮. তুমি অসংখ্যবার প্রাদেশিক রাজা হবে। এই সমস্ত বুদ্ধানুস্মৃতি ভাবনা অনুশীলনেরই ফল।

৩৯. তুমি জন্মজন্মান্তরে প্রভূত ভোগসম্পত্তি লাভ করবে, ভোগসম্পত্তির অভাব কোনোদিন তোমার থাকবে না। এটি বুদ্ধানুস্মৃতি ভাবনা অনুশীলনেরই ফল।

৪০. আজ থেকে লক্ষকল্প পরে ওক্কাকুকুলে গৌতম নামক শাস্তা পৃথিবীতে জন্মগ্রহণ করবেন।

৪২. শাক্যপুত্র গৌতম সম্বুদ্ধকে আরাধনা করে তুমি সুভূতি নামক শাস্তাশ্রাবক হবে।

৪৩. শাস্তা ভিক্ষুসংঘের মাঝে বসে তোমাকে দক্ষিণাযোগ্য ও অরণ্যবিহারী এই দুই গুণসমন্বিত ভিক্ষুদের মধ্যে শ্রেষ্ঠস্থান দেবেন।

৪৪. এটি বলার পর পদুমুত্তর সম্বুদ্ধ আকাশে হংসরাজের ন্যায় আকাশপথে চলে গেলেন।

৪৫. এভাবে লোকনাথ বুদ্ধ কর্তৃক উপদিষ্ট হয়ে তথাগতকে নমস্কার করে সব সময় আমি আনন্দিত মনে বুদ্ধানুস্মৃতি ভাবনা করেছিলাম।

৪৬. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে তাবতিংস স্বর্গে জন্মগ্রহণ করেছিলাম।

৪৭. তারপর আমি দেবলোকে দেবেন্দ্র হয়ে আশিবার রাজত্ব করেছিলাম এবং হাজারবার রাজচক্রবর্তী হয়েছিলাম।

৪৮. অসংখ্যবার প্রাদেসিক রাজা হয়ে আমি বিপুল মনুষ্যসম্পত্তি ভোগ করেছিলাম। এটি আমার বুদ্ধানুস্মৃতি ভাবনা অনুশীলনেরই ফল।

৪৯. জন্মজন্মান্তরে আমি প্রভূত ভোগসম্পত্তি লাভ করেছিলাম এবং ভোগ সম্পত্তির অভাব কোনোদিন আমার ছিল না। এটি আমার বুদ্ধানুস্মৃতি ভাবনা অনুশীলনেরই ফল।

৫০. আজ থেকে লক্ষকল্প আগে যখন আমি যেই পুণ্যকর্ম করেছিলাম, সেই থেকে আর কোনোদিন আমাকে দুর্গতিতে পড়তে হয়নি। এটি আমার বুদ্ধানুস্মৃতি ভাবনা অনুশীলনেরই ফল।

৫১. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সুভূতি স্থবির এই গাথাগুলো ভাষণ করেছিলেন।

সুভূতি স্থবির অপদান প্রথম সমাপ্ত।

২. উপবান স্থবির অপদান
৫২. সর্ববিধ ধর্মে বিশারদ পদুমুত্তর বুদ্ধ জ্বলন্ত অগ্নিরাশির ন্যায় পরিনির্বাপিত হয়েছিলেন।

৫৩. বিশাল জনতা সমাগত হয়ে তথাগতকে পূজা করেছিলেন এবং বুদ্ধের শরীরকৃত্য করার জন্য চিতা তৈরি করেছিলেন।

৫৪. বুদ্ধের শরীরকৃত্য শেষে সেখান থেকে ধাতুগুলো নিয়ে দেবমনুষ্যসহ সকল সত্ত্বগণ ধাতুচৈত্য নির্মাণ করেছিলেন।

৫৫. সেই চৈত্যের প্রথম স্তরটি স্বর্ণময়, দ্বিতীয় স্তরটি মণিময়, তৃতীয় স্তরটি রৌপ্যময় ও চতুর্থ স্তরটি স্ফটিকময়।

৫৬. তদ্রূপ পঞ্চম স্তরটি ছিল রক্তিম বর্ণাভ মাটিতে তৈরি, ষষ্ঠ স্তরটি মূল্যবান পাথরে তৈরি ও সবার উপরের তলটি সপ্তবিধ রত্ন দিয়ে তৈরি।

৫৭. খুঁটিগুলো ছিল মণিময়, বেদিগুলো রত্নময় এবং এক যোজন উচ্চতাবিশিষ্ট স্তূপটি ছিল সম্পূর্ণ স্বর্ণময়।

৫৮. দেবতারা সেখানে এসে একত্রিত হয়ে আলোচনা করছিলেন, লোকনাথ বুদ্ধের উদ্দেশে আমরাও স্তূপ নির্মাণ করব।

৫৯. একপিণ্ডবিশিষ্ট শরীরের আর কোনো ধাতু অবশিষ্ট নেই। তাই এই বুদ্ধস্তূপটির মধ্যেই আমরা একটি বস্ত্রাভরণ তৈরি করব।

৬০. দেবতারা আরও বর্ধিত কলেবরে সপ্তরত্ন প্রতিমণ্ডিত আরও একটি স্তূপ নির্মাণ করেছিলেন। তাতে করে স্তূপটির ব্যাপ্তি দুই যোজন বিস্তৃত হলো।

৬১. নাগগণ সেখানে এসে সমবেত হয়ে আলোচনা করছিলেন, ‘দেবতারা ও মানুষেরা মিলে বুদ্ধের উদ্দেশে স্তূপ নির্মাণ করলেন।’

৬২. আমরা কোনোভাবেই প্রমত্ত হয়ে থাকতে পারি না। তাই আমরাও লোকনাথ বুদ্ধের উদ্দেশে স্তূপ নির্মাণ করব।

৬৩. তারা ইন্দ্রনীল, মহানীল ও উজ্জ্বল মণিগুলো একস্থানে একত্রিত করে বুদ্ধের উদ্দেশে নির্মিত স্তূপটিকে আচ্ছাদিত করলেন।

৬৪. বুদ্ধের উদ্দেশে নির্মিত চৈত্যটি তখন সম্পূর্ণ মণিময় হয়ে গেল এবং চতুর্দিকের তিন যোজন বিস্তৃত জায়গায় আলো ছড়াচ্ছিল।

৬৫. গরুড়েরা সেখানে এসে সমবেত হয়ে পরস্পর আলোচনা করছিলেন, দেবতা, মানুষ ও নাগ সকলে মিলে বুদ্ধের উদ্দেশে স্তূপ নির্মাণ করলেন।

৬৬. আমরা কোনোভাবেই প্রমত্ত হয়ে থাকতে পারি না। তাই আমরাও লোকনাথ বুদ্ধের উদ্দেশে স্তূপ নির্মাণ করব।

৬৭. তারা সম্পূর্ণ মণিময় একটি স্তূপ নির্মাণ করলেন এবং সেই বুদ্ধচৈত্যটিকে আরও এক যোজন পর্যন্ত বিস্তৃত করলেন।

৬৮. বুদ্ধের উদ্দেশে নির্মিত সেই স্তূপটি মোট চার যোজনে বিস্তৃত হলো। সেই উঁচু অনিন্দ্য সুন্দর চার যোজন উচ্চতাবিশিষ্ট স্তূপটি চতুর্দিকে শতরশ্মি সূর্যের ন্যায় উজ্জ্বল আলো ছড়াচ্ছিল।

৬৯. কুম্ভা-গণও সমবেত হয়ে পরস্পর আলোচনা করছিলেন, ‘দেবতা, মানুষ, নাগ ও গরুড় তারা প্রত্যেকেই বুদ্ধের উদ্দেশে স্তূপ নির্মাণ করলেন।’

৭০. আমরা কোনোভাবেই প্রমত্ত হয়ে থাকতে পারি না। তাই আমরাও লোকনাথ বুদ্ধের উদ্দেশে স্তূপ নির্মাণ করব। আমরা সম্পূর্ণ বুদ্ধচৈত্যকে বিবিধ রত্ন দিয়ে আচ্ছাদিত করব।

৭১. এভাবে তারাও বুদ্ধচৈত্যটিকে আরও একযোজন বিস্তৃত করলেন। তাতে করে বুদ্ধচৈত্যটির মোট উচ্চতা দাঁড়াল পাঁচ যোজন।

৭২-৭৪. যক্ষগণও সেখানে সমবেত হয়ে পরস্পর আলোচনা করছিলেন, দেবতা, মানুষ, নাগ, গরুড় ও কুমা-গণ প্রত্যেকেই বুদ্ধের উদ্দেশ্যে স্তূপ নির্মাণ করলেন। আমরা কোনোভাবেই প্রমত্ত হয়ে থাকতে পারি না। তাই আমরাও লোকনাথ বুদ্ধের উদ্দেশে স্তূপ নির্মাণ করব। আমরা সম্পূর্ণ বুদ্ধচৈত্যটিকে বিবিধ স্ফটিক দিয়ে আচ্ছাদিত করব।

৭৫. এভাবে তারাও বুদ্ধ চৈত্যটিকে আরও এক যোজন বিস্তৃত করলেন। তাতে করে বুদ্ধচৈত্যটির মোট উচ্চতা দাঁড়াল ছয় যোজন। এটি তার চারপাশে অসম্ভব সুন্দর দীপ্তি ছড়াচ্ছিল।

৭৬-৭৭. তখন গন্ধর্বগণ সমবেত হয়ে পরস্পর আলোচনা করছিলেন, মানুষ, দেবতা, নাগ, গরুড়, কুম্ভা- ও যক্ষগণ। তারা সকলে মিলে বুদ্ধের উদ্দেশে স্তূপ নির্মাণ করেছেন। আমরাই শুধু এখনো বসে আছি। তাই আমরাও লোকনাথ বুদ্ধের উদ্দেশে স্তূপ নির্মাণ করব।

৭৮. তখন তারা সাতটি বেদি তৈরি করলেন এবং তার ওপর বর্ণিলভাবে সাজানো ছত্র ঝুলিয়ে দিলেন। গন্ধর্বগণ একটি সম্পূর্ণ স্বর্ণময় স্তূপ নির্মাণ করলেন।

৭৯. সাত যোজন উচ্চতাবিশিষ্ট স্তূপটি তখন চারদিকে অসম্ভব সুন্দর দীপ্তি ছড়াচ্ছিল। সেই স্তূপটি হতে এমনভাবে আলো বের হচ্ছিল যে, তাতে করে সত্ত্বগণ আর রাত-দিন বুঝতে পারছিল না।

৮০. সেই স্তূপটির উজ্জ্বলতা এমনই প্রখর ছিল যে, তার কাছে চন্দ্র, সূর্য, গ্রহ, তারাও অতিশয় মৱান দেখাচ্ছিল। তখন শতযোজন বিস্তৃত জায়গায় কোনো প্রদীপ জ্বালাতে হয়নি।

৮১. যে সকল মানুষ সেই সময় স্তূপটিকে পূজা করছিলেন, তার সকলেই স্তূপের কাছে যেতে পারছিলেন না, তারা উন্মুক্ত আকাশেই তাদের ফুলগুলো ছুঁড়ে মারছিলেন।

৮২. অভিসম্মত নামক যক্ষ দেবতাদের স্থাপিত ধ্বজা ও পুষ্পমাল্যকে অতীব শ্রদ্ধা প্রদর্শন করলেন।

৮৩. তখন তারা সেই যক্ষকে মোটেই দেখতে পেলেন না। শুধুমাত্র পুষ্পমাল্যই দেখতে পেলেন। এভাবে পুষ্পমাল্যের ঊর্ধ্বগমন দেখে সেই পুণ্য-প্রভাবে সকলেই সুগতি স্বর্গলোকে গমন করলেন।

৮৪. বুদ্ধের বিরুদ্ধবাদী ও বুদ্ধের প্রতি শ্রদ্ধাবান উভয় মানুষেরাই এমন অলোকিক ঋদ্ধিপ্রতিহার্য দর্শনেচ্ছু হয়ে স্তূপটিকে পূজা করলেন।

৮৫. আমি তখন হংসবতী নগরের এক দরিদ্র পরিবারে জন্মগ্রহণ করেছিলাম। আনন্দের জোয়ারে ভাসা জনতাকে দেখে আমি তখন এরূপ চিন্তা করেছিলাম।

৮৬. বুদ্ধ ভগবান এমনই মহৎ যে, যাঁর ধাতুর প্রভাব এতই প্রবল! এই জনসাধারণ অতি প্রসন্নমনে সেই ধাতুকে পূজা করছে এবং মোটেই অনুতাপ করছে না।

৮৭. আমিও লোকনাথ বুদ্ধের এই ধাতুকে পূজা করব। সেই পুণ্যের প্রভাবে আমি ভবিষ্যতে তার ধর্মের উত্তরাধিকারী হবো।

৮৮. আমি আমার সুধৌত উত্তরীয় বস্ত্র বাঁশের মাথায় ঝুলিয়ে ধ্বজা আকারে আকাশে উড়িয়ে দিলাম।

৮৯. তখন অভিসম্মত নামক যক্ষ আমার সেই ধ্বজা নিয়ে আকাশে প্রদক্ষিণ করলেন। সেই শূন্যে স্থিত ধ্বজা দেখে বিপুল জনতা আনন্দে উদ্বেলিত হলো।

৯০. তখন তা দেখে আমার চিত্ত অতীব প্রসন্ন হলো এবং আমি একজন শ্রমণের নিকট উপস্থিত হলাম। সেই ভিক্ষুকে অভিবাদনপূর্বক আমি ধ্বজা দানের বিপাক সম্বন্ধে তাকে প্রশ্ন করলাম।

৯১. তিনি আমার প্রতি অতীব প্রীতি উৎপন্ন করে আমাকে বললেন, তুমি সেই ধ্বজা দানের বিপাক দিবানিশি ভোগ করবে।

৯২. হাতি, ঘোড়া, রথ ও পদাতিক সেনা এই চতুরঙ্গিণী সেনা সব সময় তোমাকে পরিবৃত হয়ে থাকবে। এটি তোমার ধ্বজা দানেরই ফল।

৯৩. ষাট হাজার সুসজ্জিত তূর্য-ভেরী সব সময় তোমাকে পরিবৃত হয়ে থাকবে। এটি তোমার ধ্বজা দানেরই ফল।

৯৪-৯৫. সমলংকৃতা, সুসজ্জিতা, সুবসনা, মাথায় মণিকুন্তলধারী, সুকাজলা, সুদর্শনা ও কৃশতনুবিশিষ্টা ছিয়াশি হাজার নারী তোমাকে নিত্য পরিবেষ্টিত করে থাকবে। এটি তোমার ধ্বজা দানেরই ফল।

৯৬. তুমি দেবলোকে ত্রিশ হাজার কল্প রমিত হবে এবং দেবলোকে তুমি আশিবার দেবেন্দ্র হয়ে রাজত্ব করবে।

৯৭. তুমি পৃথিবীতে হাজারবার রাজচক্রবর্তী হবে এবং অসংখ্যবার প্রাদেসিক রাজা হবে।

৯৮. আজ থেকে লক্ষকল্প পরে ওক্কাকুকুলে গৌতম নামক শাস্তা জগতে জন্মগ্রহণ করবেন।

৯৯. তখন তুমি দেবলোক হতে চ্যুত হয়ে পূর্বকৃত পুণ্য-প্রভাবে এক ব্রাহ্মণ পরিবারে জন্মগ্রহণ করবে।

১০০. আশিকোটি ধন ও বহু দাস-কর্মচারী ত্যাগ করে তুমি তখন গৌতম ভগবানের শাসনে প্রব্রজিত হবে।

১০১. শাক্যপুত্র গৌতম সম্বুদ্ধের উপদেশ মেনে চলে তখন তুমি ‘উপবান’ নামক শাস্তাশ্রাবক হবে।

[অতঃপর স্থবির নিজের সম্বন্ধে বললেন]

১০২. লক্ষকল্প আগে আমি যেই পুণ্যকর্ম করেছি, সেই পুণ্যের ফল আমি এখনো ভোগ করছি। এখন আমি তীরের গতিতে সর্ববিধ ক্লেশদগ্ধ করে বিমুক্ত হয়েছি।

১০৩. চার দ্বীপের অধীশ্বর রাজচক্রবর্তীর ন্যায় আমার চারপাশে তিন যোজন পরিমাণ জায়গায় সব সময় ধ্বজা উড়ত।

১০৪. আজ থেকে লক্ষকল্প আগে আমি যখন এই পুণ্যকর্ম করেছিলাম, তখন থেকেই আমাকে আর দুর্গতিতে পড়তে হয়নি। এটি আমার ধ্বজা দানেরই ফল।

১০৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান উপবান স্থবির এই গাথাগুলো ভাষণ করেছিলেন।

উপবান স্থবির অপদান দ্বিতীয় সমাপ্ত।

৩. ত্রিশরণ গমনীয় স্থবির অপদান
১০৬. আমি চন্দ্রাবতী নগরে একজন মাতৃসেবক ছিলাম। আমার মাতাপিতা ছিলেন অন্ধ। আমি সেই সময় তাদের সেবা-শুশ্রূষা করেছিলাম।

১০৭. সেই সময় একদিন আমি নির্জনে বসে আনমনে ভাবছিলাম, আমি মাতপিতাকে সেবা-শুশ্রূষা করতে গিয়ে হয়তো প্রব্রজ্যা গ্রহণ করাই হয়ে উঠবে না।

১০৮. আমি অজ্ঞতারূপ মহা অন্ধকারে আচ্ছন্ন হয়ে লোভ-দ্বেষ-মোহ এই ত্রিবিধ অগ্নিতে দগ্ধ হতে হতে দুর্গতিতে জন্মগ্রহণ করলে পরে আমাকে উদ্ধার করার কেউই থাকবে না।

১০৯. সেই সময় পৃথিবীতে বুদ্ধ উৎপন্ন হয়েছিলেন। তিনিই একমাত্র দুঃখপীড়িত শোকসন্তপ্ত পুণ্যকামী সত্ত্বগণকে উদ্ধার করতে সক্ষম।

১১০. আমি ত্রিশরণ গ্রহণ করে যথাযথভাবে রক্ষা করেছিলাম। সেই সুকৃত পুণ্যকর্মের প্রভাবে আমি দুর্গতি এড়াতে পেরেছিলাম।

১১১. তখন বুদ্ধের অগ্রশ্রাবক ছিলেন নিসভ স্থবির। আমি তার কাছে গিয়ে ত্রিশরণ গ্রহণ করেছিলাম।

১১২. সেই সময় আমার আয়ু ছিল লক্ষ বৎসর, আজীবন আমি সেই গৃহীত ত্রিশরণ যথাযথভাবে রক্ষা করেছিলাম।

১১৩. আমি চলমান জীবনের প্রতিটি মুহূর্তে সেই ত্রিশরণ অনুস্মরণ করতাম। তার ফলে আমি তাবতিংস স্বর্গে জন্মগ্রহণ করেছিলাম।

১১৪. দেবলোকে আমি ছিলাম অমিত পুণ্যশক্তির অধিকারী। যেই দেশে আমি উৎপন্ন হয়েছি, সেখানেই সুখের অষ্ট উপকরণ লাভ করেছি।

১১৫. আমি ছিলাম তীক্ষ্ণপ্রাজ্ঞ। সকল দেবগণ আমাকে অনুসরণ করতেন। আমি অমিত ভোগ সম্পত্তি লাভ করেছিলাম।

১১৬. সর্বত্রই আমার শরীর ছিল সোনালি বর্ণের ও কোমল কান্তিময়। আমি ছিলাম ভীষণ বন্ধুভাবাপন্ন। আমার যশ সর্বত্রই ছড়িয়ে পড়েছিল।

১১৭. আমি দেবলোকে আশিবার দেবেন্দ্র হয়ে রাজত্ব করেছিলাম। আমি অপ্সরা পরিবৃত হয়ে দিব্যসুখ ভোগ করেছিলাম।

১১৮. পৃথিবীতে আমি পঁচাত্তরবার রাজচক্রবর্তী হয়েছিলাম এবং অসংখ্যবার প্রাদেসিক রাজা হয়েছিলাম।

১১৯. এই অন্তিম জন্মে আমি পুণ্যকর্ম-সমন্বিত হয়ে শ্রাবস্তীতে এক কুলীন পরিবারে জন্মগ্রহণ করেছিলাম।

১২০. বালক-পরিবৃত হয়ে আমি নগর হতে বের হয়ে আনন্দিত মনে সংঘারামে উপনীত হয়েছিলাম।

১২১. সেখানে আমি বিমুক্ত, উপধিবিহীন এক শ্রমণকে দেখতে পেলাম। তিনিই আমাকে ধর্মোপদেশ দিলেন এবং ত্রিশরণে প্রতিষ্ঠিত করলেন।

১২২. তার কাছে ত্রিশরণের কথা শুনে আমার পূর্বজীবনে গৃহীত ত্রিশরণের কথা মনে পড়ল এবং সেই আসনে উপবিষ্ট হয়েই আমি অর্হত্ত্ব লাভ করলাম।

১২৩. জন্মের সাত বৎসরের মাথায় আমি অর্হত্ত্ব লাভ করেছিলাম। চক্ষুষ্মান বুদ্ধ আমার গুণের কথা জানতে পেরে আমাকে উপসম্পদা দিয়েছিলেন।

১২৪. আজ থেকে অনন্ত কল্প আগে আমি যেই ত্রিশরণ গ্রহণ করেছিলাম, সেই সুকৃত কর্মের ফলে আজ আমি এই ফল লাভ করেছি।

১২৫. সেই সুগৃহীত ত্রিশরণ আমি যথাযথভাবে রক্ষা করেছিলাম এবং মনে উত্তমরূপে ধারণ করেছিলাম। তাতে করে বিপুল যশ-খ্যাতি অর্জন করে আজ আমি অচল অমৃতপদ নির্বাণ লাভ করেছি।

১২৬. যাদের শোনার আগ্রহ আছে তারা আমার কথা মনোযোগ দিয়ে শুনুন। আমি যেই অমৃত নির্বাণ স্বয়ং দর্শন করেছি তার কথাই এখন আপনাদের বলব।

১২৭. পৃথিবীতে বুদ্ধ উৎপন্ন হয়ে জিনশাসন প্রচার করেছেন এবং শোকশল্য উৎপাটনকারী অমৃত ভেরি বাজিয়েছেন।

১২৮. অতঃপর আপনারা অনুত্তর পুণ্যক্ষেত্রে এসে শক্তিপ্রমাণে অনুশীলন করুন এবং অমৃত নির্বাণ দর্শন করুন।

১২৯. ত্রিশরণ গ্রহণ করে যথাযথভাবে পঞ্চশীল রক্ষা করুন এবং বুদ্ধের প্রতি চিত্তকে প্রসন্ন করে দুঃখের অন্তসাধন করুন।

১৩০. যথাযথভাবে ধর্ম অনুশীলন করে আপনাপন শীল রক্ষা করুন। তাতে করে অচিরেই আপনারা অর্হত্ত্ব লাভ করবেন।

১৩১. হে মহাবীর, ত্রিবিদ্যাপ্রাপ্ত, ঋদ্ধিমান ও পরচিত্ত-বিজানন-জ্ঞানলাভী আপনার সেই শ্রাবক শরণ স্থবির আপনাকে বন্দনা নিবেদন করছেন।

১৩২. আজ থেকে অনন্ত কল্প আগে যেদিন আমি বুদ্ধের শরণ গ্রহণ করেছিলাম, সেদিন থেকে একবারও আমাকে দুর্গতিতে পড়তে হয়নি। এটি আমার ত্রিশরণ গ্রহণেরই ফল।

১৩৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ত্রিশরণ গমনীয় স্থবির এই গাথাগুলো ভাষণ করেছিলেন।

ত্রিশরণ গমনীয় স্থবির অপদান তৃতীয় সমাপ্ত।

৪. পঞ্চশীল গ্রহণকারী স্থবির অপদান
১৩৪. সেই সময় আমি চন্দ্রাবতী নগরে এক ভৃত্য হয়ে জন্মগ্রহণ করেছিলাম। পরের কাজকর্ম করার কারণে আমি প্রব্রজ্যা লাভ করতে পারিনি।

১৩৫. অজ্ঞতারূপ ঘোর অন্ধকারে আচ্ছন্ন হয়ে লোভ-দ্বেষ-মোহ এই ত্রিবিধ অগ্নিতে দগ্ধ হতে হতে আমি ভাবলাম, কোন উপায়ে আমি ভববন্ধন হতে মুক্ত হতে পারব?

১৩৬. আমি একজন দারিদ্রক্লিষ্ট ভৃত্য। দান দেওয়ার মতো আমার কিছুই নেই। তবে এটিই ভালো হয়, যদি আমি পঞ্চশীল উত্তমরূপে পালন করি।

১৩৭. তখন অনোমদর্শী ভগবানের নিসভ স্থবির নামক একজন শ্রাবক ছিলেন। আমি তাঁর কাছে গিয়ে পঞ্চশীল গ্রহণ করেছিলাম।

১৩৮. সেই সময় আমার আয়ু ছিল লক্ষ বৎসর। তাই আমি লক্ষ বৎসর ধরে সেই গৃহীত পঞ্চশীল উত্তমরূপে পালন করেছিলাম।

১৩৯. মৃত্যুর সময় দেবগণ আমাকে নিশ্চিন্ত করেছিলেন। তারা তখন আমার সামনে হাজার অরযুক্ত দিব্যরথ উপস্থিত করেছিলেন।

১৪০. চলমান জীবনে আমি প্রতিটি মুহূর্তে আমার শীল অনুস্মরণ করতাম। সেই সুকৃত কর্মের ফলে আমি তাবতিংস স্বর্গে জন্মগ্রহণ করেছিলাম।

১৪১. আমি দেবলোকে দেবেন্দ্র হয়ে ত্রিশবার রাজত্ব করেছিলাম এবং সেখানে অপ্সরা পরিবৃত হয়ে দিব্যসুখ ভোগ করেছিলাম।

১৪২. পৃথিবীতে আমি পঁচাত্তরবার রাজচক্রবর্তী হয়েছিলাম এবং অসংখ্যবার প্রাদেসিক রাজা হয়েছিলাম।

১৪৩. দেবলোক হতে চ্যুত হওয়ার পর পূর্বকৃত পুণ্যের প্রভাবে আমি বৈশালীতে এক ধনাঢ্য পরিবারে জন্মগ্রহণ করেছিলাম।

১৪৪. পৃথিবীতে জিনশাসন প্রচারিত হলে ভিক্ষুগণ বর্ষাবাস অধিষ্ঠানের দিনে আমার মাতাপিতা পঞ্চশীল গ্রহণ করেছিলেন।

১৪৫. তারা শীল গ্রহণ করছেন শুনে আমার সেই পূর্বগৃহীত শীলের কথা স্মরণ হলো। তারপর অর্হত্ত্ব লাভ করলাম।

১৪৬. আমি জন্মের পাঁচ বৎসরের মাথায় অর্হত্ত্ব লাভ করলাম। চক্ষুষ্মান বুদ্ধ আমার গুণ দেখতে পেয়ে আমাকে উপসম্পদা প্রদান করলেন।

১৪৭. আমি পঞ্চশীল যথাযথভাবে পালন করার ফলে অনন্ত কল্প ধরে কখনো বিনিপাত নিরয়ে জন্মগ্রহণ করিনি।

১৪৮. পঞ্চশীল পালন করার দরুন আমি অমিত যশ-খ্যাতির অধিকারী হয়েছিলাম, যা একজন দেশক কোটিকল্প ধরে প্রকাশ করলেও ফুরাবে না।

১৪৯. পঞ্চশীল পালন করে আমি জন্মে জন্মে দীর্ঘায়ু, মহাধনী ও তীক্ষ্ণপ্রাজ্ঞ হয়েছিলাম।

১৫০. সকলের ওপর অতি মাত্রায় অধিপত্য লাভ করে আমি বহু জন্মপরিভ্রমণ করে এই স্থান লাভ করেছি।

১৫১. পৃথিবীতে অপরিমেয় শীল পালনকারী জিনশ্রাবকগণের বিপাক কীরূপ হবে একবার ভেবে দেখুন।

১৫২. সেই ভৃত্য আমি উত্তমভাবে শীল অনুশীলন করেছিলাম। সেই শীল পালনের দরুন আজ আমি সর্ববিধ বন্ধন হতে মুক্তি লাভ করেছি।

১৫৩. আজ থেকে অনন্ত কল্প আগে যেদিন আমি পঞ্চশীল রক্ষা করেছিলাম, সেদিন থেকে একবারও আমাকে অপায় দুর্গতিতে পড়তে হয়নি। এটি আমার পঞ্চশীল পালনেরই ফল।

১৫৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পঞ্চশীল গ্রহণকারী স্থবির এই গাথাগুলো ভাষণ করেছিলেন।

পঞ্চশীল গ্রহণকারী স্থবির অপদান চতুর্থ সমাপ্ত।

৫. অন্নসংবাসক স্থবির অপদান
১৫৫. সেই সময় সুবর্ণ তোরণ সদৃশ বত্রিশ মহাপুরুষ লক্ষণ-সমন্বিত সুবর্ণবর্ণ সম্বুদ্ধ পথিমধ্যে পিণ্ডচারণ করছিলেন।

১৫৬. লোকপ্রদীপ, জ্যোতিষ্মান, অপ্রমেয়, অনোপম সুন্দর সিদ্ধার্থ বুদ্ধকে দেখে আমার মনে এক পরম প্রীতি অনুভব করেছিলাম।

১৫৭. আমি সেই মহামুনি সম্বুদ্ধকে নিমন্ত্রণ করে ঘরে নিয়ে গিয়ে উত্তম উত্তম অন্নপানীয় ভোজন করিয়েছিলাম। তারপর মহাকারুণিক তথাগত বুদ্ধ আমাকে ধর্মোপদেশ দিয়েছিলেন।

১৫৮. সেই সময় মহাকারুণিক তথাগত বুদ্ধের প্রতি চিত্তকে প্রসন্ন করে আমি কল্পকাল স্বর্গে রমিত হয়েছিলাম।

১৫৯. আজ থেকে চুরানব্বই কল্প আগে যেদিন আমি এই দান দিয়েছিলাম, সেই পুণ্যের ফলে সেদিন থেকে আজ অবধি আমাকে দুর্গতিতে পড়তে হয়নি। এটি আমার পিণ্ডদানেরই ফল।

১৬০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অন্নসংবাসক স্থবির এই গাথাগুলো ভাষণ করেছিলেন।

অন্নসংবাসক স্থবির অপদান পঞ্চম সমাপ্ত।

৬. ধূপদায়ক স্থবির অপদান
১৬১. লোকশ্রেষ্ঠ, লোকনায়ক সিদ্ধার্থ ভগবানের গন্ধকুঠিরের উদ্দেশে আমি অত্যন্ত প্রসন্নমনে ধূপপূজা করেছিলাম।

১৬২. দেবলোকে কিংবা মনুষ্যলোকে যেখানেই আমি জন্মগ্রহণ করেছি, সেখানে সকলেরই অতি প্রিয়ভাজন হয়েছি। এটি আমার ধূপ দানেরই ফল।

১৬৩. আজ থেকে চুরানব্বই কল্প আগে যেদিন আমি এই ধূপ দান দিয়েছিলাম, সেই পুণ্য-প্রভাবে সেদিন থেকে আজ অবধি একবারও আমাকে দুর্গতিতে পড়তে হয়নি। এটি আমার ধূপ দানেরই ফল।

১৬৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ধূপদায়ক স্থবির এই গাথাগুলো ভাষণ করেছিলেন।

ধূপদায়ক স্থবির অপদান ষষ্ঠ সমাপ্ত।

৭. পুলিন পূজক স্থবির অপদান
১৬৫. আমি বিপস্সী ভগবানের বোধিবৃক্ষ মূলের ও চৈত্যাঙ্গনের পুরাতন বালি মারিয়ে দিয়ে সেখানে পরিশুদ্ধ ধবধবে নতুন বালি ছিটিয়ে দিয়েছিলাম।

১৬৬. একানব্বই কল্প আগে আমি যেদিন বালি দান করেছিলাম, সেই থেকে আজ অবধি একবারও আমাকে দুর্গতিতে পড়তে হয়নি। এটি আমার বালি দানেরই ফল।

১৬৭. আজ থেকে ত্রিশকল্প আগে আমি মহাপরাক্রমশালী, ধনাধিপতি মহাপুলিন নামে রাজচক্রবর্তী হয়েছিলাম।

১৬৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পুলিনপূজক স্থবির এই গাথাগুলো ভাষণ করেছিলেন।

পূলিনপূজক স্থবির অপদান সপ্তম সমাপ্ত।

৮. উত্তিয় স্থবির অপদান
১৬৯. সেই সময় আমি চন্দ্রভাগা নদীর তীরে এককুমির হয়ে জন্ম নিয়েছিলাম। সেই নদীতে পারাপারের জন্য একটি বিস্তৃত ঘাট ছিল।

১৭০. সেই সময়ে অগ্রপুদ্গল স্বয়ম্ভূ সিদ্ধার্থ নদী পার হওয়ার জন্য ঘাটে উপস্থিত হয়েছিলেন।

১৭১. শাস্তা সম্বুদ্ধ সেখানে উপস্থিত হলে আমি তার কাছে গিয়ে উপস্থিত হয়েছিলাম। উপস্থিত হয়ে আমি সম্বুদ্ধকে এই কথা নিবেদন করেছিলাম।

১৭২. হে মহাবীর, আপনি আমার পিঠে উঠে পড়-ন। আমিই আপনাকে নদী পার করে দেব। হে মহামুনি, আমাকে একটু অনুগ্রহ করুন, এটি আমার বংশপরস্পরা প্রাপ্ত পৈতৃক বিষয়।

১৭৩. আমার সকরুণ প্রার্থনা শুনে মহামুনি আমার পিঠে উঠেছিলেন। আমিও ভীষণ আনন্দিত মনে লোকনায়ক বুদ্ধকে নদী পার করে দিয়েছিলাম।

১৭৪. স্রোতাস্বিনী নদী পার হওয়ার পর লোকনায়ক সিদ্ধার্থ বুদ্ধ আমাকে এই বলে আশ্বস্ত করেছিলেন যে, ভবিষ্যতে তুমি অমৃতের স্বাদ পাবে।

১৭৫. সেই কুমির জন্ম হতে চ্যুত হয়ে আমি দেবলোকে জন্ম নিয়েছিলাম। সেখানে আমি অপ্সরা পরিবৃত হয়ে দিব্যসুখ ভোগ করেছিলাম।

১৭৬. দেবলোকে আমি দেবেন্দ্র হয়ে সাতবার রাজত্ব করেছিলাম এবং পৃথিবীতে তিনবার মহাপরাক্রমশালী চক্রবর্তী রাজা হয়েছিলাম।

১৭৭. আমি এখন সম্যকসম্বুদ্ধের শাসনে বিবেকযুক্ত, প্রাজ্ঞ ও সুসংযত হয়ে অন্তিম দেহ ধারণ করেছি।

১৭৮. আজ থেকে চুরানব্বই কল্প আগে আমি নরশ্রেষ্ঠ বুদ্ধকে নদী পার করে দিয়েছিলাম, সেই থেকে আজ অবধি একবারও আমাকে দুর্গতে পড়তে হয়নি। এটি আমার নদী পার করে দেওয়ার ফল।

১৭৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান উত্তিয় স্থবির এই গাথাগুলো ভাষণ করেছিলেন।

উত্তিয় স্থবির অপদান অষ্টম সমাপ্ত।

৯. এক অঞ্জলিক স্থবির অপদান
১৮০. আমি সার্থবাহ, নরশ্রেষ্ঠ, বিনায়ক, সুবর্ণ বর্ণের অধিকারী সম্বুদ্ধকে পথিমধ্যে পিণ্ডচারণ করতে দেখেছিলাম।

১৮১. অদমিতকে দমনকারী মহামতি বুদ্ধকে দেখে আমি অতীব প্রসন্নমনে আমার দুহাত জোড় করেছিলাম।

১৮২. আজ থেকে একানব্বই কল্প আগে আমি যেদিন দুহাত জোড় করেছিলাম, সেই থেকে আজ অবধি একবারও আমাকে দুর্গতিতে পড়তে হয়নি। এটি আমার দুহাত জোড় করারই ফল।

১৮৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান এক অঞ্জলিক স্থবির এই গাথাগুলো ভাষণ করেছিলেন।

এক অঞ্জলিক স্থবির অপদান নবম সমাপ্ত।

১০. ক্ষৌমদায়ক স্থবির অপদান
১৮৪. সেই সময় আমি বন্ধুমতি নগরে এক বণিক হয়ে স্ত্রী-পুত্রের ভরণ-পোষণ করতাম এবং দান-শীলাদি পুণ্যবীজ রোপণ করতাম।

১৮৫. তখন মহর্ষি বিপস্সী ভগবানকে রথে করে যেতে দেখে পুণ্যচেতনায় আমি তাকে একটি ক্ষৌমবস্ত্র দান করেছিলাম।

১৮৬. আজ থেকে একানব্বই কল্প আগে যখন আমি ক্ষৌমবস্ত্র দান করেছিলাম, সেই থেকে আজ পর্যন্ত একবারও আমাকে অপায় দুর্গতিতে পড়তে হয়নি। এটি আমার ক্ষৌমবস্ত্র দানেরই ফল।

১৮৭. আজ থেকে সতের কল্প আগে আমি সপ্তরত্ন প্রতিমণ্ডিত, চার মহাদ্বীপের অধীশ্বর রাজচক্রবর্তী হয়েছিলাম।

১৮৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ক্ষৌমদায়ক স্থবির এই গাথাগুলো ভাষণ করেছিলেন।

ক্ষৌমদায়ক স্থবির অপদান দশম সমাপ্ত।

সুভূতি বর্গ তৃতীয় সমাপ্ত।

চতুর্থ ভাণবার সমাপ্ত।


 

৪. কুণ্ডধান বর্গ
১. কুণ্ডধান স্থবির অপদান
১. সপ্তাহকালব্যাপী নিরোধসমাপত্তি ধ্যানে নিরত স্বয়ম্ভূ অগ্রপুদ্গল বুদ্ধকে আমি অতীব প্রসন্নমনে সেবা করেছিলাম।

২. ধ্যান হতে উঠেছেন জেনে আমি মহামুনি পদুমুত্তর বুদ্ধকে বড় একটি কলা দান করেছিলাম।

৩. লোকনায়ক মহামুনি সর্বজ্ঞ ভগবান তা গ্রহণ করে আমাকে খুশি করার জন্য পরিভোগ করেছিলেন।

৪. সার্থবাহ অনুত্তর সম্বুদ্ধ আমার দেওয়া কলাটি পরিভোগ করার পর বুদ্ধাসনে বসে এই গাথাগুলো বলেছিলেন :

৫. এই পর্বতকে আশ্রয় করে যেই সমস্ত যক্ষ বাস করছেন এবং অরণ্যে যে সমস্ত ভূমিবাসী ও বৃক্ষবাসী দেবতা বাস করছেন তারা সকলেই আমার কথা মনোযোগ দিয়ে শোন।

৬. পশুরাজ সিংহের ন্যায় বুদ্ধকে যে ব্যক্তি সেবা করেছে এখন আমি তার গুণকীর্তন করব। তোমরা মনোযোগ দিয়ে শোন।

৭. দেবলোকে সে এগারবার দেবরাজ ইন্দ্র হয়ে জন্মগ্রহণ করবে এবং পৃথিবীতে সে চৌত্রিশবার চক্রবর্তী রাজা হবে।

৮. আজ থেকে লক্ষকল্প পরে ওক্কাকুকুলে গৌতম নামক শাস্তা জগতে আবির্ভূত হবেন।

৯. শীলবান, অনাসক্ত অর্হৎ শ্রমণকে মিথ্যা অপবাদ দেওয়া-জনিত পাপকর্মের ফলস্বরূপ সে অযথা বদনামের অধিকারী হবে।

১০. সে গৌতম বুদ্ধের শাসনে ধর্মৌরসজাত উত্তরাধিকারী হবে এবং সে কুণ্ডধান নামক শাস্তাশ্রাবক হবে।

[অতঃপর কুণ্ডধান স্থবির নিজের সম্বন্ধে বললেন]

১১. আমি প্রবিবেকযুক্ত, ধ্যানরত ও ধ্যানী। শাস্তাকে তুষ্ট করে আমি অনাসক্ত হয়েই অবস্থান করি।

১২. শিষ্য-পরিবৃত ভগবান বুদ্ধ ভিক্ষুসংঘকে সম্মুখে রেখে ভিক্ষুসংঘের মাঝে বসে শলাকা গ্রহণের আদেশ দিয়েছিলেন।

১৩. আমি চীবর একাংশ করে লোকনায়ক বুদ্ধকে বন্দনা নিবেদনপূর্বক সবার আগে প্রথম শলাকা নিয়েছিলাম।

১৪. সেই কর্মের দরুন দশ হাজার লোক কম্পনকারী ভগবান ভিক্ষুসংঘের মাঝে বসে আমাকে শ্রেষ্ঠস্থান দিলেন।

১৫. বীর্য আমার অতীব তীক্ষ্ণ এবং অনুত্তর যোগক্ষেম নির্বাণই আমার পরম আরাধ্য। সম্যকসম্বুদ্ধের শাসনে আমি অন্তিম দেহ ধারণ করেছি।

১৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কুণ্ডধান স্থবির এই গাথাগুলো ভাষণ করেছিলেন।

কুণ্ডধান স্থবির অপদান প্রথম সমাপ্ত।

২. স্বাগত স্থবির অপদান
১৭. সেই সময় আমি শোভিত নামে ব্রাহ্মণ হয়ে জন্মেছিলাম এবং আমি সশিষ্যে আরামে (বিহারে) গিয়েছিলাম।

১৮. তখন পুরুষোত্তম ভগবান ভিক্ষুসংঘ পরিবেষ্টিত হয়ে আরামের গেইট হতে বের হয়ে দাঁড়িয়েছিলেন।

১৯. আমি তখন সেই আত্মদান্ত সম্বুদ্ধকে ও তাঁর ভিক্ষুসংঘকে দেখতে পেয়েছিলাম। লোকনায়ক বুদ্ধের প্রতি অতীব প্রসন্ন হয়ে আমি এই বলে গুণকীর্তন করেছিলাম।

২০. যেকোনো বৃক্ষ যেমন ভূমিতে জন্মায়, তদ্রূপ বুদ্ধিমান মেধাবী সত্ত্বগণও বুদ্ধের শাসনে জন্মান।

২১. আপনিই সার্থবাহ ও সপ্রাজ্ঞ, বহু মানুষকে আপনিই মহিমান্বিত করেছেন এবং বহু মানুষকে আপনিই ভুল পথ হতে উদ্ধার করে সঠিক পথে পরিচালিত করেছেন।

২২. নিজে দান্ত হয়ে আপনি আজ দান্ত-পরিবৃত, নিজে ধ্যানী হয়ে আপনি আজ ধ্যানী-পরিবৃত এবং আপনি নিজে আরব্ধবীর্য হয়ে ভাবিতচিত্ত ও উপশান্ত ভিক্ষু-পরিবৃত হয়েই অবস্থান করেন।

২৩. পুণ্যজ্ঞানে অলংকৃত পরিষদের সঙ্গে আপনি অতিশয় শোভিত হন এবং মধ্যাহ্ন সূর্যের ন্যায় আপনার জ্ঞানপ্রভা সর্বত্রই পরিব্যাপ্ত হয়।

২৪. আমাকে এভাবে প্রসন্নচিত্ত হতে দেখে মহর্ষি পদুমুত্তর বুদ্ধ ভিক্ষুসংঘের মাঝে দাঁড়িয়ে এই গাথাগুলো বলেছিলেন।

২৫. আজকে যেই ব্রাহ্মণ বেশ আনন্দিত মনে আমার গুণকীর্তন করছে, সে লক্ষকল্প ধরে দেবলোকে রমিত হবে।

২৬. সে তুষিত দেবলোক হতে চ্যুত হয়ে পূর্বকৃত পুণ্য-প্রভাবে গৌতম ভগবানের শাসনে প্রব্রজিত হবে।

২৭. সেই কর্মের দরুন সে অর্হত্ত্ব লাভ করবে এবং স্বাগত নামক শাস্তাশ্রাবক হবে।

[অতঃপর স্থবির নিজের সম্বন্ধে বললেন]

২৮. প্রব্রজিত হওয়ার পর আমি কায়িক পাপকর্ম সর্বতোভাবে বর্জন করেছি, এবং বাচনিক দুশ্চরিত্র বর্জন করে আমি আমার জীবিকা পরিশুদ্ধ করেছি।

২৯. এভাবে অবস্থান করায় আমি তেজধাতু বিষয়ে বিশেষ পারদর্শীতা অর্জন করি এবং সর্বাসব ক্ষয় করে সম্পূর্ণ অনাসক্ত হয়ে অবস্থান করি।

৩০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান স্বাগত স্থবির এই গাথাগুলো ভাষণ করেছিলেন।

স্বাগত স্থবির অপদান দ্বিতীয় সমাপ্ত।

৩. মহাকচ্চায়ন স্থবির অপদান
৩১. পদুমুত্তর বুদ্ধের উদ্দেশে নির্মিত পদুম নামক চৈত্যে আমি শিলাসন তৈরি করিয়ে তাতে সোনা দিয়ে মুড়ে দিয়েছিলাম।

৩২. আমি লোকবন্ধু বুদ্ধের মাথার ওপর চন্দ্রাতপ সদৃশ রত্নময় ছাতা ধারণ করেছিলাম

৩৩. সেই সময় যেখানে যত দেবতা, ব্রহ্মা সমাগত হবেন ভগবান তাদের নিকট আমার রত্নময় ছাতা দানের ফল সম্বন্ধে দেশনা করবেন।

৩৪. শাস্তার মুখ থেকে আমরা সেসবই শ্রবণ করব এবং সম্যকসম্বুদ্ধের শাসনে আমরা আরও বেশি করে আনন্দ দান করব।

৩৫. ভিক্ষুসংঘ-পরিবৃত স্বয়ম্ভূ অগ্রপুদ্গল সেই স্বর্ণে মোড়া শিলাসনে উপবিষ্ট হয়ে এই গাথাগুলো বলেছিলেন।

৩৬. রত্নময় সোনারঙা এই আসনটি যেই ব্যক্তি দান করেছে, এখন আমি তার গুণকীর্তন করব। তোমরা সবাই মনোযোগ দিয়ে শোন।

৩৭. সে দেবলোকে দেবেন্দ্র হয়ে ত্রিশ কল্প রাজত্ব করবে এবং শত শত যোজন বিস্তৃত জায়গায় সে দীপ্তিমান হবে।

৩৮. পরে সে মনুষ্যলোকে জন্ম নিয়ে মহাপরাক্রমশালী চক্রবর্তী রাজা হবে এবং তখন তার নাম হবে প্রভাস্বর।

৩৯. তখন সে সূর্যের মতো দিবারাত্রি সদা দীপ্তিমান থাকবে এবং তার বিবিধ রত্নসম্ভার উৎপন্ন হবে।

৪০. আজ থেকে লক্ষকল্প পরে ওক্কাকুকুলে গৌতম নামক শাস্তা জগতে আবির্ভূত হবেন।

৪১. তখন সে তুষিত দেবলোক হতে চ্যুত হয়ে পূর্বকৃত পুণ্য-প্রভাবে কচ্চায়ন নামক ব্রাহ্মণ হয়ে জন্মগ্রহণ করবে।

৪২. পরে সে প্রব্রজিত হয়ে অনাসক্ত অর্হৎ হবে এবং লোকপ্রদ্যোৎ গৌতম বুদ্ধ তখন তাকে শ্রেষ্ঠস্থান প্রদান করবেন।

৪৩. তখন সে সংক্ষিপ্ত প্রশ্নের উত্তর বিস্তারিতভাবে বিশ্লেষণ করবে এবং জিজ্ঞাসিত প্রশ্নের যথার্থ উত্তর দিয়ে প্রশ্নকর্তাকে সন্তুষ্ট করবে।

[তারপর মহাকাচ্চায়ন স্থবির নিজের সম্বন্ধে বললেন]

৪৪. আমার জন্ম অভিজাত ব্রাহ্মণ পরিবারে। আমি বিবিধ মন্ত্রবিদ্যায় বিশেষ পারদর্শী ছিলাম। আমি আমার সমস্ত ধন-ধান্য ত্যাগ করে অনাগারিক প্রব্রজ্যা গ্র্রহণ করেছিলাম।

৪৫. সংক্ষিপ্ত প্রশ্নের উত্তর আমি বিস্তারিতভাবে প্রকাশ করে থাকি এবং এতে করে আমি প্রশ্নকর্তাকে সন্তুষ্ট করি ও দ্বিপদোত্তম বুদ্ধকে পরিতুষ্ট করি।

৪৬. আমার বিস্তারিত উত্তরে অতিশয় পরিতুষ্ট হয়ে মহাবীর স্বয়ম্ভূ অগ্রপুদ্গল বুদ্ধ ভিক্ষুসংঘের মাঝে উপবিষ্ট হয়ে আমাকে শ্রেষ্ঠস্থান দিয়েছিলেন।

৪৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবে আয়ুষ্মান মহাকাচ্চায়ন স্থবির এই গাথাগুলো ভাষণ করেছিলেন।

মহাকাচ্চায়ন স্থবির অপদান তৃতীয় সমাপ্ত।

৪. কালুদায়ী স্থবির অপদান
৪৮-৪৯. সেই সময় দীর্ঘপথে প্রতিপন্ন, পর্যটনরত পদুমুত্তর বুদ্ধকে আমি সুপুষ্পিত পদ্ম, উৎপল ও মল্লিকা প্রভৃতি ফুল দান করেছিলাম এবং উৎকৃষ্ট ভোজন দান করেছিলাম।

৫০. মহাবীর বুদ্ধ সেই উৎকৃষ্ট ভোজন তৃপ্তি-সহকারে পরিভোগ করেছিলেন এবং সেই ফুলগুলো নিয়ে জনতাকে দেখিয়েছিলেন।

৫১-৫২. এমন ইষ্ট, কান্ত, মনোজ্ঞ ও প্রিয় জলজ পদ্ম যেই ব্যক্তি অনেক কষ্ট করে সংগ্রহ করে আমাকে দান করেছে। আর যেই ব্যক্তি মনোজ্ঞ পুষ্প ও উৎকৃষ্ট ভোজন দান দিয়েছে, এখন আমি তার গুণকীর্তন করব। তোমরা মনোযোগ দিয়ে শোন।

৫৩. আঠারোবার সে দেবলোকে রাজত্ব করবে এবং তার চারপাশে উৎপল, পদ্ম ও মল্লিকা ফুল সদা প্রষ্ফুটিত থাকবে।

৫৪. অমিত পুণ্য-প্রভাবে তার চারপাশে তখন দিব্যগন্ধ প্রবাহিত হবে এবং তার মাথার ওপর আকাশে চন্দ্রাতপ সদৃশ ফুলের ছাতা স্থিত হবে।

৫৫. পৃথিবীতে সে পঁচিশবার রাজচক্রবর্তী হবে এবং পাঁচশতবার প্রাদেসিক রাজা হবে।

৫৬. আজ থেকে লক্ষকল্প পরে ওক্কাকুকুলে গৌতম নামক শাস্তা পৃথিবীতে অবির্ভূত হবেন।

৫৭. অতীতের পুণ্য-প্রভাবে সে শাক্যকুলে জন্ম নিয়ে জ্ঞাতিগণের আনন্দ দান করবে এবং ভগবান বুদ্ধের জ্ঞাতিভাই হবে।

৫৮. পরবর্তীকালে সে পূর্বজন্মের পুণ্য-প্রভাবে প্রব্রজিত হবে এবং সর্বাসব ক্ষয় করে সম্পূর্ণ অনাসক্ত হয়ে পরিনির্বাপিত হবে।

৫৯. প্রতিসম্ভিদাসহ অর্হত্ত্ব লাভের পর গৌতম বুদ্ধ তাকে কুলপ্রসাদক ভিক্ষুদের মধ্যে শ্রেষ্ঠস্থান দেবেন।

৬০. কঠোর সাধনায় নিয়োজিত হয়ে সে নিরুপধি ও উপশান্ত হবে এবং তখন উদায়ী নামক শাস্তাশ্রাবক হবে।

[অতঃপর কালুদায়ী স্থবির নিজের সম্বন্ধে বললেন]

৬১. আমার রাগ (লোভ), দ্বেষ, মোহ, মান ও ম্রক্ষ পুরোপুরি ধ্বংস হয়েছে এবং আমি এখন সর্বাসব ক্ষয় করে সম্পূর্ণ অনাসক্ত হয়ে অবস্থান করি।

৬২. সম্বুদ্ধকে পরিতুষ্ট করে আমি এখন আরব্ধবীর্য ও প্রাজ্ঞ। আমি কুলদের প্রসন্নতা উৎপাদন করি বিধায় সম্বুদ্ধ আমাকে এই শ্রেষ্ঠস্থান দিয়েছেন।

৬৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কালুদায়ি স্থবির এই গাথাগুলো ভাষণ করেছিলেন।

কালুদায়ি স্থবির অপদান চতুর্থ সমাপ্ত।

৫. মোঘরাজ স্থবির অপদান
৬৪. অপরাজিত স্বয়ম্ভূ অর্থদর্শী ভগবান ভিক্ষুসংঘ পরিবৃত হয়ে রথে চড়ে পথে গমন করছিলেন।

৬৫. আমি সশিষ্য পরিবৃত হয়ে ঘর হতে বের হয়েই লোকনায়ক বুদ্ধকে দেখতে পেয়েছিলাম।

৬৬. তখন লোকনায়ক বুদ্ধের প্রতি অতিশয় প্রসন্ন হয়ে নতশিরে দুহাত জোড় করে বন্দনা নিবেদন করেছিলাম।

৬৭. রূপী, অরূপী কিংবা অসংজ্ঞসত্ত্ব তারা সকলেই আপনার সর্বোচ্চ জ্ঞান অধিগত করতে সক্ষম।

৬৮. সুখপ্রত্যাশী এমন সব জলজ প্রাণী যারা জলসীমায় বসবাস করে ও পানিতে বদ্ধ হয়ে আটকে আছে।

৬৯. সে রূপী হোক আর অরূপী হোক যেই সমস্ত সত্ত্বগণের চেতনা আছে তারা সকলেই আপনার সর্বোচ্চ জ্ঞানের অধিকারী হয়ে থাকে।

৭০. অজ্ঞতারূপ অন্ধকারে আচ্ছন্ন এই পৃথিবী আজ সম্বুদ্ধজ্ঞানের রশ্মিতে আজ ভীষণ আলোকোজ্জ্বল এবং আপনার অমৃতনির্ঝর উপদেশবাণী শুনে সত্ত্বগণ সংশয়স্রোত উত্তীর্ণ হয়ে থাকে।

৭১. ঘোর অজ্ঞতারূপ অন্ধকারে আচ্ছন্ন পৃথিবীতে বাস করলেও তারা আপনার অনন্ত জ্ঞানের জ্যোতিতে সমস্ত অন্ধকারকে পরাভূত করে আলোকিত হয়ে থাকে।

৭২. আপনিই চক্ষুষ্মান, আপনিই সকল সত্ত্বগণের মহা অন্ধকার অপনোদনকারী। আপনার অমিয় উপদেশবাণী শ্রবণ করেই বহু সত্ত্ব দুঃখমুক্তি নির্বাণ লাভ করে থাকে।

৭৩. এই সমস্ত প্রশংসাসূচক গাথা বলার পর আমি পাত্রে মধু পুরিয়ে নিয়ে উভয় হাতে ধরে মহর্ষি বুদ্ধকে দান করেছিলাম।

৭৪. মহাবীর, মহাঋষি বুদ্ধ তখন তা নিজ হাতে গ্রহণ করেছিলেন এবং ভোজনের পর সর্বজ্ঞ বুদ্ধ আকাশে উড়াল দিয়েছিলেন।

৭৫. নরশ্রেষ্ঠ অর্থদর্শী ভগবান তখন শূন্যে স্থিত থেকে আমাকে প্রসন্ন করতে গিয়ে এই গাথাগুলো বলেছিলেন।

৭৬. যেই ব্যক্তি আমার অনন্ত জ্ঞানকে ও সেই জগতের আধার বুদ্ধকে প্রশংসায় ভাসাল, সেই ব্যক্তি সেই চিত্ত-প্রসন্নতার কারণে কখনো দুর্গতিতে যাবে না।

৭৭. সে দেবলোকে চৌদ্দবার রাজত্ব করবে এবং পৃথিবীতে পাঁচশতবার প্রাদেসিক রাজা হবে।

৭৮. পৃথিবীতে সে পাঁচশতবার চক্রবর্তী রাজা হবে এবং অসংখ্যবার প্রাদেসিক রাজা হয়ে রাজত্ব করবে।

৭৯. সে অধ্যয়নশীল, মন্ত্রধর ও ত্রিবেদে বিশেষ পারদর্শী হয়ে গৌতম ভগবানের শাসনে প্রব্রজিত হবে।

৮০. সে তখন গম্ভীর ও নিপুণ অর্থ জ্ঞানের দ্বারা বিচার করবে এবং মোঘরাজ নামক শাস্তাশ্রাবক হবে।

৮১. সে তখন ত্রিবিদ্যার অধিকারী হবে এবং অনাসক্ত হয়ে কৃতকার্য হবে। সার্থবাহ গৌতম ভগবান তাকে তখন শ্রেষ্ঠস্থান দিবেন।

৮২. আমি এখন জনসংসর্গ ত্যাগ করে, সমস্ত ভববন্ধন ছিন্ন করে ও সর্বাসব ক্ষয় করে সম্পূর্ণ অনাসক্ত হয়েই অবস্থান করি।

৮৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান মোঘরাজ স্থবির এই গাথাগুলো ভাষণ করেছিলেন।

মোঘরাজ স্থবির অপদান পঞ্চম সমাপ্ত।

৬. অধিমুক্ত স্থবির অপদান
৮৪. নরশ্রেষ্ঠ লোকনাথ অর্থদর্শী বুদ্ধ পরিনির্বাপিত হওয়ার পর আমি ভিক্ষুসংঘকে অতিশয় প্রসন্নমনে সেবা করেছিলাম।

৮৫. ঋজুভূত, সমাহিত ভিক্ষুসংঘকে নিমন্ত্রণ করার পর আমি আঁখ দিয়ে মণ্ডপ তৈরি করিয়ে তাতে অনুত্তর সংঘকে ভোজন করিয়েছিলাম।

৮৬. দেবলোকে অথবা মনুষ্যলোকে আমি যেখানেই জন্মগ্রহণ করি না কেন, সেখানে সমস্ত সত্ত্বগণকে অভিভূত করে থাকি। এটি আমার পুণ্যকর্মেরই ফল।

৮৭. আজ থেকে আঠারোশত কল্প আগে আমি যখন এই দান দিয়েছিলাম, সেই থেকে একবারও আমাকে দুর্গতিতে পড়তে হয়নি। এটি আমার আঁখ দানেরই ফল।

৮৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অধিমুক্ত স্থবির এই গাথাগুলো ভাষণ করেছিলেন।

অধিমুক্ত স্থবির অপদান ষষ্ঠ সমাপ্ত।

৭. লসুনদায়ক স্থবির অপদান
৮৯. সেই সময় আমি হিমালয়ের অনতিদূরে একজন তাপস ছিলাম। সেখানে আমি রসুন খেয়েই জীবন ধারণ করতাম এবং রসুনই ছিল আমার পরম ভোজন।

৯০. আমি ঝুড়িপূর্ণ রসুন নিয়ে সংঘারামে গিয়েছিলাম এবং খুশি মনে সংঘকে রসুন দান করেছিলাম।

৯১. নরশ্রেষ্ঠ বিপস্সী ভগবানের শাসনে প্রব্রজিত সংঘের উদ্দেশে আমি রসুন দান করেছিলাম এবং সেই পুণ্যের ফলে স্বর্গে কল্পকাল রমিত হয়েছিলাম।

৯২. আজ থেকে একানব্বই কল্প আগে যখন আমি রসুন দান করেছিলাম, সেই থেকে একবারও আমাকে দুর্গতিতে পড়তে হয়নি। এটি আমার রসুন দানেরই ফল।

৯৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান লসুনদায়ক স্থবির এই গাথাগুলো ভাষণ করেছিলেন।

লসুনদায়ক স্থবির অপদান সপ্তম সমাপ্ত।

৮. আয়াগদায়ক স্থবির অপদান
৯৪. নরশ্রেষ্ঠ লোকনাথ সিখী বুদ্ধ পরিনির্বাপিত হওয়ার পর তার উদ্দেশে নির্মিত স্তূপটিকে আমি সশ্রদ্ধ চিত্তে বন্দনা করেছিলাম।

৯৫. সেই সময় আমি কাঠমিস্ত্রিকে দিয়ে একটি দর্শনীয় ভোজনশালা নির্মাণ করিয়ে সেখানে বেশ খুশি মনে ব্যাপক দানযজ্ঞ আয়োজন করেছিলাম।

৯৬. সেই পুণ্যের ফলে আমি দেবলোকে একনাগাড়ে আটকল্প বাস করেছিলাম এবং বাকি কল্পগুলো বিভিন্ন ভূমিতে বিচ্ছিন্নভাবে জন্মেছিলাম।

৯৭. আমার শরীরে কোনো বিষই কার্যকর হতে পারে না, কোনো অস্ত্রই আমাকে আঘাত করতে পারে না এবং জলে কখনো আমার মৃত্যু হয় না। এটি আমার দানযজ্ঞ আয়োজনেরই ফল।

৯৮. আমি যখনই ইচ্ছা করতাম তখন মহামেঘ বারি বর্ষণ করত। এমনকি দেবগণও আমার বশে থাকত। এটি আমার পুণ্যকর্মেই ফল।

৯৯. আমি পৃথিবীতে ত্রিশবার সপ্তরত্ন-সমন্বিত চক্রবর্তী রাজা হয়েছিলাম এবং আমাকে কেউই নিন্দা-অবজ্ঞা করত না। এটি আমার পুণ্যকর্মেরই ফল।

১০০. আজ থেকে একত্রিশ কল্প আগে আমি যখন বিশাল দানযজ্ঞ আয়োজন করে দান করি, সেই থেকে একবারও আমাকে দুর্গতিতে পড়তে হয়নি। এটি আমার দানযজ্ঞ আয়োজনেরই ফল।

১০১. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান আয়াগদায়ক স্থবির এই গাথাগুলো ভাষণ করেছিলেন।

আয়াগদায়ক স্থবির অপদান অষ্টম সমাপ্ত।

৯. ধর্মচক্রিক স্থবির অপদান
১০২. সিদ্ধার্থ ভগবানের সিংহাসনের সামনে আমি একটি বিজ্ঞ-প্রশংসিত ধর্মচক্র নির্মাণ করে দিয়েছিলাম।

১০৩. জন্মে জন্মে আমি সুবর্ণ বর্ণে শোভিত হই এবং হাতি, অশ্বচালিত বহু উন্নত মানের রথ আমার জন্য সদা প্রস্তুত থাকত। বহু অনুগত মানুষ আমাকে নিত্য পরিবেষ্টিত হয়ে থাকত।

১০৪. ষাট হাজার তূর্য-বাদ্যযন্ত্রের মোহনীয় সুরে আমি নিত্য বিমোহিত হয়ে থাকতাম এবং অপ্সরা পরিবেষ্টিত হয়ে আমি অতিশয় শোভিত হতাম। এটি আমার পুণ্যকর্মেরই ফল।

১০৫. আজ থেকে চুরানব্বই কল্প আগে আমি যখন সেই ধর্মচক্র স্থাপন করি, সেই থেকে একবারও আমাকে দুর্গতিতে পড়তে হয়নি। এটি আমার ধর্মচক্র দানেরই ফল।

১০৬. আজ থেকে এগার কল্প আগে আমি মহাপরাক্রমশালী চার দ্বীপের অধীশ্বর চক্রবর্তী রাজা হয়েছিলাম।

১০৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ধর্মচক্রিক স্থবির এই গাথাগুলো ভাষণ করেছিলেন।

ধর্মচক্রিক স্থবির অপদান নবম সমাপ্ত।

১০. কল্পবৃক্ষীয় স্থবির অপদান
১০৮. সিদ্ধার্থ ভগবানের উদ্দেশে নির্মিত স্তূপের সামনে আমি বর্ণিলভাবে সাজানো বস্ত্র ঝুলিয়ে দিয়ে সেখানে একটি কল্পবৃক্ষ স্থাপন করেছিলাম।

১০৯. আমি দেবলোকে অথবা মনুষ্যলোকে যেখানেই জন্মগ্রহণ করি না কেন, সেখানে আমার গৃহদ্বারে অতি শোভমান একটি কল্পবৃক্ষ প্রতিষ্ঠিত হতো।

১১০. যেই পরিষদ অথবা যেই ব্যক্তিরা আমার বশানুগত হতো, তাদের কাছ থেকে বস্ত্র নিয়ে আমরা সব সময় পরিধান করে থাকি।

১১১. আজ থেকে চুরানব্বই কল্প আগে আমি যখন সেই কল্পকৃক্ষ স্থাপন করি, সেই থেকে একবারও আমাকে অপায় দুর্গতিতে পড়তে হয়নি। এটি আমার কল্পবৃক্ষ দানেরই ফল।

১১২. আজ থেকে সাত কল্প আগে আমি আটবার ক্ষত্রিয় রাজা হয়েছিলাম এবং পৃথিবীতে সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

১১৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কল্পবৃক্ষীয় স্থবির এই গাথাগুলো ভাষণ করেছিলেন।

কল্পবৃক্ষীয় স্থবির অপদান দশম সমাপ্ত।

কুণ্ডধান বর্গ চতুর্থ সমাপ্ত।


 

৫. উপালি বর্গ
১. ভাগিনেয় উপালি স্থবির অপদান
১. একদিন বিবেককামী লোকনায়ক সম্বুদ্ধ হাজার ক্ষীণাসব অর্হৎ পরিবেষ্টিত হয়ে নির্জনে অবস্থানের জন্য যাচ্ছিলেন।

২. তখন আমি ছিলাম মৃগচর্ম-পরিহিত ত্রিদণ্ডধারী তাপস। আমি ভিক্ষুসংঘ-পরিবৃত লোকনায়ক সম্বুদ্ধকে দেখতে পেয়েছিলাম।

৩. আমার পরিহিত মৃগচর্মকে একাংশ করে দুহাত জোড় করে নতশিরে সম্বুদ্ধকে অভিবাদন করেছিলাম এবং গাথাযোগে লোকনায়ক বুদ্ধের ভূয়সী প্রশংসা করেছিলাম।

৪-৫. যেমন অণ্ডজ, স্বেদজ, ঔপপাতিক ও জরায়ুজ প্রভৃতি সত্ত্বগণ এবং কাক, পক্ষী প্রভৃতি আকাশচারী সমস্ত প্রাণীগণ। অথবা সংজ্ঞী-অসংজ্ঞী যেই সমস্ত সত্ত্বগণ আছে, তারা সকলেই আপনার জ্ঞানসীমার অভ্যন্তরে অবস্থিত।

৬. পৃথিবীতে যে সমস্ত সুগন্ধ আছে সেগুলো, বিশাল বিশাল পর্বতমালা ও সুউচ্চ হিমালয় পর্বত কোনোটাই আপনার শীলগুণের ষোলোকলার এককলার সমান নয়।

৭. আপনি হচ্ছেন দেবলোকসহ এই পৃথিবীর মোহরূপ অন্ধকার বিদূরণকারী, আপনার জ্ঞানজ্যোতিতে সমস্ত অজ্ঞতারূপ অন্ধকার এখন বিধ্বংসিত।

৮. সূর্য অস্তমিত হলে যেমন সত্ত্বগণ অন্ধকারে আচ্ছন্ন থাকে, ঠিক তদ্রূপ বুদ্ধ তথাগত উৎপন্ন না হলে এই পৃথিবী অজ্ঞতারূপ অন্ধকারে আচ্ছন্ন থাকে।

৯. পৃথিবীতে সূর্য উদিত হলে যেমন সমস্ত অন্ধকার বিদূরিত হয়, ঠিক তদ্রূপ বুদ্ধশ্রেষ্ঠ আপনিও অজ্ঞতারূপ সমস্ত অন্ধকার বিদূরিত করেন।

১০. কঠোর সাধনা বলে আপন চিত্তকে দমন করে আপনি দেবলোকসহ এই মনুষ্যলোকে বুদ্ধ হিসেবে আবির্ভূত হয়েছেন এবং আপনি আপনার কর্মের মাধ্যমে বহু মানুষকে সন্তুষ্ট করেছেন।

১১. স্থিতধী মহামুনি পদুমুত্তর ভগবান তার সেই সমস্ত প্রশংসাবাক্য অনুমোদন করে আকাশে হংসরাজের ন্যায় নভোমণ্ডলে উঠেছিলেন।

১২. মহর্ষি পদুমুত্তর সম্বুদ্ধ নভোমণ্ডলে উঠে অন্তরীক্ষে দাঁড়িয়ে এই গাথাগুলো ভাষণ করেছিলেন।

১৩. যেই ব্যক্তি নানা উপমাযোগে আমার জ্ঞানপ্রভার ভূয়সী প্রশংসা করল, আমি এখন তার গুণকীর্তন করব। তোমরা মনোযোগ দিয়ে শোন।

১৪. সে দেবলোকে আঠারোবার দেবরাজ হয়ে জন্মগ্রহণ করবে এবং পৃথিবীতে তিনশতবার রাজা হবে।

১৫. পৃথিবীতে সে পঁচিশবার রাজচক্রবর্তী হবে এবং তখন তার অধীনে অসংখ্য প্রাদেশিক রাজ্য থাকবে।

১৬. আজ থেকে লক্ষকল্প পরে ওক্কাকুকুলে গৌতম নামক শাস্তা পৃথিবীতে আবির্ভূত হবেন।

১৭. তখন সে তুষিত স্বর্গ হতে চ্যুত হয়ে পূর্বকৃত কর্মপ্রভাবে নীচুজাতে জন্মগ্রহণ করলেও উপালি নামে খ্যাত হবে।

১৮. পরে সে প্রব্রজিত হয়ে পাপের প্রতি বীতস্পৃহ হয়ে সর্বাসব ক্ষয় করে সম্পূর্ণ অনাসক্ত হয়ে পরিনির্বাপিত হবে।

১৯. শাক্যপুত্র মহর্ষি গৌতমবুদ্ধ তার প্রতি অতিশয় তুষ্ট হয়ে বিনয়জ্ঞ উপালিকে এই শ্রেষ্ঠস্থান দিবেন।

[অতঃপর ভাগিনেয় উপালি স্থবির নিজের সম্বন্ধে বললেন]

২০. আমি শ্রদ্ধায় প্রব্রজিত হয়েছি। আমার সমস্ত করণীয় কৃত হয়েছে। এখন আমি অনাসক্ত হয়েই অবস্থান করি।

২১. ভগবান আমার প্রতি অশেষ অনুকম্পাবশত আমাকে বিনয়ে বিশারদ উপাধি দিয়েছেন। এখন আমি আমার স্বীয় কর্মে অভিরমিত হয়ে ও অনাসক্ত হয়ে অবস্থান করি।

২২. আমি প্রাতিমোক্ষশীলে ও পঞ্চেন্দ্রিয়ে সুসংযত হয়ে সমস্ত রত্নের আকর বিনয়কে ধারণ করি।

২৩. আমার এই সমস্ত গুণ অবগত হয়ে অনুত্তর শাস্তা ভিক্ষুসংঘের মাঝে উপবিষ্ট হয়ে আমাকে এই শ্রেষ্ঠস্থান দিয়েছেন।

২৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান উপালি স্থবির এই গাথাগুলো ভাষণ করেছিলেন।

ভাগিনেয় উপালি স্থবির অপদান প্রথম সমাপ্ত।

২. সোণকোটিবীস স্থবির অপদান
২৫. লোকশ্রেষ্ঠ অনোমদর্শী মুনির জন্য আমি সুগন্ধী চূর্ণ লেপন করিয়ে একটি চঙ্ক্রমণ ঘর তৈরি করিয়েছিলাম।

২৬. সেই চঙ্ক্রমণ ঘরে আমি নানা বর্ণের পুষ্প ছিটিয়েছিলাম এবং আকাশে চন্দ্রাতপ তথা শামিয়ানা টাঙিয়ে বুদ্ধ প্রমুখ অনুত্তর সংঘকে ভোজন করিয়েছিলাম।

২৭. আমি তখন সুব্রত ভগবানকে দুহাত জোড় করে অভিবাদন করে দীর্ঘ হলঘর দান করেছিলাম।

২৮. অনুত্তর শাস্তা চক্ষুষ্মান ভগবান আমার সংকল্প জ্ঞাত হয়ে আমার প্রতি অশেষ অনুকম্পাবশত সেই দীর্ঘ হলঘরটি গ্রহণ করেছিলেন।

২৯. সদেব-মনুষ্যলোকে দক্ষিণাযোগ্য সম্বুদ্ধ সেই দীর্ঘ হলঘরটি প্রতিগ্রহণের পর ভিক্ষুসংঘের মাঝে উপবিষ্ট হয়ে এই গাথাগুলো ভাষণ করেছিলেন।

৩০. যেই ব্যক্তি আনন্দিত মনে আমাকে এই দীর্ঘ হলঘরটি দান করেছে, আমি এখন তার গুণকীর্তন করব। তোমরা মনোযোগ দিয়ে শোন।

৩১-৩২. এই পুণ্যকর্মীর মৃত্যুকালে অলৌকিকভাবে হাজারো অশ্বরথ উৎপন্ন হবে। সেই অশ্বরথে চড়ে এই পুণ্যপুরুষ দেবলোকে গমন করবে। সেই রথে চড়ে দেবলোকে পৌঁছলে দেবগণ সঙ্গে সঙ্গে সাধুবাদের সঙ্গে তাকে অভ্যর্থনা জানাবে।

৩৩. শ্রেষ্ঠরত্ন-সমন্বিত ও সুবর্ণ মৃত্তিকালিপ্ত মহার্ঘ মূল্যের বিশাল কুটাগারে সে অবস্থান করবে।

৩৪. সে ত্রিশ হাজার কল্প দেবলোকে অভিরমিত হবে এবং পঁচিশ কল্প পর্যন্ত দেবরাজ হয়ে দেবলোকে রাজত্ব করবে।

৩৫. সাতাত্তরবার সে রাজচক্রবর্তী হবে এবং প্রবল যশস্বী হয়ে সমগ্র পৃথিবীতে এক নামে পরিচিত হবে।

৩৬. দেবলোকে দেবসম্পত্তি ও মনুষ্যলোকে মনুষ্যসম্পত্তি ভোগ করে এবং বিপুল পুণ্য সঞ্চয় করে সে আটাশ কল্প পর্যন্ত রাজচক্রবর্তী হবে।

৩৭. তখনো তার জন্য দশ প্রকার শব্দ-বিবর্জিত উত্তম, শ্রেষ্ঠ একটি প্রসাদ বিশ্বকর্মা নির্মাণ করে দেবেন এবং তাতে সে বসবাস করবে।

৩৮. আজ থেকে অপ্রমেয় কল্প পরে সে মহাপরাক্রমশালী ভূমিপাল নামক ওক্কাকু রাজ্যের রাজা হবে।

৩৯. ষোলো হাজার স্ত্রীলোকের মধ্যে অসম্ভব সুন্দরী এক অভিজাত ক্ষত্রিয় কুমারী নয়টি পুত্র সন্তানের জন্ম দেবে।

৪০. সেই সময় সে নয়টি পুত্রসন্তানের জননী ক্ষত্রিয় কুমারীকে মেরে ফেলবে এবং প্রিয় তরুণী এক কন্যাকে নিজের মহিষীরূপে গ্রহণ করবে।

৪১. রাজ্যের ওক্কাকুদের তুষ্ট করে সে এক অসম্ভব সুন্দরী কন্যা লাভ করবে এবং বরপ্রাপ্ত হয়ে সেই কন্যা তার পুত্রদের প্রব্রজিত করাবে।

৪২. তারা সকলে প্রব্রজিত হয়ে একসঙ্গে পর্বতে যাবে এবং সেখানে তারা জাতিভেদ হওয়ার ভয়ে নিজেদের ভগ্নিদের সঙ্গেই বিবাহ বন্ধনে আবদ্ধ হবে।

৪৩. তন্মধ্যে একটি কন্যা অসম্ভব ব্যাধি পীড়িত হবে এবং তারা তখন ‘আমাদের জাতি নষ্ট না হোক’ এই ভেবে ক্ষত্রিয়দের নিধন করবে।

৪৪. ক্ষত্রিয়দের নিধন করে সেই কন্যার সঙ্গেই সে বসবাস করবে এবং সেই সময় ওক্কাকুকুলের মধ্যে বিভেদ সৃষ্টি হবে।

৪৫. ওক্কাকুকুলের লোকজন তখন তার প্রজা হবে এবং কোলিয় জাতিতে সে বিপুল পরিমাণ মনুষ্যসম্পত্তি ভোগ করবে।

৪৬. মৃত্যুর পর সে দেবলোকে গমন করবে। সেখানেও সে অতীব মনোরম একটি সুন্দর প্রাসাদ লাভ করবে।

৪৭. দেবলোক হতে চ্যুত হয়ে পূর্বকৃত পুণ্য-প্রভাবে সে মনুষ্যকুলে জন্মগ্রহণ করে ‘সোণ’ নামে পরিচিত হবে।

৪৮. শাস্তার শাসনে প্রব্রজিত হয়ে সে আরব্ধবীর্য ও দমিতচিত্ত হয়ে সর্বাসব ক্ষয় করে সম্পূর্ণ অনাসক্ত হয়ে পরিনির্বাপিত হবে।

৪৯. অনন্তদর্শী, বিশেষজ্ঞ, মহাবীর শাক্যপুত্র গৌতম ভগবান তাকে শ্রেষ্ঠস্থান দিবেন।

৫০. অঝোর ধারায় মেঘ বর্ষণের ফলে চার আঙুল প্রমাণ তৃণজাত হলে খোলা আকাশ তলে তিনি কঠোর সাধনায় নিয়োজিত হলেন, তারপরও লৰ্য পূরণে ব্যর্থ হলেন।

[পরবর্তীকালে বুদ্ধের নির্দেশে বিদর্শন ভাবনাবলে অর্হত্ত্ব লাভ করার পর নিজের সম্বন্ধে বললেন]

৫১. আমি নিজেকে উত্তমভাবে দমন করেছি। চিত্ত আমার এখন সুপ্রণীহিত। আমার কাঁধ থেকে সমস্ত দুঃখভার নেমে গিয়েছে। সর্বাসব ক্ষয় করে আমি এখন সম্পূর্ণ অনাসক্ত হয়ে নিবৃত হয়েছি।

৫২. পশুরাজ সিংহের ন্যায় মহানাগ বুদ্ধ ভিক্ষুসংঘের মাঝে উপবিষ্ট হয়ে আমাকে শ্রেষ্ঠস্থান দিয়েছেন।

৫৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সোণকোটিবীস স্থবির এই গাথাগুলো ভাষণ করেছিলেন।

সোণকোটিবীস স্থবির অপদান দ্বিতীয় সমাপ্ত।

৩. কালিগোধপুত্র ভদ্দীয় স্থবির অপদান
৫৪. সর্ববিধ লোকের সর্বাধিনায়ক, মৈত্রীচিত্ত মহামুনি পদুমুত্তর সম্বুদ্ধের নিকট সকল জনতা উপস্থিত হতেন।

৫৫. তারা সকলে বুদ্ধ প্রমুখ অনুত্তর পুণ্যক্ষেত্র ভিক্ষুসংঘকে বিবিধ প্রকার রুটিসহ উত্তম উত্তম আমিষ ও পানীয় দান করতেন।

৫৬. তাদের দেখে আমি ও দেবাতিদেব বুদ্ধশ্রেষ্ঠ প্রমুখ অনুত্তর সংঘকে নিমন্ত্রণ করে দান দিয়েছিলাম।

৫৭. আমার দ্বারা প্রবুদ্ধ হয়ে তারা তথাগত প্রমুখ অনুত্তর পুণ্যক্ষেত্র ভিক্ষুসংঘকে নিমন্ত্রণ করেছিলেন।

৫৮. আমি সর্বজ্ঞ বুদ্ধের উপযুক্ত করে লক্ষ টাকা মূল্যের স্বর্ণময় পালঙ্ক তৈরি করিয়েছিলাম এবং তাতে নরম তুলা ও ক্ষৌম কার্পাসাদি যূথবদ্ধ করেছিলাম।

৫৯. দেবাতিদেব, নরশ্রেষ্ঠ, লোকবিদ পদুমুত্তর বুদ্ধ ভিক্ষুসংঘ পরিবৃত হয়ে আমার গৃহদ্বারে উপস্থিত হয়েছিলেন।

৬০. আসন হতে উঠে এসে অত্যন্ত প্রসন্নমনে মহান যশস্বী লোকনাথ সম্বুদ্ধ প্রমুখ অনুত্তর সংঘকে অভিনন্দিত করেছিলাম।

৬১. লোকনায়ক বুদ্ধ প্রমুখ লক্ষ ভিক্ষুকে আমি অত্যন্ত প্রসন্নমনে পরম অন্ন দিয়ে পরিতৃপ্ত করেছিলাম।

৬২. দক্ষিণাযোগ্য, লোকবিদ পদুমুত্তর বুদ্ধ ভিক্ষুসংঘের মাঝে উপবিষ্ট হয়ে এই গাথাগুলো ভাষণ করেছিলেন।

৬৩. যেই ব্যক্তি স্বর্ণনির্মিত এই মহার্ঘ মূল্যের আসনটি দান করেছে এখন আমি তার গুণকীর্তন করব। তোমরা মনোযোগ দিয়ে শোন।

৬৪. সে দেবলোকে চুয়াত্তরবার দেবরাজ হয়ে জন্মগ্রহণ করবে এবং সেখানে দেব-অপ্সরা পরিবৃত হয়ে দেবসম্পত্তি ভোগ করবে।

৬৫. সে পৃথিবীতে হাজারবার প্রাদেসিক রাজা হবে এবং একান্নবার সে রাজচক্রবর্তী হবে।

৬৬. সে জন্মজন্মান্তরে উচ্চকুলে জন্মগ্রহণ করবে। পরবর্তীকালে সে পূর্বকৃত পুণ্য-প্রভাবে প্রব্রজিত হয়ে ভদ্দীয় নামক শাস্তাশ্রাবক হিসেবে পরিচিত হবে।

[অতঃপর কালিগৌধপুত্র ভদ্দীয় স্থবির নিজের সম্বন্ধে বললেন]

৬৭. আমি কায়বিবেক, চিত্তবিবেক ও উপধিবিবেক এই ত্রিবিধ বিবেকযুক্ত নির্জন শয়নাসন ভজনা করি। মার্গফল আমার অধিগত এবং আমার সমস্ত চিত্তক্লেশ আজ ধ্বংসপ্রাপ্ত।

৬৮. আমার এই সমস্ত গুণ অবগত হয়ে লোকনায়ক সর্বজ্ঞ বুদ্ধ ভিক্ষুসংঘের মাঝে উপবিষ্ট হয়ে আমাকে এই শ্রেষ্ঠস্থান দিয়েছেন।

৬৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কালিগোধপুত্র ভদ্দীয় স্থবির এই গাথাগুলো ভাষণ করেছিলেন।

কালিগোধপুত্র ভদ্দীয় স্থবির অপদান তৃতীয় সমাপ্ত।

৪. সন্নিট্ঠাপক স্থবির অপদান
৭০. অরণ্যে কুঠির নির্মাণ করে আমি পর্বত মধ্যে বসবাস করতাম এবং লাভ-অলাভ ও যশ-অযশে আমি যথাসম্ভব সন্তুষ্টচিত্ত থাকতাম।

৭১. পরম দক্ষিণাযোগ্য, লোকবিদ, পদুমুত্তর বুদ্ধ লক্ষ ক্ষীণাসব অর্হৎ পরিবেষ্টিত হয়ে আমার নিকটে এসেছিলেন।

৭২. আমার কাছে উপনীত হওয়া মহানাগ পদুমুত্তর বুদ্ধকে আমি তৃণাসন বিছিয়ে দিয়েছিলাম।

৭৩. আমি অতীব প্রসন্নচিত্ত হয়ে ঋজুভূত বুদ্ধকে আমণ্ড পানীয় দান করেছিলাম।

৭৪. আজ থেকে লক্ষকল্প আগে সেদিন আমি দান দিয়েছিলাম, সেই থেকে আজ পর্যন্ত একবারও আমাকে দুর্গতিতে পড়তে হয়নি। এটি আমার আমণ্ড পানীয় দানেরই ফল।

৭৫. আমি আজ থেকে একচল্লিশ কল্প আগে অরিন্দম নামে এক মহাপ্রতাপশালী সপ্তরত্ন-সমন্বিত রাজচক্রবর্তী হয়েছিলাম।

৭৬. চার প্রতিসম্ভিদা, অষ্ট সমাপত্তি ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আযুষ্মান সন্নিট্ঠাপক স্থবির এই গাথাগুলো ভাষণ করেছিলেন।

সন্নিট্ঠাপক স্থবির অপদান চতুর্থ সমাপ্ত।

৫. পঞ্চহস্তীয় স্থবির অপদান
৭৭. অধোচক্ষু, স্বল্পভাষী, স্মৃতিমান, সংযতেন্দ্রিয় সুমেধ সম্বুদ্ধ উদ্যানে বিচরণ করছিলেন।

৭৮. এমন সময় আমার হাতে ছিল পাঁচটি উৎপল। আমি অতীব প্রসন্নমনে নিজ হাতে সেই পাঁচটি উৎপল দিয়ে বুদ্ধকে পূজা করেছিলাম।

৭৯. মহানাগ আচার্যকে যেমন শিষ্যরা ছায়ার ন্যায় অনুসরণ করে, ঠিক তদ্রূপ সেই পাঁচটি উৎপলও শাস্তার মাথার ওপর সব সময় চন্দ্রাতপ হয়ে ঝুলে থাকত।

৮০. আজ থেকে ত্রিশ হাজার কল্প আগে যেদিন আমি পাঁচটি উৎপল দান করেছিলাম, সেই থেকে এখনো পর্যন্ত আমাকে দুর্গতিতে পড়তে হয়নি। এটি আমার বুদ্ধপূজারই ফল।

৮১. আজ থেকে বিশশত কল্প আগে আমি পাঁচবার ক্ষত্রিয় ও একহস্তীয় নামক মহাপরাক্রমশালী চক্রবর্তী রাজা ছিলেন।

৮২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পঞ্চহস্তীয় স্থবির এই গাথাগুলো ভাষণ করেছিলেন।

পঞ্চহস্তীয় স্থবির অপদান পঞ্চম সমাপ্ত।

৬. পদুমাচ্ছাদনীয় স্থবির অপদান
৮৩. শ্রেষ্ঠপুদ্গল লোকনাথ বিপস্সী ভগবান পরিনির্বাপিত হলে পরে আমি তার শ্মশানকে সুপুষ্পিত পদ্মফুল দিয়ে পূজা করেছিলাম।

৮৪. সেই সুপুষ্পিত পদ্মফুলগুলো ভগবানের শ্মশানের উপরে আকাশে চন্দ্রাতপ হয়ে ঝুলে থাকত।

৮৫. আজ থেকে একানব্বই কল্প আগে যেদিন আমি সুপুষ্পিত পদ্মফুল দান করেছিলাম, সেই থেকে একবারও আমাকে দুর্গতিতে পড়তে হয়নি। এটি আমার বুদ্ধপূজা দানেরই ফল।

৮৬. আজ থেকে সাতচল্লিশ কল্প আগে আমি চতুরন্ত বিজয়ী মহাপরাক্রমশালী পদুমিশ্বর নামে চক্রবর্তী রাজা হয়েছিলাম।

৮৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পদুমাচ্ছাদনীয় স্থবির এই গাথাগুলো ভাষণ করেছিলেন।

পদুমাচ্ছাদনীয় স্থবির অপদান ষষ্ঠ সমাপ্ত।

৭. শয়নদায়ক স্থবির অপদান
৮৮. মৈত্রীপরায়ণ সিদ্ধার্থ ভগবানকে আমি উত্তম শয়নাসন দান করেছিলাম এবং তাতে বহু বিচিত্র কাপড় আচ্ছাদিত করেছিলাম।

৮৯. ভগবান সেই ব্যবহারযোগ্য শয়নাসন প্রতিগ্রহণ করেছিলেন এবং সেই আসন হতে উঠে গিয়ে শূন্যে উড়াল দিয়েছিলাম।

৯০. আজ থেকে চুরানব্বই কল্প আগে যেদিন আমি উত্তম শয়নাসন দান করেছিলাম, সেই থেকে একবারও আমাকে দুর্গতিতে পড়তে হয়নি। এটি আমার শয়নাসন দানেরই ফল।

৯১. আজ থেকে একান্ন কল্প আগে আমি সপ্তরত্ন-সমন্বিত মহাপরাক্রমশালী দেবসহায় শ্রেষ্ঠ চক্রবর্তী রাজা হয়েছিলাম।

৯২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান শয়নদায়ক স্থবির এই গাথাগুলো ভাষণ করেছিলেন।

শয়নদায়ক স্থবির অপদান সপ্তম সমাপ্ত।

৮. চঙ্ক্রমণদায়ক স্থবির অপদান
৯৩. লোকশ্রেষ্ঠ মহামুনি অর্থদশী ভগবানের জন্য আমি ইষ্টকাদি দ্বারা একটি চঙ্ক্রমণশালা নির্মাণ করিয়েছিলাম।

৯৪. সেই সুনির্মিত মনোরম চঙ্ক্রমণশালাটি উচ্চতায় পঞ্চরত্ন (হাত?) ও দৈর্ঘ্যে একশত হাতবিশিষ্ট।

৯৫. নরশ্রেষ্ঠ অর্থদর্শী ভগবান তা প্রতিগ্রহণ করেছিলেন এবং হাতে এক মুঠো বালি নিয়ে এই গাথাগুলো বলেছিলেন।

৯৬. এই ব্যক্তি এই স্বচ্ছ বালি ও সুনির্মিত মনোরম চঙ্ক্রমণশালা দানের ফলে জন্মে জন্মে সপ্তরত্ন-সমন্বিত হবে।

৯৭. সে দেবলোকে তিনকল্প দেবরাজ হয়ে রাজত্ব করবে এবং তখন সে দেব-অপ্সরা পরিবৃত হয়ে দিব্যসম্পত্তি ভোগ করবে।

৯৮. মনুষ্যলোকে জন্মগ্রহণ করে সে অসংখ্যবার রাজা হবে এবং তিনবার মহাপরাক্রমশালী চক্রবর্তী রাজা হবে।

৯৯. আজ থেকে আঠারো কল্প আগে যেদিন আমি এই দানকর্ম করেছিলাম, সেই থেকে একবারও আমাকে দুর্গতিতে পড়তে হয়নি। এটি আমার চঙ্ক্রমণশালা দানেরই ফল।

১০০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান চঙ্ক্রমণদায়ক স্থবির এই গাথাগুলো ভাষণ করেন।

চঙ্ক্রমণদায়ক স্থবির অপদান অষ্টম সমাপ্ত।

৯. সুভদ্র স্থবির অপদান
১০১. পরম দক্ষিণাযোগ্য, লোকবিদ, মহর্ষি পদুমুত্তর ভগবান বিপুল জনতাকে সংসারদুঃখ হতে উদ্ধার করে শান্ত-নিবৃত করান।

১০২. পদুমুত্তর সম্বুদ্ধ যখন পরিনির্বাপিত হলেন তখন দশ হাজার চক্রবাল কম্পিত হয়েছিল এবং তথাকার অসংখ্য দেবতা ভগবানের পরিনির্বাণস্থানে সমবেত হয়েছিলেন।

১০৩. সুগন্ধী চন্দন পূর্ণ করে বিবিধ তগর-মল্লিকা পুষ্প দিয়ে আনন্দিত মনে আমি নরোত্তম ভগবানকে পূজা করেছিলাম।

১০৪. অনুত্তর শাস্তা পদুমুত্তর সম্বুদ্ধ আমার সংকল্পের কথা জেনে সেই শায়িত অবস্থায়ই এই গাথাগুলো ভাষণ করেছিলেন।

১০৫. আমার শেষ জীবনে একদম পরিনির্বাণমঞ্চে শায়িত অবস্থায় যেই ব্যক্তি আমাকে বিবিধ গন্ধমাল্য দিয়ে পূজা করল, এখন আমি তার গুণকীর্তন করব। তোমরা মনোযোগ দিয়ে শোন।

১০৬. এই ব্যক্তি মৃত্যুর পর তুষিত স্বর্গলোকে গমন করবে এবং সেখানে রাজত্ব করার পর নির্মাণরতি দেবলোকে গমন করবে।

১০৭. এভাবে নরোত্তম বুদ্ধকে সুগন্ধী মাল্য দান দিয়ে আপন কর্মফলে সে দিব্যসম্পত্তি ভোগ করবে।

১০৮. পুনরায় এই ব্যক্তি তুষিত দেবলোকে জন্মগ্রহণ করবে এবং সেই তুষিত দেবলোক হতে চ্যুত হয়ে মনুষ্যলোকে জন্মগ্রহণ করবে।

১০৯. সেই সময় পৃথিবীতে মহানাগ চক্ষুষ্মান শাক্যপুত্র গৌতম বুদ্ধ উৎপন্ন হবেন। তিনি বহু সত্ত্বগণকে অজ্ঞতারূপ অন্ধকার থেকে তুলে এনে পরিনির্বাপিত করাবেন।

১১০. তখন সে পূর্বকৃত পুণ্য-প্রভাবে শান্ত-নিবৃত ভগবানের নিকট উপস্থিত হয়ে প্রশ্ন জিজ্ঞেস করবে।

১১১. লোকনায়ক সর্বজ্ঞ বুদ্ধ তার পূর্বকৃত পুণ্যের কথা অবগত হয়ে সোৎসাহে চতুরার্যসত্য সম্বন্ধে দেশনা করবেন।

১১২. সে তখন জিজ্ঞাসিত প্রশ্নের যথার্থ উত্তর পেয়ে অতিশয় সন্তুষ্ট হবে এবং শ্রদ্ধাতদ্গত চিত্তে শাস্তাকে অভিবাদন করে সে প্রব্রজ্যা প্রার্থনা করবে।

১১৩. জগৎশ্রেষ্ঠ পণ্ডিত বুদ্ধ তার মনের স্বতঃস্ফূর্ত প্রসন্নতা ও তুষ্টভাব দেখে তাকে প্রব্রজ্যা দিবেন।

১১৪. অতঃপর সে সম্যকসম্বুদ্ধের শাসনে প্রব্রজ্যা লাভের পর কঠোর সাধনা করে সর্বাসব ক্ষয় করে সম্পূর্ণ অনাসক্ত হয়ে পরিনির্বাপিত হবে।

পঞ্চম ভাণবার]

[অতঃপর আয়ুষ্মান সুভদ্র স্থবির নিজের সম্বন্ধে বললেন]

১১৫. আমি এখন পূর্বকৃত পুণ্যের ফলে একাগ্রচিত্ত, সমাহিত ও বুদ্ধের ধর্মৌরসজাত ধর্মপুত্র।

১১৬. আমি ধর্মরাজ বুদ্ধের কাছে গিয়ে গভীর অর্থপূর্ণ প্রশ্ন জিজ্ঞেস করেছিলাম। ধর্মরাজ বুদ্ধের কাছ থেকে জিজ্ঞাসিত প্রশ্নের যথার্থ উত্তর শুনতে শুনতেই আমি ধর্মজ্ঞান লাভ করেছিলাম।

১১৭. আমি বুদ্ধ তথাগতের সত্যধর্ম জ্ঞাত হয়ে তাঁরই শাসনে অবস্থান করি এবং সর্বাসব ক্ষয় করে সম্পূর্ণ অনাসক্ত হয়ে অবস্থান করি।

১১৮. আজ থেকে লক্ষকল্প আগে পদুমুত্তর বুদ্ধ তৈলের অভাবে প্রদীপ নিভে যাওয়ার ন্যায় অনুপাদিশেষ নির্বাণধাতুতে পরিনির্বাপিত হয়েছিলেন।

১১৯. পদুমুত্তর ভগবানের উদ্দেশ্যে নির্মিত সম্পূর্ণ রত্নময় সাত যোজনবিশিষ্ট একটি স্তূপ ছিল, তাতে আমি অত্যন্ত মনোরম উত্তম ধ্বজা দিয়ে সম্পূর্ণ ভদ্রভাবে পূজা করেছিলাম।

১২০. কস্সপ বুদ্ধের অগ্রশ্রাবক, জিনশাসনের উত্তরাধিকারী তিষ্য স্থবির ছিলেন আমার ঔরসজাত পুত্র।

১২১. আমি তাকে অত্যন্ত হীনমনে অভদ্রভাবে কিছু কথা বলেছিলাম। সেই কর্মের ফলস্বরূপ আমি এই শেষ জন্মে বুদ্ধের পরিনির্বাণের ঠিক আগ মুহূর্তে সর্বশেষে ধর্মজ্ঞান লাভ করেছি।

১২২. মহামুনি বুদ্ধ যখন মল্লদের শালবন উপবনে অন্তিম শয্যায় শায়িত, অবস্থায় আমার প্রতি অনুকম্পাবশত আমাকে প্রব্রজ্যা দিলেন।

১২৩. আজই আমার প্রব্রজ্যা, আজই উপসম্পদা এবং আজই দ্বিপদোত্তম বুদ্ধের পরিনির্বাণ লাভ।

১২৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সুভদ্র স্থবির এই গাথাগুলো ভাষণ করেছিলেন।

সুভদ্র স্থবির অপদান নবম সমাপ্ত।

১০. চুন্দ স্থবির অপদান
১২৫. লোকশ্রেষ্ঠ সিদ্ধার্থ ভগবানের উদ্দেশে মহার্ঘ মূল্যের একটি প্রাসাদ নির্মাণ করিয়ে তাতে আমি সুমনপুষ্প দিয়ে আচ্ছাদিত করেছিলাম।

১২৬. বুদ্ধের উদ্দেশে প্রাসাদ নির্মাণ শেষে আমি সেই পুষ্প বুদ্ধকে দান করেছিলাম।

১২৭. লোকশ্রেষ্ঠ, লোকনায়ক বুদ্ধের প্রতি অতীব প্রসন্ন হয়ে আনন্দিত মনে আমি মহার্ঘ মূল্যের পুষ্প দান করেছিলাম।

১২৮. সংশয়োত্তীর্ণ সম্বুদ্ধ ও ত্রিবিধ স্রোত অতিক্রমকারী সিদ্ধার্থ ভগবান ভিক্ষুসংঘের মাঝে বসে এই গাথাগুলো ভাষণ করেছিলেন।

১২৯. যেই ব্যক্তি এই সুগন্ধ পুষ্প দান দেওয়ায় দিব্যগন্ধ প্রবাহিত হচ্ছে, এখন আমি তার গুণকীর্তন করব। তোমরা মনোযোগ দিয়ে শোন।

১৩০. এই ব্যক্তি মৃত্যুর পর দেবসংঘ-পরিবেষ্টিত হয়ে ও সুগন্ধ পুষ্পাকীর্ণ হয়ে দেবলোকে গমন করবে।

১৩১. পূর্বকৃত পুণ্যকর্মের প্রভাবে তার জন্য সম্পূর্ণ স্বর্ণময় ও মণিময় একটি সুউচ্চ ভবন উৎপন্ন হবে।

১৩২. সে দেবলোকে চুয়াত্তরবার দেবরাজত্ব করবে এবং তখন সে দেব-অপ্সরা পরিবেষ্টিত হয়ে দিব্যসম্পত্তি ভোগ করবে।

১৩৩. পৃথিবীতে সে তিনশতবার রাজা হবে এবং পঁচাত্তরবার চক্রবর্তী রাজা হবে।

১৩৪. সে স্বীয় পূর্বকৃত কর্ম না দেখেই পূর্বকৃত পুণ্য ভোগ করে দুর্জয় নামক মানবাধিপতি হবে।

১৩৫. সে বিনিপাত নিরয়ে না গিয়ে মনুষ্যত্ব লাভ করবে এবং তখন তার জন্য শতকোটি হিরণ্য উৎপন্ন হবে।

১৩৬. ব্রাহ্মণ জাতিতে জন্মগ্রহণ করবে এবং শ্রুতবান, ধীমান সারি ব্রাহ্মণের ঔরসজাত প্রিয় পুত্র হবে।

১৩৭. পরবর্তীকালে সে গৌতম বুদ্ধের শাসনে প্রব্রজিত হয়ে চুলচুন্দ নামক শাস্তাশ্রাবক হবে।

১৩৮. শ্রামণের অবস্থায় সে শান্ত ক্ষীণাসব অর্হৎ হবে এবং সর্বাসব ক্ষয় করে সম্পূর্ণ অনাসক্ত হয়ে পরিনির্বাপিত হবে।

১৩৯. আমি সর্বোত্তম নির্বাণ প্রাপ্তির জন্য মহাবীর বুদ্ধকে বহু সেবা-শুশ্রূষা করেছি এবং বহু শীলবান ভিক্ষুসহ আমার জ্যেষ্ঠ ভাই সারিপুত্র স্থবিরেরও সেবা-শুশ্রূষা করেছি।

১৪০. আমার ভাইকে বহু সেবা-শুশ্রূষা করার পর তার ধাতুগুলো পাত্রে নিয়ে লোকশ্রেষ্ঠ, নরশ্রেষ্ঠ সম্বুদ্ধকে দিয়েছি।

১৪১. বুদ্ধ সেই ধাতুগুলো উভয় হাতে নিয়ে জনতাকে দেখিয়ে আমার ভাই অগ্রশ্রাবকের গুণকীর্তন করেছি।

১৪২. চিত্ত আমার সুবিমুক্ত, শ্রদ্ধা আমার সুপ্রতিষ্ঠিত এবং সর্বাসব ক্ষয় করে সম্পূর্ণ অনাসক্ত হয়ে আমি অবস্থান করি।

১৪৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান চুন্দ স্থবির এই গাথাগুলো ভাষণ করেছিলেন।

চুন্দ স্থবির অপদান সমাপ্ত।

উপালি বর্গ পঞ্চম সমাপ্ত।


 

৬. বীজনী বর্গ
১. বিধূপনদায়ক স্থবির অপদান
১. দ্বিপদীদের মধ্যে ইন্দ্র, লোকশ্রেষ্ঠ পদুমুত্তর বুদ্ধকে আমি স্বর্ণ-রৌপ্য প্রভৃতি মূল্যবান ধাতু দ্বারা নির্মিত ও বৈচিত্র্যপূর্ণ কারুকাজ করা একটি পাখা দান করেছিলাম।

২. বুদ্ধ তথাগতের প্রতি অতীব প্রসন্নচিত্ত হয়ে ও দুহাত জোড় করে আমি সম্বুদ্ধকে অভিবাদন করেছিলাম এবং উত্তরাভিমুখী হয়ে চলে গিয়েছিলাম।

৩. লোকশ্রেষ্ঠ, লোকনায়ক পদুমুত্তর শাস্তা আমার প্রদত্ত পাখা গ্রহণ করার পর ভিক্ষুসংঘের মাঝে দাঁড়িয়ে এই গাথাটি ভাষণ করেছিলেন।

৪. এই কারুকাজ খচিত পাখা দান করার ফলে ও চিত্ত-প্রসন্নতার ফলে সে লক্ষকল্প পর্যন্ত বিনিপাত অপায়ে গমন করবে না।

[অতঃপর বিধূপনদায়ক স্থবির নিজের সম্বন্ধে বললেন]

৫. আমি আরব্ধবীর্য, দমিতচিত্ত, সমাহিতচিত্ত এবং জন্মের সাত বৎসরের মাথায় আমি অর্হত্ত্ব লাভ করেছি।

৬. আজ থেকে ষাট হাজার কল্প আগে আমি ষোলোবার মহাপরাক্রমশালী বীজমানস নামে রাজচক্রবর্তী হয়েছিলাম।

৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বিধূপনদায়ক স্থবির এই গাথাগুলো ভাষণ করেছিলেন।

বিধূপনদায়ক স্থবির অপদান প্রথম সমাপ্ত।

২. শতরশ্মি স্থবির অপদান
৮. পুরুষোত্তম পদুমুত্তর ভগবান সুউচ্চ শৈলময় পর্বতের ওপর আরোহণ করে সেখানে বসেছিলেন। সেই পর্বতেরই অনতিদূরে এক মন্ত্রধর ব্রাহ্মণ বাস করছিলেন।

৯. উপবিষ্ট দেবাতিদেব, মহাবীর, নরশ্রেষ্ঠ, লোকনায়ক পদুমুত্তর বুদ্ধকে আমি দুহাত জোড় করে সম্মান জানিয়েছিলেন।

১০. ইনিই সেই মহাবীর, শ্রেষ্ঠধর্ম-প্রকাশক বুদ্ধ হবেন যিনি ভিক্ষুসংঘ পরিবেষ্টিত হয়ে অগ্নিস্কন্ধের ন্যায় প্রজ্জ্বলিত হচ্ছেন।

১১. চক্ষুষ্মান পদুমুত্তর বুদ্ধ উত্তাল মহাসমুদ্রের ন্যায়, অনতিক্রম্য মহানদীর ন্যায় ও নির্ভীক পশুরাজ সিংহের ন্যায় স্বীয় পরিষদকে ধর্মদেশনা করছিলেন।

১২. শাস্তা পদুমুত্তর ভগবান আমার সংকল্পের কথা অবগত হয়ে ভিক্ষুসংঘের মাঝে দাঁড়িয়ে এই গাথাগুলো ভাষণ করেছিলেন।

১৩. যেই ব্যক্তি আমার প্রতি প্রসন্নচিত্ত হয়ে দুহাত জোড় করেছে এবং বুদ্ধশ্রেষ্ঠের গুণকীর্তন করেছে, সে দেবলোকে দেবরাজ হয়ে ত্রিশ হাজার কল্প রাজত্ব করবে।

১৪. আজ থেকে লক্ষকল্প পরে পৃথিবীতে যাবতীয় সংসারদুঃখ হতে মুক্ত গৌতম সম্বুদ্ধ উৎপন্ন হবেন।

১৫. এই ব্যক্তি তারই ধর্মৌরসজাত ধর্মপুত্র হবে এবং শতরশ্মি স্থবির নামে অর্হৎ হবে।

১৬. মাত্র সাত বৎসর বয়সে আমি অনাগারিক প্রব্রজ্যা গ্রহণ করেছি এবং শতরশ্মির ন্যায় আমার জ্ঞানপ্রভা চতুর্দিকে প্রসারিত হয়েছে।

১৭. আমি মণ্ডপে অথবা বৃক্ষমূলে যত্রতত্র কঠোর ধ্যান অনুশীলন করেছি এবং গৌতম সম্যকসম্বুদ্ধের শাসনে আমি অন্তিম দেহ ধারণ করেছি।

১৮. আজ থেকে ষাট হাজার কল্প আগে আমি চারবার রাম নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

১৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান শতরশ্মি স্থবির এই গাথাগুলো ভাষণ করেছিলেন।

শতরশ্মি স্থবির অপদান দ্বিতীয় সমাপ্ত।

৩. শয়নদায়ক স্থবির অপদান
২০. সর্বলোকের প্রতি অনুকম্পাপরায়ণ পদুমুত্তর বুদ্ধকে আমি অতি প্রসন্নমনে শয়ন (খাট) দান করেছিলাম।

২১. সেই শয়ন (খাট) দান করার ফলে আমার জীবনের সুখের বীজ উপ্ত হয়েছিল, তার ফলে আমার জন্মে জন্মে বিপুল ভোগসম্পত্তি উৎপন্ন হয়েছিল। এটি আমার শয়ন দানেরই ফল।

২২. আকাশে কিংবা ভূমিতে আমি যেখানেই শয্যা গ্রহণ করি না কেন, সেখানে আমার শয্যাই সবচেয়ে উত্তম হতো। এটি আমার শয়ন দানেরই ফল।

২৩. আমি পাঁচ হাজার কল্প আগে আটবার মহাতেজস্বী রাজা হয়েছিলাম এবং চৌত্রিশশত কল্প আগে আমি চারবার মহাপরাক্রমশালী রাজা হয়েছিলাম।

২৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান শয়নদায়ক স্থবির এই গাথাগুলো ভাষণ করেছিলেন।

শয়নদায়ক স্থবির অপদান তৃতীয় সমাপ্ত।

৪. গন্ধোদকীয় স্থবির অপদান
২৫. পদুমুত্তর বুদ্ধের একটি মহাবোধি বৃক্ষ ছিল। আমি সেই বোধিবৃক্ষে বিচিত্র ঘটে করে গন্ধোদক দিয়েছিলাম।

২৬. আমি যখন বোধিবৃক্ষের গোড়ায় জল ঢালছিলাম তখন মহামেঘও সগর্জনে আঝোর ধারায় বর্ষণ করছিল এবং সেই সঙ্গে মহামেঘের পরস্পর ঘর্ষণের ফলে অশনি বেগে পৃথিবীতে বজ্রপাত হচ্ছিল।

২৭. সেই বজ্রপাতের আঘাতে আমি মৃত্যুবরণ করেছিলাম। দেবলোকে জন্ম নিয়ে আমি এই গাথাগুলো ভাষণ করেছিলাম।

২৮. অহো বুদ্ধ! অহো ধর্ম! অহো আমার শাস্তাসম্পদ! মনুষ্য কলেবর ত্যাগ করে আমি এখন দেবলোকে রমিত হই!

২৯. এখানে আমার ভবনটি সুউচ্চ ও শততলবিশিষ্ট এবং লক্ষ কন্যা সব সময় আমাকে পরিবেষ্টিত হয়ে থাকে।

৩০. আমার কোনো প্রকার রোগ নেই, শোক নেই এবং কোনো প্রকার উষ্ণতাজনিত দুঃখও আমি ভোগ করি না। এটি আমার পুণ্যকর্মেরই ফল।

৩১. আজ থেকে আটাশশত কল্প আগে আমি সপ্তরত্ন-সমন্বিত মহপরাক্রমশালী চক্রবর্তী রাজা হয়েছিলাম।

৩২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান গন্ধোদকীয় স্থবির এই গাথাগুলো ভাষণ করেছিলেন।

গন্ধোদকীয় স্থবির অপদান চতুর্থ সমাপ্ত।

৫. ওপবয়্‌হ স্থবির অপদান
৩৩. আমি পদুমুত্তর বুদ্ধকে আজানীয় হাতি দান করেছিলাম। সম্বুদ্ধকে আজানীয় হাতি দান করার পর আমি নিজের ঘরে চলে গিয়েছিলেন।

৩৪. তারপর পদুমুত্তর ভগবানের অগ্রশ্রাবক, শ্রেষ্ঠ ধর্মের উত্তরাধিকারী দেবল স্থবির আমার নিকটে এসেছিলেন।

৩৫. তিনি আমাকে উদ্দেশ করে বললেন, সম্পূর্ণ অষ্ট পরিষ্কারের ওপর নির্ভরশীল ভগবান আজানীয় হাতি গ্রহণ করেন না। তারপরও তোমরা সংকল্পের কথা জ্ঞাত হয়ে চক্ষুষ্মান ভগবান তোমার প্রতি অশেষ অনুকম্পাবশত তা গ্রহণ করেছিলেন।

৩৬. অতঃপর আমি সিন্ধুদেশীয় আজানীয় হাতির বদলে সমমূল্যের কপ্পিয় জিনিস পদুমুত্তর ভগবানকে দান করেছিলাম।

৩৭. সেই পুণ্যকর্মের ফলে আমি দেবলোকে অথবা মনুষ্যলোকে যেখানেই জন্মগ্রহণ করি না কেন সেখানে আমার যথোপযুক্ত সহনীয় শান্তচিত্ত উৎপন্ন হতো।

৩৮. তাদের কাছে এটিই পরম লাভ, যারা ভগবানের নিকট উপসম্পদা লাভ করেন। তাই আমিও পৃথিবীতে বুদ্ধ উৎপন্ন হলে পরে তাঁর সস্নেহ সান্নিধ্য পেয়ে তারই কাছে উপসম্পদা লাভ করতে পেরেছি।

৩৯. অতীতে আমি আটাশবার চতুরন্ত বিজয়ী, জম্বুসত্ত্বের জম্বু-অধিপতি, মহাপরাক্রমশালী রাজা হয়েছিলাম।

৪০. এই একত্রিশ লোকভূমির মধ্যে আমার এটিই অন্তিম জন্ম। আমি এখন জয়-পরাজয়ের ঊর্ধ্বে অচলস্থান নির্বাণ লাভ করেছি।

৪১. আমি আজ থেকে চৌত্রিশ হাজার কল্প আগে মহাতেজস্বী, মহাপরাক্রমশালী সপ্তরত্ন-সমন্বিত চক্রবর্তী রাজা হয়েছিলাম।

৪২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ওপবয়্‌হ স্থবির এই গাথাগুলো ভাষণ করেছিলেন।

ওপবয়্‌হ স্থবির অপদান পঞ্চম সমাপ্ত।

৬. সপরিবার আসন স্থবির অপদান
৪৩. আমি পদুমুত্তর ভগবানকে পিণ্ডপাত দান করেছিলাম এবং তাড়াতাড়ি গিয়ে ভোজনশালায় ভোজনের আসনটি মল্লিকাদি পুষ্প দিয়ে সাজিয়েছিলাম।

৪৪. সেই সুসজ্জিত আসনে আসীন লোকনায়ক বুদ্ধ ঋজুভূত ও সমাহিতচিত্ত হয়ে পিণ্ডপাত দানের ফল বর্ণনা করেছিলেন এভাবে :

৪৫. উর্বর ক্ষেত্রে অল্পমাত্র বীজ রোপিত হলেও যেমন তাতে সুবৃষ্টি বর্ষিত হলে ব্যাপকভাবে ফল ধরে কৃষককে তুষ্ট করে।

৪৬. ঠিক তদ্রূপ তুমিও এই পিণ্ডপাত উত্তম ক্ষেত্রে দান দিয়েছ, তাই তুমি জন্মজন্মান্তরে উত্তম ফল লাভ করবে।

৪৭. এটি বলার পর পদুমুত্তর ভগবান পিণ্ডপাত গ্রহণ করে উত্তরমুখী হয়ে চলে গেলেন।

৪৮. আমি এখন প্রাতিমোক্ষ শীলে ও পঞ্চেন্দ্রিয়ে সুসংযত এবং কায়বিবেক, চিত্তবিবেক ও উপধিবিবেক সমন্বিত হয়ে এবং সম্পূর্ণ অনাসক্ত হয়ে অবস্থান করি।

৪৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সপরিবার আসন স্থবির এই গাথাগুলো ভাষণ করেছিলেন।

সপরিবার আসন স্থবির অপদান ষষ্ঠ সমাপ্ত।

৭. পঞ্চদীপক স্থবির অপদান
৫০. সকল সত্ত্বগণের প্রতি অসম্ভব রকম অনুকম্পাপরায়ণ পদুমুত্তর বুদ্ধের প্রচারিত সদ্ধর্মে বিশ্বাস স্থাপন করে আমি ঋজুদৃষ্টিসম্পন্ন তথা সম্যক দৃষ্টিসম্পন্ন হয়েছিলাম।

৫১. আমি বোধিবৃক্ষের চারপাশে প্রদীপ দান করেছিলাম এবং সেই সময় আমি অত্যন্ত শ্রদ্ধাসহকারে প্রদীপ তৈরি করেছিলাম।

৫২. আমি দেবলোকে অথবা মনুষ্যলোকে যেখানেই জন্মগ্রহণ করি না কেন, আমার মাথার ওপর শূন্যের মধ্যে উল্কা (জ্বলন্ত প্রদীপ) ধারণ করা হতো। এটি আমার প্রদীপ দানেরই ফল।

৫৩. এতে করে আমি শৈলময় পর্বত ভেদ করে শত শত যোজন দেখতে পেতাম।

৫৪. সেই পুণ্যকর্মের ফলস্বরূপ আমি আসবক্ষয় জ্ঞান লাভ করেছি এবং দ্বিপদীদের মধ্যে ইন্দ্র তথা শ্রেষ্ঠ তথাগত বুদ্ধের শাসনে অন্তিম দেহ ধারণ করেছি।

৫৫. আজ থেকে চৌত্রিশশত কল্প আগে আমি শতচক্ষু নামে এক মহাতেজস্বী, মহাবলশালী চক্রবর্তী রাজা হয়েছিলাম।

৫৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পঞ্চদীপক স্থবির এই গাথাগুলো ভাষণ করেছিলেন।

পঞ্চদীপক স্থবির অপদান সপ্তম সমাপ্ত।

৮. ধ্বজাদায়ক স্থবির অপদান
৫৭. আমি পদুমুত্তর বুদ্ধের বোধিবৃক্ষের উত্তম পদমূলে (গোড়ায়) হৃষ্ট-প্রহৃষ্ট চিত্তে বিচিত্র ধ্বজা টাঙিয়েছিলাম।

৫৮. আমি স্বয়ংপতিত বোধিপাতা নিয়ে বাইরে আচ্ছাদিত করেছিলাম এবং অন্তর-বাহির সবকিছুই পরিশুদ্ধ হয়ে আমি এখন অধিমুক্ত ও অনাসক্ত।

৫৯. অত্যন্ত পূজার্হ, লোকবিদ পদুমুত্তর সম্বুদ্ধকে সম্মুখে বন্দনা করার ন্যায় আমি উত্তম বোধিবৃক্ষকে বন্দনা করেছিলাম।

৬০-৬১. পদুমুত্তর শাস্তা ভিক্ষুসংঘের মাঝে স্থিত হয়ে এই গাথাগুলো ভাষণ করেছিলেন। এই ব্যক্তি এই ধ্বজা দান ও সেবা-পূজার ফলে লক্ষকল্প পর্যন্ত দুর্গতিতে গমন করবে না এবং দেবলোকে বিপুল দিব্যসম্পত্তি ভোগ করবে।

৬২. সে বহু শতবার রাজা হয়ে জন্মগ্রহণ করবে এবং উগ্গত নামক চক্রবর্তী রাজা হবে।

৬৩. ব্যাপক সুখসম্পত্তি ভোগ করার পর পূর্বকৃত পুণ্য-প্রভাবে সে গৌতম ভগবানের শাসনে অভিরমিত হবে।

৬৪. কঠোর সাধনায় রত হয়ে আত্মদমন করে এখন আমি উপশান্ত ও নিরুপধি হয়েছি এবং সম্যকসম্বুদ্ধের শাসনে অন্তিম দেহ ধারণ করেছি।

৬৫. আজ থেকে একান্ন হাজার কল্প আগে আমি উগ্গতের সহায়ক হয়েছিলাম এবং পাঁচ লক্ষকল্প আগে ক্ষত্রিয় রাজা মেঘের সহায়ক হয়েছিলাম।

৬৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ধ্বজাদায়ক স্থবির এই গাথাগুলো ভাষণ করেছিলেন।

ধ্বজাদায়ক স্থবির অপদান অষ্টম সমাপ্ত।

৯. পদুম স্থবির অপদান
৬৭-৬৮. চতুর্সত্য প্রকাশকারী ও শ্রেষ্ঠধর্ম প্রবর্তক পদুমুত্তর ভগবান যখন অমৃতবারি বর্ষণ করে মহাজনতাকে অমৃতময় নির্বাণ সলিলে শান্ত, নিবৃত করছিলেন। তখন আমি ধ্বজাসহ পদ্মফুলের মালা হাতে নিয়ে হাত দুটি ঊর্ধ্বে তুলে ধরে দাঁড়িয়েছিলাম এবং পদুমুত্তর ভগবানের উদ্দেশে সেগুলো শূন্যে ছুঁড়ে মেরেছিলাম।

৬৯. ঠিক সেই মুহূর্তে ধ্বজাসহ পদ্মফুলের মালা ফিরে আসার সময় পদুমুত্তর ভগবান আমার সংকল্প জ্ঞাত হয়ে সেগুলো গ্রহণ করেছিলেন।

৭০. পদুমুত্তর ভগবান ধ্বজাসহ সেই পদ্মফুলের মালা হাতে নিয়ে ভিক্ষুসংঘের মাঝে দাঁড়িয়ে এই গাথাগুলো ভাষণ করেছিলেন।

৭১. যেই ব্যক্তি পদ্মফুলগুলো সর্বজ্ঞ, বিনায়ক পদুমুত্তর ভগবানের উদ্দেশে ছুঁড়ে মেরেছিলেন, এখন আমি সেই ব্যক্তির গুণকীর্তন করব। তোমরা সবাই মনোযোগ দিয়ে শোন।

৭৩. সে এই পুষ্পমাল্যের যতগুলো পাতা আছে ঠিক তার সমপরিমাণ চক্রবর্তী রাজা হবে এবং তখন তার ওপর আকাশ থেকে পুষ্পবৃষ্টি বর্ষিত হবে।

৭৪. আজ থেকে লক্ষকল্প পরে ওক্কাকুকুলে গৌতম নামক শাস্তা পৃথিবীতে আবির্ভূত হবেন।

৭৫. সে তাঁর ধর্মে ধর্মৌরসজাত উত্তরাধিকারী দায়াদ বুদ্ধপুত্র হবে এবং সর্বাসব ক্ষয় করে সম্পূর্ণ অনাসক্ত হয়ে নির্বাপিত হবে।

৭৬. মাতৃগর্ভ হতে ভূমিষ্ঠ হওয়ার পর আমি সম্প্রজ্ঞানের সঙ্গে দিনাতিপাত করেছি এবং জন্মের মাত্র পাঁচ বৎসর বয়সে অর্হত্ত্ব লাভ করেছি।

৭৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পদুম স্থবির এই গাথাগুলো ভাষণ করেছিলেন।

পদুম স্থবির অপদান নবম সমাপ্ত।

১০. অসনবোধিয় স্থবির অপদান
৭৮. জন্মের মাত্র সাত বৎসর বয়সে আমি লোকনায়ক বুদ্ধকে দেখেছিলাম এবং প্রসন্নমনে নরোত্তম বুদ্ধের কাছে উপস্থিত হয়েছিলাম।

৭৯. লোকশ্রেষ্ঠ তিষ্য ভগবান যেই বোধিবৃক্ষমূলে বসে বোধিজ্ঞান লাভ করেছিলেন, আমি অত্যন্ত হৃষ্ট-প্রহৃষ্ট চিত্তে সেই উত্তম বোধিবৃক্ষ রোপণ করেছিলাম।

৮০. সেই বোধিবৃক্ষের নাম অসন। আমি সেই উত্তম অসন বোধিবৃক্ষকে পাঁচ বৎসর যাবৎ পরিচর্যা করেছিলাম।

৮১. আমার রোপিত বোধিবৃক্ষের সুপুষ্পিত শাখা দেখে আমার শরীরে আশ্চর্যজনকভাবে লোমহর্ষণ হয়েছিল। তারপর আমি নিজের কৃতকর্মের কথা বলতে বলতে বুদ্ধশ্রেষ্ঠের নিকট উপস্থিত হয়েছিলাম।

৮২. সেই সময় অগ্রপুদ্গল স্বয়ম্ভূ তিষ্য সম্বুদ্ধ ভিক্ষুসংঘের মাঝে উপবিষ্ট হয়ে এই গাথাগুলো ভাষণ করেছিলেন।

৮৩. যেই ব্যক্তি বোধিবৃক্ষ রোপণ করেছেন ও অত্যন্ত শ্রদ্ধাসহকারে বুদ্ধপূজা করেছেন, এখন আমি তার গুণকীর্তন করব। তোমরা মনোযোগ দিয়ে শোন।

৮৪. সে দেবলোকে ত্রিশ কল্প দেবেন্দ্র রাজত্ব করবে এবং চৌষট্টিবার চক্রবর্তী রাজা হবে।

৮৫. তুষিত স্বর্গ হতে চ্যুত হয়ে সে পূর্বকৃত পুণ্য-প্রভাবে দ্বিবিধ সম্পত্তি ভোগ করে মনুষ্যলোকে রমিত হবে।

৮৬. সে কঠোর সাধনাবলে আত্মদমন করে উপশান্ত ও নিরুপধি হবে এবং সর্বাসব ক্ষয় করে সম্পূর্ণ অনাসক্ত হয়ে পরিনির্বাপিত হবে।

৮৭. কায়বিবেক, চিত্তবিবেক, উপধিবিবেক এই ত্রিবিধ বিবেকযুক্ত হয়ে আমি এখন সম্পূর্ণ উপশান্ত ও নিরুপধি এবং হস্তীনাগের ন্যায় সমস্ত বন্ধন ছিন্ন করে সম্পূর্ণ অনাসক্ত হয়ে অবস্থান করি।

৮৮. আজ থেকে বিরানব্বই কল্প আগে যেদিন আমি বোধিবৃক্ষ রোপণ করেছিলাম, সেই থেকে একবারও আমাকে দুর্গতিতে পড়তে হয়নি। এটি আমার বোধিবৃক্ষ রোপণেরই ফল।

৮৯. আজ থেকে চুয়াত্তর কল্প আগে আমি দণ্ডসেন নামক বিশ্ববিশ্রুত সপ্তরত্ন-সমন্বিত চক্রবর্তী রাজা হয়েছিলাম।

৯০. আজ থেকে তিয়াত্তর কল্প আগে আমি ‘সমন্তনেমি’ নামক পৃথিবীর অধিপতি চক্রবর্তী রাজা হয়েছিলাম।

৯১. আজ থেকে পঁচিশ কল্প আগে আমি পূর্ণক নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৯২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অসনবোধিয় স্থবির এই গাথাগুলো ভাষণ করেছিলেন।

অসনবোধিয় স্থবির অপদান দশম সমাপ্ত।

বীজনী বর্গ ষষ্ঠ সমাপ্ত।


 

৭. সকচিন্তনীয় বর্গ
১. সকচিন্তনীয় স্থবির অপদান
১. আমি শব্দহীন নির্জন, উপদ্রবমুক্ত, ঋষিগণের উপযুক্ত নিবাস গহীন বন দেখতে পেয়েছিলাম।

২. সেই গহীন নির্জন বনে আমি বালি দিয়ে একটি স্তূপ তৈরি করে তাতে নানা বুনো ফুল দিয়ে সাজিয়েছিলাম এবং সেই স্তূপটিতে আমি সম্মুখে স্থিত সম্বুদ্ধকে বন্দনা করার ন্যায় করে বন্দনা করেছিলাম।

৩. আমি আমার নিজ পুণ্যকর্মের ফলে সপ্তরত্ন-সমন্বিত রাজাধিপতি হয়েছিলাম। এটি আমার ফুলপূজা দানেরই ফল।

৪. আজ থেকে একানব্বই কল্প আগে আমি যেদিন ফুলপূজা করেছিলাম, সেই থেকে একবারও আমাকে দুর্গতিতে পড়তে হয়নি। এটি আমার পুষ্পপূজা দানেরই ফল।

৫. আশি কল্পের একদম শেষপ্রান্তে এসে আমি সপ্তরত্ন-সমন্বিত চার দ্বীপের অধীশ্বর চক্রবর্তী রাজা হয়েছিলাম।

৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সকচিন্তনীয় স্থবির এই গাথাগুলো ভাষণ করেছিলেন।

সকচিন্তনীয় স্থবির অপদান প্রথম সমাপ্ত।

২. অবোপুষ্পিয় স্থবির অপদান
৭. বিহার হতে বের হয়ে সিখী ভগবান চঙ্ক্রমণঘরে চঙ্ক্রমণের সময় চতুর্সত্য প্রকাশ করেছিলেন এবং অমৃতপদ নির্বাণ দেশনা করেছিলেন।

৮. বুদ্ধশ্রেষ্ঠ সিখী ভগবানের কথিত উপদেশ জ্ঞাত হয়ে আমি নানা ধরনের ফুল হাতে নিয়ে আকাশে ছিটিয়ে দিয়েছিলাম।

৯. সেই পুণ্য-প্রভাবে আমি জয়-পরাজয় ত্যাগ করে দ্বিপদীদের ইন্দ্র, লোকশ্রেষ্ঠ, নরশ্রেষ্ঠ বুদ্ধের কাছে অচলস্থান নির্বাণ লাভ করেছি।

১০. আজ থেকে একত্রিশ কল্প আগে যেদিন আমি নানাবিধ ফুল ছিটিয়ে দিয়েছিলাম, সেই থেকে একবারও আমাকে দুর্গতিতে পড়তে হয়নি। এটি আমার ফুলপূজা দানেরই ফল।

১১. আজ থেকে বিশ কল্প আগে আমি সপ্তরত্ন-সমন্বিত মহাপরাক্রমশালী সুমেধ নামক চক্রবর্তী রাজা হয়েছিলাম।

১২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অবোপুষ্পিয় স্থবির এই গাথাগুলো ভাষণ করেছিলেন।

অবোপুষ্পিয় স্থবির অপদান দ্বিতীয় সমাপ্ত।

৩. পচ্চাগমনীয় স্থবির অপদান
১৩. সেই সময় আমি সিন্ধু নদীর তীরে এক বক হয়ে জন্মেছিলাম। আমি পাপ বিষয়ে ভীষণ সুসংযত ছিলাম এবং শুধু শেওলা খেয়েই জীবন ধারণ করতাম।

১৪. আমি আকাশ পথে গমনরত বিরজ বীতমল বুদ্ধকে দেখেছিলাম এবং ঠোঁট দিয়ে শালপুষ্প নিয়ে বিপস্সী ভগবানের উদ্দেশে ছিটিয়ে দিয়েছিলাম।

১৫. তথাগত বুদ্ধের প্রতি যেই ব্যক্তির শ্রদ্ধা অচলা ও সুপ্রতিষ্ঠিত, সেই চিত্তপ্রসাদহেতু সে কখনো দুর্গতিতে গমন করে না।

১৬. বুদ্ধশ্রেষ্ঠের নিকট আমার আগমন শুভ হয়েছে এবং পাখি জন্মে আমি দুঃখমুক্তির সুবীজই বপন করেছিলাম।

১৭. আজ থেকে একানব্বই কল্প আগে যেদিন আমি শালপুষ্প দিয়ে পূজা করেছিলাম, সেই থেকে একবারও আমাকে দুর্গতিতে পড়তে হয়নি। এটি আমার বুদ্ধপূজা করারই ফল।

১৮. আজ থেকে সতের কল্প আগে আমি মহাপরাক্রমশালী সুচারুদর্শন নামে চক্রবর্তী রাজা হয়েছিলাম।

১৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পচ্চাগমনীয় স্থবির এই গাথাগুলো ভাষণ করেছিলেন।

পচ্চাগমনীয় স্থবির অপদান তৃতীয় সমাপ্ত।

৪. পরপ্রসাদক স্থবির অপদান
২০. শ্রেষ্ঠপুদ্গল, পণ্ডিতপ্রবর, বীর, মহর্ষি, বিজয়ী, সুবর্ণবর্ণের অধিকারী সম্বুদ্ধকে দেখে কে প্রসন্ন চিত্ত হন না?

২১. যার ধ্যান হিমালয়ের ন্যায় অপরিমেয় ও মহাসাগরে ন্যায় অনতিক্রম্য, সেই বুদ্ধ তথাগতকে দেখে কে প্রসন্নচিত্ত হন না?

২২. যাঁর শীলগুণ পৃথিবীর মতো অপ্রমেয় ও মণিহারের মতো অসম্ভব রকম সুন্দর, সেই বুদ্ধ তথাগতকে দেখে কে প্রসন্নচিত্ত হন না?

২৩. যাঁর জ্ঞানের পরিধি আকাশের ন্যায় অনন্ত ও অপ্রমেয়, সেই বুদ্ধ তথাগতকে দেখে কে প্রসন্নচিত্ত হন না?

২৪-২৫. এই চারটি গাথাযোগে সেই সেল ব্রাহ্মণ বু্‌দ্ধশ্রেষ্ঠ, অপরাজিত সিদ্ধার্থ ভগবানকে প্রশংসা করে, চুরানব্বই কল্প ধরে দুর্গতিতে জন্মগ্রহণ করেননি এবং সুগতি স্বর্গলোকে অনন্ত, অপ্রমেয় সুখসম্পত্তি ভোগ করেছিলেন।

২৬. আজ থেকে চুরানব্বই কল্প আগে যেদিন আমি লোক নায়ক বুদ্ধকে বহু উপমাযোগে প্রশংসা করেছিলাম, সেই থেকে একবারও আমাকে দুর্গতিতে পড়তে হয়নি। এটি আমার বুদ্ধকে প্রশংসা করাই ফল।

২৭. আজ থেকে চৌদ্দ কল্প আগে আমি চার দ্বীপের অধীশ্বর, সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

২৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পরপ্রসাদক স্থবির এই গাথাগুলো ভাষণ করেছিলেন।

পরপ্রসাদক স্থবির অপদান চতুর্থ সমাপ্ত।

৫. ভিসদায়ক স্থবির অপদান
২৯. বিপস্সী, সিখী ও বেস্সভূ এই তিনজন মহান ঋষির মধ্যে যিনি তৃতীয় ঋষি সেই পুরুষোত্তম বেস্সভূ গভীর বনে অবস্থান করছিলেন।

৩০. আমি পদ্মফুলের ডাঁটা নিয়ে বুদ্ধের নিকটে গিয়েছিলাম এবং সেই পদ্মফুলের ডাঁটা নিজ হাতে প্রসন্নমনে বুদ্ধকে দান করেছিলাম।

৩১. বেস্সভূ ভগবান সেই পদ্মফুলের ডাঁটা সুকোমল হাত দিয়ে স্পর্শ করেছিলেন, সেই পরম স্পর্শজ সুখের মতো সুখ আমি কখনো পাইনি, তার চাইতে অধিক কোথায়?

৩২. আমি হস্তীনাগ জন্মে যেই কুশল বীজ রোপণ করেছি, তার ফলে আমার সংসারচক্রে জন্মপরিভ্রমণ সমূলে নিঃশেষ হয়েছে।

৩৩. আজ থেকে একত্রিশ কল্প আগে যেদিন আমি সেই কর্ম করেছিলাম, সেই থেকে একবারও আমাকে দুর্গতিতে পড়তে হয়নি। এটি আমার পদ্মফুলের ডাঁটা দানেরই ফল।

৩৪. চৌদ্দ কল্প আগে আমি ষোলোবার মনুষ্যাধিপতি রাজা হয়েছিলাম এবং মহাপরাক্রমশালী চক্রবর্তী রাজা হয়েছিলাম।

৩৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ভিসদায়ক স্থবির এই গাথাগুলো ভাষণ করেছিলেন।

ভিসদায়ক স্থবির অপদান পঞ্চম সমাপ্ত।

৬. সুচিন্তিত স্থবির অপদান
৩৬. অভিজাত পশুরাজ সিংহের ন্যায় আমি দুর্গম পর্বতচারী ছিলাম এবং তখন পর্বতের অভ্যন্তরে মৃগ শিকার করেই আমি জীবন ধারণ করতাম।

৩৭. সর্বজ্ঞ অর্থদর্শী ভগবান আমাকে উদ্ধার মানসে পর্বতের অভ্যন্তরে এসেছিলেন।

৩৮. আমি যেই মুহূর্তে মৃগ হত্যার পর মাংস খেতে শুরু করেছি, ঠিক তখনই ভগবান ভিক্ষা করতে আমার কাছে উপস্থিত হয়েছিলেন।

৩৯. আমি সঙ্গে সঙ্গে অর্থদর্শী ভগবানকে সেই উৎকৃষ্ট মাংস দান করেছিলাম, তখন মহাবীর বুদ্ধ আমাকে সন্তুষ্ট করে অনুমোদন করেছিলেন।

৪০. সেই চিত্তপ্রসাদহেতু আমি দুর্গম গিরিপ্রান্তরে প্রবেশ করেছিলাম এবং মনে প্রীতি উৎপন্ন করে সেখানেই কালগত হয়েছিলাম।

৪১. এই মাংসদানের ফলে ও প্রার্থনাবলে আমি পনেরশত কল্প দেবলোকে রমিত হয়েছিলাম।

৪২. অবশিষ্ট কল্পগুলোতে আমি সেই মাংসদান ও বুদ্ধগুণ অনুস্মরণ এই কুশলচিন্তা করে করেই কাটিয়ে দিয়েছিলাম।

৪৩. আটত্রিশ কল্প আগে আমি আটবার দীর্ঘায়ু নামক রাজা ও ষাটশত কল্প আগে আমি দুইবার বরুণ নামক রাজা হয়েছিলাম।

৪৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সুচিন্তিত স্থবির এই গাথাগুলো ভাষণ করেছিলেন।

সুচিন্তিত স্থবির অপদান ষষ্ঠ সমাপ্ত।

৭. বস্ত্রদায়ক স্থবির অপদান
৪৫. সেই সময় আমি গরুড় পক্ষীকুলে জন্ম নিয়েছিলাম এবং বিরজ বীতমল বুদ্ধকে গন্ধমাদন পর্বতে যেতে দেখেছিলাম।

৪৬. গরুড় পক্ষীবেশ ত্যাগ করে আমি তখন মনুষ্যবেশ ধারণ করেছিলাম এবং দ্বিপদশ্রেষ্ঠ তথাগত বুদ্ধকে একটি দিব্যবস্ত্র দান করেছিলাম।

৪৭. আমার প্রদত্ত সেই দিব্যবস্ত্র লোকনায়ক বুদ্ধ গ্রহণ করেছিলেন এবং শূন্যে দাঁড়িয়ে এই গাথা ভাষণ করেছিলেন।

৪৮. সে এই বস্ত্রদানের ফলে ও প্রার্থনাবলে গরুড় পক্ষী জন্ম ত্যাগ করে দেবলোকে রমিত হবে।

৪৯. লোকশ্রেষ্ঠ, নরশ্রেষ্ঠ অর্থদর্শী ভগবান আমার সেই বস্ত্রদানের ভূয়সী প্রশংসা করে উত্তরমুখী হয়ে চলে গিয়েছিলেন।

৫০. জন্মজন্মান্তরে আমি প্রভূত বস্ত্রসম্পদের অধিকারী হতাম এবং আমার মাথার ওপর চন্দ্রাতপ ঝুলে থাকত। এটি আমার বস্ত্রদানেরই ফল।

৫১. ছত্রিশ কল্প আগে আমি সাতবার অরুণ নামক মনুষ্যাধিপতি মহাপরাক্রমশালী চক্রবর্তী রাজা ছিলাম।

৫২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বস্ত্রদায়ক স্থবির এই গাথাগুলো ভাষণ করেছিলেন।

বস্ত্রদায়ক স্থবির অপদান সপ্তম সমাপ্ত।

৮. অম্বদায়ক স্থবির অপদান
৫৩. অনোমদর্শী ভগবান পর্বত অভ্যন্তরে উপবিষ্ট হয়ে সমগ্র লোকে অনন্ত অপ্রমেয় মৈত্রী বিস্তার করেছিলেন।

৫৪. আমি তখন হিমালয় পর্বতে বানর হয়ে জন্ম নিয়েছিলাম। অনোমদর্শী ভগবানকে দেখতে পেয়ে আমি বুদ্ধের প্রতি অতীব প্রসন্নচিত্ত হয়েছিলাম।

৫৫. সেই সময় হিমালয়ের অদূরে বিশাল আমবাগান ছিল এবং তাতে প্রচুর সুমিষ্ঠ আম ছিল। সেই আমবাগান হতে সুমিষ্ঠ পাকা আম ও মধু নিয়ে ভগবানকে দান করেছিলাম।

৫৬. আমার সেই আম ও মধু এই উভয় দানের সুফল সেদিন অনোমদর্শী মহামুনি বুদ্ধ অত্যন্ত সুন্দরভাবে বর্ণনা করেছিলেন।

৫৭. সে সাতান্ন কল্প পর্যন্ত দেবলোকে রমিত হবে এবং বাকি কল্পগুলোতে সে তুষিত স্বর্গে জন্মপরিভ্রমণ করবে।

৫৮. পরিপক্ব জ্ঞানের দ্বারা পাপকর্মকে সম্পূর্ণরূপে ধ্বংস করে এবং বিনিপাত নিরয়ে না গিয়ে সে ক্লেশগুলোকে দগ্ধ করবে।

৫৯. আমি এখন শ্রেষ্ঠ মহর্ষি ভগবান বুদ্ধ কর্তৃক দমিত হয়েছি এবং সকল প্রকার জয়-পরাজয় ত্যাগ অচলস্থান নির্বাণ লাভ করেছি।

৬০. আজ থেকে সাতাত্তরশত কল্প আগে আমি চৌদ্দবার অম্বট্‌ঠজস নামক মহাপরাক্রমশালী চক্রবর্তী রাজা হয়েছিলাম।

৬১. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অম্বদায়ক স্থবির এই গাথাগুলো ভাষণ করেছিলেন।

অম্বদায়ক স্থবির অপদান অষ্টম সমাপ্ত।

৯. সুমন স্থবির অপদান
৬২. সেই সময় আমি সুমন নামক মালাকার ছিলাম এবং লোকের প্রতি অনুকম্পাপরায়ণ, বিরজ, বীতমল বুদ্ধকে দেখতে পেয়েছিলাম।

৬৩. আমার উভয় হাত দিয়ে উত্তম সুমনপুষ্প নিয়ে লোকবন্ধু সিখী বুদ্ধকে দান করেছিলাম।

৬৪. এই পুষ্পপূজার ফলে ও প্রার্থনাবলে আমাকে কখনো দুর্গতিতে পড়তে হয়নি। এটি আমার পুষ্পপূজারই ফল।

৬৫. আজ থেকে একত্রিশ কল্প আগে যেদিন আমি বুদ্ধকে পুষ্পদান করেছিলাম, সেই থেকে একবারও আমাকে দুর্গতিতে পড়তে হয়নি। এটি আমার পুষ্পপূজারই ফল।

৬৬. আজ থেকে ছাব্বিশ কল্প আগে আমি চারবার সপ্তরত্ন-সমন্বিত মহাযশস্বী চক্রবর্তী রাজা হয়েছিলাম।

৬৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সুমন স্থবির এই গাথাগুলো ভাষণ করেছিলেন।

সুমন স্থবির অপদান নবম সমাপ্ত।

১০. পুষ্পচঙ্কোটিয় স্থবির অপদান
৬৮-৬৯. নির্ভীক পশুরাজ সিংহের ন্যায়, গরুড় পক্ষীর ন্যায় ও প্রবল পরাক্রমী বাঘের ন্যায় ত্রিলোকের আশ্রয়, অপরাজিত সিখী বুদ্ধ ভিক্ষুসংঘ পরিবেষ্টিত হয়ে বসেছিলেন।

৭০. অনোজ পুষ্পগুলো অসম্ভব সুন্দর একটি মণিময় পাত্রে রেখে আমি পাতাসহ বুদ্ধশ্রেষ্ঠকে দান করেছিলাম।

৭১. হে দ্বিপদশ্রেষ্ঠ নরোত্তম, সেই চিত্ত-প্রসন্নতার কারণে আমি সমস্ত জয়-পরাজয় ত্যাগ করে অচলস্থান নির্বাণ লাভ করেছি।

৭২. আজ থেকে একত্রিশ কল্প আগে যেদিন আমি সেই পুণ্যকর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৭৩. আজ থেকে ত্রিশকল্প আগে আমি দেবভূতিস নামক সপ্তরত্ন-সমন্বিত চক্রবর্তী রাজা হয়েছিলাম।

৭৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পুষ্পচঙ্কোটিয় স্থবির এই গাথাগুলো ভাষণ করেছিলেন।

পুষ্পচঙ্কোটিয় স্থবির অপদান দশম সমাপ্ত।

সকচিন্তনীয় বর্গ সপ্তম সমাপ্ত।


 

৮. নাগসমাল বর্গ
১. নাগসমাল স্থবির অপদান
১. সুমহাপথে উৎপন্ন পাটলীপুষ্প নিয়ে আমি লোকবন্ধু সিখী বুদ্ধের উদ্দেশ্যে নির্মিত চৈত্যে পূজা করেছিলাম।

২. আজ থেকে একত্রিশ কল্প আগে যেদিন আমি সেই কর্ম করেছিলাম, সেই থেকে একবারও আমাকে দুর্গতিতে পড়তে হয়নি। এটি আমার স্তূপে পুষ্পপূজা করারই ফল।

৩. আজ থেকে পনেরো কল্প আগে আমি ভূমিয়ো নামক সপ্তরত্ন-সমন্বিত মহাপরাক্রমশালী এক চক্রবর্তী রাজা হয়েছিলাম।

৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান নাগসমাল স্থবির এই গাথাগুলো ভাষণ করেছিলেন।

নাগসমাল স্থবির অপদান প্রথম সমাপ্ত।

২. পদসংজ্ঞক স্থবির অপদান
৫. আদিত্যবন্ধু তিষ্য বুদ্ধের অমাড়িত পদচিহ্ন দেখে আমি অতিশয় হৃষ্ট-তুষ্ট চিত্তে প্রসন্ন হয়েছিলাম।

৬. আজ থেকে বিরানব্বই কল্প আগে যেদিন আমি পদচিহ্ন দেখে প্রসন্নচিত্ত হয়েছিলাম, সেই থেকে একবারও আমাকে দুর্গতিতে পড়তে হয়নি। এটি আমার পদচিহ্ন দেখে উৎপন্ন চিত্ত-প্রসন্নতারই ফল।

৭. আজ থেকে সাত কল্প আগে আমি সুমেধ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পদসংজ্ঞক স্থবির এই গাথাগুলো ভাষণ করেছিলেন।

পদসংজ্ঞক স্থবির অপদান দ্বিতীয় সমাপ্ত।

৩. বুদ্ধসংজ্ঞক স্থবির অপদান
৯. আমি গাছের ডালে ঝুলে থাকা শাস্তার পাংশুকূল চীবর দেখে দুহাত জোড় করে সেই পাংশুকূল চীবরটিকে বন্দনা করেছিলাম।

১০. আজ থেকে বিরানব্বই কল্প আগে যেদিন আমি সেই কুশলকর্মটি করেছিলাম, সেই থেকে একবারও আমাকে দুর্গতিতে পড়তে হয়নি। এটি আমার অর্হৎগণের ধ্বজা জ্ঞানে পাংশুকূল চীবরটিকে পূজা করারই ফল।

১১. আজ থেকে চার কল্প আগে আমি দুমসারোসি নামক চতুরন্ত বিজয়ী, মহাপরাক্রমশালী চক্রবর্তী রাজা হয়েছিলাম।

১২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বুদ্ধসংজ্ঞক স্থবির এই গাথাগুলো ভাষণ করেছিলেন।

বুদ্ধসংজ্ঞক স্থবির অপদান তৃতীয় সমাপ্ত।

৪. ভিসালবুদায়ক স্থবির অপদান
১৩. সেই সময় আমি গহীন বনে বসবাস করতাম। একদিন আমি পরম পূজার্হ বিপস্সী ভগবানকে দেখতে পেয়েছিলাম।

১৪. আমি হাত ধোয়ার জল ও পদ্মফুলের ডাঁটা দান করেছিলাম এবং শ্রদ্ধাবনত শিরে বন্দনা নিবেদনপূর্বক উত্তরমুখী হয়ে চলে গিয়েছিলাম।

১৫. আজ থেকে একানব্বই কল্প আগে যেদিন আমি পদ্মফুলের ডাঁটা দান করেছিলাম, সেই থেকে একবারও আমাকে দুর্গতিতে পড়তে হয়নি। এটি আমার পুণ্যকর্মেরই ফল।

১৬. আজ থেকে তিন কল্প আগে আমি ভিসসম্মত নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

১৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ভিসালবুদায়ক স্থবির এই গাথাগুলো ভাষণ করেছিলেন।

ভিসালবুদায়ক স্থবির অপদান চতুর্থ সমাপ্ত।

ষষ্ঠ ভাণবার সমাপ্ত।

৫. একসংজ্ঞক স্থবির অপদান
১৮. আমি পরম পূজার্হ খণ্ড নামক বিপস্সী ভগবানের অগ্রশ্রাবককে একবার পিণ্ডদান করেছিলাম।

১৯. হে দ্বিপদশ্রেষ্ঠ নরোত্তম, সেই চিত্ত-প্রসাদহেতু আমাকে কখনো দুর্গতিতে পড়তে হয়নি। এটি আমার একবার মাত্র ভিক্ষাদানেরই ফল।

২০. আজ থেকে চল্লিশ কল্প আগে আমি বরুণ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

২১. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান একসংজ্ঞক স্থবির এই গাথাগুলো ভাষণ করেছিলেন।

একসংজ্ঞক স্থবির অপদান পঞ্চম সমাপ্ত।

৬. তৃণসন্থারদায়ক অপদান
২২. হিমালয়ের অনতিদূরে একটি বিশাল সরোবর ছিল। সেটি ছিল ছায়া সুনিবিড় ও নানা পাকপাখালির কূজনে সদা মুখরিত।

২৩. আমি সেই সরোবরে স্নান করে ও সেখান থেকে জল পান করে তারই অদূরে অবস্থান করি। একদিন আমি আকাশপথে গমনরত শ্রমণশ্রেষ্ঠ তিষ্য ভগবানকে দেখতে পেয়েছিলাম।

২৪. আমার সংকল্পের কথা জ্ঞাত হয়ে অনুত্তর শাস্তা তিষ্য ভগবান মুহূর্তের মধ্যেই আকাশ হতে নেমে এসে ভূমিতে দাঁড়িয়েছিলেন।

২৫. তারপর আমি তৃণগুচ্ছ নিয়ে বসার আসন পেতে দিয়েছিলাম। লোকনায়ক তিষ্য ভগবান তাতে বসেছিলেন।

২৬. আমি অতীব প্রসন্নমনে লোকনায়ক বুদ্ধকে বন্দনা করেছিলাম এবং মহামুনি ভগবানের কথা চিন্তা করতে করতে কুটিরের বিপরীত দিকে চলে গিয়েছিলাম।

২৭. সেই চিত্ত-প্রসন্নতার কারণে আমি দেবলোকে উৎপন্ন হয়েছিলাম এবং সেই থেকে কখনো আমাকে দুর্গতিতে পড়তে হয়নি। এটি আমার তৃণমাদুর দানেরই ফল।

২৮. আজ থেকে দুই কল্প আগে আমি মিগসম্মত নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

২৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান তৃণসন্থারদায়ক স্থবির এই গাথাগুলো ভাষণ করেছিলেন।

তৃণসন্থারদায়ক স্থবির অপদান ষষ্ঠ সমাপ্ত।

৭. সুচদায়ক স্থবির অপদান
৩০. আজ থেকে ত্রিশ হাজার কল্প আগে পৃথিবীতে বত্রিশ মহাপুরুষ লক্ষণবিশিষ্ট সুমেধ নামক লোকনায়ক সম্বুদ্ধ উৎপন্ন হয়েছিলেন।

৩১. কাঞ্চনবর্ণের অধিকারী দ্বিপদশ্রেষ্ঠ সেই সুমেধ বুদ্ধকে আমি চীবর সেলাইয়ের জন্য পাঁচটি সুচ দান করেছিলাম।

৩২. সেই সুচ দানের পুণ্য-প্রভাবে আমি সুনিপুণ বিদর্শক হয়ে জন্মেছি এবং আমার জ্ঞান উৎপন্ন হয়েছে তীক্ষ্ণভাবে, অথচ বেশ আয়েশ করে ও সুখে।

৩৩. আমার সমস্ত ক্লেশ দগ্ধ হয়েছে এবং আমার জন্ম ধ্বংস হয়েছে। আমি সম্যকসম্বুদ্ধের শাসনে অন্তিম দেহ ধারণ করেছি।

৩৪. আমি চারবার দ্বিপদশ্রেষ্ঠ, প্রবল পরাক্রমী, সপ্তরত্ন-সমন্বিত চক্রবর্তী রাজা হয়েছিলাম।

৩৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সুচদায়ক স্থবির এই গাথাগুলো ভাষণ করেছিলেন।

সুচদায়ক স্থবির অপদান সপ্তম সমাপ্ত।

৮. পাটলিপুষ্পিয় স্থবির অপদান
৩৬. বত্রিশ মহাপুরুষ লক্ষণ-সমন্বিত সুবর্ণবর্ণ সম্বুদ্ধ নগরের মধ্যে দিয়ে যাচ্ছিলেন।

৩৭. তখন আমি সুকোমল শ্রেষ্ঠীপুত্র ছিলাম এবং হাতে পাটলিপুষ্প নিয়ে দাঁড়িয়েছিলাম।

৩৮. সেই পাটালিপুষ্প দিয়ে আমি অতীব হৃষ্ট-তুষ্ট চিত্তে দেবনরের নাথ, লোকবিদ তিষ্য সম্বুদ্ধকে পূজা ও বন্দনা করেছিলাম।

৩৯. আজ থেকে বিরানব্বই কল্প আগে যেদিন আমি এই পুণ্যকর্ম করেছিলাম, সেই থেকে একবারও আমাকে দুর্গতিতে পড়তে হয়নি। এটি আমার পুষ্পপূজারই ফল।

৪০. আজ থেকে তেষট্টি কল্প আগে আমি অভিসম্মত নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৪১. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পাটলিপুষ্পিয় স্থবির এই গাথাগুলো ভাষণ করেছিলেন।

পাটলিপুষ্পিয় স্থবির অপদান অষ্টম সমাপ্ত।

৯. ঠিতঞ্জলিয় স্থবির অপদান
৪২. পূর্বে আমি গভীর অরণ্যে মৃগশিকারী ছিলাম। সেখানে আমি বত্রিশ মহাপুরুষ লক্ষণ-সমন্বিত সম্বুদ্ধকে দেখতে পেয়েছিলাম।

৪৩. সেখানে আমি সম্বুদ্ধকে প্রণাম নিবেদন করে চলে গিয়েছিলাম এবং তারই অনতিদূরে পর্ণমাদুরে গিয়ে বসেছিলাম।

৪৪. সেই সময় আমার মাথার ওপর বজ্রপাত পড়েছিল। বজ্রপাতের আঘাতে মৃত্যুর সময় আমি আবারও সম্বুদ্ধকে প্রণাম নিবেদন করেছিলাম।

৪৫. আজ থেকে বিরানব্বই কল্প আগে যেদিন আমি সম্বুদ্ধকে প্রণাম নিবেদন করেছিলাম, সেই থেকে একবারও আমাকে দুর্গতিতে পড়তে হয়নি। এটি আমার প্রণাম নিবেদনেরই ফল।

৪৬. আজ থেকে চুয়ান্ন কল্প আগে আমি মৃগকেতু নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৪৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ঠিতঞ্জলিয়ের স্থবির এই গাথাগুলো ভাষণ করেছিলেন।

ঠিতঞ্জলিয়েয় স্থবির অপদান নবম সমাপ্ত।

১০. ত্রিপদুমিয় স্থবির অপদান
৪৮. সর্বধর্মে বিশারদ আত্মদান্ত পদুমুত্তর বুদ্ধ সেই সময় আত্মদমিত ভিক্ষুসংঘ-পরিবৃত হয়ে নগর হতে নিষ্ক্রান্ত হয়েছিলেন।

৪৯. আমি তখন হংসবতী নগরে এক মালাকার হয়ে জন্মেছিলাম এবং আমার হাতে তখন অসম্ভব সুন্দর কিছু পদ্মফুল ছিল।

৫০. অতঃপর আমি নগরমধ্যে গমনরত বিরজ, বীতমল বুদ্ধকে দেখতে পেলাম এবং দেখার পর চিন্তা করলাম :

৫১. এই ফুলগুলো রাজাকে দিয়ে আমার কী-ই বা লাভ হবে! বড় জোড় হাজারো ধন ও বহু গ্রাম লাভ করতে পারব।

৫২. তার চাইতে বরং আমি যদি অদান্ত দমনকারী, সকল সত্ত্বগণের হিতকারী, মহাবীর লোকনাথ বুদ্ধকে পূজা করি; তবে নিশ্চয় অমৃতধন নির্বাণ লাভ করতে পারব।

৫৩. এইরূপ চিন্তা করার পর আমার চিত্ত অসম্ভব রকম প্রফুল্লতায় ভরে উঠেছিল। তৎক্ষণাৎ আমি তিনটি রক্তিম বর্ণের পদ্মফুল নিয়ে আকাশে ছুঁড়ে মেরেছিলাম।

৫৪. ছুঁড়ে মারার সঙ্গে সঙ্গে সেই ফুলগুলো আকাশে চাঁদোয়ার মতো করে অধোমুখী হয়ে ভগবানের মাথার ওপর স্থিত হয়েছিল।

৫৫. সেখানকার যে সমস্ত মানুষ দৃশ্যটি দেখতে পেল তারা সকলেই ভীষণভাবে উৎফুল্ল হয়েছিল এবং আকাশবাসী দেবতারা সুমুধুর কণ্ঠে সাধুবাদ দিয়েছিলেন।

৫৬. তখন তারা সকলেই বললেন, বুদ্ধশ্রেষ্ঠের গুণপ্রভাবে আমরা ভীষণ আচনক দৃশ্য দেখতে পেলাম। আমরা এখন সেই ফুলগুলোর কীর্তিগাথাসমেত ধর্মশ্রবণ করব।

৫৭. পরম পূজার্হ, লোকবিদ পদুমুত্তর বুদ্ধ পথে দাঁড়িয়েই এই গাথাগুলো ভাষণ করেছিলেন।

৫৮. যেই মানব রক্তিম বর্ণের পদ্মফুল দিয়ে বুদ্ধকে পূজা করলেন, এখন আমি তার গুণকীর্তন করব। তোমরা মনোযোগ দিয়ে শোন।

৫৯. সে ত্রিশ হাজার কল্প দেবলোকে রমিত হবে এবং ত্রিশ কল্প দেবেন্দ্র হয়ে দেবলোকে রাজত্ব করবে।

৬০. তখন তার দেববিমানের বিস্তৃতি হবে দৈর্ঘ্যে তিনশত যোজন এবং প্রস্থে দেড়শত যোজন।

৬১. তখন তার জন্য চার লক্ষ চূড়া-বেষ্টিত মঞ্চবিশেষ, দর্শনীয় কূটাগার ও মহার্ঘ শয্যা-সমন্বিত বিমান উৎপন্ন হবে।

৬২. সেখানে লক্ষকোটি সুনিপুণা অপ্সরা তাকে পরিবেষ্টিত করে থাকবে। তারা দিব্য বাদ্য-বাজনাসমেত নৃত্যগীত করতে করতে তার চারপাশে প্রদক্ষিণ করবে।

৬৩. এমন সব অসম্ভব সুন্দরী দেব-অপ্সরা সমবিভ্যহারে সে দেবলোকে অবস্থান করবে এবং তখন তার ওপর প্রতিনিয়ত ব্যক্তিম বর্ণের দিব্য পুষ্পবৃষ্টি বর্ষিত হবে।

৬৪. দেববিমানের প্রতিটি ভিত্তিস্তম্ভে, নাগদন্তে, দ্বারে ও তোরণে চক্রাকারে রক্তিম বর্ণের দিব্যপুষ্প সব সময় ঝুলে থাকবে।

৬৫. সমগ্র দেববিমানটি ফুলে ফুলে ছেঁয়ে যাবে ও পাতায় পাতায় ভরে যাবে এবং দেব-অপ্সরাবৃন্দ ফুলসজ্জায় সজ্জিত হয়ে তাকে পরিতুষ্ট করবে।

৬৬. সেই দেবভবনের চারপাশে শতযোজন বিস্তৃত এলাকায় সেই রক্তিম বর্ণের পদ্মফুলগুলো প্রতিনিয়ত দিব্যগন্ধ ছড়াতে থাকবে।

৬৭. সে পঁচাত্তরবার চক্রবর্তী রাজা হবে এবং অসংখ্যবার প্রাদেসিক রাজা হবে।

৬৮. নিরাপদে, নিরুপদ্রবে দেব-মনুষ্যলোকে দ্বিবিধ সম্পত্তি ভোগ করে অন্তিম জন্মে সে নির্বাণ লাভ করবে।

৬৯. ধর্মবাণিজ্যে নিয়োজিত বুদ্ধ তথাগতকে আমি ভালো করেই চিনতে পেরেছি। তাই আমি তিনটি পদ্মফুল দিয়ে পূজা করে ত্রিবিধ সম্পত্তি লাভ করেছি।

৭০. আজ আমি ধর্মের সাক্ষাৎ পেয়েছি, সম্পূর্ণরূপে বিপ্রমুক্ত হয়েছি। তাই আমার মাথার ওপর সুপুষ্পিত রক্তিম বর্ণের পুষ্প স্থিত হবে।

৭১. পদুমুত্তর শাস্তা যখন আমার কৃতকর্মের গুণকীর্তন করছিলেন, তখন লক্ষ প্রাণীর ধর্মজ্ঞান উৎপন্ন হয়েছিল।

৭২. আজ থেকে লক্ষকল্প আগে যেদিন আমি বুদ্ধকে পূজা করেছিলাম, সেই থেকে একবারও আমাকে দুর্গতিতে পড়তে হয়নি। এটি আমার পদ্মফুল দানেরই ফল।

৭৩. আমার সমস্ত ক্লেশ দগ্ধ হয়েছে এবং আমার জন্মসকল ধ্বংসপ্রাপ্ত হয়েছে। আমার সর্বাসব পরিক্ষীণ হয়েছে এবং এখন আমার আর পুনর্জন্ম নেই।

৭৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ত্রিপদুমীয় স্থবির এই গাথাগুলো ভাষণ করেছিলেন।

ত্রিপদুমীয় স্থবির অপদান দশম সমাপ্ত।

নাগসমাল বর্গ অষ্টম সমাপ্ত।


 

৯. তিমির বর্গ
১. তিমিরপুষ্পিয় স্থবির অপদান
১. চন্দ্রভাগা নদীর তীরে আমি বসবাস করছিলাম এবং উপবিষ্ট সিদ্ধার্থ ভগবানকে দেখে আমার চিত্ত নির্মল আনন্দে ভরে উঠেছিল।

২. তাঁর প্রতি চিত্ত-প্রসন্নতা উৎপাদন করে আমি চিন্তা করলাম যে, নিশ্চয় ইনি নিজে তীর্ণ হয়েছেন এবং অপরকেও তীর্ণ করতে পারবেন, নিজে দান্ত হয়েছেন এবং অপরকেও দমন করতে পারবেন।

৩. নিজে ক্লেশমুক্ত হয়েছেন এবং অপরকেও ক্লেশমুক্ত করতে পারবেন, নিজে শান্ত হয়েছেন এবং অপরকেও শান্ত করতে পারবেন। নিজে মুক্ত হয়েছেন এবং অপরকেও মুক্ত করতে পারবেন। নিজে নিবৃত হয়েছেন এবং অপরকেও নিবৃত করতে পারবেন।

৪. এইভাবে চিন্তা করার পর আমি মহর্ষি সিদ্ধার্থ ভগবানের মাথার ওপর তিমিরপুষ্প নিয়ে ছিটিয়ে দিয়েছিলেন।

৫. দুহাত জোড় করে প্রথমে তাঁকে প্রদক্ষিণ করেছিলাম। তারপর শাস্তার পা ছুঁয়ে বন্দনা করে চলে গিয়েছিলাম।

৬. চলে যাওয়ার পর পরই আমি পশুরাজ সিংহের আক্রমণের শিকার হয়েছিলাম এবং প্রপাতে গমন করতে গিয়ে সেখানেই ভূপাতিত হয়েছিলাম।

৭. চুরানব্বই কল্প আগে যেদিন আমি তিমিরপুষ্প দিয়ে পূজা করেছিলাম, সেই থেকে একবারও আমাকে দুর্গতিতে পড়তে হয়নি। এটি আমার পুষ্পপূজারই ফল।

৮. আজ থেকে ছাপান্ন কল্প আগে আমি সাতবার মহাযশস্বী সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান তিমিরপুষ্পিয় স্থবির এই গাথাগুলো ভাষণ করেছিলেন।

তিমিরপুষ্পিয় স্থবির প্রথম সমাপ্ত।

২. গতসংজ্ঞক স্থবির অপদান
১০. আমি জন্মের মাত্র সাত বৎসর বয়সে অনাগারিক প্রব্রজ্যা গ্রহণ করেছিলাম এবং অতীব প্রসন্নমনে শাস্তার পদে বন্দনা নিবেদন করেছিলাম।

১১. আমি লাঙলে কর্ষিত ক্ষেত্রে জাত সাতটি পুষ্প হাতে নিয়ে অনন্ত গুণের সাগর তিষ্য বুদ্ধের উদ্দেশে আকাশে ছুঁড়ে মেরেছিলাম।

১২. আমি নিজ হাতে আনন্দিত মনে সুগতের অনুসৃত পথকে পূজা করে দুহাত জোড় করেছিলাম।

১৩. আজ থেকে বিরানব্বই কল্প আগে যেদিন আমি এই পুণ্যকর্ম করেছিলাম, সেই থেকে একবারও আমাকে দুর্গতিতে পড়তে হয়নি। এটি আমার বুদ্ধপূজারই ফল।

১৪. আজ থেকে আট কল্প আগে আমি তিনবার অগ্নিশিখা নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

১৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান গতসংজ্ঞক স্থবির এই গাথাগুলো ভাষণ করেছিলেন।

গতসংজ্ঞক স্থবির অপদান দ্বিতীয় সমাপ্ত।

৩. নিপন্নঞ্জলিক স্থবির অপদান
১৬. আমি বৃক্ষমূলে উপবিষ্ট হয়েই বসবাস করতাম। বিষম রোগপীড়িত হওয়া সত্ত্বেও গভীর অরণ্যে আমার মনে পরম করুণাভাব জাগ্রত ছিল।

১৭ আমার প্রতি অশেষ অনুকম্পাবশত শাস্তা তিষ্য ভগবান আমার কাছে গিয়েছিলেন। তখন আমি শায়িত অবস্থায় নতমস্তকে ভগবানকে প্রণাম নিবেদন করেছিলাম।

১৮. প্রসন্নমনে মহামানব সমুদ্ধকে অভিবাদন করার পর সেখানেই আমার মৃত্যু হয়েছিল।

১৯. আজ থেকে বিরানব্বই কল্প আগে যেদিন আমি পুরুষোত্তম ভগবানকে বন্দনা নিবেদন করেছিলাম, সেই থেকে একবারও আমাকে দুর্গতিতে পড়তে হয়নি। এটি আমার বন্দনা করারই ফল।

২১. আজ থেকে পাঁচকল্প আগে আমি পাঁচবার মহাশিখা নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

২২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান নিপন্নঞ্জলিক স্থবির এই গাথাগুলো ভাষণ করেছিলেন।

নিপন্নঞ্জলিক স্থবির অপদান তৃতীয় সমাপ্ত।

৪. অধোপুষ্পিয় স্থবির অপদান
২২. অভিভূ নামক সেই ভিক্ষু ছিলেন সিখী ভগবানের অগ্রশ্রাবক। (একদিন) মহানুভব, ত্রিবিদ্যালাভী অভিভূ স্থবির হিমালয়ে উপনীত হয়েছিলেন।

২৩. সেই সময় আমিও হিমালয়ে এক মনোরম আশ্রমে ঋষিপ্রব্রজ্যা নিয়ে বসবাস করছিলাম। আমি ছিলাম ধ্যানবশীভূত ও অসম্ভব ঋদ্ধিধর।

২৪. পাখি যেমন আকাশে ইচ্ছামতো উড়ে ও পর্বত অতিক্রম করে, ঠিক তদ্রূপ আমি পর্বতের পাদদেশে অবস্থিত পুষ্প হাতে নিয়ে পর্বতের ওপর গিয়েছিলাম।

২৫. আমি নিজ হাতে সাতটি পুষ্প নিয়ে অভিভূ স্থবিরকে পূজা করেছিলাম এবং বন্দনা নিবেদন করে সেখান হতে চলে গিয়েছিলাম।

২৬. আশ্রমের কুঠিরে গিয়ে কাঁধের বোঝা নিয়ে আমি পর্বতের অভ্যন্তরে চলে গিয়েছিলাম।

২৭. সেখানে আমাকে বিশাল এক অজগর সাপ দংশন করেছিল। তাতে করে আমি পূর্বকৃত কর্ম স্মরণ করে মৃত্যুবরণ করেছিলাম।

২৮. আজ থেকে একত্রিশ কল্প আগে যেদিন আমি পুষ্পপূজা করেছিলাম, সেই থেকে একবারও আমাকে দুর্গতিতে পড়তে হয়নি। এটি আমার পুষ্পপূজারই ফল।

২৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অধোপুষ্পিয় স্থবির এই গাথাগুলো ভাষণ করেছিলেন।

অধোপুষ্পিয় স্থবির অপদান চতুর্থ সমাপ্ত।

৫. রশ্মিসংজ্ঞক স্থবির অপদান
৩০. বহুকাল আগে আমি হিমালয় পর্বতে বসবাস করেছিলাম। পর্বতের অভ্যন্তরে আমি তখন মৃগচর্ম পরিধান করতাম।

৩১. সুপুষ্পিত শালবৃক্ষের ন্যায় ও আলোকোজ্জ্বল সূর্যের ন্যায় সুবর্ণবর্ণের অধিকারী সম্বুদ্ধকে আমি হিমালয় পর্বতে দেখতে পেয়েছিলাম।

৩২. মহর্ষি বিপস্সী ভগবানের শরীর হতে ষড়রশ্মি নির্গত হতে দেখে আমার চিত্ত অতীব প্রসন্ন হয়েছিল। তারপর আমি দুহাত জোড় করে নতশিরে বন্দনা করেছিলাম।

৩৩. আজ থেকে একানব্বই কল্প আগে যেদিন আমি যেই কর্ম করেছিলাম, সেই থেকে একবারও আমাকে দুর্গতিতে পড়তে হয়নি। এটি আমার বুদ্ধকে বন্দনা করারই ফল।

৩৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান রশ্মিসংজ্ঞক স্থবির এই গাথাগুলো ভাষণ করেছিলেন।

রশ্মিসংজ্ঞক স্থবির অপদান পঞ্চম সমাপ্ত।

৬. দ্বিতীয় রশ্মিসংজ্ঞক স্থবির অপদান
৩৫. পূর্বে আমি হিমালয় পর্বতে অবস্থান করতাম এবং গাছের বাকলে তৈরি চীবর পরিধান করতাম।

৩৬. সেই সময় আমি পর্বতে ধ্যানরত সুগত ফুস্স ভগবানকে দেখেছিলাম। তার শরীর হতে নির্গত ষড়বর্ণ বুদ্ধরশ্মি দেখে আমি দুহাত জোড় করেছিলাম। আমার চিত্ত তখন প্রসন্নতায় ভরে উঠেছিল।

৩৭. আজ থেকে বিরানব্বই কল্প আগে যেদিন আমি যেই কর্ম করেছিলাম, সেই থেকে একবারও আমাকে দুর্গতিতে পড়তে হয়নি। এটি আমার পূর্বকৃত পুণ্যকর্মেরই ফল।

৩৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান দ্বিতীয় রশ্মিসংজ্ঞক স্থবির এই গাথাগুলো ভাষণ করেছিলেন।

দ্বিতীয় রশ্মিসংজ্ঞক স্থবির অপদান ষষ্ঠ সমাপ্ত।

৭. ফলদায়ক স্থবির অপদান
৩৯. আমি সেই সময় মৃগচর্ম পরিধান করে হিমালয় পর্বতে অবস্থান করতাম। সেখানে জিনবর ফুস্স বুদ্ধকে দেখতে পেয়ে আমি সুমধুর ফলমূল দান করেছিলাম।

৪০. অতীব প্রসন্নমনে ফলমূল দান করার পর থেকে জন্মজন্মান্তরে আমি বিবিধ ফলমূল লাভ করতাম।

৪১. আজ থেকে বিরানব্বই কল্প আগে যেদিন আমি ফলমূল দান করেছিলাম, সেই থেকে একবারও আমাকে দুর্গতিতে পড়তে হয়নি। এটি আমার ফলমূল দানেরই ফল।

৪২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ফলদায়ক স্থবির এই গাথাগুলো ভাষণ করেছিলেন।

ফলদায়ক স্থবির অপদান সপ্তম সমাপ্ত।

৮. শব্দসংজ্ঞক স্থবির অপদান
৪৩. সেই সময় আমি হিমালয় পর্বতে পাতার মাদুরে বসবাস করতাম। ফুস্স ভগবান সেখানে গিয়ে ধর্মকথা বললে তাঁর সুভাষিত কথার প্রতি আমার চিত্ত ভীষণ প্রসন্ন হয়েছিল।

৪৪. আজ থেকে বিরানব্বই কল্প আগে যেদিন আমি সেই কর্ম করেছিলাম, সেই থেকে একবারও আমাকে দুর্গতিতে পড়তে হয়নি। এটি আমার পুণ্যকর্মেরই ফল।

৪৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান শব্দসংজ্ঞক স্থবির এই গাথাগুলো ভাষণ করেছিলেন।

শব্দসংজ্ঞক স্থবির অপদান অষ্টম সমাপ্ত।

৯. বোধিসিঞ্চক স্থবির অপদান
৪৬. সেই সময় বিপস্সী ভগবানের একটি মহাবোধিবৃক্ষ ছিল। প্রব্রজিত হয়ে আমি সেখানে গিয়েছিলাম।

৪৭. সুগন্ধী পুষ্প ও জল নিয়ে আমি সেই বোধিবৃক্ষকে পূজা করেছিলাম। বিপস্সী ভগবান নিজে মুক্ত হয়েছেন এবং আমাদেরও মুক্ত করবেন। নিজে নিবৃত হয়েছেন এবং আমাদেরও নিবৃত করবেন।

৪৮. আজ থেকে একানব্বই কল্প আগে যেদিন আমি বোধিবৃক্ষকে পূজা করেছিলাম, সেই থেকে একবারও আমাকে দুর্গতিতে পড়তে হয়নি। এটি আমার বোধিবৃক্ষ পূজারই ফল।

৪৯. আজ থেকে তেত্রিশ কল্প আগে আমি আটবার জনাধিপতি উদকসেচনা নামক চক্রবর্তী রাজা হয়েছিলাম।

৫০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বোধিসিঞ্চক স্থবির এই গাথাগুলো ভাষণ করেছিলেন।

বোধিসিঞ্চক স্থবির অপদান নবম সমাপ্ত।

১০. পদুমপুষ্পিয় স্থবির অপদান
৫১. আমি পুষ্করিণীতে নেমে পদ্মফুলের ডাঁটা খাচ্ছিলাম সেখানে আমি বত্রিশ মহাপুরুষ লক্ষণ-সমন্বিত ফুস্স বুদ্ধকে দেখতে পেয়েছিলাম।

৫২. তখন আমি পদ্মফুল হাতে নিয়ে আকাশে ছুঁড়ে দিয়েছিলাম এবং পূর্বকৃত পাপকর্মের কথা স্মরণ করে অনাগারিক প্রব্রজ্যা গ্রহণ করেছিলাম।

৫৩. প্রব্রজ্যা গ্রহণের পর আমি কায়িক ও মানসিকভাবে সংযম অবলম্বন করেছিলাম এবং বাক্য-দুশ্চরিত্র ত্যাগ করে জীবিকা পরিশুদ্ধ করেছিলাম।

৫৪. আজ থেকে বিরানব্বই কল্প আগে যেদিন আমি পুষ্পপূজা করেছিলাম, সেই থেকে একবারও আমাকে দুর্গতিতে পড়তে হয়নি। এটি আমার বুদ্ধপূজা করারই ফল।

৫৫. আঠারো কল্প ধরে আমি আঠারোবার পদুমাভাস নামক রাজা হয়েছিলাম।

৫৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পদুমপুষ্পিয় স্থবির এই গাথাগুলো ভাষণ করেছিলেন।

পদুমপুষ্পিয় স্থবির অপদান দশম সমাপ্ত।

তিমির বর্গ নবম সমাপ্ত।


 

১০. সুধা বর্গ
১. সুধাপিণ্ডিয় স্থবির অপদান
১. পূজার যোগ্য বুদ্ধ ও তাঁর শ্রাবক সংঘকে পূজা কর। এতে করে জগতের সমস্ত প্রপঞ্চ অতিক্রম করতে পারবে এবং যাবতীয় শোক-বিলাপ-পরিদেবন মুক্ত হতে পারবে।

২. এমন অকুতোভয়ী, নিবৃত, পূজার যোগ্য বুদ্ধ ও তাঁর শ্রাবক সংঘকে পূজা করার যে অমিত পুণ্যফল তা কোনোভাবেই কোনো কিছুর সঙ্গে তুলনা করে পরিমাপ করা সম্ভব নয়।

৩. জম্বুদ্বীপ, অপরযোগ, উত্তরকুরু ও পূর্ববিদেহ এই চার মহাদ্বীপের ক্ষমতার অধিকারী চক্রবর্তী রাজা হলেও একবার মাত্র পূজার যোগ্য বুদ্ধ ও তাঁর শ্রাবক সংঘকে পূজা করার যে ফল তার তুলনায় ষোলো ভাগের একভাগও হয় না।

৪. নরশ্রেষ্ঠ সিদ্ধার্থ ভগবানের উদ্দেশে নির্মীয়মাণ চৈত্য আমি অতীব প্রসন্নমনে সুধাপিণ্ড দান করেছিলাম।

৫. আজ থেকে চুরানব্বই কল্প আগে আমি যেই পুণ্যকর্ম সম্পাদন করেছিলাম, তারপর থেকে এখনো পর্যন্ত আমাকে দুর্গতিতে পড়তে হয়নি। পূর্বকৃত পুণ্যকর্মের ফল এমনই মহৎ!

৬. পূর্বকৃত পুণ্যকর্মের প্রভাবে আমি আজ থেকে ত্রিশ কল্প আগে তেরবার সপ্তরত্ন-সমন্বিত চক্রবর্তী রাজা হয়েছিলাম।

৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সুধাপিণ্ডিয় স্থবির এই গাথাগুলো ভাষণ করেছিলেন।

সুধাপিণ্ডিয় স্থবির অপদান প্রথম সমাপ্ত।

২. সুচিন্তিক স্থবির অপদান
৮. আদিত্যবন্ধু লোকনাথ তিষ্য ভগবানকে আমি অতীব প্রসন্নচিত্তে একটি পরিশুদ্ধ নির্মল বসার আসন দান করেছিলাম।

৯. আজ থেকে আঠারো কল্প আগে আমি মহারুচি নামক রাজা হয়েছিলাম। আর আমার প্রভূত ধনৈশ্বর্য, পান-ভোজন, শয্যাসন প্রভৃতি কোনো অভাব ছিল না।

১০. অতীব প্রসন্নমনে বুদ্ধ ভগবানকে বসার আসন দান করে আমি এখনো নিজের পূর্বকৃত সুকর্ম অনুভব করি।

১১. আজ থেকে বিরানব্বই কল্প আগে আমি যেই বসার আসন দান করেছিলাম, তারপর থেকে এখনো পর্যন্ত আমাকে দুর্গতিতে পড়তে হয়নি। বসার আসন দানের ফল এমনই মহৎ!

১২. আজ থেকে আটত্রিশ কল্প আগে আম রুচি, উপরুচি ও মহারুচি নামক তিনবার চক্রবর্তী রাজা হয়েছিলাম।

১৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সুচিন্তিক স্থবির এই গাথাগুলো ভাষণ করেছিলেন।

সুচিন্তিক স্থবির অপদান দ্বিতীয় সমাপ্ত।

৩. অর্ধচেলক স্থবির অপদান
১৪. আমি অতীতে তিষ্য ভগবানকে চীবর তৈরির জন্য অর্ধেক পরিমাণ কাপড় দান করেছিলাম। তাতে করে আমি দুর্গতিতে পতন হতে রক্ষা পেয়েছি।

১৫. অর্ধেক পরিমাণ কাপড় দান করে আমি কল্পকাল স্বর্গে আমোদিত হয়েছিলাম এবং অবশিষ্ট কল্পে আমি বহু কুশলকর্ম সম্পাদন করেছিলাম।

১৬. আজ থেকে বিরানব্বই কল্প আগে আমি যেই কাপড় দান করেছিলাম, তারপর থেকে একবারও আমাকে দুর্গতিতে পড়তে হয়নি। কাপড় দানের ফল এমনই মহৎ!

১৭. আজ থেকে ঊনপঞ্চাশ কল্প আগে আমি চক্রবর্তী রাজা হয়েছিলাম এবং বত্রিশবার জনাধিপতি মহাপ্রতাপশালী রাজা হয়েছিলাম।

১৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অর্ধচেলক স্থবির এই গাথাগুলো ভাষণ করেছিলেন।

অর্ধচেলক স্থবির অপদান তৃতীয় সমাপ্ত।

৪. সুচদায়ক স্থবির অপদান
১৯. আমি পূর্বে কামার ছিলাম। পুরুষোত্তম মহর্ষি বিপস্সী ভগবানকে আমি তখন সুচ দান করেছিলাম।

২০. সেই পুণ্য-প্রভাবে আমি জন্মজন্মান্তরে তীক্ষ্ণপ্রাজ্ঞ মহাজ্ঞানী হয়ে জন্মাতাম এবং পরিশেষে আমি সম্পূর্ণ রাগমুক্ত হয়েছি, বিমুক্ত হয়েছি, আসবক্ষয় জ্ঞান প্রাপ্ত হয়েছি।

২১. অতীত, বর্তমান, ভবিষ্যৎ সমস্ত জন্মে আমি জ্ঞানযোগে সবকিছুকে বিচার করতে সক্ষম হয়েছি। সুচ দানের ফল এমনই মহৎ।

২২. আজ থেকে একানব্বই কল্প আগে আমি সত্ত্বগণের মধ্যে সবচেয়ে তীক্ষ্ণপ্রাজ্ঞ ছিলাম এবং সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

২৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সুচদায়ক স্থবির এই গাথাগুলো ভাষণ করেছিলেন।

সুচদায়ক স্থবির অপদান চতুর্থ সমাপ্ত।

৫. গন্ধমালিয় স্থবির অপদান
২৪. আমি সিদ্ধার্থ ভগবানের উদ্দেশে গন্ধস্তূপ নির্মাণ করেছিলাম। আমি তা বুদ্ধগণের উপযোগী করে সুমনপুষ্পে আচ্ছাদিত করেছিলাম।

২৫-২৬. লোকনায়ক বুদ্ধ সেখানে উজ্জ্বল মণিকাঞ্চনের ন্যায়, দেবশ্রেষ্ঠ ইন্দ্রের ন্যায়, তেজস্বী সূর্যের ন্যায়, দৃঢ়পরাক্রমী বাঘের ন্যায় ও পশুরাজ সিংহের ন্যায় ভিক্ষুসংঘ-পরিবৃত হয়ে বসেছিলেন।

২৭. আমি শাস্তার পদযুগলে বন্দনা নিবেদন করে উত্তরমুখী হয়ে চলে গিয়েছিলাম। আমি সেই গন্ধমাল্য আজ থেকে চুরানব্বই কল্প আগে দান করেছিলাম।

২৮. এভাবে বিশেষ উপায়ে বুদ্ধকে পূজা করার ফলে আমি কখনো দুর্গতিতে জন্মাইনি। বুদ্ধপূজা করার ফল এমনই মহৎ!

২৯. আজ থেকে ঊনচল্লিশ কল্প আগে আমি ষোলোবার রাজচক্রবর্তী হয়েছিলাম।

৩০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান গন্ধমালিয় স্থবির এই গাথাগুলো ভাষণ করেছিলেন।

গন্ধমালিয় স্থবির অপদান পঞ্চম সমাপ্ত।

৬. ত্রিপুষ্পিয় স্থবির অপদান
৩১. আমি পূর্বে অরণ্যের মধ্যে হরিণ শিকারী ছিলাম। সবুজ পত্রপল্লবে শোভিত পাটলি বোধিবৃক্ষকে দেখে আমি তিনটি ফুল দিয়ে পূজা করেছিলাম।

৩২-৩৩. ভেতরে-বাইরে উভয় পরিশুদ্ধ, সুবিমুক্ত, অনাসক্ত লোকনায়ক বিপস্সী সম্বুদ্ধকে সামনে থেকে পূজা করার ন্যায় আমি স্বয়ং-পতিত পাতা কুড়িয়ে নিয়ে বাইরে আচ্ছাদিত করেছিলাম। সেই পাটলি বোধিবৃক্ষকে অভিবাদন করার পর সেখানেই আমার মৃত্যু হয়।

৩৪. আজ থেকে একানব্বই কল্প আগে আমি যেই বোধিবৃক্ষকে পূজা করেছিলাম, তার ফলে কখনো আমাকে দুর্গতিতে পড়তে হয়নি। এটি আমার বোধিবৃক্ষকে পূজা করারই ফল।

৩৫. আজ থেকে তেত্রিশ কল্প আগে আমি তেরবার সকলের প্রিয় মহাপরাক্রমশালী চক্রবর্তী রাজা হয়েছিলাম।

৩৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধশাসনে কৃতকার্য হয়েছি।

ঠিক এভাবেই আয়ুষ্মান ত্রিপুষ্পিয় স্থবির এই গাথাগুলো ভাষণ করেছিলেন।

ত্রিপুষ্পিয় স্থবির অপদান ষষ্ঠ সমাপ্ত।

৭. মধুপিণ্ডিক স্থবির অপদান
৩৭-৩৮. আমি ঋষিগণের মধ্যে শ্রেষ্ঠ আহ্বানার্হ, নিবৃত-অন্তর মহানাগ, মুক্তপুরুষ সিদ্ধার্থ ভগবানকে জনমানবহীন নির্জন নিস্তব্ধ গভীর অরণ্যে উপবিষ্ট দেখেছিলাম। তিনি তথায় লক্ষ নক্ষত্ররাজিতে পরিশোভিত শুকতারার ন্যায় চির দেদীপ্যমান ছিলেন।

৩৯. দেখার সঙ্গে সঙ্গেই আমার সমস্ত অন্তর এক অনির্বচনীয় আনন্দে ভরে উঠেছিল এবং সেই সঙ্গে এই জ্ঞান উৎপন্ন হয়েছিল যে, আমি সমাধি হতে উঠার পর সিদ্ধার্থ ভগবানকে সুমধুর মধু দান করেছিলাম।

৪০. অতঃপর আমি শাস্তার শ্রীপাদপদ্মে বন্দনা নিবেদন করে পূর্বমুখী হয়ে চলে গিয়েছিলাম। এই মধুদানের ফলে আমি চৌত্রিশ কল্প আগে ‘সুদর্শন’ নামক রাজা হয়েছিলাম।

৪১. আমি যখন ভোজন করতাম তখন যেন আমার খাদ্য মধু প্রবাহিত হতো এবং বর্ষিত হতো। এটি আমার পূর্বকর্মেরই ফল।

৪২. আজ থেকে চুরানব্বই কল্প আগে আমি যেই মধু দান করেছিলাম, তারপর থেকে কখনো আমাকে কোনো দুর্গতিতে পড়তে হয়নি। মধুদানের ফল এমনই মহৎ!

৪৩. আজ থেকে চৌত্রিশ কল্প আগে আমি চারবার সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৪৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান মধুপিণ্ডিক স্থবির এই গাথাগুলো ভাষণ করেছিলেন।

মধুপিণ্ডিক স্থবির অপদান সপ্তম সমাপ্ত।

৮. শয্যাসনদায়ক স্থবির অপদান
৪৫. আমি সিদ্ধার্থ ভগবানকে একটি পাতার মাদুর দান করেছিলাম। সিদ্ধার্থ ভগবান সেখানে উপবেশন করলে পরে তার চারপাশে নানা জাতের ফুল সাজিয়ে পুষ্পপূজা করেছিলাম।

৪৬. সেই পুণ্যের ফলে আমি মহার্ঘ মূল্যের অতীব রমণীয় প্রাসাদে কতবার যে রমিত হয়েছিলাম! তখন আমার সমস্ত শয়নকক্ষ মহার্ঘ পুষ্পে শোভিত থাকত।

৪৭. সেই পুষ্পশোভিত শয়নকক্ষে আমি প্রবেশ করা মাত্রই সমস্ত শয়নকক্ষজুড়ে পুষ্পবৃষ্টি বর্ষিত হতো।

৪৮. আজ থেকে চুরানব্বই কল্প আগে আমি পাতার মাদুর দান করেছিলাম, তারপর থেকে একবারও আমাকে দুর্গতিতে পড়তে হয়নি। এটি আমার পাতার মাদুর দান করারই ফল।

৪৯. আজ থেকে পাঁচকল্প আগে আমি সাতবার ‘তৃণসন্থারক’ নামক জনাধিপতি চক্রবর্তী রাজা হয়েছিলাম।

৫০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান শয্যাসনদায়ক স্থবির এই গাথাগুলো ভাষণ করেছিলেন।

শয্যাসনদায়ক স্থবির অপদান অষ্টম সমাপ্ত।

৯. বেয়্যাবচ্চক স্থবির অপদান
৫১. তখন বিপস্সী ভগবানের ছিল সুবৃহৎ ভিক্ষুপরিষদ। বুদ্ধ প্রমুখ সেই সুবৃহৎ ভিক্ষুপরিষদের একান্ত সেবক ছিলাম আমি। আমি তাদের সমস্ত কাজকর্ম করে দিতাম।

৫২. মহর্ষি সুগতকে দান দেওয়ার মতো আমার হাতে তখন কিছুই ছিল না। আমি শুধু প্রসন্নমনে শাস্তার চরণ যুগলে সশ্রদ্ধ বন্দনা করেছিলাম।

৫৩. আজ থেকে একানব্বই কল্প আগে আমি যেই সেবা-সৎকার করেছিলাম, সেই থেকে একবারও আমাকে দুর্গতিতে পড়তে হয়নি। এটি আমার বুদ্ধ প্রমুখ অনুত্তর ভিক্ষসংঘকে সেবা-সৎকার করারই ফল।

৫৪. আজ থেকে আট কল্প আগে আমি সুচিন্তিত নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৫৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বেয়্যাবচ্চক স্থবির এই গাথাগুলো ভাষণ করেছিলেন।

বেয়্যাবচ্চক স্থবির অপদান নবম সমাপ্ত।

১০. বুদ্ধোপস্থায়ক স্থবির অপদান
৫৬. আমি ছিলাম বিপস্সী ভগবানের শঙ্খবাদক। অমি প্রত্যহ মহর্ষি সুগতকে শঙ্খবাদনের মধ্য দিয়ে শঙ্খশব্দে পূজা করতাম।

৫৭. দেখ, এমন লোকনাথ সম্বুদ্ধকে শব্দপূজা করার ফলস্বরূপ আমাকে প্রতিনিয়ত ষাট হাজার দিব্যতূর্য পরিবেষ্টিত হয়ে থাকত।

৫৮. আজ থেকে একানব্বই কল্প আগে আমি যেই মহাঋষি সম্বুদ্ধকে শব্দপূজা করেছিলাম, তার ফলে একবারও আমাকে দুর্গতিতে পড়তে হয়নি। এটি আমার সম্বুদ্ধকে শব্দপূজা করারই ফল।

৫৯. আজ থেকে চব্বিশ কল্প আগে আমি ষোলোবার মহানির্ঘোষ নামক মহাপরাক্রমশালী চক্রবর্তী রাজা হয়েছিলাম।

৬০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বুদ্ধোপস্থায়ক স্থবির এই গাথাগুলো ভাষণ করেছিলেন।

বুদ্ধোপস্থায়ক স্থবির অপদান দশম সমাপ্ত।

সুধাবর্গ দশম সমাপ্ত।

বুদ্ধবর্গ দশম সমাপ্ত।

প্রথম শতক সমাপ্ত।


 

১১. ভিক্ষাদায়ী বর্গ
১. ভিক্ষাদায়ক স্থবির অপদান
১. দান গ্রহণের যোগ্য, নির্বাণগত, সুবর্ণ বর্ণ মহান সম্বুদ্ধ বন হতে গ্রামের উদ্দেশে বের হয়েছিলেন।

২. আমি জ্ঞানবলে উপশান্ত হয়েছেন এমন মহাবীর মহর্ষি সিদ্ধার্থ ভগবানকে এক চামচ ভিক্ষা দিয়েছিলাম।

৩. তিনি তাঁর অনুসারী বিশাল জনতাকে পরমা শান্তি নির্বাণে উপনীত করছিলেন। তাই সেই আদিত্যবন্ধু সম্বুদ্ধের প্রতি আমার গভীর শ্রদ্ধা-ভক্তি জাগ্রত হয়েছিল।

৪. আজ থেকে চুরানব্বই কল্প আগে আমি যেই দান করেছিলাম, তারপর থেকে আমাকে একবারও দুর্গতিতে পড়তে হয়নি। এটি আমার ভিক্ষাদানেরই ফল।

৫. আজ থেকে সাতাশি কল্প আগে আমি সাতবার মহারেণু নামক সপ্তরত্ন-সমন্বিত চক্রবর্তী রাজা হয়েছিলাম।

৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ভিক্ষাদায়ক স্থবির এই গাথাগুলো ভাষণ করেছিলেন।

ভিক্ষাদায়ক স্থবির অপদান প্রথম সমাপ্ত।

২. জ্ঞানসংজ্ঞিক স্থবির অপদান
৭-৮. শ্রেষ্ঠ আজানীয় ঘোড়ার ন্যায় ও মাতঙ্গ হাতির ন্যায় মহর্ষি জ্যোতিষ্মান লোকশ্রেষ্ঠ সম্যকবুদ্ধকে আমি দেখতে পেয়েছিলাম, যিনি পূর্ণচন্দ্রের ন্যায় দশদিক আলোকিত করে রথে প্রতিপন্ন হয়েছিলেন।

৯. তাঁর অসীম জ্ঞানের প্রতি প্রসন্ন হয়ে আমি দুহাত জোড় করেছিলাম এবং প্রসন্নচিত্তে সুপরিশুদ্ধ মনে সিদ্ধার্থ ভগবানকে অভিবাদন করেছিলেন।

১০. আজ থেকে চুরানব্বই কল্প আগে আমি যেই কর্ম করেছিলাম তারপর থেকে একবারও আমাকে দুর্গতিতে পড়তে হয়নি। এটি আমার জ্ঞানসংজ্ঞায় দুহাত জোড় করারই ফল।

১১. আজ থেকে তেয়াত্তর কল্প আগে আমি ষোলোবার সপ্তরত্ন-সমন্বিত মহাপরাক্রমশালী নরোত্তম চক্রবর্তী রাজা হয়েছিলাম।

১২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান জ্ঞানসংজ্ঞিক স্থবির এই গাথাগুলো ভাষণ করেছিলেন।

জ্ঞানসংজ্ঞিক স্থবির অপদান দ্বিতীয় সমাপ্ত।

৩. উৎপলহস্তিক স্থবির অপদান
১৩. সেই সময় আমি ছিলাম তিরবা নিবাসী মালাকার। একদিন আমি ত্রিলোক পূজ্য বিরজ বীতমল সিদ্ধার্থ বুদ্ধকে দেখতে পেয়েছিলাম।

১৪-১৫. আমি অতীব প্রসন্ন ও সুপরিশুদ্ধ মনে একগুচ্ছ ফুল দান করেছিলাম। সেই কৃতপুণ্যের ফলে আমি যেখানেই জন্মগ্রহণ করি না কেন, অতীব ইষ্ট ও মনোজ্ঞ ফল আমি ভোগ করতাম এবং সুদৃশ্য পুষ্পমাল্য আমার চারপাশে আমাকে পরিবেষ্টন করে থাকত। এটি আমার ফুলদানেরই ফল।

১৬. আজ থেকে চুরানব্বই কল্প আগে আমি যেই ফুল দান করেছিলাম, তারপর থেকে আমাকে একবারও দুর্গতিতে পড়তে হয়নি। এটি আমার পুষ্পপূজারই ফল।

১৭. বর্তমান জন্মের কথা বাদ দিলে সেই চুরানব্বই কল্পের পর থেকে আমি মোট পাঁচশবার রাজা হয়েছিলাম।

১৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান উৎপলহস্তিক স্থবির এই গাথাগুলো ভাষণ করেছিলেন।

উৎপলহস্তিক স্থবির অপদান তৃতীয় সমাপ্ত।

৪. পদপূজক স্থবির অপদান
১৯. আমি সিদ্ধার্থ ভগবানকে সুমনপুষ্প দান করেছিলাম। আমি ভীষণ আনন্দিত মনে তার পদযুগলে সাতটি পুষ্প ছিটিয়ে দিয়েছিলাম।

২০. সেই কুশল কর্মের প্রভাবেই আজ আমি অমৃতলোক নির্বাণ ভূমে অভিরমিত হই এবং আমি সম্যকসম্বুদ্ধের শাসনে অন্তিম দেহ ধারণ করেছি।

২১. আজ থেকে চুরানব্বই কল্প আগে আমি ভগবানের পদযুগলে যেই পুষ্পপূজা করেছিলাম, সেই থেকে আর একবারও আমাকে দুর্গতিতে পড়তে হয়নি। এটি আমার পুষ্পপূজারই ফল।

২২. আজ থেকে পাঁচ কল্প আগে আমি তেরবার ‘সমন্তগন্ধ’ নামক চতুরন্ত বিজয়ী জনাধিপতি চক্রবর্তী রাজা হয়েছিলাম।

২৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পদপূজক স্থবির এই গাথাগুলো ভাষণ করেছিলেন।

পদপূজক স্থবির অপদান চতুর্থ সমাপ্ত।

৫. মুষ্টিপুষ্পিয় স্থবির অপদান
২৪. তখন আমি ছিলাম সুদর্শন নামক এক মালাকার। একদিন আমি লোকশ্রেষ্ঠ নরোত্তম বিরজ বীতমল বুদ্ধকে দেখতে পেয়েছিলাম।

২৫. আমি দুহাতে সুমন পুষ্প নিয়ে পদুমুত্তর বুদ্ধকে পূজা করেছিলাম। তার ফলে আমি বিশুদ্ধ দিব্যচোখ লাভ করেছিলাম।

২৬. এই পুষ্প পূজার ফলে ও প্রার্থনাবলে আমাকে লক্ষকল্প দুর্গতিতে জন্ম নিতে হয়নি।

২৭. আজ থেকে ছত্রিশ কল্প আগে আমি ষোলোবার দেবোত্তর নামক মহাপরাক্রমশালী চক্রবর্তী রাজা হয়েছিলাম।

২৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান মুষ্টিপুষ্পিয় স্থবির এই গাথাগুলো ভাষণ করেছিলেন।

মুষ্টিপুষ্পিয় স্থবির অপদান পঞ্চম সমাপ্ত।

৬. উদকপূজক স্থবির অপদান
২৯. সুবর্ণবর্ণ জ্যোতিষ্মান সম্বুদ্ধ প্রজ্জ্বলিত ঘৃততৈলের মতো এবং তেজস্বী সূর্যের মতো আপন ঔজ্জ্বল্য ছড়িয়ে আকাশপথে গমন করছিলেন।

৩০. আমি তখন বুদ্ধকে পূজা করার মানসে দুহাতে জল নিয়ে আকাশে ছুঁড়ে মেরেছিলাম। মহাকারুণিক ঋষি মহাবীর বুদ্ধ তা গ্রহণ করেছিলেন।

৩১. পদুমুত্তর শাস্তা আকাশে দাঁড়িয়েই আমার সংকল্পের কথা অবগত হয়ে এই গাথা ভাষণ করেছিলেন।

৩২. এই ব্যক্তি পরম প্রীতির সঙ্গে এই জল দানের প্রভাবে লক্ষকল্প অপায় দুর্গতিতে যাবে না।

৩৩. সেই পুণ্য-প্রভাবে আমি দ্বিপদীর মধ্যে শ্রেষ্ঠ, লোকশ্রেষ্ঠ নরোত্তম হয়েছি এবং সমস্ত জয়-পরাজয় অতিক্রম করে অজর-অমর অচলস্থান নির্বাণ প্রাপ্ত হয়েছি।

৩৪. আজ থেকে পঁয়ষট্টিশত কল্প আগে আমি তিনবার চতুরন্ত বিজয়ী জনাধিপতি চক্রবর্তী রাজা হয়েছিলাম।

৩৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান উদকপূজক স্থবির এই গাথাগুলো ভাষণ করেছিলেন।

উদকপূজক স্থবির অপদান ষষ্ঠ সমাপ্ত।

৭. নলমালিয় স্থবির অপদান
৩৬-৩৭. তৃণমাদুরে উপবিষ্ট ত্রিলোকশ্রেষ্ঠ উপশান্ত পদুমুত্তর বুদ্ধকে আমি একজাতীয় নলে তৈরি হাতপাখা দিয়ে বাতাস করেছিলাম। বাতাস করার পর আমি দ্বিপদশ্রেষ্ঠ বুদ্ধকে তা দান করেছিলাম।

৩৮. লোকনায়ক সর্বজ্ঞ বুদ্ধ সেই হাতপাখা গ্রহণ করেছিলেন এবং আমার সংকল্পের কথা অবগত হয়ে আশীর্বাদসূচক এই গাথা ভাষণ করেছিলেন।

৩৯. তোমার হাতপাখা দিয়ে বাতাস করার ফলে আমার সমস্ত দেহ যেমন পরিদাহ হতে মুক্ত হয়ে শান্ত শীতল হয়েছে, ঠিক তদ্রূপ তোমার চিত্তও রাগ, দ্বেষ, মোহ এই ত্রিবিধাগ্নি হতে মুক্ত হয়ে চিরশান্ত, নিবৃত হোক।

৪০. তখন সেই বনকে আশ্রয় করে থাকা সমস্ত দেবতারা সেখানে সমাগত হয়েছিল। তারা বলল, আমরা সবাই গভীর শ্রদ্ধা নিয়ে অমৃতোপম আনন্দদায়ক বুদ্ধবাণী শোনার জন্য উন্মুখ হয়ে আছি।

৪১. ভগবান তথাকার দেবসংঘ-পরিবেষ্টিত সভায় উপবিষ্ট হয়ে অমৃতোপম আনন্দদায়ক এই গাথাগুলো ভাষণ করেছিলেন।

৪২. এই হাতপাখা দাতা ব্যক্তি হাতপাখা দানের ফলে ও প্রার্থনাবলে ভবিষ্যতে সুব্রত নামক চক্রবর্তী রাজা হবে।

৪৩. তারপর সে পূর্বকৃত পুণ্য-প্রভাবে মালুতো নামক চক্রবর্তী রাজা হবে।

৪৪. এই হাতপাখা দানের প্রভূত পুণ্য-প্রভাবে সে লক্ষকল্প অপায় দুর্গতিতে জন্ম নেবে না।

৪৫. ত্রিশ হাজার কল্পের মধ্যে সে মোট আত্রিশবার সুব্রত নামক চক্রবর্তী রাজা ও ঊনত্রিশ হাজার কল্পের মধ্যে সে আটবার মালুত নামক চক্রবর্তী রাজা হবে।

৪৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান নলমালিয় স্থবির এই গাথাগুলো ভাষণ করেছিলেন।

উদকপূজক স্থবির অপদান সপ্তম সমাপ্ত।

সপ্তম ভাণবার]

৮. আসন উপস্থায়ক স্থবির অপদান
৪৭. আমি নিঃশব্দ নিরিবিলি এক গভীর বনে অর্থদর্শী ভগবানকে একটি সিংহাসন দান করেছিলাম।

৪৮. আমি হাতে পুষ্পমাল্য নিয়ে শাস্তাকে প্রদক্ষিণ করে উত্তরমুখী হয়ে চলে গিয়েছিলাম।

৪৯. সেই পুণ্য-প্রভাবে আমি আজ দ্বিপদশ্রেষ্ঠ, লোকশ্রেষ্ঠ, নরোত্তম এবং সমস্ত জন্মকে ক্ষয় করে নিজেকে চিরনিবৃত করেছি।

৫০. আজ থেকে আটারশত কল্প আগে আমি যেই দান করেছিলাম, তার ফলে আমাকে একবারও দুর্গতিতে পড়তে হয়নি। এটি আমার সিংহাসন দানেরই ফল।

৫১. আজ থেকে সাতশত কল্প আগে আমি সন্নিব্বাপক নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৫২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান আসন উপস্থায়ক স্থবির এই গাথাগুলো ভাষণ করেছিলেন।

আসন উপস্থায়ক স্থবির অপদান অষ্টম সমাপ্ত।

৯. বিলালিদায়ক স্থবির অপদান
৫৩. আমি হিমালয়ের অনতিদূরে পর্ণকুটিরে বসবাস করতাম। সে সময় আমি লোভাতুর না হয়ে মৃদু ঘাসের ওপর শয়ন করতাম।

৫৪. মাটি খনন করে তোলা আলু, তালমূল, বিলালি ফল, কলা, বড়ই, ভল্লাতক ফল প্রভৃতি তখন প্রস্তুত ছিল।

৫৫. পরম পূজনীয়, লোকবিদ পদুমুত্তর বুদ্ধ আমার সংকল্পের কথা অবগত হয়ে আমার কাছে এসেছিলেন।

৫৬. আমি তখন অকস্মাৎ উপস্থিত হওয়া নরশ্রেষ্ঠ দেবাতিদেব মহানাগ বুদ্ধকে বিলাল ফল হাতে নিয়ে তার পাত্রে দান করেছিলাম।

৫৭. মহাবীর বুদ্ধ তখন আমার মনে আনন্দ উৎপাদনের জন্য তা পরিভোগ করেছিলেন এবং এই গাথা বলেছিলেন।

৫৮. নিজের চিত্তকে প্রসন্ন করে তুমি আমায় বিলাল ফল দান করলে, তার ফলে তুমি লক্ষকল্প অপায় দুর্গতিতে জন্ম নেবে না।

৫৯. এখন আমি সমস্ত জন্ম ক্ষয় করে অবস্থান করছি। এই সম্যকসম্বুদ্ধের শাসনে আমি অন্তিম দেহ ধারণ করেছি।

৬০. আজ থেকে চুয়ান্ন কল্প আগে আমি সুমেখলিয় নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৬১. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বিলালিদায়ক স্থবির এই গাথাগুলো ভাষণ করেছিলেন।

বিলালিদায়ক স্থবির অপদান নবম সমাপ্ত।

১০. রেণুপূজক স্থবির অপদান
৬২-৬৩. মধ্যাহ্ন সূর্যের ন্যায় ও ভরা পূর্ণিমার চাঁদের ন্যায় সর্বদিক আলোকিত করা সুবর্ণবর্ণ সম্বুদ্ধ আপন শিষ্য-পরিবেষ্টিত হয়ে সগৌরবে আমার এখানে উপস্থিত হয়েছিলেন। আমি নাগপুষ্পরেণু হাতে নিয়ে তাঁকে দান করেছিলাম।

৬৪. আজ থেকে একানব্বই কল্প আগে আমি যেই পুষ্পরেণু দান করেছিলাম, তার ফলে একবারও আমাকে দুর্গতিতে পড়তে হয়নি। এটি আমার বুদ্ধপূজারই ফল।

৬৫. আজ থেকে পঁয়তাল্লিশ কল্প আগে আমি রেণু নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৬৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান রেণুপূজক স্থবির এই গাথাগুলো ভাষণ করেছিলেন।

রেণুপূজক স্থবির অপদান দশম সমাপ্ত।

ভিক্ষাদায়ী বর্গ একাদশ সমাপ্ত।


 

১২. মহাপরিবার বর্গ
১. মহাপরিবারক স্থবির অপদান
১. সেই সময় লোকশ্রেষ্ঠ, নরোত্তম বিপস্সী ভগবান আটষট্টি হাজার শিষ্য-পরিবৃত হয়ে আমাদের ক্ষুদ্র দ্বীপে প্রবেশ করেছিলেন।

২. নগর হতে বের হয়ে আমি সেই দ্বীপের চৈত্যে গিয়ে পরম পূজনীয় বিরজ বীতমল বুদ্ধকে দেখতে পেয়েছিলাম।

৩. চুরাশি হাজার যক্ষ আমার কাছে এসে তখন আমাকে তাবতিংস স্বর্গে ইন্দ্রের ন্যায় সেবা-সৎকার করছিলেন।

৪. সেই সময় আমি আমার প্রাসাদ হতে বের হয়ে একটি দিব্যবস্ত্র নিয়েছিলাম এবং ভগবান বুদ্ধের কাছে গিয়ে অভিবাদন করে সেই দিব্যবস্ত্রটি দান করেছিলাম।

৫. অহো বুদ্ধ! অহো ধর্ম! অহো আমাদের শাস্তা! বুদ্ধের তেজশক্তিতে তখন সমগ্র পৃথিবী কম্পিত হয়েছিল।

৬. আমি সেই অতি আশ্চর্য দৃশ্য দেখে অবাক বনে গিয়েছিলাম। আমার সমস্ত লোম খাড়া হয়ে গিয়েছিল। তারপর আমি দ্বিপদশ্রেষ্ঠ বুদ্ধের প্রতি চিত্তকে প্রসন্ন করেছিলাম।

৭. সেই প্রসন্নচিত্তে আমি শাস্তাকে দিব্যবস্ত্রটি দান করেছিলাম। এবং সপরিষদ আমি তাঁর শরণ গ্রহণ করেছিলাম।

৮. আজ থেকে একানব্বই কল্প আগে আমি যেই কর্ম করেছিলাম, তারপর থেকে আমাকে একবারও দুর্গতিতে পড়তে হয়নি। এটি আমার বুদ্ধপূজারই ফল।

৯. আজ থেকে পনেরো কল্প আগে আমি ষোলোবার সুবাহন নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

১০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান মহাপরিবারক স্থবির এই গাথাগুলো ভাষণ করেছিলেন।

মহাপরিবারক স্থবির অপদান প্রথম সমাপ্ত।

২. সুমঙ্গল স্থবির অপদান
১১. লোকশ্রেষ্ঠ নরোত্তম জিনবর অর্থদর্শী ভগবান বিহার হতে বের হয়ে একটি বড় দীঘিতে এসেছিলেন।

১২. সেখানে তিনি স্নান করেছিলেন এবং পরিধেয় চীবর পরিধান করে দাঁড়িয়ে দাঁড়িয়ে এদিক-সেদিক দেখছিলেন।

১৩. আমি আমার ভবনে বসেই লোকনায়ক বুদ্ধকে দেখতে পেয়েছিলাম। তখনি আমি অতীব আনন্দিত মনে করতালি দিয়েছিলাম।

১৪. মধ্যাহ্ন সূর্যের ন্যায় জ্যোতিষ্মান ও তেজস্বী সম্বুদ্ধকে আমি দিব্য নৃত্য-গীতে ও দিব্য বাদ্যযন্ত্র বাজিয়ে আনন্দিত করেছিলাম।

১৫. সেই পুণ্য-প্রভাবে দেবলোকে অথবা মনুষ্যলোকে যেখানেই জন্মগ্রহণ করি না কেন সর্বত্রই আমি আমার বিপুল যশ দিয়ে অন্য সত্ত্বদের অতিক্রম করতাম।

১৬. হে পুরুষশ্রেষ্ঠ, আপনাকে নমস্কার। হে পুরুষোত্তম, আপনাকে নমস্কার। হে মুনি, আপনি আগে নিজেকে পরিপুষ্ট করে তারপর অপর সত্ত্বগণকে পরিপুষ্ট করেছিলেন।

১৭. স্বীয় সত্যব্রতে দৃঢ়ভাবে অধিষ্ঠিত থেকে অতীব আনন্দিত মনে সম্বুদ্ধকে সেবা-পূজা করে আমি তুষিত স্বর্গে উৎপন্ন হয়েছিলাম।

১৮. আজ থেকে ষোলোশত কল্প আগে আমি আঠারোবার সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

১৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সুমঙ্গল স্থবির এই গাথাগুলো ভাষণ করেছিলেন।

সুমঙ্গল স্থবির অপদান দ্বিতীয় সমাপ্ত।

৩. শরণগমনীয় স্থবির অপদান
২০. সেই সময় বিশাল দিব্য অস্ত্র-শস্ত্রে সজ্জিত হয়ে সপরিষদ উভয় দেবরাজ যুদ্ধে অবতীর্ণ হয়েছিলেন।

২১. পরম পূজনীয় লোকবিদ পদুমুত্তর শাস্তা আকাশে দাঁড়িয়ে যুদ্ধে অবতীর্ণ সেই সপরিষদ উভয় দেবরাজকে সংবেগ-উৎপাদক ধর্মদেশনা করেছিলেন।

২২. তাতে করে তথাস্তু সমস্ত দেবতা ভীষণ খুশি হয়ে নিজেদের সমস্ত অস্ত্র-শস্ত্র ছুঁড়ে ফেলে দিয়েছিলেন। এবং সঙ্গে সঙ্গে সম্বুদ্ধকে বন্দনা নিবেদন করে সকলেই একাগ্রচিত্ত হয়েছিলেন।

২৩. আমার সংকল্পের কথা অবগত হয়ে পরম করুণাময় লোকবিদ পদুমুত্তর ভগবান অমৃতনির্ঝর উপদেশ প্রদান করেছিলেন এবং সেই সঙ্গে মহাজনতাকে শান্ত-নিবৃত করেছিলেন।

২৪. প্রদুষ্টচিত্ত মানুষ যদি কোনো একটি প্রাণীকেও কষ্ট দেয়, তাহলে সে সেই প্রদুষ্টচিত্তের কারণেই অপায়ে জন্মগ্রহণ করে।

২৫. সংগ্রামে অবতীর্ণ নাগের ন্যায় তোমরা বহু প্রাণীকে কষ্ট দিয়েছ। এবার তোমরা নিজ নিজ চিত্তকে শান্ত-নিবৃত কর। বারবার হত্যায় লিপ্ত হইও না।

২৬. সেই দুই দেবরাজের সুবৃহৎ পরিষদসহ আমরা সবাই লোকশ্রেষ্ঠ সম্বুদ্ধের শরণ গ্রহণ করেছিলাম।

২৭. সেই চক্ষুষ্মান পদুমুত্তর সম্বুদ্ধ উপস্থিত জনতাকে উপদেশ দিয়ে দেবগণ দেখে মতো করে উত্তরমুখী হয়ে চলে গিয়েছিলেন।

২৮. সেই প্রথম আমি দ্বিপদশ্রেষ্ঠ সম্বুদ্ধের শরণ গ্রহণ করেছিলাম, তারপর থেকে লক্ষকল্প আমাকে অপায় দুর্গতিতে জন্ম নিতে হয়নি।

২৯. আজ থেকে ত্রিশ হাজার কল্প আগে আমি মোট ষোলোবার মহাদুন্দুভি নামক চক্রবর্তী রাজা হয়েছিলাম।

৩০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান শরণগমনীয় স্থবির এই গাথাগুলো ভাষণ করেছিলেন।

শরণগমনীয় স্থবির অপদান তৃতীয় সমাপ্ত।

৪. একাসনীয় স্থবির অপদান
৩১. সেই সময় আমি বরুণ নামক দেবরাজ ছিলাম। আমি দেববাহনে চড়ে দিব্য পুষ্পমাল্য ও তূর্য্য বাজিয়ে অর্থদর্শী সম্বুদ্ধকে পূজা করেছিলাম।

৩২. নরোত্তম লোকনায়ক অর্থদর্শী ভগবান পরিনির্বাপিত হলে পরে আমি সমস্ত দিব্যমাল্য ও দিব্যতূর্য্য নিয়ে মহাবোধিবৃক্ষমূলে গিয়েছিলাম।

৩৩. আমি মহাবোধিবৃক্ষকে সাক্ষাৎ বুদ্ধের ন্যায় দিব্যতূর্য বাজিয়ে মনোজ্ঞ নৃত্যের মাধ্যমে পূজা করেছিলাম।

৩৪. ধরণীর বুকে বর্ধিষ্ণু সেই মহাবোধিবৃক্ষকে পূজা করে আমি পদ্মাসনে বসেছিলাম এবং সেই আসনেই আমি মৃত্যুবরণ করেছিলাম।

৩৫. আমি স্বীয় কর্মে সন্তুষ্ট ছিলাম এবং মহাবোধিবৃক্ষের প্রতি ভীষণ প্রসন্ন ছিলাম। সেই চিত্ত-প্রসন্নতার কারণে আমি নির্মাণরতি দেবলোকে জন্মগ্রহণ করেছিলাম।

৩৬. দেবমনুষ্যলোকে প্রতিটি জন্মে ষাট হাজার তূর্য্য-বাদ্য আমাকে প্রতিনিয়ত পরিবেষ্টন করে থাকত।

৩৭. এখন আমার রাগ, দ্বেষ, মোহ এই ত্রিবিধ অগ্নি সম্পূর্ণ নিরুদ্ধ হয়েছে এবং সমস্ত জন্ম ক্ষয় হয়েছে। আমি এই সম্যকসম্বুদ্ধের শাসনে অন্তিম দেহ ধারণ করেছি।

৩৮. আজ থেকে শতকল্প আগে আমি চৌত্রিশবার সুবাহু নামক সপ্তরত্ন-সমন্বিত চক্রবর্তী রাজা হয়েছিলাম।

৩৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান একাসনীয় স্থবির এই গাথাগুলো ভাষণ করেছিলেন।

একাসনীয় স্থবির অপদান চতুর্থ সমাপ্ত।

৫. সুবর্ণপুষ্পিয় স্থবির অপদান
৪০. লোকশ্রেষ্ঠ নরোত্তম বিপস্সী ভগবান উপবিষ্ট হয়ে বিশাল জনতাকে অমৃতপদ নির্বাণ ধর্মদেশনা করেছিলেন।

৪১. সেই দ্বিপদশ্রেষ্ঠ ভগবান বুদ্ধের ধর্মদেশনা শুনে আমি চারটি সুবর্ণপুষ্প তাঁকে দান করেছিলাম।

৪২. সেই চারটি সুবর্ণপুষ্প বুদ্ধ প্রমুখ সমগ্র পরিষদের ওপর শামিয়ানা হয়ে ছায়া দিয়েছিল। তখন সুবর্ণপুষ্পের প্রভা ও বুদ্ধশরীরের প্রভা মিলে একাকার হয়ে চতুর্দিক বিপুল আলোয় আলোকিত হয়েছিল।

৪৩. সেই অসম্ভব সুন্দর দৃশ্য প্রত্যক্ষ করে আমি ভগবান বুদ্ধের প্রতি উদগ্রচিত্ত, প্রসন্নমনা, কৃতাঞ্জলি ও অসম্ভব ভক্তিপ্রবণ হয়েছিলাম।

৪৪. আমি সুব্রত সম্বুদ্ধকে মনে মনে প্রার্থনা জানিয়েছিলাম এবং সশ্রদ্ধ বন্দনা নিবেদন করেছিলাম। আমি আমার খুশির কথা সবাইকে জানিয়ে নিজের বাসভবনে চলে গিয়েছিলাম।

৪৫. আমি আমার বাসভবনে উপবিষ্ট হওয়ার পরও বুদ্ধশ্রেষ্ঠকে স্মরণ করছিলাম। সেই চিত্ত-প্রসন্নতার কারণে আমি তুষিত দেবলোকে জন্মগ্রহণ করেছিলাম।

৪৬. আজ থেকে একানব্বই কল্প আগে আমি বহু পুষ্প দান করেছিলাম, তারপর থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৪৭. আজ থেকে তেতাল্লিশ কল্প আগে আমি ষোলোবার নেত্তিসম্মত নামক মহাপরাক্রমশালী চক্রবর্তী রাজা হয়েছিলাম।

৪৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সুবর্ণপুষ্পিয় স্থবির এই গাথাগুলো ভাষণ করেছিলেন।

সুবর্ণপুষ্পিয় স্থবির অপদান পঞ্চম সমাপ্ত।

৬. চিতকপূজক স্থবির অপদান
৪৯. লোকবন্ধু সিখী ভগবান বুদ্ধ পরিনির্বাপিত হওয়ার পর আমি অমাত্য ও পরিবার-পরিজন নিয়ে রাজায়তনে বসবাস করছিলাম।

৫০. আমি অতীব প্রসন্নচিত্তে ও খুশি মনে সিখী ভগবানের শ্মশানে গিয়েছিলাম। তথায় আমি দিব্যতূর্য্য বাজিয়ে সুগন্ধ পুষ্পমাল্য ছিটিয়ে দিয়েছিলাম।

৫১. পবিত্র শ্মশানে পূজা করে আমি বন্দনা করেছিলাম। অতীব খুশি মনে আমি নিজ বাসভবনে চলে গিয়েছিলাম।

৫২-৫৩. আমি আমার বাসভবনে বসে বসে শুধু পবিত্র শ্মশানকে পূজা করার সেই স্মৃতিটুকু বারবার স্মরণ করছিলাম। হে দ্বিপদশ্রেষ্ঠ লোকশ্রেষ্ঠ নরোত্তম, সেই পুণ্য-প্রভাবে আমি দেব-মনুষ্যলোকে উভয় সম্পত্তি ভোগ করেছি এবং সমস্ত জয়-পরাজয় অতিক্রম করে অচলস্থান নির্বাণ লাভ করেছি।

৫৪. আজ থেকে একত্রিশ কল্প আগে আমি যেই পুষ্পাদি দ্বারা পূজা করেছিলাম, তারপর থেকে একবারও আমাকে অপায় দুর্গতিতে পড়তে হয়নি। এটি আমার ভগবান বুদ্ধের পবিত্র শ্মশানে পূজা করারই ফল।

৫৫. আজ থেকে ঊনত্রিশ কল্প আগে আমি ষোলোবার উগ্গত নামক মহাপরাক্রমশালী চক্রবর্তী রাজা হয়েছিলাম।

৫৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান চিতকপূজক স্থবির এই গাথাগুলো ভাষণ করেছিলেন।

চিতকপূজক স্থবির অপদান ষষ্ঠ সমাপ্ত।

৭. বুদ্ধসংজ্ঞিক স্থবির অপদান
৫৭. ত্রিলোকশ্রেষ্ঠ বিপস্সী ভগবান যখন নিজের আয়ুসংস্কার বিসর্জন দিয়েছিলেন, ঠিক সেই মুহূর্তে সসাগরা পৃথিবী প্রকম্পিত হয়েছিল।

৫৮. বিপস্সী বুদ্ধ আয়ুসংস্কার বিসর্জন করার ফলে আমার সুবিস্তৃত, সুচিত্রিত, দর্শনীয় ভবনটিও প্রকম্পিত হয়েছিল।

৫৯. আমার বিশাল ভবনটি প্রকম্পিত হয়ে উঠলে পরে সঙ্গে সঙ্গে সমগ্র বিশ্বব্রহ্মা- যেন ক্ষণিকের জন্য আলোকিত হয়ে উঠল। এই আলো দেখা দেওয়ার কারণ কী? আমার মনে প্রশ্ন দেখা দিল।

৬০. তখনি বৈশ্রাবণ মহারাজা পৃথিবীতে এসে লোকজনকে আশ্বস্ত করে বললেন, ভয়ের কোনো কারণ নেই। আপনারা সকলেই সংযত ও একাগ্রচিত্ত হোন।

৬১. অহো বুদ্ধো! অহো ধর্ম! অহো আমাদের শাস্তাসম্পদ! এই পৃথিবীতে যখন বুদ্ধাদি মহাপুরুষের আবির্ভাব হয় তখন পৃথিবী প্রকম্পিত হয়।

৬২. বুদ্ধগণের এমন প্রভাব ঘোষণা করে আমি কল্পকাল স্বর্গে আমোদিত হয়েছিলাম। অবশিষ্ট কল্পে আমি বহু কুশলপুণ্য সম্পাদন করেছিলাম।

৬৩. আজ থেকে একানব্বই কল্প আগে আমি যেই বুদ্ধসংজ্ঞা লাভ করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধসংজ্ঞা লাভেরই ফল।

৬৪. আজ থেকে চৌদ্দ কল্প আগে আমি ‘সমিত’ নামক এক মহাপরাক্রমশালী চক্রবর্তী রাজা হয়েছিলাম।

৬৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বুদ্ধসংজ্ঞিক স্থবির এই গাথাগুলো ভাষণ করেছিলেন।

বুদ্ধসংজ্ঞিক স্থবির অপদান সপ্তম সমাপ্ত।

৮. মার্গসংজ্ঞিক স্থবির অপদান
৬৬. পদুমুত্তর বুদ্ধের কিছু শিষ্য ছিলেন সতত বনচারী পথভ্রষ্ট হয়ে গভীর অরণ্যে অবস্থান করে অন্ধভাবেই বুদ্ধের উপদেশ শুনেছিলেন।

৬৭. লোকনায়ক পদুমুত্তর সম্বুদ্ধকে অনুসরণ করে সেই পদুমুত্তর ভগবানের শিষ্য পুত্ররা গভীর অরণ্যে পথভ্রষ্ট হয়েছিলেন।

৬৮. আমি আমার ভবন হতে উঠে গিয়ে সেই ভিক্ষুদের কাছে গিয়েছিলাম। আমি প্রথমে তাদের ভোজন দান করেছিলাম এবং তাদের সঠিক মার্গটি দেখিয়ে দিয়েছিলাম।

৬৯. হে দ্বিপদশ্রেষ্ঠ লোকশ্রেষ্ঠ নরোত্তম, সেই পুণ্য-প্রভাবে আমি মাত্র সাত বৎসর বয়সেই অর্হত্ত্ব লাভ করেছিলাম।

৭০. আজ থেকে পাঁচশত কল্প আগে আমি বারোবার সচক্ষু নামক সপ্তরত্ন-সমন্বিত চক্রবর্তী রাজা হয়েছিলাম।

৭১. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান মার্গসংজ্ঞিক স্থবির এই গাথাগুলো ভাষণ করেছিলেন।

মার্গসংজ্ঞিক স্থবির অপদান অষ্টম সমাপ্ত।

৯. প্রত্যুপস্থান-সংজ্ঞিক স্থবির অপদান
৭২. সুগত অর্থদর্শী বুদ্ধ পরিনির্বাপিত হওয়ার পরপরই আমি যক্ষকুলে জন্ম নিয়েছিলাম। তখন আমি অতীব যশস্বী ছিলাম।

৭৩. এটি আমার পক্ষে অতীব দুর্লব্ধ, দুষ্প্রভাত ও দুঃসংবাদ যে, যখন আমার ভোগসম্পত্তি অঢেল ছিল ঠিক তখনই চক্ষুষ্মান ভগবান পরিনির্বাপিত হয়েছিলেন।

৭৪. আমার সংকল্পের কথা জেনে বুদ্ধের শিষ্য সাগর স্থবির আমাকে উদ্ধার করার ইচ্ছায় আমার কাছে এসেছিলেন।

৭৫. তিনি আমাকে বলেছিলেন, তুমি শোক করো কেন? ভয় পেও না। তথাগত বুদ্ধের ধর্ম উত্তমরূপে আচরণ কর। পৃথিবীতে বুদ্ধ অবিদ্যমান থাকলেও সকলের জন্য মুক্তির বীজসম্পদ বিদ্যমান আছে।

৭৬. পরিনির্বাপিত লোকনায়ক সম্বুদ্ধের সর্ষপ প্রমাণ শারীরিক ধাতুকে পূজা কর।

৭৭. সাক্ষাৎ বুদ্ধের ন্যায় সমান শ্রদ্ধা নিয়ে বুদ্ধের শারীরিক ধাতুকে পূজা করলেও মহৎ ফল লাভ হয়। অতএব তুমি একটি স্তূপ নির্মাণ করে বুদ্ধের শারীরিক ধাতুকে পূজা কর।

৭৮. সাগর স্থবিরের এই কথা শুনার পর আমি একটি বুদ্ধস্তূপ নির্মাণ করেছিলাম। তথাগত বুদ্ধের উক্ত স্তূপে আমি পাঁচ বৎসর যাবৎ পূজা করেছিলাম।

৭৯. হে দ্বিপদশ্রেষ্ঠ লোকশ্রেষ্ঠ নরোত্তম, সেই পুণ্য-প্রভাবে আমি দেবমনুষ্যলোকে উভয় সম্পত্তি ভোগ করে অবশেষে আজ আমি অর্হত্ত্ব লাভ করেছি।

৮০. আজ থেকে সাতশত কল্প আগে আমি চারবার সপ্তরত্ন-সমন্বিত মহাপরাক্রমশালী তীক্ষ্ণপ্রাজ্ঞ চক্রবর্তী রাজা হয়েছিলাম।

৮১. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান প্রত্যুপস্থান-সংজ্ঞিক স্থবির এই গাথাগুলো ভাষণ করেছিলেন।

প্রত্যুপস্থান-সংজ্ঞিক স্থবির অপদান নবম সমাপ্ত।

১০. জাতিপূজক স্থবির অপদান
৮২. এই পৃথিবীতে বিপস্সী ভগবান জন্মের সঙ্গে সঙ্গে সমগ্র একত্রিশ লোকভূমি যেন ক্ষণিকের জন্য আলোকিত হয়েছিল এবং সসাগরা পৃথিবী প্রকম্পিত হয়েছিল।

৮৩. তখন লক্ষণ-শাস্ত্রবিদগণ ভবিষ্যদ্বাণী করেছিলেন যে, এই শিশু জগতে বুদ্ধ হবেন। সকল সত্ত্বগণের মধ্যে অগ্র ও শ্রেষ্ঠ হবেন এবং বহু দুঃখপীড়িত সত্ত্বকে উদ্ধার করবেন।

৮৪. লক্ষণ শাস্ত্রবিদগণের ভবিষ্যদ্বাণী শুনে আমি সেই শিশুকে বুদ্ধ জ্ঞান করে পূজা করেছিলাম। বুদ্ধসংজ্ঞায় এমন জাতিপূজা তখন ছিল না বললেই চলে।

৮৫. এভাবে বহু কুশল সঞ্চয় করে আমি আমার চিত্তকে অতীব প্রসন্ন করেছিলাম এবং জাতিপূজা করার পর সেখানেই আমার মৃত্যু হয়েছিল।

৮৬. দেবলোকে অথবা মনুষ্যলোকে যেখানেই জন্মগ্রহণ করি না কেন, অন্য সকল সত্ত্বগণকে আমি আমার পুণ্যবলে অতিক্রম করতাম। এটি আমার জাতিপূজারই ফল।

৮৭. আমার ধাত্রীরা সেবা-শুশ্রূষা করতেন আমার ইচ্ছানুসারে এবং তারা কখনো রাগান্বিত হতেন না। এটি আমার জাতিপূজারই ফল।

৮৮. আজ থেকে একানব্বই কল্প আগে আমি যেই জাতিপূজা করেছিলাম, তারপর থেকে আমাকে একবারও অপায় দুর্গতিতে পড়তে হয়নি। এটি আমার জাতিপূজারই ফল।

৮৯. আজ থেকে তিনকল্প আগে আমি চৌত্রিশবার সুপারিচরিয়া নামক মহাপরাক্রমশালী চক্রবর্তী রাজা হয়েছিলাম।

৯০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান জাতিপূজক স্থবির এই গাথাগুলো ভাষণ করেছিলেন।

জাতিপূজক স্থবির অপদান দশম সমাপ্ত।

মহাপরিবার বর্গ দ্বাদশ সমাপ্ত।


 

১৩. সেরেয়্য বর্গ
১. সেরেয়্যক স্থবির অপদান
১. আমি ছিলাম তখন অধ্যাপক, মন্ত্রধর ও ত্রিবেদে পারদর্শী। উন্মুক্ত আকাশের নিচে দাঁড়িয়ে আমি লোকনায়ক বুদ্ধকে দেখতে পেয়েছিলাম।

২. তিনি ছিলেন বনচর পশুরাজ সিংহের ন্যায় নির্ভীক ও প্রবল পরাক্রমী মাতঙ্গ হাতির ন্যায় সপ্রতিভ।

৩. আমি তখন সেরেয়্যপুষ্প হাতে নিয়ে আকাশের দিকে ছুঁড়ে মেরেছিলাম। বুদ্ধের অমিত পুণ্য-প্রভাবে সেই সেরেয়্যপুষ্পগুলো তাকে শামিয়ানার মতো ছায়া দিয়েছিল ।

৪. মহাবীর, সর্বজ্ঞ, লোকনায়ক বুদ্ধ অধিষ্ঠান করেছিলেন। তাই সমস্ত পুষ্পাচ্ছাদনটি নরশ্রেষ্ঠ বুদ্ধের ওপর ছেয়ে গিয়েছিল।

৫. তারপর সেই পুষ্পাচ্ছাদনটি অন্তঃবৃন্ত ও বহির্মুখী হয়ে সাত দিন যাবৎ ছায়া দান করে অদৃশ্য হয়েছিল।

৬. সেই আশ্চর্যজনক দৃশ্য দেখে আমার লোম খাড়া হয়ে গিয়েছিল। আমি লোকনায়ক সুগত বুদ্ধের প্রতি প্রসন্নচিত্ত হয়েছিলাম।

৭. সেই চিত্ত-প্রসন্নতার ফলে ও পূর্বকৃত পুণ্যবলে আমাকে লক্ষকল্প অপায় দুর্গতিতে জন্মাতে হয়নি।

৮. আজ থেকে পনেরো হাজার কল্প আগে পঁচিশবার বিচিত্র মালাধারী মহাপরাক্রমশালী চক্রবর্তী রাজা হয়েছিলাম।

৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সেরেয়্যক স্থবির এই গাথাগুলো ভাষণ করেছিলেন।

সেরেয়্যক স্থবির অপদান প্রথম সমাপ্ত।

২. পুষ্পস্তূপীয় স্থবির অপদান
১০. হিমালয়ের অনতিদূরে কুক্কুর নামে এক মন্ত্রধর ব্রাহ্মণ বাস করতেন।

১১. তখন সেই ব্রাহ্মণের আশ্রয়ে নিত্য পাঁচ হাজার শিষ্য বসবাস করত। তারা সবাই গুরুগতপ্রাণ ও মন্ত্রবিশারদ।

১২-১৪. তারা তাকে জানাল যে, জগতে বুদ্ধ উৎপন্ন হয়েছেন। তিনি অশীতি অনুব্যঞ্জনসম্পন্ন, বত্রিশ প্রকার মহাপুরুষ লক্ষণবিশিষ্ট, ব্যামপ্রভা-বিমণ্ডিত, জিনশ্রেষ্ঠ ও সূর্যের ন্যায় আলোকোজ্জ্বল। শিষ্যদের কথা শুনে সেই মন্ত্রধর ব্রাহ্মণ আশ্রম হতে বের হয়ে শিষ্যদের জিজ্ঞেস করলেন, লোকনায়ক মহাবীর বুদ্ধ কোন দেশে বাস করছেন?

১৫. তখন আমি সেই দিকে ফিরে উদগ্রচিত্তে অদ্বিতীয় জিনকে নমস্কার করেছিলাম এবং পূজা করেছিলাম।

১৬. আমি শিষ্যদের ডেকে বললাম, ‘এসো, আমরা সবাই সেখানে যাব। তথাগতকে বন্দনা করব। আমরা শাস্তার পায়ে বন্দনা করে বুদ্ধের উপদেশ শ্রবণ করব।

১৭. একদিন আশ্রম হতে বের হয়ে যাত্রা শুরু করলে পরে হঠাৎ এক কঠিন ব্যাধি আমাকে চেপে ধরেছিল। ব্যাধি-আক্রান্ত হয়ে পুনরায় আমাকে আশ্রমে ফিরে যেতে হয়েছিল।

১৮. তারপর একদিন সকল শিষ্যদের ডেকে তথাগত সম্বন্ধে জিজ্ঞেস করেছিলাম, লোকনাথ বুদ্ধ কীদৃশ? তাঁর পরম গুণগুলো কী কী?

১৯. তারা আমার প্রশ্নের জবাবে তথাগত বুদ্ধ দেখতে কেমন ও তার কী কী গুণ এবং তাদের শোনা উপদেশগুলো আমাকে বলেছিল।

২০. তাদের কথা শুনে আমার চিত্ত প্রসন্নতায় ভরে উঠেছিল। তারপর পুষ্পস্তূপ তৈরি করে আমি মৃত্যুবরণ করেছিলাম।

২১. তারা আমার দাহক্রিয়া সম্পন্ন করে বুদ্ধশ্রেষ্ঠের কাছে গিয়ে হাত জোড় করে শাস্তাকে অভিবাদন করেছিল।

২২. আমি পুষ্প দিয়ে স্তূপ তৈরি করে মহর্ষি সুগতকে পূজা করে লক্ষকল্প অপায় দুর্গতিতে জন্মগ্রহণ করিনি।

২৩. আজ থেকে চুয়াল্লিশ হাজার কল্প আগে ষোলোবার ‘অগ্নিসম’ নামে ক্ষত্রিয় মহাপরাক্রমশালী চক্রবর্তী রাজা হয়েছিলাম।

২৪. আজ বিশ হাজার কল্প আগে আমি আটত্রিশবার ‘ঘতাসন’ নামে মহিপতি চক্রবর্তী রাজা হয়েছিলাম।

২৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পুষ্পস্তূপীয় স্থবির এই গাথাগুলো ভাষণ করেছিলেন।

পুষ্পস্তূপীয় স্থবির অপদান দ্বিতীয় সমাপ্ত।

৩. পায়সদায়ক স্থবির অপদান
২৬. বত্রিশ মহাপুরুষ লক্ষণবিশিষ্ট সুবর্ণবর্ণ সম্বুদ্ধ ভিক্ষুসংঘ-পরিবেষ্টিত হয়ে গভীর অরণ্য হতে বের হচ্ছিলেন।

২৭. বিরাট এক কাংসপাত্রে করে পায়স নিয়ে আহুতি দেবার ইচ্ছায় যজ্ঞানুষ্ঠানে গিয়েছিলাম।

২৮. সেই সময় লোকশ্রেষ্ঠ নরোত্তম ভগবান সুনীল আকাশে দাঁড়িয়ে চঙ্ক্রমণ করছিলেন।

২৯. সেই আশ্চর্যজনক দৃশ্য দেখে আমার গায়ের লোম খাড়া হয়ে গিয়েছিল। সেই কাংসপাত্র একপার্শ্বে রেখে আমি বিপস্সী ভগবানকে অভিবাদন করেছিলাম।

৩০. তারপর আমি বললাম, হে মহামুনি, আপনি দেবাতিদেব ও দেবমনুষ্যদের মধ্যে সর্বজ্ঞ। অনুকম্পা করে আমার এই পায়স গ্রহণ করুন।

৩১. লোকনায়ক, মহামুনি, শাস্তা, সর্বজ্ঞ ভগবান আমার মনোভাব জ্ঞাত হয়ে পায়স গ্রহণ করেছিলেন।

৩২. আজ থেকে একানব্বই কল্প আগে আমি যেই দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার পায়স দানেরই ফল।

৩৩. আজ থেকে একচল্লিশ কল্প আগে আমি সপ্তরত্ন-সমন্বিত ক্ষত্রিয় মহাপরাক্রমশালী চক্রবর্তী রাজা হয়েছিলাম।

৩৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পায়সদায়ক স্থবির এই গাথাগুলো ভাষণ করেছিলেন।

পায়সদায়ক স্থবির অপদান তৃতীয় সমাপ্ত।

৪. গন্ধোদকীয় স্থবির অপদান
৩৫. আমি নিজের প্রাসাদে বসে অজ্ঞতারূপ অন্ধকার-বিনাশক, আলোকোজ্জ্বল সর্বজ্ঞ বুদ্ধ বিপস্সী ভগবানকে দেখতে পেয়েছিলাম।

৩৬. তিনি মধ্যাহ্ন সূর্যের ন্যায় আপন জ্যোতি বিস্তার করে প্রাসাদের কাছ দিয়ে হেঁটে যাচ্ছিলেন।

৩৭. আমি সুগন্ধী জল নিয়ে বুদ্ধশ্রেষ্ঠকে পূজা করেছিলাম এবং সেই চিত্ত-প্রসন্নতা নিয়েই মৃত্যুবরণ করেছিলাম।

৩৮. আজ থেকে একানব্বই কল্প আগে আমি যেই সুগন্ধী জল দিয়ে পূজা করেছিলাম, সেই থেকে একবারও আমাকে দুর্গতিতে পড়তে হয়নি। এটি আমার বুদ্ধপূজারই ফল।

৩৯. আজ থেকে একত্রিশ কল্প আগে আমি সুগন্ধ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৪০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান গন্ধোদকীয় স্থবির এই গাথাগুলো ভাষণ করেছিলেন।

গন্ধোদকীয় স্থবির অপদান চতুর্থ সমাপ্ত।

৫. সম্মুখথবিক স্থবির অপদান
৪১. বিপস্সী ভগবান পৃথিবীতে জন্মগ্রহণ করলে আমি তাঁর শারীরিক লক্ষণ বিচার-বিশ্লেষণ করে তাঁর বুদ্ধত্বপ্রাপ্তির কথা ঘোষণা করেছিলাম। জনমনে নানা সন্দেহ দূর করেছিলাম। এই শিশু যে বুদ্ধ হবেন দৃপ্তকণ্ঠে সে-ঘোষণা দিয়েছিলাম।

৪২. যার জন্মগ্রহণে দশ হাজার চক্রবাল প্রকম্পিত হয়েছিল সেই ভগবান চক্ষুষ্মান শাস্তা তখন ধর্মদেশনা করেছিলেন।

৪৩. যার জন্মগ্রহণে সমস্ত চক্রবাল বিপুল আলোকে আলোকিত হয়েছিল, সেই ভগবান চক্ষুষ্মান শাস্তা তখন ধর্মদেশনা করেছিলেন।

৪৪. যার জন্মগ্রহণে স্রোতস্বিনী নদীও ক্ষণিকের জন্য প্রবাহিত হয় না, সেই ভগবান চক্ষুষ্মান শাস্তা তখন ধর্মদেশনা করেছিলেন।

৪৫. যার জন্মগ্রহণে অবীচি নরকেও নরকাগ্নি প্রজ্জ্বলিত হয় না, সেই ভগবান চক্ষুষ্মান শাস্তা তখন ধর্মদেশনা করেছিলেন।

৪৬. যার জন্মগ্রহণে বনের পক্ষীকুলও তাদের প্রতিদিনকার বিচরণ বন্ধ করে, সেই ভগবান চক্ষুষ্মান শাস্তা তখন ধর্মদেশনা করেছিলেন।

৪৭. যার জন্মগ্রহণে নিত্য বহমান বায়ুও প্রবাহিত হয় না, সেই ভগবান চক্ষুষ্মান শাস্তা তখন ধর্মদেশনা করেছিলেন।

৪৮. যার জন্মগ্রহণে পৃথিবীর সকল রত্নই উজ্জ্বল হয়ে ওঠে, সেই ভগবান চক্ষুষ্মান শাস্তা তখন ধর্মদেশনা করেছিলেন।

৪৯. যার জন্মগ্রহণে সত্ত্বগণ দৃঢ় পদক্ষেপে চলতে পারে, সেই ভগবান চক্ষুষ্মান শাস্তা তখন ধর্মদেশনা করেছিলেন।

৫০. সম্বুদ্ধ পৃথিবীতে জন্মগ্রহণের সঙ্গে সঙ্গে উত্তর, দক্ষিণ, পূর্ব, পশ্চিম, ঊর্ধ্ব, অধো সকল দিক অবলোকন করেছিলেন এবং ‘আমিই অগ্র, আমিই শ্রেষ্ঠ’ বলে সদর্পে ঘোষণা করেছিলেন। এটিই বুদ্ধগণের ধর্মতা।

৫১. আমি তখন জনসাধারণকে সংবেগপ্রাপ্ত করে লোকনায়ক বুদ্ধের প্রশংসা করেছিলাম এবং সম্বুদ্ধকে অভিবাদন করে পূর্বমুখী হয়ে চলে গিয়েছিলাম।

৫২. আজ থেকে একানব্বই কল্প আগে আমি যেই বুদ্ধের প্রশংসা করেছিলাম, তারপর থেকে আমাকে একবারও দুর্গতিতে পড়তে হয়নি। এটি আমার বুদ্ধকে প্রশংসা করারই ফল।

৫৩. আজ থেকে নব্বই কল্প আগে আমি ‘সম্মুখথবিক’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৫৪. আজ থেকে ঊননব্বই কল্প আগে আমি ‘পৃথিবী-দুন্দুভি’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৫৫. আজ থেকে অষ্টাশি কল্প আগে আমি ‘ওভাসো’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৫৬. আজ থেকে সাতাশি কল্প আগে আমি ‘সরিতচ্ছেদন’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৫৭. আজ থেকে ছিয়াশি কল্প আগে আমি ‘অগ্নিনির্বাপণ’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৫৮. আজ থেকে পঁচাশি কল্প আগে আমি ‘গতিপচ্ছেদন’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৫৯. আজ থেকে চুরাশি কল্প আগে আমি ‘বাতসমো’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৬০. আজ থেকে তিরাশি কল্প আগে আমি ‘রত্নপোজ্জ্বল’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৬১. আজ থেকে বিরাশি কল্প আগে আমি ‘পদবিক্কমনো’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৬২. আজ থেকে একাশি কল্প আগে আমি ‘বিলোকন’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৬৩. আজ থেকে আশি কল্প আগে আমি ‘গিরসারো’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৬৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সম্মুখথবিক স্থবির এই গাথাগুলো ভাষণ করেছিলেন।

সম্মুখথবিক স্থবির অপদান পঞ্চম সমাপ্ত।

৬. কুসুমাসনীয় স্থবির অপদান
৬৫-৬৬. আমি তখন ধান্যবতী নগরে ব্রাহ্মণ হয়ে জন্মেছিলাম। আমি লক্ষণশাস্ত্র, ইতিহাস, শব্দশাস্ত্র, পদ, ব্যাকরণ প্রভৃতি শাস্ত্রে পণ্ডিত ছিলাম। আমি ত্রিবেদ শিক্ষা করে শিষ্যদের বিবিধ মন্ত্র শিক্ষা দিয়েছিলাম।

৬৭. আমি পঞ্চ উৎপলগুচ্ছ হাতে নিয়ে মাথায় ধারণ করে মাতাপিতাকে পূজা করার মনস্থ করেছিলাম।

৬৮. ঠিক তখনি ভিক্ষুসংঘ-পরিবৃত নরশ্রেষ্ঠ বিপস্সী ভগবান দশদিক আলোকিত করে এদিকে আসছিলেন।

৬৯. আমি প্রথমে বসার আসনটি ফুল দিয়ে সাজিয়ে তৈরি করে মহামুনি বিপস্সী ভগবানকে ফাং করে নিজ ঘরে নিয়ে গিয়েছিলাম।

৭০. মাতাপিতার জন্য আমার ঘরে যা কিছু উত্তম উত্তম খাদ্য-ভোজ্য তৈরি করেছিলাম, সেসব আমি বুদ্ধকে প্রসন্নমনে নিজ হাতে দান করেছিলাম।

৭১. ভগবান বুদ্ধের খাওয়া শেষ হয়েছে জেনে আমি তাকে পুষ্প দান করেছিলাম। ভগবান সর্বজ্ঞ বুদ্ধ আমার দান অনুমোদন করে উত্তরাভিমুখী হয়ে চলে গিয়েছিলেন।

৭২. আজ থেকে একানব্বই কল্প আগে আমি যেই পুষ্প দান করেছিলাম, তারপর থেকে আমাকে একবারও দুর্গতিতে পড়তে হয়নি। এটি আমার পুষ্প দানেরই ফল।

৭৩. আজ হতে অনন্তর কল্প আগে আমি বরদর্শন নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৭৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কুসুমাসনীয় স্থবির এই গাথাগুলো ভাষণ করেছিলেন।

কুসুমাসনীয় স্থবির অপদান ষষ্ঠ সমাপ্ত।

৭. ফলদায়ক স্থবির অপদান
৭৫. আমি ছিলাম অধ্যাপক, মন্ত্রধর ও ত্রিবেদে পণ্ডিত। হিমালয়ের অনতিদূরে একটি আশ্রমে আমি বসবাস করছিলাম।

৭৬. তখন আমার কাছে অগ্নিহোত্র ও পুণ্ডরীক ফলগুলো ছিল। আমার পুটলিটি ছুঁড়ে মেরে গাছের মাথায় ঝুলিয়ে রেখেছিলাম।

৭৭. পরম পূজনীয় লোকবিদ পদুমুত্তর ভগবান আমাকে উদ্ধার করার মানসে ভিক্ষার জন্য আমার এখানে উপস্থিত হয়েছিলেন।

৭৮. আমি অতীব প্রসন্নমনে বুদ্ধকে মধুর পদুমফল দান করেছিলাম। তখন আমার মনে ভীষণ গভীর ভক্তি ও শ্রদ্ধা উৎপন্ন হয়েছিল, যা ইহ জীবনে পরম সুখাবহ।

৭৯. পরম পূজনীয় সুবর্ণবর্ণ শাস্তা সম্যকসম্বুদ্ধ আকাশে দাঁড়িয়ে এই গাথাটি ভাষণ করেছিলেন।

৮০. এই ফলদানের ফলে ও প্রার্থনাবলে সে লক্ষকল্পকাল দুর্গতিতে জন্ম নেবে না।

৮১. সেই পুণ্য-প্রভাবে আমি দেবমনুষ্য উভয় সম্পত্তি ভোগ করেছি এবং পরিশেষে সমস্ত জয়-পরাজয় ত্যাগ অচলস্থান নির্বাণ লাভ করেছি।

৮২. আজ থেকে সাতশত কল্প আগে আমি সুমঙ্গল নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৮৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ফলদায়ক স্থবির এই গাথাগুলো ভাষণ করেছিলেন।

ফলদায়ক স্থবির অপদান সপ্তম সমাপ্ত।

৮. জ্ঞানসংজ্ঞিক স্থবির অপদান
৮৪. হিমালয় পর্বতের এক পর্বত অভ্যন্তরে আমি বসবাস করছিলাম। একদিন আমি অতীব শোভন বালুকারাশি দেখে বুদ্ধশ্রেষ্ঠকে অনুস্মরণ করেছিলাম।

৮৫. বুদ্ধজ্ঞানের কোনো তুলনা নেই এবং শাস্তার কোনো সংস্কার নেই, তিনি সম্পূর্ণ সংস্কারহীন।

৮৬. হে পুরুষশ্রেষ্ঠ, আপনাকে নমস্কার। হে পুরুষোত্তম, আপনাকে নমস্কার। জ্ঞানের দিক দিয়ে আপনার সমতুল্য অন্য কেউ নেই। আপনিই শ্রেষ্ঠ জ্ঞানী।

৮৭. আপনার অনন্ত জ্ঞানের প্রতি প্রসন্নচিত্ত হয়েই আমি কল্পকাল স্বর্গে আমোদিত হয়েছিলাম। অবশিষ্ট কল্পে আমি বহু কুশল কর্ম সম্পন্ন করেছিলাম।

৮৮. আজ থেকে একানব্বই কল্প আগে আমি যেই জ্ঞানসংজ্ঞা লাভ করেছিলাম, সেই থেকে একবারও আমাকে দুর্গতিতে পড়তে হয়নি। এটি আমার জ্ঞানসংজ্ঞা লাভেরই ফল।

৮৯. আজ থেকে সত্তর কল্প আগে আমি একবার ‘পুলিনপুষ্পিয়’ নামক সপ্তরত্ন-সমন্বিত মহা পরাক্রমশালী চক্রবর্তী রাজা হয়েছিলাম।

৯০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান জ্ঞানসংজ্ঞিক স্থবির এই গাথাগুলো ভাষণ করেছিলেন।

জ্ঞানসংজ্ঞিক স্থবির অপদান অষ্টম সমাপ্ত।

৯. গ্রন্থিপুষ্পিয় স্থবির অপদান
৯১. দক্ষিণার যোগ্য সুবর্ণবর্ণ বিপস্সী সম্বুদ্ধ শিষ্য-পরিবৃত হয়ে বিহার হতে বের হয়েছিলেন।

৯২. অতঃপর আমি অজ্ঞতারূপ অন্ধকার-বিনাশক বুদ্ধশ্রেষ্ঠ সর্বজ্ঞ বিপস্সী ভগবানকে দেখতে পেয়েছিলাম এবং প্রসন্নমনে গ্রন্থিপুষ্প দিয়ে পূজা করেছিলাম।

৯৩. সেই একই চিত্তপ্রসাদ নিয়ে অতীব আনন্দিত মনে দ্বিপদশ্রেষ্ঠ তথাগতকে বন্দনা নিবেদন করেছিলাম।

৯৪. আজ থেকে একানব্বই কল্প আগে আমি যেই পুষ্পপূজা করেছিলাম, তারপর থেকে একবারও আমাকে দুর্গতিতে পড়তে হয়নি। এটি আমার বুদ্ধপূজারই ফল।

৯৫. আজ থেকে একচল্লিশ কল্প আগে আমি ‘চরণ’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৯৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান গ্রন্থিপুষ্পিয় স্থবির এই গাথাগুলো ভাষণ করেছিলেন।

গ্রন্থিপুষ্পিয় স্থবির অপদান অষ্টম সমাপ্ত।

১০. পদুমপূজক স্থবির অপদান
৯৭. হিমালয়ের অনতিদূরে গৌতমক নামক পর্বত ছিল, যেটি নানা ধরনের গাছগাছালিতে ভরা ও ভূমিবাসী দেবগণের আবাসস্থল।

৯৮. সেই পর্বতের মাঝখানে একটি বিশাল আশ্রম নির্মিত হয়েছিল। সেই আশ্রমে আমি সশিষ্য পরিবেষ্টিত হয়ে বসবাস করছিলাম।

৯৯. আমি শিষ্যগণকে সম্বোধন করে বলেছিলাম, আমার শিষ্যরা, তোমরা এদিকে এসো, পদুমপুষ্প নিয়ে আসো। দ্বিপদশ্রেষ্ঠ বুদ্ধকে আমি পূজা করব।

১০০. আমার কথায় সাই দিয়ে আমার শিষ্যগণ পদুমপুষ্প নিয়ে এসেছিল। তাদের সঙ্গে নিয়েই আমি বুদ্ধকে পূজা করেছিলাম।

১০১. তখন আমি আমার সকল শিষ্যকে একত্র করে এই বলে অনুশাসন করেছিলাম, তোমরা প্রমত্ত হয়ে জীবন যাপন করিও না। অপ্রমত্ত বড়ই সুখাবহ।

১০২. এভাবে শিষ্যদের অনুশাসন করে আমি অপ্রমত্ত হয়েই মৃত্যুবরণ করেছিলাম।

১০৩. আজ থেকে একানব্বই কল্প আগে আমি যেই পুষ্পপূজা করেছিলাম, তারপর থেকে একবারও আমাকে দুর্গতিতে পড়তে হয়নি। এটি আমার বুদ্ধপূজারই ফল।

১০৪. আজ থেকে একান্ন কল্প আগে আমি ‘জলুত্তমো’ নামক সপ্তরত্ন-সমন্বিত মহাপরাক্রমশলী চক্রবর্তী রাজা হয়েছিলাম।

১০৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পদুমপূজক স্থবির এই গাথাগুলো ভাষণ করেছিলেন।

পদুমপূজক স্থবির অপদান নবম সমাপ্ত।

সেরেয়্য বর্গ ত্রয়োদশ সমাপ্ত।


 

১৪. শোভিত বর্গ
১. শোভিত স্থবির অপদান
১. লোকশ্রেষ্ঠ নরোত্তম পদুমুত্তর বুদ্ধ বিশাল জনতাকে অমৃতনির্ঝর অমিয় ধর্মদেশনা করছিলেন।

২. তাঁর সেই সুমধুর ধর্মদেশনা শুনে আমি তখন দুহাত জোড় করে একাগ্রচিত্ত হয়েছিলাম।

৩. নদীর মধ্যে যেমন সাগরই শ্রেষ্ঠ, পর্বতের মধ্যে যেমন শিলাময় পর্বতই শ্রেষ্ঠ; ঠিক তদ্রূপ যারা চিত্তের ইচ্ছানুসারে জীবনকে চালিত করে তারা মোটেই বুদ্ধজ্ঞান লাভের যোগ্য নয়।

৪. ধর্মবিধি বাদ দিয়ে মহাকারুণিক ঋষিপ্রবর বুদ্ধ ভিক্ষুসংঘের মাঝে উপবিষ্ট হয়ে এই গাথাগুলো ভাষণ করেছিলেন।

৫. যে ব্যক্তি লোকনায়ক বুদ্ধের অসীম জ্ঞানের গুণকীর্তন করছে, সে লক্ষকল্প পর্যন্ত অপায় দুর্গতিতে জন্ম নেবে না।

৬. সমস্ত ক্লেশ দগ্ধ করে সে একাগ্রচিত্ত ও সমাহিত হয়ে শাস্তার শাসনে শোভিত স্থবির নামে শ্রাবক হবে।

৭. আজ থেকে পঞ্চাশ হাজার কল্প আগে আমি সাতবার ‘যশুগ্গত’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৮. আমার সমস্ত ক্লেশ দগ্ধ হয়েছে, আমার জন্মসকল ধ্বংস হয়েছে এবং ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান শোভিত স্থবির এই গাথাগুলো ভাষণ করেছিলেন।

শোভিত স্থবির অপদান প্রথম সমাপ্ত।

২. সুদর্শন স্থবির অপদান
১০. সুবিস্তৃত নদীর তীরে অশ্বত্থ বৃক্ষটি পুষ্পিত হতো। আমি সেই বৃক্ষটিকে খোঁজ করতে গিয়ে লোকনায়ক সিখী বুদ্ধকে দেখতে পেয়েছিলাম।

১১. সে সময় আমি সুপুষ্পিত একটি কেতকী গাছ দেখতে পেয়েছিলাম। তা থেকে আমি কেতকীপুষ্প ছিড়ে লোকবন্ধু সিখী বুদ্ধকে দান করেছিলাম।

১২. হে বুদ্ধশ্রেষ্ঠ মহামুনি, যেই জ্ঞানের দ্বারা আপনি অমৃতপদ নির্বাণ লাভ করেছেন, আমি সেই জ্ঞানকেই পরম পূজা করছি।

১৩. এভাবে জ্ঞানপূজা করার পর আমি অশ্বত্থবৃক্ষটিকে দেখতে পেয়েছিলাম।

১৪. আজ থেকে একত্রিশ কল্প আগে আমি যেই পুষ্পপূজা করেছিলাম, তারপর থেকে একবারও আমাকে অপায় দুর্গতিতে পড়তে হয়নি। এটি আমার জ্ঞানপূজারই ফল।

১৫. আজ থেকে তেরকল্প আগে আমি বারবার ‘ফলুগ্গত’ নামে সপ্তরত্ন-সমন্বিত মহাফলী চক্রবর্তী রাজা হয়েছিলাম।

১৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সুদর্শন স্থবির এই গাথাগুলো ভাষণ করেছিলেন।

সুদর্শন স্থবির অপদান দ্বিতীয় সমাপ্ত।

৩. চন্দন পূজনক স্থবির অপদান
১৭. আমি তখন চন্দ্রভাগা নদীর তীরে কিন্নর হয়ে জন্মগ্রহণ করেছিলাম। আমি শুধু পুষ্প খেয়েই জীবন ধারণ করতাম এবং পুষ্পবস্ত্রই পরিধান করতাম।

১৮. ত্রিলোকশ্রেষ্ঠ, নরোত্তম, অর্থদর্শী ভগবান আকাশপথে হংসরাজের ন্যায় গভীর অরণ্যে গিয়েছিলেন।

১৯. হে পুরষোত্তম, আপনাকে নমস্কার। আপনার সুবিশোধিত চিত্তকে নমস্কার। আপনার মুখবর্ণ অতীব প্রসন্ন এবং ইন্দ্রিয়নিচয় অতীব প্রসন্ন।

২০. তীক্ষ্ণপ্রাজ্ঞ সুমেধ ভগবান আকাশে উঠে তাতে সংঘাটি বিছিয়ে পদ্মাসনে বসলেন।

২১. আমি তখন নির্মল চন্দন নিয়ে জিনশ্রেষ্ঠ অর্থদর্শী ভগবানের কাছে গিয়েছিলাম এবং অতীব প্রসন্নচিত্তে তা বুদ্ধকে দান করেছিলাম।

২২. তারপর লোকশ্রেষ্ঠ নরোত্তম সম্বুদ্ধকে অভিবাদন করে আনন্দিত মনে উত্তরমুখী হয়ে চলে গিয়েছিলেন।

২৩. আজ থেকে আঠারোশত কল্প আগে আমি যেই চন্দন দান করেছিলাম, তারপর থেকে একবারও আমাকে দুর্গতিতে পড়তে হয়নি। এটি আমার বুদ্ধপূজারই ফল।

২৪. আজ থেকে চৌদ্দশত কল্প আগে আমি তিনবার রোহিনী নামক মহাপরাক্রমশালী চক্রবর্তী রাজা হয়েছিলাম।

২৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান চন্দন পূজনক স্থবির এই গাথাগুলো ভাষণ করেছিলেন।

চন্দন পূজনক স্থবির অপদান তৃতীয় সমাপ্ত।

৪. পুষ্পাচ্ছাদনীয় স্থবির অপদান
২৬. আমি তখন সুনন্দ নামক ব্রাহ্মণ ছিলাম, যিনি মন্ত্রধর ও অধ্যাপক। আমি তখন দুই হাত উজার করে যাচকদের দান করতাম।

২৭. মহাকারুণিক, শ্রেষ্ঠ ঋষি, লোকবিদ পদুমুত্তর বুদ্ধ তখন মহাজনতার প্রতি অনুকম্পা-পরবশ হয়ে উন্মুক্ত আকাশে চঙ্ক্রমণ করেছিলেন।

২৮. চঙ্ক্রমণ শেষে নিরুপধি লোকনায়ক সর্বজ্ঞ সম্বুদ্ধ অসংখ্য সত্ত্বগণের প্রতি বিপুলা মৈত্রী বিস্তার করেছিলেন।

২৯. মন্ত্রধর ব্রাহ্মণ বৃন্তচ্যুত করে ফুল সংগ্রহ করিয়ে সেগুলো সকল শিষ্যদের ডেকে আকাশে ছুঁড়ে মেরেছিলেন।

৩০. বুদ্ধের অসামান্য প্রভাবে সেই ফুলগুলো তখন সমস্ত নগরকে শামিয়ানার মতো আচ্ছাদিত করে সপ্তাহকাল স্থিত ছিল।

৩১. সেই পুণ্য-প্রভাবে আমি দেবমনুষ্যলোকে প্রভূত ভোগসম্পত্তি ভোগ করেছি এবং লোকে সর্বাসব জ্ঞাত হয়ে সর্বতৃষ্ণা হতে মুক্ত হয়েছি।

৩২. আজ থেকে এগারশত কল্প আগে আমি পঁয়ত্রিশবার ‘অম্বরংসস্থ নামক মহাপরাক্রমশালী চক্রবর্তী রাজা হয়েছিলাম।

৩৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পুষ্পাচ্ছাদনীয় স্থবির এই গাথাগুলো ভাষণ করেছিলেন।

পুষ্পাচ্ছাদনীয় স্থবির অপদান চতুর্থ সমাপ্ত।

৫. রহোসংজ্ঞক স্থবির অপদান
৩৪. হিমালয়ের অনতিদূরে বসভ নামক পর্বত ছিল। সেই পর্বতের পাদদেশে এক বিশাল আশ্রম ছিল।

৩৫. সেই সময় আমি ব্রাহ্মণ হয়ে তিন হাজার শিষ্যকে শিক্ষা দিতাম। আমি এই শিষ্যদের একত্র করে একপার্শ্বে বসেছিলাম।

৩৬. একপার্শ্বে বসার পর মন্ত্রধর ব্রাহ্মণ আমি বুদ্ধবেদ গবেষণা করতে গিয়ে বুদ্ধজ্ঞানের প্রতি ভীষণ প্রসন্নচিত্ত হলাম।

৩৭. বুদ্ধের অমিত জ্ঞানের প্রতি প্রসন্নচিত্ত হয়ে আমি পাতায় তৈরি মাদুরে পদ্মাসনে বসেছিলাম এবং সেখানে বসা অবস্থায়ই আমি মৃত্যুবরণ করেছিলাম।

৩৮. আজ থেকে একত্রিশ কল্প আগে আমি যেই বুদ্ধসংজ্ঞা লাভ করেছিলাম, তারপর থেকে একবারও আমাকে অপায় দুর্গতিতে পড়তে হয়নি। এটি আমার জ্ঞানসংজ্ঞা লাভেরই ফল।

৩৯. আজ থেকে সাতাশ কল্প আগে আমি ‘সিরিধর’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৪০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান রহোসংজ্ঞক স্থবির এই গাথাগুলো ভাষণ করেছিলেন।

রহোসংজ্ঞক স্থবির অপদান পঞ্চম সমাপ্ত।

৬. চম্পকপুষ্পিয় স্থবির অপদান
৪১. স্বর্ণের মতো উজ্জ্বল ও সকল দিক আলোকিত করা উজ্জ্বল শুকতারার মতো পর্বতমধ্যে উপবিষ্ট বুদ্ধকে আমি দেখতে পেয়েছিলাম।

৪২. সেই সময় তিনজন মানবক ছিলেন যারা স্বীয় স্বীয় শিল্পে বিশেষ পারদর্শী। তারা কাঁধে বোঝা বহনের লাঠি নিয়ে আমার অনুসরণ করছিলেন।

৪৩. তাপসের দ্বারা নিক্ষিপ্ত পুটলির সাতটি ফুল হাতে নিয়ে আমি বেস্সভূ ভগবানের অসীম জ্ঞানে সমর্পণ করেছিলাম।

৪৪. আজ থেকে একত্রিশ কল্প আগে যেই পুষ্প দান করেছিলাম, তারপর থেকে একবারও আমাকে অপায় দুর্গতিতে পড়তে হয়নি। এটি আমার জ্ঞানপূজারই ফল।

৪৫. আজ থেকে ঊনত্রিশ কল্প আগে আমি ‘বিপুলাভ’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৪৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান চম্পকপুষ্পিয় স্থবির এই গাথাগুলো ভাষণ করেছিলেন।

চমম্পকপুষ্পিয় স্থবির অপদান ষষ্ঠ সমাপ্ত।

৭. অর্থসন্দর্শক স্থবির অপদান
৪৭. বিশাল একটি ঘরে উপবিষ্ট ভিক্ষুসংঘ পরিবেষ্টিত ক্ষীণাসব, বলপ্রাপ্ত লোকনায়ক বুদ্ধকে দেখতে পেয়েছিলাম।

৪৮. পদুমুত্তর সম্বুদ্ধকে ত্রিবিদ্যালাভী, ষড়াভিজ্ঞ ও মহাঋদ্ধিমান লক্ষ অর্হৎ এমনভাবে পরিবেষ্টিত করে বসেছিল যে, তা দেখে কে প্রসন্নচিত্ত হন না?

৪৯. সদেবলোকে তাঁর জ্ঞানের তুল্য অন্য কেউ নেই। এমন অনন্ত জ্ঞানের আধার সম্বুদ্ধকে দেখে কে প্রসন্নচিত্ত হন না?

৫০. ধর্মকায়কে দেদীপ্যমান করা রত্নাকর সম্বুদ্ধকে পুরোপুরি বুঝা বা উপলব্ধি করা কখনো সম্ভব নয়। এমন সম্বুদ্ধকে দেখে কে প্রসন্নচিত্ত হন না?

৫১. এই তিনটি গাথা যোগে আমি তখন অপরাজিত পদুমুত্তর সম্বুদ্ধকে ভূয়সী প্রশংসা করেছিলাম।

৫২. সেই চিত্তপ্রসাদের ফলে ও বুদ্ধগুণের প্রভাবে আমাকে লক্ষকল্প অপায় দুর্গতিতে জন্মগ্রহণ করতে হয়নি।

৫৩. আজ থেকে ত্রিশশত কল্প আগে আমি সুমিত্র নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৫৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অর্থসন্দর্শক স্থবির এই গাথাগুলো ভাষণ করেছিলেন।

অর্থসন্দর্শক স্থবির অপদান সপ্তম সমাপ্ত।

৮. এক প্রসাদনীয় স্থবির অপদান
৫৫. আমার নাম ছিল মূলত নারদ। কিন্তু আমাকে সবাই কেশব নামেই চিনত। একদিন আমি কুশলাকুশল হতে মুক্ত বুদ্ধের কাছে গিয়েছিলাম।

৫৬. মহাকারুণিক, মৈত্রীচিত্তের আধার মহামুনি চক্ষুষ্মান অর্থদর্শী ভগবান সত্ত্বগণের সন্দেহ দূর করার জন্যে ধর্মদেশনা করেছিলেন।

৫৭. ধর্মদেশনা শুনে আমি অতীব প্রসন্ন হয়েছিলাম এবং দুহাত জোড় করে শাস্তাকে অভিবাদন করে পূর্বমুখী হয়ে চলে গিয়েছিলাম।

৫৮. আজ থেকে সতেরশত কল্প আগে আমি অমিত্ততাপনো নামক মহাপরাক্রমশালী চক্রবর্তী রাজা হয়েছিলাম।

৫৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান এক প্রসাদনীয় স্থবির এই গাথাগুলো ভাষণ করেছিলেন।

এক প্রসাদনীয় স্থবির অপদান অষ্টম সমাপ্ত।

৯. শালপুষ্পদায়ক স্থবির অপদান
৬০. আমি তখন ছিলাম অভিজাত পশুরাজ সিংহ। একদিন গিরিদুর্গ সন্ধান করতে গিয়ে আমি লোকনায়ক বুদ্ধকে দেখতে পেয়েছিলাম।

৬১. এই মহাবীর বুদ্ধই বহু জনতার দুঃখাগ্নি নির্বাপিত ও শান্ত করে থাকেন। এই দেবাতিদেব নরশ্রেষ্ঠ বুদ্ধকে সেবাপূজা করতে পারলে খুবই ভালো হয়।

৬২. অতঃপর আমি শালগাছের একটি শাখা ভেঙে সকোষ একটি ফুল ছিড়েছিলাম এবং সম্বুদ্ধের নিকট গিয়ে ফুল দান করেছিলাম।

৬৩. আজ থেকে একানব্বই কল্প আগে আমি যেই ফুল দান করেছিলাম, তারপর থেকে একবারও আমাকে অপায় দুর্গতিতে পড়তে হয়নি। এটি আমার ফুলদানেরই ফল।

৬৪. আজ থেকে নয় কল্প আগে আমি তিনবার ‘বিরোচন’ নামক মহাপরাক্রমশালী চক্রবর্তী রাজা হয়েছিলাম।

৬৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান শালপুষ্পদায়ক স্থবির এই গাথাগুলো ভাষণ করেছিলেন।

শালপুষ্পদায়ক স্থবির অপদান নবম সমাপ্ত।

১০. পিয়ালফলদায়ক স্থবির অপদান
৬৬. আমি তখন ছিলাম হরিণশিকারী। আমি হিমালয়ের এক পর্বতকন্দরে হরিণ শিকার করে করে জীবিকা নির্বাহ করতাম। সিখী শাস্তা আমার অনতিদূরেই অবস্থান করতেন।

৬৭. অতঃপর একদিন আমি নিজেই লোকনায়ক বুদ্ধকে দেখতে পেলাম। তখন আমার দ্বিপদশ্রেষ্ঠ বুদ্ধকে দান করার মতো কিছুই ছিল না।

৬৮. অনেক খোঁজাখুঁজির পর আমি কিছু পিয়ালফল নিয়ে বুদ্ধের কাছে গেলাম। ত্রিলোকশ্রেষ্ঠ নরোত্তম ভগবান সেগুলো প্রতিগ্রহণ করলেন।

৬৯. তারপর বিনায়ক বুদ্ধকে আমি পরম শ্রদ্ধায় পরিচর্যা করেছিলাম। সেই চিত্ত-প্রসন্নতা নিয়েই আমি সেখানে মৃত্যুবরণ করেছিলাম।

৭০. আজ থেকে একত্রিশ কল্প আগে আমি যেই ফল দান করেছিলাম, তারপর থেকে একবারও আমাকে অপায় দুর্গতিতে পড়তে হয়নি। এটি আমার ফলদানেরই ফল।

৭১. আজ থেকে পনেরো কল্প আগে আমি তিনবার পিয়ালিনো নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৭২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পিয়ালফলদায়ক স্থবির এই গাথাগুলো ভাষণ করেছিলেন।

পিয়ালফলদায়ক স্থবির অপদান দশম সমাপ্ত।

শোভিত বর্গ চতুর্দশ সমাপ্ত।


 

১৫. ছাতা বর্গ
১. অতিছত্রীয় স্থবির অপদান
১. নরোত্তম অর্থদর্শী ভগবানের পরিনির্বাণের পর তাঁর উদ্দেশে নির্মিত ধাতুস্তূপে সুবৃহৎ ছাতা তৈরি করে পূজা করেছিলাম।

২. আমি সময়ে সময়ে সেখানে গিয়ে লোকনায়ক বুদ্ধকে বন্দনা করেছিলাম এবং আমার প্রতিষ্ঠিত ছাতায় পুষ্পাচ্ছাদন দান করেছিলাম।

৩. আজ থেকে সতেরশত কল্প আগে আমি দেবলোকে দেবরাজত্ব করেছিলাম এবং এর মধ্যে একবারও মনুষ্যলোকে জন্মগ্রহণ করিনি। এটি আমার স্তূপপূজারই ফল।

৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অতিছত্রীয় স্থবির এই গাথাগুলো ভাষণ করেছিলেন।

অতিছত্রীয় স্থবির অপদান প্রথম সমাপ্ত।

২. স্তম্ভরোপক স্থবির অপদান
৫. নরশ্রেষ্ঠ ধর্মদর্শী লোকনাথ ভগবান পরিনির্বাপিত হলে পরে বুদ্ধশ্রেষ্ঠের উদ্দেশে নির্মিত ধাতুচৈত্য এক ধ্বজাস্তম্ভ প্রতিষ্ঠিত করেছিলাম।

৬. আমি একটি সিঁড়ি তৈরি করে ধাতুস্তূপে আরোহণ করেছিলাম এবং সেই স্তূপে বহু জাতিপুষ্প টাঙিয়ে দিয়েছিলাম।

৭. অহো বুদ্ধ! অহো ধর্ম! অহো আমার শাস্তাসম্পদ! এই পুণ্য-প্রভাবে আর কখনো আমাকে অপায় দুর্গতিতে পড়তে হয়নি। এটি আমার স্তূপপূজারই ফল।

৮. আজ থেকে চুরানব্বই কল্প আগে আমি ষোলোবার ‘স্তূপসীখ’ নামক মহাপরাক্রমশালী চক্রবর্তী রাজা হয়েছিলাম।

৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান স্তম্ভরোপক স্থবির এই গাথাগুলো ভাষণ করেছিলেন।

স্তম্ভরোপক স্থবির অপদান দ্বিতীয় সমাপ্ত।

৩. বেদিকারক স্থবির অপদান
১০. নরোত্তম প্রিয়দর্শী লোকনাথ পরিনির্বাপিত হলে পরে আমি অতীব প্রসন্নচিত্তে একটি মুক্তাবেদি তৈরি করেছিলাম।

১১. সেই বেদিটি আমি বিবিধ মণিমুক্তা দিয়েই তৈরি করেছিলাম। সেই বেদিটি দান করার পর অতীব খুশি মনে সেখানেই আমার মৃত্যু হয়েছিল।

১২. আমি দেবলোকে অথবা মনুষ্যলোকে যেখানেই জন্মগ্রহণ করি না কেন সবখানেই আমার মাথার ওপর মণি ধারণ করা হতো। এটি আমার পূর্বকৃত কর্মেরই ফল।

১৩. আজ থেকে ষোলোশত কল্প আগে আমি ছত্রিশবার ‘মণিপ্রভাস’ নামক মহাপরাক্রমশালী চক্রবর্তী রাজা হয়েছিলাম।

১৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বেদিকারক স্থবির এই গাথাগুলো ভাষণ করেছিলেন।

বেদিকারক স্থবির অপদান তৃতীয় সমাপ্ত।

৪. সপরিবারিয় স্থবির অপদান
১৫. ত্রিলোকশ্রেষ্ঠ, নরোত্তম পদুমুত্তর জিন জ্বলন্ত অগ্নিরাশির ন্যায় জ্বলে উঠে আবার পরিনির্বাপিত হয়েছিলেন।

১৬. মহাবীর বুদ্ধ পরিনির্বাপিত হলে পরে তার উদ্দেশে বিশাল স্তূপ নির্মিত হয়েছিল। সেই ধাতুগৃহকে বহু লোক দূর থেকে সেবা-পূজা করতেন।

১৭. আমি তখন অতীব প্রসন্নচিত্তে সেই স্তূপের মধ্যে একটি চন্দনবেদী নির্মাণ করেছিলাম। সেই চন্দনবেদীর কারণে সেই স্তূপগুলো তখন দেদীপ্যমান হয়েছিল।

১৮. দেবলোকে অথবা মনুষ্যলোকে যেখানেই জন্মগ্রহণ করি না কেন সবখানেই আমি কোনো হীনতা বা নীচতা দেখতে পেতাম না। এটি আমার পুণ্যকর্মেরই ফল।

১৯. আজ থেকে পনেরশত কল্প আগে আমি আটবার মহাপরাক্রমশালী চক্রবর্তী রাজা হয়েছিলাম।

২০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সপরিবারিয় স্থবির এই গাথাগুলো ভাষণ করেছিলেন।

সপরিবারিয় স্থবির অপদান চতুর্থ সমাপ্ত।

৫. উমাপুষ্পিয় স্থবির অপদান
২১. পরম পূজনীয় লোকনায়ক সিদ্ধার্থ ভগবান পরিনির্বাপিত হওয়ার পর তার উদ্দেশে একটি বিশাল স্তূপ নির্মাণ করা হয়েছিল।

২২. মহর্ষি সিদ্ধার্থ ভগবানের উদ্দেশে সেই স্তূপটি নির্মাণের সময় আমি উমাপুষ্প নিয়ে সেই স্তূপে দান করেছিলাম।

২৩. আজ থেকে চুরানব্বই কল্প আগে আমি যেই পুষ্প দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার স্তূপপূজারই ফল।

২৪. আজ থেকে নয় কল্প আগে আমি পঁচাশিবার সোমদেব নামক মহাপরাক্রমশালী চক্রবর্তী রাজা হয়েছিলাম।

২৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান উমাপুষ্পিয় স্থবির এই গাথাগুলো ভাষণ করেছিলেন।

উমাপুষ্পিয় স্থবির অপদান পঞ্চম সমাপ্ত।

৬. অনুলেপদায়ক স্থবির অপদান
২৬. আমি অনোমদর্শী মুনির জন্য একটি বোধিবেদী নির্মাণ করেছিলাম। তাতে আমি আরও সুধাপিণ্ড দিয়ে নিজ হাতে লেপন করে দিয়েছিলাম।

২৭. আমার সেই সুকর্ম দেখে নরোত্তম অনোমদর্শী ভগবান ভিক্ষুসংঘের মাঝে স্থিত হয়ে এই গাথাটি বলেছিলেন।

২৮. এই সুকর্মের ফলে এই ব্যক্তি প্রার্থনা অনুযায়ী দেবমনুষ্য উভয় সম্পত্তি ভোগ করে পরিশেষে দুঃখের অন্ত সাধন করবে।

২৯. আমি এখন প্রসন্নবদন, একাগ্রচিত্ত ও সুসমাহিত। আমি এই গৌতম সম্যকসম্বুদ্ধের শাসনে অন্তিম দেহ ধারণ করেছি।

৩০. আজ থেকে ঠিক শতকল্প আগে আমি ‘সর্বঘনো’ নামক মহাপরাক্রমশালী চক্রবর্তী রাজা হয়েছিলাম।

৩১. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অনুলেপদায়ক স্থবির এই গাথাগুলো ভাষণ করেছিলেন।

অনুলেপদায়ক স্থবির অপদান ষষ্ঠ সমাপ্ত।

৭. মার্গদায়ক স্থবির অপদান
৩২. নদী পার হয়ে চক্ষুষ্মান ভগবান বনে যাচ্ছিলেন। ঠিক তখনি আমি শ্রেষ্ঠ লক্ষণসম্পন্ন সিদ্ধার্থ সম্বুদ্ধকে দেখতে পেয়েছিলাম।

৩৩. কুদাল ও ঝুড়ি নিয়ে আমি প্রথমে সেই অমসৃণ ও অসমান পথটিকে সমান ও মসৃণ করেছিলাম। তারপর শাস্তাকে অভিবাদন করে নিজের চিত্তকে খুশি করিয়েছিলাম।

৩৪. আজ থেকে চুরানব্বই কল্প আগে আমি যেই কর্ম করেছিলাম, তার ফলে একবারও আমাকে অপায় দুর্গতিতে পড়তে হয়নি। এটি আমার পথদানেরই ফল।

৩৫. আজ থেকে সাতান্ন কল্প আগে আমি একবার ‘সুপ্রবুদ্ধ’ নামক জনাধিপতি, লোকনায়ক নরেশ্বর হয়েছিলাম।

৩৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান মার্গদায়ক স্থবির এই গাথাগুলো ভাষণ করেছিলেন।

মার্গদায়ক স্থবির অপদান সপ্তম সমাপ্ত।

৮. ফলদায়ক স্থবির অপদান
৩৭. পূর্বে আমি কাষ্ঠকর্মে সুশিক্ষিত যাননির্মাতা ছিলাম। একদিন আমি একটি চন্দন-ফলক তৈরি করে লোকবন্ধুকে দান করেছিলাম।

৩৮. এই পুণ্যের ফলে আমার ইচ্ছামাত্রই সুবর্ণনির্মিত হস্তীযান, অশ্বযান, দিব্যযান উপস্থিত হয়ে ব্যাম-পরিমাণ জায়গা প্রভাসিত হতো।

৩৯. আমি যখন যেখানে চাইতাম সেখানেই আমার জন্য সিবিকাপ্রাসাদ আবির্ভূত হতো এবং বহু মূল্যবান রত্ন উৎপন্ন হতো। এটি আমার ফলক দানেরই ফল।

৪০. আজ থেকে একানব্বই কল্প আগে আমি যেই ফলক দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ফলক দানেরই ফল।

৪১. আজ থেকে সাতান্ন কল্প আগে আমি চারবার সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৪২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ফলকদায়ক স্থবির এই গাথাগুলো ভাষণ করেছিলেন।

ফলকদায়ক স্থবির অপদান অষ্টম সমাপ্ত।

৯. বটংসকিয় স্থবির অপদান
৪৩. অপরাজিত স্বয়ম্ভূ সুমেধ বিবেকসুখে অবস্থানের জন্য মহাবনে গিয়েছিলেন।

৪৪. সুপুষ্পিত সললবৃক্ষে সললফুল দেখতে পেয়ে সেগুলো নিয়ে সুন্দর করে মালা গেঁথেছিলাম এবং লোকনায়ক বুদ্ধের পদমূলে রেখে পূজা করেছিলাম।

৪৫. আজ থেকে ত্রিশ হাজার কল্প আগে আমি যেই পুষ্পপূজা করেছিলাম, তার ফলে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৪৬. আজ থেকে উনিশশত কল্প আগে আমি ষোলোবার সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৪৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বটংসকিয় স্থবির এই গাথাগুলো ভাষণ করেছিলেন।

বটংসকিয় স্থবির অপদান নবম সমাপ্ত।

১০. পালঙ্কদায়ক স্থবির অপদান
৪৮. আমি ত্রিলোকশ্রেষ্ঠ সুমেধ ভগবানকে শামিয়ানাসহ শৌখিন বস্ত্রে ঢাকা একটি পালঙ্ক দান করেছিলাম।

৪৯. সেই সময় আমার সংকল্প অনুযায়ীই সব সময় সপ্তরত্ন-সমন্বিত পালঙ্ক উৎপন্ন হতো।

৫০. আজ থেকে ত্রিশ হাজার কল্প আগে আমি যেই পালঙ্ক দান করেছিলাম, সেই থেকে আমাকে একবারও অপায় দুর্গতিতে পড়তে হয়নি। এটি আমার পালঙ্ক দানেরই ফল।

৫১. আজ থেকে বিশ হাজার কল্প আগে আমি তিনবার সপ্তরত্ন-সমন্বিত মহাপরাক্রমশালী সুবর্ণ আভাসম্পন্ন চক্রবর্তী রাজা হয়েছিলাম।

৫২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পালঙ্কদায়ক স্থবির এই গাথাগুলো ভাষণ করেছিলেন।

পালঙ্কদায়ক স্থবির অপদান দশম সমাপ্ত।

ছত্রবর্গ পঞ্চদশ সমাপ্ত।


 

১৬. বন্ধুজীবক বর্গ
১. বন্ধুজীবক স্থবির অপদান
১-২. চাঁদের ন্যায় স্নিগ্ধ, বিমল, শুদ্ধ বিপ্রসন্ন, অনাবিল, নন্দীভব পরিক্ষীণ, সংসারে সমস্ত তৃষ্ণা-উত্তীর্ণ সিখী ভগবান ত্রিতাপদগ্ধ বহু জনতাকে নির্বাপনকারী, গভীর বনে ধ্যানরত, একাগ্রচিত্ত ও সমাহিত চিত্ত।

৩. আমি সেই বন্ধুজীবক পুষ্পগুলো সুন্দর করে মালা গেঁথে লোকবন্ধু সিখী বুদ্ধকে দান করেছিলাম।

৪. আজ থেকে একত্রিশ কল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজার ফল।

৫. আজ থেকে সাত কল্প আগে আমি সমন্তচক্ষু নামক নরেন্দ্র মহাযশস্বী, মহাপরাক্রমশালী চক্রবর্তী রাজা হয়েছিলাম।

৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বন্ধুজীবক স্থবির এই গাথাগুলো ভাষণ করেছিলেন।

বন্ধুজীবক স্থবির অপদান প্রথম সমাপ্ত।

২. তম্বপুষ্পিয় স্থবির অপদান
৭. পরের কাজ করতে গিয়ে আমি একটি অপরাধ করে ফেলেছিলাম। ভীষণ ভয়তাড়িত হয়ে আমি তাই গভীর বনে পালিয়ে গিয়েছিলাম।

৮. গভীর বনে আমি একটি সুপুষ্পিত তম্ববৃক্ষ দেখতে পেয়েছিলাম। সঙ্গে সঙ্গে আমি সেখান থেকে কিছু ফুল ছিঁড়ে নিয়ে বোধিবৃক্ষে ছিটিয়ে দিয়েছিলাম।

৯. তারপর আমি পাটলী বোধিবৃক্ষের চারপাশে ঝাঁট দিয়েছিলাম এবং পদ্মাসনে বসে বোধিবৃক্ষমূলে অবস্থান করছিলাম।

১০. আগে থেকেই কিছু লোক আমাকে অনুসরণ করছিল। একসময় তারা আমাকে অনুসরণ করতে করতে আমার কাছে পৌঁছাল। আমি তাদের দেখে আরও বেশি করে বোধিবৃক্ষের কথা চিন্তা করতে লাগলাম।

১১. আমি আবারও অতীব প্রসন্নচিত্তে বোধিবৃক্ষকে বন্দনা করেছিলাম। তারপর পালিয়ে যেতে গিয়ে ভয়ানক এক গিরিখাদে পড়ে গিয়ে মারা গিয়েছিলাম।

১২. আজ থেকে একানব্বই কল্প আগে আমি যেই পুষ্পদান করেছিলাম, তার ফলে একবারও আমাকে অপায় দুর্গতিতে পড়তে হয়নি। এটি আমার বোধিপূজারই ফল।

১৩. আজ থেকে তিন কল্প আগে আমি ‘সুসংযত’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

১৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান তম্বপুষ্পিয় স্থবির এই গাথাগুলো ভাষণ করেছিলেন।

তম্বপুষ্পিয় স্থবির অপদান দ্বিতীয় সমাপ্ত।

৩. বীথিসম্মার্জক স্থবির অপদান
১৫. উদীয়মান, শতরশ্মি, পীতরশ্মি সূর্য ও পঞ্চদশীর পূর্ণচন্দ্রের ন্যায় লোকনায়ক ভগবান ধীর লয়ে এগিয়ে যাচ্ছিলেন।

১৬. তখন আটষট্টি হাজার ক্ষীণাসব অর্হৎ ছিল। তারা সকলে দ্বিপদশ্রেষ্ঠ নরোত্তম সম্বুদ্ধকে অনুসরণ করছিলেন।

১৭. আমি সেই গমনপথটি সম্মার্জনের পর সশিষ্য লোকনায়ক বুদ্ধকে সেই পথ দিয়ে যেতে দেখেছিলাম। তখন আমি সেখানে অতীব প্রসন্নমনে ধ্বজা পতাকা উড়িয়েছিলাম।

১৮. আজ থেকে একানব্বই কল্প আগে আমি যেই ধ্বজা উড়িয়েছিলাম, তার ফলে একবারও আমাকে অপায় দুর্গতিতে পড়তে হয়নি।

১৯. আজ থেকে চারকল্প আগে আমি মহাপরাক্রমশালী বিশ্ববিশ্রুত সর্বাকার পরিপূর্ণ রাজা হয়েছিলাম।

২০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বীথিসম্মার্জক স্থবির এই গাথাগুলো ভাষণ করেছিলেন।

বীথিসম্মার্জক স্থবির অপদান তৃতীয় সমাপ্ত।

৪. কক্কারুপুষ্পপূজক স্থবির অপদান
২১. আমি দেবপুত্র হয়ে লোকনায়ক সিখী বুদ্ধকে পূজা করেছিলাম এবং কক্কারুপুষ্প নিয়ে আমি বুদ্ধকে দান করেছিলাম।

২২. আজ থেকে একত্রিশ কল্প আগে আমি যেই পুষ্প দান করেছিলাম, তার ফলে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

২৩. আজ থেকে নয়কল্প আগে আমি নরশ্রেষ্ঠ সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

২৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কক্কারুপুষ্পপূজক স্থবির এই গাথাগুলো ভাষণ করেছিলেন।

কক্কারুপুষ্পপূজক স্থবির অপদান চতুর্থ সমাপ্ত।

৫. মন্দারবপুষ্পপূজক স্থবির অপদান
২৫. আমি দেবপুত্র হয়ে লোকনায়ক সিখী বুদ্ধকে পূজা করেছিলাম এবং মন্দারবপুষ্প নিয়ে আমি বুদ্ধকে দান করেছিলাম।

২৬. আমার প্রদত্ত দিব্যফুলের মালাটি তথাগতের মাথার ওপর সপ্তাহকাল পর্যন্ত শামিয়ানার মতো ছায়া দিয়েছিল। তখন সকলে সেখানে এসে তথাগত বুদ্ধকে বন্দনা নিবেদন করেছিল।

২৭. আজ থেকে একত্রিশ কল্প আগে আমি যেই পুষ্প দান করেছিলাম, তার ফলে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

২৮. আজ থেকে দশকল্প আগে আমি ‘জ্যোতিন্ধর’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

২৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান মন্দারবপুষ্পপূজক স্থবির এই গাথাগুলো ভাষণ করেছিলেন।

মন্দারবপুষ্পপূজক স্থবির অপদান পঞ্চম সমাপ্ত।

৬. কদম্বপুষ্পিয় স্থবির অপদান
৩০. হিমালয়ের অদূরে কুক্কুট নামক একটি পর্বত ছিল। সেই পর্বতের পাদদেশে সাতজন পচ্চেক-বুদ্ধ বসবাস করতেন।

৩১. সেখানে একটি সুপুষ্পিত কদম্ববৃক্ষ ছিল। সেখান থেকে কদম্বপুষ্প নিয়ে আমি নিজ হাতে সাতজন পচ্চেক-বুদ্ধকে পূজা করেছিলাম।

৩২. আজ থেকে চুরানব্বই কল্প আগে আমি যেই পুষ্প দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৩৩. আজ থেকে বিরানব্বই কল্প আগে আমি সাতবার ‘পুষ্প’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৩৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কদম্বপুষ্পিয় স্থবির এই গাথাগুলো ভাষণ করেছিলেন।

কদম্বপুষ্পিয় স্থবির অপদান ষষ্ঠ সমাপ্ত।

৭. তৃণশূলক স্থবির অপদান
৩৫. হিমালয়ের অনতিদূরে ভূতগণ নামক একটি বিশাল পর্বত ছিল। সেখানে এক লোকনাথ স্বয়ম্ভূ জিন বসবাস করতেন।

৩৬. আমি তখন তৃণশূলপুষ্প নিয়ে বুদ্ধকে দান করেছিলাম। তার ফলে আমি নিরানব্বই কল্প অবধি বিনিপাত নিরয়ে জন্মাইনি।

৩৭. আজ থেকে এগারো কল্প আগে আমি সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৩৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান তৃণশূলক স্থবির এই গাথাগুলো ভাষণ করেছিলেন।

তৃণশূলক স্থবির অপদান সপ্তম সমাপ্ত।

৮. নাগপুষ্পিয় স্থবির অপদান
৩৯. সেই সময়ে সুবচ্ছ নামক এক মন্ত্রধর ব্রাহ্মণ ছিলেন। তিনি সশিষ্যে হিমালয়ের অনতিদূরে পর্বত-অভ্যন্তরে বসবাস করছিলেন।

৪০. পরম পূজনীয় পদুমুত্তর জিন আমাকে উদ্ধার করার মানসে আমার নিকট এসেছিলেন।

৪১. তিনি আমার নিকট আকাশপথে এসে উন্মুক্ত আকাশেই চঙ্ক্রমণ করেছিলেন এবং প্রজ্জ্বলিত অগ্নির ন্যায় ধুমায়িত করেছিলেন। ক্ষণিক পর তিনি আমার চিত্ত-প্রসন্নতা অবগত হয়ে পূর্বমুখী হয়ে চলে গিয়েছিলেন।

৪২. এমন আশ্চর্য, অদ্ভুত ও লোমহর্ষকর দৃশ্য দেখে আমি নাগপুষ্প সংগ্রহ করে পদুমুত্তর বুদ্ধ যেই পথ দিয়ে চলে গিয়েছিলেন সেই পথকে উদ্দেশ্য করে তাতে নাগপুষ্প ছিটিয়ে দিয়েছিলাম।

৪৩. আজ থেকে লক্ষকল্প আগে আমি যেই পুষ্প ছিটিয়ে দিয়েছিলাম, সেই চিত্ত-প্রসন্নতার ফলে আমাকে একবারও অপায় দুর্গতিতে জন্ম নিতে হয়নি।

৪৪. আজ থেকে একত্রিশশত কল্প আগে আমি সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৪৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান নাগপুষ্পিয় স্থবির এই গাথাগুলো ভাষণ করেছিলেন।

নাগপুষ্পিয় স্থবির অপদান অষ্টম সমাপ্ত।

৯. পুন্নগপুষ্পিয় স্থবির অপদান
৪৬. আমি তখন গভীর বনে শিকার করে বসবাস করতাম। আশেপাশে সুপুষ্পিত পুন্নগবৃক্ষ দেখে প্রথমে বুদ্ধশ্রেষ্ঠকে স্মরণ করেছিলাম।

৪৭. সুপুষ্পিত পুন্নগবৃক্ষ থেকে সুগন্ধী পুন্নগপুষ্প সংগ্রহ করে তা দিয়ে বালি দিয়ে তেরি উদ্দেশিক স্তূপে বুদ্ধকে পূজা করেছিলাম।

৪৮. আজ থেকে বিরানব্বই কল্প আগে আমি যেই পুষ্পপূজা করেছিলাম, তারপর থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৪৯. আজ থেকে একানব্বই কল্প আগে আমি এক অন্ধকার-বিধ্বংসী সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৫০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পুন্নগপুষ্পিয় স্থবির এই গাথাগুলো ভাষণ করেছিলেন।

পুন্নগপুষ্পিয় স্থবির অপদান নবম সমাপ্ত।

১০. কুমুদদায়ক স্থবির অপদান
৫১. হিমালয়ের অদূরে একটি বিশাল প্রাকৃতিক হ্রদ ছিল। সেই হ্রদে পদ্ম, উৎপল, পুণ্ডরীকসহ প্রভৃতি ফুলের সমারোহ ছিল।

৫২. আমি তখন কুকুত্থ নামক পাখি হয়ে জন্মেছিলাম। পাখি হলেও আমি ছিলাম ভীষণ বুদ্ধিমান ও পাপ-পুণ্য বিষয়ে অভিজ্ঞ।

৫৩. পরম পূজনীয়, মহামুনি, লোকবিদ পদুমুত্তর বুদ্ধ সেই বিশাল প্রাকৃতিক হ্রদের অদূরে এসে চঙ্ক্রমণ করছিলেন।

৫৪. আমি তখন জলজ কুমুদপুষ্প ঠোঁট দিয়ে ছিড়ে মহর্ষি বুদ্ধকে দান করেছিলাম। আমার সংকল্পের কথা অবগত হয়ে মহামুনি বুদ্ধ আমার দান গ্রহণ করেছিলেন।

৫৫. সেই কুমুদ পুষ্পদান-জনিত পুণ্য-প্রভাবে আমাকে লক্ষকল্প পর্যন্ত অপায় দুর্গতিতে জন্ম নিতে হয়নি।

৫৬. আজ থেকে ষোলোশত কল্প আগে আমি আটবার ‘বরুণ’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৫৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কুমুদদায়ক স্থবির এই গাথাগুলো ভাষণ করেছিলেন।

কুমুদদায়ক স্থবির অপদান দশম সমাপ্ত।

বন্ধুজীবক বর্গ ষোড়শ সমাপ্ত।


 

১৭. সুপরিচরিয় বর্গ
১. সুপরিচরিয় স্থবির অপদান
১. সেই সময় পদুম নামক দ্বিপদশ্রেষ্ঠ নরোত্তম চক্ষুষ্মান বুদ্ধ গভীর বন হতে বের হয়ে ধর্মদেশনা করছিলেন।

২. যক্ষ সম্মেলনের অদূরে মহর্ষি ভগবান ছিলেন এবং সেখানে সমবেত যক্ষেরা তৎক্ষণাৎ মহর্ষি ভগবানকে দেখতে পেয়েছিলেন।

৩. বুদ্ধের অমৃতনির্ঝর ধর্মদেশনার মর্মকথা বুঝে আমি অতীব প্রসন্নচিত্তে দুই হাতে তালি বাজিয়ে বুদ্ধকে পূজা করেছিলাম।

৪. দেখো, বুদ্ধশাস্তাকে পরম শ্রদ্ধায় পূজা করার ফলে আমি ত্রিশ হাজার কল্প অবধি অপায় দুর্গতিতে জন্মগ্রহণ করিনি।

৫. আজ থেকে ঊনত্রিশশত কল্প আগে আমি ‘সমলংকৃত’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সুপারিচরিয় স্থবির এই গাথাগুলো ভাষণ করেছিলেন।

সুপারিচরিয় স্থবির অপদান প্রথম সমাপ্ত।

২. কণবেরপুষ্পিয় স্থবির অপদান
৭. সেই সময় ত্রিলোকশ্রেষ্ঠ নরোত্তম সিদ্ধার্থ ভগবান শিষ্য-পরিবেষ্টিত হয়ে নগরপথ দিয়ে যাচ্ছিলেন।

৮. তখন রাজার অন্তঃপুরের অভিসম্মত নামক এক তত্ত্বাবধায়ক ছিলেন। তিনি স্বীয় প্রাসাদে উপবিষ্ট অবস্থায়ই লোকনায়ক বুদ্ধকে দেখতে পেয়েছিলেন।

৯. অতঃপর তিনি কণবেরপুষ্প নিয়ে পরম শ্রদ্ধায় ভিক্ষুসংঘের ওপর ছিটিয়ে দিয়েছিলেন এবং একটু আলাদা করে বুদ্ধকে আগে বেশি ছিটিয়ে দিয়েছিলেন।

১০. আজ থেকে চুরানব্বই কল্প আগে আমি যেই পুষ্পপূজা করেছিলাম, সেই থেকে আমাকে একবারও অপায় দুর্গতিতে পড়তে হয়নি। এটি আমার বুদ্ধপূজারই ফল।

১১. আজ থেকে সাতাশি কল্প আগে আমি চারবার মহাঋদ্ধিমান সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

১২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কণবেরপুষ্পিয় স্থবির এই গাথাগুলো ভাষণ করেছিলেন।

কণবেরপুষ্পিয় স্থবির অপদান দ্বিতীয় সমাপ্ত।

৩. খজ্জকদায়ক স্থবির অপদান
১৩. অতীতে আমি তিষ্য ভগবানকে বিবিধ ফলমূল ও নারিকেলে তৈরি পিঠা দান করেছিলাম।

১৪. মহর্ষি তিষ্য বুদ্ধকে দান করার পর আমি পরম সুখে আমোদিত হয়েছিলাম এবং যেখানে ইচ্ছা জন্মগ্রহণ করেছিলাম।

১৫. আজ থেকে বিরানব্বই কল্প আগে আমি যেই দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ফলদানেরই ফল।

১৬. আজ থেকে তেরোকল্প আগে আমি ‘ইন্দ্রসম’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

১৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান খজ্জকদায়ক স্থবির এই গাথাগুলো ভাষণ করেছিলেন।

খজ্জকদায়ক স্থবির অপদান তৃতীয় সমাপ্ত।

৪. দেশপূজক স্থবির অপদান
১৮. ত্রিলোকশ্রেষ্ঠ নরোত্তম অর্থদর্শী ভগবান উন্মুক্ত আকাশে উঠে সুনীল আকাশপথে যাচ্ছিলেন।

১৯. যেই দেশের ওপর দিয়ে মহামুনি শাস্তা আকাশপথে গিয়েছিলেন, সেই দেশ তথা স্থানকে উদ্দেশ করে পরম শ্রদ্ধায় নিজ হাতে পূজা করেছিলাম।

২০. আজ থেকে আঠারোশত কল্প আগে আমি মহামুনিকে যেই পূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার দেশপূজারই ফল।

২১. আজ থেকে এগারশত কল্প আগে আমি ‘গোসুজাত’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

২২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান দেশপূজক স্থবির এই গাথাগুলো ভাষণ করেছিলেন।

দেশপূজক স্থবির অপদান চতুর্থ সমাপ্ত।

৫. কণিকারছত্রিয় স্থবির অপদান
২৩. ত্রিলোকশ্রেষ্ঠ নরোত্তম বেস্সভূ সম্বুদ্ধ দিবাবিহারের জন্য মহাবনে গিয়েছিলেন।

২৪. তখন আমি কণিকারপুষ্প সংগ্রহ করে তা দিয়ে ছাতা তৈরি করে শামিয়ানার মতো করে পুষ্পচ্ছাদন করে বুদ্ধকে দান করেছিলাম।

২৫. আজ থেকে একত্রিশ কল্প আগে আমি যেই পুষ্পাচ্ছাদন দান করেছিলাম, তার ফলে আমাকে একবারও অপায় দুর্গতিতে পড়তে হয়নি। এটি আমার বুদ্ধপূজারই ফল।

২৬. আজ থেকে বিশকল্প আগে আমি আটবার স্বর্ণাভ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

২৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কণিকারছত্রিয় স্থবির এই গাথাগুলো ভাষণ করেছিলেন।

কণিকারছত্রিয় স্থবির অপদান পঞ্চম সমাপ্ত।

৬. ঘিদায়ক স্থবির অপদান
২৮. বিপুল জনতাকে নির্বাণ-শান্তি-প্রদায়ক, পরম পূজনীয় ফুস্স ভগবান পথ দিয়ে যাচ্ছিলেন।

২৯. ভগবান ফুস্স অনুক্রমে যেতে যেতে আমার গৃহদ্বারে এসে উপস্থিত হয়েছিলেন। আমি তার হাত থেকে পাত্রটি নিয়ে তাতে এক পাত্রপূর্ণ ঘি-তৈল দান করেছিলাম।

৩০. আজ থেকে বিরানব্বই কল্প আগে আমি যেই ঘিতৈল দান করেছিলাম, তার ফলে আমাকে একবারও অপায় দুর্গতিতে পড়তে হয়নি। এটি আমার ঘি দানেরই ফল।

৩১. আজ থেকে ছাপ্পান্ন কল্প আগে আমি একবার ‘সমোদক’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৩২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ঘিদায়ক স্থবির এই গাথাগুলো ভাষণ করেছিলেন।

ঘিদায়ক স্থবির অপদান ষষ্ঠ সমাপ্ত।

৭. যুথিকাপুষ্পিয় স্থবির অপদান
৩৩. তখন আমি চন্দ্রভাগা নদীর তীরে হাঁটছিলাম। অতঃপর আমি সুপুষ্পিত শালবৃক্ষ সদৃশ স্বয়ম্ভূ ভগবানকে দেখতে পেয়েছিলাম।

৩৪. আমি যুথিকাপুষ্প হাতে নিয়ে মহামুনি বুদ্ধের কাছে গিয়েছিলাম এবং অতীব প্রসন্নমনে বুদ্ধকে সেগুলো দান করেছিলাম।

৩৫. আজ থেকে চুরানব্বই কল্প আগে আমি যেই পুষ্পদান করেছিলাম, তার ফলে আমাকে একবারও অপায় দুর্গতিতে পড়তে হয়নি। এটি আমার বুদ্ধপূজারই ফল।

৩৬. আজ থেকে সাতষট্টি কল্প আগে আমি একবার ‘সমুদ্ধরো’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৩২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান যুথিকাপুষ্পিয় স্থবির এই গাথাগুলো ভাষণ করেছিলেন।

যুথিকাপুষ্পিয় স্থবির অপদান সপ্তম সমাপ্ত।

৮. বস্ত্রদায়ক স্থবির অপদান
৩৮. পূর্বে আমি ত্রিবরা নামক এক রমণীয় নগরে রাজপুত্র ছিলাম। হাতের কাছে দানীয়সামগ্রী পেয়ে আমি সর্বতোভাবে উপশান্ত বুদ্ধ তথাগতকে দান করেছিলাম।

৩৯. আমার প্রদত্ত বস্ত্রে সামান্য করে হাতের ছোঁয়া লাগিয়ে ভগবান তা গ্রহণ করেছিলেন। তারপর তিনি আকাশপথে চলে গিয়েছিলেন।

৪০. বুদ্ধ আকাশপথে যাবার সময় আমার প্রদত্ত বস্ত্রটিও তার পেছনে পেছনে অলৌকিকভাবে যেতে লাগল। তা দেখে আমার চিত্ত ভীষণ খুশি হয়েছিল। অহো, বুদ্ধই আমাদের মধ্যে শ্রেষ্ঠ পুদ্গল!

৪১. আজ থেকে চুরানব্বই কল্প আগে আমি যেই বস্ত্র দান করেছিলাম, তার ফলে আমাকে একবারও অপায় দুর্গতিতে পড়তে হয়নি। এটি আমার বস্ত্রদানেরই ফল।

৪২. আজ থেকে সাতষট্টি কল্প আগে আমি ‘পরিশুদ্ধ’ নামক মহাপরাক্রমশালী নরশ্রেষ্ঠ চক্রবর্তী রাজা হয়েছিলাম।

৪৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বস্ত্রদায়ক স্থবির এই গাথাগুলো ভাষণ করেছিলেন।

বস্ত্রদায়ক স্থবির অপদান অষ্টম সমাপ্ত।

৯. সমাদপক স্থবির অপদান
৪৪. সেই সময় বন্ধুমতি নগরে বহু শ্রদ্ধাবান উপাসক ছিলেন। তাদের মধ্যে আমিই শ্রেষ্ঠ ছিলাম এবং তারা ছিল আমারই সহচর।

৪৫. তাদের সকলকে সমবেত করিয়ে আমি বহু পুণ্যকর্ম সম্পাদন করেছিলাম। একদিন আমরা সবাই মিলে অনুত্তর পুণ্যক্ষেত্র ভিক্ষুসংঘের উদ্দেশে একটি গোল চত্বর তৈরি করব বলে আলোচনা করছিলাম।

৪৬. তারা সকলেই ‘সাধু’ বলে একবাক্যে তাতে সম্মত হয়েছিল। কিছুদিন পর সেই গোল চত্বরটি তৈরি করে আমরা সবাই বিপস্সী ভগবানকে দান করেছিলাম।

৪৭. আজ থেকে একানব্বই কল্প আগে আমি যেই বড় গোল চত্বর দান করেছিলাম, তার ফলে একবারও আমাকে অপায় দুর্গতিতে পড়তে হয়নি। এটি আমার বড় গোল চত্বর দান করারই ফল।

৪৮. আজ থেকে ঊনসত্তর কল্প আগে আমি ‘আদেয়্য’ নামক মহাপরাক্রমশালী জনাধিপতি চক্রবর্তী রাজা হয়েছিলাম।

৪৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সমাদপক স্থবির এই গাথাগুলো ভাষণ করেছিলেন।

সমাদপক স্থবির অপদান নবম সমাপ্ত।

১০. পঞ্চঙ্গুলিয় স্থবির অপদান
৫০. ত্রিলোকশ্রেষ্ঠ, নরোত্তম, অবস্থান দক্ষ মুনি তিষ্য ভগবান নিজ গন্ধকুঠিতে প্রবেশ করেছিলেন।

৫১. আমি তখন সুগন্ধী পুষ্প ও নানাবিধ সুগন্ধী মাল্য নিয়ে জিনশ্রেষ্ঠ বুদ্ধের নিকট গিয়েছিলাম এবং খুব অল্পশব্দে ধীর লয়ে মূল গন্ধকুঠিতে প্রবেশ করে সেগুলো দান করেছিলাম।

৫২. আজ থেকে বিরানব্বই কল্প আগে আমি যেই সুগন্ধী মাল্যাদি দান করেছিলাম, তার ফলে একবারও আমাকে অপায় দুর্গতিতে পড়তে হয়নি। এটি আমার পঞ্চঙ্গুলি দানেরই ফল।

৫৩. আজ থেকে বাহাত্তর কল্প আগে আমি সপ্তরত্ন-সমন্বিত মহাপরাক্রমশালী সয়ংপ্রভ চক্রবর্তী রাজা হয়েছিলাম।

৫৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পঞ্চঙ্গুলিয় স্থবির এই গাথাগুলো ভাষণ করেছিলেন।

পঞ্চঙ্গুলিয় স্থবির অপদান দশম সমাপ্ত।

সুপারিচরিয় বর্গ সপ্তদশ সমাপ্ত।


 

১৮. কুমুদ বর্গ
১. কুমুদমালিয় স্থবির অপদান
১. হিমালয় পর্বতে একটি বিশাল প্রাকৃতিক হ্রদ ছিল। সেখানে আমি মহাপরাক্রমশালী ভয়ঙ্কর এক রাক্ষস হয়ে জন্মেছিলাম।

২. সেই হ্রদে তখন সব সময় কুমুদপুষ্প ফুটে থাকত। আমি সেই কুমুদ পুষ্পগুলো সংগ্রহ করেছিলাম।

৩. দ্বিপদশ্রেষ্ঠ, নরোত্তম অর্থদর্শী ভগবান আমাকে দেখে আমার কাছে এসেছিলেন।

৪. আমি তখন আমার সংগ্রহ করা সমস্ত পুষ্প ধরে দেবতাতিদেব, নরশ্রেষ্ঠ বুদ্ধকে দান করেছিলাম।

৫. তখন পুষ্পগুলো সেই হিমালয় পর্বতজুড়ে তথাগত বুদ্ধের সমস্ত পরিষদকে শামিয়ানার মতো আচ্ছাদনী হয়ে ছায়া দিয়েছিল।

৬. আজ থেকে আঠারোশত কল্প আগে আমি যেই পুষ্প দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৭. আজ থেকে পনেরো কল্প আগে আমি সাতবার ‘হাজাররথ’ নামক মহাপরাক্রমশালী জনাধিপতি চক্রবর্তী রাজা হয়েছিলাম।

৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কুমুদমালিয় স্থবির এই গাথাগুলো ভাষণ করেছিলেন।

কুমুদমালিয় স্থবির অপদান প্রথম সমাপ্ত।

২. সিঁড়িদায়ক স্থবির অপদান
৯. আমি অতীতে ত্রিলোকশ্রেষ্ঠ কোণ্ডাঞ্ঞো ভগবানকে নিজ বাসভবনে উঠার জন্যে একটি শক্ত কাঠের সিঁড়ি তৈরি করে দিয়েছিলাম।

১০. সেই চিত্ত-প্রসন্নতার দরুন আমি দেবমনুষ্য উভয় সম্পত্তি ভোগ করেছি এবং এই গৌতম সম্যকসম্বুদ্ধের শাসনে আজ অন্তিম দেহ ধারণ করেছি।

১১. আজ থেকে একত্রিশ হাজার কল্প আগে আমি তিনবার ‘সম্বহুলা’ নামক মহাপরাক্রমশালী চক্রবর্তী রাজা হয়েছিলাম।

১২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সিঁড়িদায়ক স্থবির এই গাথাগুলো ভাষণ করেছিলেন।

সিঁড়িদায়ক স্থবির অপদান দ্বিতীয় সমাপ্ত।

৩. রাত্রিপুষ্পিয় স্থবির অপদান
১৩. আমি অতীতে গভীর অরণ্যে একজন মৃগশিকারী ছিলাম। একদিন আমি দেবাতিদেব নরশ্রেষ্ঠ বিপস্সী বুদ্ধকে দেখতে পেয়েছিলাম।

১৪. পাশে ধরণীর বুকে জন্ম নেওয়া সুপুষ্পিত রাত্রিপুষ্প দেখতে পেয়ে তা সমূলে তুলে নিয়ে মহর্ষি বুদ্ধকে দান করেছিলাম।

১৫. আজ থেকে একানব্বই কল্প আগে আমি যেই পুষ্প দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার পুষ্পদানেরই ফল।

১৬. আজ থেকে আট কল্প আগে আমি সুপ্রসন্ন নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

১৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান রাত্রিপুষ্পিয় স্থবির এই গাথাগুলো ভাষণ করেছিলেন।

রাত্রিপুষ্পিয় স্থবির অপদান তৃতীয় সমাপ্ত।

৪. কূপদায়ক স্থবির অপদান
১৮. আমি বিপস্সী ভগবানের উদ্দেশ্যে একটি স্বচ্ছ সুন্দর কূপ তৈরি করেছিলাম এবং সেই সঙ্গে পিণ্ডপাত দান করেছিলাম।

১৯. আজ থেকে একানব্বই কল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার কূপদানেরই ফল।

২০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কূপদায়ক স্থবির এই গাথাগুলো ভাষণ করেছিলেন।

কূপদায়ক স্থবির অপদান চতুর্থ সমাপ্ত।

৫. সিংহাসনদায়ক স্থবির অপদান
২১. লোকনায়ক লোকনাথ পদুমুত্তর বুদ্ধ পরিনির্বাপিত হলে পরে আমি অতীব প্রসন্নমনে একটি রত্নখচিত সিংহাসন দান করেছিলাম।

২২. তাতে বহু মানুষ বিবিধ সুগন্ধী মাল্য দিয়ে পূজা করে ইহ জীবনেই পরম সুখ নির্বাণের অধিকারী হয়েছিলেন।

২৩. প্রসন্নমনে সেই বোধিবৃক্ষকে বন্দনা করে আমি লক্ষকল্প পর্যন্ত অপায় দুর্গতিতে জন্মগ্রহণ করিনি।

২৪. আজ থেকে পনেরো হাজার কল্প আগে আমি আটবার ‘সিলুচ্চয়’ নামক চক্রবর্তী রাজা হয়েছিলাম।

২৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সিংহাসনদায়ক স্থবির এই গাথাগুলো ভাষণ করেছিলেন।

সিংহাসনদায়ক স্থবির অপদান পঞ্চম সমাপ্ত।

৬. মার্গদত্তিক স্থবির অপদান
২৭. তিনি চঙ্ক্রমণ করার সময় পা তুলার সঙ্গে সঙ্গে সেখানে একটি করে অসম্ভব সুন্দর পুষ্প প্রস্ফুটিত হতো এবং সেই পুষ্পগুলো ভগবান বুদ্ধের মাথার ওপর শামিয়ানার মতো স্থিত হতো।

২৮. আজ থেকে বিশ হাজার কল্প আগে পাঁচবার ‘পুষ্পাচ্ছাদনীয়’ নামক মহাপরাক্রমশালী চক্রবর্তী রাজা হয়েছিলাম।

২৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান মার্গদত্তিক স্থবির এই গাথাগুলো ভাষণ করেছিলেন।

মার্গদত্তিক স্থবির অপদান ষষ্ঠ সমাপ্ত।

৭. একদীপিয় স্থবির অপদান
৩০. পদুমুত্তর মুনির সলল বোধিবৃক্ষে আমি অতীব প্রসন্নচিত্তে একটি প্রদীপ দান করেছিলাম।

৩১. কৃতপুণ্য হওয়ার দরুন ভবভবান্তরে জন্মগ্রহণকালে আমাকে কখনো দুর্গতিতে জন্ম নিতে হয়নি। এটি আমার প্রদীপ দানেরই ফল।

৩২. আজ থেকে ষোলো হাজার কল্প আগে আমি চারবার ‘চন্দ্রাভা’ নামক মহাপরাক্রমশালী চক্রবর্তী রাজা হয়েছিলাম।

২৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান একদীপিয় স্থবির এই গাথাগুলো ভাষণ করেছিলেন।

একদীপিয় স্থবির অপদান সপ্তম সমাপ্ত।

৮. মণিপূজক স্থবির অপদান
৩৪. হিমালয়ের নিম্নভাগে একটি নদী প্রবাহিত হতো। সেই সময় সেই নদীর সমীপে স্বয়ম্ভূ ভগবান বসবাস করছিলেন।

৩৫. আমি একটি বিবিধ কারুকার্য-খচিত মনোজ্ঞ মণিপালঙ্ক নিয়ে অতীব প্রসন্নমনে বুদ্ধকে দান করেছিলাম।

৩৬. আজ থেকে চুরানব্বই কল্প আগে আমি যেই মণিপালঙ্ক দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৩৭. আজ থেকে বারো কল্প আগে আমি আটবার মহাপরাক্রমশালী চক্রবর্তী রাজা হয়েছিলাম।

৩৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান মণিপূজক স্থবির এই গাথাগুলো ভাষণ করেছিলেন।

মণিপূজক স্থবির অপদান অষ্টম সমাপ্ত।

৯. চিকিৎসক স্থবির অপদান
৩৯. আমি তখন বন্ধুমতি নগরে একজন সুশিক্ষিত ও অভিজ্ঞ চিকিৎসক ছিলাম। আমি বহু রোগীর রোগযন্ত্রণা, দুঃখ লাঘব করে দিয়ে বহু মানুষের সুখ বিধান করেছিলাম।

৪০. আমি একদিন দেখতে পেলাম এক জ্যোতিষ্মান শীলবান শ্রমণ ভীষণ অসুস্থ। আমি তাঁকে প্রসন্নচিত্তে কিছু ওষুধ দিয়েছিলাম।

৪১. বিপস্সী ভগবানের সেবক সংযতেন্দ্রিয় শ্রমণ অশোক স্থবির সেই ওষুধ খেয়ে রোগমুক্ত হয়েছিলেন।

৪২. আজ থেকে একানব্বই কল্প আগে আমি যেই ওষুধ দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ওষুধ দানেরই ফল।

৪৩. আজ থেকে আট কল্প আগে আমি সর্বোষুধ নামক এক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৪৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান চিকিৎসক স্থবির এই গাথাগুলো ভাষণ করেছিলেন।

চিকিৎসক স্থবির অপদান নবম সমাপ্ত।

১০. সংঘসেবক স্থবির অপদান
৪৫. আমি বেস্সভূ ভগবানের সময়ে এক বিহারের আরামিক তথা সেবক হয়ে জন্মগ্রহণ করেছিলাম। আমি তখন অতীব প্রসন্নমনে উত্তম সংঘের সেবা করেছিলাম।

৪৬. আজ থেকে একত্রিশ কল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে জন্ম নিতে হয়নি। এটি আমার সংঘসেবা করারই ফল।

৪৭. আজ থেকে সাতকল্প আগে আমি সাতবার ‘সমোদক’ নামে এক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৪৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সংঘসেবক স্থবির এই গাথাগুলো ভাষণ করেছিলেন।

সংঘসেবক স্থবির অপদান দশম সমাপ্ত।

কুমুদ বর্গ অষ্টাদশ সমাপ্ত।


 

১৯. কুটজপুষ্পিয় বর্গ
১. কুটজপুষ্পিয় স্থবির অপদান
১. মধ্যাহ্ন সূর্যের ন্যায় উজ্জ্বল ও তেজস্বী সুবর্ণবর্ণ সম্বুদ্ধ দিকবিদিক অবলোকন করতে করতে উন্মুক্ত আকাশপথে যাচ্ছিলেন।

২. আমি তখন বেশ বড়সড় সুপুষ্পিত কুটজপুষ্প দেখতে পেয়েছিলাম এবং সেই পুষ্প সংগ্রহ করে ফুস্স ভগবানকে দান করেছিলাম।

৩. আজ থেকে বিরানব্বই কল্প আগে যেই পুষ্প দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৪. আজ থেকে সতের কল্প আগে আমি তিনবার ‘সুপুষ্পিত’ নামক এক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কুটজপুষ্পিয় স্থবির এই গাথাগুলো ভাষণ করেছিলেন।

কুটজপুষ্পিয় স্থবির অপদান প্রথম সমাপ্ত।

২. বন্ধুজীবক স্থবির অপদান
৬. সৎপুরুষ-বর্ণিত স্বয়ম্ভূ সিদ্ধার্থ সম্বুদ্ধ গভীর সমাধিতে নিমগ্ন হয়ে পর্বত-অভ্যন্তরে বসেছিলেন।

৭. প্রাকৃতিক হ্রদের খোঁজে বের হয়ে ঘটনাক্রমে আমি ‘বন্ধুজীবক’ নামক জলজপুষ্প দেখতে পেয়েছিলাম।

৮. আমি তখন কিছু বন্ধুজীবকপুষ্প নিয়ে হাত জোড় করে সিদ্ধার্থ মহামুনির কাছে গেলাম এবং প্রসন্নচিত্তে সেগুলো দান করেছিলাম।

৯. আজ থেকে চুরানব্বই কল্প আগে আমি যেই পুষ্প দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

১০. আজ থেকে চৌদ্দ কল্প আগে আমি একবার ‘সমুদ্রকল্প’ নামক এক মহাপরাক্রমশালী জনাধিপতি চক্রবর্তী রাজা হয়েছিলাম।

১১. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বন্ধুজীবক স্থবির এই গাথাগুলো ভাষণ করেছিলেন।

বন্ধুজীবক স্থবির অপদান দ্বিতীয় সমাপ্ত।

৩. কোটুম্বরিয় স্থবির অপদান
১২-১৩. স্বর্ণের মতো উজ্জ্বল, সাগরের মতো অপ্রমেয়, পৃথিবীর মতো সুবিস্তৃত, ঋষভের মতো দেবসংঘকর্তৃক পূজিত, পর্বত-অভ্যন্তরে উপবিষ্ট নরোত্তম সিখী বুদ্ধের কাছে আমি অতীব হৃষ্ট চিত্তে গমন করেছিলাম।

১৪. আমি সাতটি পুষ্প নিয়ে জ্ঞাতি-পরিজনসহ সেখানে গিয়ে লোকবন্ধু সিখী বুদ্ধকে দান করেছিলাম।

১৫. আজ থেকে একত্রিশ কল্প আগে আমি যেই পুষ্প দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

১৬. আজ থেকে বিশকল্প আগে আমি একবার ‘মহানেলস’ নামক এক মহাতেজস্বী, মহাপরাক্রমশালী জনাধিপতি চক্রবর্তী রাজা হয়েছিলাম।

১৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কোটুম্বরিয় স্থবির এই গাথাগুলো ভাষণ করেছিলেন।

কোটুম্বরিয় স্থবির অপদান তৃতীয় সমাপ্ত।

৪. পঞ্চহস্তীয় স্থবির অপদান
১৮. ত্রিলোকশ্রেষ্ঠ নরোত্তম তস্‌স ভগবান শিষ্য-পরিবেষ্টিত হয়ে রথে চড়ে যাচ্ছিলেন।

১৯. রাস্তার পাশে আমি পাঁচটি করে উৎপল হাতে নিয়ে মোট চারজন লোক রেখেছিলাম। আমি ফুল হাতে নিয়ে যেই শ্রদ্ধা জানাতে গেছি ঠিক তখনি তিনি অমিত ঋদ্ধিযোগে তা গ্রহণ করেছিলেন।

২০. সুবর্ণবর্ণ সম্বুদ্ধ পথের মধ্য দিয়ে যাচ্ছিলেন এমন সময় আমি বুদ্ধের শরীর হতে নির্গত বুদ্ধরশ্মিতে ভীষণ রোমাঞ্চিত ও শিহরিত হয়েছিলাম এবং দ্বিপদোত্তম বুদ্ধকে পূজা করেছিলাম।

২১. আজ থেকে বিরানব্বই কল্প আগে আমি যেই পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

২২. আজ থেকে তেরকল্প আগে আমি পাঁচবার ‘সুসুভসম্মত’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

২৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পঞ্চহস্তীয় স্থবির এই গাথাগুলো ভাষণ করেছিলেন।

পঞ্চহস্তীয় স্থবির অপদান চতুর্থ সমাপ্ত।

৫. ইসিমুর্গদায়ক স্থবির অপদান
২৪-২৫. আমি ইসিমুর্গ পিষ্ট করে তাতে মধুখণ্ড মিশ্রিত করে উদীয়মান সূর্যের ন্যায়, স্নিগ্ধ পীতরশ্মি চন্দ্রের ন্যায় ও বৃষভের ঝুঁটির মতো গৌরবদীপ্ত স্বীয় প্রাসাদে স্থিত লোকবন্ধু মহানায়ক পদুমুত্তর বুদ্ধকে দান করেছিলাম।

২৬. তখন বুদ্ধের সঙ্গে ছিল আট লক্ষ শ্রাবক। আমি তাদের পাত্রপূর্ণ করে দান করেছিলাম।

২৭. সেই চিত্ত-প্রসন্নতার কারণে ও পূর্বকৃত পুণ্য-প্রভাবে আমি লক্ষকল্প পর্যন্ত অপায় দুর্গতিতে জন্মগ্রহণ করিনি।

২৮. আজ থেকে চল্লিশ হাজার কল্প আগে আমি আটত্রিশবার ‘ইসিমুর্গ’ নামক মহাপরাক্রমশালী চক্রবর্তী রাজা হয়েছিলাম।

২৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ইসিমুর্গদায়ক স্থবির এই গাথাগুলো ভাষণ করেছিলেন।

ইসিমুর্গদায়ক স্থবির অপদান পঞ্চম সমাপ্ত।

৬. বোধিসেবক স্থবির অপদান
৩০. আমি তখন রম্যবতী নগরের একজন মৃদঙ্গবাদক ছিলাম। আমি প্রতিনিয়ত বোধিবৃক্ষকে মৃদঙ্গ বাজিয়ে শোনাতে যেতাম।

৩১. এভাবে আমি সকাল-সন্ধ্যা মৃদঙ্গ বাজিয়ে বোধিবৃক্ষকে সেবা করতাম। সেই পুণ্য-প্রভাবে আমি এই আঠারোশত কল্পের মধ্যে একবারও অপায় দুর্গতিতে জন্ম নিইনি।

৩২. আজ থেকে পনেরশত কল্প আগে আমি ‘মুদঙ্গ’ নামক মহাপরাক্রমশালী জনাধিপতি চক্রবর্তী রাজা হয়েছিলাম।

৩৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বোধিসেবক স্থবির এই গাথাগুলো ভাষণ করেছিলেন।

বোধিসেবক স্থবির অপদান ষষ্ঠ সমাপ্ত।

৭. একচিন্তিক স্থবির অপদান
৩৪. কোনো দেবতা যখন আয়ুক্ষয়ে দেবকায় হতে চ্যুত হন, তখন দেবগণ অনুমোদনসূচক তিনটি শব্দ করেন।

৩৫. বন্ধু, এখান হতে তুমি কামসুগতিতে মনুষ্যগণের সাহচর্যে যাও। সেখানে তুমি মানুষ হয়ে পরম শ্রদ্ধাবান হয়ে সদ্ধর্ম লাভ কর।

৩৬. সেই পরম শ্রদ্ধায় নিবিষ্ট ও প্রতিষ্ঠিত হয়ে আজীবন সুপ্রবর্তিত সদ্ধর্মে অবিচল থাকো।

৩৭. কায়, বাক্য ও মনে বহু কুশলকর্ম সম্পাদন করে তুমি সম্পূর্ণ উপধিহীন ও ক্রোধহীন হও।

৩৮. তদুপরি আরও বহু দান-পুণ্যকর্ম সম্পাদন করে অনন্যসাধারণ সদ্ধর্ম-ব্রহ্মচর্য অনুশীলন কর।

৩৯. এইভাবে অশেষ অনুকম্পা-পরবশ হয়ে বিজ্ঞ দেবতাগণ আমার দেবলোকচ্যুতি অনুমোদন করেছিলেন।

৪০. সেই দেবসম্মেলনে তাদের সাকুল আবেদন শুনে আমি ভীষণভাবে সংবেগপ্রাপ্ত হয়েছিলাম। সেখান থেকে চ্যুত হয়ে আমি তখন ‘কংসু’ নামক যোনিতে জন্মগ্রহণ করেছিলাম।

৪১. আমার সংবেগের কথা অবগত হয়ে এক ভাবিতেন্দ্রিয় শ্রমণ আমাকে উদ্ধার করার মানসে আমার কাছে এসেছিলেন।

৪২. পদুমুত্তর বুদ্ধের শ্রাবক সেই সুমন নামক শ্রমণ অর্থ-ধর্মবশে অনুশাসন করে আমাকে আরও ভীষণভাবে সংবিগ্ন করেছিলেন।

৪৩. তার সুভাষিত কথা শুনে আমি বুদ্ধের প্রতি গভীরভাবে প্রসন্ন হয়েছিলাম এবং সেই ধীর-স্থির বুদ্ধকে অভিবাদন করে সেখানেই মৃত্যুবরণ করেছিলাম।

৪৪. সেই পুণ্য-প্রভাবে আমি পূর্বের সেই দেবলোকে জন্ম নিয়ে লক্ষকল্প পর্যন্ত অপায় দুর্গতিতে জন্মগ্রহণ করিনি।

৪৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান একচিন্তিক স্থবির এই গাথাগুলো ভাষণ করেছিলেন।

একচিন্তিক স্থবির অপদান সপ্তম সমাপ্ত।

৮. ত্রিকর্ণিপুষ্পিয় স্থবির অপদান
৪৬. দেবলোকে জন্ম নিয়ে আমি বহু দেব-অপ্সরা পরিবৃত হয়ে অবস্থান করছিলাম। তখন নিজের পূর্বকৃত কর্ম স্মরণ করে বুদ্ধশ্রেষ্ঠকে অনুস্মরণ করেছিলাম।

৪৭. আমি ত্রিকর্ণিপুষ্প হাতে নিয়ে প্রথমে নিজের চিত্তকে অনাবিল আনন্দে আপৱুত করেছিলাম এবং পরে নরশ্রেষ্ঠ পদুমুত্তর বুদ্ধকে দান করেছিলাম।

৪৮. আজ থেকে একানব্বই কল্প আগে আমি যেই পুষ্পদান করে পূজা করেছিলাম, সেই থেকে আমাকে একবারও অপায় দুর্গতিতে পড়তে হয়নি। এটি আমার বুদ্ধপূজারই ফল।

৪৯. আজ থেকে তিয়াত্তর কল্প আগে আমি চারবার ‘রমুত্তম’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৫০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ত্রিকর্ণিপুষ্পিয় স্থবির এই গাথাগুলো ভাষণ করেছিলেন।

ত্রিকর্ণিপুষ্পিয় স্থবির অপদান অষ্টম সমাপ্ত।

৯. একচারিয় স্থবির অপদান
৫১. সেই সময় তাবতিংস দেবলোকের দেবগণের মধ্যে পৃথিবীতে বুদ্ধ উৎপন্ন হওয়ার খবরটি প্রচারিত হয়েছিল। তারা এই ভেবে সংবিগ্ন হলো, আমরা যে এখনো সরাগ তথা লোভপরায়ণ!

৫২. সেই সংবিগ্ন, শোকশল্যবিদ্ধ দেবগণের দ্বারা প্রভাবিত হয়ে আমি স্বীয় ঋদ্ধিবলে বুদ্ধের কাছে গিয়েছিলাম।

৫৩. আমি দিব্যসঙ্গীত সমারোহে হাতে মন্দারবপুষ্প নিয়ে ঠিক পরিনির্বাণ লাভের সময় বুদ্ধকে দান করেছিলাম।

৫৪. আমার সেই দান উপস্থিত সকল দেবতা ও অপ্সরাবৃন্দ অনুমোদন করেছিলেন। সেই পুণ্য-প্রভাবে আমাকে লক্ষকল্প পর্যন্ত অপায় দুর্গতিতে জন্ম নিতে হয়নি।

৫৫. আজ থেকে ষাট হাজার কল্প আগে আমি ষোলোবার ‘মহামল্লজনা’ নামক মহাপরাক্রমশালী চক্রবর্তী রাজা হয়েছিলাম।

৫৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান একচারিয় স্থবির এই গাথাগুলো ভাষণ করেছিলেন।

একচারিয় স্থবির অপদান নবম সমাপ্ত।

১০. ত্রিবণ্টিপুষ্পিয় স্থবির অপদান
৫৭. তারা সকলে আমাকে সংগ্রামে পরাজিত করে উন্নতি-শ্রীবৃদ্ধি করছিলেন। এমন হীন চিন্তা করতে করতে আমার ভীষণ মানসিক পরিদাহ দেখা দিয়েছিল।

৫৮. সেই সময় সুনন্দ নামক ধর্মদর্শী মহামুনির একজন শ্রাবক ছিলেন। তিনি আমার কাছে এসেছিলেন।

৫৯. যারা আমার সহচর ছিল তারা সবাই আমাকে কিছু ফল এনে দিয়েছিল। আমি সেগুলো নিয়ে বুদ্ধের সেই শ্রাবককে দান করেছিলাম।

৬০. সেই পুণ্য-প্রভাবে আমি মৃত্যুর পর আবার সেখানেই জন্মগ্রহণ করেছিলাম। এভাবে আমি আঠারোশত কল্প পর্যন্ত বিনিপাত অপায়ে জন্মগ্রহণ করিনি।

৬১. আজ থেকে তেরশত কল্প আগে আমি আটবার ‘ধুমকেতু’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৬২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ত্রিবণ্টিপুষ্পিয় স্থবির এই গাথাগুলো ভাষণ করেছিলেন।

ত্রিবণ্টিপুষ্পিয় স্থবির অপদান দশম সমাপ্ত।

কুটজপুষ্পিয় বর্গ উনবিংশ সমাপ্ত।


 

২০. তমালপুষ্পিয় বর্গ
১. তমালপুষ্পিয় স্থবির অপদান
১. তখন আমার একটি সুনির্মিত বিমান ছিল, যা চুরাশি হাজার স্বর্ণময় স্তম্ভবিশিষ্ট ও দৈবপ্রতিচ্ছবি প্রতিমণ্ডিত।

২. আমি অতীব প্রসন্নচিত্তে তমালপুষ্প হাতে নিয়ে লোকবন্ধু সিখী বুদ্ধকে দান করেছিলাম।

৩. আজ থেকে একত্রিশ কল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৪. আজ থেকে বিশকল্প আগে আমি একবার ‘চন্দ্র’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান তমালপুষ্পিয় স্থবির এই গাথাগুলো ভাষণ করেছিলেন।

তমালপুষ্পিয় স্থবির অপদান প্রথম সমাপ্ত।

২. তৃণসন্থারক স্থবির অপদান
৬. একসময় যখন এক বনবাসী ঋষি শাস্তার জন্য তৃণ কাটছিলেন, তখন প্রদক্ষিণরত পৃথিবীর সকল কর্তা (রাজা) নিপাতিত হয়েছিল।

৭. আমি তখন ধরণীর ওপর সেই তৃণ নিয়ে বিছিয়ে দিয়েছিলাম। আমি বহু তালপাতা আহরণ করেছিলাম।

৮. সেই তালপাতায় আচ্ছাদনী তৈরি করে আমি সিদ্ধার্থ ভগবানকে দান করেছিলাম এবং দেবমনুষ্যগণের শাস্তার মাথার ওপর তা সপ্তাহকাল পর্যন্ত ধারণ করেছিলাম।

৯. আজ থেকে চুরানব্বই কল্প আগে যেই তৃণ দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার তৃণদানেরই ফল।

১০. আজ থেকে পঁয়ষট্টি কল্প আগে আমি চারবার সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

১১. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান তৃণসন্থারক স্থবির এই গাথাগুলো ভাষণ করেছিলেন।

তৃণসন্থারক স্থবির অপদান দ্বিতীয় সমাপ্ত।

৩. খণ্ডপুল্লিয় স্থবির অপদান
১২. মহাবনে একটি ফুস্স ভগবানের উদ্দেশে নির্মিত স্তূপ ছিল। সেই স্তূপের একটি সুদীর্ঘ পাদপীঠ বন্য হাতির দ্বারা ভগ্ন হয়েছিল।

১৩. ত্রিলোকগুরু ফুস্স ভগবানের অনন্ত গুণে মুগ্ধ-বিমোহিত হয়ে আমি অসমান ভূমি সমান করেছিলাম এবং তাতে সুধাপিণ্ড দান করেছিলাম।

১৪. আজ থেকে বিরানব্বই কল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার সুধাপিণ্ড দানেরই ফল।

১৫. আজ থেকে সাতাত্তর কল্প আগে আমি ষোলোবার ‘জিতসেন’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

১৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান খণ্ডপুল্লিয় স্থবির এই গাথাগুলো ভাষণ করেছিলেন।

খণ্ডপুল্লিয় স্থবির অপদান তৃতীয় সমাপ্ত।

৪. অশোকপূজক স্থবির অপদান
১৭. ত্রিবরা নামক এক রমণীয় পুরে একটি রাজ-উদ্যান ছিল। আমি সেই রাজ-উদ্যানের উদ্যানপাল ও রাজার একান্ত পরিচারক ছিলাম।

১৮. সেই সময় পদুম নামক এক স্বয়ম্ভূ ছিলেন, যিনি ভীষণ প্রভাস্বর ও জ্যোতিষ্মান। শ্বেতপদ্মের ওপর উপবিষ্ট সেই মহামুনিকে সুশীতল ছায়া যেন ছেড়ে যেতে চাইছিল না।

১৯. ফুলের ভারে কুঁজো সুপুষ্পিত সুদর্শন অশোকবৃক্ষকে দেখতে পেয়ে আমি পদুমুত্তর বুদ্ধকে সেই বৃক্ষের ফুল দান করেছিলাম।

২০. আজ থেকে চুরানব্বই কল্প আগে আমি যেই ফুল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

২১. আজ থেকে সাঁইত্রিশ কল্প আগে আমি ষোলোবার সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

২২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অশোকপূজক স্থবির এই গাথাগুলো ভাষণ করেছিলেন।

অশোকপূজক স্থবির অপদান চতুর্থ সমাপ্ত।

৫. অংকোলক স্থবির অপদান
২৩. সুপুষ্পিত অংকোলফুলে তৈরি সকোষ উত্তম পুষ্পমাল্য দেখে আমি সেই পুষ্পমাল্য সংগ্রহ করেছিলাম এবং বুদ্ধের কাছে গিয়েছিলাম।

২৪. সেই সময় সিদ্ধার্থ মহামুনি যেই গুহায় বাস করছিলেন সেই গুহার দ্বার খোলা হয়েছিল। সুযোগ পেয়ে আমি মুহূর্তের মধ্যেই সগৌরবে সেই গুহায় ফুল ছিটিয়ে দিয়েছিলাম।

২৫. আজ থেকে চুরানব্বই কল্প আগে আমি যেই পুষ্পদান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার পুষ্পদানেরই ফল।

২৬. আজ থেকে ছত্রিশ কল্প আগে আমি একবার ‘দেবগর্জিত’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

২৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অংকোলক স্থবির এই গাথাগুলো ভাষণ করেছিলেন।

অংকোলক স্থবির অপদান পঞ্চম সমাপ্ত।

৬. কিশলয়পূজক স্থবির অপদান
২৮. দ্বারবতী নগরে একটি পুষ্পোদ্যান ছিল। ঠিক তার পাশেই ছিল একটি দৃষ্টিনন্দন সৌন্দর্যবর্ধক কূপ, যেখানে পা ধোয়া, স্নান করা ও খাওয়া সবকিছুই করা যায়।

২৯. নিজ বলে সুপ্রতিষ্ঠিত, সুদৃঢ় ও অপরাজিত সিদ্ধার্থ বুদ্ধ আমার প্রতি অশেষ অনুকম্পা করে উন্মুক্ত আকাশপথ দিয়ে যাচ্ছিলেন।

৩০. আমি তখন মহর্ষি বুদ্ধকে পূজা করার মতো অন্য কিছুই দেখতে পাচ্ছিলাম না। এমন সময় আমি অশোক-পাতা দেখে সেগুলোই আকাশে ছুঁড়ে মেরেছিলাম।

৩১. আশ্চর্য হলেও সত্য, সেই অশোক-পাতাগুলো বুদ্ধের পেছন পেছন যাচ্ছিল। সেই আশ্চর্যজনক দৃশ্য দেখে আমি ভীষণ সংবেগপ্রাপ্ত হয়েছিলাম। ভেবেছিলাম, অহো, বুদ্ধের এ কী মহত্ত্ব!

৩২. আজ থেকে চুরানব্বই কল্প আগে আমি যেই অশোক-পাতা দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৩৩. আজ থেকে সাঁইত্রিশ কল্প আগে আমি একবার সপ্তরত্ন-সমন্বিত মহাপরাক্রমশালী একেশ্বর চক্রবর্তী রাজা হয়েছিলাম।

৩৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কিশলয়পূজক স্থবির এই গাথাগুলো ভাষণ করেছিলেন।

কিশলয়পূজক স্থবির অপদান ষষ্ঠ সমাপ্ত।

৭. তিন্দুকদায়ক স্থবির অপদান
৩৫. তখন আমি ছিলাম গিরিদুর্গে বিচরণকারী দ্রুতগামী এক বানর। একদিন আমি ফলবান গাবগাছ দেখে বুদ্ধশ্রেষ্ঠকে স্মরণ করেছিলাম।

৩৬. কিছুদিন পর আমি ভীষণ প্রসন্নচিত্তে ত্রিভবজ্ঞ লোকনায়ক সিদ্ধার্থ বুদ্ধকে খুঁজছিলাম।

৩৭. ত্রিলোকের অনুত্তর শাস্তা আমার সংকল্পের কথা অবগত হয়েছিলেন। তারপর তিনি হাজার হাজার ক্ষীণাসব শিষ্যসহ আমার কাছে এসেছিলেন।

৩৮. আমি তখন ভীষণ আনন্দিত মনে ফল হাতে বুদ্ধের কাছে গিয়েছিলাম। সর্বোত্তম সর্বজ্ঞ ভগবান আমার দেওয়া গাবফল গ্রহণ করেছিলেন।

৩৯. আজ থেকে চুরানব্বই কল্প আগে আমি যেই ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ফলদানেরই ফল।

৪০. আজ থেকে সাতান্ন কল্প আগে আমি ‘উপনন্দ’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৪১. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান তিন্দুকদায়ক স্থবির এই গাথাগুলো ভাষণ করেছিলেন।

তিন্দুকদায়ক স্থবির অপদান সপ্তম সমাপ্ত।

৮. মুষ্টিপূজক স্থবির অপদান
৪২. সেই সময় ত্রিলোকশ্রেষ্ঠ নরোত্তম জিন সুমেধ ভগবান ছিলেন, যিনি সকল সত্ত্বগণের প্রতি পরম অনুকম্পাকারীদের মধ্যে প্রধান।

৪৩. একসময় দ্বিপদশ্রেষ্ঠ সুমেধ ভগবান চঙ্ক্রমণ করছিলেন। সেই চঙ্ক্রমণরত বুদ্ধকে আমি একমুষ্টি গিরিনলের ফুল দান করেছিলাম।

৪৪. সেই চিত্ত-প্রসন্নতার কারণে ও পূর্বকৃত পুণ্যহেতু আমি ত্রিশ হাজার কল্পকাল অপায় দুর্গতিতে জন্মগ্রহণ করিনি।

৪৫. আজ থেকে তেইশ কল্প আগে আমি একবার ‘সুনেল’ নামক সপ্তরত্ন-সমন্বিত মহাপরাক্রমশালী ক্ষত্রিয় রাজা হয়েছিলাম।

৪৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান মুষ্টিপূজক স্থবির এই গাথাগুলো ভাষণ করেছিলেন।

মুষ্টিপূজক স্থবির অপদান অষ্টম সমাপ্ত।

৯. কিংকণিকপুষ্পিয় স্থবির অপদান
৪৭. সুমঙ্গল নামক স্বয়ম্ভূ অপরাজিত জিন গভীর বন হতে বের হয়ে নগরে প্রবেশ করেছিলেন।

৪৮. নগরে পিণ্ডচারণ করার পর মহামুনি সম্বুদ্ধ নগর হতে বেরিয়ে এসে নিজ কৃত্য শেষ করে বনান্তরে বসবাস করছিলেন।

৪৯. একদিন আমি অতীব প্রসন্নচিত্তে স্বয়ম্ভূ বুদ্ধকে কিংকণিপুষ্প দান করেছিলাম।

৫০. আজ থেকে চুরানব্বই কল্প আগে আমি যেই পুষ্প দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৫১. আজ থেকে ছিয়াশি কল্প আগে আমি ‘অপিলাসিস’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৫২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কিংকণিকপুষ্পিয় স্থবির এই গাথাগুলো ভাষণ করেছিলেন।

কিংকণিকপুষ্পিয় স্থবির অপদান নবম সমাপ্ত।

১০. যুথিকাপুষ্পিয় স্থবির অপদান
৫৩. পরম পূজনীয় চক্ষুষ্মান জিন পদুমুত্তর বুদ্ধ গভীর বন হতে বের হয়ে এসে বিহারে যাচ্ছিলেন।

৫৪. আমি দুই হাতে যুথিকাপুষ্প নিয়ে পরম মৈত্রীপরায়ণ বুদ্ধকে দান করেছিলাম।

৫৫. সেই চিত্ত-প্রসন্নতার কারণে আমি দেবমনুষ্যলোকে উভয় সম্পত্তি ভোগ করে লক্ষকল্পকাল অপায় দুর্গতিতে জন্মগ্রহণ করিনি।

৫৬. আজ থেকে পঞ্চাশ কল্প আগে আমি একবার ‘সমিত্তনন্দন’ নামক মহাপরাক্রমশালী জনাধিপতি চক্রবর্তী রাজা হয়েছিলাম।

৫৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান যুথিকাপুষ্পিয় স্থবির এই গাথাগুলো ভাষণ করেছিলেন।

যুথিকাপুষ্পিয় স্থবির অপদান দশম সমাপ্ত।

তমালপুষ্পিয় বর্গ বিংশ সমাপ্ত।

ভিক্ষাবর্গ দশক সমাপ্ত।

দ্বিতীয় শতক সমাপ্ত।


 

২১. কণিকারপুষ্পিয় বর্গ
১. কণিকারপুষ্পিয় স্থবির অপদান
১. সুপুষ্পিত কণিকার পুষ্প দেখে আমি তখন সেগুলো সংগ্রহ করেছিলাম এবং সংসার-স্রোতোত্তীর্ণ তিষ্য বুদ্ধকে দান করেছিলাম।

২. আজ থেকে বিরানব্বই কল্প আগে আমি যেই পুষ্প দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৩. আজ থেকে পঁয়ত্রিশ কল্প আগে আমি ‘অরুণাপাণি’ নামক সপ্তরত্ন-সমন্বিত মহাপরাক্রমশালী বিশ্ববিশ্রুত চক্রবর্তী রাজা হয়েছিলাম।

৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কণিকারপুষ্পিয় স্থবির এই গাথাগুলো ভাষণ করেছিলেন।

কণিকারপুষ্পিয় স্থবির অপদান প্রথম সমাপ্ত।

২. মিনেলপুষ্পিয় স্থবির অপদান
৫. মধ্যাহ্ন সূর্যের ন্যায় প্রবল তেজস্বী, পরম মৈত্রীপরায়ণ সুবর্ণবর্ণ সিখী ভগবান তখন চঙ্ক্রমণশালায় সমারূঢ় হয়েছিলেন।

৬. আমি তখন অতীব প্রসন্নচিত্তে উত্তম জ্ঞানের আধার বুদ্ধকে বন্দনা নিবেদন করেছিলাম এবং হাতে মিনেলপুষ্প নিয়ে দান করেছিলাম।

৭. আজ থেকে একত্রিশ কল্প আগে আমি যেই পুষ্প দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৮. আজ থেকে ঊনত্রিশ কল্প আগে আমি ‘সুমেঘঘন’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান মিনেলপুষ্পিয় স্থবির এই গাথাগুলো ভাষণ করেছিলেন।

মিনেলপুষ্পিয় স্থবির অপদান দ্বিতীয় সমাপ্ত।

৩. কিংকণিপুষ্পিয় স্থবির অপদান
১০. মহার্ঘ মূল্যের কাঞ্চনতুল্য লোকনায়ক সর্বজ্ঞ বুদ্ধ তখন ত্রিতাপ-দগ্ধ মানুষের ওপর মৈত্রীবারি বর্ষণ করেছিলেন।

১১. আমি হাতে কিংকণিপুষ্প নিয়ে অতীব উদগ্রচিত্তে দ্বিপদশ্রেষ্ঠ বিপস্সী ভগবানকে দান করেছিলাম।

১২. আজ থেকে একানব্বই কল্প আগে আমি যেই পুষ্প দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

১৩. আজ থেকে সাতাশ কল্প আগে আমি ‘ভীমরথ’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

১৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কিংকণিপুষ্পিয় স্থবির এই গাথাগুলো ভাষণ করেছিলেন।

কিংকণিপুষ্পিয় স্থবির অপদান তৃতীয় সমাপ্ত।

৪. তরণীয় স্থবির অপদান
১৫. দ্বিপদশ্রেষ্ঠ নরোত্তম অর্থদর্শী ভগবান সশিষ্য পরিবেষ্টিত হয়ে নদীতীরে গিয়েছিলেন।

১৬. সেই নদীটি ছিল কানায় কানায় পূর্ণ। তাই সেটি পার হওয়া বেশ কষ্টসাধ্য। আমি তখন দ্বিপদোত্তম বুদ্ধ ও ভিক্ষুসংঘকে সেই নদী পার করে দিয়েছিলাম।

১৭. আজ থেকে একশত আঠারো কল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার নদী পার করে দেওয়ারই ফল।

১৮. আজ থেকে তেরশত কল্প আগে আমি পাঁচবার সপ্তরত্ন-সমন্বিত মহাপরাক্রমশালী ‘সর্বোভবা’ নামক চক্রবর্তী রাজা হয়েছিলাম।

১৯. আমি এই অন্তিম জন্মে এক ব্রাহ্মণ পরিবারে জন্মগ্রহণ করেছি এবং আমার তিনজন সহায়ককে সঙ্গে নিয়ে শাস্তার শাসনে প্রব্রজ্যা গ্রহণ করেছি।

২০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান তরণীয় স্থবির এই গাথাগুলো ভাষণ করেছিলেন।

তরণীয় স্থবির অপদান চতুর্থ সমাপ্ত।

৫. নিগ্গুণ্ডিপুষ্পিয় স্থবির অপদান
২১. আমি তখন বিপস্সী ভগবানের আরামিক তথা সেবক ছিলাম। একদিন আমি নিগ্গুণ্ডিপুষ্প হাতে নিয়ে বুদ্ধকে দান করেছিলাম।

২২. আজ থেকে একনব্বই কল্প আগে আমি যেই পুষ্প দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

২৩. আজ থেকে পঁচিশ কল্প আগে আমি একবার ‘মহাপ্রতাপ’ নামক মহাপরাক্রমশালী জনাধিপতি চক্রবর্তী রাজা হয়েছিলাম।

২৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান নিগ্গুণ্ডিপুষ্পিয় স্থবির এই গাথাগুলো ভাষণ করেছিলেন।

নিগ্গুণ্ডিপুষ্পিয় স্থবির অপদান পঞ্চম সমাপ্ত।

৬. উদকদায়ক স্থবির অপদান
২৫. আমি তখন বিপ্রসন্ন অনাবিল সিদ্ধার্থ শ্রমণকে ভোজন করতে দেখেছিলাম এবং ঘটে করে জল নিয়ে সিদ্ধার্থ ভগবানকে দান করেছিলাম।

২৬. আজ আমি অতীব নির্মল, বিমল ও ক্ষীণসংশয় এবং ভবে জন্মগ্রহণের সময় আমার তখন এই সমস্ত ফল উৎপন্ন হয়ে থাকে।

২৭. আজ থেকে চুরানব্বই কল্প আগে আমি যেই জল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার জল দানেরই ফল।

২৮. আজ থেকে একষট্টি কল্প আগে আমি একবার ‘বিমল’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

২৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান উদকদায়ক স্থবির এই গাথাগুলো ভাষণ করেছিলেন।

উদকদায়ক স্থবির অপদান ষষ্ঠ সমাপ্ত।

৭. সললমালিয় স্থবির অপদান
৩০. স্বর্ণের মতো উজ্জ্বল ও সর্বদিক আলোকসঞ্চারী নরসারথী সিদ্ধার্থ ভগবান পর্বত-অভ্যন্তরে উপবিষ্ট ছিলেন।

৩১. আমি তখন আমার তীরকে সরল সোজা করে সেই তীর দিয়ে সবৃন্ত পুষ্প ছিড়ে বুদ্ধকে দান করেছিলাম।

৩২. আজ থেকে চুরানব্বই কল্প আগে আমি যেই পুষ্প দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৩৩. আজ থেকে একান্ন কল্প আগে আমি একবার সপ্তরত্ন-সমন্বিত মহাপরাক্রমশালী জ্যোতিষ্মান চক্রবর্তী রাজা হয়েছিলাম।

৩৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সললমালিয় স্থবির এই গাথাগুলো ভাষণ করেছিলেন।

সললমালিয় স্থবির অপদান সপ্তম সমাপ্ত।

৮. কোরণ্ডপুষ্পিয় স্থবির অপদান
৩৫. চক্রালংকার ভূষিত অতিক্রান্ত পদ দেখে আমি মহর্ষি বিপস্সী ভগবানের পদাঙ্ক অনুসরণ করে যাচ্ছিলাম।

৩৬. আমি পাশে কোরণ্ড পুষ্প দেখতে পেয়ে সমূলে ছিড়ে নিয়ে তা দিয়ে বিপস্সী ভগবানকে পূজা করেছিলাম এবং ভীষণ আনন্দিত মনে তাঁর উত্তম রাতুল পদে বন্দনা করেছিলাম।

৩৭. আজ থেকে একানব্বই কল্প আগে আমি যেই পুষ্প পূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৩৮. আজ থেকে সাতান্ন কল্প আগে আমি একবার সপ্তরত্ন-সমন্বিত মহাপরাক্রমশালী বিমল চক্রবর্তী রাজা হয়েছিলাম।

৩৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কোরণ্ডপুষ্পিয় স্থবির এই গাথাগুলো ভাষণ করেছিলেন।

কোরণ্ডপুষ্পিয় স্থবির অপদান অষ্টম সমাপ্ত।

৯. আধারদায়ক স্থবির অপদান
৪০. আমি একবার লোকবন্ধু সিখী বুদ্ধকে একটি আধার তথা পাত্র দান করেছিলাম। এখন আমি এই বসুধা তথা সমগ্র পৃথিবীকে ধারণ করেছি।

৪১. আমার সমস্ত ক্লেশ দগ্ধ হয়েছে এবং সমস্ত জন্ম ধ্বংস হয়েছে। সম্যকসম্বুদ্ধের শাসনে আমি অন্তিম দেহ ধারণ করেছি।

৪২. আজ থেকে সাতাশ কল্প আগে আমি চারবার সমন্তবরণ নামক মহাপরাক্রমশালী চক্রবর্তী রাজা হয়েছিলাম।

৪৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান আধারদায়ক স্থবির এই গাথাগুলো ভাষণ করেছিলেন।

আধারদায়ক স্থবির অপদান নবম সমাপ্ত।

১০. পাপনিবারিয় স্থবির অপদান
৪৪. আমি একসময় অতীব প্রসন্নমনে দেবতিদেব তিষ্য ভগবানকে একটি ছাতা দান করেছিলাম।

৪৫. এতে করে আমার সমস্ত পাপ নিবৃত হলো এবং বহু কুশল পুণ্য অনুষ্ঠিত হলো। আমার মাথার ওপর উন্মুক্ত আকাশে সব সময় ছাতা ধারণ করা হতো। এটি আমার পূর্বকৃত কর্মেরই ফল।

৪৬. আমার করণীয় ব্রত অনুশীলিত হয়েছে, সমস্ত জন্ম ধ্বংস হয়েছে এবং আমি এই সম্যকসম্বুদ্ধের শাসনে অন্তিম দেহ ধারণ করেছি।

৪৭. আজ থেকে বিরানব্বই কল্প আগে আমি যেই ছাতা দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ছাতা দানেরই ফল।

৪৮. আজ থেকে বাহাত্তর কল্প আগে আমি আটবার মহানিদান নামক জনাধিপতি চক্রবর্তী রাজা হয়েছিলাম।

৪৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পাপনিবারিয় স্থবির এই গাথাগুলো ভাষণ করেছিলেন।

পাপনিবারিয় স্থবির অপদান দশম সমাপ্ত।

কণিকারপুষ্পিয় বর্গ একবিংশ সমাপ্ত।


 

২২. হাতি বর্গ
১. হাতিদায়ক স্থবির অপদান
১. আমি একসময় দ্বিপদশ্রেষ্ঠ সিদ্ধার্থ ভগবানকে বিশাল এক ঈষাদন্ত নাগশ্রেষ্ঠ তথা হাতি দান করেছিলাম।

২. এখন আমি ভীষণ উত্তমার্থ অনুত্তর শান্তিপদ নির্বাণ উপভোগ করছি। কারণ, আমি সর্বলোকের পরম হিতৈষী বুদ্ধকে একটি হাতি দান করেছিলাম।

৩. আজ থেকে চুরানব্বই কল্প আগে আমি যেই হাতি দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার হাতি দানেরই ফল।

৪. আজ থেকে আটাত্তর কল্প আগে আমি ষোলোবার সমন্তপ্রাসাদিক নামক মহাপরাক্রমশালী চক্রবর্তী রাজা হয়েছিলাম।

৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান হাতিদায়ক স্থবির এই গাথাগুলো ভাষণ করেছিলেন।

হাতিদায়ক স্থবির অপদান প্রথম সমাপ্ত।

২. পানধিদায়ক স্থবির অপদান
৬. আমি অরণ্যবাসী ঋষি, দীর্ঘরাত্রি যাবৎ তপশ্চর্যাকারী, ভাবিতচিত্ত বুদ্ধকে জলপাত্র দান করেছিলাম।

৭. হে দ্বিপদশ্রেষ্ঠ ত্রিলোকশ্রেষ্ঠ নরোত্তম, সেই পুণ্যকর্মের ফলে আমি দিব্যযান উপভোগ করেছিলাম। এটি আমার পূর্বকৃত কর্মেরই ফল।

৮. আজ থেকে চুরানব্বই কল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার জলপাত্র দানেরই ফল।

৯. আজ থেকে সাতাত্তর কল্প আগে আমি আটবার ‘সুযানা’ নামক মহাপরাক্রমশালী চক্রবর্তী রাজা হয়েছিলাম।

১০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পানধিদায়ক স্থবির এই গাথাগুলো ভাষণ করেছিলেন।

পানধিদায়ক স্থবির অপদান দ্বিতীয় সমাপ্ত।

৩. সত্যসংজ্ঞক স্থবির অপদান
১১. সেই সময় বেস্সভূ ভগবান ভিক্ষুসংঘ পরিবেষ্টিত হয়ে মহাজনতাকে আর্যসত্য দেশনা করছিলেন এবং তাদের শান্ত-নিবৃত করছিলেন।

১২. আমি তাঁর কাছ থেকে পরম করুণা লাভ করেছিলাম। একদিন আমি এক ধর্মসভায় গিয়েছিলাম। একপার্শ্বে বসে শাস্তার অমৃতনির্ঝর ধর্মদেশনা শুনেছিলাম।

১৩. আমি তাঁর সুমধুর ধর্মদেশনা শুনে দেবলোকে জন্মগ্রহণ করেছিলাম এবং সেখানে আমি ত্রিশকল্প পর্যন্ত বসবাস করেছিলাম।

১৪. আজ থেকে একত্রিশ কল্প আগে আমি যেই সংজ্ঞা লাভ করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার সত্যসংজ্ঞা লাভেরই ফল।

১৫. আজ থেকে ছাব্বিশ কল্প আগে আমি একবার ‘একফুসিত’ নামক মহাপরাক্রমশালী জনাধিপতি চক্রবর্তী রাজা হয়েছিলাম।

১৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সত্যসংজ্ঞক স্থবির এই গাথাগুলো ভাষণ করেছিলেন।

সত্যসংজ্ঞক স্থবির অপদান তৃতীয় সমাপ্ত।

৪. একসংজ্ঞক স্থবির অপদান
১৭. শাস্তার পাংশুকূলিক চীবরটি গাছের ওপর টাঙানো দেখে আমি সেই পাংশুকূলিক চীবরটিকে হাত জোড় করে পরম শ্রদ্ধায় বন্দনা করেছিলাম।

১৮. আজ থেকে একত্রিশ কল্প আগে আমি যেই সংজ্ঞা লাভ করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

১৯. আজ থেকে পঁচিশ কল্প আগে আমি একবার ‘অমিতাভ’ নামক মহাপরাক্রমশালী জনাধিপতি চক্রবর্তী রাজা হয়েছিলাম।

২০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান একসংজ্ঞক স্থবির এই গাথাগুলো ভাষণ করেছিলেন।

একসংজ্ঞক স্থবির অপদান চতুর্থ সমাপ্ত।

৫. রশ্মিসংজ্ঞক স্থবির অপদান
২১. তিনি (বুদ্ধ) উদীয়মান শতরশ্মি সুর্যের ন্যায়, পীতরশ্মি স্নিগ্ধ চাঁদের ন্যায় ও পর্বত-অভ্যন্তরে বসবাসরত সুজাত শ্রেষ্ঠ বাঘের ন্যায় সদা প্রতীয়মান।

২২. বুদ্ধের অমিত প্রভাবে তখন বুদ্ধরশ্মি ছাড়িয়ে জ্বল জ্বল করছিল সমস্ত পর্বত-অভ্যন্তরে। আমি সেই বুদ্ধরশ্মির প্রতি চিত্তকে প্রসন্ন করে কল্পকাল যাবৎ স্বর্গে আমোদিত হয়েছিলাম।

২৩. সেই চিত্তপ্রসাদহেতু ও বুদ্ধানুস্মৃতিহেতু অবশিষ্ট কল্পে আমি বহু কুশলপুণ্য সম্পাদন করেছিলাম।

২৪. আজ থেকে ত্রিশ হাজার কল্প আগে আমি যেই সংজ্ঞা লাভ করেছিলাম, সেই থেকে একবারও অপায় দুর্গতিতে পড়তে হয়নি। এটি আমার বুদ্ধসংজ্ঞা লাভেরই ফল।

২৫. আজ থেকে সাতান্ন কল্প আগে আমি একবার ‘সুজাত’ নামক মহাপরাক্রমশালী জনাধিপতি চক্রবর্তী রাজা হয়েছিলাম।

২৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান রশ্মিসংজ্ঞক স্থবির এই গাথাগুলো ভাষণ করেছিলেন।

রশ্মিসংজ্ঞক স্থবির অপদান পঞ্চম সমাপ্ত।

৬. সন্ধিত স্থবির অপদান
২৭. সমগ্র অশ্বত্থবৃক্ষ যখন হরিদ্বর্ণ ধারণ করেছিল এবং তার নিচে পাদপীঠ আবির্ভূত হয়েছিল, তখন আমি ভীষণ মনোযোগী হয়ে এক বুদ্ধগত সংজ্ঞা লাভ করেছিলাম।

২৮. আজ থেকে একত্রিশ কল্প আগে আমি যেই সংজ্ঞা লাভ করেছিলাম, সেই সংজ্ঞার প্রভাবে আমি আসবক্ষয় জ্ঞান লাভ করেছি।

২৯. আজ থেকে তেরকল্প আগে আমি ‘ধনিষ্ঠ’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৩০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সন্ধিত স্থবির এই গাথাগুলো ভাষণ করেছিলেন।

সন্ধিত স্থবির অপদান ষষ্ঠ সমাপ্ত।

৭. তালবণ্টদায়ক স্থবির অপদান
৩১. আমি আদিত্যবন্ধু তিষ্য ভগবানকে তালপাতার পাখা দান করেছিলাম, যাতে উষ্ণতা নিবারণ করতে পারেন এবং পরিদাহ উপশম করতে পারেন।

৩২. আমি এখন আমার সমস্ত রাগাগ্নি, দ্বেষাগ্নি ও মোহাগ্নি সমূলে নির্বাপিত করেছি। এটি আমার তালপাতার পাখা দানেরই ফল।

৩৩. আমার সমস্ত ক্লেশ দগ্ধ হয়েছে, আমার সমস্ত জন্ম ক্ষয়প্রাপ্ত হয়েছে এবং আমি এই সম্যকসম্বুদ্ধের শাসনে অন্তিম দেহ ধারণ করেছি।

৩৪. আজ থেকে বিরানব্বই কল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার তালপাতার পাখা দানেরই ফল।

৩৫. আজ থেকে তেষট্টি কল্প আগে আমি ‘মহানাম’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৩৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান তালবণ্টদায়ক স্থবির এই গাথাগুলো ভাষণ করেছিলেন।

তালবণ্টদায়ক স্থবির অপদান সপ্তম সমাপ্ত।

৮. অক্কন্তসংজ্ঞক স্থবির অপদান
৩৭. অতীতে আমি একটি কুৎসিত বস্ত্র নিয়ে উপাধ্যায় হয়েছিলাম। আমি তখন নির্ভুলভাবে গ্রন্থশিক্ষার জন্য মন্ত্র অনুকরণ করে শিখতাম।

৩৮. একদিন আমি শ্রেষ্ঠ বৃষভ, গণুত্তম (মতান্তরে ‘গজুত্তম’), পরম পূজনীয়, বিরজ, বীতমল তিষ্য বুদ্ধকে দেখতে পেয়েছিলাম।

৩৯. আমি তখন ত্রিলোকশ্রেষ্ঠ নরোত্তম মহাবীর বুদ্ধ যেই পথ দিয়ে যাচ্ছিলেন, সেই পথে আমার কুৎসিত বস্ত্রটি বিছিয়ে দিয়েছিলাম।

৪০. সেই লোকপ্রদ্যোৎ, বিমল চন্দ্রতুল্য শাস্তাকে দেখে আমি অতীব প্রসন্নমনে শাস্তার পদযুগলে বন্দনা করেছিলাম।

৪১. আজ থেকে চুরানব্বই কল্প আগে আমি যেই কুৎসিত বস্ত্র দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার কুৎসিত বস্ত্র দানেরই ফল।

৪২. আজ থেকে সাঁইত্রিশ কল্প আগে আমি ‘সুনন্দ’ নামক মহাপরাক্রমশালী চক্রবর্তী রাজা হয়েছিলাম।

৪৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অক্কন্তসংজ্ঞক স্থবির এই গাথাগুলো ভাষণ করেছিলেন।

অক্কন্তসংজ্ঞক স্থবির অপদান অষ্টম সমাপ্ত।

৯. ঘিদায়ক স্থবির অপদান
৪৪. আমি যখন আমার প্রাসাদে বহু নারী পরিবেষ্টিত হয়ে উপবিষ্ট ছিলাম। ঠিক তখনি আমি এক পীড়িত শ্রমণকে দেখে আমার ঘরে নিয়ে গিয়েছিলাম।

৪৫. দেবাতিদেব নরশ্রেষ্ঠ মহাবীর মহর্ষি সিদ্ধার্থ ভগবান উপবিষ্ট ছিলেন। আমি তাঁকে ঘি-তৈল দান করেছিলাম।

৪৬. আমি তার বিপ্রসন্ন মুখেন্দ্রিয় ও প্রশান্তিময় চেহারা দেখে শাস্তার রাতুল চরণে বন্দনা করে ভূয়সী প্রশংসা করেছিলাম।

৪৭. তিনি আমার সুপ্রসন্নভাব দেখে অলৌকিক ঋদ্ধিযোগে হংসরাজের ন্যায় আকাশপথে চলে গিয়েছিলেন।

৪৮. আজ থেকে চুরানব্বই কল্প আগে আমি যেই দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ঘি-তৈল দানেরই ফল।

৪৯. আজ থেকে সতের কল্প আগে আমি জ্যোতিদেব নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৫০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ঘিদায়ক স্থবির এই গাথাগুলো ভাষণ করেছিলেন।

ঘিদায়ক স্থবির অপদান নবম সমাপ্ত।

১০. পাপনিবারিয় স্থবির অপদান
৫১. আমি তখন প্রিয়দর্শী ভগবানের চঙ্ক্রমণঘরটি পরিস্কার করেছিলাম এবং নলখাগড়া দিয়ে আচ্ছাদিত করেছিলাম যাতে করে বায়ু, বৃষ্টি, রোদ থেকে রক্ষা পাওয়া যায়।

৫২. পাপকে বর্জনের জন্যই আমি বহু কুশল-পুণ্য অনুষ্ঠান করেছিলাম। আমি এখন শাস্তার শাসনে সমস্ত ক্লেশ পরিত্যাগ করে বিচরণ করছি।

৫৩. আজ থেকে এগার কল্প আগে আমি ‘অগ্নিদেব’ নামক এক সপ্তরত্ন-সমন্বিত মহাপরাক্রমশালী বিশ্ববিশ্রুত চক্রবর্তী রাজা হয়েছিলাম।

৫৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পাপনিবারিয় স্থবির এই গাথাগুলো ভাষণ করেছিলেন।

পাপনিবারিয় স্থবির অপদান দশম সমাপ্ত।

হাতি বর্গ দ্বাবিংশ সমাপ্ত।


 

২৩. আলম্বনদায়ক বর্গ
১. আলম্বনদায়ক স্থবির অপদান
১. আমি ত্রিলোকশ্রেষ্ঠ, দ্বিপদশ্রেষ্ঠ অর্থদর্শী ভগবানকে আলম্বন দান করেছিলাম।

২. তার ফলে আমি বিপুলা পৃথিবীতে ও বিশাল সাগরে জীবনকে চালিত করেছি এবং পৃথিবীস্থ প্রাণীদের ওপর আমার প্রভুত্ব বিস্তার করেছি।

৩. আমার সমস্ত ক্লেশ দগ্ধ হয়েছে, সমস্ত জন্ম ধ্বংসপ্রাপ্ত হয়েছে এবং আমি ত্রিবিদ্যা লাভ করে বুদ্ধের শাসনে কৃতকার্য হয়েছি।

৪. আজ থেকে বাষট্টি কল্প আগে আমি তিনবার ‘একাপস্‌সিত’ নামক মহাপরাক্রমশালী চক্রবর্তী রাজা হয়েছিলাম।

৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান আলম্বনদায়ক স্থবির এই গাথাগুলো ভাষণ করেছিলেন।

আলম্বনদায়ক স্থবির অপদান প্রথম সমাপ্ত।

২. অজিনদায়ক স্থবির অপদান
৬. আজ থেকে একত্রিশ কল্প আগে আমি ছিলাম এক গণাচার্য। একদিন আমি পরম পূজনীয় বিরজ বুদ্ধকে দেখতে পেয়েছিলাম।

৭-৮. আমি তখন লোকবন্ধু সিখী বুদ্ধকে একখণ্ড চর্ম দান করেছিলাম। হে ত্রিলোকশ্রেষ্ঠ দ্বিপদেন্দ্র নরোত্তম, সেই কর্মের প্রভাবে দেবমনুষ্যলোকে উভয় সম্পত্তি ভোগ করে আমি আমার সমস্ত ক্লেশকে দগ্ধ করেছি এবং এই সম্যকসম্বুদ্ধের শাসনে অন্তিম দেহ ধারণ করেছি।

৯. আজ থেকে একত্রিশ কল্প আগে আমি যেই মৃগচর্ম দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার মৃগচর্ম দান করারই ফল।

১০. আজ থেকে পাঁচ কল্প আগে আমি ‘সুদায়ক’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

১১. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অজিনদায়ক স্থবির এই গাথাগুলো ভাষণ করেছিলেন।

অজিনদায়ক স্থবির অপদান দ্বিতীয় সমাপ্ত।

৩. দ্বিরতনীয় স্থবির অপদান
১২. অতীতে আমি গভীর অরণ্যে এক মৃগশিকারী ছিলাম। একদিন আমি পরম পূজনীয় বিরজ বুদ্ধকে দেখতে পেয়েছিলাম।

১৩. একদিন আমি মহর্ষি বিপস্সী ভগবানকে মাংসপেশী দান করেছিলাম। তার ফলে আমি দেবলোকসহ এই পৃথিবীতে শাসন করেছি।

১৪. এই মাংসপেশী দানের ফলে আমার রত্ন উৎপন্ন হতো এবং এই পৃথিবীতে ইহজীবনেই আমার এই দ্বিবিধ রত্ন ছিল।

১৫. আমি সেই সমস্ত উপভোগ করেছি একমাত্র মাংসপেশী দানের ফলে। আমার গাত্র অত্যন্ত মৃদু কোমল এবং প্রজ্ঞা অত্যন্ত নিপুণ।

১৬. আজ থেকে একানব্বই কল্প আগে আমি যেই মাংশপেশী দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার মাংসপেশী দানেরই ফল।

১৭. আজ থেকে চারকল্প আগে আমি ‘মহারোহিত’ নামক মহাপরাক্রমশালী জনাধিপতি চক্রবর্তী রাজা হয়েছিলাম।

১৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান দ্বিরতনীয় স্থবির এই গাথাগুলো ভাষণ করেছিলেন।

দ্বিরতনীয় স্থবির অপদান তৃতীয় সমাপ্ত।

৪. আরক্ষাদায়ক স্থবির অপদান
১৯. আমি সিদ্ধার্থ ভগবানকে একটি বেদি তৈরি করে দিয়েছিলাম এবং সুগত মহর্ষিকে একটি আরক্ষা দিয়েছিলাম।

২০. সেই কর্মবিশেষত্বের প্রভাবে আমাকে কখনোই ভয়-ভৈরব স্পর্শ করত না এবং যেখানেই উৎপন্ন হই না কেন আমার কোনো প্রকার ত্রাস দেখা দিত না।

২১. আজ থেকে চুরানব্বই কল্প আগে আমি যেই বেদি তৈরি করে দিয়েছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বেদি দানেরই ফল।

২২. আজ থেকে ছয় কল্প আমি ‘অপস্সেন’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

২৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান আরক্ষাদায়ক স্থবির এই গাথাগুলো ভাষণ করেছিলেন।

আরক্ষাদায়ক স্থবির অপদান চতুর্থ সমাপ্ত।

৫. অব্যাধিক স্থবির অপদান
২৪. আমি বিপস্সী ভগবানকে জল গরম করার জন্য ব্যাধিগ্রস্তদের আবাসে একটি অগ্নিশালা দান করেছিলাম।

২৫. সেই কর্মের প্রভাবেই আমার এই সুনির্মিত শরীর লাভ হয়েছে এবং ব্যাধি আমাকে কোনোভাবেই আক্রমণ করতে পারে না। এটি আমার পুণ্যকর্মেরই ফল।

২৬. আজ থেকে একানব্বই কল্প আগে আমি যেই অগ্নিশালা দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার অগ্নিশালা দানেরই ফল।

২৭. আজ থেকে সাতকল্প আগে আমি একবার সপ্তরত্ন-সমন্বিত মহাপরাক্রমশালী অপরাজেয় চক্রবর্তী রাজা হয়েছিলাম।

২৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অব্যাধিক স্থবির এই গাথাগুলো ভাষণ করেছিলেন।

অব্যাধিক স্থবির অপদান পঞ্চম সমাপ্ত।

৬. অংকোলপুষ্পিয় স্থবির অপদান
২৯. তখন আমার নাম ছিল নারদ। তবে আমাকে সবাই কস্সপ নামেও চিনত। একদিন আমি দেবপূজিত শ্রমণশ্রেষ্ঠ বিপস্সী ভগবানকে দেখতে পেয়েছিলাম।

৩০. অনুব্যঞ্জনসম্পন্ন পরম পূজনীয় বিপস্সী বুদ্ধকে আমি অংকোলপুষ্প দান করেছিলাম।

৩১. আজ থেকে একানব্বই কল্প আমি যেই পুষ্প দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৩২. আজ থেকে চুয়াত্তর কল্প আগে আমি ‘রোমসো’ নামক মালাভরণসম্পন্ন ও বিশাল সৈন্যবাহিনীর অধিকারী এক ক্ষত্রিয় রাজা হয়েছিলাম।

৩৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অংকোলপুষ্পিয় স্থবির এই গাথাগুলো ভাষণ করেছিলেন।

অংকোলপুষ্পিয় স্থবির অপদান ষষ্ঠ সমাপ্ত।

৭. সুবর্ণবটংসকীয় স্থবির অপদান
৩৪-৩৫. একদিন আমি উদ্যান ভূমিতে যাচ্ছিলাম। এমন সময় লোকনায়ক বুদ্ধকে দেখতে পেয়েছিলাম। তখনি আমি একটি অত্যন্ত সুনির্মিত স্বর্ণময় গলার হার নিয়ে, অতি শিগ্‌গির হাতির পিঠে চড়ে লোকবন্ধু সিখী বুদ্ধকে দান করেছিলাম।

৩৬. আজ থেকে একত্রিশ কল্প আগে আমি যেই পুষ্প দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার পুষ্পপূজারই ফল।

৩৭. আজ থেকে সাতাশ কল্প আগে আমি একবার ‘মহাপ্রতাপ’ নামক মহাপরাক্রমশালী জনাধিপতি চক্রবর্তী রাজা হয়েছিলাম।

৩৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সুবর্ণবটংসকীয় স্থবির এই গাথাগুলো ভাষণ করেছিলেন।

সুবর্ণবটংসকীয় স্থবির অপদান সপ্তম সমাপ্ত।

৮. মিঞ্জবটংসকীয় স্থবির অপদান
৩৯. লোকনাথ সিখী বুদ্ধ পরিনির্বাপিত হলে পরে আমি পরম শ্রদ্ধায় গলার হার দিয়ে বোধিপূজা করেছিলাম।

৪০. আজ থেকে একত্রিশ কল্প আগে আমি যেই পূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বোধিপূজারই ফল।

৪১. আজ থেকে ছাব্বিশ কল্প আগে আমি মেঘভ্য নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৪২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান মিঞ্জবটংসকীয় স্থবির এই গাথাগুলো ভাষণ করেছিলেন।

মিঞ্জবটংসকীয় স্থবির অপদান অষ্টম সমাপ্ত।

৯. সুকতাবেলিয় স্থবির অপদান
৪৩. আমি তখন ‘অসিত’ নামক এক মালাকার ছিলাম। প্রত্যহ আমাকে ফুল নিয়ে রাজাকে দিতে হতো।

৪৪. একদিন রাজার কাছে পৌঁছার আগেই আমি লোকনায়ক সিখী বুদ্ধকে দেখতে পেয়েছিলাম এবং ভীষণ হৃষ্টচিত্তে বুদ্ধকে সেগুলো দান করেছিলাম।

৪৫. আজ থেকে একত্রিশ কল্প আগে আমি যেই পুষ্প দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৪৬. আজ থেকে পঁচিশ কল্প আগে আমি ‘বেভার’ নামক মহাপরাক্রমশালী চক্রবর্তী রাজা হয়েছিলাম।

৪৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সুকতাবেলিয় স্থবির এই গাথাগুলো ভাষণ করেছিলেন।

সুকতাবেলিয় স্থবির অপদান নবম সমাপ্ত।

১০. একবন্দনীয় স্থবির অপদান
৪৮. আমি একসময় শ্রেষ্ঠ বৃষভ, বীর, বিজয়ী বেস্‌সভু বুদ্ধশ্রেষ্ঠকে অতীব প্রসন্নমনে বন্দনা নিবেদন করেছিলাম।

৪৯. আজ থেকে একত্রিশ কল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বন্দনা করারই ফল।

৫০. আজ থেকে চব্বিশ কল্প আগে আমি ‘বিকতানন্দ’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৫১. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান একবন্দনীয় স্থবির এই গাথাগুলো ভাষণ করেছিলেন।

একবন্দনীয় স্থবির অপদান দশম সমাপ্ত।

আলম্বনদায়ক বর্গ ত্রয়োবিংশ সমাপ্ত।


 

২৪. উদকাসন বর্গ
১. উদকাসনদায়ক স্থবির অপদান
১. আরামদ্বার হতে বের হয়ে এসে আমি একটি ফলক বিছিয়ে দিয়েছিলাম এবং উত্তমার্থ প্রাপ্তির জন্যে জল দিয়ে সেবা করেছিলাম।

২. আজ থেকে একত্রিশ কল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ফলক ও জল দানেরই ফল।

৩. আজ থেকে পনেরো কল্প আগে আমি ‘অভিসামসম’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান উদকাসনদায়ক স্থবির এই গাথাগুলো ভাষণ করেছিলেন।

উদকাসনদায়ক স্থবির অপদান প্রথম সমাপ্ত।

২. ভাজনপালক স্থবির অপদান
৫. আমি তখন বন্ধুমতী নগরে এক কুম্ভকার হয়ে জন্মেছিলাম। আমি তখন ভিক্ষুসংঘের ভাজন সুরক্ষার দায়িত্ব পালন করেছিলাম।

৬. আজ থেকে একনব্বই কল্প আগে আমি যেই সুরক্ষার দায়িত্ব পালন করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ভাজন সুরক্ষারই ফল।

৭. আজ থেকে তেপ্পান্ন কল্প আগে আমি ‘অনন্তজালি’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ভাজনপালক স্থবির এই গাথাগুলো ভাষণ করেছিলেন।

ভাজনপালক স্থবির অপদান দ্বিতীয় সমাপ্ত।

৩. শালপুষ্পিয় স্থবির অপদান
৯. আমি তখন অরুণবতী নগরে এক ফুলচাষী ছিলাম। আমি আমার দরজার সামনে দিয়ে সিখী জিনকে যেতে দেখেছিলাম।

১০. আমি তখনি অতীব প্রসন্নমনে সম্যকগত বুদ্ধের পাত্র হাতে নিয়ে তাতে শালপুষ্প দান করেছিলাম।

১১. আজ থেকে একত্রিশ কল্প আগে আমি যেই পুষ্প দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার শালপুষ্প দানেরই ফল।

১২. আজ থেকে চৌদ্দ কল্প আগে আমি ‘অমিতঞ্জল’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

১৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান শালপুষ্পিয় স্থবির এই গাথাগুলো ভাষণ করেছিলেন।

শালপুষ্পিয় স্থবির অপদান তৃতীয় সমাপ্ত।

৪. কিলঞ্জদায়ক স্থবির অপদান
১৪. আমি তখন ত্রিবরা নামক রমণীয় এক নগরে নলকার ছিলাম। সেই নগরের জনতা ছিল লোকপ্রদ্যোৎ সিদ্ধার্থ ভগবানের প্রতি অতীব প্রসন্ন।

১৫. তখন তারা লোকনাথ বুদ্ধকে পূজা করার জন্য তৃণনির্মিত মাদুরের খোঁজ করছিলেন। আমি তাদের বুদ্ধপূজা করার জন্য একটি মাদুর দান করেছিলাম।

১৬. আজ থেকে চুরানব্বই কল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার মাদুর দানেরই ফল।

১৭. আজ থেকে সাতাত্তর কল্প আগে আমি ‘জলধর’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

১৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কিলঞ্জদায়ক স্থবির এই গাথাগুলো ভাষণ করেছিলেন।

কিলঞ্জদায়ক স্থবির অপদান চতুর্থ সমাপ্ত।

৫. বেদিকারক স্থবির অপদান
১৯. আমি অতীব প্রসন্নচিত্তে বিপস্সী ভগবানের উত্তম বোধিবৃক্ষের গোড়ায় একটি বেদি তৈরি করে দিয়েছিলাম।

২০. আজ থেকে একানব্বই কল্প আগে আমি যেই বেদি তৈরি করে দিয়েছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বেদি দানেরই ফল।

২১. আজ থেকে এগার কল্প আগে আমি ‘সুরিয়স্‌সমো’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

২২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বেদিকারক স্থবির এই গাথাগুলো ভাষণ করেছিলেন।

বেদিকারক স্থবির অপদান পঞ্চম সমাপ্ত।

৬. বর্ণকার স্থবির অপদান
২৩. আমি তখন অরুণবতী নগরে এক বর্ণকার তথা রঞ্জনকারী ছিলাম। উদ্দেশিক চৈত্যে প্রতিষ্ঠিত বস্ত্রগুলো নানা রং দিয়ে রঞ্জিত করেছিলাম।

২৪. আজ থেকে একত্রিশ কল্প আগে আমি যেই নানা রং দিয়ে রঞ্জিত করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বর্ণ তথা রং দানেরই ফল।

২৫. আজ থেকে তেইশকল্প আগে আমি ‘বর্ণসম’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

২৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বর্ণকার স্থবির এই গাথাগুলো ভাষণ করেছিলেন।

বর্ণকার স্থবির অপদান ষষ্ঠ সমাপ্ত।

৭. পিয়ালপুষ্পিয় স্থবির অপদান
২৭. পূর্বে আমি গভীর অরণ্যে এক মৃগশিকারী ছিলাম। একদিন আমি পাশে সুপুষ্পিত পিয়ালবৃক্ষ দেখে ভগবান যেই পথ দিয়ে গিয়েছেন সেই পথে পিয়ালপুষ্প ছিটিয়ে দিয়েছিলাম।

২৮. আজ থেকে একানব্বই কল্প আগে আমি যেই পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

২৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পিয়ালপুষ্পিয় স্থবির এই গাথাগুলো ভাষণ করেছিলেন।

পিয়ালপুষ্পিয় স্থবির অপদান সপ্তম সমাপ্ত।

৮. অম্বযাগদায়ক স্থবির অপদান
৩০. স্বকীয় শিল্পে নিরহংকারী হয়ে একদিন আমি উদ্যানে গিয়েছিলাম। সম্বুদ্ধকে সেখানে যেতে দেখে আমি বহু আম দান করেছিলাম।

৩১. আজ থেকে একানব্বই কল্প আগে আমি যেই দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার আম দানেরই ফল।

৩২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অম্বযাগদায়ক স্থবির এই গাথাগুলো ভাষণ করেছিলেন।

অম্বযাগদায়ক স্থবির অপদান অষ্টম সমাপ্ত।

৯. জগতিকারক স্থবির অপদান
৩৩. নরোত্তম লোকনাথ অর্থদর্শী বুদ্ধ পরিনির্বাপিত হলে পরে তাঁর উদ্দেশে নির্মিত স্তূপে বিশেষ বৈশিষ্টমণ্ডিত পুষ্পাধান তৈরি করিয়েছিলাম।

৩৪. আজ থেকে আঠারোশত কল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার পুষ্পাধান তৈরির ফল।

৩৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান জগতিকারক স্থবির এই গাথাগুলো ভাষণ করেছিলেন।

জগতিকারক স্থবির অপদান নবম সমাপ্ত।

১০. ক্ষুরদায়ক স্থবির অপদান
৩৬. পূর্বে আমি উত্তম পুরী ত্রিবরায় এক কর্মকার ছিলাম। একদিন আমি অপরাজিত স্বয়ম্ভূকে একটি ক্ষুর দান করেছিলাম।

৩৭. আজ থেকে চুরানব্বই কল্প আগে আমি যেই ক্ষুর দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ক্ষুর দানেরই ফল।

৩৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ক্ষুরদায়ক স্থবির এই গাথাগুলো ভাষণ করেছিলেন।

ক্ষুরদায়ক স্থবির অপদান দশম সমাপ্ত।

উদকাসন বর্গ চতুর্বিংশ সমাপ্ত।


 

২৫. তুবরদায়ক বর্গ
১. তুবরদায়ক স্থবির অপদান
১. পূর্বে আমি গভীর অরণ্যে এক মৃগশিকারী ছিলাম। একদিন আমি পাত্রপূর্ণ ভাজা মুগডাল সংঘকে দান করেছিলাম।

২. আজ থেকে একানব্বই কল্প আগে আমি যেই দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ভাজা মুগডাল দানের ফল।

৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান তুবরদায়ক স্থবির এই গাথাগুলো ভাষণ করেছিলেন।

তুবরদায়ক স্থবির অপদান প্রথম সমাপ্ত।

২. নাগকেশরিয় স্থবির অপদান
৪-৫. ধনুকে শরযুক্ত করে প্রস্তুত করে আমি গভীর বনে প্রবেশ করেছিলাম। গাছের মধ্যে সপত্র পুষ্পরেণু বের হয়েছে দেখে আমি সেই পুষ্পরেণু হাতে নিয়ে মাথা নুঁইয়ে প্রণামের ভঙ্গিতে লোকবন্ধু তিষ্য বুদ্ধকে দান করেছিলাম।

৬. আজ থেকে বিরানব্বই কল্প আগে আমি যেই পুষ্প পূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৭. আজ থেকে তিয়াত্তর কল্প আগে আমি সাতবার ‘কেশর’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান নাগকেশরিয় স্থবির এই গাথাগুলো ভাষণ করেছিলেন।

নাগকেশরিয় স্থবির অপদান দ্বিতীয় সমাপ্ত।

৩. নলিন কেশরিয় স্থবির অপদান
৯. আমি এক জলমোরগ হয়ে একটি প্রাকৃতিক হ্রদের মধ্যে বসবাস করছিলাম। একদিন দেখতে পেলাম, সুনীল আকাশপথ দিয়ে দেবাতিদেব বুদ্ধ যাচ্ছিলেন।

১০. আমি অতীব প্রসন্নচিত্তে ঠোঁট দিয়ে পুষ্পরেণু নিয়ে লোকবন্ধু তিষ্য বুদ্ধকে দান করেছিলাম।

১১. আজ থেকে বিরানব্বই কল্প আগে আমি যেই পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

১২. আজ থেকে তিয়াত্তর কল্প আগে আমি সাতবার ‘কেশর’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

১৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান নলিন কেশরিয় স্থবির এই গাথাগুলো ভাষণ করেছিলেন।

নলিন কেশরিয় স্থবির অপদান তৃতীয় সমাপ্ত।

৪. বিরবপুষ্পিয় স্থবির অপদান
১৪. লোকনায়ক বুদ্ধ হাজার ক্ষীণাসব অর্হৎকে সঙ্গে নিয়ে যাচ্ছিলেন। এমন সময় আমি বিরবপুষ্প হাতে নিয়ে বুদ্ধকে দান করেছিলাম।

১৫. আজ থেকে একানব্বই কল্প আগে আমি যেই পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

১৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বিরবপুষ্পিয় স্থবির এই গাথাগুলো ভাষণ করেছিলেন।

বিরবপুষ্পিয় স্থবির অপদান চতুর্থ সমাপ্ত।

৫. কুটিধূপক স্থবির অপদান
১৭. আম ছিলাম সিদ্ধার্থ ভগবানের কুটিরক্ষক। সময়ান্তরে আমি প্রসন্ন হয়ে নিজ হাতে ধূপ জ্বালিয়ে দিতাম।

১৮. আজ থেকে চুরানব্বই কল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ধূপ দানেরই ফল।

১৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কুটিধূপক স্থবির এই গাথাগুলো ভাষণ করেছিলেন।

কুটিধূপক স্থবির অপদান পঞ্চম সমাপ্ত।

৬. পাত্রদায়ক স্থবির অপদান
২০ পরম আত্মদান্ত, ঋজুভূত, মহর্ষি সিদ্ধার্থ ভগবানকে আমি পাত্র দান করেছিলাম।

২১. আজ থেকে চুরানব্বই কল্প আগে আমি যেই দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার পাত্রদানেরই ফল।

২২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পাত্রদায়ক স্থবির এই গাথাগুলো ভাষণ করেছিলেন।

পাত্রদায়ক স্থবির অপদান ষষ্ঠ সমাপ্ত।

৭. ধাতুপূজক স্থবির অপদান
২৩. দ্বিপদশ্রেষ্ঠ নরোত্তম লোকনাথ সিদ্ধার্থ ভগবান পরিনির্বাপিত হলে পরে আমি তাঁর এক খণ্ড শারীরিক ধাতু পেয়েছিলাম।

২৪. আমি আদিত্যবন্ধু বুদ্ধের সেই শারীরিক ধাতু পেয়ে পাঁচ বৎসর যাবৎ জীবিত নরোত্তম বুদ্ধের ন্যায় সেবা-পরিচর্যা করেছিলাম।

২৫. আজ থেকে চুরানব্বই কল্প আগে আমি যেই ধাতুপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ধাতুপূজারই ফল।

২৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ধাতুপূজক স্থবির এই গাথাগুলো ভাষণ করেছিলেন।

ধাতুপূজক স্থবির অপদান সপ্তম সমাপ্ত।

৮. সত্তলিপুষ্প পূজক স্থবির অপদান
২৭. সেই সময় আমি সাতটি সত্তলিপুষ্প পরম শ্রদ্ধায় মাথায় করে নিয়ে নরোত্তম বেস্সভূ বুদ্ধকে দান করেছিলাম।

২৮. আজ থেকে একত্রিশ কল্প আগে আমি যেই পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

২৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সত্তলিপুষ্প পূজক স্থবির এই গাথাগুলো ভাষণ করেছিলেন।

সত্তলিপুষ্প পূজক স্থবির অপদান অষ্টম সমাপ্ত।

৯. বিম্বজালিয় স্থবির অপদান
৩০. অগ্রপুদ্গল স্বয়ম্ভূ জিন পদুমুত্তর বুদ্ধ তখন চতুরার্যসত্য প্রকাশ করছিলেন এবং অমৃতপদ নির্বাণ আমজনতার কাছে তুলে ধরছিলেন।

৩১. আমি বিম্বজালকপুষ্প পৃথক করে নিয়ে দ্বিপদশ্রেষ্ঠ বুদ্ধকে দান করেছিলাম।

৩২. আজ থেকে আটষট্টি কল্প আগে আমি চারবার ‘কিঞ্জকেশর’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৩৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বিম্বজালিয় স্থবির এই গাথাগুলো ভাষণ করেছিলেন।

বিম্বজালিয় স্থবির অপদান নবম সমাপ্ত।

১০. উদ্দালকদায়ক স্থবির অপদান
৩৪. অপরাজিত স্বয়ম্ভূ ককুধ বুদ্ধ গভীর বন হতে বের হয়ে এসে এক মহানদীতে উপস্থিত হয়েছিলেন।

৩৫. আমি উদ্দালকপুষ্প হাতে নিয়ে অতীব প্রসন্নমনে সংযত, ঋজুভূত, স্বয়ম্ভূ বুদ্ধকে দান করেছিলাম।

৩৬. আজ থেকে একত্রিশ কল্প আগে আমি যেই পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার পুষ্পদানেরই ফল।

৩৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান উদ্দালকদায়ক স্থবির এই গাথাগুলো ভাষণ করেছিলেন।

উদ্দালকদায়ক স্থবির অপদান দশম সমাপ্ত।

তুবরদায়ক বর্গ পঞ্চবিংশ সমাপ্ত।


 

২৬. থোমক বর্গ
১. থোমক স্থবির অপদান
১. আমি দেবলোক থেকে মহর্ষি বিপস্সী ভগবানের ধর্মদেশনা শুনেছিলাম এবং ভীষণ খুশি হয়ে এই কথা বলেছিলাম।

২. হে পুরুষশ্রেষ্ঠ, আপনাকে নমস্কার। হে পুরুষোত্তম, আপনাকে নমস্কার। আপনি অমৃতপদ নির্বাণ দেশনা করে বহু মানুষকে মুক্ত করিয়েছেন।

৩. আজ থেকে বিরানব্বই কল্প আগে আমি যেই প্রশংসাসূচক বাক্য বলেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার প্রশংসাসূচক বাক্য বলারই ফল।

৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান থোমক স্থবির এই গাথাগুলো ভাষণ করেছিলেন।

থোমক স্থবির অপদান প্রথম সমাপ্ত।

২. একাসনদায়ক স্থবির অপদান
৫. দেববর্ণ ত্যাগ করে আমি ভার্যাসহ এখানে এসেছিলাম। বুদ্ধশ্রেষ্ঠের শাসনে পুণ্যকর্ম করার ভীষণ ইচ্ছা হয়েছিল আমার।

৬. দেবল নামে পদুমুত্তর বুদ্ধের শ্রাবক ছিলেন। আমি তাঁকে অতীব প্রসন্নমনে ভিক্ষা দিয়েছিলাম।

৭. আজ থেকে লক্ষকল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার পিণ্ডপাত দানেরই ফল।

৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান একাসনদায়ক স্থবির এই গাথাগুলো ভাষণ করেছিলেন।

একাসনদায়ক স্থবির অপদান দ্বিতীয় সমাপ্ত।

৩. চিতকপূজক স্থবির অপদান
৯. আনন্দ নামক অপরাজিত স্বয়ম্ভূ সম্বুদ্ধ গভীর অরণ্যে অমনুষ্য-পরিবেষ্টিত কাননে পরিনির্বাপিত হয়েছিলেন।

১০. আমি তখন দেবলোক হতে এখানে এসে শ্মশান তৈরি করে তাতে তাঁর দেহ পুড়িয়েছিলাম এবং সৎকার করেছিলাম।

১১. আজ থেকে একানব্বই কল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

১২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান চিতকপূজক স্থবির এই গাথাগুলো ভাষণ করেছিলেন।

চিতকপূজক স্থবির অপদান তৃতীয় সমাপ্ত।

৪. ত্রিচম্পকপুষ্পিয় স্থবির অপদান
১৩. হিমালয়ের অনতিদূরে বিকতি নামক এক পর্বত ছিল। সেই পর্বতে একজন ভাবিতেন্দ্রিয় শ্রমণ বসবাস করছিলেন।

১৪. তাঁকে দেখে আমি অতীব প্রসন্নমনে তিনটি চম্পকপুষ্প নিয়ে পূজার মানসে ছিটিয়ে দিয়েছিলাম।

১৫. আজ থেকে একানব্বই কল্প আগে আমি যেই পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

১৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ত্রিচম্পকপুষ্পিয় স্থবির এই গাথাগুলো ভাষণ করেছিলেন।

ত্রিচম্পকপুষ্পিয় স্থবির অপদান চতুর্থ সমাপ্ত।

৫. সপ্তপাটলীয় স্থবির অপদান
১৭. সোনালি পুষ্পের ন্যায় উজ্জ্বল পর্বত অভ্যন্তরে উপবিষ্ট বুদ্ধকে আমি সাতটি পাটলিপুষ্প দান করেছিলাম।

১৮. আজ থেকে চুরানব্বই কল্প আগে আমি যেই পুষ্প দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

১৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সপ্তপাটলীয় স্থবির এই গাথাগুলো ভাষণ করেছিলেন।

সপ্তপাটলীয় স্থবির অপদান পঞ্চম সমাপ্ত।

৬. উপাহনদায়ক স্থবির অপদান
২০. আমি তখন ছিলাম পচ্চেক সম্বুদ্ধের (গৃহীকালীন) ঔরসজাত পুত্র। তখন আমার নাম ছিল চন্দন। তখন আমি একজোড়া জুতা দান করেছিলাম। এই দান আমাকে শ্রাবকবোধি জ্ঞান লাভে উপনীত করেছিল।

২১. আজ থেকে একানব্বই কল্প আগে আমি যেই একজোড়া জুতা দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার জুতাদানেরই ফল।

২২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান উপাহনদায়ক স্থবির এই গাথাগুলো ভাষণ করেছিলেন।

উপাহনদায়ক স্থবির অপদান ষষ্ঠ সমাপ্ত।

৭. মঞ্জরিপূজক স্থবির অপদান
২৩. মঞ্জরি পুষ্প হাতে নিয়ে আমি রথে চড়ে যাচ্ছিলাম, ঠিক তখনি ভিক্ষুসংঘ পরিবৃত শ্রমণশ্রেষ্ঠ বুদ্ধকে দেখতে পেয়েছিলাম।

২৪. আমি অতীব প্রসন্নমনে পরম প্রীতিতে দুহাতে ফুলগুলো নিয়ে বুদ্ধকে দান করেছিলাম।

২৫. আজ থেকে বিরানব্বই কল্প আগে আমি যেই পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার পুষ্পপূজারই ফল।

২৬. আজ থেকে তিয়াত্তর কল্প আগে আমি ‘জ্যোতি’ নামক মহাপরাক্রমশালী মহিপতি চক্রবর্তী রাজা হয়েছিলাম।

২৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান মঞ্জরিপূজক স্থবির এই গাথাগুলো ভাষণ করেছিলেন।

মঞ্জরিপূজক স্থবির অপদান সপ্তম সমাপ্ত।

৮. পর্ণদায়ক স্থবির অপদান
২৮. আমি তখন হিমালয় পর্বতে একজন বল্কলবস্ত্র পরিধানকারী ছিলাম। আমি তখন লবণবিহীন বিবিধ পাতা খেয়েই ভীষণ সংযত হয়ে জীবন ধারণ করতাম।

২৯. একদিন যখন প্রাতঃরাশের সময় হলো তখন সিদ্ধার্থ বুদ্ধ আমার কাছে উপস্থিত হলেন। আমি তাঁকে নিজ হাতে অতীব প্রসন্নমনে সুস্বাদু পাতা দান করেছিলাম।

৩০. আজ থেকে চুরানব্বই কল্প আগে আমি যেই পাতা দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার পাতা দানেরই ফল।

৩১. আজ থেকে সাতাশ কল্প আগে আমি ‘সদর্থিয়’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৩২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পর্ণদায়ক স্থবির এই গাথাগুলো ভাষণ করেছিলেন।

পর্ণদায়ক স্থবির অপদান অষ্টম সমাপ্ত।

৯. কুটিদায়ক স্থবির অপদান
৩৩. বনচারী পচ্চেক সম্বুদ্ধ তখন বৃক্ষমূলে বসবাস করতেন। আমি একটি পর্ণশালা তৈরি করে অপরাজিত সম্বুদ্ধকে দান করেছিলাম।

৩৪. আজ থেকে একানব্বই কল্প আগে আমি যেই পর্ণকুটির দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার কুটিদানেরই ফল।

৩৫. আজ থেকে আটাশ কল্প আগে আমি ষোলোবার চক্রবর্তী রাজা হয়েছিলাম। তখন আমাকে সর্বত্রই ‘অভিবস্‌সী’ বলে ডাকা হতো।

৩৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কুটিদায়ক স্থবির এই গাথাগুলো ভাষণ করেছিলেন।

কুটিদায়ক স্থবির অপদান নবম সমাপ্ত।

১০. অগ্রপুষ্পিয় স্থবির অপদান
৩৭. স্বীয় শরীর হতে নির্গত ষড়রশ্মিতে জ্যোতির্ময় সুবর্ণবর্ণ সিখী সম্বুদ্ধ এক পর্বত অভ্যন্তরে উপবিষ্ট ছিলেন।

৩৮. আমি অগ্রজ নামক পুষ্প হাতে নিয়ে নরোত্তম সিখী বুদ্ধের নিকট গিয়েছিলাম এবং অতীব প্রসন্নমনে দান করেছিলাম।

৩৯. আজ থেকে একত্রিশ কল্প আগে আমি যেই পুষ্প দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৪০. আজ থেকে পঁচিশ কল্প আগে আমি সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৪১. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অগ্রপুষ্পিয় স্থবির এই গাথাগুলো ভাষণ করেছিলেন।

অগ্রপুষ্পিয় স্থবির অপদান দশম সমাপ্ত।

থোমক বর্গ ষড়বিংশ সমাপ্ত।


 

২৭. পদুমুক্ষিপিয় বর্গ
১. আকাশুক্ষিপিয় স্থবির অপদান
১. সুবর্ণবর্ণ নরশ্রেষ্ঠ সিদ্ধার্থ ভগবান বাজারের মধ্য দিয়ে যাচ্ছিলেন। তখন আমি দুটি জলজ পদ্ম নিয়ে তাঁর কাছে গিয়েছিলাম।

২. আমি একটি পুষ্প বুদ্ধশ্রেষ্ঠের পায়ে নিক্ষেপ করেছিলাম এবং অপরটি হাতে নিয়ে আকাশে ছুঁড়ে মেরেছিলাম।

৩. আজ থেকে চুরানব্বই কল্প আগে আমি যেই পুষ্প দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার পুষ্পদানেরই ফল।

৪. আজ থেকে ছত্রিশ কল্প আগে আমি একবার ‘অন্তলিক্ষকর’ নামক মহাপরাক্রমশালী মহিপতি চক্রবর্তী রাজা হয়েছিলাম।

৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান আকাশুক্ষিপিয় স্থবির এই গাথাগুলো ভাষণ করেছিলেন।

আকাশুক্ষিপিয় স্থবির অপদান প্রথম সমাপ্ত।

২. তেলমক্ষিয় স্থবির অপদান
৬. নরশ্রেষ্ঠ সিদ্ধার্থ ভগবান পরিনির্বাপিত হওয়ার পর তাঁর বোধিবৃক্ষের বেদিতে আমি তেল মেখে দিয়েছিলাম।

৭. আজ থেকে চুরানব্বই কল্প আগে আমি যেই তেল মেখে দিয়েছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার তেল মাখারই ফল।

৮. আজ থেকে চব্বিশ কল্প আগে আমি ‘সুচ্ছবি’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান তেলমক্ষিয় স্থবির এই গাথাগুলো ভাষণ করেছিলেন।

তেলমক্ষিয় স্থবির অপদান দ্বিতীয় সমাপ্ত।

৩. অর্ধচন্দ্রিয় স্থবির অপদান
১০. আমি ধরণীতে প্রতিষ্ঠিত তিষ্য ভগবানের বোধিবৃক্ষের উত্তম আসনে অর্ধচন্দ্রাকারে পুষ্প বিছিয়ে দিয়েছিলাম।

১১. আজ থেকে বিরানব্বই কল্প আগে আমি যেই অর্ধচন্দ্রাকারে পুষ্প বিছিয়ে দিয়েছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বোধিপূজারই ফল।

১২. আজ থেকে পঁচিশ কল্প আগে আমি ‘দেবল’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

১৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অর্ধচন্দ্রিয় স্থবির এই গাথাগুলো ভাষণ করেছিলেন।

অর্ধচন্দ্রিয় স্থবির অপদান তৃতীয় সমাপ্ত।

৪. প্রদীপদায়ক স্থবির অপদান
১৪. আমি তখন দেবলোকে দেবতা হয়ে জন্মেছিলাম। একদিন পৃথিবীতে নেমে এসে আমি নিজ হাতে অতীব প্রসন্নমনে পাঁচটি প্রদীপ দান করেছিলাম।

১৫. আজ থেকে চুরানব্বই কল্প আগে আমি যেই প্রদীপ দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার প্রদীপ দানেরই ফল।

১৬. আজ থেকে পঞ্চান্ন কল্প আগে আমি একবার ‘সমন্তচক্ষু’ নামক মহাপরাক্রমশালী মহিপতি চক্রবর্তী রাজা হয়েছিলাম।

১৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান প্রদীপদায়ক স্থবির এই গাথাগুলো ভাষণ করেছিলেন।

প্রদীপদায়ক স্থবির অপদান চতুর্থ সমাপ্ত।

৫. বিলালিদায়ক স্থবির অপদান
১৮. হিমালয়ের অনতিদূরে একটি রোমসো নামক পর্বত ছিল। সেই পর্বতের পাদদেশে একজন ভাবিতেন্দ্রিয় শ্রমণ ছিলেন।

১৯. তখন আমি কিছু আলু নিয়ে সেই শ্রমণকে দান করেছিলাম। অপরাজিত স্বয়ম্ভূ মহাবীর আমার দান অনুমোদন করেছিলেন।

২০. তিনি আমাকে লক্ষ করে বলেছিলেন, তুমি যে আমাকে অতীব প্রসন্নমনে আলু দান করেছ, তার ফলে জন্মজন্মান্তরে তোমার তেমন ফল উৎপন্ন হবে।

২১. আজ থেকে চুরানব্বই কল্প আগে আমি যেই আলু দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার আলুদানেরই ফল।

২২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বিলালিদায়ক স্থবির এই গাথাগুলো ভাষণ করেছিলেন।

বিলালিদায়ক স্থবির অপদান পঞ্চম সমাপ্ত।

৬. মৎস্যদায়ক স্থবির অপদান
২৩. একসময় আমি চন্দ্রভাগা নদীতীরে এক চিল হয়ে জন্মেছিলাম। তখন আমি একটি বিরাট মাছ ধরে সিদ্ধার্থ মুনিকে দান করেছিলাম।

২৪. আজ থেকে চুরানব্বই কল্প আগে আমি যেই মৎস্য দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার মৎস্যদানেরই ফল।

২৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান মৎস্যদায়ক স্থবির এই গাথাগুলো ভাষণ করেছিলেন।

মৎস্যদায়ক স্থবির অপদান ষষ্ঠ সমাপ্ত।

৭. জবহংসক স্থবির অপদান
২৬. সেই সময় আমি চন্দ্রভাগা নদীতীরে এক বনচরী হয়ে জন্মেছিলাম। একদিন আমি সুনীল আকাশপথ দিয়ে সিদ্ধার্থ বুদ্ধকে যেতে দেখেছিলাম।

২৭. আমি তখন হাত জোড় করে মহামুনি বুদ্ধকে অবলোকন করছিলাম এবং নিজ চিত্তকে প্রসন্ন করে লোকনায়ক বুদ্ধকে বন্দনা করেছিলাম।

২৮. আজ থেকে চুরানব্বই কল্প আগে আমি যেই নরশ্রেষ্ঠ বুদ্ধকে বন্দনা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বন্দনা করারই ফল।

২৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান জবহংসক স্থবির এই গাথাগুলো ভাষণ করেছিলেন।

জবহংসক স্থবির অপদান সপ্তম সমাপ্ত।

৮. সললপুষ্পিয় স্থবির অপদান
৩০. আমি তখন চন্ত্রভাগ নদীতীরে এক কিন্নর হয়ে জন্মেছিলাম। একদিন আমি ষড়রশ্মি বিকীর্ণ করে বসে থাকা বিপস্সী বুদ্ধকে দেখতে পেয়েছিলাম।

৩১. আমি অতীব প্রসন্নচিত্তে পরম প্রীতির সঙ্গে সললপুষ্প হাতে নিয়ে বিপস্সী ভগবানের উদ্দেশ্যে ছিটিয়ে দিয়েছিলাম।

৩২. আজ থেকে একানব্বই কল্প আগে আমি যেই পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৩৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সললপুষ্পিয় স্থবির এই গাথাগুলো ভাষণ করেছিলেন।

সললপুষ্পিয় স্থবির অপদান অষ্টম সমাপ্ত।

৯. উপাগতাসয় স্থবির অপদান
৩৪. হিমালয়ের মধ্যবর্তী জায়গায় একটি সুনির্মিত বিরাট হ্রদ ছিল। তাতে আমি এক ভয়ংকর নিপীড়ক যক্ষ হয়ে জন্মেছিলাম।

৩৫. মহাকারুণিক লোকনায়ক বিপস্সী বুদ্ধ আমার প্রতি অশেষ অনুকম্পা করে আমাকে উদ্ধার করার মানসে আমার কাছে এসেছিলেন।

৩৬. দেবাতিদেব নরোত্তম শাস্তা মহাবীর আমার কাছে আসলে পরে আমি স্বীয় আবাস হতে বের হয়ে তাঁকে বন্দনা করেছিলাম।

৩৭. আজ থেকে একানব্বই কল্প আগে আমি পুরুষোত্তমকে যেই বন্দনা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বন্দনা করারই ফল।

৩৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান উপাগতাসয় স্থবির এই গাথাগুলো ভাষণ করেছিলেন।

উপাগতাসয় স্থবির অপদান নবম সমাপ্ত।

১০. তরণীয় স্থবির অপদান
৩৯. পরম দক্ষিণার যোগ্য সুবর্ণবর্ণ শাস্তা বিপস্সী সম্বুদ্ধ ভিক্ষুসংঘ পরিবেষ্টিত হয়ে এক নদীতীরে এসে দাঁড়িয়ে ছিলেন।

৪০. সেই বিশাল নদীটি পার হওয়ার জন্য সেখানে কোনো নৌকা ছিল না। তখন আমি লোকনায়ক বুদ্ধকে সেই নদীটি পার করে দিয়েছিলাম।

৪১. আজ থেকে একানব্বই কল্প আগে আমি নরোত্তম বুদ্ধকে পার করে দিয়েছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার নদী পার করে দেওয়ারই ফল।

৪২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান তরণীয় স্থবির এই গাথাগুলো ভাষণ করেছিলেন।

তরণীয় স্থবির অপদান দশম সমাপ্ত।

পদুমুক্ষিপিয় বর্গ সপ্তবিংশ সমাপ্ত।


 

২৮. সুবর্ণ বিব্বোহন বর্গ
১. সুবর্ণ বিব্বোহনীয় স্থবির অপদান
১. আমি উত্তম মার্গ প্রাপ্তির জন্যে অতীব প্রসন্নমনে নিজ হাতে একটি বিব্বোহন আসন দান করেছিলাম।

২. আজ থেকে একানব্বই কল্প আগে আমি পুরুষোত্তম যেই বিব্বোহন আসন দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বিব্বোহন আসন দানেরই ফল।

৩. আজ থেকে তেষট্টি কল্প আগে আমি ‘অসম’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সুবর্ণ বিব্বোহনীয় স্থবির এই গাথাগুলো ভাষণ করেছিলেন।

সুবর্ণ বিব্বোহনীয় স্থবির অপদান প্রথম সমাপ্ত।

২. তিলমুষ্টিদায়ক স্থবির অপদান
৫. আমার সংকল্পের কথা অবগত হয়ে লোকনায়ক শাস্তা ঋদ্ধিযোগে মনোময় কায়ে আমার কাছে উপস্থিত হয়েছিলেন।

৬. উপস্থিত পুরুষোত্তম শাস্তাকে আমি প্রথমে বন্দনা করেছিলাম, তারপর প্রসন্নমনে একমুষ্টি তিল দান করেছিলাম।

৭. আজ থেকে একানব্বই কল্প আগে আমি যেই দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার তিল দানেরই ফল।

৮. আজ থেকে ষোলো কল্প আগে আমি ‘তন্তিস’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান তিলমুষ্টিদায়ক স্থবির এই গাথাগুলো ভাষণ করেছিলেন।

তিলমুষ্টিদায়ক স্থবির অপদান দ্বিতীয় সমাপ্ত।

৩. চংকোটকীয় স্থবির অপদান
১০. মহাসমুদ্রের পাশে এক পর্বতের মধ্যবর্তী স্থানে গুহায় মহর্ষি সিদ্ধার্থ বুদ্ধ বিবেকসুখে অবস্থানের জন্যে বসবাস করছিলেন। আমি সিদ্ধার্থ ভগবানের কাছে গিয়ে পাত্রপূর্ণ পুষ্প দান করেছিলাম।

১১. সকল সত্ত্বগণের প্রতি অনুকম্পাপরায়ণ মহর্ষি সিদ্ধার্থ ভগবানকে পাত্রপূর্ণ পুষ্প দান করে আমি সুগতি স্বর্গলোকে কল্পকাল আমোদিত হয়েছিলাম।

১২. আজ থেকে চুরানব্বই কল্প আগে আমি যেই পাত্রপূর্ণ পুষ্প দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার পুষ্পদানেরই ফল।

১৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান চংকোটকীয় স্থবির এই গাথাগুলো ভাষণ করেছিলেন।

চংকোটকীয় স্থবির অপদান তৃতীয় সমাপ্ত।

৪. অব্যঞ্জনদায়ক স্থবির অপদান
১৪-১৫. আকাশসম চিত্ত, নিষ্প্রপঞ্চ, ধ্যানী, সর্বপ্রকার মোহমুক্ত, সর্বলোকহিতৈষী, বীতরাগ, দ্বিপদশ্রেষ্ঠ কোণ্ডাঞ্ঞো ভগবানকে আমি তৈল মালিশ করে দিয়েছিলাম।

১৬. আজ থেকে অপ্রমেয় কল্প আগে আমি যেই তৈল মালিশ করে দিয়েছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার তৈল মালিশ করে দেওয়ারই ফল।

১৭. আজ থেকে পনেরো কল্প আগে আমি ‘চিরপ্প’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

১৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অব্যঞ্জনদায়ক স্থবির এই গাথাগুলো ভাষণ করেছিলেন।

অব্যঞ্জনদায়ক স্থবির অপদান চতুর্থ সমাপ্ত।

৫. একাঞ্জলিক স্থবির অপদান
১৯. ডুমুর গাছের তলে পাতা বিছিয়ে বসবাসরত মহর্ষি শ্রমণকে আমি একটি দ্বারমণ্ডপ পরিবেষ্টিত খোলামেলা জায়গা দান করেছিলাম।

২০. তাতে আমি দ্বিপদশ্রেষ্ঠ লোকনাথ তিষ্য বুদ্ধের উদ্দেশে হাত জোড় করে পুষ্প ছিটিয়ে দিয়েছিলাম।

২১. আজ থেকে বিরানব্বই কল্প আগে আমি যেই পুষ্প ছিটিয়ে দিয়েছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার পুষ্প ছিটিয়ে দেওয়ারই ফল।

২২. আজ থেকে চৌদ্দকল্প আগে আমি ‘একাঞ্জলিক’ নামক মহাপরাক্রমশালী মনুষ্যাধিপতি চক্রবর্তী রাজা হয়েছিলাম।

২৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান একাঞ্জলিক স্থবির এই গাথাগুলো ভাষণ করেছিলেন।

একাঞ্জলিক স্থবির অপদান পঞ্চম সমাপ্ত।

৬. পুস্তকদায়ক স্থবির অপদান
২৪. আমি শাস্তার ধর্মকে পরম শ্রদ্ধা করে অনুত্তর দক্ষিণাযোগ্য মহর্ষি সংঘকে পুস্তক দান করেছিলাম।

২৫. আজ থেকে একানব্বই কল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার পুস্তক দানেরই ফল।

২৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পুস্তকদায়ক স্থবির এই গাথাগুলো ভাষণ করেছিলেন।

পুস্তকদায়ক স্থবির অপদান ষষ্ঠ সমাপ্ত।

৭. চিতকপূজক স্থবির অপদান
২৭. আমি চন্দ্রভাগা নদীতীরের নিম্ন অববাহিকায় বসবাস করছিলাম। আমি তখন সাতটি মালুবপুষ্প নিয়ে বালুকারাশিতে চিতার মতো করে একটি স্তূপ তৈরি করে তাতে পূজা করেছিলাম।

২৮. আজ থেকে চুরানব্বই কল্প আগে আমি যেই চিতা তথা শ্মশানপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার চিতাপূজারই ফল।

২৯. আজ থেকে সাতষট্টি কল্প আগে আমি সাতবার ‘পটিজগ্গস’ নামক সপ্তরত্ন-সমন্বিত চক্রবর্তী রাজা হয়েছিলাম।

৩০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান চিতকপূজক স্থবির এই গাথাগুলো ভাষণ করেছিলেন।

চিতকপূজক স্থবির অপদান সপ্তম সমাপ্ত।

৮. আলুবদায়ক স্থবির অপদান
৩১. হিমালয় পর্বতে একটি অতীব সুদর্শন মহানদী ছিল। সেখানে একদিন আমি একজন প্রভাস্বর সুদর্শন বীতরাগ অর্হৎকে দেখতে পেয়েছিলাম।

৩২. উপশান্ত পরম বিমুক্ত অর্হৎকে দেখে আমি অতীব প্রসন্নমনে নিজ হাতে আলুবফল (মিষ্টি আলু) দান করেছিলাম।

৩৩. আজ থেকে একত্রিশ কল্প আগে আমি যেই আলুবফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার আলুবফল দানেরই ফল।

৩৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান আলুবদায়ক স্থবির এই গাথাগুলো ভাষণ করেছিলেন।

আলুবদায়ক স্থবির অপদান অষ্টম সমাপ্ত।

৯. একপুণ্ডরীক স্থবির অপদান
৩৫. সেই সময় রোমস নামক এক সংযত পচ্চেক স্বয়ম্ভূ সম্বুদ্ধ ছিলেন। আমি তাঁকে অতীব প্রসন্নমনে শ্বেতপদ্ম দান করেছিলাম।

৩৬. আজ থেকে চুরানব্বই কল্প আগে আমি যেই শ্বেতপদ্ম দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার শ্বেতপদ্ম দানেরই ফল।

৩৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান একপুণ্ডরীক স্থবির এই গাথাগুলো ভাষণ করেছিলেন।

একপুণ্ডরীক স্থবির অপদান নবম সমাপ্ত।

১০. তরণীয় স্থবির অপদান
৩৮. একটি অসমান উঁচু-নিচু মহাপথে আমি জনসাধারণের পারাপারের জন্য অতীব প্রসন্নমনে নিজ হাতে একটি সেতু নির্মাণ করে দিয়েছিলাম।

৩৯. আজ থেকে একানব্বই কল্প আগে আমি যেই সেতু নির্মাণ করে দিয়েছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার সেতু দানেরই ফল।

৪০. আজ থেকে পঞ্চান্ন কল্প আগে আমি একবার ‘সমোগধো’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৪১. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান তরণীয় স্থবির এই গাথাগুলো ভাষণ করেছিলেন।

তরণীয় স্থবির অপদান দশম সমাপ্ত।

সুবর্ণ বিব্বোহন বর্গ অষ্টবিংশ সমাপ্ত।


 

২৯. পর্ণদায়ক বর্গ
১. পর্ণদায়ক স্থবির অপদান
১. পর্ণভোজী হয়ে আমি পর্ণশালায় বসেছিলাম। একদিন আমি আমার পর্ণশালায় বসে আছি এমন সময় আমার কাছে মহাঋষি সিদ্ধার্থ ভগবান এসেছিলেন।

২. লোকপ্রদ্যোৎ, সর্বলোকের চিকিৎসক সিদ্ধার্থ ভগবানকে আমার পর্ণশালায় বসিয়ে পর্ণ (পাতা) দান করেছিলাম।

৩. আজ থেকে চুরানব্বই কল্প আগে আমি যেই পর্ণ দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার পর্ণ দানেরই ফল।

৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পর্ণদায়ক স্থবির এই গাথাগুলো ভাষণ করেছিলেন।

পর্ণদায়ক স্থবির অপদান প্রথম সমাপ্ত।

২. ফলদায়ক স্থবির অপদান
৫. সিনেরু পর্বতের ন্যায় সুউচ্চ ও ধরণীর ন্যায় বিশাল সিদ্ধার্থ ভগবান সমাধি হতে জাগ্রত হয়ে ভিক্ষার জন্যে আমার কাছে উপস্থিত হয়েছিলেন।

৬-৭. হরিতকী, আমলকী, আম, জাম, বহেরা, বড়ই, বাদাম, বেল আরও নানাবিধ ফলমূল নিয়ে আমি সর্বলোকের প্রতি অনুকম্পাকারী মহর্ষি সিদ্ধার্থ ভগবানকে অতীব প্রসন্নমনে দান করেছিলাম।

৮. আজ থেকে চুরানব্বই কল্প আগে আমি যেই সমস্ত ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ফলদানেরই ফল।

৯. আজ থেকে সাতান্ন কল্প আগে আমি একবার ‘একজ্ঝ’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

১০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ফলদায়ক স্থবির এই গাথাগুলো ভাষণ করেছিলেন।

ফলদায়ক স্থবির অপদান দ্বিতীয় সমাপ্ত।

৩. পচ্চুগ্গমনীয় স্থবির অপদান
১১. পশুরাজ বনচারী সিংহের ন্যায়, গরুগুলোর দলনেতা গোশ্রেষ্ঠ বৃষভের ন্যায় ও পুষ্পপল্লবে পরিশোভিত ককুধবৃক্ষের ন্যায় নরশ্রেষ্ঠ বুদ্ধ আমার কাছে এসেছিলেন।

১২. লোকপ্রদ্যোৎ, সর্বলোকের চিকিৎসক সিদ্ধার্থ ভগবানকে দেখে আমি তখন অতীব প্রসন্নমনে সম্মান প্রদর্শনের জন্য আসন হতে উঠে দাঁড়িয়েছিলাম।

১৩. আজ থেকে চুরানব্বই কল্প আগে আমি যেই নরশ্রেষ্ঠকে সম্মান প্রদর্শনের জন্য আসন হতে উঠে দাঁড়িয়েছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার সম্মান প্রদর্শনের জন্য আসন হতে উঠে দাঁড়াবারই ফল।

১৪. আজ থেকে সাঁইত্রিশ কল্প আগে আমি একবার ‘সপরিবার’ নামক মহাপরাক্রমশালী জনাধিপতি চক্রবর্তী রাজা হয়েছিলাম।

১৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পচ্চুগ্গমনীয় স্থবির এই গাথাগুলো ভাষণ করেছিলেন।

পচ্চুগ্গমনীয় স্থবির অপদান তৃতীয় সমাপ্ত।

৪. একপুষ্পিয় স্থবির অপদান
১৬. দক্ষিণদ্বারে আমি তখন এক পিশাচ হয়ে জন্মেছিলাম। একদিন আমি পীতরশ্মি স্নিগ্ধ চাঁদের ন্যায় বিরজ বুদ্ধকে দেখতে পেয়েছিলাম।

১৭. আমি তখন নরশ্রেষ্ঠ, সর্বলোকহিতৈষী, দ্বিপদশ্রেষ্ঠ বিপস্সী ভগবানকে একটি পুষ্প দান করেছিলাম।

১৮. আজ থেকে একানব্বই কল্প আগে আমি যেই পুষ্প দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

১৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান একপুষ্পিয় স্থবির এই গাথাগুলো ভাষণ করেছিলেন।

একপুষ্পিয় স্থবির অপদান চতুর্থ সমাপ্ত।

৫. মঘবাপুষ্পিয় স্থবির অপদান
২০. সেই সময় স্বয়ম্ভূ অপরাজিত পচ্চেক সম্বুদ্ধ নর্মদা নদীতীরে বিপ্রসন্ন ও অনাবিল হয়ে সমাধিতে নিমগ্ন হয়েছিলেন।

২১. আমি তখন সেই অপরাজিত পচ্চেক সম্বুদ্ধকে দেখে প্রসন্নমনে মঘবাপুষ্প দিয়ে পূজা করেছিলাম।

২২. আজ থেকে একানব্বই কল্প আগে আমি যেই পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

২৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান মঘবাপুষ্পিয় স্থবির এই গাথাগুলো ভাষণ করেছিলেন।

মঘবাপুষ্পিয় স্থবির অপদান পঞ্চম সমাপ্ত।

৬. উপস্থায়কদায়ক স্থবির অপদান
২৪. সেই সময় পরম পূজনীয় দ্বিপদশ্রেষ্ঠ, মহানাগ, ত্রিলোকশ্রেষ্ঠ, নরোত্তম সিদ্ধার্থ ভগবান রথে চড়ে যাচ্ছিলেন।

২৫. আমি তখন সেই সর্বলোকহিতৈষী মহর্ষি সিদ্ধার্থ বুদ্ধকে ফাং করে এনে একজন উপস্থায়ক তথা সেবক দান করেছিলাম।

২৬. মহামুনি সম্বুদ্ধ আমার দান গ্রহণ করে আমাকে বিদায় দিয়েছিলেন এবং আমিও আসন হতে উঠে পূর্বামুখী হয়ে চলে গিয়েছিলাম।

২৭. আজ থেকে চুরানব্বই কল্প আগে আমি যেই উপস্থায়ক দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার উপস্থায়ক দানরই ফল।

২৮. আজ থেকে সাতান্ন কল্প আগে আমি ‘বলসেন’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

২৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান উপস্থায়কদায়ক স্থবির এই গাথাগুলো ভাষণ করেছিলেন।

উপস্থায়কদায়ক স্থবির অপদান ষষ্ঠ সমাপ্ত।

৭. অপদানীয় স্থবির অপদান
৩০. আমি তখন মহর্ষি সুগতের অতীত জীবনের কাহিনির ভূয়সী প্রশংসা করেছিলাম এবং অতীব প্রসন্নমনে নিজ হাতে তাঁর পায়ে ধরে নতশিরে বন্দনা করেছিলাম।

৩১. আজ থেকে বিরানব্বই কল্প আগে আমি যেই সুগতের অতীত জীবনের কাহিনির ভূয়সী প্রশংসা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ভূয়সী প্রশংসারই ফল।

৩২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অপদানীয় স্থবির এই গাথাগুলো ভাষণ করেছিলেন।

অপদানীয় স্থবির অপদান সপ্তম সমাপ্ত।

৮. সপ্তাহ প্রব্রজিত স্থবির অপদান
৩৩. সেই সময় বিপস্সী ভগবানের শ্রাবকসংঘ ছিলেন অতীব মানিত ও পূজিত। তখন আমার সমস্ত জ্ঞাতিগণ মারা গিয়েছিল।

৩৪. আমি প্রব্রজ্যা নেওয়ার পর আমার জ্ঞাতিবিয়োগজনিত সমস্ত দুঃখের উপশম হয়েছিল এবং তখন শাস্তা শাসনে সপ্তাহকাল পর্যন্ত অবস্থান করেছিলাম।

৩৫. আজ থেকে একানব্বই কল্প আগে আমি যেই প্রব্রজ্যা গ্রহণ করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার প্রব্রজ্যারই ফল।

৩৬. আজ থেকে সাতষট্টি কল্প আগে আমি সাতবার ‘সুনিক্‌খম’ নামক মহাপরাক্রমশালী মহিপতি চক্রবর্তী রাজা হয়েছিলাম।

৩৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সপ্তাহ প্রব্রজিত স্থবির এই গাথাগুলো ভাষণ করেছিলেন।

সপ্তাহ প্রব্রজিত স্থবির অপদান অষ্টম সমাপ্ত।

৯. বুদ্ধোপস্থায়ক স্থবির অপদান
৩৮. বেটম্ভিনি নামক আমার এক পিতৃসম্পত্তি ছিল। সেটি হাতে নিয়ে আমি মহামুনির কাছে গিয়েছিলাম।

৩৯. তখন লোকনায়ক (পচ্চেক) বুদ্ধগণ আমাকে লক্ষ করে বিবিধ উপদেশ দিয়েছিলেন। আমি অতীব প্রসন্নমনে নিজ হাতে তাঁদের সেবা-শুশ্রূষা করেছিলাম।

৪০. আজ থেকে একত্রিশ কল্প আগে আমি যেই বুদ্ধগণকে সেবা-শুশ্রূষা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার সেবা-শুশ্রূষা করারই ফল।

৪১. আজ থেকে তেইশ কল্প আগে আমি চারবার ‘শ্রমণুপস্থায়ক’ নামক মহাপরাক্রমশালী চক্রবর্তী রাজা হয়েছিলাম।

৪২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বুদ্ধোপস্থায়ক স্থবির এই গাথাগুলো ভাষণ করেছিলেন।

বুদ্ধোপস্থায়ক স্থবির অপদান নবম সমাপ্ত।

১০. পুব্বঙ্গমীয় স্থবির অপদান
৪৩. অতীতে উত্তমার্থ লাভের জন্য চুরাশি হাজার ব্যক্তি প্রব্রজ্যা গ্রহণ করেছিলেন। আমি তাদের মধ্যে অগ্রগামী ছিলাম।

৪৪. বিপ্রসন্ন, অনাবিল, সরাগ চিত্তে ও অতীব প্রসন্নমনে নিজ হাতে তারা আমাকে সেবা-সৎকার করেছিল।

৪৫. সম্পূর্ণ দ্বেষমুক্ত, কৃতকৃত্য, অনাসব, অপরাজিত, স্বয়ম্ভূ ক্ষীণাসব অর্হৎগণ (পচ্চেক-বুদ্ধগণ) অপরিমাণ মৈত্রীচিত্তে অবস্থান করছিলেন।

৪৬. আমি সেই পরম দয়াময় সম্বুদ্ধগণের সেবা-পূজা করে মৃত্যুর পর দেবলোকে জন্ম নিয়েছিলাম।

৪৭. আজ থেকে চুরানব্বই কল্প আগে আমি যেই শীলানুশীলন করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার সংযমেরই ফল।

৪৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পুব্বঙ্গমীয় স্থবির এই গাথাগুলো ভাষণ করেছিলেন।

পুব্বঙ্গমীয় স্থবির অপদান দশম সমাপ্ত।

পর্ণদায়ক বর্গ উনত্রিংশ সমাপ্ত।


 

৩০. চিতকপূজক বর্গ
১. চিতকপূজক স্থবির অপদান
১. আমি তখন অজিত নামক ব্রাহ্মণ ছিলাম। পূজা-সৎকার করার ইচ্ছায় আমি নানাবিধ পুষ্প সংগ্রহ করেছিলাম।

২. এমন সময় আমি লোকবন্ধু সিখী বুদ্ধের জ্বলন্ত শ্মশান দেখে তাতে সেই পুষ্পগুলো ছিটিয়ে দিয়েছিলাম।

৩. আজ থেকে একত্রিশ কল্প আগে আমি যেই পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৪. আজ থেকে সাতাশ কল্প আগে আমি সাতবার সুপ্রজ্জ্বলিত নামক মহাপরাক্রমশালী মনুষ্যাধিপতি চক্রবর্তী রাজা হয়েছিলাম।

৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান চিতকপূজক স্থবির এই গাথাগুলো ভাষণ করেছিলেন।

চিতকপূজক স্থবির অপদান প্রথম সমাপ্ত।

২. পুষ্পধারক স্থবির অপদান
৬. আমি তখন ছিলাম বল্কলচীবরধারী ও গায়ে মৃগচর্ম পরিধানকারী। পঞ্চভিজ্ঞা লাভ করায় আমি সুদূর চাঁদকেও পরিমর্দন ও স্পর্শ করতে পারতাম।

৭. লোকপ্রদ্যোৎ বিপস্সী ভগবান আমার কাছে সমুপস্থিত দেখে আমি তাঁর ওপর দেবলোক হতে আনা পারিজাত পুষ্প ধারণ করেছিলাম।

৮. আজ থেকে একানব্বই কল্প আগে আমি যেই পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার পুষ্প ধারণেরই ফল।

৯. আজ থেকে সাতাশি কল্প আগে আমি সাতবার ‘সমন্তধারণো’ নামক মহাপরাক্রমশালী মহিপতি চক্রবর্তী রাজা হয়েছিলাম।

১০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পুষ্পধারক স্থবির এই গাথাগুলো ভাষণ করেছিলেন।

পুষ্পধারক স্থবির অপদান দ্বিতীয় সমাপ্ত।

৩. ছত্রদায়ক স্থবির অপদান
১১. আমার পুত্র প্রব্রজিত কাষায়বস্ত্রধারী হয়েছিল এবং সে শ্রাবকবুদ্ধত্ব লাভ করে ও বহু লোকের পূজ্য হয়ে পরিনির্বাপিত হয়েছিল।

১২. পরে আমি আমার পুত্রকে খুঁজতে গিয়েছিলাম। খুঁজতে খুঁজতে একপর্যায়ে তাঁর বিশাল শ্মশানে গিয়ে পৌঁছালাম।

১৩. আমি তখন সেই শ্মশানকে হাত জোড় করে বন্দনা করেছিলাম এবং তাতে শ্বেতচ্ছত্র টাঙিয়ে দিয়েছিলাম।

১৪. আজ থেকে চুরানব্বই কল্প আগে আমি যেই শ্বেতচ্ছত্র টাঙিয়ে দিয়েছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ছাতা দানেরই ফল।

১৫. আজ থেকে পঁচিশ কল্প আগে আমি সাতবার ‘মহারহ’ নামক মহাপরাক্রমশালী জনাধিপতি চক্রবর্তী রাজা হয়েছিলাম।

১৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ছত্রদায়ক স্থবির এই গাথাগুলো ভাষণ করেছিলেন।

ছত্রদায়ক স্থবির অপদান তৃতীয় সমাপ্ত।

৪. শব্দসংজ্ঞক স্থবির অপদান
১৭. পৃথিবীতে সূর্যের উদয় না হলেও মহর্ষি বুদ্ধশ্রেষ্ঠের আবির্ভাবের কথা শুনে আমি বিপুলভাবে আনন্দিত হয়েছিলাম।

১৮. ‘বুদ্ধশ্রেষ্ঠের আবির্ভাব হয়েছে’ এই কথা মাত্র শুনেছিলাম; কিন্তু আমি ভীষণ অসুস্থ থাকায় সেই জিনকে স্বচক্ষে দেখতে পাইনি। এভাবে আমি মৃত্যুর সময়ও ‘বুদ্ধ’ নাম অনুস্মরণ করেছিলাম।

১৯. আজ থেকে চুরানব্বই কল্প আগে আমি যেই সংজ্ঞা লাভ করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

২০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান শব্দসংজ্ঞক স্থবির এই গাথাগুলো ভাষণ করেছিলেন।

শব্দসংজ্ঞক স্থবির অপদান চতুর্থ সমাপ্ত।

৫. গোশীষ নিক্ষেপক স্থবির অপদান
২১. বিহারের দ্বার (গেইট) হতে বের হয়ে এসে আমি চলাচলের সময় ভিক্ষুসংঘের পায়ে কাঁদা না লাগে মতো একটি চন্দনকাষ্ঠ বিছিয়ে দিয়েছিলাম। আমি আমার কর্ম প্রত্যক্ষভাবে ভোগ করেছিলাম। উহা আমার পূর্বকর্মেরই ফল।

২২. জন্মে জন্মে আমি বায়ুর গতিতে অতি শীঘ্রগামী সিন্ধুদেশীয় আজানীয় বাহন ভোগ করেছিলাম। এই সমস্ত আমার চন্দনকাষ্ঠ দানেরই ফল।

২৩. অহো, আমার সেই কর্ম খুব অল্প হলেও সুকৃত বিধায় মহাফল লাভ করেছিলাম! সংঘের উদ্দেশে এমন কৃতকর্মের ফল অন্য কোনো কিছুর সঙ্গে তুলনা করা চলে না।

২৪. আজ থেকে চুরানব্বই কল্প আগে আমি যেই চন্দনকাষ্ঠ বিছিয়ে দিয়েছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার চন্দনকাষ্ঠ বিছিয়ে দেওয়ারই ফল।

২৫. আজ থেকে পঁচাত্তর কল্প আগে আমি সুপ্রতিষ্ঠিত নামক এক মহাতেজস্বী মহাপরাক্রমশালী চক্রবর্তী রাজা হয়েছিলাম।

২৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান গোশীষ নিক্ষেপক স্থবির এই গাথাগুলো ভাষণ করেছিলেন।

গোশীষ নিক্ষেপক স্থবির অপদান পঞ্চম সমাপ্ত।

৬. পাদপূজক স্থবির অপদান
২৭. আমি তখন হিমালয় পর্বতে কিন্নর হয়ে জন্মেছিলাম। একদিন আমি পীতরশ্মি স্নিগ্ধ চাঁদের ন্যায় বিরজ বুদ্ধকে দেখতে পেয়েছিলাম।

২৮. আমি সেই লোকনায়ক বিপস্সী বুদ্ধের কাছে গিয়েছিলাম এবং তাঁর রাতুল পদযুগলে চন্দন, তগর প্রভৃতি ফুল ছিটিয়ে দিয়েছিলাম।

২৯. আজ থেকে একানব্বই কল্প আগে আমি যেই পাদপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার পাদপূজারই ফল।

৩০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পাদপূজক স্থবির এই গাথাগুলো ভাষণ করেছিলেন।

পাদপূজক স্থবির অপদান ষষ্ঠ সমাপ্ত।

৭. দেশকীর্তক স্থবির অপদান
৩১-৩২. আমি তখন উপশালক নামক ব্রাহ্মণ হয়ে জন্মেছিলাম। একদিন ত্রিলোকপূজ্য লোকশ্রেষ্ঠ নরোত্তম বুদ্ধকে কাননে দেখে বন্দনা করেছিলাম। আমার চিত্ত প্রসন্নতায় ভরে গেছে জেনেই বুদ্ধ সেখান হতে অন্তর্হিত হয়েছিলেন।

৩৩. কানন হতে বের হয়ে এসেও আমি বুদ্ধশ্রেষ্ঠের কথা ক্রমাগত স্মরণ করেছিলাম এবং সেই দেশের তথা স্থানের ভূয়সী প্রশংসা করে আমি কল্পকাল স্বর্গে আমোদিত হয়েছিলাম।

৩৪. আজ থেকে বিরানব্বই কল্প আগে আমি যেই দেশকীর্তন করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার দেশ-কীর্তনেরই ফল।

৩৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান দেশকীর্তক স্থবির এই গাথাগুলো ভাষণ করেছিলেন।

দেশকীর্তক স্থবির অপদান সপ্তম সমাপ্ত।

৮. শরণগমনীয় স্থবির অপদান
৩৬. তখন আমি হিমালয় পর্বতে ব্যাধ হয়ে জন্মেছিলাম। একদিন আমি ত্রিলোকশ্রেষ্ঠ নরোত্তম বিপস্সী বুদ্ধকে দেখতে পেয়েছিলাম।

৩৭. আমি তাঁর কাছে গিয়ে বহু সেবা-শুশ্রূষা করেছিলাম এবং দ্বিপদশ্রেষ্ঠ বুদ্ধের শরণ গ্রহণ করেছিলাম।

৩৮. আজ থেকে একানব্বই কল্প আগে আমি যেই বুদ্ধের শরণ গ্রহণ করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধের শরণ গ্রহণেরই ফল।

৩৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান শরণগমনীয় স্থবির এই গাথাগুলো ভাষণ করেছিলেন।

শরণগমনীয় স্থবির অপদান অষ্টম সমাপ্ত।

৯. অম্বপিণ্ডিয় স্থবির অপদান
৪০. আমি তখন রোমস নামক এক কুখ্যাত দানব ছিলাম। মহর্ষি বিপস্সী ভগবানকে আমি কিছু আম দান করেছিলাম।

৪১. আজ থেকে একানব্বই কল্প আগে আমি যেই আম দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার আম দানেরই ফল।

৪২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অম্বপিণ্ডিয় স্থবির এই গাথাগুলো ভাষণ করেছিলেন।

অম্বপিণ্ডিয় স্থবির অপদান নবম সমাপ্ত।

১০. অনুসংসাবক স্থবির অপদান
৪৩. একদিন আমি বিপস্সী জিনকে পিণ্ডচারণ করতে দেখেছিলাম। তখন আমি দ্বিপদশ্রেষ্ঠ বুদ্ধকে ভিক্ষা দান করেছিলাম।

৪৪. অতীব প্রসন্নচিত্তে আমি অভিবাদন করেছিলাম এবং উত্তমার্থ প্রাপ্তির জন্যে বুদ্ধের চারপাশে ঘুরে ঘুরে দেখেছিলাম।

৪৫. আজ থেকে একানব্বই কল্প আগে আমি যেই বুদ্ধের চারপাশে ঘুরে ঘুরে দেখেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ঘুরে ঘুরে দেখারই ফল।

৪৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অনুসংসাবক স্থবির এই গাথাগুলো ভাষণ করেছিলেন।

অনুসংসাবক স্থবির অপদান দশম সমাপ্ত।

চিতপূজক বর্গ ত্রিংশ সমাপ্ত।

কণিকার বর্গ দশক সমাপ্ত।

তৃতীয় শতক সমাপ্ত।


 

৩১. পদুমকেশর বর্গ
১. পদুমকেশরীয় স্থবির অপদান
১. পূর্বে আমি ঋষিসংঘের (পচ্চেক-বুদ্ধগণের) অনতিদূরে হিমালয় পর্বতে এক চণ্ডস্বভাবী মাতঙ্গ হাতি ছিলাম। সেই মহান ঋষি পচ্চেক-বুদ্ধগণের প্রতি চিত্ত-প্রসন্নতার কারণে আমি পদ্মফুলের রেণু ছিটিয়ে দিয়েছিলাম।

২. সেই বীতরাগ পচ্চেক জিনশ্রেষ্ঠগণের প্রতি চিত্ত-প্রসন্নতার কারণে আমি কল্পকাল স্বর্গে আমোদিত হয়েছিলাম।

৩. আজ থেকে একানব্বই কল্প আগে আমি যেই পুষ্পরেণু ছিটিয়ে দিয়েছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পদুমকেশরীয় স্থবির এই গাথাগুলো ভাষণ করেছিলেন।

পদুমকেশরীয় স্থবির অপদান প্রথম সমাপ্ত।

২. সর্বগন্ধীয় স্থবির অপদান
৫. আমি ঋজুভূত মহর্ষি বিপস্সী ভগবানকে সুগন্ধী মাল্য দান করেছিলাম এবং সেই সঙ্গে উন্নতমানের কোশেয়্য বস্ত্র দান করেছিলাম।

৬. আজ থেকে একানব্বই কল্প আগে আমি যেই বস্ত্র (ও সুগন্ধীমাল্য) দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার সুগন্ধী মাল্য দানেরই ফল।

৭. আজ থেকে পনেরো কল্প আগে আমি ‘সুচেল’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সর্বগন্ধীয় স্থবির এই গাথাগুলো ভাষণ করেছিলেন।

সর্বগন্ধীয় স্থবির অপদান দ্বিতীয় সমাপ্ত।

৩. পরম অন্নদায়ক স্থবির অপদান
৯. কণিকারপুষ্পের ন্যায় উজ্জ্বল ও উদীয়মান সূর্যের ন্যায় আলোকোজ্জ্বল ত্রিলোকশ্রেষ্ঠ নরোত্তম বিপস্সী বুদ্ধকে আমি দেখতে পেয়েছিলাম।

১০. আমি হাত জোড় করে পরম শ্রদ্ধায় আমার ঘরে ফাং করে নিয়ে গিয়েছিলাম এবং সম্বুদ্ধকে পরম অন্ন দান করেছিলাম।

১১. আজ থেকে একানব্বই কল্প আগে আমি যেই পরম অন্ন দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার পরম অন্ন দানেরই ফল।

১২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পরম অন্নদায়ক স্থবির এই গাথাগুলো ভাষণ করেছিলেন।

পরম অন্নদায়ক স্থবির অপদান তৃতীয় সমাপ্ত।

৪. ধর্মসংজ্ঞক স্থবির অপদান
১৩. সেই সময় বিপস্সী ভগবানের একটি মহাবোধিবৃক্ষ ছিল। ত্রিলোকশ্রেষ্ঠ নরোত্তম বিপস্সী সম্বুদ্ধ সেই বোধিবৃক্ষে স্থিত ছিলেন।

১৪. তখন ভগবান ভিক্ষুসংঘ পরিবেষ্টিত হয়ে সুমধুর কণ্ঠে চতুরার্যসত্য প্রকাশ করেছিলেন।

১৫. সংক্ষিপ্ত ও বিস্তারিত উভয় প্রকারেই দেশনা করে পুনর্জন্মহীন সম্বুদ্ধ বহু জনতাকে নির্বাণবারিতে স্নাত করেছিলেন।

১৬. তখন আমি ত্রিলোকশ্রেষ্ঠ ভগবানের ধর্মদেশনা শুনেছিলাম এবং শোনা শেষে ভগবানের পদযুগলে বন্দনা করে উত্তরমুখী হয়ে চলে গিয়েছিলাম।

১৭. আজ থেকে একানব্বই কল্প আগে আমি যেই ধর্মদেশনা শুনেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ধর্মশ্রবণেরই ফল।

১৮. আজ থেকে তেত্রিশ কল্প আগে আমি ‘সুতবা’ নামক মহাপরাক্রমশালী মহিপতি চক্রবর্তী রাজা হয়েছিলাম।

১৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ধর্মসংজ্ঞক স্থবির এই গাথাগুলো ভাষণ করেছিলেন।

ধর্মসংজ্ঞক স্থবির অপদান চতুর্থ সমাপ্ত।

৫. ফলদায়ক স্থবির অপদান
২০. ভাগীরথী নদীতীরে একটি আশ্রম ছিল। আমি সেই আশ্রমে ফল হাতে নিয়ে আস্তে আস্তে গিয়েছিলাম।

২১. সেখানে গিয়ে আমি পীতরশ্মি স্নিগ্ধ চাঁদের ন্যায় বিপস্সী ভগবানকে দেখতে পেয়েছিলাম। আমার কাছে যেই ফলগুলো ছিল, সেগুলোর সবকটিই আমি শাস্তাকে দান করেছিলাম।

২২. আজ থেকে একানব্বই কল্প আগে আমি যেই ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ফলদানেরই ফল।

২৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ফলদায়ক স্থবির এই গাথাগুলো ভাষণ করেছিলেন।

ফলদায়ক স্থবির অপদান পঞ্চম সমাপ্ত।

৬. সম্প্রসাদক স্থবির অপদান
২৪. হে বুদ্ধ, আপনি মহান বীর, সর্ববিধ উপধি হতে বিপ্রমুক্ত, আপনাকে সশ্রদ্ধ বন্দনা। আমার যখন মরণ উপস্থিত হবে তখন যেন আপনিই আমার একমাত্র আশ্রয় হন।

২৫-২৬. তখন ত্রিলোকে অদ্বিতীয় পুদ্গল সিদ্ধার্থ ভগবান বলেছিলেন, অনুত্তর সংঘ মহাসাগরের ন্যায় অনন্ত অপ্রমেয়। এমন অনুত্তর অনন্ত ফলদায়ক বিরজ পুণ্যক্ষেত্র সংঘের প্রতি প্রসন্নচিত্ত হয়ে তুমি উত্তম বীজ বপন করো।

২৭. এই বলে আমাকে উপদেশ দিয়ে ত্রিলোকশ্রেষ্ঠ নরোত্তম সর্বজ্ঞ বুদ্ধ উন্মুক্ত আকাশে উড়াল দিয়েছিলেন।

২৮. নরোত্তম সর্বজ্ঞ বুদ্ধ চলে যাবার পর পরই আমি মৃত্যুমুখে পড়েছিলাম এবং তুষিত দেবলোকে জন্মেছিলাম।

২৯. অনন্ত ফলদায়ক বিরজ পুণ্যক্ষেত্র সংঘের প্রতি চিত্ত-প্রসন্নতার কারণে আমি কল্পকাল স্বর্গে আমোদিত হয়েছিলাম।

৩০. আজ থেকে চুরানব্বই কল্প আগে আমি যেই চিত্ত-প্রসন্নতা লাভ করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার চিত্ত-প্রসন্নতা লাভেরই ফল।

৩১. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সম্প্রসাদক স্থবির এই গাথাগুলো ভাষণ করেছিলেন।

সম্প্রসাদক স্থবির অপদান ষষ্ঠ সমাপ্ত।

৭. আরামদায়ক স্থবির অপদান
৩২. আমি সিদ্ধার্থ ভগবানের জন্য একটি মনোজ্ঞ আরাম তথা উদ্যান তৈরি করেছিলাম। সেখানে নানা ধরনের বৃক্ষের সমারোহ ছিল। বহু জাতীয় পাক-পাখালির কলরবে মুখরিত ছিল সেটি।

৩৩. একদিন আমি পরম পূজনীয় বিরজ বুদ্ধকে দেখেছিলাম। আমি ত্রিলোকশ্রেষ্ঠ নরোত্তম বুদ্ধকে সেই আরামে তথা উদ্যানে নিয়ে গিয়েছিলাম।

৩৪. অতীব হৃষ্ট চিত্তে আমি তাঁকে ফলসহ পুষ্প দান করেছিলাম এবং সেই সঙ্গে সেই উদ্যানটিও দান করেছিলাম।

৩৫. আমি অতীব প্রসন্নমনে বুদ্ধকে উদ্যান দান করেছিলাম বিধায় জন্মে জন্মে আমার বহু সুফল উৎপন্ন হয়েছিল।

৩৬. আজ থেকে চুরানব্বই কল্প আগে আমি যেই উদ্যান দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার উদ্যান দানেরই ফল।

৩৭. আজ থেকে সাঁইত্রিশ কল্প আগে আমি সাতবার সপ্তরত্ন-সমন্বিত মহাপরাক্রমশালী মৃদু-শীতল চক্রবর্তী রাজা হয়েছিলাম।

৩৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান আরামদায়ক স্থবির এই গাথাগুলো ভাষণ করেছিলেন।

আরামদায়ক স্থবির অপদান সপ্তম সমাপ্ত।

৮. অনুলেপনদায়ক স্থবির অপদান
৩৯. একদিন আমি অর্থদর্শী মুনির এক শ্রাবককে দেখতে পেয়েছিলাম। তিনি তখন নবকর্ম করছিলেন। আমি আস্তে করে তাঁর কাছে গিয়েছিলাম।

৪০. নবকর্ম শেষ হলে পরে আমি অতীব প্রসন্নচিত্তে অনুত্তর পুণ্যক্ষেত্রে অনুলেপন দান করেছিলাম।

৪১. আজ থেকে একশ আঠারো কল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার অনুলেপন দানেরই ফল।

৪২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অনুলেপনদায়ক স্থবির এই গাথাগুলো ভাষণ করেছিলেন।

অনুলেপনদায়ক স্থবির অপদান অষ্টম সমাপ্ত।

৯. বুদ্ধসংজ্ঞক স্থবির অপদান
৪৩. একসময় উদীয়মান শতরশ্মি সূর্যের ন্যায় আলোকোজ্জ্বল ও পীতরশ্মি চাঁদের ন্যায় শান্ত, স্নিগ্ধ, ত্রিলোকশ্রেষ্ঠ, নরোত্তম সিদ্ধার্থ বুদ্ধ গভীর বনে গিয়েছিলেন।

৪৪. তখন আমি স্বপ্নের মধ্যে লোকনায়ক সিদ্ধার্থ ভগবানকে দেখতে পেয়েছিলাম। তাতে আমার চিত্ত প্রসন্নতায় ভরে উঠেছিল এবং আমি তার ফলে সুগতি স্বর্গলোকে জন্ম নিয়েছিলাম।

৪৫. আজ থেকে চুরানব্বই কল্প আগে আমি যেই সংজ্ঞা লাভ করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধসংজ্ঞা লাভেরই ফল।

৪৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বুদ্ধসংজ্ঞক স্থবির এই গাথাগুলো ভাষণ করেছিলেন।

বুদ্ধসংজ্ঞক স্থবির অপদান নবম সমাপ্ত।

১০. পব্‌ভারদায়ক স্থবির অপদান
৪৭. আমি প্রিয়দর্শী ভগবানের জন্যে পর্বতের ঢালু জায়গাটি পরিস্কার করেছিলাম এবং পরিভোগের জন্যে জলঘট স্থাপন করেছিলাম।

৪৮-৪৯. তখন মহামুনি প্রিয়দর্শী বুদ্ধ এই বলে তার ফল বর্ণনা করেছিলেন, ‘জন্মে জন্মে তার হাজারকা-, শতভা- ধ্বজাযুক্ত হিরন্ময় অপরিমাণ রত্ন উৎপন্ন হবে।’ সেই সঙ্গে পর্বতের ঢালু জায়গাটি পরিস্কার করে দেওয়ার ফলে আমি কল্পকাল স্বর্গে আমোদিত হয়েছিলাম।

৫০. আজ থেকে বত্রিশ কল্প আগে আমি ‘সুসুদ্ধ’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৫১. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পব্‌ভারদায়ক স্থবির এই গাথাগুলো ভাষণ করেছিলেন।

পব্‌ভারদায়ক স্থবির অপদান দশম সমাপ্ত।

পদুমকেশর বর্গ একত্রিংশ সমাপ্ত।


 

৩২. আরক্ষাদায়ক বর্গ
১. আরক্ষাদায়ক স্থবির অপদান
১. আমি দ্বিপদশ্রেষ্ঠ ধর্মদর্শী মুনির জন্য একটি বেষ্টনী তৈরি করে আরক্ষা দান করেছিলাম।

২. আজ থেকে একশ আঠারো কল্প আগে আমি যেই কর্ম করেছিলাম, সেই কর্মবিশেষত্বের ফলে আসবক্ষয় জ্ঞান লাভ করেছি।

৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান আরক্ষাদায়ক স্থবির এই গাথাগুলো ভাষণ করেছিলেন।

আরক্ষাদায়ক স্থবির অপদান প্রথম সমাপ্ত।

২. ভোজনদায়ক স্থবির অপদান
৪. বেস্সভূ জিন অত্যন্ত সুজাত, শালগাছের পত্রমঞ্জরীর ন্যায় অতীব শোভমান এবং উন্মুক্ত আকাশে ইন্দ্রলতার ন্যায় সদা বিরোচিত হতেন।

৫. সেই দেবাতিদেব মহর্ষি বেস্সভূ ভগবানকে আমি অতীব প্রসন্নমনে ভোজন দান করেছিলাম।

৬. ‘জন্মে জন্মে তোমার এই দানের ফল উৎপন্ন হোক’ এই বলে স্বয়ম্ভূ অপরাজিত বুদ্ধ আমার সেই দান অনুমোদন করেছিলেন।

৭. আজ থেকে একত্রিশ কল্প আগে আমি যেই দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ভোজন দানেরই ফল।

৮. আজ থেকে পঁচিশ কল্প আগে আমি একবার ‘অমিত্রক’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ভোজনদায়ক স্থবির এই গাথাগুলো ভাষণ করেছিলেন।

ভোজনদায়ক স্থবির অপদান দ্বিতীয় সমাপ্ত।

৩. গতসংজ্ঞক স্থবির অপদান
১০. সুনীল উন্মুক্ত আকাশে কোনো পদচিহ্ন নেই। কিন্তু আমি সিদ্ধার্থ জিনকে স্বর্গের ইন্দ্রভবনে যেতে দেখেছিলাম।

১১. সম্যকসম্বুদ্ধের চীবর বাতাসে আন্দোলিত হতে দেখে এবং মহামুনির গমন দেখে সঙ্গে সঙ্গেই আমার মনে পরম ভক্তি উৎপন্ন হয়েছিলেন।

১২. আজ থেকে চুরানব্বই কল্প আগে আমি যেই সংজ্ঞা লাভ করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধসংজ্ঞা লাভেরই ফল।

১৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান গতসংজ্ঞক স্থবির এই গাথাগুলো ভাষণ করেছিলেন।

গতসংজ্ঞক স্থবির অপদান তৃতীয় সমাপ্ত।

৪. সপ্তপদুমীয় স্থবির অপদান
১৪. আমি ‘নেসাদ’ নামক এক ব্রাহ্মণ হয়ে নদীর কুলে বসবাস করছিলাম। একদিন আমি সাতটি পাতাবিশিষ্ট ফুল দিয়ে গোটা আশ্রমটি ঝাঁট দিয়েছিলাম।

১৫. একদিন আমি লোকনায়ক সুবর্ণবর্ণ সম্বুদ্ধ সিদ্ধার্থ আকাশপথ দিয়ে যেতে দেখে আমার মনে ভীষণ আনন্দভাব উৎপন্ন হয়েছিল।

১৬. ত্রিলোকশ্রেষ্ঠ নরোত্তম সম্বুদ্ধকে দেখে আমি আসন হতে উঠে দাঁড়িয়েছিলাম। তাঁকে আমার আশ্রমে নামিয়ে জলজ পদ্মফুল ছিটিয়ে দিয়েছিলাম।

১৭. আজ থেকে চুরানব্বই কল্প আগে আমি যেই পুষ্প দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

১৮. আজ থেকে সাত কল্প আগে আমি চারবার ‘পাদপাবরা’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

১৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সপ্তপদুমীয় স্থবির এই গাথাগুলো ভাষণ করেছিলেন।

সপ্তপদুমীয় স্থবির অপদান চতুর্থ সমাপ্ত।

৫. পুষ্পাসনদায়ক স্থবির অপদান
২০. পীতরশ্মি, স্নিগ্ধ চাঁদের ন্যায় সুবর্ণবর্ণ অপরাজিত সিদ্ধার্থ সম্বুদ্ধ আমার পাশ দিয়ে যাচ্ছিলেন।

২১. সঙ্গে সঙ্গে আমি আসন হতে উঠে দাঁড়িয়ে আমার আশ্রমে প্রবেশ করিয়েছিলাম এবং অতীব প্রসন্নচিত্তে বসার জন্য পুষ্পাসন দান করেছিলাম।

২২. হাত জোড় করে আমি তখন বুদ্ধের প্রতি ভক্তিপূর্ণ চিত্তে সেই কর্ম করেছিলাম।

২৩. স্বয়ম্ভূ অপরাজিতকে পুষ্পাসন দানজনিত আমার যেই পুণ্য অর্জিত হয়েছে, সেই সমস্ত কুশলপুণ্যের দ্বারা আমি যেন শাসনে বিমল হই।

২৪. আজ থেকে চুরানব্বই কল্প আগে আমি যেই পুষ্পাসন দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার পুষ্পাসন দানেরই ফল।

২৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পুষ্পাসন স্থবির এই গাথাগুলো ভাষণ করেছিলেন।

পুষ্পাসন স্থবির অপদান পঞ্চম সমাপ্ত।

৬. আসন সন্থরিক স্থবির অপদান
২৬. সেই সময় লোকবন্ধু সিখী বুদ্ধের উদ্দেশে নির্মিত একটি উত্তম চৈত্য ছিল। আমি জনমানবহীন গভীর অরণ্যে অজ্ঞানান্ধ হয়ে মুক্তিমার্গ খুঁজছিলাম।

২৭. গভীর অরণ্য হতে বের হয়ে আসার সময় আমি ভগবান বুদ্ধের সিংহাসনটি দেখেছিলাম। সঙ্গে সঙ্গে আমি পরিধেয় বস্ত্রকে একাংশ করে হাত জোড় করে বন্দনা নিবেদন করেছিলাম এবং লোকনায়ক বুদ্ধের ভূয়সী প্রশংসা করেছিলাম।

২৮. বেশ বেলা পর্যন্ত লোকনায়ক বুদ্ধের ভূয়সী প্রশংসা করে আমি হৃষ্ট-তুষ্ট চিত্তে এই বাক্য উচ্চারণ করেছিলাম।

২৯. হে পুরুষশ্রেষ্ঠ, আপনাকে নমস্কার। হে পুরুষোত্তম, আপনাকে নমস্কার। হে মহাবীর, আপনিই ত্রিলোকশ্রেষ্ঠ নরোত্তম সর্বজ্ঞ।

৩০. এভাবে সিখী ভগবানের ভূয়সী প্রশংসা করার পর তাঁর আসনকে অভিবাদন করেছিলাম এবং উত্তরমুখী হয়ে চলে গিয়েছিলাম।

৩১. আজ থেকে একত্রিশ কল্প আগে আমি বুদ্ধবরের যেই ভূয়সী প্রশংসা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ভূয়সী প্রশংসা করারই ফল।

৩২. আজ থেকে সাতাশ কল্প আগে আমি সাতবার ‘অতুল’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৩৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান আসন সন্থরিক স্থবির এই গাথাগুলো ভাষণ করেছিলেন।

আসন সন্থরিক স্থবির অপদান ষষ্ঠ সমাপ্ত।

৭. শব্দসংজ্ঞক স্থবির অপদান
৩৪. মহাবীর সুদর্শন সিদ্ধার্থ ভগবান তখন অমৃতপদ নির্বাণ দেশনা করছিলেন। তিনি শ্রাবক পরিবেষ্টিত হয়ে উত্তম বিহারে বসবাস করছিলেন।

৩৫. তিনি তাঁর সুমধুর বাক্য দিয়ে বিপুল সংখ্যক জনতাকে অমৃতপদ নির্বাণধর্ম পরিবেশন করছিলেন। তখন দেবমনুষ্যগণের মধ্যে তাঁর ব্যাপক সুখ্যাতি প্রচারিত হয়েছিল।

৩৬. মহর্ষি লোকনায়ক সিদ্ধার্থ ভগবানের ব্যাপক সুখ্যাতির কথা শুনে আমি তাতে ভীষণ প্রসন্নচিত্ত হয়েছিলাম এবং তাঁকে বন্দনা নিবেদন করেছিলাম।

৩৭. আজ থেকে চুরানব্বই কল্প আগে আমি বুদ্ধবরের যেই সংজ্ঞা লাভ করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধসংজ্ঞা লাভেরই ফল।

৩৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান শব্দসংজ্ঞক স্থবির এই গাথাগুলো ভাষণ করেছিলেন।

শব্দসংজ্ঞক স্থবির অপদান সপ্তম সমাপ্ত।

৮. ত্রিরশ্মিয় স্থবির অপদান
৩৯. অভিজাত বংশীয় পশুরাজ সিংহের ন্যায় ও পর্বতে প্রজ্জ্বলিত অগ্নিরাশির ন্যায় সকল দিক আলোকিত করে পর্বত অভ্যন্তরে সিদ্ধার্থ ভগবান অবস্থান করছিলেন।

৪০. সূর্যালোক, চন্দ্রালোক ও বুদ্ধালোক দেখে আমার মনে প্রবল রকম ভক্তি তথা শ্রদ্ধা উৎপন্ন হয়েছিল।

৪১. এই তিন ধরনের আলোক দেখে পরিধেয় বস্ত্র একাংশ করে আমি লোকনায়ক সম্বুদ্ধ ও তাঁর উত্তম শ্রাবকসংঘের ভূয়সী প্রশংসা করেছিলাম।

৪২. এই পৃথিবীতে অন্ধকার দূরকারী তিনটি আলোকপ্রদায়ী আছে, সেগুলো হচ্ছে : চন্দ্র, সূর্য ও লোকনায়ক বুদ্ধ।

৪৩. আমি এভাবে বহু উপমাযোগে মহামুনি বুদ্ধের ভূয়সী প্রশংসা করেছিলাম। বুদ্ধের গুণকীর্তন করে আমি কল্পকাল স্বর্গে আমোদিত হয়েছিলাম।

৪৪. আজ থেকে চুরানব্বই কল্প আগে আমি বুদ্ধের যেই ভূয়সী প্রশংসা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ভূয়সী প্রশংসারই ফল।

৪৫. আজ থেকে একষট্টি কল্প আগে আমি একবার ‘জ্ঞানধর’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৪৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ত্রিরশ্মিয় স্থবির এই গাথাগুলো ভাষণ করেছিলেন।

ত্রিরশ্মিয় স্থবির অপদান অষ্টম সমাপ্ত।

৯. কন্দলীপুষ্পিয় স্থবির অপদান
৪৭. আমি তখন সিন্ধু নদীতীরে এক কৃষক হয়ে জন্মেছিলাম। পরের কাজকর্ম করেই আমি জীবন জীবিকা নির্বাহ করতাম।

৪৮. একদিন আমি সিন্ধু নদীর পারে হাঁটতে হাঁটতে সমাধি হতে উদ্গত, প্রস্ফুটিত পদ্মের ন্যায় উপবিষ্ট সিদ্ধার্থ জিনকে দেখতে পেয়েছিলাম।

৪৯. আমি তখন বৃন্তচ্যুত করে সাতটি কন্দলী পুষ্প মাথায় করে নিয়ে আদিত্যবন্ধু বুদ্ধকে দান করেছিলাম।

৫০. সুবর্ণবর্ণ সম্বুদ্ধ ছিলেন ত্রিধাপ্রভিন্ন দুর্লভ মাতঙ্গ হাতির ন্যায় গভীরভাবে সমাহিত।

৫১. আমি সেই প্রজ্ঞাবান ভাবিতেন্দ্রিয় শাস্তার কাছে গিয়ে হাত জোড় করে বন্দনা নিবেদন করেছিলাম।

৫২. আজ থেকে চুরানব্বই কল্প আগে আমি যেই পুষ্প দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৫৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কন্দলীপুষ্পিয় স্থবির এই গাথাগুলো ভাষণ করেছিলেন।

কন্দলীপুষ্পিয় স্থবির অপদান নবম সমাপ্ত।

১০. কুমুদমালিয় স্থবির অপদান
৫৪-৫৫. বৃষভ, পরম বীর, মহর্ষি, মারজিয়ী, অভিজাত বংশীয় পশুরাজ সিংহের ন্যায় মহাবীর পরম পূজনীয় বিপস্সী ভগবান রথে চড়ে পথ দিয়ে যাচ্ছিলেন। আমি তখন কুমুদপুষ্পমাল্য হাতে নিয়ে বুদ্ধশ্রেষ্ঠের উদ্দেশে ছিটিয়ে দিয়েছিলাম।

৫৬. আজ থেকে একানব্বই কল্প আগে আমি যেই পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৫৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কুমুদমালিয় স্থবির এই গাথাগুলো ভাষণ করেছিলেন।

কুমুদমালিয় স্থবির অপদান দশম সমাপ্ত।

আরক্ষাদায়ক বর্গ দ্বাত্রিংশ সমাপ্ত।


 

৩৩. উমাপুষ্পিয় বর্গ
১. উমাপুষ্পিয় স্থবির অপদান
১. আমি সমাহিতচিত্ত, সমাধিতে গভীরভাবে নিমগ্ন, উপবিষ্ট নরোত্তম অপরাজিত সিদ্ধার্থ ভগবানকে দেখেছিলাম।

২. আমি হাতে উমাপুষ্প নিয়ে বুদ্ধকে দান করেছিলাম। এই সমস্ত পুষ্পই একশির, বৃন্ত ঊর্ধ্বমুখী ও ফুলটি অধঃমুখী।

৩. সিদ্ধার্থ ভগবান আকাশস্থ সুন্দর করে সাজানো পুষ্পমাদুরে দাঁড়িয়ে ছিলেন। তাঁকে দেখে আমার চিত্ত প্রসন্নতায় ভরে উঠেছিল। আর তাতেই আমি তুষিত স্বর্গে জন্ম নিয়েছিলাম।

৪. আজ থেকে চুরানব্বই কল্প আগে আমি বুদ্ধের যেই পুষ্পদান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৫. আজ থেকে পঞ্চান্ন কল্প আগে আমি একবার ‘সমন্তছেদন’ নামক মহাপরাক্রমশালী মহিপতি চক্রবর্তী রাজা হয়েছিলাম।

৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান উমাপুষ্পিয় স্থবির এই গাথাগুলো ভাষণ করেছিলেন।

উমাপুষ্পিয় স্থবির অপদান প্রথম সমাপ্ত।

২. পুলিনপূজক স্থবির অপদান
৭. মহান শ্রেষ্ঠপুরুষ নরোত্তম বিপস্সী শাস্তা বৃষভের ঝুঁটির ন্যায় জ্বল জ্বল করছিলেন এবং ভোরের শুকতারার ন্যায় মিট মিট করে জ্বলে বিরোচিত হচ্ছিলেন।

৮. হাত জোড় করে শ্রদ্ধায় আমি শাস্তাকে বন্দনা করেছিলাম। আমি শাস্তার ভূয়সী প্রশংসা করেছিলাম এবং স্বীয় কর্মের মাধ্যমে তাকে তুষ্ট করেছিলাম।

৯. আমি সুবিশুদ্ধ সোনালি বালি কোলে নিয়ে মহর্ষি বিপস্সী ভগবানের হেঁটে যাওয়া পথে ছিটিয়ে দিয়েছিলাম।

১০. তারপর আমি অর্ধেক পরিমাণ বালি নিয়ে অতীব প্রসন্নচিত্তে দ্বিপদশ্রেষ্ঠ বুদ্ধের দিবাবিহারের স্থানে ছিটিয়ে দিয়েছিলাম।

১১. আজ থেকে একানব্বই কল্প আগে আমি যেই বালি ছিটিয়ে দিয়েছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বালি দানেরই ফল।

১২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পুলিনপূজক স্থবির এই গাথাগুলো ভাষণ করেছিলেন।

পুলিনপূজক স্থবির অপদান দ্বিতীয় সমাপ্ত।

৩. হাসজনক স্থবির অপদান
১৩. শাস্তার পাংশুকূলিক চীবর গাছের ওপর ঝুলানো দেখে আমি হাত জোড় করে আমার হাত দুটি আরও বেশি উড্ডীন করেছিলাম।

১৪. দূর থেকে দেখেই আমার মনে আনন্দ উৎপন্ন হয়েছিল। হাত জোড় করে আমার চিত্ত আরও বেশি প্রসন্নতায় ভরে উঠেছিল।

১৫. আজ থেকে একানব্বই কল্প আগে আমি বুদ্ধের যেই সংজ্ঞা লাভ করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধসংজ্ঞারই ফল।

১৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান হাসজনক স্থবির এই গাথাগুলো ভাষণ করেছিলেন।

হাসজনক স্থবির অপদান তৃতীয় সমাপ্ত।

৪. যজ্ঞস্বামিক স্থবির অপদান
১৭. আমার বয়স মাত্র সাত বৎসর, কিন্তু আমি ছিলাম মন্ত্রধর। আমি তখন প্রবলভাবে কুলব্রত ধারণ করেছিলাম। তাই আমি একটি বিশাল যজ্ঞের আয়োজন করেছিলাম।

১৮. যজ্ঞের যূপকাষ্ঠে সাজানো চুরাশি হাজার পশুকে আমি হত্যা করিয়েছিলাম।

১৯-২০. উল্কাধারীর ন্যায়, জলন্ত অঙ্গারের ন্যায়, উদীয়মান সূর্যের ন্যায় ও পঞ্চদশীর পূর্ণচন্দ্রের ন্যায় ত্রিলোকপূজ্য, পরম হিতৈষী, সর্বসিদ্ধিলাভী সিদ্ধার্থ সম্বুদ্ধ আমার কাছে এসে এই উপদেশ দিয়েছিলেন।

২১. হে কুমার, সকল প্রাণীর প্রতি অহিংসাতেই আমার পরম রুচি। চুরি, অত্যাচার ও মদ্যপান হতে সম্পূর্ণ বিরত হও।

২২. সম্যক চর্যায় রতি, বহুশ্রুততা, কৃতজ্ঞতা ও ইহজীবনে যা প্রত্যক্ষ পরহিতমূলক-এই সমস্ত গুণধর্ম অতীব প্রশংসনীয়।

২৩. এই সমস্ত ধর্ম অনুশীলন করে সর্বসত্ত্বগণের হিতমূলক কাজে রত হও। এবং বুদ্ধের প্রতি চিত্ত প্রসন্ন করে উত্তম মার্গ অনুশীলন কর।

২৪. এই বলে ত্রিলোকশ্রেষ্ঠ নরোত্তম সর্বজ্ঞ শাস্তা আমাকে উপদেশ দিয়েছিলেন এবং আকাশপথে উড়ে চলে গিয়েছিলেন।

২৫. আগে আমি আমার চিত্তকে পরিশুদ্ধ করে নিয়েছিলাম এবং পরে চিত্তকে প্রসন্নতায় ভরে তুলেছিলাম। সেই চিত্ত-প্রসন্নতার কারণে আমি তুষিত দেবলোকে জন্ম নিয়েছিলাম।

২৬. আজ থেকে চুরানব্বই কল্প আগে আমি বুদ্ধের প্রতি চিত্তকে প্রসন্নতায় ভরে তুলেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধসংজ্ঞারই ফল।

২৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান যজ্ঞস্বামিক স্থবির এই গাথাগুলো ভাষণ করেছিলেন।

যজ্ঞস্বামিক স্থবির অপদান চতুর্থ সমাপ্ত।

৫. নিমিত্তসংজ্ঞক স্থবির অপদান
২৮. আমি তখন চন্দ্রভাগা নদীতীরে একটি আশ্রমে বসবাস করছিলাম। একদিন আমি গভীর বনে একটি সুবর্ণমৃগ তথা বুদ্ধকে বিচরণ করতে দেখেছিলাম।

২৯. আমি তখন সেই বুদ্ধের প্রতি চিত্তকে প্রসন্ন করে ত্রিলোকশ্রেষ্ঠকে স্মরণ করেছিলাম। সেই চিত্ত-প্রসন্নতার কারণে আমি অন্য অনেক বুদ্ধগণকেও স্মরণ করেছিলাম।

৩০. (আমি মনে মনে ভবছিলাম) অতীত, বর্তমান ও ভবিষ্যৎ সকল বুদ্ধগণ এইভাবে মৃগরাজ বুদ্ধের ন্যায় বিরোচিত হতেন।

৩১. আজ থেকে চুরানব্বই কল্প আগে আমি যেই সংজ্ঞা লাভ করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধসংজ্ঞা লাভেরই ফল।

৩২. আজ থেকে সাতাশ কল্প আগে আমি একবার ‘অরণ্যসত্থো’ নামক মহাপরাক্রমশালী মহিপতি চক্রবর্তী রাজা হয়েছিলাম।

৩৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান নিমিত্তসংজ্ঞক স্থবির এই গাথাগুলো ভাষণ করেছিলেন।

নিমিত্তসংজ্ঞক স্থবির অপদান পঞ্চম সমাপ্ত।

৬. অন্নসংসাবক স্থবির অপদান
৩৪. বত্রিশ মহাপুরুষ লক্ষণবিশিষ্ট সোনালি বর্ণের শরীরের অধিকারী সম্বুদ্ধ একদিন বাজারের মধ্য দিয়ে যাচ্ছিলেন।

৩৫. আমি সেই সর্বসিদ্ধিলাভী, তৃষ্ণামুক্ত, অপরাজিত মহামুনি সিদ্ধার্থ সম্বুদ্ধকে ফাং করে এনে ভোজন করিয়েছিলাম।

৩৬. ত্রিলোকের মহাকারুণিক মুনি আমাকে উপদেশ দিয়েছিলেন। বুদ্ধের প্রতি চিত্তকে প্রসন্ন করে আমি কল্পকাল স্বর্গে আমোদিত হয়েছিলাম।

৩৭. আজ থেকে চুরানব্বই কল্প আগে আমি বুদ্ধকে যেই দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ভিক্ষাদানেরই ফল।

৩৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অন্নসংসাবক স্থবির এই গাথাগুলো ভাষণ করেছিলেন।

অন্নসংসাবক স্থবির অপদান ষষ্ঠ সমাপ্ত।

৭. নিগ্গুণ্ডিপুষ্পিয় স্থবির অপদান
৩৯. যখন কোনো দেবতা আয়ুক্ষয়ে দেবকায় হতে চ্যুত হন, তখন অন্য দেবতাদের মুখ থেকে অনুমোদনসূচক তিনটি শব্দ বের হয়।

৪০. বন্ধু, এখন থেকে তুমি কামসুগতি ভূমিতে মনুষ্যগণের সাহচর্যে গমন কর। সেখানে তুমি মানুষ হয়ে শ্রদ্ধাবান হয়ে অনুত্তর সদ্ধর্ম লাভ কর।

৪১. তোমার সেই শ্রদ্ধা সুদৃঢ়ভাবে প্রতিষ্ঠিত হোক। আজীবন সুপ্রতিষ্ঠিত সদ্ধর্মে অবিচলিত হও।

৪২. কায়, বাক্য ও মনে বহু কুশলকর্ম সম্পাদন করে ক্রোধহীন ও নিরুপধি হও।

৪৩. তার চেয়ে অধিক পুণ্য বহু দানকার্য সম্পাদন করে অনুত্তর সদ্ধর্মে ও পরিশুদ্ধ ব্রহ্মচর্যে নিবিষ্ট হও।

৪৪. এইভাবে যখন বিজ্ঞ দেবতারা পরম অনুকম্পায় আমার দেবলোকচ্যুতি অনুমোদন করেন তখন আকুল স্বরে বলেন, বন্ধু দেব, আবারও এখানে ফিরে এসো।

৪৫. তখন আমি সেই দেবসংঘ সম্মেলনে ভীষণভাবে সংবিগ্ন হয়ে পড়ি এই ভেবে যে, এখান থেকে চ্যুত হয়ে আমি কোথায় জন্ম নেবো।

৪৬. আমার সংবিগ্ন হওয়ার কথা জ্ঞাত হয়ে এক ভাবিতেন্দ্রিয় শ্রমণ আমাকে উদ্ধার করার ইচ্ছায় আমার কাছে এসেছিলেন।

৪৭. পদুদুত্তর বুদ্ধের সুমন নামক শ্রাবকটি অর্থ-ধর্ম অনুসারে আমাকে অনুশাসন করে ভীষণভাবে সংবিগ্ন করেছিলেন।

দ্বাদশ ভাণবার সমাপ্ত।

৪৮. তাঁর কথা শুনে আমি ভীষণভাবে বুদ্ধের প্রতি প্রসন্নচিত্ত হয়েছিলাম এবং সেই ধীর শ্রমণকে অভিবাদন করে সেখানেই মৃত্যুবরণ করেছিলাম।

৪৯. পূর্বকৃত পুণ্য-প্রভাবে আমি সেখানে জন্মেছিলাম। মাতৃগর্ভে বসবাসকালে পুনরায় আমাকে ধারণ করেন।

৫০. সেখান থেকে চ্যুত হয়ে আমি আবার তাবতিংস স্বর্গে জন্মেছিলাম। এখানে আমি কোনো প্রকার দৌর্মনস্যভাব দেখিনি।

৫১. সেই তাবতিংস স্বর্গ হতে চ্যুত হয়ে আমি আবারও মাতৃগর্ভে জন্মেছিলাম। ভূমিষ্ঠ হওয়ার পর আমি কৃষ্ণ-শুক্ল তথা পাপ-পুণ্য সম্পর্কে জেনেছিলাম।

৫২. আমি মাত্র সাত বৎসর বয়সে শাক্যপুত্রীয় ভগবান গৌতমের বিহারে প্রবেশ করেছিলাম।

৫৩. সেখানে শাস্তার প্রসিদ্ধ প্রবচন, বুদ্ধশাসনে বহু শাসন রক্ষাকারী ভিক্ষুগণকে দেখেছিলাম।

৫৪. কোশলরাজ্যে শ্রাবস্তী নামক একটি নগর ছিল। সেই রাজ্যের রাজা হস্তীরথে চড়ে উত্তম বোধিবৃক্ষে গিয়েছিলেন।

৫৫. আমি তার হাতিকে দেখে আমার পূর্বকৃত কর্ম স্মরণ করেছিলাম। হাত জোড় করে আমি যথাসময়েই চলে গিয়েছিলাম।

৫৬. আমি জন্মের মাত্র সাত বৎসর বয়সেই অনাগারিক প্রব্রজ্যা গ্রহণ করেছিলাম। আনন্দ নামক শ্রাবকই বুদ্ধের সেবা-কাজে নিয়োজিত ছিলেন।

৫৭. তিনি ছিলেন গতিমান, ধৃতিমান, স্মৃতিমান ও বহুশ্রুত। তিনি রাজার চিত্তকে প্রসন্নতায় ভরিয়ে দিয়ে বিদায় দিয়েছিলেন।

৫৮. আমি তাঁর ধর্মকথা শুনে আমার পূর্বকৃত কর্ম স্মরণ করেছিলাম। সেখানে দাঁড়িয়েই আমি অর্হত্ত্ব লাভ করেছিলাম।

৫৯. আমি চীবরকে একাংশ করে নতশিরে হাত জোড় করেছিলাম এবং সম্বুদ্ধকে অভিবাদন করে এই কথা বলেছিলাম।

৬০. আমি নিগ্গুণ্ডিপুষ্প হাতে নিয়ে দ্বিপদশ্রেষ্ঠ পদুমুত্তর শাস্তা বুদ্ধের সিংহাসনে স্থাপন করেছিলাম।

৬১. হে দ্বিপদশ্রেষ্ঠ ত্রিলোকশ্রেষ্ঠ নরোত্তম, সেই কর্ম-প্রভাবে আমি এখন জয়-পরাজয় বিরহিত অচলস্থান নির্বাণ লাভ করেছি।

৬২. আজ থেকে পঁচিশ কল্প আগে আমি আটবার অর্বুদ-নিরর্বুদ কালব্যাপী মনুষ্যাধিপতি ক্ষত্রিয় রাজা হয়েছিলাম।

৬৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান নিগ্গুণ্ডিপুষ্পিয় স্থবির এই গাথাগুলো ভাষণ করেছিলেন।

নিগ্গুণ্ডিপুষ্পিয় স্থবির অপদান সপ্তম সমাপ্ত।

৮. সুমনা বেলিয় স্থবির অপদান
৬৪. বিপুল জনতা সমবেত হয়ে ত্রিলোকশ্রেষ্ঠ বেস্সভূ ভগবানকে মহাপূজা করছিলেন।

৬৫. আমি সুধাপাত্র তৈরি করে ও সুমনাপুষ্পে অলংকার তৈরি করে ভগবানের সিংহাসনের সামনে পূজা করেছিলাম।

৬৬. বিপুল জনতা সমবেত হয়ে সেখানে উত্তম পুষ্পগুলো দেখছিলেন এবং ভাবছিলেন, কে এই পুষ্পগুলো দিয়ে বুদ্ধশ্রেষ্ঠকে পূজা করেছে?

৬৭. সেই চিত্ত-প্রসন্নতার কারণে আমি নির্মাণরতি দেবলোকে জন্মেছিলাম এবং পূর্বকৃত সুকর্মের ফল ভোগ করেছিলাম।

৬৮. আমি দেবলোকে অথবা মনুষ্যলোকে যেখানেই জন্মগ্রহণ করি না কেন, সবখানেই আমি সকলের প্রিয় হতাম। এটি আমার পুষ্পপূজারই ফল।

৬৯. আমি কখনো কোনো সময় কায়-বাক্য-মনে এই ত্রিদ্বারে সংযত তপস্বীদের আক্রোশ করিনি।

৭০. সেই সুচরিত কর্ম-প্রভাবে ও প্রার্থনাবলে আমি সকলের কাছেই পূজিত হতাম। এটি আমার আক্রোশ না করারই ফল।

৭১. আজ থেকে এগার কল্প আগে আমি হাজার অরযুক্ত সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৭২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সুমনা বেলিয় স্থবির এই গাথাগুলো ভাষণ করেছিলেন।

সুমনা বেলিয় স্থবির অপদান অষ্টম সমাপ্ত।

৯. পুষ্পচ্ছত্রীয় স্থবির অপদান
৭৩. ত্রিলোকশ্রেষ্ঠ সিদ্ধার্থ ভগবান চতুরার্যসত্য দেশনা করে বহু সত্ত্বকে দুঃখ থেকে চিরমুক্ত করছিলেন।

৭৪. আমি খুব মনোরম শতপত্র জলজপদ্ম নিয়ে এসে সেই পুষ্প দিয়ে ছাতা তৈরি করে বুদ্ধকে দান করেছিলাম।

৭৫. পরম পূজনীয় লোকবিদ সিদ্ধার্থ শাস্তা ভিক্ষুসংঘের মাঝে দাঁড়িয়ে এই গাথাটি বলেছিলেন :

৭৬. যে ব্যক্তি অতীব খুশি মনে আমার মাথার ওপর ফুলের ছাতা ধারণ করেছে, চিত্ত-প্রসন্নতার কারণে সে কখনো অপায় দুর্গতিতে যাবে না।

৭৭. এই বলে লোকনায়ক সিদ্ধার্থ সম্বুদ্ধ পরিষদকে বিদায় দিয়েছিলেন এবং তারপর আকাশপথে উড়ে চলে গিয়েছিলেন।

৭৮. দেব-নরশ্রেষ্ঠ বুদ্ধ আকাশে উড়াল দেওয়ার সঙ্গে সঙ্গে শ্বেতচ্ছত্রটিও উড়াল দিয়েছিল এবং সেই উত্তম ছত্রটি বুদ্ধশ্রেষ্ঠের পেছন পেছন গিয়েছিল।

৭৯. আজ থেকে চুরানব্বই কল্প আগে আমি যেই ফুলের ছাতা দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ফুলের ছাতা দানেরই ফল।

৮০. আজ থেকে চুয়াত্তর কল্প আগে আমি আটবার ‘জলশিখা’ নামক সপ্তরত্ন-সমন্বিত মহাপরাক্রমশালী চক্রবর্তী রাজা হয়েছিলাম।

৮১. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পুষ্পচ্ছত্রীয় স্থবির এই গাথাগুলো ভাষণ করেছিলেন।

পুষ্পচ্ছত্রীয় স্থবির অপদান নবম সমাপ্ত।

১০. সপরিবার ছত্রদায়ক স্থবির অপদান
৮২. পরম পূজনীয় লোকবিদ পদুমুত্তর বুদ্ধ আকাশ থেকে বৃষ্টি পড়ার মতো করে ধর্মবৃষ্টি বর্ষণ করছিলেন।

৮৩. একদিন আমি সম্বুদ্ধকে অমৃতপদ নির্বাণ দেশনা করতে দেখেছিলাম এবং নিজের চিত্তকে প্রসন্নতায় ভরে তুলে আপন ঘরে চলে গিয়েছিলেন।

৮৪. আমি একটি অলংকৃত ছাতা হাতে নিয়ে নরোত্তম বুদ্ধের কাছে গিয়েছিলাম এবং অতীব খুশি মনে আমি তা আকাশে ছুঁড়ে মেরেছিলাম।

৮৫. সুসজ্জিত যানের মতো ও শান্ত-দান্ত উত্তম শ্রাবকের মতো সেটি সম্বুদ্ধের কাছে গিয়ে মাথার ওপর স্থিত হয়েছিল।

৮৬. তারপর পরম অনুকম্পাপরায়ণ, মহাকারুণিক, লোকাগ্রনায়ক বুদ্ধ ভিক্ষুসংঘের মাঝে বসে এই গাথাগুলো ভাষণ করেছিলেন।

৮৭. যে ব্যক্তি এই অলংকৃত ও অতীব মনোরম ছাতাটি দান দিয়েছে, চিত্ত-প্রসন্নতার কারণে সে কখনো অপায় দুর্গতিতে জন্ম নেবে না।

৮৮. সে সাতবার দেবলোকে দেবরাজত্ব করবে এবং বত্রিশবার চক্রবর্তী রাজা হবে।

৮৯. আজ থেকে লক্ষকল্প পরে ওক্কাকুকুলে গৌতম নামক শাস্তা পৃথিবীতে জন্ম নেবেন।

৯০. তাঁর প্রচারিত ধর্মের ধর্মৌরসজাত উত্তরাধিকারী হবে। পরিশেষে সর্বাসব ক্ষয় করে সম্পূর্ণ অনাসক্ত হয়ে পরিনির্বাপিত হবে।

৯১. বুদ্ধের শ্রীমুখনিঃসৃত বাক্য শুনে আমি অতীব প্রসন্নমনে আরও বেশি আনন্দিত হয়েছিলাম।

৯২. মনুষ্যজন্ম ত্যাগ করে আমি দেবলোকে জন্মেছিলাম এবং তখন অত্যন্ত মনোরম এক বিমান উৎপন্ন হয়েছিল।

৯৩. আমি যখন বিমান হতে বের হতাম তখন আমার মাথার ওপর শ্বেতচ্ছত্র ধারণ করা হতো। ঠিক তখনি আমি বুঝতে পেরেছিলাম যে, এটি আমার পূর্বকৃত পুণ্যকর্মেরই ফল।

৯৪. দেবলোক হতে চ্যুত হয়ে আমি মনুষ্যলোকে জন্মেছিলাম। আজ থেকে একশত সাত কল্প আগে আমি ছত্রিশবার চক্রবর্তী রাজা হয়েছিলাম।

৯৫. সেখান থেকে চ্যুত হয়ে আমি তাবতিংস দেবপুরে জন্মেছিলাম। এভাবে ক্রমান্বয়ে জন্মপরিভ্রমণ করে আমি আবার মনুষ্যলোকে জন্মেছিলাম।

৯৬. আমি যখন মাতৃগর্ভ হতে ভূমিষ্ঠ হয়েছিলাম তখন আমার ওপর শ্বেতচ্ছত্র ধারণ করা হয়েছিল। আমি মাত্র সাত বৎসর বয়সে অনাগারিক প্রব্রজ্যা গ্রহণ করেছিলাম।

৯৭-৯৮. আমি এক মন্ত্রধর সুনন্দ ব্রাহ্মণ ছিলাম। স্ফটিকের ছাতা হাতে নিয়ে শ্রাবকশ্রেষ্ঠ সারিপুত্র স্থবিরকে দান করেছিলাম। মহাবীর, মহাকথী সারিপুত্র স্থবির তার দান অনুমোদন করেছিলেন। আমি তাঁর অনুমোদনসূচক কথা শুনে পূর্বকৃত কর্মের কথা স্মরণ করেছিলাম।

৯৯. হাত জোড় করে আমি নিজের চিত্তকে প্রসন্নতায় ভরে তুলেছিলাম এবং আমার পূর্বকৃত কর্ম স্মরণ করে অর্হত্ত্ব লাভ করেছিলাম।

১০০. আসন হতে উঠে আমি নতশিরে হাত জোড় করে সম্বুদ্ধকে অভিবাদন করে এই কথা বলেছিলাম।

১০১. আজ থেকে লক্ষকল্প আগে পৃথিবীতে পরম পূজনীয় লোকবিদ অনুত্তর পদুমুত্তর বুদ্ধ উৎপন্ন হয়েছিলেন।

১০২. আমি তাঁকে একটি সুসজ্জিত ও সমলংকৃত ছাতা দান করেছিলাম। স্বয়ম্ভূ অগ্রপুদ্গল পদুমুত্তর বুদ্ধ দুহাতে সেটি নিয়েছিলেন।

১০৩. অহো বুদ্ধ! অহো ধর্ম! অহো আমার শাস্তাসম্পদ! একটি মাত্র ছাতা দানের ফলেই আমি আর দুর্গতিতে জন্ম নিইনি।

১০৪. আমার সমস্ত ক্লেশ দগ্ধ হয়েছে, আমার সমস্ত জন্ম ক্ষয় হয়েছে। এখন আমি সর্বাসব ক্ষয় করে সম্পূর্ণ অনাসক্ত হয়েই অবস্থান করছি।

১০৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সপরিবার ছত্রদায়ক স্থবির এই গাথাগুলো ভাষণ করেছিলেন।

সপরিবার ছত্রদায়ক স্থবির অপদান দশম সমাপ্ত।

উমাপুষ্পিয় বর্গ ত্রিত্রিংশ সমাপ্ত।


 

৩৪. গন্ধোদক বর্গ
১. গন্ধধূপিয় স্থবির অপদান
১. আমি সিদ্ধার্থ ভগবানকে সুমন পুষ্পে প্রতিচ্ছন্ন বুদ্ধগণের উপযোগী সুগন্ধী ধূপ দান করেছিলাম।

২-৩. আলোকোজ্জ্বল ইন্দ্রের ন্যায়, প্রবল তেজস্বী সূর্যের ন্যায়, প্রবল পরাক্রমী বাঘের ন্যায় ও পশুরাজ অভিজাত সিংহের ন্যায় কাঞ্চণবর্ণের শ্রমণশ্রেষ্ঠ লোকাগ্রনায়ক বুদ্ধ ভিক্ষুসংঘ পরিবৃত হয়ে উপবিষ্ট ছিলেন।

৪. আমি তাঁকে দেখে অতীব প্রসন্নচিত্তে হাত জোড় করেছিলাম এবং শাস্তার রাতুল চরণে বন্দনা করে উত্তরমুখী হয়ে চলে গিয়েছিলাম।

৫. আজ থেকে চুরানব্বই কল্প আগে আমি যেই সুগন্ধী দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার সুগন্ধী পূজারই ফল।

৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান গন্ধধূপিয় স্থবির এই গাথাগুলো ভাষণ করেছিলেন।

গন্ধধূপিয় স্থবির অপদান প্রথম সমাপ্ত।

২. উদকপূজক স্থবির অপদান
৭. জ্বলন্ত ঘৃতাহুতির ন্যায় ও প্রবল তেজস্বী সূর্যের ন্যায় সুবর্ণবর্ণ সম্বুদ্ধ সুনীল আকাশপথ দিয়ে যাচ্ছিলেন।

৮. হাতে জল নিয়ে আমি আকাশে ছুঁড়ে মেরেছিলাম এবং পরম করুণাময় ঋষি মহাবীর বুদ্ধ সেই জল গ্রহণ করেছিলেন।

৯. আকাশে স্থিত শাস্তা পদুমুত্তর বুদ্ধ আমার সংকল্পের কথা জ্ঞাত হয়ে এই গাথা ভাষণ করেছিলেন।

১০. এই জলদানে আমার মনে যে পরম প্রীতি উৎপন্ন হয়েছিল, তার ফলে আমাকে লক্ষকল্প অপায় দুর্গতিতে জন্ম নিতে হয়নি।

১১. হে ত্রিলোকশ্রেষ্ঠ দ্বিপদেন্দ্র নরোত্তম, সেই পুণ্যকর্মের ফলে আমি সমস্ত জয়-পরাজয় ত্যাগ করে অচলস্থান নির্বাণ লাভ করেছিলাম।

১২. আজ থেকে একশ পঁয়ষট্টি কল্প আগে আমি তিনবার ‘সহস্ররাজ’ নামক চতুরন্ত বিজয়ী জনাধিপতি চক্রবর্তী রাজা হয়েছিলাম।

১৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান উদকপূজক স্থবির এই গাথাগুলো ভাষণ করেছিলেন।

উদকপূজক স্থবির অপদান দ্বিতীয় সমাপ্ত।

৩. পুন্নাগপুষ্পিয় স্থবির অপদান
১৪. গভীর বনে আমি এক ব্যাধ হয়ে বসবাস করছিলাম। সুপুষ্পিত পুন্নাগপুষ্প দেখে আমি বুদ্ধশ্রেষ্ঠকে স্মরণ করেছিলাম।

১৫. সেই সুগন্ধী শুভ পুন্নাগপুষ্প সংগ্রহ করে আমি বালির চড়ে একটি স্তূপ তৈরি করে বুদ্ধকে পূজা করেছিলাম।

১৬. আজ থেকে বিরানব্বই কল্প আগে আমি যেই পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

১৭. আজ থেকে একানব্বই কল্প আগে আমি একবার সপ্তরত্ন-সমন্বিত মহাপরাক্রমশালী অন্ধকারবিধ্বংসী চক্রবর্তী রাজা হয়েছিলাম।

১৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পুন্নাগপুষ্পিয় স্থবির এই গাথাগুলো ভাষণ করেছিলেন।

পুন্নাগপুষ্পিয় স্থবির অপদান তৃতীয় সমাপ্ত।

৪. একদুস্‌সদায়ক স্থবির অপদান
১৯. হংসবতী নগরে তখন আমি ছিলাম তৃণ-বিক্রেতা। তৃণ বিক্রি করেই আমি জীবিকা নির্বাহ করতাম এবং স্ত্রী-পুত্রকে ভরণ-পোষণ করতাম।

২০. সর্ববিধ ধর্মে বিশেষ পারদর্শী লোকনায়ক পদুমুত্তর জিন ঘোর অন্ধকারকে বিদূরিত করে পৃথিবীতে উৎপন্ন হয়েছিলেন।

২১. আমি তখন নিজ ঘরে বসে এরূপ চিন্তা করেছিলাম, পৃথিবীতে বুদ্ধের আবির্ভাব হয়েছে। অথচ আমার দান দেওয়ার কিছুই নেই।

২২. আমার এই একটি মাত্র বস্ত্র। আমাকে দান করবে এমন কোনো দায়ক নেই। আমার জীবনে দুঃখের ঘনঘটা নেমে আসলেও আমাকে অবশ্যই কিছু একটা দান করতে হবে।

২৩. এইরূপ চিন্তা করার পর আমার চিত্ত প্রসন্নতায় ভরে উঠেছিল। আমি তখন আমার বস্ত্রটি হাতে নিয়ে বুদ্ধশ্রেষ্ঠকে দান করেছিলাম।

২৪. আমার একমাত্র বস্ত্রটি দান করার পর আমি চিৎকার করে হর্ষধ্বনি দিয়েছিলাম এবং বলেছিলাম, হে মহামুনি বুদ্ধ, সত্যই যদি আপনি বীর হয়ে থাকেন, তবে আমাকে তীর্ণ করুন।

২৫. পরম পূজনীয় লোকবিদ পদুমুত্তর বুদ্ধ আমার দানের ভূয়সী প্রশংসা করে আমার দান অনুমোদন করেছিলেন এই বলে :

২৬. এই একমাত্র বস্ত্রদানের ফলে ও তার প্রার্থনাবলে এই ব্যক্তি লক্ষকল্প বিনিপাত অপায় গমন করবে না।

২৭. ছত্রিশবার দেবেন্দ্র হয়ে দেবলোকে দেবরাজত্ব করবে, তেত্রিশবার চক্রবর্তী রাজা হবে, আর প্রাদেসিক রাজা তো অসংখ্যবার হবে।

২৮. তুমি দেবলোকে অথবা মনুষ্যলোকে জন্মপরিভ্রমণকালে অত্যন্ত রূপবান, গুণবান ও শারীরিক শক্তির অধিকারী হবে। আর ইচ্ছেমতো সুকোমল সূক্ষ্ম বস্ত্র লাভ করবে।

২৯. এই বলে ধীর পদুমুত্তর সম্বুদ্ধ হংসরাজের ন্যায় আকাশে উড়াল দিয়েছিলেন।

৩০. আমি দেবলোকে অধবা মনুষ্যলোকে যেখানেই জন্মগ্রহণ করি না কেন, সবখানেই আমার ভোগসম্পত্তির কোনো কমতি ছিল না। এটি আমার একটি মাত্র বস্ত্রদানেরই ফল।

৩১. আমার প্রতি পদবিক্ষেপে একটি করে বস্ত্র উৎপন্ন হতো। আমি বস্ত্রের ওপরই দাঁড়াতাম এবং আমার মাথার ওপরও বস্ত্রাচ্ছাদন থাকত।

৩২. পর্বত, কানন, বনসহ সমস্ত চক্রবালকে আমি আজ ইচ্ছা করলে বস্ত্র দিয়ে ঢেকে ফেলতে পারি।

৩৩. সেই একটি মাত্র বস্ত্রদানের ফলে আমি ভবাভবে জন্মপরিভ্রমণকালে আমি সুবর্ণবর্ণ হয়েই জন্ম নিয়েছিলাম।

৩৪. একটি মাত্র বস্ত্রদানের ফল এতই সুদূরপ্রসারী যে, এখনো তার শেষ নেই। এই জন্ম আমার অন্তিম জন্ম। এই শেষ জন্মেও বিপাক দিচ্ছে।

৩৫. আজ থেকে লক্ষকল্প আগে আমি যেই একটি মাত্র বস্ত্র দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার একটি মাত্র বস্ত্রদানেরই ফল।

৩৬. আমার সমস্ত ক্লেশ দগ্ধ হয়েছে, আমার সমস্ত জন্ম ধ্বংস হয়েছে এবং নাগের মতো সমস্ত বন্ধন ছিন্ন করে সম্পূর্ণ অনাসক্ত হয়ে আমি অবস্থান করছি।

৩৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান একদুস্‌সদায়ক স্থবির এই গাথাগুলো ভাষণ করেছিলেন।

একদুস্‌সদায়ক স্থবির অপদান চতুর্থ সমাপ্ত।

৫. ফুসিতকম্পিয় স্থবির অপদান
৩৮. ত্রিলোকশ্রেষ্ঠ নরোত্তম বিপস্সী সম্বুদ্ধ তখন ক্ষীণাসব অর্হৎদের সঙ্গে সংঘারামে বসবাস করছিলেন।

৩৯. আট লক্ষ ক্ষীণাসব অর্হৎসহ লোকনায়ক বিপস্সী ভগবান বিহারের দরজা হতে বের হয়েছিলেন।

৪০. আমি তখন মৃগচর্ম পরিধানকারী ছিলাম। ঈষদুষ্ণ জল নিয়ে আমি সম্বুদ্ধের কাছে উপস্থিত হয়েছিলাম।

৪১. অতীব প্রসন্নচিত্ত হয়ে আমি হাত জোড় করেছিলাম এবং ঈষদুষ্ণ জল নিয়ে বুদ্ধের শরীরে ছিটিয়ে দিয়েছিলাম।

৪২. পদুমুত্তর সম্বুদ্ধ আমার কৃতকর্মের ভূয়সী প্রশংসা করে যেখানে ইচ্ছা চলে গিয়েছিলেন।

৪৩-৪৪. আমি যেই উষ্ণ জল দিয়ে জিনকে পূজা করেছিলাম, তার ফলে আমি পাঁচ হাজারবার পুণ্যধন্য হয়েছিলাম। তন্মধ্যে আমি আড়াই হাজারবার দেবলোকে দেবরাজত্ব করেছিলাম এবং আড়াই হাজারবার চক্রবর্তী রাজা হয়েছিলাম। অবশেষে সেই কর্মের ফলে আজ আমি অর্হত্ত্ব লাভ করেছি।

৪৫. আমি যখন দেবরাজ অথবা মনুষ্যাধিপতি হয়েছিলাম, তখন আমার নাম ‘ফুসিত’ রাখা হয়েছিল।

৪৬. আমি দেবলোকে অথবা মনুষ্যলোকে যেখানেই জন্মেছিলাম, তখন আমার শরীর হতে বারিবিন্দু বর্ষিত হতো।

৪৭. সমস্ত ভব হতে উত্তীর্ণ হয়ে আমি এখন আমার সমস্ত ক্লেশ দগ্ধ করেছি এবং সর্বাসব অনবশেষ ক্ষয় সাধন করেছি। এটি আমার বারিবিন্দু দানেরই ফল।

৪৮. চন্দনকাষ্ঠ হতে যেমন সুগন্ধ প্রবাহিত হয়, ঠিক তদ্রূপ আমার শরীর হতেও অর্ধক্রোশ পরিমাণ জায়গায় সুগন্ধ প্রবাহিত হয়।

৪৯. আমার শরীর হতে পূর্বকৃত পুণ্যকর্ম-সম্ভূত দিব্যগন্ধ প্রবাহিত হলে পরে লোকেরা দিব্যগন্ধের ঘ্রাণ পেয়ে বুঝে ফেলত এখানে ‘ফুসিত’ এসেছেন।

৫০. বিভিন্ন গাছপালা, তৃণগুল্ম, লতা প্রভৃতিও আমার সংকল্পের কথা জ্ঞাত হয়ে সেই মুহূর্তে সুগন্ধ ছড়াত।

৫১. আজ থেকে লক্ষকল্প আগে আমি যেই চন্দন বারিবিন্দু দিয়ে পূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বারিবিন্দু দানেরই ফল।

৫২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ফুসিতকম্পিয় স্থবির এই গাথাগুলো ভাষণ করেছিলেন।

ফুসিতকম্পিয় স্থবির অপদান পঞ্চম সমাপ্ত।

৬. প্রভাঙ্কর স্থবির অপদান
৫৩. গভীর বনে ত্রিলোকশ্রেষ্ঠ পদুমুত্তর ভগবানের একটি চৈত্য ছিল। তাতে বহু হিংস্র শিকারী পশু অবাধে বসবাস করত।

৫৪. তাই সেই চৈত্যটি ছিল বেশ বিপদসংকুল। তেমন কেউই সেখানে চৈত্য বন্দনা করতে যেত না। সেই চৈত্যটি তখন ভেঙে গিয়ে তৃণলতাগুল্মে ছেয়ে গিয়েছিল।

৫৫. পিতামাতার মৃত্যুর পর আমি তখন এক বনকর্মী হয়েছিলাম। একদিন গভীর বনে তৃণলতাগুল্ম সমাকীর্ণ একটি স্তূপ দেখতে পেয়েছিলাম।

৫৬. আমি সেই বুদ্ধস্তূপটি দেখে বেশ সগৌরবে পরিচর্যা করেছিলাম। মনে মনে ভীষণ আঘাত পেয়েছিলাম এই ভেবে যে, বুদ্ধশ্রেষ্ঠের এই স্তূপটি অযত্ন-অবহেলায় নষ্ট হয়ে যাচ্ছে।

৫৭. আমি তখন সেই বুদ্ধস্তূপটির গুণাগুণ ও যোগ্যতা-অযোগ্যতা সম্বন্ধে না জেনেও বুদ্ধস্তূপটি পরিস্কার-পরিচ্ছন্ন করে অন্য কাজে লেগে গিয়েছিলাম।

৫৮. তারপর আস্তে আস্তে করে তৃণকাষ্ঠ ও বালি পরিস্কার করে সেই চৈত্যটিকে বন্দনা করে আটবার প্রদক্ষিণ করে চলে গিয়েছিলাম।

৫৯. সেই সুকৃত কর্মের প্রভাবে ও প্রার্থনাবলে আমি মনুষ্যদেহ ত্যাগ করে তাবতিংস দেবলোকে জন্মেছিলাম।

৬০. সেখানে আমার জন্য সুনির্মিত ষাট যোজন দীর্ঘ ও ত্রিশ যোজন প্রস্থ সুবর্ণ প্রভাস্বর ব্যামপ্রাসাদ উৎপন্ন হয়েছিল।

৬১. আমি দেবলোকে তিনশবার দেবরাজত্ব করেছিলাম এবং পঁচিশবার চক্রবর্তী রাজা হয়েছিলাম।

৬২. ভবাভবে জন্মপরিভ্রমণকালে আমি মহাভোগসম্পত্তি লাভ করেছিলাম এবং তখন আমার ভোগ্যসম্পত্তির কোনো কমতি ছিল না। এটি আমার পরিস্কার-পরিচ্ছন্ন করারই ফল।

৬৩. আমি যখন সিবিকা হাতির পিঠে চড়ে গভীর অরণ্যে যেতাম, তখন যেদিকেই যেতাম আমার আশ্রয়ের কোনো অভাব থাকত না।

৬৪. পথিমধ্যে আমি কোনো ধরনের স্থাণু, কাঁটা বা গোঁজা দেখতে পেতাম না। অতীতের পুণ্য-প্রভাবে সেগুলো আপনাতেই সরে যেতো।

৬৫. আমার শরীরে কখনো কোনো কুষ্ঠরোগ, ফোঁড়া, চর্মরোগ, মৃগীরোগ, খোঁস-পাঁচড়া, দাউদ, চুলকানি প্রভৃতি রোগ দেখা দিত না। এটি আমার পরিস্কার-পরিচ্ছন্ন করারই ফল।

৬৬. বুদ্ধস্তূপ পরিস্কার-পরিচ্ছন্ন করার ফলে আমার অন্য আরও আশ্চর্য ফল লাভ হয়েছিল তা হচ্ছে, সেই থেকে আমার শরীরে কোনো প্রকার ফুসকুরি দেখা দেয়নি।

৬৭. বুদ্ধস্তূপ পরিস্কার-পরিচ্ছন্ন করার ফলে আমার অন্য আরও আশ্চর্য ফল লাভ হয়েছিল তা হলো, সেই থেকে আমি দেবলোকে অথবা মনুষ্যলোকে এই দুই ভবেই মাত্র জন্মেছি।

৬৮. বুদ্ধস্তূপ পরিস্কার-পরিচ্ছন্ন করার ফলে আমার অন্য আরও আশ্চর্য ফল লাভ হয়েছিল তা হচ্ছে, সেই থেকে আমার মুখবর্ণ সর্বদাই প্রভাস্বর, উজ্জ্বল ও সুবর্ণবর্ণ থাকত।

৬৯. বুদ্ধস্তূপ পরিস্কার-পরিচ্ছন্ন করার ফলে আমার অন্য আরও আশ্চর্য ফল লাভ হয়েছিল তা হলো, সেই থেকে আমার জীবনে অপ্রিয় জিনিস দূরে সরে যেতো এবং প্রিয় জিনিসই আমার কাছে উপস্থিত হতো।

৭০. বুদ্ধস্তূপ পরিস্কার-পরিচ্ছন্ন করার ফলে আমার অন্য আরও আশ্চর্য ফল লাভ হয়েছিল তা হচ্ছে, সেই থেকে জন্মে জন্মে আমার চিত্ত অত্যন্ত বিশুদ্ধ, একাগ্র ও সমাহিত থাকত।

৭১. বুদ্ধস্তূপ পরিস্কার-পরিচ্ছন্ন করার ফলে আমার অন্য আরও আশ্চর্য ফল লাভ হয়েছিল তা হলো, একাসনে বসেই আমি অর্হত্ত্ব লাভ করতে সক্ষম হয়েছি।

৭২. আজ থেকে লক্ষকল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধস্তূপ পরিস্কার-পরিচ্ছন্ন করারই ফল।

৭৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান প্রভাঙ্কর স্থবির এই গাথাগুলো ভাষণ করেছিলেন।

প্রভাঙ্কর স্থবির অপদান ষষ্ঠ সমাপ্ত।

৭. তৃণকুটিদায়ক স্থবির অপদান
৭৪. বন্ধুমতি নগরে আমি ছিলাম একজন শ্রমিক। পরের কাজ করেই আমি জীবন-জীবিকা নির্বাহ করতাম।

৭৫. একদিন নির্জনে বসে আমি এইরূপ চিন্তা করেছিলাম, জগতে বুদ্ধের আবর্ভাব হয়েছে, কিন্তু আমার তো তেমন কোনো সামর্থ্য নেই।

৭৬. আমার গতি ঠিক করার এখনই উপযুক্ত সময়। সেই সুক্ষণটি এখন আমার তৈরি হয়েছে। পাপী সত্ত্বগণ বিষম নারকীয় দুঃখে নিপতিত হয়।

৭৭. এইরূপ চিন্তা করে আমি আমার মালিকের কাছে গিয়েছিলাম এবং একটি কাজের প্রার্থনা জানিয়ে গভীর বনে প্রবেশ করেছিলাম।

৭৮. তৃণকাষ্ঠ ও বালি সংগ্রহ করে আমি তখন ত্রিদণ্ডে স্থিত একটি তৃণকুটি নির্মাণ করেছিলাম।

৭৯. সেই কুটিটি সংঘের উদ্দেশে দান করে আমি সঙ্গে সঙ্গে ফিরে এসে মালিকের কাছে গিয়েছিলাম।

৮০. সেই সুকৃত কর্মের ফলে আমি তাবতিংস দেবলোকে জন্মেছিলাম। সেখানে আমার জন্য অনিন্দ্য সুন্দর দিব্যবিমান নির্মিত হয়েছিল।

৮১. সেখানে আমার হাজার কা-বিশিষ্ট, ধ্বজা-পতাকাময় ও হিরণ্ময় দিব্যবিমান উৎপন্ন হয়েছিল।

৮২. আমি দেবলোকে অথবা মনুষ্যলোকে যেখানেই জন্মগ্রহণ করি না কেন, সর্বত্রই আমার সংকল্পের কথা জেনে আমার জন্য প্রাসাদ উপস্থিত হতো।

৮৩. যেকোনো ধরনের ভয়, ত্রাস, লোমহর্ষ আমার জীবনে কখনো দেখা দিত না। এটি আমার তৃণকুটির দানেরই ফল।

৮৪. সিংহ, বাঘ, নেক্রেবাঘ, ভালুক প্রভৃতি হিংস্র প্রাণীরাও আমাকে এড়িয়ে চলতো। এটি আমার তৃণকুটির দানেরই ফল।

৮৫. সরীসৃপ প্রাণিকুল, সাপ, ভূত, কম্ভা- ,রাক্ষস প্রভৃতি সত্ত্বগণও আমাকে এড়িয়ে চলতো। এটি আমার তৃণকুটির দানেরই ফল।

৮৬. আমি কখনো পাপমূলক দুঃস্বপ্ন দেখেছি বলে স্মরণ করতে পারি না। আমার মনে সব সময় স্মৃতি উপস্থিত থাকত। এটি আমার তৃণকুটির দানেরই ফল।

৮৭. এইরূপে তৃণকুটির দানের ফল ভোগ করে আমি গৌতম ভগবানের কাছে ধর্ম সাক্ষাৎ করেছিলাম।

৮৮. আজ থেকে একানব্বই কল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার তৃণকুটি দানেরই ফল।

৮৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান তৃণকুটিদায়ক স্থবির এই গাথাগুলো ভাষণ করেছিলেন।

তৃণকুটিদায়ক স্থবির অপদান সপ্তম সমাপ্ত।

৮. উত্তরীয়দায়ক স্থবির অপদান
৯০. হংসবতী নগরে আমি তখন অধ্যাপক, মন্ত্রধর ও ত্রিবিদে পারদর্শী এক ব্রাহ্মণ ছিলাম।

৯১. জাতিতে বিশুদ্ধ ও সুশিক্ষিত আমি শিষ্য পরিবেষ্টিত হয়ে জল সেচনের জন্যে নগর হতে বের হয়েছিলাম।

৯২. সর্ববিধ ধর্মে পারদর্শী জিন পদুমুত্তর বুদ্ধ হাজারো ক্ষীণাসব অর্হৎ পরিবেষ্টিত হয়ে নগরে প্রবেশ করছিলেন।

৯৩. অর্হৎ পরিবেষ্টিত অনিন্দ্য সুন্দর অকুতোভয়ী বুদ্ধকে দেখে আমার মন প্রসন্নতায় ভরে উঠেছিল।

৯৪. হাত জোড় করে নতশিরে আমি সেই সুব্রত বুদ্ধকে বন্দনা নিবেদন করেছিলাম এবং অতীব প্রসন্নচিত্তে একটি উত্তরীয় দান করেছিলাম।

৯৫. আমি দুহাতে উত্তরীয় বস্ত্রটি ধরে আকাশের দিকে ছুঁড়ে দিয়েছিলাম। দেখা গেল সেই বস্ত্রটি তখন সমগ্র বুদ্ধ পরিষদকে আচ্ছাদিত করেছিল।

৯৬. সেই উত্তরীয় বস্ত্রটি তখন পিণ্ডচারণরত মহাভিক্ষুসংঘের মাথার ওপর শামিয়ানার মতো করে স্থিত হয়েছিল। সেই দৃশ্যটি আমাকে ভীষণভাবে আনন্দ দিয়েছিল।

৯৭. ঘর হতে বের হয়ে পথে দাঁড়িয়ে স্বয়ম্ভূ অগ্রপুদ্গল শাস্তা আমার সেই দান অনুমোদন করেছিলেন এই বলে :

৯৮. যে ব্যক্তি আমাকে অতীব প্রসন্নচিত্তে একটি উত্তরীয় বস্ত্র দান করেছে, এখন আমি তার ভূয়সী প্রশংসা করব। তোমরা মনোযোগ দিয়ে আমার কথা শোন।

৯৯. সে ত্রিশ হাজার কল্প দেবলোকে রমিত হবে এবং পঞ্চাশবার দেবেন্দ্র হয়ে দেবরাজত্ব করবে।

১০০. পূর্বকৃত পুণ্য-প্রভাবে দেবলোকে বসবাসকালে তার ওপর শতযোজন বিস্তৃত শামিয়ানার মতো বস্ত্রাচ্ছাদিত থাকবে।

১০১. ছত্রিশবার সে চক্রবর্তী রাজা হবে, আর প্রাদেসিক রাজা তো অসংখ্যবার হবেই।

১০২. ভবভবান্তরে জন্মপরিভ্রমণকালে পূর্বকৃত পুণ্য-প্রভাবে মনে মনে সে যখনি যেটি চাইবে তৎক্ষণাৎ তার সেটি উৎপন্ন হবে।

১০৩. এই ব্যক্তি কোশেয়্য কম্বল, ক্ষৌমবস্ত্র, কার্পাস বস্ত্র ও বহু মূল্যবান বস্ত্র লাভ করবে।

১০৪. এই ব্যক্তি যখনি যেটি চাইবে তৎক্ষণাৎ সেটি লাভ করবে। সব সময় সে একটি মাত্র বস্ত্রদানের ফল এভাবেই ভোগ করবে।

১০৫. পরবর্তীকালে সে প্রব্রজ্যা গ্রহণ করে পূর্বকৃত পুণ্য-প্রভাবে গৌতম ভগবানের কাছে ধর্ম প্রত্যক্ষ সাক্ষাৎ করবে।

(অতঃপর স্থবির নিজের সম্বন্ধে বললেন)

১০৬. অহো, আমি মহর্ষি সর্বজ্ঞ বুদ্ধের কাছে কত সুকর্মই না করেছিলাম! মাত্র একটি বস্ত্র দান করেই আমি অমৃতপদ নির্বাণ লাভ করেছি।

১০৭. মণ্ডপে, বৃক্ষমূলে অথবা শূন্যঘরে আমি যেখানেই বসবাস করি না কেন, সবখানেই আমার দিব্যবিমানের চারপাশে শামিয়ানার মতো বস্ত্রাচ্ছাদনী ধারণ করা হতো।

১০৮. আমি অযাচিতভাবেই দান পাওয়া চীবরই পরিধান করি এবং অন্নপানীয়সহ বিভিন্ন প্রয়োজনীয় দ্রব্যাদি লাভ করি। এটি আমার উত্তরীয় বস্ত্র দানেরই ফল।

১০৯. আজ থেকে লক্ষকল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বস্ত্রদানেরই ফল।

১১০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান উত্তরীয়দায়ক স্থবির এই গাথাগুলো ভাষণ করেছিলেন।

উত্তরীয়দায়ক স্থবির অপদান অষ্টম সমাপ্ত।

৯. ধর্মশ্রবণীয় স্থবির অপদান
১১১. সর্বধর্মে পারদর্শী জিন পদুমুত্তর বুদ্ধ চতুরার্যসত্য দেশনা দিয়ে বহু মানুষকে মুক্ত করেছিলেন।

১১২. তখন আমি একজন বিখ্যাত জটিল সন্ন্যাসী। একদিন আমি বল্কলবস্ত্র ধুনতে ধুনতে আকাশ দিয়ে যাচ্ছিলাম।

১১৩. যেতে যেতে বুদ্ধশ্রেষ্ঠের ঠিক উপরে যাওয়ার সঙ্গে সঙ্গে আমি আর যেতে পারছিলাম না। শেলবিদ্ধ পাখির ন্যায় আর যেতে পারছিলাম না।

১১৪. ভাবছিলাম, অতীতে আমার চলার পথে এমনটি তো কখনো হয়নি! জলে ডুব দিয়ে চলার মতো করেই আমি আকাশপথ দিয়ে চলাচল করি।

১১৫. কোনো এক মহৎ মানুষ হয়তো নিচে বসে থাকতে পারেন। খুঁজে দেখলে সবচেয়ে ভালো হয়। তাতে ইহার কারণটি জানা যাবে।

১১৬. আকাশ থেকে নামার সময় আমি শাস্তার শব্দ শুনতে পেয়েছিলাম। তখন তিনি অনিত্য বিষয়ে দেশনা করছিলেন। আমি মাটিতে নেমে তাঁর কাছ থেকে সেটি শিখে নিয়েছিলাম।

১১৭. তাঁর কাছ থেকে অনিত্যসংজ্ঞা লাভের পর আমি আমার আশ্রমে চলে গিয়েছিলাম এবং যথা আয়ুষ্কাল বেঁচে থেকে সেখানেই মৃত্যুবরণ করেছিলাম।

১১৮. আমি এই শেষ জন্মেও সেই ধর্মশ্রবণের কথা স্মরণ করেছিলাম। পূর্বকৃত পুণ্য-প্রভাবে আমি তাবতিংস স্বর্গে জন্মেছিলাম।

১১৯. ত্রিশ হাজার কল্প আমি দেবলোকে রমিত হয়েছিলাম এবং একান্নবার দেবরাজত্ব করেছিলাম।

১২০. একাত্তরবার আমি চক্রবর্তী রাজা হয়েছিলাম এবং অসংখ্যবার প্রাদেসিক রাজা হয়েছিলাম।

১২১. পিতৃগৃহে বসে এক ভাবিতেন্দ্রিয় শ্রমণ গাথাযোগে দেশনা করার সময় অনিত্য সম্পর্কে বলেছিলেন।

১২২. ভবভবান্তরে জন্মপরিভ্রমণকালে আমি সেই লব্ধসংজ্ঞা অনুস্মরণ করতাম। কিন্তু শেষ পর্যন্ত অচ্যুতপদ নির্বাণ লাভ করিনি।

১২৩. সকল সংস্কার অনিত্য, উৎপত্তি ও বিলয়ধর্মী, উৎপন্ন হওয়ার পরক্ষণেই নিরুদ্ধ হয়। সেগুলোর অনবশেষ উপশমই সুখ।

১২৪. এই গাথা শুনে আমি আমার পূর্বকৃত কর্ম স্মরণ করেছিলাম। তারপর একাসনে বসেই আমি অর্হত্ত্ব লাভ করেছিলাম।

১২৫. আমি মাত্র সাত বৎসর বয়সে অর্হত্ত্ব লাভ করেছিলাম। চক্ষুষ্মান বুদ্ধ আমার গুণ অবগত হয়ে আমাকে উপসম্পদা দিয়েছিলেন।

১২৬. বালক বয়সেই আমি আমার সমস্ত করণীয় সম্পন্ন করেছি। শাক্যপুত্রের শাসনে এখন আমার করণীয় কী-ই বা আছে!

১২৭. আজ থেকে লক্ষকল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার সদ্ধর্ম শ্রবণেরই ফল।

১২৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ধর্মশ্রবণীয় স্থবির এই গাথাগুলো ভাষণ করেছিলেন।

ধর্মশ্রবণীয় স্থবির অপদান নবম সমাপ্ত।

১০. উৎক্ষিপ্ত পদুমীয় স্থবির অপদান
১২৯. হংসবতী নগরে আমি এক মালি ছিলাম। সরোবরে নেমে আমি শত পাপড়িযুক্ত পদ্মফুল খুঁজতেছিলাম।

১৩০-১৩১. সর্ববিধ ধর্মে পারদর্শী জিন পদুমুত্তর বুদ্ধ লক্ষ শান্তচিত্ত, ষড়াভিজ্ঞ, ধ্যানী, পরিশুদ্ধ ক্ষীণাসব অর্হৎকে সঙ্গে নিয়ে আমার উন্নতি-শ্রীবৃদ্ধির জন্যে আমার কাছে এসেছিলেন।

১৩২. আমি দেবাতিদেব লোকনায়ক স্বয়ম্ভূ বুদ্ধকে দেখেই বৃন্তচ্যুত করে একটি শত পাপড়িযুক্ত পদ্মফুল আকাশে ছুঁড়ে মেরেছিলাম।

১৩৩. হে ত্রিলোকশ্রেষ্ঠ নরোত্তম বীর, সত্যই আপনি যদি বুদ্ধ হয়ে থাকেন, তবে নিজে গিয়ে শত পাপড়িযুক্ত পদ্মফুলগুলো মাথায় ধারণ করুন।

১৩৪. ত্রিলোকশ্রেষ্ঠ নরোত্তম মহাবীর অধিষ্ঠান করেছিলেন। বুদ্ধের অমিত প্রভাবে সেই পদ্মফুলগুলো মাথার ওপর স্থিত হয়েছিল।

১৩৫. সেই সুকৃত পুণ্য-প্রভাবে ও প্রার্থনাবলে আমি মনুষ্যদেহ ত্যাগ করে তাবতিংস স্বর্গে জন্মেছিলাম।

১৩৬. সেখানে আমার সুনির্মিত দিব্যবিমানকে ‘শতপত্র’ বলা হয়। সেটি ষাট যোজন দীর্ঘ ও ত্রিশ যোজন প্রস্থ।

১৩৭. আমি হাজারবার দেবেন্দ্র হয়ে দেবরাজ্যে দেবরাজত্ব করেছিলাম এবং পঁচাত্তরবার চক্রবর্তী রাজা হয়েছিলাম।

১৩৮. আর আমি অসংখ্যবার প্রাদেসিক রাজা হয়েছিলাম। পূর্বকৃত সুকর্মের ফলই আমি ভোগ করেছিলাম।

১৩৯. মাত্র একটি পদ্মফুল দানের ফলে আমি দেবমনুষ্য উভয় সম্পত্তি ভোগ করেছিলাম এবং গৌতম ভগবানের ধর্ম সাক্ষাৎ করেছিলাম।

১৪০. আমার সমস্ত ক্লেশ দগ্ধ হয়েছে, আমার সমস্ত জন্ম ধ্বংস হয়েছে এবং নাগের ন্যায় সমস্ত বন্ধন ছিন্ন করে সম্পূর্ণ অনাসক্ত হয়েই আমি অবস্থান করছি।

১৪১. আজ থেকে লক্ষকল্প আগে আমি যেই পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার পদ্মফুল দানেরই ফল।

১৪২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান উৎক্ষিপ্ত পদুমীয় স্থবির এই গাথাগুলো ভাষণ করেছিলেন।

উৎক্ষিপ্ত পদুমীয় স্থবির অপদান দশম সমাপ্ত।

গন্ধোদক বর্গ চতুর্ত্রিংশ সমাপ্ত।


 

৩৫. একপদুমীয় বর্গ
১. একপদুমীয় স্থবির অপদান
১. সর্ববিধ ধর্মে পারদর্শী জিন পদুমুত্তর বুদ্ধ ভবভবান্তরে ধর্মকে সহজবোধ্য উপায়ে ব্যাখ্যা করে বহু সত্ত্বকে সংসারস্রোত পার করে দিয়েছিলেন।

২. আমি তখন হংসরাজ হয়ে জন্মেছিলাম। আমি ছিলাম পাখিকুলের মধ্যে শ্রেষ্ঠত্বের অধিকারী। আমি তখন প্রাকৃতিক হ্রদে অবগাহন করে হংসক্রীড়া করছিলাম।

৩. পরম পূজনীয় লোকবিদ জিন পদুমুত্তর বুদ্ধ সেই প্রাকৃতিক হ্রদের উপরে এসেছিলেন।

৪-৫. দেবাতিদেব লোকনায়ক স্বয়ম্ভূ বুদ্ধকে দেখে আমি একটি মনোরম শত পাপড়িযুক্ত পদ্মফুল বৃন্তচ্যুত করে ঠোঁটে নিয়ে অতীব প্রসন্নমনে অনন্ত আকাশে ছুঁড়ে মেরে লোকনায়ক বুদ্ধশ্রেষ্ঠকে পূজা করেছিলাম।

৬. পরম পূজনীয় লোকবিদ পদুমুত্তর শাস্তা অন্তরীক্ষে দাঁড়িয়ে এই বলে আমার দান অনুমোদন করেছিলেন।

৭. এই একটি মাত্র পদ্মফুল দানের ফলে ও প্রার্থনাবলে সে লক্ষকল্প বিনিপাত অপায় গমন করবে না।

৮. এই বলে পদুমুত্তর সম্বুদ্ধ আমার কর্মের ভূয়সী প্রশংসা করে যথেচ্ছা চলে গিয়েছিলেন।

৯. আজ থেকে লক্ষকল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

১০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান একপদুমীয় স্থবির এই গাথাগুলো ভাষণ করেছিলেন।

একপদুমীয় স্থবির অপদান প্রথম সমাপ্ত।

২. ত্রি-উৎপলমালিয় স্থবির অপদান
১১. চন্দ্রভাগা নদীতীরে তখন আমি এক বানর হয়েছিলাম। একদিন আমি পর্বতমধ্যে উপবিষ্ট বিরজ বুদ্ধকে দেখতে পেয়েছিলাম।

১২. তখন তিনি সুপুষ্পিত শালবৃক্ষের সর্বদিক আলোকিত করে জ্বল জ্বল করছিলেন। এমন মহাপুরুষ লক্ষণসম্পন্ন ও অশীতি অনুব্যঞ্জনসম্পন্ন বুদ্ধকে দেখে আমি ভীষণ খুশি হয়েছিলাম।

১৩. অতীব উদগ্র চিত্তে, প্রীতি-প্রফুল্ল মনে আমি তিনটি উৎপলপুষ্প হাতে নিয়ে তাঁর মাথার ওপর দান করেছিলাম।

১৪. মহর্ষি বিপস্সী ভগবানকে পুষ্পগুলো দান করে আমি অত্যন্ত সগৌরবে উত্তরমুখী হয়ে চলে গিয়েছিলাম।

১৫. অতীব প্রসন্নমনে তাঁকে পিছন ফেলে যাবার সময় তীরের শূলে পড়ে মৃত্যুবরণ করেছিলাম।

১৬. সেই সুকৃত কর্মের ফলে ও প্রার্থনাবলে আমি মনুষ্যদেহ ত্যাগ করে তাবতিংস স্বর্গে জন্মেছিলাম।

১৭. আমি তিনশতবার দেবলোকে দেবরাজত্ব করেছিলাম এবং পাঁচশতবার চক্রবর্তী রাজা হয়েছিলাম।

১৮. আজ থেকে একানব্বই কল্প আগে আমি যেই পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

১৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ত্রি-উৎপলমালিয় স্থবির এই গাথাগুলো ভাষণ করেছিলেন।

ত্রি-উৎপলমালিয় স্থবির অপদান দ্বিতীয় সমাপ্ত।

৩. ধ্বজাদায়ক স্থবির অপদান
২০. তখন ত্রিলোকশ্রেষ্ঠ নরোত্তম শাস্তা তিষ্য বুদ্ধ ছিলেন। উপধিক্ষয়ী বুদ্ধকে দেখে আমি ধ্বজা দান করেছিলাম।

২১. সেই সুকৃত কর্মের পুণ্য-প্রভাবে ও প্রার্থনাবলে আমি মনুষ্যদেহ ত্যাগ করে তাবতিংস দেবলোকে জন্মেছিলাম।

২২. আমি তিনশতবার দেবলোকে দেবরাজত্ব করেছিলাম এবং পাঁচশতবার চক্রবর্তী রাজা হয়েছিলাম।

২৩. আমি অসংখ্যবার প্রাদেসিক রাজা হয়েছিলাম। এভাবে আমি আমার পূর্বকৃত সুকর্মের ফল ভোগ করেছিলাম।

২৪. আজ থেকে বিরানব্বই কল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ধ্বজাদানেরই ফল।

২৫. আজ আমি চাইলেই সমগ্র পর্বত কাননকে ক্ষৌমবস্ত্রে ঢেকে ফেলতে পারি। এটি আমার কৃতকর্মেরই ফল।

২৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ধ্বজাদায়ক স্থবির এই গাথাগুলো ভাষণ করেছিলেন।

ধ্বজাদায়ক স্থবির অপদান তৃতীয় সমাপ্ত।

৪. ত্রিকিংকণিপূজক স্থবির অপদান
২৭. হিমালয়ের অনতিদূরে ‘ভূতগণ’ নামক একটি পর্বত ছিল। সেখানে আমি গাছের মাথায় ঝুলে থাকা পাংশুকূল চীবর দেখেছিলাম।

২৮. তখন আমি তিনটি কিংকণিপুষ্প সংগ্রহ করে আনন্দিত মনে সেই পাংশুকূল চীবরকে পূজা করেছিলাম।

২৯. আজ থেকে একত্রিশ কল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার পুষ্পদানেরই ফল।

২৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ত্রিকিংকণিপূজক স্থবির এই গাথাগুলো ভাষণ করেছিলেন।

ত্রিকিংকণিপূজক স্থবির অপদান চতুর্থ সমাপ্ত।

৫. নলাগারিক স্থবির অপদান
৩১. হিমালয়ের অনতিদূরে ‘হারিত’ নামক একটি পর্বত ছিল। স্বয়ম্ভূ নারদ বুদ্ধ তখন সেখানে একটি বৃক্ষমূলে বসবাস করছিলেন।

৩২. আমি নলখাগ্‌ড়া দিয়ে একটি কুটির তৈরি করে দিয়ে তাতে তৃণাচ্ছাদন দিয়েছিলাম। চঙ্ক্রমণস্থান পরিস্কার করে দিয়ে আমি স্বয়ম্ভূ কে দান করেছিলাম।

৩৩. এই পুণ্যের ফলে আম চৌদ্দ কল্প দেবলোকে রমিত হয়েছিলাম এবং চুয়াত্তরবার দেবলোকে দেবরাজত্ব করেছিলাম।

৩৪. চুয়াত্তরবার চক্রবর্তী রাজা হয়েছিলাম। আর অসংখ্যবার প্রাদেসিক রাজা হয়েছিলাম।

৩৫. আমার দিব্যবিমানটি ছিল ইন্দ্রভবনের ন্যায় সুউচ্চ, হাজার স্তম্ভবিশিষ্ট, অত্যন্ত প্রভাস্বর ও অতুলনীয়।

৩৬. পূর্বকৃত পুণ্য-প্রভাবে আমি দ্বিবিধ সম্পত্তি ভোগ করে গৌতম ভগবানের শাসনে প্রব্রজ্যা গ্রহণ করেছিলাম।

৩৭. ভাবনায় নিয়োজিত হয়ে অচিরেই আমি উপশান্ত নিরুপধি হয়েছি এবং নাগের মতো সমস্ত বন্ধন ছিন্ন করে সম্পূর্ণ অনাসক্ত হয়েই অবস্থান করছি।

৩৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান নলাগারিক স্থবির এই গাথাগুলো ভাষণ করেছিলেন।

নলাগারিক স্থবির অপদান পঞ্চম সমাপ্ত।

৬. চম্পকপুষ্পিয় স্থবির অপদান
৩৯. হিমালয়ের অনতিদূরে ‘জাপল’ নামক একটি পর্বত ছিল। সেই পর্বতে সুদর্শন নামক বুদ্ধ বসবাস করেছিলেন।

৪০. একদিন আমি হাতে ফুল নিয়ে হিমালয়ে গিয়েছিলাম। গিয়ে স্রোতোত্তীর্ণ, সম্পূর্ণ অনাসক্ত, বিরজ বুদ্ধকে দেখতে পেয়েছিলাম।

৪১. আমি তখন মাথায় করে সাতটি চম্পকপুষ্প নিয়ে মহর্ষি স্বয়ম্ভূ বুদ্ধকে দান করেছিলাম।

৪২. আজ থেকে একত্রিশ কল্প আগে আমি যেই পুষ্প দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৪৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান চম্পকপুষ্পিয় স্থবির এই গাথাগুলো ভাষণ করেছিলেন।

চম্পকপুষ্পিয় স্থবির অপদান ষষ্ঠ সমাপ্ত।

৭. পদুমপূজক স্থবির অপদান
৪৪. হিমালয়ের অনতিদূরে রোমসো নামক একটি পর্বত ছিল। সেই পর্বতের খোলা আকাশের নিচে সম্ভব নামক বুদ্ধ বসবাস করেছিলেন।

৪৫. ভবন হতে বের হয়ে আমি পদ্মফুল ধারণ করেছিলাম এরং একবার মাত্র ধারণ করার পর পুনরায় ভবনে চলে গিয়েছিলাম।

৪৬. আজ থেকে একানব্বই কল্প আগে আমি যেই পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৪৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পদুমপূজক স্থবির এই গাথাগুলো ভাষণ করেছিলেন।

পদুমপূজক স্থবির অপদান সপ্তম সমাপ্ত।

ত্রয়োদশ ভাণবার সমাপ্ত।

৮. তৃণমুষ্টিদায়ক স্থবির অপদান
৪৮. হিমালয়ের অনতিদূরে লম্বক নামক একটি পর্বত ছিল। সেই পর্বতে উপতিষ্য নামক সম্বুদ্ধ উন্মুক্ত আকাশে চঙ্ক্রমণ করছিলেন।

৪৯. তখন আমি গভীর অরণ্যে মৃগশিকারী ছিলাম। একদিন আমি দেবাতিদেব অপরাজিত স্বয়ম্ভূ সম্বুদ্ধকে দেখতে পেয়েছিলোম।

৫০. তখন আমি অতীব প্রসন্নমনে মহর্ষি বুদ্ধকে বসার জন্য এক মুষ্টি তৃণ দান করেছিলাম।

৫১. দেবাতিদেব সম্বুদ্ধকে দান দেওয়ার পর আমার চিত্ত আরও বেশি করে প্রসন্নতায় ভরে উঠেছিল। তারপর সম্বুদ্ধকে অভিবাদন করে উত্তরমুখী হয়ে চলে গিয়েছিলাম।

৫২. চলে যাবার সঙ্গে সঙ্গে আমাকে পশুরাজ সিংহ ভীষণভাবে আক্রান্ত করেছিল। সিংহ কর্তৃক আক্রান্ত হয়ে আমি সেখানেই মৃত্যুবরণ করেছিলাম।

৫৩. মাত্র কিছুক্ষণ আগে আমি অনাসক্ত বুদ্ধশ্রেষ্ঠের উদ্দেশে যেই কর্ম করেছিলাম, সেই পুণ্যের ফলে তীরের গতিতে দেবলোকে জন্মগ্রহণ করেছিলাম।

৫৪. পূর্বকৃত পুণ্য-প্রভাবে সেখানে আমার দিব্যপ্রাসাদটি ছিল অত্যন্ত সুন্দর, হাজার কা-বিশিষ্ট, শত গম্বুজবিশিষ্ট, ধ্বজাসম্পন্ন ও হিরন্ময়।

৫৫. শতরশ্মি সূর্যের উদয় হলেও সেই দিব্যপ্রসাদের প্রভা ততটুকু মৱান হতো না। আর দেবকন্যারা আমাকে নানাভাবে আমোদিত করে রাখত।

৫৬. দেবলোক হতে চ্যুত হয়ে পূর্বকৃত পুণ্য-প্রভাবে মানুষ হয়ে জন্ম নিয়ে আমি আসবক্ষয় জ্ঞান লাভ করেছি।

৫৭. আজ থেকে চুরানব্বই কল্প আগে আমি যেই বসার আসন দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার এক মুষ্টি তৃণদানেরই ফল।

৫৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান তৃণমুষ্টিদায়ক স্থবির এই গাথাগুলো ভাষণ করেছিলেন।

তৃণমুষ্টিদায়ক স্থবির অপদান অষ্টম সমাপ্ত।

৯. তিন্দুকফলদায়ক স্থবির অপদান
৫৯. আমি পর্বত-অভ্যন্তরে উপবিষ্ট কণিকার পুষ্পের মতো উজ্জ্বল, স্রোতোত্তীর্ণ, অনাসক্ত, বিরজ বুদ্ধকে দেখতে পেয়েছিলাম।

৬০. কোষযুক্ত তিন্দুক ফল দেখে আমি প্রথমে খোসা ফেলে দিয়ে তারপর অতীব প্রসন্নমনে স্বয়ম্ভূ কে দান করেছিলাম।

৬১. আজ থেকে একানব্বই কল্প আগে আমি যেই ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ফল দানেরই ফল।

৬২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান তিন্দুকফল স্থবির এই গাথাগুলো ভাষণ করেছিলেন।

তিন্দুকফল স্থবির অপদান নবম সমাপ্ত।

১০. একাঞ্জলিয় স্থবির অপদান
৬৩. সেই সময় রোমসো নামক সম্বুদ্ধ নদীর পাড়ে বসবাস করছিলেন। একদিন আমি পীতরশ্মি চন্দ্রের ন্যায় স্নিগ্ধোজ্জ্বল বিরজ বুদ্ধকে দেখতে পেয়েছিলাম।

৬৪. উজ্জ্বল আলোকবর্তিকার মতো, প্রজ্জ্বলিত অগ্নিরাশির মতো ও আকাশে জ্বল জ্বল করে জ্বলা অতীব শোভমান শুকতারার মতো সম্বুদ্ধকে একবার মাত্র অঞ্জলি নিবেদন করেছিলাম।

৬৫. আজ থেকে চুরানব্বই কল্প আগে আমি যেই অঞ্জলি নিবেদন করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার অঞ্জলি নিবেদনেরই ফল।

৬৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান একাঞ্জলিয় স্থবির এই গাথাগুলো ভাষণ করেছিলেন।

একাঞ্জলিয় স্থবির অপদান দশম সমাপ্ত।

একপদুমীয় বর্গ পঞ্চত্রিংশ সমাপ্ত।


 

৩৬. শব্দসংজ্ঞক বর্গ
১. শব্দসংজ্ঞক স্থবির অপদান
১. আমি তখন গভীর অরণ্যে এক মৃগশিকারী ছিলাম। একদিন আমি সেখানে দেবসংঘ-পরিবেষ্টিত সম্বুদ্ধকে দেখতে পেয়েছিলাম।

২. তিনি তখন মহাজনতাকে উদ্ধারের তরে চতুরার্যসত্য দেশনা করছিলেন। আমিও তার সেই কোকিলস্বরতুল্য সুমধুর বাক্য শুনেছিলাম।

৩. সেই লোকবন্ধু সিখী মুনির ব্রহ্মস্বরের প্রতি চিত্তকে প্রসন্ন করে আজ আমি আসবক্ষয় জ্ঞান লাভ করেছি।

৪. আজ থেকে একত্রিশ কল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার চিত্ত-প্রসন্নতারই ফল।

৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান শব্দসংজ্ঞক স্থবির এই গাথাগুলো ভাষণ করেছিলেন।

শব্দসংজ্ঞক স্থবির অপদান প্রথম সমাপ্ত।

২. যবকলাপিয় স্থবির অপদান
৬. তখন আমি অরুণবতী নগরে যবশস্য চাষী ছিলাম। একদিন পথে সম্বুদ্ধকে দেখে একগুচ্ছ যবশস্য বিছিয়ে দিয়েছিলাম।

৭. পরম করুণাময় অনুকম্পাকারী লোকাগ্রনায়ক সিখী বুদ্ধ আমার সংকল্পের কথা জ্ঞাত হয়ে সেই যবশস্যের গুচ্ছের ওপর বসেছিলেন।

৮. সেই যবশস্যের ওপর বিমল বিনায়ক মহাধ্যানীকে উপবিষ্ট দেখে আমার মন অসীম প্রসন্নতায় ভরে উঠেছিল। তারপর আমি সেখানে মৃত্যুবরণ করেছিলাম।

৯. আজ থেকে একত্রিশ কল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার যবগুচ্ছ বিছিয়ে দেওয়ারই ফল।

১০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান যবকলাপিয় স্থবির এই গাথাগুলো ভাষণ করেছিলেন।

যবকলাপিয় স্থবির অপদান দ্বিতীয় সমাপ্ত।

৩. কিংশুকপূজক স্থবির অপদান
১১. সুপুষ্পিত কিংশুক পুষ্প দেখে আমি হাত জোড় করে সিদ্ধার্থ বুদ্ধকে স্মরণ করে আকাশে পূজা করেছিলাম।

১২. আজ থেকে চুরানব্বই কল্প আগে আমি যেই পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

১৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কিংশুকপূজক স্থবির এই গাথাগুলো ভাষণ করেছিলেন।

কিংশুকপূজক স্থবির অপদান তৃতীয় সমাপ্ত।

৪. সকোষক কোরণ্ডদায়ক স্থবির অপদান
১৪. লোকবন্ধু সিখী বুদ্ধের হেঁটে যাওয়ার পদচিহ্ন দেখে আমি আমার পরিধেয় মৃগচর্মকে একাংশ করে সেই শ্রেষ্ঠ পদচিহ্নকে বন্দনা নিবেদন করেছিলাম।

১৫. ধরণীতে জন্ম নেওয়া করবীপুষ্প দেখে আমি সেটিকে কোষসহ নিয়ে বুদ্ধের পদচিহ্নকে পূজা করেছিলাম।

১৬. আজ থেকে একত্রিশ কল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার পদচিহ্ন পূজারই ফল।

১৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সকোষক কোরণ্ডদায়ক স্থবির এই গাথাগুলো ভাষণ করেছিলেন।

সকোষক কোরণ্ডদায়ক স্থবির অপদান চতুর্থ সমাপ্ত।

৫. দণ্ডদায়ক স্থবির অপদান
১৮. তখন আমি গভীর অরণ্যে প্রবেশ করে বাঁশ কেটে অবলম্বন তৈরি করে সংঘকে দান করেছিলাম।

১৯. অতীব প্রসন্নচিত্তে সেই সুব্রত সংঘকে আলম্বন দান করে ও অভিবাদন করে উত্তরমুখী হয়ে চলে গিয়েছিলাম।

২০. আজ থেকে চুরানব্বই কল্প আগে আমি যেই দণ্ড বা অবলম্বন দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার দণ্ডদানেরই ফল।

২১. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান দণ্ডদায়ক স্থবির এই গাথাগুলো ভাষণ করেছিলেন।

দণ্ডদায়ক স্থবির অপদান পঞ্চম সমাপ্ত।

৬. অম্বযাগুদায়ক স্থবির অপদান
২২. স্বয়ম্ভূ অপরাজিত শতরশ্মি সম্বুদ্ধ সমাধি হতে উঠে ভিক্ষার জন্যে আমার কাছে উপস্থিত হয়েছিলেন।

২৩. সদা প্রসন্নমনা পচ্চেক-বুদ্ধকে দেখে আমি অতীব প্রসন্নমনে অমৱযাগু দান করেছিলাম।

২৪. আজ থেকে চুরানব্বই কল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার অমৱযাগু দানেরই ফল।

২৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অম্বযাগুদায়ক স্থবির এই গাথাগুলো ভাষণ করেছিলেন।

অম্বযাগুদায়ক স্থবির অপদান ষষ্ঠ সমাপ্ত।

৭. সুপুটক পূজক স্থবির অপদান
২৬. দিবাবিহার করার পর লোকনায়ক বিপস্সী বুদ্ধ ভিক্ষা করতে করতে আমার কাছে উপস্থিত হয়েছিলেন।

২৭. তারপর আমি অতীব প্রীতিপূর্ণ মন নিয়ে বুদ্ধশ্রেষ্ঠকে একটি ছোট্ট লবণের কৌটা দান করেছিলাম।

২৮. আজ থেকে একানব্বই কল্প আগে আমি যেই লবণের কৌটা দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার লবণের কৌটা দানেরই ফল।

২৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সুপুটক পূজক স্থবির এই গাথাগুলো ভাষণ করেছিলেন।

সুপুটক পূজক স্থবির অপদান সপ্তম সমাপ্ত।

৮. মঞ্চদায়ক স্থবির অপদান
৩০. আমি ত্রিলোকশ্রেষ্ঠ বিপস্সী ভগবানকে অতীব প্রসন্নমনে নিজ হাতে একটি মঞ্চ (খাট) দান করেছিলাম।

৩১. সেই মঞ্চদানের ফলে আমি হস্তীযান, অশ্বযান ও দিব্যযান লাভ করেছিলাম। পরিশেষে আজ আমি আসবক্ষয় জ্ঞানও লাভ করেছি।

৩২. আজ থেকে একানব্বই কল্প আগে আমি যেই মঞ্চ দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার মঞ্চদানেরই ফল।

৩৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান মঞ্চদায়ক স্থবির এই গাথাগুলো ভাষণ করেছিলেন।

মঞ্চদায়ক স্থবির অপদান অষ্টম সমাপ্ত।

৯. শরণগমনীয় স্থবির অপদান
৩৪. তখন আমি একজন আজীবক সন্ন্যাসী ছিলাম। একদিন এক ভিক্ষু ও আমি একসঙ্গে একটি নৌকায় উঠেছিলাম। কিছুক্ষণ পর দেখা গেল নৌকাটি আস্তে আস্তে ভেঙে যাচ্ছিল। তখন সেই ভিক্ষু আমাকে ত্রিশরণ দিয়েছিলেন।

৩৫. আজ থেকে একত্রিশ কল্প আগে সেই ভিক্ষু যেদিন আমাকে ত্রিশরণ দিয়েছিলেন সেই থেকে একবারও আমাকে অপায় দুর্গতিতে পড়তে হয়নি। এটি আমার ত্রিশরণ গ্রহণেরই ফল।

৩৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান শরণগমনীয় স্থবির এই গাথাগুলো ভাষণ করেছিলেন।

শরণগমনীয় স্থবির অপদান নবম সমাপ্ত।

১০. পিণ্ডপাতিক স্থবির অপদান
৩৭. তখন তিষ্য সম্বুদ্ধ গভীর অরণ্যে অবস্থান করছিলেন। আমি তুষিত স্বর্গ হতে এখানে এসে পিণ্ডপাত দান করেছিলাম।

৩৮. মহাযশস্বী তিষ্য সম্বুদ্ধকে অভিবাদন করে আমি গভীর প্রসন্নতায় ভরে উঠেছিলাম এবং তারপর তুষিত স্বর্গে চলে গিয়েছিলাম।

৩৯. আজ থেকে বিরানব্বই কল্প আগে আমি যেই দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার পিণ্ডপাত দানেরই ফল।

৪০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পিণ্ডপাতিক স্থবির এই গাথাগুলো ভাষণ করেছিলেন।

পিণ্ডপাতিক স্থবির অপদান দশম সমাপ্ত।

শব্দসংজ্ঞক বর্গ ষড়ত্রিংশ সমাপ্ত।


 

৩৭. মন্দারবপুষ্পিয় বর্গ
১. মন্দারবপুষ্পিয় স্থবির অপদান
১-২. তাবতিংস দেবলোক হতে আমি মঙ্গল নামক মানবক এখানে এসে মন্দারবপুষ্প হাতে নিয়ে সমাধিতে উপবিষ্ট মহর্ষি বিপস্সী ভগবানের মাথার ওপর ধারণ করেছিলাম। সপ্তাহকাল পর্যন্ত এভাবে ধারণ করে দেবলোকে পুনরায় চলে গিয়েছিলাম।

৩. আজ থেকে একানব্বই কল্প আগে আমি যেই পূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান মন্দারবপুষ্পিয় স্থবির এই গাথাগুলো ভাষণ করেছিলেন।

মন্দারবপুষ্পিয় স্থবির অপদান প্রথম সমাপ্ত।

২. কক্কারুপুষ্পিয় স্থবির অপদান
৫. যাম দেবলোক হতে এখানে এসে অতীব সুন্দর কক্কারু-পুষ্পমাল্য নিয়ে বুদ্ধকে দান করেছিলাম।

৬. আজ থেকে বিরানব্বই কল্প আগে আমি যেই বুদ্ধপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কক্কারুপুষ্পিয় স্থবির এই গাথাগুলো ভাষণ করেছিলেন।

কক্কারুপুষ্পিয় স্থবির অপদান দ্বিতীয় সমাপ্ত।

৩. ভিসমুলালদায়ক স্থবির অপদান
৮. সর্ববিধ ধর্মে পারদর্শী সর্বজ্ঞ ফুস্স সম্বুদ্ধ বিবেকসুখে অবস্থানের ইচ্ছায় আমার কাছে এসেছিলেন।

৯. তখন বুদ্ধশ্রেষ্ঠ মহাকারুণিক জিনের প্রতি অতীব প্রসন্নচিত্ত হয়ে তাঁকে পদ্মফুলের ডাঁটা দান করেছিলাম।

১০. আজ থেকে বিরানব্বই কল্প আগে আমি যেই পদ্মফুলের ডাঁটা দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার পদ্মফুলের ডাঁটা দানেরই ফল।

১১. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ভিসমুলালদায়ক স্থবির এই গাথাগুলো ভাষণ করেছিলেন।

ভিসমুলালদায়ক স্থবির অপদান তৃতীয় সমাপ্ত।

৪. কেশরপুষ্পিয় স্থবির অপদান
১২. তখন আমি হিমালয় পর্বতে একজন বিদ্যাধর ছিলাম। একদিন আমি মহাযশস্বী বিরজ বুদ্ধকে চঙ্ক্রমণ করতে দেখেছিলাম।

১৩. তখন আমি তিনটি কেশরপুষ্প মাথায় করে নিয়ে বেস্সভূ সম্বুদ্ধের কাছে উপস্থিত হয়ে পূজা করেছিলাম।

১৪. আজ থেকে একত্রিশ কল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

১৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কেশরপুষ্পিয় স্থবির এই গাথাগুলো ভাষণ করেছিলেন।

কেশরপুষ্পিয় স্থবির অপদান চতুর্থ সমাপ্ত।

৫. অংকোলপুষ্পিয় স্থবির অপদান
১৬. পদুম সম্বুদ্ধ তখন চিত্তকূটে বসবাস করছিলেন। একদিন আমি সেই অপরাজিত স্বয়ম্ভূ বুদ্ধকে দেখতে পেয়েছিলাম।

১৭. সুপুষ্পিত অংকোলপুষ্প দেখে আমি তা নিয়ে পরম জিন পদুম সম্বুদ্ধের কাছে পূজা করেছিলাম।

১৮. আজ থেকে একত্রিশ কল্প আগে আমি যেই পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

১৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অংকোলপুষ্পিয় স্থবির এই গাথাগুলো ভাষণ করেছিলেন।

অংকোলপুষ্পিয় স্থবির অপদান পঞ্চম সমাপ্ত।

৬. কদম্বপুষ্পিয় স্থবির অপদান
২০. একসময় বত্রিশ মহাপুরুষ লক্ষণসম্পন্ন, স্বর্ণের মতো উজ্জ্বল সুবর্ণবর্ণ সম্বুদ্ধ বাজারের মধ্য দিয়ে যাচ্ছিলেন।

২১. আমি আমার উত্তম প্রসাদে বসেই লোকনায়ক বুদ্ধকে দেখতে পেয়েছিলাম। তারপর আমি কদম্বপুষ্প হাতে নিয়ে বিপস্সী ভগবানকে পূজা করেছিলাম।

২২. আজ থেকে একানব্বই কল্প আগে আমি যেই বুদ্ধপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

২৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কদম্বপুষ্পিয় স্থবির এই গাথাগুলো ভাষণ করেছিলেন।

কদম্বপুষ্পিয় স্থবির অপদান ষষ্ঠ সমাপ্ত।

৭. উদ্দালকপুষ্পিয় স্থবির অপদান
২৪. অনোম নামক সম্বুদ্ধ এক নদীর উপকূলে বসবাস করছিলেন। আমি উদ্দালক পুষ্প হাতে নিয়ে অপরাজিত বুদ্ধকে পূজা করেছিলাম।

২৫. আজ থেকে একত্রিশ কল্প আগে আমি যেই পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

২৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান উদ্দালকপুষ্পিয় স্থবির এই গাথাগুলো ভাষণ করেছিলেন।

উদ্দালকপুষ্পিয় স্থবির অপদান সপ্তম সমাপ্ত।

৮. এক চম্পকপুষ্পিয় স্থবির অপদান
২৭. এক উপশান্ত সম্বুদ্ধ পর্বতমধ্যে বসবাস করছিলেন। একদিন আমি এক চম্পকপুষ্প হাতে নিয়ে সেই নরোত্তম সম্বুদ্ধের কাছে গিয়েছিলাম।

২৮. আমি অতীব প্রসন্নমনে সেই অপরাজিত মুনিশ্রেষ্ঠ পচ্চেক সম্বুদ্ধকে দুহাত জোড় করে পূজা করেছিলাম।

২৯. আজ থেকে পঁয়ষট্টি কল্প আগে আমি যেই পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৩০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান এক চম্পকপুষ্পিয় স্থবির এই গাথাগুলো ভাষণ করেছিলেন।

এক চম্পকপুষ্পিয় স্থবির অপদান অষ্টম সমাপ্ত।

৯. তিমিরপুষ্পিয় স্থবির অপদান
৩১. আমি তখন চন্দ্রভাগা নদীতীরের নিম্ন অববাহিকায় বসবাস করছিলাম। একদিন আমি সুপুষ্পিত শালবৃক্ষের ন্যায় সমুজ্জ্বল বিরজ বুদ্ধকে দেখতে পেয়েছিলাম।

৩২. আমি অতীব প্রসন্নচিত্তে তিমিরপুষ্প হাতে নিয়ে মুনিশ্রেষ্ঠ পচ্চেক-বুদ্ধের মাথায় ছিটিয়ে দিয়েছিলাম।

৩৩. আজ থেকে একানব্বই কল্প আগে আমি যেই পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৩৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান তিমিরপুষ্পিয় স্থবির এই গাথাগুলো ভাষণ করেছিলেন।

তিমিরপুষ্পিয় স্থবির অপদান নবম সমাপ্ত।

১০. সললপুষ্পিয় স্থবির অপদান
৩৫. তখন আমি চন্দ্রভাগা নদীতীরে এক কিন্নর হয়েছিলাম। সেখানে আমি একদিন দেবাতিদেব নরোত্তম বুদ্ধকে চঙ্ক্রমণ করতে দেখেছিলাম।

৩৬. সললপুষ্প সংগ্রহ করে আমি বুদ্ধকে দান করেছিলাম। তখন মহাবীর বুদ্ধ দিব্যগন্ধযুক্ত সললপুষ্পের গন্ধ শুঁকেছিলেন।

৩৭. লোকনায়ক মহাবীর বিপস্সী সম্বুদ্ধ সেগুলো হাতে নিয়ে আমার সামনেই সললপুষ্পের গন্ধ শুঁকেছিলেন।

৩৮. আমি অতীব প্রসন্নমনে দ্বিপদশ্রেষ্ঠ বুদ্ধকে বন্দনা করার পর হাত জোড় করে পুনরায় পর্বতে চলে গিয়েছিলাম।

৩৯. আজ থেকে একানব্বই কল্প আগে আমি যেই পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৪০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সললপুষ্পিয় স্থবির এই গাথাগুলো ভাষণ করেছিলেন।

সললপুষ্পিয় স্থবির অপদান দশম সমাপ্ত।

মন্দারবপুষ্পিয় বর্গ সপ্তত্রিংশ সমাপ্ত।


 

৩৮. বোধিবন্দনা বর্গ
১. বোধিবন্দক স্থবির অপদান
১. সেই সময় ধরণীজাত হরিদ্বর্ণ পাটলী বোধিবৃক্ষকে আমি একাংশ করে হাত জোড় করে বন্দনা করেছিলাম।

২-৩. আমি হাত জোড় করে পরম গৌরব-সহকারে ভিতর শুদ্ধ, বাহির শুদ্ধ, সুবিমুক্ত, অনাসক্ত, লোকপূজিত, করুণা-জ্ঞানসাগর সাক্ষাৎ বিপস্সী সম্বুদ্ধের ন্যায় পাটলী বোধিবৃক্ষকে বন্দনা করেছিলাম।

৪. আজ থেকে একানব্বই কল্প আগে আমি যেই বোধিবৃক্ষকে বন্দনা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বোধিবৃক্ষ বন্দনারই ফল।

৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বোধিবন্দক স্থবির এই গাথাগুলো ভাষণ করেছিলেন।

বোধিবন্দক স্থবির অপদান প্রথম সমাপ্ত।

২. পাটলীপুষ্পিয় স্থবির অপদান
৬. স্বয়ম্ভূ অগ্রপুদ্গল জিন বিপস্সী ভগবান সশিষ্য পরিবেষ্টিত হয়ে বন্ধুমতি নগরে প্রবেশ করেছিলেন।

৭. আমি তখন আমার মাথায় তিনটি পাটলীপুষ্প স্থাপন করে স্নান করার ইচ্ছায় নদীর ঘাটে গিয়েছিলেন।

৮-৯. বন্ধুমতি নগর হতে বের হয়ে ইন্দ্রপরীর ন্যায় আলোকোজ্জ্বল, সূর্যের ন্যায় প্রবল তেজস্বী, বাঘের ন্যায় প্রবল পরাক্রমী ও অভিজাত পশুরাজ সিংহের ন্যায় লোকনায়ক শ্রমণশ্রেষ্ঠ বুদ্ধ ভিক্ষুসংঘ পরিবেষ্টিত হয়ে চলে যাচ্ছিলেন। আমি তাকে দেখতে পেয়েছিলাম।

১০. তখন আমি ক্লেশমল বিধৌত সুগত বুদ্ধশ্রেষ্ঠের প্রতি অতীব প্রসন্ন হয়ে তিনটি পুষ্প নিয়ে পূজা করেছিলাম।

১১. আজ থেকে একানব্বই কল্প আগে আমি যেই পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

১২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পাটলীপুষ্পিয় স্থবির এই গাথাগুলো ভাষণ করেছিলেন।

পাটলীপুষ্পিয় স্থবির অপদান দ্বিতীয় সমাপ্ত।

৩. ত্রি-উৎপলমালিয় স্থবির অপদান
১৩. চন্দ্রভাগা নদীতীরে তখন আমি এক বানর হয়েছিলাম। একদিন আমি পর্বতের মধ্যে উপবিষ্ট বিরজ বুদ্ধকে দেখতে পেয়েছিলাম।

১৪. সর্বদিক আলোকিত করা সুপুষ্পিত শালবৃক্ষের ন্যায় মহাপুরুষ লক্ষণ ও অনুব্যঞ্জনসম্পন্ন বুদ্ধকে দেখে আমি ভীষণভাবে খুশি হয়েছিলাম।

১৫. আমি অতীব উদগ্রমনে ও প্রীতিপূর্ণ আনন্দিত চিত্তে তিনটি উৎপলপুষ্প মাথার ওপর দান করেছিলাম।

১৬. মহর্ষি ফুস্স বুদ্ধকে পুষ্পপূজা করার পর আমি সগৌরবে উত্তরমুখী হয়ে চলে গিয়েছিলাম।

১৭. আমি অতীব প্রসন্নমনে ভগবানকে পেছন ফেলে চলে যাচ্ছিলাম। এমন সময় আমি গিরিখাদে পড়ে মৃত্যুবরণ করেছিলাম।

১৮. সেই সুকৃত কর্মের প্রভাবে ও প্রার্থনাবলে আমি পূর্বের বানরজন্ম ত্যাগ করে তাবতিংস দেবলোকে জন্মেছিলাম।

১৯. আমি তিনশতবার দেবলোকে দেবরাজত্ব করেছিলাম এবং পাঁচশতবার চক্রবর্তী রাজা হয়েছিলাম।

২০. আজ থেকে বিরানব্বই কল্প আগে আমি যেই পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

২১. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ত্রি-উৎপলমালিয় স্থবির এই গাথাগুলো ভাষণ করেছিলেন।

ত্রি-উৎপলমালিয় স্থবির অপদান তৃতীয় সমাপ্ত।

৪. পট্টিপুষ্পিয় স্থবির অপদান
২২. মহর্ষি পদুমুত্তর সম্বুদ্ধ যখন পরিনির্বাপিত হলেন, তখন বহু মানুষ সমবেত হয়ে তাঁর শরীর কাঁধে করে নিয়ে যাচ্ছিলেন।

২৩. পদুমুত্তর বুদ্ধের শরীর নিয়ে যাওয়ার সময় সুমধুর সুরে ভেরি বাজানো হচ্ছিল। আমি তখন অতীব প্রসন্নমনে পট্টিপুষ্প দিয়ে শরীর পূজা করেছিলাম।

২৪. আজ থেকে লক্ষকল্প আগে আমি যেই পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার শরীর পূজারই ফল।

২৫. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

২৬. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

২৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পট্টিপুষ্পিয় স্থবির এই গাথাগুলো ভাষণ করেছিলেন।

পট্টিপুষ্পিয় স্থবির অপদান চতুর্থ সমাপ্ত।

৫. সপ্তপর্ণিয় স্থবির অপদান
২৮. লোকনায়ক সুমন সম্বুদ্ধ পৃথিবীতে জন্ম নিলে পরে আমি অতীব প্রসন্নমনে সপ্তপর্ণীবৃক্ষ দিয়ে পূজা করেছিলাম।

২৯. আজ থেকে লক্ষকল্প আগে আমি যেই সপ্তপর্ণীবৃক্ষ দিয়ে পূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার সপ্তপর্ণীবৃক্ষ দিয়ে পূজা করারই ফল।

৩০. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

৩১. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৩২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সপ্তপর্ণিয় স্থবির এই গাথাগুলো ভাষণ করেছিলেন।

সপ্তপর্ণিয় স্থবির অপদান পঞ্চম সমাপ্ত।

৬. গন্ধমুষ্টিয় স্থবির অপদান
৩৩. পরিনির্বাপিত ভগবান বুদ্ধের জন্য শ্মশান তৈরির নানাবিধ সুগন্ধী দ্রব্য সংগৃহীত হয়েছিল। আমি তাতে অতীব প্রসন্নমনে এক মুষ্টি সুগন্ধী দ্রব্য দান দিয়ে পূজা করেছিলাম।

৩৪. আজ থেকে লক্ষকল্প আগে আমি যেই শ্মশানে সুগন্ধী দিয়ে পূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার সুগন্ধী দিয়ে পূজা করারই ফল।

৩৫. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

৩৬. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৩৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান গন্ধমুষ্টিয় স্থবির এই গাথাগুলো ভাষণ করেছিলেন।

গন্ধমুষ্টিয় স্থবির অপদান ষষ্ঠ সমাপ্ত।

৭. চিতক পূজক স্থবির অপদান
৩৮. পদুমুত্তর ভগবান পরিনির্বাপিত হওয়ার পর তাঁর শরীর শ্মশানমঞ্চে তোলা হলে আমি তাঁকে শালপুষ্প দিয়ে পূজা করেছিলাম।

৩৯. আজ থেকে লক্ষকল্প আগে আমি যেই পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার শ্মশান পূজারই ফল।

৪০. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

৪১. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৪২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান চিতক পূজক স্থবির এই গাথাগুলো ভাষণ করেছিলেন।

চিতক পূজক স্থবির অপদান সপ্তম সমাপ্ত।

৮. সুমন তালবণ্টিয় স্থবির অপদান
৪৩. আমি সিদ্ধার্থ ভগবানকে একটি তালপাতার পাখা দান করেছিলাম। এবং সেই সুমনপুষ্পে প্রতিচ্ছন্ন মহার্ঘ তালপাতার পাখাটি ধারণ করেছিলাম

৪৪. আজ থেকে চুরানব্বই কল্প আগে আমি যেই তালপাতার পাখা দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার তালপাতার পাখা দানেরই ফল।

৪৫. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

৪৬. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৪৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সুমন তালবণ্টিয় স্থবির এই গাথাগুলো ভাষণ করেছিলেন।

সুমন তালবণ্টিয় স্থবির অপদান অষ্টম সমাপ্ত।

৯. সুমনদামিয় স্থবির অপদান
৪৮. স্নাতক তপস্বী সিদ্ধার্থ ভগবানের সামনে দাঁড়িয়ে আমি সুমনপুষ্পমাল্য ধারণ করেছিলাম।

৪৯. আজ থেকে চুরানব্বই কল্প আগে আমি যেই পুষ্পমাল্য ধারণ করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার পুষ্পমাল্য ধারণ করারই ফল।

৫০. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

৫১. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৫২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সুমনদামিয় স্থবির এই গাথাগুলো ভাষণ করেছিলেন।

সুমনদামিয় স্থবির অপদান নবম সমাপ্ত।

১০. কাসুমারিফলদায়ক স্থবির অপদান
৫৩. পর্বত-অভ্যন্তরে উপবিষ্ট কণিকারপুষ্পের মতো উজ্জ্বল, ত্রিলোকশ্রেষ্ঠ, নরোত্তম বিরজ বুদ্ধকে আমি দেখতে পেয়েছিলাম।

৫৪. আমি অতীব প্রসন্নমনে নতশিরে হাত জোড় করেছিলাম এবং কাসুমারিফল হাতে নিয়ে বুদ্ধশ্রেষ্ঠকে দান করেছিলাম।

৫৫. আজ থেকে একত্রিশ কল্প আগে আমি যেই ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ফলদানেরই ফল।

৫৬. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

৫৭. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৫৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কাসুমারিফলদায়ক স্থবির এই গাথাগুলো ভাষণ করেছিলেন।

কাসুমারিফলদায়ক স্থবির অপদান দশম সমাপ্ত।

বোধিবন্দনা বর্গ অষ্টত্রিংশ সমাপ্ত।


 

৩৯. অবটফল বর্গ
১. অবটফলদায়ক স্থবির অপদান
১. শতরশ্মি অপরাজিত স্বয়ম্ভূ ভগবান সম্বুদ্ধ বিবেকসুখে অবস্থানের ইচ্ছায় ভিক্ষার জন্য বহির্গত হয়েছিলেন।

২. নরশ্রেষ্ঠ বুদ্ধকে দেখে আমি ফল হাতে নিয়ে তার নিকট উপস্থিত হয়েছিলাম এবং প্রসন্নমনে অবটফল দান করেছিলাম।

৩. আজ থেকে চুরানব্বই কল্প আগে আমি যেই ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ফলদানেরই ফল।

৪. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

৫. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অবটফলদায়ক স্থবির এই গাথাগুলো ভাষণ করেছিলেন।

অবটফলদায়ক স্থবির অপদান প্রথম সমাপ্ত।

২. লবুজদায়ক স্থবির অপদান
৭. সেই সময় আমি বন্ধুমতি নগরের একজন আরামিক ছিলাম। একদিন আমি বিরজ বুদ্ধকে সুনীল আকাশপথ দিয়ে যেতে দেখেছিলাম।

৮. আমি লবুজফল হাতে নিয়ে বুদ্ধশ্রেষ্ঠকে দান করেছিলাম। মহাযশস্বী বুদ্ধ আকাশে দাঁড়িয়েই আমার দান গ্রহণ করেছিলেন।

৯. আমার ইহজীবনেই হিতসুখের জন্যে ভীষণ ভক্তিপ্রবণ মন নিয়ে আমি অতীব প্রসন্নমনে বুদ্ধকে ফল দান করেছিলাম।

১০. তার ফলে আমি বিপুল সুখ ও প্রীতি লাভ করেছিলাম। আমি যেখানেই জন্মগ্রহণ করি না কেন সেখানে আমার জন্য রত্ন উৎপন্ন হতো।

১১. আজ থেকে একানব্বই কল্প আগে আমি যেই ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ফলদানেরই ফল।

১২. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

১৩. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান লবুজদায়ক স্থবির এই গাথাগুলো ভাষণ করেছিলেন।

লবুজদায়ক স্থবির অপদান দ্বিতীয় সমাপ্ত।

৩. উদুম্বরফলদায়ক স্থবির অপদান
১৫. পুরুষুত্তম বুদ্ধ বিনতা নদীতীরে অবস্থান করছিলেন। একদিন আমি ভীষণরকম একাগ্র, সুসমাহিত বিরজ বুদ্ধকে দেখতে পেয়েছিলাম।

১৬. তখন আমি আমার ক্লেশমল বিধৌত করার জন্য অতীব প্রসন্নমনে উদুম্বরফল হাতে নিয়ে বুদ্ধশ্রেষ্ঠকে দান করেছিলাম।

১৭. আজ থেকে একানব্বই কল্প আগে আমি যেই ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ফলদানেরই ফল।

১৮. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

১৯. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

২০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান উদুম্বরফলদায়ক স্থবির এই গাথাগুলো ভাষণ করেছিলেন।

উদুম্বরফলদায়ক স্থবির অপদান তৃতীয় সমাপ্ত।

৪. পিলক্ষফলদায়ক স্থবির অপদান
২১. গভীর অরণ্যে মহাযশস্বী অর্থদর্শী বুদ্ধকে দেখে আমি অতীব প্রসন্নমনে পিলক্ষফল দান করেছিলাম।

২২. আজ থেকে একশত আঠারো কল্প আগে আমি যেই ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ফলদানেরই ফল।

২৩. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

২৪. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

২৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পিলক্ষফলদায়ক স্থবির এই গাথাগুলো ভাষণ করেছিলেন।

পিলক্ষফলদায়ক স্থবির অপদান চতুর্থ সমাপ্ত।

৫. ফারুসফলদায়ক স্থবির অপদান
২৬. পরম পূজনীয় সুবর্ণবর্ণ সম্বুদ্ধ রথে চড়ে যাচ্ছিলেন। এমন সময় আমি তাঁকে ফারুসফল (তেঁতুল বা কাগজি লেবু?) দান করেছিলাম।

২৭. আজ থেকে একানব্বই কল্প আগে আমি যেই ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ফলদানেরই ফল।

২৮. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

২৯. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৩০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ফারুসফলদায়ক স্থবির এই গাথাগুলো ভাষণ করেছিলেন।

ফারুসফলদায়ক স্থবির অপদান পঞ্চম সমাপ্ত।

৬. বল্লিফলদায়ক স্থবির অপদান
৩১. তখন বহু মানুষ একসঙ্গে মিলে বনে গিয়েছিলেন। সেখানে ফল খুঁজতে খুঁজতে ফল পেয়েও গিয়েছিলেন।

৩২. সেখানে আমি হঠাৎ অপরাজিত স্বয়ম্ভূ সম্বুদ্ধকে দেখতে পেয়েছিলাম এবং অতীব প্রসন্নমনে বল্লিফল (একজাতীয় লতাফল) দান করেছিলাম।

৩৩. আজ থেকে একত্রিশ কল্প আগে আমি যেই ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ফলদানেরই ফল।

৩৪. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

৩৫. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৩৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বল্লিফলদায়ক স্থবির এই গাথাগুলো ভাষণ করেছিলেন।

বল্লিফলদায়ক স্থবির অপদান ষষ্ঠ সমাপ্ত।

৭. কদলিফলদায়ক স্থবির অপদান
৩৭. আমি কণিকার পুষ্পের মতো উজ্জ্বল, ভরা পূর্ণিমার চাঁদের ন্যায় স্নিগ্ধ ও দ্বীপবৃক্ষের ন্যায় জ্যোতির্ময় লোকনায়ক বুদ্ধকে দেখতে পেয়েছিলাম।

৩৮. আমি তখন কলা হাতে নিয়ে শাস্তাকে দান করেছিলাম এবং প্রসন্নচিত্তে বন্দনা করে চলে গিয়েছিলাম।

৩৯. আজ থেকে একত্রিশ কল্প আগে আমি যেই ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ফলদানেরই ফল।

৪০. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

৪১. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৪২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কদলিফলদায়ক স্থবির এই গাথাগুলো ভাষণ করেছিলেন।

কদলিফলদায়ক স্থবির অপদান সপ্তম সমাপ্ত।

৮. পনসফলদায়ক স্থবির অপদান
৪৩. সেই সময় অজ্জুনো নামক পচ্চেক সম্বুদ্ধ হিমালয়ে বসবাস করছিলেন। তিনি ছিলেন ভিক্ষাচারসম্পন্ন ও সমাধিকুশল মুনি।

৪৪. প্রাণরক্ষাকারী বিশাল একটি কাঠাল নিয়ে পাতার ওপর রেখে আমি শাস্তাকে দান করেছিলাম।

৪৫. আজ থেকে একত্রিশ কল্প আগে আমি যেই ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ফলদানেরই ফল।

৪৬. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

৪৭. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৪৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পনসফলদায়ক স্থবির এই গাথাগুলো ভাষণ করেছিলেন।

পনসফলদায়ক স্থবির অপদান অষ্টম সমাপ্ত।

৯. সোণকোটিবীস স্থবির অপদান
৪৯-৫০. বিপস্সী ভগবানের প্রবচন তথা উপদেশ শুনে আমি অতীব প্রসন্নমনে বন্ধুমা রাজধানীতে একটি গুহা তৈরি করে উক্ত গুহার সমস্ত জায়গা বস্ত্রে আচ্ছাদিত করে চৌদিকের সংঘকে দান করেছিলাম এবং প্রার্থনা করেছিলাম।

৫১. সম্বুদ্ধের কাছে প্রার্থনা করেছিলাম যে, আমি যেন প্রব্রজ্যা লাভ করতে পারি এবং পরমা শান্তি অনুত্তর নির্বাণ লাভ করতে পারি।

৫২. পূর্বকৃত পুণ্য-প্রভাবে নব্বই কল্প ধরে আমি কৃতপুণ্য দেবতা ও মনুষ্য হয়ে বিরোচিত হয়েছিলাম।

৫৩. পরিশেষে আমি এই অন্তিম জন্মে চম্পা নগরে এক প্রধান শ্রেষ্ঠীর ঘরে একমাত্র পুত্র হয়ে জন্মগ্রহণ করেছি।

৫৪. আমার জন্মের সংবাদ শোনার পর আমার পিতার এই ইচ্ছা উৎপন্ন হলো যে, আমি কুমারকে অন্যূন বিশ কোটি ধন দেব।

৫৫. তখন আমার উভয় পদতলে চার আঙুল প্রমাণ অতীব সূক্ষ্ম, মৃদুস্পর্শ তুলার ন্যায় শুভ্র লোমজাত হয়েছিল।

৫৬. বিগত নব্বই কল্প এবং এই এক কল্পব্যাপী বিস্তৃত সময়ে অনাচ্ছাদিত ভূমিতে আমার পা পড়েছে বলে আমার জানা নেই।

৫৭. আমার বহুল প্রার্থিত অনাগারিক প্রব্রজ্যা আমি লাভ করেছি এবং অর্হত্ত্ব লাভ করে এখন আমি পুরোপুরি শীতিভূত, নিবৃত।

৫৮. এখন আমি সর্বজ্ঞ সর্বদর্শী বুদ্ধ কর্তৃক স্বীকৃত যে, আমিই আরব্ধবীর্যগণের মধ্যে শ্রেষ্ঠ। এখন আমি ক্ষীণাসব অর্হৎ, ষড়াভিজ্ঞ ও মহাঋদ্ধিমান।

৫৯. আজ থেকে একানব্বই কল্প আগে আমি যেই দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার গুহা দানেরই ফল।

৬০. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

৬১. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৬২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

৬৩. ভিক্ষুসংঘের মধ্যে শ্রেষ্ঠ কোটিবীস সোণ স্থবির অনোতপ্ত মহানদীতে নিজের সম্বন্ধে জিজ্ঞাসিত প্রশ্নের উত্তর এভাবেই দিয়েছিলেন।

ঠিক এভাবেই আয়ুষ্মান সোণকোটিবীস স্থবির এই গাথাগুলো ভাষণ করেছিলেন।

সোণকোটিবীস স্থবির অপদান নবম সমাপ্ত।

১০. পূর্বকর্ম পিলোতিক বুদ্ধ অপদান
৬৪-৬৫. অনোতপ্ত নদীর পাশে নানাবিধ রত্ন ও সুগন্ধের মহাসমারোহে রমণীয় শিলাসনে বসে সুবৃহৎ ভিক্ষুসংঘ-পরিবৃত লোকনায়ক সম্যকসম্বুদ্ধ নিজের পূর্বকৃত কর্ম সম্বন্ধে সবিস্তার বর্ণনা দিয়েছিলেন।

৬৬. হে ভিক্ষুগণ, আমার পূর্বকৃত পিলোতিক (অনাবৃত) কর্মের কথা মন দিয়ে শোন, যা বুদ্ধত্ব লাভের পরও বিপাক দান করে থাকে।

(১)

৬৭. পূর্বে কোনো এক জন্মে আমি মুনালি নামক এক ধূর্ত ছিলাম। তখন আমি নির্দোষ পচ্চেক-বুদ্ধ সুরভিকে মিথ্যা অপবাদ দিয়েছিলাম।

৬৮. সেই কর্মের ফলে আমি দীর্ঘকালব্যাপী নিরয়ে অবস্থান করেছিলাম। সেখানে আমি কঠিন নারকীয় দুঃখ ভোগ করেছিলাম।

৬৯. পরিশেষে আমি এই অন্তিম জন্মে এসেও অন্যতীর্থিয়দের লেলিয়ে দেওয়া সুন্দরী নামক রমণীর দ্বারা মিথ্যা অপবাদের শিকার হয়েছি।

(২)

৭০. সর্বাভিভূতকারী বুদ্ধের নন্দ নামক এক শ্রাবক ছিল। তাকে মিথ্যা অপবাদ দেওয়ার ফলে আমাকে সুদীর্ঘকালব্যাপী নিরয়বাস করতে হয়েছিল।

৭১. আমি দশ হাজার বৎসরব্যাপী নিরয়ে অবস্থান করেছিলাম। তারপর মানুষ হয়ে জন্ম নেওয়ার পরও আমি বহু মিথ্যা অপবাদের শিকার হয়েছি।

৭২. পরিশেষে এই অন্তিম জন্মে এসেও চিঞ্চা মানবিকা আমাকে বিশাল জনসম্মুখে মিথ্যা অপবাদ দিয়েছে।

(৩)

৭৩. আমি তখন বহুজনপূজ্য শ্রুতিধর ব্রাহ্মণ ছিলাম। আমি মহাবনে পাঁচশতজন মানবকে মন্ত্র শিক্ষা দিতাম।

৭৪. একদিন সেখানে এক পঞ্চভিজ্ঞালাভী, মহাঋদ্ধিধর ভয়ানক ঋষি এসেছিলেন। আমি তাকে দেখে বিনা দোষে মিথ্যা অপবাদ দিয়েছিলাম।

৭৫. তারপর আমি আমার শিষ্যদের বলেছিলাম যে, এই ঋষি কামভোগী। আমার কথায় তারাও সায় দিয়েছিল।

৭৬. তারপর আমার সেই সকল শিষ্যরা ঘরে ঘরে ভিক্ষা করার সময় লোকদেরও বলেছিল যে, এই ঋষি কামভোগী।

৭৭. সেই কর্মের ফলে এই পাঁচশতজন ভিক্ষুও অন্যতীর্থিয়দের লেলিয়ে দেওয়া সুন্দরী নামক রমণীর দ্বারা মিথ্যা অপবাদের শিকার হয়েছে।

(৪)

৭৮. পূর্বে আমি সম্পত্তির কারণে বৈমাত্রেয় ভাইকে হত্যা করেছিলাম, তাকে উঁচু গিরিখাদ থেকে ফেলে দিয়ে শিলাপিষ্ট করেছিলাম।

৭৯. সেই কর্মের ফলে দেবদত্ত আমাকে শিলা নিক্ষেপ করেছে এবং এক টুকরা পাথরের আঘাতে আমার পায়ের আঙুল কেটে গিয়েছে।

(৫)

৮০. অতীতে আমি বালক অবস্থায় বিশাল পথে খেলা করার সময় এক পচ্চেক-বুদ্ধকে দেখে তাকে লক্ষ করে ধারাবাহিকভাবে টুকরো টুকরো ঢিল ছুঁড়ে মেরেছিলাম।

৮১. সেই কর্মের ফলে এই অন্তিম জন্মে এসেও দেবদত্ত আমাকে হত্যা করার জন্যে একঝাঁক গুপ্তহত্যাকারী লেলিয়ে দিয়েছে।

(৬)

৮২. পূর্বে আমি হাতির পিঠে করে যাবার সময় এক পিণ্ডচারণরত পচ্চেক-বুদ্ধকে হাতি দিয়ে আক্রমণ করেছিলাম।

৮৩. সেই কর্মের ফলে নালাগিরি হাতি মদমত্ত হয়ে পর্বত কন্দর হতে বেরিয়ে এসে আমাকে আক্রমণ করতে উদ্যত হয়েছে।

(৭)

৮৪. পূর্বে আমি যখন রাজা ছিলাম তখন ছুড়িকাঘাতে এক ব্যক্তিকে হত্যা করেছিলাম। সেই কর্মের ফলে আমি নিরয়ে তুষের ন্যায় দগ্ধ হয়েছিলাম।

৮৫. পরিশেষে সেই কর্মের ফলে এখনো আমার পায়ের চামরায় ভীষণভাবে পীড়া অনুভব করি। কর্ম কখনো বিনষ্ট হবার নয়।

(৮)

৮৬. পূর্বে আমি কৈবর্তগ্রামে এক বালক ছিলাম। অন্যেরা মাছ মারতেছে দেখে আমি মনে মনে আনন্দিত হয়েছিলাম।

৮৭. সেই কর্মের ফলে এই জন্মে আমার মাঝে মাঝে শিরপীড়া দেখা দিত। উলেৱখ্য, সেই সময় সমস্ত মাছই নিহত হয়েছিল।

(৯)

৮৮. পূর্বে আমি ফুস্স ভগবানের শিষ্যদের এই বলে ভর্ৎসনা করেছিলাম, যবই (গম) খাও, ভোজন কর। শালি ভাত ভোজন করবে না।

৮৯. সেই কর্মের ফলে আমাকে এক ব্রাহ্মণের দ্বারা নিমন্ত্রিত হয়ে বৈরঞ্জতে তিনমাস যাবৎ যব খেয়েই বসবাস করতে হয়েছে।

(১০)

৯০. আমি বুদ্ধশূন্য কল্পে এক মল্লপুত্রকে পিঠে আঘাত করেছিলাম। সেই কর্মের ফলে আমার মাঝে মাঝে পিঠে ব্যথা দেখা দিত।

(১১)

৯১. পূর্বে আমি একজন চিকিৎসক ছিলাম। তখন শ্রেষ্ঠীপুত্রকে আমি রক্তামাশয় হওয়ার জন্য ওষুধ দিয়েছিলাম। সেই কর্মের ফলে এই জন্মে আমারও রক্তামাশয় হয়েছে।

(১২)

৯২. আমি তখন জ্যোতিপাল ব্রাহ্মণ হয়ে সুগত কস্সপ বুদ্ধকে বলেছিলাম, সেই মুণ্ডিত মস্তকের কোথায় বোধিজ্ঞান! বোধিজ্ঞান লাভ করা পরম দুর্লভ।

৯৩. সেই কর্মের ফলে আমাকে অতীব দুষ্কর-চর্যা অনুশীলন করতে হয়েছে। ছয় বৎসর ধরে উরুবেলায় কঠোর তপস্যা করে বোধিজ্ঞান লাভ করতে হয়েছে।

৯৪. এই মার্গ অনুসরণ করে আমি উত্তম বোধিজ্ঞান লাভ করতে পারিনি। পূর্বকৃত কর্ম দ্বারা প্ররোচিত হয়ে আমি ভুলপথেই মুক্তি খুঁজেছি।

৯৫. এখন আমার সমস্ত পাপ-পুণ্য পরিক্ষীণ হয়েছে, আমার সমস্ত সন্তাপ বর্জিত হয়েছে। এখন আমি শোকমুক্ত, উপধিহীন ও সম্পূর্ণ অনাসক্ত হয়েই পরিনির্বাপিত হবো।

৯৬. ভিক্ষুসংঘের মধ্যে শ্রেষ্ঠ, সর্ববিধ অভিজ্ঞা ও বলপ্রাপ্ত জিন অনোতপ্ত মহানদীতে নিজের সম্বন্ধে এভাবেই বর্ণনা করেছিলেন।

ঠিক এভাবেই ভগবান বুদ্ধ নিজের পূর্বজীবনের কাহিনি পিলোতিক কর্ম নামক বুদ্ধ-অপদান ধর্মপর্যায় ভাষণ করেছিলেন।

[পূর্বকর্ম পিলোতিক বুদ্ধ অপদান দশম সমাপ্ত।

অবটফল বর্গ উনচত্বারিংশ সমাপ্ত।


 

৪০. পিলিন্দবচ্ছ বর্গ
১. পিলিন্দবচ্ছ স্থবির অপদান
১. হংসবতী নগরে আমি এক দ্বাররক্ষক ছিলাম। আমার ঘরে তখন বিপুল অমিত ভোগসম্পত্তির সমারোহ ছিল।

২. একদিন আমি নির্জনে আমার বিশাল প্রাসাদে বসে মনে মনে এইরূপ ভাবতে লাগলাম।

(আনুক্রমিক চিন্তা)

৩. আমার অন্তঃপুরে ধনসম্পত্তির পরিমাণ ব্যাপক হারে বৃদ্ধি পেয়েছে। একদিন হয়তো পৃথিবীশ্বর রাজা আনন্দও বেদখল করতে নিতে পারেন।

৪. জগতে এখন মহামুনি সম্যকসম্বুদ্ধ উৎপন্ন হয়েছেন। এদিকে আমারও প্রভূত বিষয়সম্পত্তি আছে। তাই আমি ইচ্ছেমতো শাস্তাকে দান করব।

৫. পদুম রাজপুত্র ইতিপূর্বে হস্তীনাগ, পালঙ্ক প্রভৃতি বহু মুল্যবান জিনিস বুদ্ধকে দান করেছেন।

৬. আমিও অনুত্তর পুণ্যক্ষেত্র সংঘের উদ্দেশে দান করব, যা অন্যেরা এখনো দান দেয়নি। এতে করে আমি আদিকর্মিক হবো।

৭. এভাবে চিন্তা করার পর আমি আমার সংকল্প পূরণের জন্যে এই দানযজ্ঞে কী কী সুখপ্রদ জিনিসপত্র দান দেওয়া যায় সে-বিষয়ে ভাবতে লাগলাম।

৮. আমি অনুত্তর পুণ্যক্ষেত্র সংঘের উদ্দেশে এমন জিনিস দান করব, যা অন্য কেউই এখনো দান করেনি।

(দানীয় বস্তু তৈরি)

৯. তখন আমি নলকারদের কাছে গিয়ে তাদের দিয়ে ছাতা তৈরি করিয়েছিলাম। এক লক্ষ ছাতা তৈরি করিয়ে এক জায়গায় জড়ো করেছিলাম।

১০. তারপর আমি এক লক্ষ বস্ত্র ও এক লক্ষ পাত্র এক জায়গায় জড়ো করেছিলাম।

১১. ব্যাবহারোপযোগী ক্ষুর, সুচ ও নেইল কাটার তৈরি করিয়ে ছাতাগুলোর নিচে রেখেছিলাম।

১২. তালপাতার পাখা, ময়ূরপুচ্ছের দ্বারা তৈরি পাখা, জলছাকনী ও তৈলাধার তৈরি করিয়েছিলাম।

১৩. সুচ রাখার পাত্র, অংশবন্ধনী, কায়বন্ধনী ও সুনির্মিত পাত্র তৈরি করিয়েছিলাম।

১৪. পরিভোগ্য ভাজনে ও লৌহপাত্রে ভৈষজ্যপূর্ণ করে ছাতাগুলোর নিচে রেখেছিলাম।

১৫. বচ, উশীর, যষ্টিমধু, পিপ্‌ফলী, মরিচ, হরিতকী ও আদা প্রভৃতি উক্ত ভাজনসমূহে পূরণ করেছিলাম।

১৬. জুতা, স্যান্ডেল, তাওয়াল ও সুনির্মিত লাঠি প্রভৃতি তৈরি করিয়েছিলাম।

১৭-১৮. ওষুধ রাখার পাত্র, তালা-চাবি ও পঞ্চবর্ণে সুসজ্জিত তালা-চাবি রাখার পাত্র; পরিভোগ্য বস্তু, ধুমনেত্র তথা ধুমনালিকা, দীপাধার ও জলপাত্র তৈরি করিয়েছিলাম।

১৯. আমি ব্যবহারোপযোগী সাঁড়াশি বাক্স, পিপ্‌ফল (একজাতীয় সুমিষ্ট ফল), মলনিঃসারক ও ভৈষজ্যথলি তৈরি করিয়েছিলাম।

২০. হাতদানিযুক্ত লম্বা ইজি চেয়ার ও কারুকার্য-খচিত পালঙ্ক তৈরি করিয়ে উক্ত ছাতাগুলোর নিচে রেখেছিলাম।

২১. ঊর্ণগদি, তুলাগদি, চেয়ারের নরম গদি ও সুনির্মিত বালিশ তেরি করিয়েছিলাম।

২২-২৮. সিঁদুরের চূর্ণ, মধু, হাতে মালিশের জন্য তৈল, আঁঠা, সুচ, মঞ্চ, আস্তরণ, শয্যাসন, পাপোস, শয্যাসনের ব্যবহৃত দণ্ড, দাঁতের মাজন, মাথায় লেপনযোগ্য সুগন্ধী, জ্বালানি কাঠ, ফলকপীঠ, পাত্রের ঢাকনা, চামচ, চূর্ণ, রঞ্জক, সম্মার্জনী, জলপাত্র, বর্ষাসাটিক বস্ত্র, বসার আসন, কণ্ডুপ্রতিচ্ছাদনী বস্ত্র, অন্তর্বাস, উত্তরাসঙ্গ, সংঘাটি, নাক-মুখ পরিশোধক, ওষুধি লবণ, মধু, পানযোগ্য দধি, ধূপ, অন্নপিণ্ড ও মুখ মোছার বস্ত্র প্রভৃতি দানযোগ্য যা কিছু আছে এবং যা কিছু শাস্তার ব্যবহারোপযোগী। সবকিছু এক স্থানে জড়ো করে আমি আনন্দের নিকট উপস্থিত হয়েছিলাম। মহর্ষি রাজার কাছে উপস্থিত হয়ে আমি নতশিরে অভিবাদন করে এই কথা নিবেদন করেছিলাম।

(দানের অবকাশ প্রার্থনা)

২৯. উভয়েই জন্ম থেকে একত্র সংবদ্ধ, উভয়েই মনের দিক দিয়েও একই এবং সাধারণ সুখ-দুঃখে উভয়েই সমান ভুক্তভোগী।

৩০. হে অরিন্দম, জগতে চৈতসিক দুঃখ আছে। সেই দুঃখও আপনার ভাণ্ডারে জমা আছে। হে ক্ষত্রিয়, যদি পারেন ভবে সেই দুঃখকে বিদূরিত করুন।

৩১. আপনার দুঃখ আর আমার দুঃখ একই কথা। আপনার আর আমার মধ্যে যদি কোনো দুঃখ জমা থেকে থাকে, তবে এখানেই ইহার শেষ জেনে রাখুন।

৩২. হে মহারাজ, দুঃখকে দূর করা যথেষ্ট কষ্টসাধ্য, এটি জেনে রাখুন। উভয়েই বেশ শক্তিশালী। ইহাদের ত্যাগ করাও বেশ আয়াসসাধ্য।

৩৩. যতদিন আমার জীবন আছে এবং যতদিন আমার শক্তি আছে, আপনার যদি উহাদের প্রয়োজন হয়, তবে আমি অকম্পিতভাবেই আপনাকে দেব।

৩৪. হে প্রভু, আপনি ইতিপূর্বে বহু গর্জন করেছেন। আরও প্রয়োজন আছে বলে মনে হয় না। আজ আমি আপনাকে সর্বধর্মে বেশ সুপ্রতিষ্ঠিত বলেই জানি।

৩৫. “আমি এখন স্মৃতি-সহকারে দানে রত আছি। আমি যথেষ্ট বৃদ্ধ, আমাকে কষ্ট দিও না। আমাকে কষ্ট দেওয়ার তোমার কী প্রয়োজন? আমার কাছে তোমার কী প্রার্থনা তা সরাসরি বলো।”

৩৬. “হে মহারাজ, আমি অনুত্তর বুদ্ধশ্রেষ্ঠকে ইচ্ছা করি। মৃত্যুর পূর্বে আমার জীবদ্দশায় সম্বুদ্ধকে ভোজন করাতে চাই।”

৩৭. “তুমি তথাগতকে প্রার্থনা করিও না। তুমি অন্য বর চাও। বুদ্ধ আমার কাছে বহু মুল্যবান মণিরত্নসদৃশ, আমি তা অন্য কাউকে দিতে পারব না।”

৩৮. “প্রভু, আপনি আপনার জীবদ্দশায় যথেষ্ট পুণ্যকার্য করেছেন। এমন পুণ্যবানের পক্ষে অন্যকে তথাগতের পূজা করার সুযোগ দেওয়া উচিত নয় কি?”

৩৯. “মহাবীর বুদ্ধ হচ্ছেন সংরক্ষণীয়, কাউকে দেওয়ার অযোগ্য। আমি বুদ্ধকে ভাগ দিতে পারব না। তুমি অন্য যেকোনো ধনসম্পত্তির বর চাইতে পার।”

৪০. “তাহলে আমি বিচারকদের কাছে যাব। আমি তাদের বিষয়টি জিজ্ঞেস করব। তারা বিষয়টির যথোচিত মীমাংসা করে দেবেন।”

৪১. “আমি রাজাকে হাতে ধরে বিচারকের কাছে নিয়ে গিয়েছিলাম। আমি বিচারকের সামনে গিয়ে এই কথা নিবেদন করেছিলাম।

৪২. হে বিজ্ঞ বিচারক, রাজা আমাকে কোনো কিছু বাদ না রেখে এমনকি জীবনের রক্ষাভারসহ সবকিছু বর দিয়েছেন।

৪৩. আমি উপযুক্ত বর না নিয়ে তার কাছে বুদ্ধশ্রেষ্ঠকেই বর চেয়েছিলাম। আমার কথা হচ্ছে, বুদ্ধ আমাকে ভাগ দেওয়ার যোগ্য। মাননীয় বিচারক, আমার সন্দেহ দূর করুন।”

৪৪. “হে মহারাজ, আমি আপনার কথা শুনতে চাই। উভয়ের কথা শোনার পরই আমি আপনাদের সন্দেহ দূর করব।”

৪৫. “হে মহারাজ, এই ব্যক্তিকে আপনি কোনো কিছু বাদ না রেখে সর্ববিধ সম্পত্তিই দিয়েছেন, এমনকি জীবনের রক্ষাভারও।”

৪৬. “সে আমার কাছে অতি উত্তম অথচ কঠিন এক বর চেয়েছে। তার চাওয়া বর দেওয়া আমার পক্ষে সম্ভব নয় বিধায় আমি তাকে জীবনের সবকিছুই দিয়েছি।”

৪৭. “হে মহারাজ, আপনার পরাজয় হয়েছে। তথাগত বুদ্ধ একান্তই অন্যকে ভাগ দেওয়ার যোগ্য। উভয়ের সন্দেহ দূর হয়েছে। অতএব এখন যথাকর্তব্য সম্পাদন করুন।”

৪৮. রাজা সেখানে দাঁড়িয়েই বিচারককে লক্ষ করে বলেছিলেন, বেশ ভালো, তবে আমাকেও পুনরায় বুদ্ধকে পাবার অধিকার দিতে হবে।

৪৯. (বিচারক বলেছিলেন,) মহারাজ, আপনার ইচ্ছা পূর্ণ হবে। তথাগত বুদ্ধকে ভোজন করানোর পর তাকে আবারও আপনার কাছে পুনরায় ফিরিয়ে দিতে হবে।

(নিমন্ত্রণ করার কথা)

৫০. মাননীয় বিচারককে ও ক্ষত্রিয় রাজা আনন্দকে অভিবাদন করে আমি অতীব আনন্দিত মনে সম্বুদ্ধের কাছে উপস্থিত হয়েছিলাম।

৫১. স্রোতোত্তীর্ণ, অনাসক্ত সম্বুদ্ধের কাছে উপস্থিত হয়ে নতশিরে বন্দনা নিবেদনপূর্বক এই কথা নিবেদন করেছিলাম।

৫২. হে চক্ষুষ্মান, আপনার লক্ষ শিষ্যসহ আমার নিমন্ত্রণ (ফাং) গ্রহণ করুন। আমাকে আনন্দের সাগরে ভাসিয়ে দিয়ে আমার গৃহে উপস্থিত হোন।

৫৩. পরম পূজনীয় লোকবিদ চক্ষুষ্মান পদুমুত্তর ভগবান আমার সংকল্পের কথা অবগত হয়ে আমার ফাং গ্রহণ করেছিলেন।

৫৪. শাস্তা আমার ফাং গ্রহণ করেছেন জেনে বন্দনা নিবেদন করে আমি অতীব হৃষ্ট-উদগ্রচিত্তে আমার ঘরে ফিরে গিয়েছিলাম।

(দানের আয়োজন)

৫৫. আমার সমস্ত বন্ধুবান্ধব ও অমাত্যদের সমবেত করিয়ে আমি তাদের এই কথা বলেছিলাম, আমি এক অসম্ভব জ্যোতির্ময় সুদুর্লভ মণি পেয়েছি।

৫৬. আমরা তাঁকে কেন পূজা করব না? তিনি অপ্রমেয়, অনুপম, অতুলনীয়, অসদৃশ ধীর, অদ্বিতীয় জিন।

৫৭. তেমন অতুলনীয় ও অদ্বিতীয় নরোত্তমকে বুদ্ধোপযোগী দুষ্কর সেবা-পূজা করতে হবে।

৫৮. আমরা তখন নানা ধরনের পুষ্প সংগ্রহ করে একটি পুষ্পমণ্ডপ তৈরি করেছিলাম। বুদ্ধোপযোগী এই পুষ্পমণ্ডপেই সর্ববিধ পূজা হবে।

৫৯. উৎপল, পদ্ম, বৎসরে একবার মাত্র ফোটা অধিমুক্তক, চম্পক ও নাগপুষ্প দিয়ে একটি মণ্ডপ তৈরি করেছিলাম।

৬০. ছাতার ছায়ায় লক্ষ আসন প্রস্তুত করেছিলাম। আমার ন্যূনতম আসনটিও শত স্বর্ণমুদ্রার অধিক মূল্যমানের।

৬১. ছাতার ছায়ায় লক্ষ আসন প্রস্তুত করেছিলাম। তারপর অন্নপানীয়ের সমস্ত রকম ব্যবস্থা করে আমি ভগবানকে সময় হয়েছে বলে জানিয়েছিলাম।

৬২. জানানোর পর পদুমুত্তর মহামুনি তাঁর লক্ষ শিষ্য পরিবেষ্টিত হয়ে আমার গৃহে উপস্থিত হয়েছিলেন।

৬৩. উপরে টাঙানো ছাতার ছায়ায় সুসজ্জিত পুষ্পমণ্ডপে পুরুষোত্তম ভগবান সশিষ্য-পরিবেষ্টিত হয়ে বসেছিলেন।

৬৪. হে চক্ষুষ্মান, ব্যবহারোপযোগী ও অনবদ্য লক্ষ ছাতা ও লক্ষ আসন আপনি গ্রহণ করুন।

৬৫. পরম পূজনীয় লোকবিদ পদুমুত্তর মহামুনি আমাকে উদ্ধার করার মানসে সেগুলো গ্রহণ করেছিলেন।

(দানকথা)

৬৬. আমি প্রত্যেক ভিক্ষুকে একটি করে পাত্র দান করেছিলাম। তারা তখন তাদের পুরোনো পাত্র ত্যাগ করে নতুন লৌহপাত্র ধারণ করেছিলেন।

৬৭. বুদ্ধ সাত দিন, সাত রাত সেই পুষ্পমণ্ডপে বসেছিলেন এবং বহু সত্ত্বকে ধর্মবোধে জাগ্রত করতে ধর্মচক্র প্রবর্তন করেছিলেন।

৬৮. এভাবে পুষ্পমণ্ডপের নিচে ধর্মচক্র প্রবর্তনের সময় চুরাশি হাজার সত্ত্বের ধর্মজ্ঞান লাভ হয়েছিল।

৬৯. সপ্তম দিনে এসে পদুমুত্তর মহামুনি ছাতার ছায়ায় বসে এই গাথাগুলো ভাষণ করেছিলেন।

(ব্যাকরণ)

৭০. যেই মানব আমাকে ঊনতাহীন শ্রেষ্ঠ দান করল, আমি এখন তার ভূয়সী প্রশংসা করব। মনোযোগ দিয়ে আমার কথা শোন।

৭১. হাতি, ঘোড়া, রথ ও চতুরঙ্গিণী পদাতিক সেনা নিত্য তাকে পরিবেষ্টিত করে থাকবে। এটি তার সর্বদানেরই ফল।

৭২. হস্তীযান, অশ্বযান, শিবিকাযান (পাল্কী) ও চাকাযুক্ত রথ নিত্য তার নিকট উপস্থিত থাকবে। এটি তার সর্বদানেরই ফল।

৭৩. সর্ববিধ অলংকারে ভূষিত ষাট হাজার রথ নিত্য তাকে পরিবেষ্টিত করে থাকবে। এটি তার সর্বদানেরই ফল।

৭৪. ষাট হাজার অলংকৃত তূর্য-ভেরী প্রতিনিয়ত তার পাশে বাজানো হবে। এটি তার সর্বদানেরই ফল।

৭৫-৭৬. ছিয়াশি হাজার সমলংকৃত, বিচিত্র বস্ত্রাভরণধারী, মাথায় মণিকুণ্ডলধারী, প্রশস্ত ও সুন্দর ভ্রূযুগলসম্পন্ন, সদা হাস্যময়, সুঢৌল নিতম্ববিশিষ্ট নারী প্রতিনিয়ত তাকে পরিবেষ্টিত করে থাকে। এটি তার সর্বদানেরই ফল।

৭৭. সে ত্রিশ হাজার কল্প দেবলোকে রমিত হবে এবং হাজারবার দেবেন্দ্র হয়ে দেবরাজ্য শাসন করবে।

৭৮. সে হাজারবার চক্রবর্তী রাজা হবে এবং প্রাদেসিক রাজা তো অসংখ্যবার হবে।

৭৯. সে দেবলোকে বসবাস করার সময় পুণ্যকর্ম-সমন্বিত হওয়ায় সমগ্র দেবলোক রত্নময় ছাতায় ছেয়ে যাবে।

৮০. সে যখনি পুষ্পবস্ত্রে তৈরি শামিয়ানা ইচ্ছা করবে, ঠিক তখনি তার চিত্তের ইচ্ছার কথা জ্ঞাত হয়ে তাকে ছায়াদান করবে।

৮১. দেবলোক হতে চ্যুত হয়ে সে পূর্বকৃত পুণ্য-প্রভাবে পরম পুণ্যবান ব্রহ্মবন্ধু হবে।

৮২. আজ থেকে লক্ষকল্প পরে জগতে ওক্কাকুকুলে গৌতম গোত্রের এক শাস্তার আবির্ভাব হবে।

৮৩. তার পূর্বকৃত পুণ্যকর্মের সমস্ত কথা অবগত হয়ে শাক্যপুত্রীয় গৌতম ভিক্ষুসংঘের মাঝে উপবিষ্ট হয়ে তাকে অগ্রস্থানে স্থাপন করবেন।

৮৪. সে পিলিন্দবচ্ছ নামক শাস্তার শ্রাবক হবে। সে দেবতা, অসুর ও গন্ধর্বদের দ্বারা পূজিত হবে।

৮৫. অনুরূপভাবে সে ভিক্ষু-ভিক্ষুণী-গৃহী সকলের অতীব প্রিয় হয়ে ও সম্পূর্ণ অনাসক্ত হয়ে অবস্থান করবে।

(দানফলের কথা)

৮৬. আজ থেকে লক্ষকল্প আগে আমি যেই কর্ম করেছিলাম, তার ফল আমি এখনো ভোগ করছি। এখন আমি সুমুক্ত এবং তীরের গতিতে আমার সমস্ত ক্লেশ দগ্ধ করেছি।

৮৭. অহো, আমি অনুত্তর পুণ্যক্ষেত্রে কত সুকর্মই না করেছি! যেখানে সুকর্ম করে আজ আমি অচলপদ নির্বাণ লাভ করেছি।

৮৮. যেই মানব সেই ঊনতাহীন শ্রেষ্ঠ দান দিয়েছিলেন, যিনি সেই দানকর্মে পূর্বগামী তথা অগ্রগামী ছিলেন, তার দানের ফল হচ্ছে এই :

(১. ছাতাদানের ফল)

৮৯. সুগত প্রমুখ গুণোত্তম সংঘকে ছাতা দান করে আমি আমার কর্মানুযায়ী আটটি সুফল ভোগ করেছি।

৯০. তার ফলে আমি শীতলতা ও উষ্ণতা কী জানি না। মলিনতা আমাকে কখনো স্পর্শ করে না। আমি হলাম সম্পূর্ণ উপদ্রবহীন। আমি সব সময় পূজিত হতাম।

৯১-৯২. আমার ত্বক হলো অত্যন্ত সূক্ষ্ম ও কোমল। মন হলো শুভ্র, নির্মল। সেই কর্মের গুণে এই শেষ জন্ম ছাড়া অন্যান্য জন্মের সময় সর্বালংকার ভূষিত লক্ষ লক্ষ ছাতা আমার মাথার ওপর ধারণ করা হতো।

৯৩. এই শেষ জন্মে এসে আমার মাথার ওপর ছাতা ধারণ করা হয় না কেন? তার কারণ হচ্ছে, আমার সমস্ত কর্মই বিমুক্তিরূপ ছাতা প্রাপ্তির উদ্দেশে নিবেদিত ও কৃত।

(২. বস্ত্রদানের ফল)

৯৪. সুগত প্রমুখ গুণোত্তম সংঘকে বস্ত্র দান করে আমি আমার কর্মানুযায়ী আটটি সুফল ভোগ করেছি।

৯৫. এই দানের ফলে সংসারে জন্মপরিভ্রমণকালে আমার গায়ের রং হতো স্নিগ্ধ, সোনা রঙা, বিরজ, নির্মল, প্রভাস্বর ও দীপ্তিমান।

৯৬. আমার মাথার ওপর সব সময় লাখো সাদা, হলুদ ও লাল বস্ত্র ধারণ করা হতো। এটি আমার বস্ত্রদানেরই ফল।

৯৭. সেই দানের ফলস্বরূপ আমি জন্মে জন্মে কৌশেয়্য বস্ত্র, কম্বল, ক্ষৌম, কার্পাস প্রভৃতি উন্নতমানের বস্ত্র লাভ করতাম।

(৩. পাত্রদানের ফল)

৯৮. সুগত প্রমুখ গুণোত্তম সংঘকে পাত্র দান করে আমি আমার কর্মানুযায়ী দশটি সুফল লাভ করেছি।

৯৯. আমি সব সময় সোনার থালায়, মণিময় থালায়, রূপার থালায় ও লৌহার থালায় করে ভোজন করতাম।

১০০. আমি উপদ্রবহীন ও সব সময় পূজিত হতাম এবং অন্ন, পানীয়, বস্ত্র ও শয্যাসন লাভ করতাম।

১০১. আমার ভোগ্যসম্পত্তি বিনষ্ট হতো না। আমি হতাম স্থিরচিত্তের অধিকারী। আমি সব সময় ধর্মকামী, অল্পক্লেশ ও অনাসক্ত হতাম।

১০২. কী দেবলোকে, কী মনুষ্যলোকে সর্বত্রই এই গুণগুলো আমায় ছায়ার ন্যায় অনুসরণ করত এবং কখনোই আমাকে ত্যাগ করত না।

(৪. ক্ষুরদানের ফল)

১০৩-১০৫. অনুরূপভাবে বুদ্ধশ্রেষ্ঠ প্রমুখ অনুত্তর সংঘকে সুনির্মিত ক্ষুর দান করে আমি আমার কর্মানুযায়ী আটটি সুফল ভোগ করেছি। সেই ক্ষুর দানের ফলে আমি সর্বত্রই সাহসী, নির্ভীক, পারমীতে বৈশারদ্যপ্রাপ্ত, ধৃতিমান, বীর্যবান ও প্রগৃহীত মনের অধিকারী হতাম। আমার ক্লেশচ্ছেদী জ্ঞান ছিল অতীব সূক্ষ্ম, অতুলনীয় ও পরম পবিত্র।

(৫. ছুড়িকা দানের ফল)

১০৬-১০৮. অনুরূপভাবে বুদ্ধ প্রমুখ অনুত্তর সংঘকে অতীব প্রসন্নমনে বহু অকর্কশ, মসৃণ, ধারালো ছুড়িকা দান করে আমি আমার কর্মানুযায়ী পাঁচটি সুফল লাভ করেছি। সেই ছুড়িকা দানের ফলে আমি কল্যাণমিত্র-সম্পত্তি, বীর্যসম্পত্তি ও ক্ষান্তি-মৈত্রীরূপ ছুড়িকা লাভ করেছি। তৃষ্ণাশল্য উৎপাটনে প্রজ্ঞারূপ অনুত্তর অস্ত্র আমি পেয়েছি এবং হীরকের ন্যায় উজ্জ্বল জ্ঞান লাভ করেছি।

(৬. সুচ দানের ফল)

১০৯. সুগত প্রমুখ গুণোত্তম সংঘকে সুচ দান করে আমি আমার কর্মানুযায়ী পাঁচটি সুফল ভোগ করেছি।

১১০-১১১. সংসারে জন্মপরিভ্রমণকালে আমি সব সময় নিঃসংশয়, অনিন্দ্য সুন্দর, মহাধনাঢ্য ও তীক্ষ্ণপ্রাজ্ঞ হতাম। আমি আমার জ্ঞান দিয়ে গম্ভীর, নিপুণ বিষয়ের অর্থ পরিস্কার দেখতে পেতাম। আমার অন্ধকারবিধ্বংসী জ্ঞান ছিল হীরক খণ্ডের ন্যায় উজ্জ্বল দ্যুতিময়।

(৭. নেইল কাটার দানের ফল)

১১২. সুগত প্রমুখ গুণোত্তম সংঘকে নেইল কাটার দান করে আমি আমার কর্মানুযায়ী পাঁচটি সুফল ভোগ করেছি।

১১৩. আমি জন্মে জন্মে সর্বত্রই বহু দাস-দাসী, গরু, ঘোড়া, ভৃত্য, নর্তকী, স্নাপক ও পাচক লাভ করেছি।

(৮. তালপাতার পাখা দানের ফল)

১১৪. সুগতকে সুন্দর তালপাতার পাখা দান করে আমি আমার কর্মানুযায়ী আটটি সুফল ভোগ করেছি।

১১৫. শীতলতা ও উষ্ণতা কী জিনিস আমি জানি না। আমার মধ্যে সামান্য পরিদাহও বিদ্যমান নেই। এমনটি আমার মনেও কোনো ধরনের উদ্বেগ, উৎকণ্ঠা, সন্তাপ নেই।

১১৬. সেই দানের ফলে আমার সমস্ত রাগাগ্নি, দ্বেষাগ্নি, মোহাগ্নি, মানাগ্নি, দৃষ্টি-অগ্নি নিবৃত হয়েছে।

(৯. ময়ূরপুচ্ছ দিয়ে তৈরি পাখা দানের ফল)

১১৭. গুণোত্তম সংঘকে ময়ূরপুচ্ছ দিয়ে তৈরি পাখা দান করে আমি এখন উপশান্ত-ক্লেশ ও নিষ্কলঙ্ক হয়ে বসবাস করছি।

(১০. জলছাকনী ও জলপাত্র)

১১৮. সুগতকে জলছাকনী ও জলপাত্র দান করে আমি আমার কর্মানুযায়ী পাঁচটি সুফল ভোগ করেছি।

১১৯. সকলকে অতিক্রম করে আমি দিব্য আয়ু লাভ করেছি। আমি সব সময় প্রতিপক্ষ চোরদের সঙ্গে নির্বিবাদী হয়েছি।

১২০. সেই দানের ফলে আমাকে কোনো প্রকার অস্ত্র-শস্ত্র, বিষ বা বিরক্তি আঘাত করতে পারে না। অকাল মরণের দেখা আমি কখনো পাইনি।

(১১. তৈলাধার দানের ফল)

১২১. সুগত ও গুণোত্তম সংঘকে তৈলাধার দান করে আমি আমার কর্মানুযায়ী পাঁচটি সুফল পেয়েছি।

১২২. আমি অতীব সুশ্রী, সুভদ্র, নম্র, সুসংহত মনের অধিকারী, অবিক্ষিপ্ত মনের অধিকারী ও সকল প্রকার রক্ষাবরণ দ্বারা সুরক্ষিত হয়েছি।

(১২. সুচ রাখার পাত্র দানের ফল)

১২৩. সুগত ও গুণোত্তম সংঘকে সুচ রাখার পাত্র দান করে আমি আমার কর্মানুযায়ী তিনটি সুফল পেয়েছি।

১২৪. সেই দানের ফলে আমি চিত্তসুখ, কায়িকসুখ ও ঈর্যাপথজনিত সুখ এই তিনটি গুণ লাভ করেছি।

(১৩. অংশবন্ধনী দানের ফল)

১২৫. জিন ও গুণোত্তম সংঘকে অংশবন্ধনী দান করে আমি আমার কর্মানুযায়ী তিনটি সুফল পেয়েছি।

১২৬. সেই দানের ফলে আমি সদ্ধর্মে নিরাপদ আশ্রয় পেয়েছি। তাতে করে আমি দ্বিতীয় কোনো ভবের কথা স্মরণ করতে পারি। সর্বত্রই আমি সুন্দর ত্বকের অধিকারী হয়েছি।

(১৪. কায়বন্ধনী দানের ফল)

১২৭. জিন ও গুণোত্তম সংঘকে কায়বন্ধনী দান করে আমি আমার কর্মানুযায়ী ছয়টি সুফল ভোগ করেছি।

১২৮. সমাধিতে আমি কখনো কম্পিত হই না। সমাধিতে আমি সব সময় বশীভূতচিত্ত হই। আমি সব সময় মিষ্টভাষী ও ঐকবদ্ধ পরিষদের অধিকারী হই।

১২৯. আমি প্রত্যুৎপন্নমতিত্বের অধিকারী হয়েছি। আমার মনে কোনো ধরনের ত্রাস বা ভয় বিদ্যমান নেই। কী দেবলোকে, কী মনুষ্যলোকে এই সমস্ত গুণ সব সময় আমার অনুসরণ করত।

(১৫. আধার তথা পাত্র দানের ফল)

১৩০. সুগত জিন ও গুণোত্তম সংঘকে পাত্র দান করে আমি পঞ্চবর্ণের উত্তরাধিকারী হয়েছি। যেকোনো পরিস্থিতিতে অসম্ভব রকম অবিচল হয়েছি।

১৩১. যেকোনো বিষয় শোনার সঙ্গে সঙ্গে মুহূর্তের মধ্যেই বুঝে ফেলতাম। আমার বোধশক্তি অতীব তীক্ষ্ণ। আমার প্রতিজ্ঞা কখনো ভঙ্গ হয় না। আমার সবকিছুই সুবিবেচনাপ্রসুত।

(১৬. ভাজন দানের ফল)

১৩২. বুদ্ধ প্রমুখ গুণোত্তম সংঘকে পরিভোগ্য ভাজন দান করে আমি আমার কর্মানুযায়ী তিনটি সুফল ভোগ করেছি।

১৩৩. (জন্মে জন্মে) আমি স্বর্ণময়, মণিময়, স্ফটিকময় ও লোহিতময় ভাজন লাভ করেছি।

১৩৪. সব সময় আমার পতিব্রতা স্ত্রী, দাস-দাসী, হস্তী, ঘোড়া, রথ, সৈন্যদল ও পরিভোগ্য সম্পত্তি পরিপূর্ণ ছিল।

১৩৫. আমি সব সময় বিবিধ বিদ্যা, মন্ত্রপদ এবং সকল প্রকার শিল্পশিক্ষা অর্জন করেছি।

(১৭. পানপাত্র দানের ফল)

১৩৬. সুগত প্রমুখ গুণোত্তম সংঘকে পানপাত্র দান করে আমি আমার কর্মানুযায়ী তিনটি সুফল ভোগ করেছি।

১৩৭. (জন্মে জন্মে) আমি স্বর্ণময়, মণিময়, স্ফটিকময় ও লোহিতময় পানপাত্র লাভ করেছি।

১৩৮. আমি পদ্মপত্রের ন্যায় স্বচ্ছ স্ফটিকময় মধুপানের পাত্র লাভ করেছি।

১৩৯. সেই দানের ফলে আমি ব্রতগুণসম্পন্ন ও বিবিধ আচার-কার্যে প্রতিপত্তিবান হয়ে এই গুণগুলো লাভ করেছি।

(১৮. ভৈষজ্য দানের ফল)

১৪০. সুগত ও গুণোত্তম সংঘকে ভৈষজ্য দান করে আমি আমার কর্মানুযায়ী দশটি সুফল ভোগ করেছি।

১৪১. সেই দানের ফলে আমি সব সময় দীর্ঘায়ুসম্পন্ন, বলবান, ধীর, সুশ্রী, যশস্বী, সুখী, নিরুপদ্রব ও পরম পূজনীয় হয়েছি। আমার কোনো ধরনের প্রিয়বিয়োগ দুঃখ নেই।

(১৯. জুতা দানের ফল)

১৪২. সুগত জিন ও গুণোত্তম সংঘকে জুতা দান দিয়ে আমি আমার কর্মানুযায়ী তিনটি সুফল ভোগ করেছি।

১৪৩. জন্মে জন্মে লক্ষ হস্তীযান, অশ্বযান ও দিব্যরথ আমাকে পরিবেষ্টিত করে থাকত।

১৪৪. জন্মে জন্মে আমার প্রতি পদবিক্ষেপে মণিময়, তাম্রময়, স্বর্ণময় ও রৌপ্যময় জুতা উৎপন্ন হতো।

১৪৫. সেই দানের ফলে আমি নিয়ম-শৃঙ্খলা, স্মৃতি ও পরিশুদ্ধ আচার-এই সমস্ত গুণ লাভ করেছি।

(২০. স্যান্ডেল দানের ফল)

১৪৬. সুগত ও গুণোত্তম সংঘকে স্যান্ডেল দান করে আমি ঋদ্ধিময় স্যান্ডেল পরে যথেচ্ছা অবস্থান করতাম।

(২১. জলমোছার বস্ত্র দানের ফল)

১৪৭. বুদ্ধ প্রমুখ গুণোত্তম সংঘকে জলমোছার বস্ত্র দান দিয়ে আমি আমার কর্মানুযায়ী পাঁচটি সুফল লাভ করেছি।

১৪৮. সেই দানের ফলে আমি সোনারঙা, বিরজ, প্রভাস্বর ও উজ্জ্বল হয়েছি। আমার শরীর আর্দ্র হলেও মোটেও মলিনতা স্পর্শ করতে পারত না। এই সমস্ত গুণ আমি জন্মে জন্মে লাভ করেছি।

(২২. লাঠি দানের ফল)

১৪৯. সুগত প্রমুখ গুণোত্তম সংঘকে সুনির্মিত লাঠি দান করে আমি আমার কর্মানুযায়ী ছয়টি সুফল ভোগ করেছি।

১৫০. আমি বহু পুত্র লাভ করেছি। আমার মধ্যে কোনো ধরনের ত্রাস বিদ্যমান থাকত না। আমি সব সময় বলবান হতাম। সকল প্রকার রক্ষাবরণ দিয়েই আমি রক্ষিত হতাম। আমার কখনো স্খলন হয়নি। আমার অতীব সুস্থির।

(২৩. ওষুধ রাখার পাত্র দানের ফল)

১৫১. সুগত প্রমুখ গুণোত্তম সংঘকে ওষুধ রাখার পাত্র দান দিয়ে আমি আমার কর্মানুযায়ী আটটি সুফল ভোগ করেছি।

১৫২. আমি সমস্ত রোগ হতে মুক্ত, সাদা, হলুদ, লাল, অনাবিল ও প্রসন্ন বিশাল চক্ষুর অধিকারী হয়েছি।

১৫৩. আমি দিব্যচোখ ও অনুত্তর প্রজ্ঞাচক্ষু লাভ করেছি। সেই দানের ফলে আমি এই সমস্ত গুণ লাভ করেছি।

(২৪. তালা-চাবি দানের ফল)

১৫৪. সুগত প্রমুখ অনুত্তর সংঘকে তালা-চাবি দান করে আমি ধর্মদ্বার খোলার জ্ঞানরূপ তালা-চাবি লাভ করেছি।

(২৫. তালা-চাবি রাখার পাত্র দানের ফল)

১৫৫. বুদ্ধ প্রমুখ গুণোত্তম সংঘকে তালা-চাবি রাখার পাত্র দান করে আমি আমার কর্মানুযায়ী সুফল ভোগ করেছি। ভবভবান্তরে জন্মপরিভ্রমণকালে আমি অল্পক্রোধী ও অল্প-আয়াসী হতাম।

(২৬. পরিভোগ্য বস্তু দানের ফল)

১৫৬. সুগত প্রমুখ গুণোত্তম সংঘকে পরিভোগ্য বস্তু দান করে আমি আমার কর্মানুযায়ী পাঁচটি সুফল ভোগ করেছি।

১৫৭. সমাধিতে আমি মোটেও কম্পিত হতাম না। সমাধি সব সময় আমার বশীভূত থাকত। আমার পরিষদ সব সময় ঐক্যবদ্ধ থাকত। আমি সব সময় মিষ্টভাষী হতাম। ভবে জন্মসঞ্চরণকালে আমার প্রভূত ভোগসম্পত্তি উৎপন্ন হতো।

(২৭. ধুমনালিকা দানের ফল)

১৫৮. সুগত জিন প্রমুখ গুণোত্তম সংঘকে ধুমনালিকা দান করে আমি আমার কর্মানুযায়ী তিনটি সুফল ভোগ করেছি।

১৫৯. সেই দানের ফলে আমার স্মৃতি সব সময় ঋজু, সুসম্বন্ধিত ও অবিচল হতো। আমি দিব্যচোখ লাভ করেছি।

(২৮. দীপাধার দানের ফল)

১৬০. সুগত জিন প্রমুখ গুণোত্তম সংঘকে দীপাধার দান করে আমি আমার কর্মানুযায়ী তিনটি সুফল ভোগ করেছি।

১৬১. সেই দানের ফলে আমি উচ্চবংশীয়, অঙ্গসম্পন্ন ও বুদ্ধপ্রশংসিত প্রজ্ঞাবান হয়েছি। এই সমস্ত গুণ আমি লাভ করেছি।

(২৯. জলসত্র দান)

১৬২. সুগত জিন প্রমুখ গুণোত্তম সংঘকে জলসত্র দান করে আমি আমার কর্মানুযায়ী দশটি সুফল ভোগ করেছি।

১৬৩. এই দানের ফলে আমি সুরক্ষিত, সুখী, মহাযশস্বী, সুগতিসম্পন্ন, বাধা-বিপত্তিহীন ও সুখুমাল হয়েছি।

১৬৪. এই জলসত্র দানের ফলে আমি বিপুল গুণবান, চলনক্ষম ও সম্পূর্ণ উদ্বেগমুক্ত হয়েছি।

১৬৫. জলসত্র দানের ফলে আমি চতুর্বর্ণ ও হস্তী-ঘোড়া-রত্নাদি লাভ করেছি এবং সেই সমস্ত রত্নাদি কখনো বিনষ্ট হতো না।

(৩০. মলনিঃসারক দানের ফল)

১৬৬. বুদ্ধ প্রমুখ গুণোত্তম সংঘকে মলনিঃসারক দান করে আমি আমার কর্মানুযায়ী পাঁচটি সুফল ভোগ করেছি।

১৬৭. আমি সর্ববিধ লক্ষণের অধিকারী হতাম। দীর্ঘায়ুসম্পন্ন, প্রজ্ঞাবান ও সমাহিতচিত্ত হতাম। এবং আমার দেহ সব সময় সকল প্রকার ক্লান্তিমুক্ত থাকত।

(৩১. পিপ্‌ফলি দানের ফল)

১৬৮. সংঘকে সুনির্মিত পাত্রে করে পিপ্‌ফলি ফল (এক জাতীয় সুমিষ্ট ফল) দান করে আমি ক্লেশধ্বংসকারক জ্ঞানরূপ অতুলনীয় সুচ লাভ করেছি।

(৩২. সণ্ডাস দানের ফল)

১৬৯. সুগত প্রমুখ গুণোত্তম সংঘকে সণ্ডাস তথা সাঁড়াশি বস্ত্র দান করে ক্লেশভঞ্জনকারী জ্ঞানরূপ অতুলনীয় সুচ লাভ করেছি।

(৩৩. নাক মোছার বস্ত্র দানের ফল)

১৭০. সুগত প্রমুখ গুণোত্তম সংঘকে নাক মোছার বস্ত্র দান করে আমি আমার কর্মানুযায়ী আটটি সুফল লাভ করেছি।

১৭১. আমি শ্রদ্ধা, শীল, লজ্জা, ভয়, শ্রুতি, ত্যাগ, ক্ষমা ও প্রজ্ঞা এই আটটি গুণের অধিকারী হয়েছি।

(৩৪. বসার আসন দানের ফল)

১৭২. সুগত প্রমুখ গুণোত্তম সংঘকে বসার আসন দান করে আমি আমার কর্মানুযায়ী পাঁচটি সুফল ভোগ করেছি।

১৭৩. আমি উচ্চকুলে জন্মেছি। আমি মহাধনাঢ্য হয়েছি। সকলেই আমাকে সেবা-সম্মান করত। আমার খ্যাতি সর্বত্র প্রচারিত হতো।

১৭৪. লাখো চতুষ্কোণবিশিষ্ট পালঙ্ক আমাকে নিত্য পরিবেষ্টিত করে থাকত। আমি সেগুলো সকলকে সমানভাবে ভাগ করে দিতাম।

(৩৫. গদি দানের ফল)

১৭৫. সুগত প্রমুখ গুণোত্তম সংঘকে বিবিধ প্রকার গদি দান করে আমি আমার কর্মানুযায়ী ছয়টি সুফল লাভ করেছি।

১৭৬. আমার গায়ের ত্বক অত্যন্ত মসৃণ, মৃদু, কোমল ও দর্শনীয়। আমি জ্ঞানপরিবার লাভ করেছি। এটি আমার গদি দানেরই ফল।

১৭৭. আমি জন্মে জন্মে তুলার ন্যায় সুকোমল শরীর, বহু চিত্রিত কট্টি বস্ত্র, উত্তম পুস্তক ও কম্বল লাভ করেছি।

১৭৮. আমি মৃদু কোমল বস্ত্র, মৃদু বেণী ও বিবিধ প্রকার বিছানার কাপড় লাভ করেছি। এটি আমার গদি দানেরই ফল।

১৭৯. যতদিন আমি নিজেকে স্মরণ করতে পারতাম, যতদিন আমি প্রাপ্তবয়স্ক না হতাম, ততদিন আমি বহু মুল্যবান ধ্যানমঞ্চে আরূঢ় থাকতাম। এটি আমার গদি দানেরই ফল।

(৩৬. বালিশ দানের ফল)

১৮০. সুগত জিন প্রমুখ গুণোত্তম সংঘকে সুনির্মিত বালিশ দান করে আমি আমার কর্মানুযায়ী ছয়টি সুফল ভোগ করেছি।

১৮১. (বালিশ দানের ফলে) আমি আমার মাথাকে সব সময় তুলাময় ও রক্তচন্দনময় নরম বালিশে রাখতাম।

১৮২. শ্রেষ্ঠমার্গ আর্য অষ্টাঙ্গিক মার্গে ও চার শ্রামণ্যফলে জ্ঞান উৎপন্ন করে আমি সব সময় অবস্থান করছি।

১৮৩. দানে, দমে, সংযমে ও অপ্রমেয় রূপসমূহে জ্ঞান উৎপন্ন করে সমস্ত কাল অবস্থান করছি।

১৮৪. ব্রতে, গুণে, প্রতিপত্তিতে ও বিবিধ আচারকর্মে জ্ঞান উৎপন্ন করে আমি সব সময় অবস্থান করছি।

১৮৫. চঙ্ক্রমণে, ভাবনায়, বীর্যে ও বোধিপক্ষীয় ধর্মে জ্ঞান উৎপন্ন করে আমি যথেচ্ছা অবস্থান করছি।

১৮৬. শীল, সমাধি, প্রজ্ঞা ও অনুত্তর বিমুক্তি-এই সমস্ত বিষয়ে জ্ঞান উৎপন্ন করে আমি সুখে অবস্থান করছি।

(৩৭. ফলকপীঠ দানের ফল)

১৮৭. সুগত জিন প্রমুখ গুণোত্তম সংঘকে ফলকপীঠ দান করে আমি আমার কর্মানুযায়ী দুটি সুফল ভোগ করেছি।

১৮৮. আমি বহু স্বর্ণময়, মণিময় ও দন্তময় শ্রেষ্ঠ পালঙ্ক লাভ করেছি। এটি আমার ফলকপীঠ দানেরই ফল।

(৩৮. পাদচৌকি দানের ফল)

১৮৯. সুগত জিন প্রমুখ গুণোত্তম সংঘকে পাদচৌকি (পা রাখার চৌকি) দান করে আমি আমার কর্মানুযায়ী দুটি সুফল ভোগ করেছি। আমি বহু যান লাভ করেছি। এটি আমার পাদচৌকি দানেরই ফল।

১৯০. দাস-দাসী, ভার্যা ও আমার অন্যান্য আশ্রিতরা সকলেই আমাকে প্রতিনিয়ত যথাযথভাবে সেবা-পরিচর্যা করত। এটি আমার পাদচৌকি দানেরই ফল।

(৩৯. মালিশযোগ্য তৈল দানের ফল)

১৯১. গুণোত্তম সংঘকে মালিশযোগ্য তৈল (মলম) দান করে আমি আমার কর্মানুযায়ী পাঁচটি সুফল ভোগ করেছি।

১৯২. আমি নিরোগী, রূপবান, অতি শীঘ্র ধর্মে নিবেদিতপ্রাণ, অন্নপানীয়লাভী ও দীর্ঘায়ুসম্পন্ন হয়েছি।

(৪০. ঘৃততৈল দানের ফল)

১৯৩. গুণোত্তম সংঘকে ঘৃততৈল দান করে আমি আমার কর্মানুযায়ী পাঁচটি সুফল ভোগ করেছি।

১৯৪. শক্তিমান, রূপবান, সুঢৌল নিতম্ববিশিষ্ট, নিরোগী ও বিশুদ্ধ হয়েছি। এটি আমার ঘৃততৈল দানেরই ফল।

(৪১. মুখপরিশোধক দানের ফল)

১৯৫. বুদ্ধ প্রমুখ গুণোত্তম সংঘকে মুখপরিশোধক (মুখসুগন্ধী) দান করে আমি আমার কর্মানুরূপ পাঁচটি সুফল ভোগ করেছি।

১৯৬. আমি বিশুদ্ধ কণ্ঠের অধিকারী ও মধুর স্বরের অধিকারী হয়েছি। আমার মুখ হতে সব সময় উৎপলগন্ধ প্রবাহিত হতো।

(৪২. দধি দানের ফল)

১৯৭. বুদ্ধ প্রমুখ গুণোত্তম সংঘকে দধি তথা দই দান করে আমি এখন অমৃতোপম কায়গতাস্মৃতিরূপ উত্তম ভাত ভোজন করছি।

(৪৩. মধু দানের ফল)

১৯৮. সুগত বুদ্ধ প্রমুখ গুণোত্তম সংঘকে বর্ণ-গন্ধ-রসবিশিষ্ট সুমধুর মধু দান করে আমি এখন অনুপম, অতুলনীয় বিমুক্তিরস পান করছি।

(৪৪. রস দানের ফল)

১৯৯. বুদ্ধ প্রমুখ গুণোত্তম সংঘকে যথাভূত রস দান করে আমি আমার কর্মানুরূপ চার ফল ভোগ করছি।

(৪৫. অন্নপানীয় দানের ফল)

২০০. বুদ্ধ প্রমুখ গুণোত্তম সংঘকে অন্নপানীয় দান করে আমি আমার কর্মানুরূপ দশটি সুফল ভোগ করছি।

২০১. আমি দীর্ঘায়ুসম্পন্ন, বলবান, ধীরস্থির, সুশ্রী, যশস্বী, সুখী, অন্নপানীয় লাভী, সচ্চরিত্র ও প্রজ্ঞাবান হয়েছি। ভবভবান্তরে জন্মসঞ্চরণকালে আমি এই সমস্ত গুণ লাভ করেছি।

(৪৬. ধূপ দানের ফল)

২০২. সুগত প্রমুখ গুণোত্তম সংঘকে ধূপ দান করে আমি আমার কর্মানুরূপ দশটি সুফল ভোগ করেছি।

২০৩. আমি জন্মে জন্মে সুগন্ধী দেহের অধিকারী যশস্বী, শীঘ্রপ্রাজ্ঞ, কীর্তিমান, তীক্ষ্ণপ্রাজ্ঞ, ভূরিপ্রাজ্ঞ ও আনন্দময় গভীর প্রজ্ঞার অধিকারী হয়েছি।

২০৪. ভবভবান্তরে জন্মসঞ্চরণকালে আমি বিপুল জবনপ্রজ্ঞার অধিকারী হয়েছি। এখন আমি সেই দানের ফলে পরম শান্তি-সুখের আধার নির্বাণ লাভ করেছি।

(দানের সাধারণ ফল)

২০৫. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

২০৬. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

২০৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পিলিন্দবচ্ছ স্থবির এই গাথাগুলো ভাষণ করেছিলেন।

পিলিন্দবচ্ছ স্থবির অপদান প্রথম সমাপ্ত।

২. সেল স্থবির অপদান
২০৮. হংসবতী নগরে আমি এক পথস্বামী ছিলাম। আমি আমার জ্ঞাতিদের একত্র করে এই কথা বলেছিলাম।

২০৯. জগতে অনুত্তর পুণ্যক্ষেত্র বুদ্ধ উৎপন্ন হয়েছেন। তিনি সমস্ত লোকের অত্যন্ত পূজনীয়।

২১০. নিগমবাসী ক্ষত্রিয়, মহাশাল ব্রাহ্মণগণ অতীব প্রসন্নমনে সামাজিক ধর্ম (নিয়ম) পালন করেছিলেন।

২১১. হস্তী-আরোহী, প্রহরী, রথচালক ও পদাতিক সেনা সবাই অতীব প্রসন্নমনে সামাজিক নিয়ম (পূগধম্ম) রক্ষা করেছিলেন।

২১২. শক্তিমান রাজপুত্র, বৈশ্য ও ব্রাহ্মণ সবাই অতীব প্রসন্নমনে সামাজিক নিয়ম রক্ষা করেছিলেন।

২১৩. পাচক, নাপিত ও মালাকার সবাই অতীব প্রসন্নমনে সামাজিক নিয়ম রক্ষা করেছিলাম।

২১৪. ধোপা, তাঁতি ও চর্মকার সবাই অতীব প্রসন্নমনে সামাজিক নিয়ম রক্ষা করেছিলেন।

২১৫. শরনির্মাতা, মিস্ত্রী, চর্মকার, সূত্রধর সবাই অতীব প্রসন্নমনে সামাজিক নিয়ম রক্ষা করেছিলেন।

২১৬. কামার, স্বর্ণকার, সীসা ও লোহার মিস্ত্রী সবাই অতীব প্রসন্নমনে সামাজিক নিয়ম রক্ষা করেছিলাম।

২১৭. বহু ভৃত্য, দাস, চাকর, কর্মচারী নিজেদের সাধ্যানুযায়ী সামাজিক নিয়ম রক্ষা করেছিলাম।

২১৮. জলবাহক, কাষ্ঠবাহক, কৃষক ও তৃণবিক্রেতা সবাই নিজেদের সাধ্যানুযায়ী সামাজিক নিয়ম রক্ষা করেছিলেন।

২১৯. পুষ্পধারী, মালি ও ফলবিক্রেতা তারা সবাই নিজেদের সাধ্যানুযায়ী সামাজিক নিয়ম রক্ষা করেছিলেন।

২২০. গণিকা তথা পতিতা, কুম্ভদাসী, পিঠাবিক্রেতা ও মৎস্যবিক্রেতা সবাই নিজেদের সাধ্যানুযায়ী সামাজিক নিয়ম রক্ষা করেছিলেন।

২২১. আসুন আমরা সকলেই সম্মিলিতভাবে একটি সংঘ (সংস্থা) গঠন করি। তারপর আমরা সবাই মিলে অনুত্তর পুণ্যক্ষেত্রের উদ্দেশে পুণ্যকার্য সম্পাদন করব।

২২২. তারা আমার কথা শুনে তৎক্ষণাৎ সংঘ গঠন করেছিল এবং ভিক্ষুসংঘের উদ্দেশ্যে একটি সুন্দর উপস্থানশালা (বিশ্রামাগার) নির্মাণ করেছিল।

২২৩. উপস্থানশালা নির্মাণকার্য শেষ করে অতীব উদগ্র ও তুষ্টমনে আমরা সকলে মিলে সম্বুদ্ধের কাছে উপস্থিত হয়েছিলাম।

২২৪. নরশ্রেষ্ঠ লোকনাথ সম্বুদ্ধের কাছে উপস্থিত হয়ে তাঁর পদে বন্দনা নিবেদনপূর্বক এই কথা নিবেদন করেছিলাম।

২২৫. হে মহামুনি, এই তিনশত বীরপুরুষ সম্মিলিতভাবে একটি সংঘ গঠন করেছিলেন। তারা আপনার উদ্দেশে একটি সুন্দর উপস্থানশালা নির্মাণ করে এখন আপনাকে দান করছেন।

২২৬. চক্ষুষ্মান ভগবান তখন ভিক্ষুসংঘের সামনে তাদের দান গ্রহণ করেছিলেন। তারপর সেই তিনশতজন দাতাকে লক্ষ করে এই গাথাগুলো ভাষণ করেছিলেন।

২২৭. এই তিন শতজন লোক একজনের নেতৃত্বে পরিচালিত হয়েছিল। একত্রে পুণ্যকর্ম করার পর আবার তারা একত্রেই তার বিপাক ভোগ করবে।

২২৮. অন্তিম জন্মে তার শীতিভূত, অজর, অমর, শান্ত, অনুত্তর নির্বাণ স্পর্শ করবে (সাক্ষাৎ করবে)।

২২৯. অনুত্তর শ্রমণ সর্বজ্ঞ বুদ্ধ এভাবে ব্যাখ্যা করেছিলেন। বুদ্ধের কথা শুনে আমি ভীষণ আনন্দিত হয়েছিলাম।

২৩০. তার ফলে আমি ত্রিশ হাজার কল্প দেবলোকে রমিত হয়েছিলাম এবং পাঁচশতবার দেবরাজ হয়ে দেবলোকে রাজত্ব করেছিলাম।

২৩১. হাজারবার আমি চক্রবর্তী রাজা হয়েছিলাম। দেবলোকে রাজত্বকালে আমাকে বহু দেবতা বন্দনা করেছিল।

২৩২-২৩৩. সশিষ্য পরিবেষ্টিত হয়ে আমি পায়ে হেঁটে বিচরণ করছিলাম। এমন সময় যজ্ঞায়োজনে নিরত জটাধারী কেণিয় তাপসকে দেখে এই কথা জিজ্ঞেস করেছিলাম, ‘এখানে কি কোনো আবাহ-বিবাহকার্য সম্পন্ন হবে? অথবা কোনো রাজা কি এখানে নিমন্ত্রিত হয়েছেন?

২৩৬. হে দেবসম্মত ব্রাহ্মণ, আমিই এমন দানযজ্ঞের আয়োজন করেছি। আমি কোনো রাজাকেই নিমন্ত্রণ করিনি। নানা ধরনের যজ্ঞ আমি আয়োজন করি না।

২৩৭. কোনো ধরনের আবাহ-বিবাহের কার্যও আমাতে বিদ্যমান নেই। দেবলোকসহ সমগ্র জগতের শ্রেষ্ঠ, শাক্যদের আনন্দদানকারী বুদ্ধ জগতে আবির্ভূত হয়েছেন।

২৩৮. তিনি এখন সর্বলোকের সমগ্র সত্ত্বগণের ক্রমাগত হিতসুখ সাধন করে চলেছেন। তিনিই আমার এখানে নিমন্ত্রিত হয়েছেন। তাঁর উদ্দেশেই আজ এতসব দানযজ্ঞের আয়োজন।

২৩৯. তিম্বর্বফল-বর্ণাভ, অপ্রমেয়, অনুপম, সৌন্দর্যে অদ্বিতীয় বুদ্ধই আগামীকালের জন্য নিমন্ত্রিত হয়েছেন।

২৪০. জ্বলন্ত উল্কাশিখা ও জ্বলন্ত অঙ্গারতুল্য উজ্জ্বল বিদ্যুতোপম মহাবীর বুদ্ধই আমার এখানে নিমন্ত্রিত হয়েছেন।

২৪১. পাহাড়ের ওপর পঞ্চদশীর পূর্ণচন্দ্রের স্নিগ্ধ শিখার ন্যায় সূক্ষ্ম নলাগ্নি বর্ণধারী বুদ্ধই আমার এখানে নিমন্ত্রিত হয়েছেন।

২৪২. সমস্ত প্রকার ভয়-ভীতিহীন, ভবের অন্তসাধনকারী মুনি, দৃঢ়পরাক্রমী সিংহসদৃশ মহাবীর নিমন্ত্রিত হয়েছেন।

২৪৩. বুদ্ধধর্ম সম্বন্ধে সুদক্ষ, নাগোপম মহাবীর বুদ্ধই আমার এখানে নিমন্ত্রিত হয়েছেন।

২৪৪. সদ্ধর্ম আচারে অভিজ্ঞ, বুদ্ধনাগ, অদ্বিতীয় সিংহসদৃশ মহাবীর বুদ্ধই আমার এখানে নিমন্ত্রিত হয়েছেন।

২৪৫. অনন্ত বর্ণধারী, অসামান্য যশস্বী, বিচিত্র সব লক্ষণসম্পন্ন, দেবরাজ শক্রসদৃশ মহাবীর বুদ্ধই আমার এখানে নিমন্ত্রিত হয়েছেন।

২৪৬. বশীভূতকারী, গণনায়ক, প্রবল প্রতাপী, তেজস্বী, পুরুষ-দুর্লভ, ব্রহ্মোপম মহাবীর বুদ্ধই আমার এখানে নিমন্ত্রিত হয়েছেন।

২৪৭. ধর্মলাভী, দশবলধারী, পারগামী, ধরণীতুল্য মহাবীর বুদ্ধই আমার এখানে নিমন্ত্রিত হয়েছেন।

২৪৮. শীলবীজ সমাকীর্ণ, ধর্মবিজ্ঞান-সমন্বিত জলোপম মহাবীর বুদ্ধই আমার এখানে নিমন্ত্রিত হয়েছেন।

২৪৯. দুষ্কর কার্যকারী, অসম্ভব ধৈর্যশীল, অবিচল, গৌরবান্বিত, মহতো মহান, পর্বততুল্য মহাবীর বুদ্ধই আমার এখানে নিমন্ত্রিত হয়েছেন।

২৫০. অনন্ত জ্ঞানী, অদ্বিতীয়, অতুলনীয়, শ্রেষ্ঠত্বলাভী, গগনতুল্য মহাবীর বুদ্ধই আমার এখানে নিমন্ত্রিত হয়েছেন।

পঞ্চদশ ভাণবার সমাপ্ত।

২৫১. ভীষণ ভয়তাড়িত সত্ত্বগণের প্রতিষ্ঠা, শরণগামীদের ত্রাণ, সুবিমুক্ত মহাবীর বুদ্ধই আমার এখানে নিমন্ত্রিত হয়েছেন।

২৫২. বুদ্ধিমানদের পরম নির্ভরতা, সুখান্বেষীদের পুণ্যক্ষেত্র, রত্নাকর মহাবীর বুদ্ধই আমার এখানে নিমন্ত্রিত হয়েছেন।

২৫৩. সুবিমুক্ত, বেদকর, শ্রামণ্যফলদায়ক, মেঘতুল্য মহাবীর বুদ্ধই আমার এখানে নিমন্ত্রিত হয়েছেন।

২৫৪. লোকচক্ষু, মহাতেজস্বী, সমস্ত অন্ধকার বিনাশকারী সূর্যতুল্য মহাবীর বুদ্ধই আমার এখানে নিমন্ত্রিত হয়েছেন।

২৫৫. আলম্বনবিমুক্ত, স্বভাবদর্শী মুনি, চন্দ্রতুল্য মহাবীর বুদ্ধই আমার এখানে নিমন্ত্রিত হয়েছেন।

২৫৬. পৃথিবীতে বত্রিশ মহাপুরুষ লক্ষণসমন্বিত, গৌরবময়, অপ্রমেয় মহাবীর বুদ্ধই আমার এখানে নিমন্ত্রিত হয়েছেন।

২৫৭. যাঁর জ্ঞান অপ্রমেয়, যাঁর শীল অতুলনীয়, যাঁর বিমুক্তি জগতে অসদৃশ সেই মহাবীর বুদ্ধই আমার এখানে নিমন্ত্রিত হয়েছেন।

২৫৮. যাঁর ধৃতি অসদৃশ, যাঁর স্থাম তথা শক্তি অচিন্তনীয়, যাঁর পরাক্রম অতীব শ্রেষ্ঠ সেই বুদ্ধই আমার এখানে নিমন্ত্রিত হয়েছেন।

২৫৯. রাগ-দ্বেষ-মোহরূপ সমস্ত বিষ বিধ্বংসকারী, সম্পূর্ণ নিরোগতুল্য মহাবীর বুদ্ধই আমার এখানে নিমন্ত্রিত হয়েছেন।

২৬০. ক্লেশব্যাধি বহুদুঃখ ও সমস্ত অন্ধকার বিধ্বংসী, অভিজ্ঞ চিকিৎসকতুল্য মহাবীর বুদ্ধই আমার এখানে নিমন্ত্রিত হয়েছেন।

২৬১. বন্ধু, আপনি তাহলে নিশ্চিত হয়েই তাঁকে ‘বুদ্ধ’ বলে ঘোষণা করেছেন। বুদ্ধ অতীব দুর্লভ। এই ‘বুদ্ধ’ শব্দ শুনে আমার মন অনির্বচনীয় প্রীতিতে ভরে গিয়েছিল।

২৬২. আমার মনের অভ্যন্তরস্থ প্রীতি ক্রমে বাইরেও প্রসারিত হচ্ছিল। আমি অতীব প্রীতমনে এই কথা বলেছিলাম।

২৬৩. সেই ত্রিলোকশ্রেষ্ঠ, নরোত্তম ভগবান কোথায় অবস্থান করছেন? আমি সেখানে গিয়ে শ্রামণ্যফলদায়ক বুদ্ধকে প্রণাম নিবেদন করব।

২৬৪-২৬৫. তখন তিনি কৃতাঞ্জলিপুটে ডান হাত দিয়ে দেখিয়ে দিয়েছিলেন এভাবে : আমার ধর্মরাজ, শোকশল্য বিদূরণকারী, অঞ্জনসন্নিভ নীল মহামেঘের ন্যায় উদীয়মান ও সাগরের ন্যায় অনন্ত বিস্তৃত বুদ্ধকে ওই মহাবনে গিয়ে দেখুন।

২৬৬. এখানেই অদান্ত-দমনকারী, অবিনীতকে বিনয়নকারী, বোধিপক্ষীয়ধর্ম সম্বন্ধে ব্যাখ্যাদানকারী বুদ্ধ বসবাস করেন।

২৬৭. আমি পিপাসিত ব্যক্তি জল খোঁজার ন্যায়, ক্ষুধার্ত ব্যক্তির ভোজন অন্বেষণের ন্যায় ও শাবকস্নেহে উদ্বেলিত গাভীর ন্যায় জিনকে খুঁজেছিলাম।

৬৬৮. আচার-উপচার বিষয়ে অভিজ্ঞ, ধর্মত সংযমী জিনের কাছে গিয়ে আমি আপন শিষ্যদের শিক্ষাদান করাব।

২৬৯. সুবিমুক্ত ভগবান পশুরাজ সিংহের ন্যায় একাচারী। তাঁর প্রতি পদবিক্ষেপে বহু মানুষ তাঁর কাছে আসবেন।

২৭০. ঘোরতর বিষধর সর্পের ন্যায়, মৃগরাজ সিংহের ন্যায় ও প্রবল পরাক্রমী দাঁতাল হাতির ন্যায় বুদ্ধও অজেয়।

২৭১. মুক্তিপিয়াসী মনুষ্যগণ খুব সর্তকতার সঙ্গে আস্তে আস্তে অগ্রসর হয়ে গলার কাঁশির শব্দ করে বুদ্ধের কাছে উপস্থিত হয়ে থাকেন।

২৭২. সদেবলোকে বুদ্ধগণ নির্জনবিহারী ধ্যানস্থ, অল্পভাষী, দুরধিগম্য, দুরুপনীয় ও গুরুগম্ভীর হয়ে থাকেন।

২৭৩. শিষ্যগণকে উদ্দেশ করে তিনি বলেছিলেন, আমি যখন বুদ্ধকে প্রশ্ন করব অথবা কুশল বিনিময় করব, তখন তোমরা কথা না বলে মৌনভাবে দাঁড়িয়ে থাকবে।

২৭৪. তিনি (বুদ্ধ) নির্বাণপ্রদায়ক যা দেশনা করবেন, তাতে এভাবে মনোনিবেশ করবে। সদ্ধর্ম শ্রবণ অতীব সুখকর।

২৭৫. তারপর আমি সম্বুদ্ধের কাছে উপস্থিত হয়ে তাঁর সঙ্গে কুশল বিনিময় করেছিলাম। কুশল বিনিময় শেষে আমি তাঁর শরীরে মহাপুরুষ লক্ষণগুলো খুটিয়ে খুটিয়ে দেখছিলাম।

২৭৬. ক্রমে আমি বত্রিশ প্রকার মহাপুরুষ লক্ষণের মধ্যে দুটি বাদে বাকি ত্রিশটি লক্ষণ বিষয়ে সুনিশ্চিত হয়েছিলাম। তারপর মহামুনি বুদ্ধ আমার সন্ধিগ্ধভাবের কথা জ্ঞাত হয়ে ঋদ্ধিযোগে বস্ত্রাচ্ছাদিত গোপনাঙ্গ অণ্ডকোষ দেখিয়েছিলেন।

২৭৭. তারপর তিনি তাঁর প্রশস্ত জিহ্বা বের করে কর্ণগোতরে ও নাসিকা স্পর্শ করেছিলেন এবং সমস্ত ললাট ঢেকে ফেলেছিল।

২৭৮. তাঁর শরীরে সব্যঞ্জন পরিপূর্ণ সমস্ত মহাপুরুষ লক্ষণ দেখতে পেয়ে আমি নিশ্চিত হলাম যে, ইনি নিশ্চয় বুদ্ধ। তারপর সশিষ্য আমি তাঁর কাছে প্রব্রজ্যা গ্রহণ করেছিলাম।

২৭৯. আমার তিনশত শিষ্যসহ আমি অনাগারিক প্রব্রজ্যা গ্রহণ করেছিলাম। পনেরো দিন না যেতেই আমরা সবাই পরম নিবৃত্তি নির্বাণ লাভ করেছিলাম।

২৮০. অনুত্তর পুণ্যক্ষেত্রের উদ্দেশে আমরা একত্রে পুণ্যকর্ম করেছিলাম, একত্রে জন্মসঞ্চরণ করেছিলাম এবং পরিশেষে একত্রে পরম বিমুক্তি লাভ করেছিলাম।

২৮১. সেই জন্মে পুণ্যকর্ম সম্পাদনকালীন আমি আটটি বিম (খুঁটি) দান করেছিলাম। সেই সুকৃত কর্মের ফলে আমি আটটি সুফল লাভ করেছি।

২৮২. সর্বদিকে আমি পূজিত হই, আমার অমিত ভোগ্যসম্পত্তি, আমি সকলের প্রতিষ্ঠা হই এবং আমার কোনো ধরনের ত্রাস বিদ্যমান নেই।

২৮৩. আমার কোনো ধরনের রোগ-ব্যাধি বিদ্যমান নেই, আমি দীর্ঘায়ুর অধিকারী, আমার ত্বক অতীব সূক্ষ্ম, আমার প্রার্থিত আবাসেই আমি বসবাস করি।

২৮৪. আটটি বিম দান করে আমি সমাজে বসবাস করেছিলাম। আমি এখন প্রতিসম্ভিদাসহ অর্হত্ত্ব লাভ করেছি। এটি আমার অপর অষ্টম সুফল।

২৮৫. হে মহামুনি, আপনার অষ্ট গোপানসী নামক পুত্র সর্বকার্যে কৃতকার্য, সফল ও অনাসক্ত।

২৮৬. পাঁচটি স্তম্ভ দান করে আমি সমাজে বিচরণ করেছিলাম। সেই সুকৃত কর্মের ফলে আমি পাঁচটি সুফল লাভ করেছি।

২৮৭. তার ফলে আমি অবিচল মৈত্রীপরায়ণ, সর্বাঙ্গ পরিপূর্ণ ও মিষ্টভাষী হয়েছি। আমি কাউকে আঘাত করি না।

২৮৮. আমার চিত্ত অচঞ্চল ও স্থিত। আমি সকলের প্রতি উদারচিত্ত। সেই সুকৃত কর্মের ফলে আমি বুদ্ধের শাসনে অতীব বিমল।

২৮৯. হে মহাবীর মুনি, আপনার শ্রাবক ভিক্ষু সগৌরবী, বিনয়ী, কৃতকার্য, সফল ও সম্পূর্ণ অনাসক্ত হয়েই আপনাকে বন্দনা করছে।

২৯০. পূর্বে আমি সুন্দর পালঙ্ক তৈরি করে ঘরে সাজিয়েছিলাম। সেই সুকৃত কর্মের ফলে আমি পাঁচটি ফল লাভ করেছি।

২৯১. আমি উচ্চকুলে জন্ম নিয়ে অমিত ভোগসম্পত্তির অধিকারী হয়েছি। আমি সর্ববিধ সম্পত্তির অধিকারী। কিন্তু আমার মধ্যে লেশমাত্র কৃপণতা নেই।

২৯২. কোথাও যাওয়ার সময় আমার কাছে পালঙ্ক উপস্থিত হতো। আমি আমার প্রার্থিত শ্রেষ্ঠ পালঙ্ক নিয়েই সেখানে যেতাম।

২৯৩. হে মুনি, সেই পালঙ্ক দানের প্রভাবে সমস্ত অন্ধকার বিদূরিত করে সর্ববিধ অভিজ্ঞান বলপ্রাপ্ত স্থবির আপনাকে বন্দনা জানাচ্ছে।

২৯৪. আমি পরকৃত্য আপনকৃত্য সর্ববিধ কৃত্যই সাধন করেছিলাম। সেই সুকৃত কর্মের ফলে আমি নির্বাণ নামক অভয়পুরে প্রবেশ করেছি।

২৯৫. সুনির্মিত ঘরে আমি বহু পরিভোগ্য সম্পত্তি দান করেছিলাম। সেই সুকৃতকর্মের ফলে আজ আমি শ্রেষ্ঠত্ব লাভ করেছি।

২৯৬. জগতে যে সকল হাতি-ঘোড়া দমনকারী আছেন, তারা নানা ধরনের লাঠি, অঙ্কুশের সাহায্যে দমন করে থাকেন।

২৯৭. হে মহাবীর, আপনি কিন্তু বিনাদণ্ডে ও নিরস্ত্রভাবেই নর-নারীদের উত্তমভাবে দমন করেন।

২৯৮. দেশনাকুশল মুনি দানের সুফল বর্ণনা করতে করতে মাত্র একটি প্রশ্ন বলেই তিনশতজনকে ধর্মবোধে প্রবুদ্ধ করেছেন।

২৯৯. আমরা সবাই সুদক্ষ সারথী কর্তৃক শান্ত, দান্ত হয়ে সম্পূর্ণ সুবিমুক্ত ও অনাসক্ত হয়েছি। সমস্ত তৃষ্ণা ক্ষয় করে ও সর্ববিধ অভিজ্ঞাবল প্রাপ্ত হয়ে আমরা নিবৃত হয়েছি।

৩০০. আজ থেকে লক্ষকল্প আগে আমি যেই দান করেছিলাম, সেই দানের ফলে আমার সমস্ত ভয় কেটে গিয়েছিল। এটি আমার গৃহ (শালা) দানেরই ফল।

৩০১. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

৩০২. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৩০৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সেল স্থবির সপরিষদে ভগবানের কাছে এই গাথাগুলো ভাষণ করেছিলেন।

সেল স্থবির অপদান দ্বিতীয় সমাপ্ত।

৩. সর্বকীর্তিক স্থবির অপদান
৩০৪-৩০৫. কণিকারপুষ্পের মতো প্রোজ্জ্বল, দীপবৃক্ষের ন্যায় উজ্জ্বল, বিশাল আকাশে জ্বল জ্বল করা শুকতারার মতো এবং অকুতোভয়ী পশুরাজ সিংহের ন্যায় লোকনায়ক বুদ্ধ তখন জ্ঞানালোক প্রকাশ করছিলেন এবং অন্যতীর্থিয়গণকে প্রমর্দিত করছিলেন।

৩০৬. আমি একদিন এই লোকের উদ্ধারকারী সকল প্রকার সংশয় ছিন্নকারী ও পশুরাজ সিংহের ন্যায় সিংহনাদকারী লোকনায়ক বুদ্ধকে দেখতে পেয়েছিলাম।

৩০৭. তখন আমি ছিলাম সরল ও প্রবল প্রতাপী জটাধারী সন্ন্যাসী। আমি গাছের বাকলে তৈরি বস্ত্র নিয়ে তাঁর পাদমূলে বিছিয়ে দিয়েছিলাম।

৩০৮. মসৃণ কালো কালি হাতে নিয়ে আমি তথাগতের গায়ে অনুলেপন করেছিলাম। অনুলেপনের পর আমি লোকনায়ক সম্বুদ্ধের ভূয়সী প্রশংসা করেছিলাম।

৩০৯. হে মহামুনি, আপনি সংসার-স্রোতোত্তীর্ণ। এই লোককে আপনিই উদ্ধার করেছেন। এই বিশ্বকে আপনি জ্ঞানালোকে আলোকিত করেছেন। আপনার সেই উত্তম জ্ঞান সবার জন্য অবারিত।

৩১০. ধর্মচক্র প্রবর্তন করেছেন। অন্যতীর্থিয়দের মর্দন করেছেন। বিজিত সংগ্রামী বৃষভের ন্যায় আপনি ধরণীকে প্রকম্পিত করেছেন।

৩১১. মহাসমুদ্রের ঊর্মিমালা যেমন তীরের ধাক্কায় ছিন্ন-ভিন্ন হয়ে যায়, অনুরূপভাবে আপনার অসীম জ্ঞানে সকল প্রকার মিথ্যাদৃষ্টি ছিন্ন-ভিন্ন হয়ে যায়।

৩১২-৩১৩. স্বচ্ছ ও গভীর সরোবরে সূক্ষ্ম জাল ফেলা হলে যেমন জালে আবদ্ধ প্রাণিকুল ভীষণভাবে পীড়িত হয়, অনুরূপভাবে পৃথিবীতে অন্যতীর্থিয়দের মিথ্যাদৃষ্টিজালে আবদ্ধ সত্ত্বগণ আপনার উত্তম জ্ঞানসাগরে এসে সম্পূর্ণ মুক্ত হয়েছেন।

৩১৪. আপনি হচ্ছেন দুঃখস্রোতে নিপতিত সত্ত্বগণের প্রতিষ্ঠা, অনাথদের নাথ, ভয়ার্তগণের শরণ তথা আশ্রয় এবং মুক্তিকামীদের পরম মুক্তিদাতা।

৩১৫. আপনি একজন মহান বীর, অসদৃশ, মৈত্রী-করুণার পরম আধার, অতুলনীয়, সুসংযত, শান্ত, বশীভূত, বিজয়ী ও অকুটিল।

৩১৬. আপনি ধীর, বিগতসম্মোহ, বাসনামুক্ত, সংশয়মুক্ত, তুষ্টকারী, দ্বেষহীন, নির্মল, সুসংযত ও শুচিপরায়ণ।

৩১৭. আপনি তৃষ্ণামুক্ত, মদমুক্ত, ত্রিবিদ্যালাভী, ত্রিভব হতে মুক্ত, পাপসীমা অতিক্রমকারী, ধর্মগুরু, অর্থগামী ও পরম হিতৈষী।

৩১৮. আপনি অথৈ সমুদ্রে জাহাজের দিক-নির্দেশক তারা সদৃশ, অকুতোভয়ী সিংহসদৃশ এবং দাম্ভিক হস্তীরাজ সদৃশ।

৩১৯. এইভাবে দশটি গাথাযোগে মহাযশস্বী পদুমুত্তর ভগবানের ভূয়সী প্রশংসা করে তাঁর পদে বন্দনা নিবেদনপূর্বক মৌনভাবে দাঁড়িয়ে ছিলাম।

৩২০. পরম পূজনীয় লোকবিদ পদুমুত্তর শাস্তা ভিক্ষুসংঘের মধ্যে দাঁড়িয়ে এই গাথাগুলো ভাষণ করেছিলেন।

৩২১. যেই ব্যক্তি আমার শীল, জ্ঞান ও সদ্ধর্মের ভূয়সী প্রশংসা করেছে, এখন আমি তার গুণকীর্তন করব। তোমরা মনোযোগ দিয়ে শোন।

৩২২. সে ষাট হাজার কল্প দেবলোকে রমিত হবে এবং অন্য দেবতাদের অতিক্রম করে স্বীয় আধিপত্য বিস্তার করবে।

৩২৩. পরবর্তী সময়ে সে প্রব্রজিত হয়ে পূর্বকৃত পুণ্য-প্রভাবে গৌতম ভগবানের শাসনে প্রব্রজ্যা গ্রহণ করবে।

৩২৪. প্রব্রজ্যা গ্রহণের পর সে কায়িক পাপকর্ম বর্জন করবে এবং সর্বাসব অভিজ্ঞা দ্বারা জ্ঞাত হয়ে সম্পূর্ণ অনাসক্ত হয়ে পরিনির্বাপিত হবে।

৩২৫. মেঘ যেমন বারি বর্ষণে এই ধরণীকে পরিতৃপ্ত করে, অনুরূপভাবে আপনিও হে মহাবীর, আমাকে ধর্মবারি বর্ষণে পরিতৃপ্ত করেছেন।

৩২৬. লোকনায়ক বুদ্ধের শীল, প্রজ্ঞা ও ধর্মের ভূয়সী প্রশংসা করে আজ আমি অচ্যুতপদ, পরম শান্তিময় নির্বাণ লাভ করেছি।

৩২৭. অহো, সেই চক্ষুষ্মান ভগবান যদি সুদীর্ঘকাল জীবিত থাকতেন, তাহলে আমি যে অমৃতপদ লাভ করেছি তা জানতে পারতেন!

৩২৮. এই আমার অন্তিম জন্ম। আমার জন্মসকল ধ্বংস হয়েছে। সর্বাসব অভিজ্ঞা দ্বারা জ্ঞাত হয়ে এখন আমি সম্পূর্ণ অনাসক্ত হয়ে অবস্থান করছি।

৩২৯. আজ থেকে লক্ষকল্প আগে আমি বুদ্ধের যেই ভূয়সী প্রশংসা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ভূয়সী প্রশংসা করারই ফল।

৩৩০. আমার সমস্ত ক্লেশ দগ্ধ হয়েছে। আমার জন্মসকল ধ্বংস হয়েছে। সর্বাসব ক্ষয় করে এখন আমার আর পুনর্জন্ম নেই।

৩৩১. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৩৩২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সর্বকীর্তিক স্থবির এই গাথাগুলো ভাষণ করেছিলেন।

সর্বকীর্তিক স্থবির অপদান তৃতীয় সমাপ্ত।

৪. মধুদায়ক স্থবির অপদান
৩৩৩. সিন্ধু নদীর তীরে আমার একটি সুনির্মিত আশ্রম ছিল। সেখানে আমি শিষ্যদের ইতিহাস, লক্ষণ প্রভৃতি বিষয় শিক্ষা দিতাম।

৩৩৪. আমার শিষ্যরা ধর্মকামী, বিনীত, সুশাসন শ্রবণেচ্ছু ও ষড়াঙ্গে পারমীপ্রাপ্ত হয়ে সিন্ধুকুলে বসবাস করত।

৩৩৫. উল্কপাত ও তার গমনাগমন, লক্ষণশাস্ত্রে বিশারদ হয়ে তারা তখন উত্তমার্থের (দুঃখমুক্তির) খোঁজে গভীর বনে বসবাস করত।

৩৩৬. সেই সময় সুমেধ নামক বিনায়ক সম্বুদ্ধ পৃথিবীতে জন্মেছিলেন। একদিন তিনি আমাদের প্রতি অশেষ অনুকম্পাবশত আমাদের এখানে উপস্থিত হয়েছিলেন।

৩৩৭. আমরা উপস্থিত ত্রিলোকশ্রেষ্ঠ মহাবীর লোকনায়ক সুমেধ বুদ্ধকে তৃণমাদুর দান করেছিলাম।

৩৩৮. তারপর বন হতে মধু সংগ্রহ করে বুদ্ধশ্রেষ্ঠকে দান করেছিলাম। সুমেধ সম্বুদ্ধ মধু পরিভোগের পর এই গাথা বলেছিলেন।

৩৩৯. যেই ব্যক্তি আমাকে অতীব প্রসন্নমনে নিজ হাতে মধুদান করেছে, এখন আমি তার ভূয়সী প্রশংসা করব। তোমরা মনোযোগ দিয়ে শোন।

৩৪০. এই মধু ও তৃণমাদুর দানের ফলে সে ত্রিশ হাজার কল্প দেবলোকে রমিত হবে।

৩৪১. আজ থেকে ত্রিশ হাজার কল্প পরে ওক্কাকুকুলে পৃথিবীতে গৌতম নামক শাস্তা উৎপন্ন হবেন।

৩৪২. তার ধর্মে সে ধর্মৌরসজাত উত্তরাধিকারী হবে এবং সর্বাসব অভিজ্ঞা দ্বারা জ্ঞাত হয়ে সম্পূর্ণ অনাসক্ত হয়ে পরিনির্বাপিত হবে।

৩৪৩. আমি যখন দেবলোক হতে এখানে এসে মাতৃগর্ভে প্রবেশ করেছিলাম, তখন পৃথিবীতে মধুবৃষ্টি বর্ষিত হয়েছিল এবং সমস্ত পৃথিবী মধুদ্বারা আচ্ছাদিত হয়েছিল।

৩৪৪. মাতৃগর্ভ হতে ভুমিষ্ঠ হওয়ার সময় আমার ওপর অবিশ্রান্তভাবে মধুবৃষ্টি হয়েছিল।

৩৪৫. আমি যখন আগার হতে নিষ্ক্রান্ত হয়ে অনাগারিক প্রব্রজ্যা গ্রহণ করেছিলাম, তখন প্রভূত অন্নপানীয় লাভ করেছিলাম। এটি আমার মধুদানেরই ফল।

৩৪৬. কী দেবলোকে, কী মনুষ্যলোকে আমি সকল প্রকার ভোগ্যসম্পত্তির অধিকারী হয়েছিলাম। সেই মধুদানের ফলেই আজ আমি আসবক্ষয় করতে পেরেছি।

৩৪৭. মেঘ হতে বৃষ্টি বর্ষিত হলে পরে চার আঙুল পরিমাণ কচি তৃণ জাত হয় এবং তাতে সমগ্র ধরণী ছেঁয়ে যায়। তখন আমি শূন্যঘরে, মণ্ডপে, বৃক্ষমূলে অতীব সুখে অনাসক্ত হয়ে বসবাস করি।

৩৪৮. এই ভবে হীন, মধ্যম, উত্তম সবকিছু অতিক্রম করে আজ আমার সমস্ত আসব ক্ষীণ হয়েছে। এখন আর আমার পুনর্জন্ম নেই।

৩৪৯. আজ থেকে ত্রিশ হাজার কল্প আগে আমি যেই দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার মধুদানেরই ফল।

৩৫০. আমার সমস্ত ক্লেশ দগ্ধ হয়েছে। আমার জন্মসকল ধ্বংস হয়েছে। সর্বাসব পরিক্ষীণ হয়ে এখন আর আমার পুনর্জন্ম নেই।

৩৫১. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৩৫২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান মধুদায়ক স্থবির এই গাথাগুলো ভাষণ করেছিলেন।

মধুদায়ক স্থবির অপদান চতুর্থ সমাপ্ত।

৫. পদুমকূটাগারিয় স্থবির অপদান
৩৫৩. লোকনাথ স্বয়ম্ভূ বিপস্সী ভগবান ছিলেন বিবেককামী সম্বুদ্ধ, সমাধিকুশল মুনি।

৩৫৪. পুরুষোত্তম মহামুনি প্রিয়দর্শী ভগবান বনসণ্ডে প্রবেশ করে নিজের পাংশুকূল চীবর বিছিয়ে তাতে বসেছিলেন।

৩৫৫. পূর্বে আমি গভীর অরণ্যে এক মৃগশিকারী ছিলাম। আমি তখন মৃগের সন্ধানে অরণ্যে বিচরণ করছিলাম।

৩৫৬. সেখানে আমি সুপুষ্পিত শালবৃক্ষের ন্যায় ও উদীয়মান শতরশ্মি সূর্যের ন্যায় স্রোতোত্তীর্ণ, অনাসক্ত সম্বুদ্ধকে দেখতে পেয়েছিলাম।

৩৫৭. দেবাতিদেব মহাযশস্বী প্রিয়দর্শী ভগবানকে দেখে আমি তখন প্রাকৃতিক সরোবরে নেমে পদ্মফুল আহরণ করেছিলাম।

৩৫৮. অতীব মনোহর শতপত্রবিশিষ্ট পদ্মফুল এনে আমি একটি কূটাগার তৈরি করেছিলাম এবং সেই কূটাগারটি আহৃত পদ্মফুল দিয়ে আচ্ছাদিত করেছিলাম।

৩৫৯. পরম অনুকম্পাকারী, মহাকারুণিক, মহামুনি জিন প্রিয়দর্শী বুদ্ধ সাত দিন, সাত রাত সেই কূটাগারে বসবাস করেছিলেন।

৩৬০. তখন আমি পুরোনো পদ্মফুলগুলো সরিয়ে ফেলে নতুন পদ্মফুলে আচ্ছন্ন করেছিলাম এবং দুহাত জোড় করে দাঁড়িয়েছিলাম।

৩৬১. সমাধি হতে উঠে প্রিয়দর্শী লোকনাথ মহামুনি একটু এদিক-সেদিক দেখে নিয়ে বসেছিলেন।

৩৬২-৩৬৩. সেই সময় সুদর্শন নামক ঋদ্ধিমান সেবক শাস্তা প্রিয়দর্শী বুদ্ধের চিত্ত জ্ঞাত হয়ে আশি হাজার ভিক্ষু-পরিবৃত হয়ে বনান্তে সুখাসনে আসীন লোকনায়ক বুদ্ধের নিকট উপস্থিত হয়েছিলেন।

৩৬৪. সেই সময় সেই বনস-কে আশ্রয় করে বাস করা যত দেবতা ছিল তারা সকলেই বুদ্ধের চিত্ত জ্ঞাত হয়ে সেখানে একত্র হয়েছিল।

৩৬৫. যক্ষ, কুম্ভা-, রাক্ষস ও ভিক্ষুসংঘ সকলেই সমবেত হলে পরে প্রিয়দর্শী জিন এই গাথাগুলো ভাষণ করেছিলেন।

৩৬৬. যেই ব্যক্তি আমাকে সপ্তাহকাল পূজা করেছে, আমার জন্য আবাস তৈরি করেছে, এখন আমি তার ভূয়সী প্রশংসা করব। তোমরা মনোযোগ দিয়ে শোন।

৩৬৭. এখন আমি তার সুদর্শন, সুনিপুণ, গম্ভীর ও সুপ্রকাশিত কীর্তিগাথা জ্ঞানযোগে প্রকাশ করব। তোমরা মনোযোগ দিয়ে শোন।

৩৬৮-৩৬৯. সে চৌদ্দ কল্প দেবলোকে দেবরাজত্ব করবে। পদ্মফুলে আচ্ছন্ন বিরাট কূটাগার সে আকাশে ধারণ করবে। এটি তার পুষ্পদানেরই ফল। একশত চব্বিশ কল্প ধরে সে দেবলোকে জন্মপরিভ্রমণ করবে।

৩৭০-৩৭১. সেখানে পুষ্পময় দেববিমান আকাশে ধারণ করবে। পদ্মপত্রে জল যেমন লিপ্ত হতে পারে না, অনুরূপভাবে এই ব্যক্তির জ্ঞানে কোনো ক্লেশই লিপ্ত হতে পারবে না। এই ব্যক্তির মন সম্পূর্ণ পঞ্চনীবরণ হতে মুক্ত থাকবে।

৩৭২. চিত্তে নৈষ্ক্রম্যভাব উৎপন্ন করে সে আগার ত্যাগ করে প্রব্রজ্যা গ্রহণ করবে। পুষ্পময় দেববিমান ধারণ করেই সে গৃহত্যাগ করবে।

৩৭৩. যখন সে বৃক্ষমূলে স্মৃতিমান হয়ে ধ্যানাসনে বসে থাকবে, সেখানে তার মাথার ওপর ব্যামপ্রমাণ পুষ্পধারণ করা থাকবে।

৩৭৪. পরিশেষে সে ভিক্ষুসংঘকে চীবর, পিণ্ডপাত ও শয্যাসন দান করে সম্পূর্ণ অনাসক্ত হয়ে পরিনিবৃত হবে।

৩৭৫. কূটাগারের চারদিকে বিচরণ করতে করতেই আমি প্রব্রজ্যা অভিনিষ্ক্রমণ করেছিলাম। আমি যখন বৃক্ষমূলে বসবাস করতাম তখনও আমাকে কূটাগারটি ধারণ করে থাকে।

৩৭৬. চীবর, পিণ্ডপাতের প্রতি আমার কোনো ভ্রূক্ষেপ নেই। পুণ্যকর্ম-সমন্বিত হয়েই আজ আমি পরিশেষে (পরিনির্বাণে) উপনীত হয়েছি।

৩৭৭. অদ্যাবধি বহু কোটি কল্প ধরে অসংখ্য প্রমুক্ত লোকনায়ক বুদ্ধ চলে গিয়েছেন। তারপরও আমি ছিলাম রিক্তহস্ত।

৩৭৮. আজ থেকে একশত আঠারো কল্প আগে বিনায়ক প্রিয়দর্শী বুদ্ধ জগতে উৎপন্ন হয়েছেন। তাঁর পুণ্যপুত সংস্পর্শ পেয়েই আজ আমি এই যোনিতে (জন্মে) উপনীত হয়েছি।

৩৭৯. এই জন্মে আমি ‘অনোম’ নামক চক্ষুষ্মান (শ্রাবক) সম্বুদ্ধকে দেখতে পেয়েছি। তার কাছে গিয়ে আমি অনাগারিক প্রব্রজ্যা গ্রহণ করেছি।

৩৮০. দুঃখের অন্তসাধনকারী বুদ্ধ জিন আমাকে মার্গ সম্বন্ধে দেশনা করেছেন। তার ধর্মদেশনা শুনেই আমি অচলপদ নির্বাণ লাভ করেছি।

৩৮১. শাক্যপুঙ্গব গৌতম সম্বুদ্ধকে পরিতুষ্ট করে আমি সর্বাসব অভিজ্ঞা দ্বারা জ্ঞাত হয়ে সম্পূর্ণ অনাসক্ত হয়ে অবস্থান করছি।

৩৮২. আজ থেকে একশত আঠারো কল্প আগে আমি বুদ্ধকে পূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজা করারই ফল।

৩৮৩. আমার সমস্ত ক্লেশদগ্ধ হয়েছে। আমার জন্মসকল ধ্বংস হয়েছে। সর্বাসব পরিক্ষীণ হয়ে এখন আর আমার পুনর্জন্ম নেই।

৩৮৪. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৩৮৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পদুমকূটাগারিয় স্থবির এই গাথাগুলো ভাষণ করছিলেন।

পদুমকূটাগারিয় স্থবির অপদান পঞ্চম সমাপ্ত।

৬. বাকুল স্থবির অপদান
৩৮৬. হিমালয়ের অনতিদূরে শোভিত নামক এক পর্বত ছিল। তাতে আমার শিষ্যদের দ্বারা নির্মিত একটি আশ্রম ছিল।

৩৮৭. সেখানে বহু মণ্ডপ, সুপুষ্পিত সিন্দুবার বৃক্ষ, বন্যফলের গাছ ও নানা জাতীয় বৃক্ষরাজি ছিল।

৩৮৮. সেখানে বহু সুপুষ্পিত নিগ্গুণ্ডি গাছ, বড়ই গাছ, অলাবু গাছ ও পুণ্ডরীক গাছ ছিল।

৩৮৯. সেখানে আলকাবৃক্ষ, বেলুকগাছ, কলাগাছ, মাতুলুঙ্গ গাছ, মহানাম গাছ, অর্জুন গাছ ও প্রিয়ঙ্গুক গাছ ছিল।

৩৯০. সেখানে কোশম্বা, সলল, নিম, নিগ্রোধ ও কপিঘনাসহ বহু বৃক্ষরাজির সমারোহ ছিল। আমার আশ্রম এমনই মনোরম ছিল। তাতে আমি সশিষ্যে বসবাস করেছিলাম।

৩৯১. লোকনায়ক স্বয়ম্ভূ অনোমদর্শী ভগবান নির্জন বিবেকস্থান খুঁজতে গিয়ে আমার আশ্রমে উপস্থিত হয়েছিলেন।

৩৯২. মহাবীর মহাযশস্বী লোকনাথ অনোমদর্শী ভগবান আমার আশ্রমে উপস্থিত হলে পরে মুহূর্তের মধ্যেই তাঁর বাত-ব্যাধি দেখা দিয়েছিল।

৩৯৩. আমি অরণ্যে বিচরণ করতে করতে হঠাৎ লোকনায়ক বুদ্ধকে দেখতে পেয়েছিলাম এবং মহাযশস্বী চক্ষুষ্মান সম্বুদ্ধের কাছে গিয়েছিলাম।

৩৯৪. তাঁর ভাবভঙ্গি দেখেই আমি বুঝতে পেরেছিলাম যে, বুদ্ধের ব্যাধি দেখা দিয়েছে।

৩৯৫. শিগ্‌গির আমি আশ্রমে আমার শিষ্যদের কাছে গিয়েছিলাম। ওষুধ তৈরির ইচ্ছায় আমি শিষ্যদের ডেকেছিলাম।

৩৯৬. আমার ডাক শুনে আমার শিষ্যরা আমার প্রতি গুরুগারবতাবশে একত্র সমবেত হয়েছিল।

৩৯৭. তারপর শিগ্‌গির আমি পর্বতের ওপর উঠে সর্বৌষধ নিয়ে এসে পানীয় যোগে বুদ্ধশ্রেষ্ঠকে দান করেছিলাম।

৩৯৮. লোকনায়ক সর্বজ্ঞ মহর্ষি সুগত মহাবীর বুদ্ধ ওষুধ খেয়ে শিগ্‌গির রোগমুক্ত হয়েছিলেন।

৩৯৯. আমার চিত্তপ্রশান্তি ও শ্রদ্ধাবোধ দেখে মহাযশস্বী অনোমদর্শী ভগবান নিজ আসনে বসে এই গাথাগুলো ভাষণ করেছিলেন।

৪০০. যেই ব্যক্তি আমাকে ওষুধ দান করেছে এবং আমার রোগ সারিয়ে তুলেছে, এখন আমি তার ভূয়সী প্রশংসা করব। তোমরা মনোযোগ দিয়ে শোন।

৪০১. সে লক্ষকল্প ধরে দেবলোকে রমিত হবে। সেখানে তার জন্যে দিব্যতূর্য বাজানো হবে এবং তাতে করে সে প্রতিনিয়ত আমোদিত হবে।

৪০২. মনুষ্যলোকে জন্ম নিয়েও সে পূর্বকৃত পুণ্য-প্রভাবে হাজারবার চক্রবর্তী রাজা হবে।

৪০৩-৪০৪. আজ থেকে পঞ্চান্ন কল্প আগে সে চতুরন্ত বিজয়ী, জম্বুদ্বীপের অধীশ্বর, সপ্তরত্ন-সমন্বিত মহাপরাক্রমশালী ‘অনোম’ নামক চক্রবর্তী রাজা হবে এবং এমনকি তাবতিংস দেবলোকেও স্বীয় আধিপত্য বিস্তার করবে।

৪০৫. দেবতা হোক আর মনুষ্য হোক, সবখানেই সে নিরোগী হবে এবং কারো অনুগ্রহ ছাড়াই সে এই পৃথিবীতে ব্যাধি অতিক্রম করবে।

৪০৬. আজ থেকে অপরিমেয় কল্প পরে ওক্কাকুকুলে গৌতম নামক শাস্তা পৃথিবীতে জন্ম নেবেন।

৪০৭. তাঁর ধর্মে সে ধর্মৌরসজাত উত্তরাধিকারী হবে এবং সর্বাসব অভিজ্ঞা দ্বারা জ্ঞাত হয়ে সম্পূর্ণ অনাসক্ত হয়ে পরিনির্বাপিত হবে।

৪০৮. ক্লেশগুলোকে দগ্ধ করে সে তৃষ্ণাস্রোত অতিক্রম করবে এবং বাকুল নামক শাস্তাশ্রাবক হবে।

৪০৯. এই সমস্ত বিষয় অভিজ্ঞা দ্বারা জ্ঞাত হয়ে শাক্যপুরুষ গৌতম ভিক্ষুসংঘের মাঝে বসে তাকে এই শ্রেষ্ঠস্থানে প্রতিষ্ঠিত করবেন।

৪১০. একদিন লোকনায়ক স্বয়ম্ভূ অনোমদর্শী ভগবান নির্জন বিবেকস্থান খুঁজতে খুঁজতে আমার আশ্রমে উপনীত হয়েছিলেন।

৪১১. আমার আশ্রমে উপনীত হওয়া লোকনায়ক সর্বজ্ঞ মহাবীর বুদ্ধকে আমি নিজ হাতে অতীব প্রসন্নমনে সর্বৌষুধে পরিতৃপ্ত করেছিলাম।

৪১২. আমার সেই সুকৃত কর্ম সুক্ষেত্রে রোপিত হয়েছে। আমার সেই কর্ম সুকৃত হওয়ার দরুন আমার পক্ষে সেটি নষ্ট করা সম্ভব হয়নি।

৪১৩. সেটি ছিল আমার পরম লাভ। সেটি আমার পক্ষে সুলব্ধই হয়েছে। আমি লোকনায়ক বুদ্ধকে দেখতে পেয়েছিলাম। সেই কর্ম-প্রভাবেই আমি অচলপদ নির্বাণ লাভ করেছি।

৪১৪. এই সমস্ত বিষয় অবগত হয়েই শাক্যপুঙ্গব গৌতম বুদ্ধ ভিক্ষুসংঘের মাঝে বসে আমাকে শ্রেষ্ঠস্থানে প্রতিষ্ঠিত করেছেন।

৪১৫. আজ থেকে অপরিমেয় কল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ওষুধ দানেরই ফল।

৪১৬. আমার সমস্ত ক্লেশ দগ্ধ হয়েছে। আমার জন্মসকল ধ্বংস হয়েছে। সর্বাসব পরিক্ষীণ হয়ে এখন আর আমার পুনর্জন্ম নেই।

৪১৭. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৪১৮. চার প্রতিসম্ভিদা,, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বাকুল স্থবির এই গাথাগুলো ভাষণ করেছিলেন।

বাকুল স্থবির অপদান ষষ্ঠ সমাপ্ত।

৭. গিরিমানন্দ স্থবির অপদান
৪১৯. আমার ভার্যা কালগত হয়েছিল। আমার পুত্রকে শ্মশানে নেওয়া হয়েছিল। মৃত মা-বাবা ও ভাই সবাইকে একই চিতায় পোড়ানো হচ্ছিল।

৪২০. সেই শোকে শোকাভিভূত হয়ে আমি একেবারে শীর্ণকায় ও ফিকে হয়ে গিয়েছিলাম। সেই শোক সহ্য করতে না পেরে আমার চিত্ত বিক্ষিপ্ত হয়েছিল।

৪২১. শোকশল্যে বিদ্ধ হয়ে আমি গভীর বনে চলে গিয়েছিলাম। সেখানে স্বয়ং-পতিত ফলমূল খেয়েই আমি বৃক্ষমূলে বসবাস করছিলাম।

৪২২. সেই সময় দুঃখের অন্তসাধনকারী জিন সুমেধ সম্বুদ্ধ আমাকে উদ্ধার করার মানসে আমার কাছে এসেছিলেন।

৪২৩. আমি মহর্ষি সুমেধ ভগবানের পায়ের আওয়াজ শুনে মাথা তুলে মহামুনিকে দেখেছিলাম।

৪২৪. মহাবীর বুদ্ধকে দেখে আমার মনে পরম প্রীতি উৎপন্ন হয়েছিল। আমি একাগ্রমনে মুগ্ধ হয়ে লোকনায়ক বুদ্ধকে দেখছিলাম।

৪২৫. হঠাৎ সেই মুগ্ধতার ঘোর কাটিয়ে ওঠার পর আমি তাকে একটি তৃণমাদুর বিছিয়ে দিয়েছিলাম। চক্ষুষ্মান ভগবান আমার প্রতি অশেষ অনুকম্পাবশে সেখানে বসেছিলেন।

৪২৬. লোকনায়ক সুমেধ ভগবান বুদ্ধ সেখানে বসার পর আমার শোকশল্য দূরীভূত করার জন্যে আমাকে ধর্মকথা বলেছিলেন।

৪২৭. তারা বিনা আহবানে এখানে এসেছে। আবার না জানিয়েই তারা এখান থেকে চলে গিয়েছে। তারা যেভাবেই এসেছে, ঠিক সেভাবেই চলে গিয়েছে। এতে শোক করার কী আছে?

৪২৮. প্রবল বেগে বারিবর্ষণ হলে পথিকেরা যেমন নিজেদের জিনিসপত্রসহ বৃষ্টি থেকে বাঁচার জন্য কোনো আচ্ছাদনীর আশ্রয় নেয়।

৪২৯. কিন্তু বৃষ্টি যখন থেমে যায় তখন তারা আবার গন্তব্যে যাত্রা করে। অনুরূপভাবে তোমার মাতাপিতাও স্বীয় গন্তব্যে যাত্রা করেছে মাত্র। এতে শোক করার কী আছে?

৪৩০. অভ্যাগত অতিথিরা যেমন ভোজন শেষে চলে যায়, অনুরূপভাবে তোমার মাতাপিতাও চলে গিয়েছে। এতে পরিদেবন তথা শোক করার কী আছে?

৪৩১. সাপ যেমন পুরাতন জীর্ণ খোলস ত্যাগ করে নতুন খোলস ধারণ করে, অনুরূপভাবে তোমার মাতাপিতাও ইহজীবনে জীর্ণ পুরাতন খোলস ত্যাগ করে নতুন খোলস ধারণ করেছে।

৪৩২. বুদ্ধের দেশিত ধর্মকথা সম্যক উপলব্ধি করে আমি সম্পূর্ণ শোক-শল্যমুক্ত হয়েছিলাম। তখন প্রীতিপূর্ণ মন নিয়ে আমি বুদ্ধশ্রেষ্ঠকে বন্দনা করেছিলাম।

৪৩৩. মহানাগ লোকনায়ক সুমেধ বুদ্ধকে বন্দনা করে আমি দিব্যগন্ধযুক্ত গিরিমঞ্জরি দিয়ে পূজা করেছিলাম।

৪৩৪. সম্বুদ্ধকে পূজা করার পর আমি নতশিরে দুহাত জোড় করে বুদ্ধের শ্রেষ্ঠ গুণগুলো স্মরণ করে লোকনায়ক বুদ্ধের ভূয়সী প্রশংসা করেছিলাম।

৪৩৫. হে মহাবীর সর্বজ্ঞ লোকনায়ক, আপনি নিজে সংসারস্রোত উত্তীর্ণ হয়েছেন। হে মহামুনি, এখন আপনি আপনার অর্জিত জ্ঞানে সকল সত্ত্বগণকে উদ্ধার করুন।

৪৩৬. হে মহামুনি, আপনি আমাদের সমস্ত সন্দেহ দূর করুন। হে চক্ষুষ্মান, আপনি আপনার অর্জিত জ্ঞানে আমাকে সম্যক মার্গ দেখিয়ে দিন।

৪৩৭. সেই মুহূর্তে বশীপ্রাপ্ত, ষড়ভিজ্ঞা, মহাঋদ্ধিমান, অন্তরীক্ষচর, ধীর অর্হৎগণ বুদ্ধকে পরিবেষ্টিত করেছিলেন।

৪৩৮. আপনার শৈক্ষ্য, মার্গলাভে প্রতিপন্ন ও ফললাভী শ্রাবকগণ আছেন। তারা আপনার চারপাশে স্বচ্ছ সরোবরে পদ্মফুল ফোটার ন্যায় প্রস্ফুটিত হচ্ছেন।

৪৩৯. মহাসমুদ্র যেমন সপ্রতিভ, অতুলনীয় ও অনতিক্রম্য, অনুরূপভাবে হে চক্ষুষ্মান, আপনার জ্ঞানসাগরও অনন্ত, অপ্রমেয়।

৪৪০. আমি লোকজিন, চক্ষুষ্মান, মহাযশস্বী বুদ্ধকে বন্দনা করার পর বিভিন্ন দিক নমস্যমান হয়েই চলে গিয়েছিলাম।

৪৪১. তারপর সজ্ঞানে দেবলোক হতে চ্যুত হয়ে ভবভবান্তরে ঘুরতে ঘুরতে মাতৃগর্ভে প্রতিসন্ধি গ্রহণ করেছিলাম।

৪৪২. ক্রমে আমি গৃহত্যাগ করে অনাগারিক প্রব্রজ্যা গ্রহণ করেছিলাম এবং আরব্ধবীর্য, সপ্রাজ্ঞ, ধ্যানী ও নির্জনবিহারী হয়েছিলাম।

৪৪৩. ভাবনায় নিয়োজিত হয়ে আমি মহামুনিকে পরিতুষ্ট করেছি এবং এখন আমি সব সময় মেঘমুক্ত চন্দ্রের ন্যায় বিচরণ করছি।

৪৪৪. এখন আমি বিবেকযুক্ত, উপশান্ত ও নিরুপধি হয়ে এবং সর্বাসব অভিজ্ঞা দ্বারা জ্ঞাত হয়ে সম্পূর্ণ অনাসক্ত হয়েই অবস্থান করছি।

৪৪৫. আজ থেকে ত্রিশ হাজার কল্প আগে আমি বুদ্ধকে পূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৪৪৬. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

৪৪৭. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৪৪৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান গিরিমানন্দ স্থবির এই গাথাগুলো ভাষণ করেছিলেন।

গিরিমানন্দ স্থবির অপদান সপ্তম সমাপ্ত।

৮. সলল মণ্ডপিয় স্থবির অপদান
৪৪৯. উপশান্ত, মুক্ত ব্রাহ্মণ (অর্হৎ) ককুসন্ধ বুদ্ধ পরিনির্বাপিত হলে পরে আমি তাঁর উদ্দেশে সলল পুষ্পমাল্য দিয়ে মণ্ডপ তৈরি করেছিলাম।

৪৫০. আমি তাবতিংস দেবলোকে জন্ম নিয়ে ব্যামপ্রমাণ উত্তম পুষ্পমাল্য লাভ করেছিলাম। তখন আমি অন্য দেবতাদের বলতাম, এটি আমার পুণ্যকর্মেরই ফল।

৪৫১. কী রাতে, কী দিনে আমি যখনি দাঁড়িয়ে চঙ্ক্রমণ করতাম, তখনি আমার ওপর সললপুষ্পের আচ্ছাদনী ছেয়ে যেত।

৪৫২. এই ভদ্রকল্পেই আমি বুদ্ধকে পূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৪৫৩. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

৪৫৪. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৪৫৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সললমণ্ডপিয় স্থবির এই গাথাগুলো ভাষণ করেছিলেন।

সললমণ্ডপিয় স্থবির অপদান অষ্টম সমাপ্ত।

৯. সর্বদায়ক স্থবির অপদান
৪৫৬. মহাসমুদ্রের পাড় ঘেঁষেই আমার ভবনটি নির্মিত হয়েছিল। তার পাশে নানা জাতীয় পাক-পাখালির কূজনে মুখরিত একটি সুনির্মিত পুষ্করিণী ছিল।

৪৫৭. সেখানে মন্দালক পুষ্প ও পদ্ম-উৎপল সমন্বিত মনোরম স্বচ্ছ সলিলা নদী প্রবাহিত হতো।

৪৫৮-৪৬০. সেই নদী ছিল নানা প্রজাতির মৎস্য-কচ্ছপে ভরা ও নানা জাতীয় পাক-পাখালির কলরবে মুখরিত। ময়ূর, বক, কোকিল, বার্গী, কবুতর, ঘুঘুপাখি, বরিহাঁস, জলচর রাজহাঁস, শালিক, নানা জলচর পাখির সমারোহে ভরপুর। সেই সঙ্গে সেটি ছিল মণি-মুক্তাদি সপ্তরত্ন-সমন্বিত এবং স্বচ্ছ পরিস্কার বালির সমারোহ।

৪৬১. নানা গন্ধে ভরপুর সোনালি রঙের বৃক্ষরাজি সেই ভবনটিকে দিবারাত্র সব সময় আলোকিত করে রাখত।

৪৬২. ষোলো হাজার নারী, ষাট হাজার তূর্যবাদ্য বাজিয়ে সকাল-সন্ধ্যা সব সময় আমাকে পরিবেষ্টিত করে থাকত।

৪৬৩. একদিন আমি ভবন হতে বের হয়ে লোকনায়ক মহাযশস্বী সুমেধ ভগবানকে অতীব প্রসন্নমনে বন্দনা নিবেদন করেছিলাম।

৪৬৪. বন্দনা নিবেদন করার পর আমি তাঁকে সশিষ্য নিমন্ত্রণ করেছিলাম। ধীর লোকনায়ক সুমেধ বুদ্ধ আমার সেই নিমন্ত্রণ গ্রহণ করেছিলেন।

৪৬৫. তারপর মহামুনি বুদ্ধ আমাকে ধর্মকথা বলার পর বিদায় দিয়েছিলেন। আমিও সম্বুদ্ধকে অভিবাদন করে আমার ভবনে চলে গিয়েছিলাম।

৪৬৬. আমি আমার সকল আত্মীয়-পরিজনকে নিমন্ত্রণ করেছিলাম। তোমরা সকলে সমবেত হলে পরে পূর্বাহ্ন সময়ে বুদ্ধ আমার ভবনে উপস্থিত হবেন।

৪৬৭. তখন তারা বললেন, অহো, এটি আমার পরম লাভ! আমরাও আপনার কাছেই বসবাস করব। আমরাও বুদ্ধশ্রেষ্ঠ শাস্তাকে পূজা করব।

৪৬৮. তারপর আমি অন্নপানীয় সবকিছু তৈরি হলে পরে বুদ্ধকে সময় জ্ঞাপন করেছিলাম। লোকনায়ক বুদ্ধ তাঁর লক্ষ অর্হৎ শিষ্যকে সঙ্গে নিয়ে আমার ভবনে উপস্থিত হয়েছিলেন।

৪৬৯. আমি পঞ্চাঙ্গ-সমন্বিত তূর্যবাদ্য বাজিয়ে উঠে দাঁড়িয়ে সম্মান প্রর্দশন করেছিলাম। পুরুষোত্তম বুদ্ধ সম্পূর্ণ স্বর্ণময় আসনে বসেছিলেন।

৪৭০. বুদ্ধের মাথার উপরের ছায়াদায়িনী শামিয়ানাটিও ছিল স্বর্ণময়। তখন ভিক্ষুসংঘের উদ্দেশে হাতপাখা দিয়ে বাতাস করা হচ্ছিল।

৪৭১. আমি উৎকৃষ্ট অন্নপানীয় দিয়ে ভিক্ষুসংঘকে তৃপ্তি-সহকারে ভোজন করিয়েছিলাম। তারপর প্রত্যেককে বস্ত্রযুগল দান করেছিলাম।

৪৭২. ত্রিলোকের পরম পূজনীয় সুমেধ ভগবান ভিক্ষুসংঘের মাঝে বসে এই গাথাগুলো ভাষণ করেছিলেন।

৪৭৩. যেই ব্যক্তি আমাকে ও এই সকল ভিক্ষুকে অন্নপানীয় দ্বারা পরিতৃপ্ত করেছে, এখন আমি তার গুণকীর্তন করব। তোমরা মনোযোগ দিয়ে শোন।

৪৭৪. সে একশত আঠারো কল্প দেবলোকে রমিত হবে এবং হাজারবার চক্রবর্তী রাজা হবে।

৪৭৫. সে দেবলোকে অথবা মনুষ্যলোকে যেখানেই জন্মগ্রহণ করবে, সবখানেই তার মাথার ওপর সব সময় সম্পূর্ণ স্বর্ণময় আচ্ছাদনী ধারণ করা হবে।

৪৭৬. আজ থেকে ত্রিশ হাজার কল্প পরে ওক্কাকুকুলে গৌতম নামক শাস্তা পৃথিবীতে জন্মগ্রহণ করবেন।

৪৭৭. তাঁর ধর্মে সে ধর্মৌরসজাত উত্তরাধিকারী ধর্মপুত্র হবে এবং সর্বাসব অভিজ্ঞা দ্বারা জ্ঞাত হয়ে সম্পূর্ণ অনাসক্ত হয়ে পরিনির্বাপিত হবে।

৪৭৮. সে ভিক্ষুসংঘের মাঝে বসে সিংহনাদ করবে। তার চিতায় ছাতা ধারণ করা হবে এবং সেই ছাতার নিচেই তাকে পোড়ানো হবে।

৪৭৯. আমি প্রকৃত শ্রামণ্যফল লাভ করেছি। আমার সমস্ত ক্লেশ দগ্ধ হয়েছে। আমি মণ্ডপে বা বৃক্ষমূলে যেখানেই থাকি না কেন, আমার কোনো সন্তাপ বা মনস্তাপ নেই।

৪৮০. আজ থেকে ত্রিশ হাজার কল্প আগে আমি যেই দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার সর্বদানেরই ফল।

৪৮১. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

৪৮২. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৪৮৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সর্বদায়ক স্থবির এই গাথাগুলো ভাষণ করেছিলেন।

সর্বদায়ক স্থবির অপদান নবম সমাপ্ত।

১০. অজিত স্থবির অপদান
৪৮৪. সর্ব ধর্মবিদ লোকনায়ক পদুমুত্তর জিন হিমালয়ে প্রবেশ করে বসেছিলেন।

৪৮৫. আমি তখন সম্বুদ্ধকে দেখতে পাইনি এবং তাঁর শব্দও শুনতে পাইনি। আমি আপনমনে বনে আহারের খোঁজে ঘুরছিলাম।

৪৮৬. আমি হঠাৎ সেখানে বত্রিশ মহাপুরুষ লক্ষণবিশিষ্ট সম্বুদ্ধকে দেখতে পেয়েছিলাম। তাঁকে দেখে আমার মনে গভীর ভক্তি উৎপন্ন হয়েছিল। এ রকম সত্ত্ব তো জগতে মাত্র একজনই হয়ে থাকেন।

৪৮৭. আমি তাঁর লক্ষণগুলো দেখে নিয়ে পণ্ডিতগণের সুভাষিত কথায় যেভাবে লক্ষণশাস্ত্র শিখেছিলাম, ঠিক সেভাবেই আমার অধীত বিদ্যার কথা স্মরণ করেছিলাম।

৪৮৮. তাহাদের কথামতে এই ব্যক্তি অবশ্যই বুদ্ধ হবেন। আমি যদি এখন তাঁর সেবা-শুশ্রূষা করি, তবে আমার গতি পরিশুদ্ধ হবে।

৪৮৯. শিগ্‌গির আমি আমার আশ্রমে ফিরে এসে মধুতৈল নিয়েছিলাম এবং তারপর একটি মৃন্ময়পাত্র নিয়ে বিনায়ক বুদ্ধের নিকট গিয়েছিলাম।

৪৯০. সেই মৃন্ময় পাত্রটি একটি ত্রিদণ্ডের মাথায় খোলা আকাশের নিচে স্থাপন করেছিলাম। তারপর প্রদীপ জ্বালিয়ে আমি আটবার বন্দনা করেছিলাম।

৪৯১. এভাবে পুরুষোত্তম বুদ্ধ সেখানে সাত দিন, সাত রাত্রি বসে ছিলেন। তারপর রাত্রি শেষে লোকনায়ক বুদ্ধ সমাধি হতে জাগ্রত হয়েছিলেন।

৪৯২. আমি অতীব প্রসন্নমনে সমস্ত দিবারাত্র নিজ হাতে বুদ্ধকে প্রদীপ দান করেছিলাম।

৪৯৩. গন্ধমাদন পর্বতের বর্ণময় সমস্ত গন্ধই বুদ্ধের প্রভাবে তাঁর নিকটে এসেছিল।

৪৯৪. পৃথিবীতে জন্ম নেওয়া যে-সমস্ত সুপুষ্পিত সুগন্ধীময় বৃক্ষ আছে, সেই সময় সবগুলোই বুদ্ধের প্রভাবে সেখানে একত্র হয়েছিল।

৪৯৫. সমগ্র হিমালয়ে যেই সমস্ত নাগ ও গরুড় ছিল, তারা সকলেই ধর্মশ্রবণেচ্ছু হয়ে বুদ্ধের কাছে এসেছিল।

৪৯৬. তখন দেবল শ্রমণ নামক বুদ্ধের অগ্রশ্রাবক লক্ষ ক্ষীণাসব অর্হৎসহ বুদ্ধের কাছে উপস্থিত হয়েছিলেন।

৪৯৭. পরম পূজনীয় লোকবিদ পদুমুত্তর বুদ্ধ ভিক্ষুসংঘের মাঝে বসে এই গাথাগুলো ভাষণ করেছিলেন।

৪৯৮. যেই ব্যক্তি অতীব প্রসন্নমনে নিজ হাতে আমাকে প্রদীপ দান করেছে, এখন আমি তার গুণকীর্তন করব। তোমরা মনোযোগ দিয়ে শোন।

৪৯৯. সে ষাট হাজার কল্প দেবলোকে রমিত হবে এবং হাজারবার চক্রবর্তী রাজা হবে।

ষোড়শ ভাণবার সমাপ্ত।

৫০০. দেবলোকে সে দেবেন্দ্র হয়ে ছত্রিশবার দেবরাজত্ব করবে এবং পৃথিবীতে সাতশতবার রাজত্ব করবে ।

৫০১. সে অসংখ্যবার প্রাদেশিক রাজা হবে। এই প্রদীপ দানের ফলে সে দিব্যচোখের অধিকারী হবে।

৫০২. সে সব সময় দেবলোক হতে চ্যুত হওয়ার ও অন্য কোনো যোনিতে জন্ম নেওয়া সত্ত্বদের চারপাশের অষ্টক্রোশ পর্যন্ত দেখতে পারে।

৫০৩. প্রভূত পরিমাণ পুণ্যসমন্বিত হওয়ার দরুন সে যেখানেই জন্মগ্রহণ করবে, সবখানেই তার ওপর দিবারাত্র প্রদীপ ধারণ করা হবে।

৫০৪. সে দেবলোকে অথবা মনুষ্যলোকে যেখানেই জন্মগ্রহণ করুক না কেন, তার জন্ম নেওয়া সমগ্র নগরটি আলোকিত হবে।

৫০৫. ভগবান বুদ্ধকে আটটি প্রদীপ দানের ফলে সে কখনো পশুকুলে জন্ম নেবে না। এটি তার প্রদীপ দানেরই ফল।

৫০৬. আজ থেকে লক্ষকল্প পরে ওক্কাকুকুলে গৌতম নামক শাস্তা জগতে জন্মগ্রহণ করবে।

৫০৭. তাঁর প্রচারিত ধর্মে সে ধর্মৌরসজাত উত্তরাধিকারী হবে এবং সর্বাসব অভিজ্ঞা দ্বারা জ্ঞাত হয়ে সম্পূর্ণ অনাসক্ত হয়ে পরিনির্বাপিত হবে।

৫০৮. শাক্যপুঙ্গব গৌতম সম্বুদ্ধকে পরিতুষ্ট করে সে অজিত নামক শাস্তাশ্রাবক হবে।

৫০৯. আমি দেবলোকে ষাট হাজার কল্পকাল রমিত হয়েছিলাম।

৫১০. দেবলোকে অথবা মনুষ্যলোকে উজ্জ্বল জ্যোতি সব সময় আমার অনুসরণ করত। আমি তখন বুদ্ধশ্রেষ্ঠকে স্মরণ করে আরও বেশি আনন্দিত হতাম।

৫১১. তুষিত দেবলোক হতে চ্যুত হয়ে আমি মাতৃগর্ভে জন্মেছিলাম। আমার জন্মের সময় ব্যাপক আলো উৎপন্ন হয়েছিল।

৫১২. আগার হতে নিষ্ক্রমণ করে আমি অনাগারিক প্রব্রজ্যা গ্রহণ করেছিলাম। আমি বাবরি নামক সন্ন্যাসীর কাছে গিয়ে তার শিষ্যত্ব গ্রহণ করেছিলাম।

৫১৩. তারপর হিমালয়ে বসবাস করার সময় একদিন লোকনায়ক বুদ্ধের কথা শুনতে পেয়েছিলাম। উত্তমার্থ তথা নির্বাণের খোঁজে আমি বিনায়ক বুদ্ধের কাছে গিয়েছিলাম।

৫১৪. আত্মদান্ত, অদম্য দমনকারী, স্রোতোত্তীর্ণ, উপধিহীন বুদ্ধ আমাকে সর্বদুঃখ হতে মুক্তি নির্বাণের কথা দেশনা করেছিলেন।

৫১৫. তাঁর কাছে আমার আগমন সার্থক হয়েছে। আমি মহামুনি বুদ্ধকে পরিতুষ্ট করেছি। আমি ত্রিবিদ্যা লাভ করেছি এবং বুদ্ধের শাসনে কৃতকার্য হয়েছি।

৫১৬. আজ থেকে লক্ষকল্প আগে আমি যেই প্রদীপ দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার প্রদীপ দানেরই ফল।

৫১৭. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

৫১৮. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৫১৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অজিত স্থবির এই গাথাগুলো ভাষণ করেছিলেন।

অজিত স্থবির অপদান দশম সমাপ্ত।

পিলিন্দবচ্ছ স্থবির বর্গ চত্বারিংশ সমাপ্ত।


 

৪১. মৈত্রেয় বর্গ
১. তিষ্যমৈত্রেয় স্থবির অপদান
১. একটি উঁচু গিরিখাদের পাশে শোভিত নামক এক তাপস পর্বতের মধ্যে স্বয়ং-পতিত ফল ভোজন করে বসবাস করছিলেন।

২. আমি তখন উত্তমার্থ খোঁজ করতে করতে ব্রহ্মলোকে উৎপত্তির জন্য কাঠ সংগ্রহ করে আগুন জ্বালিয়েছিলাম।

৩. পরম পূজনীয় লোকবিদ পদুমুত্তর বুদ্ধ আমাকে উদ্ধার করার মানসে আমার কাছে এসেছিলেন।

৪. তিনি বললেন, “হে মহাপুণ্যবান, কী করছেন? আমাকেও অগ্নিকাষ্ঠ দিন। আমি অগ্নি পরিচর্যা করব। এতে করে আমি শুদ্ধি অর্জন করব।”

৫. হে সুভদ্র, আপনি কি দেবতা না মানুষ? আসুন, আপনিও অগ্নি পরিচর্যা করুন। এই নেন অগ্নিকাষ্ঠ।

৬. পদুমুত্তর জিন সেখান থেকে কিছু কাষ্ঠ নিয়ে অগ্নি জ্বালাবার চেষ্টা করলেন। কিন্তু মহর্ষি ভগবান বুদ্ধের অলৌকিক ঋদ্ধিপ্রভাবে কাঠে আগুন ধরেনি।

৭. তখন ভগবান আমাকে বললেন, কই অগ্নি তো জ্বলছে না। আপনার আহুতি (যজ্ঞ, পূজা) তো হচ্ছে না। আপনার এই অগ্নি পরিচর্যা তো দেখছি একদম নিরর্থক।

৮. হে মহাবীর, আপনার অগ্নিপরিচর্যা কীরূপ আমাকে একটু বলুন। আমরা উভয়েই সেই পরিচর্যা করব।

৯. তিনি বললেন, হেতুধর্ম নিরোধ করা, ক্লেশগুলো শমিত তথা শান্ত করা ও ঈর্ষা-মাৎসর্য পরিত্যাগ করা। এই হচ্ছে আমার তিন প্রকার আহুতি।

১০. হে মহাবীর, আমাকে একটু খুলে বলুন তো আপনি কে? কী আপনার গোত্র? আপনার আচার-প্রতিপত্তি (ব্রত) আমার বেশ পছন্দ হয়েছে।

১১. আমার জন্ম ক্ষত্রিয়কুলে। আমি অভিজ্ঞালাভী। আমার সমস্ত আসব পরিক্ষীণ হয়েছে। এখন আমার আর পুনর্জন্ম নেই।

১২. প্রভু, আপনি যদি সত্যিই অজ্ঞতারূপ অন্ধকারবিধ্বংসী প্রভাংকর, দুঃখের অন্তসাধনকারী সর্বজ্ঞ বুদ্ধ হন, তবে আমি আপনাকে অবশ্যই নমস্কার করব।

১৩. তৎক্ষণাৎ আমি একটি মৃগচর্ম বিছিয়ে দিয়ে বসার আসন দান করেছিলাম। হে নাথ, হে সর্বজ্ঞ, আপনি এখানে বসুন। আমি আপনাকে সেবা করব।

১৪. ভগবান সেই বিছানো মৃগচর্মের ওপর বসেছিলেন। তারপর আমি সম্বুদ্ধকে নিমন্ত্রণ করে পর্বতে চলে গিয়েছিলাম।

১৫. কাঁধের ঝুড়িতে করে বহু তিন্দুকফল সংগ্রহ করেছিলাম। সেই ফলগুলোতে মধু মিশ্রিত করে বুদ্ধকে দান করেছিলাম।

১৬. আমার প্রার্থনায় পদুমুত্তর জিন সেগুলো পরিভোগ করেছিলেন। আমি লোকনায়ক বুদ্ধকে সেগুলো পরিভোগ করতে দেখে ভীষণ আনন্দিত হয়েছিলাম।

১৭. পরম পূজনীয় লোকবিদ পদুমুত্তর বুদ্ধ আমার আশ্রমে বসে এই গাথাগুলো ভাষণ করেছিলেন।

১৮. যেই ব্যক্তি অতীব প্রসন্নমনে নিজ হাতে ফল খাইয়ে আমাকে পরিতৃপ্ত করাল, এখন আমি তার ভূয়সী প্রশংসা করব। তোমরা মনোযোগ দিয়ে আমার কথা শোন।

১৯. সে দেবলোকে পঁচিশবার দেবরাজত্ব করবে এবং হাজারবার চক্রবর্তী রাজা হবে।

২০-২১. তার সংকল্পের কথা জ্ঞাত হয়ে সে প্রভূত পরিমাণ অন্নপানীয়, বস্ত্র ও মহার্ঘ শয্যা দান করবে। এরূপে পুণ্যকর্ম-সমন্বিত হওয়ায় তখন তার তদনুরূপ ভোগ্যসম্পত্তি উৎপন্ন হবে। সে সব সময় নিরোগ, সুস্থ, স্বাস্থ্যবান হয়ে অতিশয় প্রমোদিত হবে।

২২. সে দেবলোকে অথবা মনুষ্যলোকে যেখানেই জন্মগ্রহণ করুক না কেন, সর্বত্রই সে সুখের অধিকারী হবে।

২৩. সে অধ্যাপক, মন্ত্রধর, ত্রিবেদে পারদর্শী হবে এবং শেষে সম্বুদ্ধের কাছে গিয়ে অর্হত্ত্ব লাভ করবে।

২৪. আমার স্মরণকালের ইতিহাসে এই প্রাপ্তবয়স্ক হওয়া পর্যন্ত আমার ভাগ্যসম্পত্তির কোনো কমতি ছিল না। এটি আমার ফল দানেরই ফল।

২৫. আমি এখন শ্রেষ্ঠধর্ম (নির্বাণ) লাভী। সামূহিক রাগ-দ্বেষ ধ্বংস করেছি। সর্বাসব ক্ষয় করে এখন আমার পুনর্জন্ম নেই।

২৬. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

২৭. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

২৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান তিষ্যমৈত্রেয় স্থবির এই গাথাগুলো ভাষণ করেছিলেন।

তিষ্যমৈত্রেয় স্থবির অপদান প্রথম সমাপ্ত।

২. পূর্ণক স্থবির অপদান
২৯. একটি উঁচু গিরিখাদের পাশে একজন ভীষণ রোগাক্রান্ত অপরাজিত স্বয়ম্ভূ পচ্চেক-বুদ্ধ পর্বতের মধ্যে বসবাস করছিলেন।

৩০. সেই সময় হঠাৎ আমার আশ্রমের আশেপাশে বিকট চিৎকারের শব্দ হয়েছিল। পচ্চেক-বুদ্ধ যখন পরিনির্বাপিত হচ্ছিলেন তখন ক্ষণিকের জন্য সমগ্র ধরণী আলোকিত হয়েছিল।

৩১. তখন সেই বনভূমিতে বসবাস করা পশু-পাখি, হরিণ, সিংহ সকলেই যুগপৎ চিৎকার করে উঠেছিল।

৩২. সেই চিৎকারের বিকট শব্দ শুনে আমি সেই উঁচু গিরিখাদে গিয়েছিলাম। সেখানে গিয়ে অপরাজিত সম্বুদ্ধকে পরিনির্বাপিত অবস্থায় দেখতে পেয়েছিলাম।

৩৩-৩৪. আমি সেই সুপুষ্পিত শালবৃক্ষের ন্যায় ও উদিত শতরশ্মি সূর্যের ন্যায় অপরাজিত, পরির্নিবাপিত সম্বুদ্ধের নিথর দেহকে সৎকার করার জন্যে তৃণকাষ্ঠ সংগ্রহ করে একটি শ্মশান তৈরি করেছিলাম। সেই শ্মশানে আমি তাঁর শরীর দগ্ধ করেছিলাম।

৩৫. তাঁর শরীর দগ্ধ করার পর আমি চতুর্দিকে সুগন্ধী ছড়িয়ে দিয়েছিলাম। তখন আকাশে স্থিত এক যক্ষ এই বলে আমার নাম দিয়েছিলেন ‘পূর্ণক’।

৩৬. হে মুনি, আপনি মহর্ষি স্বয়ম্ভূ পচ্চেক-বুদ্ধের শরীরকৃত্য করে পূর্ণতা সাধন করেছেন। তাই জন্মে জন্মে আপনার নাম হোক ‘পূর্ণক’।

৩৭. সেখান থেকে মৃত্যুর পর আমি দেবলোকে জন্মেছিলাম। সেখানে আমার দিব্যগন্ধ অন্তরীক্ষজুড়ে বর্ষিত হতো।

৩৮. সেখানেও আমার নাম রাখা হয়েছিল ‘পূর্ণক’। দেবতা কিংবা মানুষ হয়ে আমি আমার সংকল্প পূরণ করেছি।

৩৯. ভবসংসারে এই আমার শেষ জন্ম। এই শেষ জন্মেও আমি ‘পূর্ণক’ নামেই পরিচিত হই।

৪০. আমি শাক্যপুঙ্গব গৌতম সম্বুদ্ধকে পরিতুষ্ট করেছি এবং সর্বাসব অভিজ্ঞা দ্বারা জ্ঞাত হয়ে সম্পূর্ণ অনাসক্ত হয়ে অবস্থান করছি।

৪১. আজ থেকে একানব্বই কল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার শরীরকৃত্য করারই ফল।

৪২. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

৪৩. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৪৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পূর্ণক স্থবির এই গাথাগুলো ভাষণ করেছিলেন।

পূর্ণক স্থবির অপদান দ্বিতীয় সমাপ্ত।

৩. মেত্তগু স্থবির অপদান
৪৫. হিমালয়ের অনতিদূরে অশোক নামক একটি পর্বত ছিল। সেখানে আমার বিশ্বকর্মা-নির্মিত একটি আশ্রম ছিল।

৪৬. মহাকারুণিক শ্রেষ্ঠ মুনি সুমেধ সম্বুদ্ধ পরিধেয় চীবর পরিধান করে পাত্র হতে পূর্বাহ্ন সময়ে ভিক্ষার জন্য আমার কাছে উপস্থিত হয়েছিলেন।

৪৭. আমার আশ্রমে উপস্থিত লোকনায়ক মহাবীর সুমেধ বুদ্ধকে দেখে তাঁর পাত্রে ঘৃততৈল দান করেছিলাম।

৪৮. লোকনায়ক বুদ্ধশ্রেষ্ঠ সুমেধকে ঘৃততৈল দান করে আমি দুহাত জোড় করে আরও বেশি আনন্দিত হয়েছিলাম।

৪৯. এই ঘি দানের ফলে ও প্রার্থনাবলে আমি দেবতা কিংবা মানুষ হয়ে বিপুল সুখ লাভ করেছি।

৫০. বিনিপাত নিরয়ে না পড়ে আমি এই ভবসংসারে জন্মপরিভ্রমণ করেছি। তাতে চিত্তকে অভিনিবিষ্ট করে আমি অচলপদ নির্বাণ লাভ করেছি।

৫১. সুমেধ সম্বুদ্ধ আমাকে বলেছিলেন, হে ব্রাহ্মণ, তুমি যে আমাকে দেখতে পেয়েছিলে, তা তোমার পরম লাভ হয়েছে। আমার দর্শন পাওয়ায় একদিন তুমি অর্হত্ত্ব লাভ করবে।

৫২. তুমি আশ্বস্ত হও, ভয় পেও না। তুমি মহাযশস্বী হবে। আমাকে ঘি দান করে তুমি জন্মদুঃখ হতে সম্পূর্ণ মুক্ত হবে।

৫৩. এই ঘি দানের প্রভাবে ও প্রার্থনাবলে তুমি দেবতা কিংবা মানুষ হয়ে বিপুল সুখ লাভ করবে।

৫৪. এই ঘি দানের ফলে ও মৈত্রীচিত্তের দরুন তুমি একশত আঠারো কল্প দেবলোকে রমিত হবে।

৫৫. তুমি আটত্রিশবার দেবরাজ হবে। আর প্রাদেসিক রাজা তো অসংখ্যবার হবেই।

৫৬. তুমি একান্নবার চতুরন্ত বিজয়ী, জম্বুদ্বীপের অধীশ্বর চক্রবর্তী রাজা হবে।

৫৭. মহাসমুদ্র যেমন বিপুল, পৃথিবী যেমন দূরতিক্রম্য, ঠিক তদ্রূপ তোমার ভোগসম্পত্তিও অনন্ত, অপ্রমেয় হবে।

৫৮. ষাট কোটি স্বর্ণমুদ্রা ত্যাগ করে আমি প্রব্রজ্যা গ্রহণ করেছিলাম। ‘কুশল কী’ এই প্রশ্নের যথার্থ উত্তরের খোঁজে আমি এক বিখ্যত সন্ন্যাসীর কাছে গিয়েছিলাম।

৫৯. আমি সেখানে তার কাছে ষড়াঙ্গ-সমন্বিত লক্ষণশাস্ত্র শিক্ষা করেছি। হে মহামুনি, আপনি সমস্ত অন্ধকার বিদূরিত করে জগতে উৎপন্ন হয়েছেন।

৬০. হে মহামুনি, আমি আপনার দর্শনকামী হয়েই এখানে এসেছি। আপনার সুব্যাখ্যাত ধর্মশ্রবণ করে আমি অচলপদ নির্বাণ লাভ করেছি।

৬১. আজ থেকে ত্রিশ হাজার কল্প আগে আমি বুদ্ধকে ঘি দান করেছিলাম। সেই থেকে একবারও আমাকে কারো কাছে ঘি খুঁজতে হয়নি।

৬২. যখনি চাইতাম ঠিক তখনি আমার মনের ইচ্ছার কথা জ্ঞাত হয়ে ঘি উৎপন্ন হতো এবং আমি সেই ঘি দিয়ে সকলকে পরিতৃপ্ত করতাম।

৬৩. অহো বুদ্ধ! অহো ধর্ম! অহো আমাদের শাস্তাসম্পদ! কী আশ্চর্য, আমি অল্পমাত্র ঘি দান করেছি, অথচ এখন আমি তার অপ্রমেয় ফল লাভ করেছি!

৬৪. মহাসমুদ্রে যত জল আছে, সেই বিপুল জলরাশিও আমার ঘি দানজনিত ফলের ষোলোভাগের এক ভাগও হবে না।

৬৫. সমগ্র চক্রবালের বস্ত্র জড়ো করা হলেও আমার জন্য উৎপন্ন বস্ত্রের সমান হবে না।

৬৬. পর্বতরাজ হিমালয় সর্বশ্রেষ্ঠ ও বিশাল হলেও আমার শরীরে মাখা হয়েছে এমন সুগন্ধীর সমতুল্য হবে না।

৬৭. আমি প্রভূত পরিমাণ বস্ত্র, সুগন্ধী, ঘি ও প্রত্যক্ষভাবে অন্য অনেক কিছু লাভ করেছি। সেই সঙ্গে অসংস্কৃত নির্বাণ লাভ করেছি। এটি আমার ঘি দানেরই ফল।

৬৮. চার স্মৃতিপ্রস্থান আজ আমার শয্যা, সমাধি-ধ্যান আমার বিচরণক্ষেত্র এবং সপ্তবোজ্ঝাঙ্গ আমার ভোজন। এটি আমার ঘি দানেরই ফল।

৪২. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

৪৩. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৪৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান মেত্তগু স্থবির এই গাথাগুলো ভাষণ করেছিলেন।

মেত্তগু স্থবির অপদান তৃতীয় সমাপ্ত।

৪. ধোতক স্থবির অপদান
৭২. সেই সময় হিমালয় হতে উৎপন্ন ভাগীরথী নদী হংসবতী নগরের সামনে দিয়েই প্রবাহিত হতো।

৭৩. সেই নদীর উপকুলে শোভিত নামক একটি বিহার নির্মিত হয়েছিল। সেখানে লোকনায়ক পদুমুত্তর বুদ্ধ বসবাস করছিলেন।

৭৪. তাবতিংস স্বর্গে ইন্দ্রের মতো করে ভগবান বুদ্ধও মনুষ্য-পরিবেষ্টিত হয়ে নির্ভীক সিংহের ন্যায় সেখানে বসেছিলেন।

৭৫. আমি তখন এক ব্রাহ্মণ হয়ে হংসবতী নগরে বসবাস করছিলাম। আমার নাম ছিল তখন ছলঙ্গ তথা ষড়াঙ্গবিশিষ্ট।

৭৬. তখন আমার আঠারোশত শিষ্য আমাকে পরিবেষ্টিত করে থাকত । একদিন আমি সেই শিষ্যদের সঙ্গে নিয়ে নদীর তীরে গিয়েছিলাম।

৭৭. সেখানে পাপ ধুতে গিয়ে আমি বহু শ্রমণকে দেখতে পেয়েছিলাম। তখন তারা ভাগীরথী নদী পার হচ্ছিলেন। এই দৃশ্য দেখে আমি এইরূপ চিন্তা করেছিলাম :

৭৮. এই মহাযশস্বী বুদ্ধপুত্রগণ সকাল-সন্ধ্যা এই নদী পার হন। প্রতিদিন তারা ভীষণ কষ্ট পাচ্ছেন।

৭৯. সদেবলোক পৃথিবীতে বুদ্ধকেই শ্রেষ্ঠ বলা হয়। আমার তো দান দেওয়ার মতো অন্য কিছু নেই। আমাকে এই পারাপারের একটা স্থায়ী ব্যবস্থা করতে হবে।

৮০. বুদ্ধশ্রেষ্ঠের উদ্দেশে এই নদীর ওপর একটি সেতু তৈরি করিয়ে দিলেই আমার মনে হয় সবচেয়ে ভালো হয়। এই সেতু তৈরি করিয়ে আমি এই ভবসমুদ্র উত্তীর্ণ হবো।

৮১. আমি তখন লক্ষ টাকা ব্যয় করে একটি সেতু তৈরি করিয়েছিলাম। গভীর শ্রদ্ধায় করা এই দান আমাকে বিপুল সুফল দেবে।

৮২. সেই সেতু তৈরি করা শেষে হলে পরে আমি লোকনায়ক বুদ্ধের কাছে গিয়েছিলাম। নতশিরে প্রণাম নিবেদন করে আমি এই কথা নিবেদন করেছিলাম।

৮৩. আমি আপনার উদ্দেশে লক্ষ টাকা ব্যয় করে এই বিশাল সেতুটি তৈরি করিয়েছি। হে মহামুনি, অনুগ্রহ করে গ্রহণ করুন।

৮৪. পরম পূজনীয় লোকবিদ পদুমুত্তর বুদ্ধ ভিক্ষুসংঘের মাঝে বসে এই গাথাগুলো ভাষণ করেছিলেন।

৮৫. যেই ব্যক্তি অতীব প্রসন্নমনে নিজ হাতে আমার উদ্দেশে এই সেতু তৈরি করেছেন, এখন আমি তার ভূয়সী প্রশংসা করব। তোমরা মনোযোগ দিয়ে আমার কথা শোন।

(সেতুদানের ফল)

৮৬. রশি, পর্বত অথবা গাছ থেকে পড়ে গেলেও সে যেকোনো একটি আশ্রয় অবশ্যই পাবে। এটি তার সেতুদানেরই ফল।

৮৭. নিগ্রোধবৃক্ষের একদম গোড়ায় জন্মানো মালুব-লতার মতো তার শত্রুরা তাকে কখনো কষ্ট দেবে না। এটি তার সেতুদানেরই ফল।

৮৮. চোরেরা কখনো তার ক্ষতি করবে না। ক্ষত্রিয় রাজারাও কখনো তাকে অবজ্ঞা করবে না। সে তার সকল শত্রুকে পরাজিত করবে। এটি তার সেতুদানেরই ফল।

৮৯. খোলা আকাশের নিচে মধ্যাহ্ন সূর্যের তীব্র গরমে দাঁড়িয়ে থাকলেও অতীত পুণ্যবলে সে কখনো কষ্ট পাবে না।

৯০. দেবলোকে কিংবা মনুষ্যলোকে তার মনের কথা অবগত হয়ে তৎক্ষণাৎ তার জন্যে সুনির্মিত হস্তীযান উপস্থিত হবে।

৯১. সকাল-সন্ধ্যা তার জন্য হাজারো শীঘ্রগামী সিন্ধুদেশীয় ঘোড়া উপস্থিত হবে। এটি তার সেতুদানেরই ফল।

৯২. মনুষ্যজন্ম নিয়ে সে সুখী হবে এবং তখন উন্মুক্ত আকাশই হবে তার হস্তীযান।

৯৩. আজ থেকে লক্ষকল্প পরে ওক্কাকুকুলে গৌতম নামক শাস্তা পৃথিবীতে জন্ম নেবেন।

৯৪. তার প্রচারিত ধর্মে সে ধর্মৌরসজাত উত্তরাধিকারী হবে এবং সর্বাসব অভিজ্ঞা দ্বারা জ্ঞাত হয়ে সম্পূর্ণ অনাসক্ত হয়ে পরিনির্বাপিত হবে।

৯৫. অহো, পদুমুত্তর বুদ্ধের উদ্দেশে আমি কী সুকর্মই না করেছি! এমন পুণ্যকর্ম করায় আজ আমি আসবক্ষয় করতে পেরেছি।

৯৬. ভাবনায় নিয়োজিত হয়ে আজ আমি সম্পূর্ণ উপশান্ত ও উপধিহীন। নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৯৭. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

৯৮. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৯৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ধোতক স্থবির এই গাথাগুলো ভাষণ করেছিলেন।

ধোতক স্থবির অপদান তৃতীয় সমাপ্ত।

৫. উপসীব স্থবির অপদান
১০০. হিমালয়ের অনতিদূরে অনোম নামক একটি পর্বত ছিল। সেখানে আমার একটি সুনির্মিত আশ্রম ছিল। সেই আশ্রমে একটি সুনির্মিত পর্ণশালা ছিল।

১০১. সেই আশ্রমের পাশ দিয়ে একটি সুন্দর ঘাটসম্পন্ন মনোরম নদী প্রবাহিত হতো। সেই নদীর অববাহিকায় বহু পদ্ম-উৎপল জন্মাত।

১০২. সেই সময় বহু প্রজাতির মৎস্য, কচ্ছপের সমারোহে ভরপুর সেই নদীটি প্রবাহিত হতো।

১০৩. সুপুষ্পিত তিমির, অশোক, ক্ষুদ্রমালকা, পূর্ণগ ও গিরিপূর্ণগ প্রভৃতি বৃক্ষ আমার আশ্রমকে সুরভিত করে রাখত।

১০৪. সেখানে বহু সুপুষ্পিত কুটজ, তৃণশূলবন, শাল, সলল ও চম্পকবৃক্ষ ছিল।

১০৫. আমার সেই আশ্রমে সুপুষ্পিত অর্জুন, অতিমুক্তা, মহানাম, অসনা ও মধুগন্ধী বহু বৃক্ষ ছিল।

১০৬. সেই আশ্রমের চারপাশের অর্ধযোজন জায়গাজুড়ে উদ্দালক, পাটালিকা, যূথিকা, পিয়ঙ্গুকা ও বিম্বিজালক প্রভৃতি গাছের সমরোহ ছিল।

১০৭. আমার সেই আশ্রমে বহু সুপুষ্পিত মাতগ্গরা, সত্তলিয়, পাটলী, নিন্দুবারকা, অঙ্কোলকা, তালকুট্‌ঠি ও সেলেয়াকা গাছ ছিল।

১০৮. এই সমস্ত সুপুষ্পিত বহু বৃক্ষ আমার আশ্রমকে শোভিত করত এবং আমার আশ্রমের চারপাশে ফুলের সৌরভ ছড়াত।

১০৯-১১১. আমার আশ্রমে তখন বহু ফলবান হরিতকী, আমলকী, আম, জাম, বহেরা, বড়ই, মাজুফল, বেল, কাগজী লেবু, তিন্দুক, পিয়াল, মিষ্ট কাসুমার ফল, লেবু, কাঠাল, কলা, বাদরীফল, লতাফল ও প্রভৃতি নানাজাতীয় ফলবান বৃক্ষের সমারোহ ছিল।

১১২-১১৪. আলকা, ইসিমুগ্‌গা, মোদফলা, অবটা, পক্বভারিতা, পিলক্ষুদুম্বর, পিপ্‌ফলী, মরীচা, নিগ্রোধ, কপিত্থনা, উদুম্বর, কণ্ডুপন্না ও হরিয়ো এই রকম বহু ফলবান বৃক্ষ আমার আশ্রমে ছিল। সেই সঙ্গে বহু সুপুষ্পিত পুষ্পবৃক্ষও আমার আশ্রমে ছড়িয়ে ছিটিয়ে ছিল।

১১৫. আমার আশ্রমে তখন আলুবা, কলম্বা, বিলালী, তক্কল, আলকা ও তাল প্রভৃতি বহু গাছের সমারোহ ছিল।

১১৬. আমার আশ্রমের অনতিদূরে স্বচ্ছ সলিলা, শীতল-জলা, সুন্দর স্নানঘাটসম্পন্না ও অতীব মনোরম বিশাল এক প্রাকৃতিক হ্রদ ছিল।

১১৭. সেই প্রাকৃতিক হ্রদে বহু পদ্ম, উৎপল, পুণ্ডরীক ও মন্দালক প্রভৃতি পুষ্পের সমারোহ ছিল এবং সব সময় নানা ধরনের সুগন্ধ ছড়াত।

১১৮. পদ্মফুলগুলো গর্ভধারণ করত। অন্যান্য পুষ্পরেণুগুলো পুষ্পিত হতো। বহু পদ্মকর্ণিকা মুকুরিত হতো।

১১৯. সেই পদ্মফুলের ডাঁটা থেকে মধু ও মূল থেকে দুধ, ঘি স্রাবিত হতো এবং সেই সমস্ত গন্ধে চতুর্পার্শ্ব সুরভিত থাকতো।

১২০. সেখানে বহু কুমুদ, অম্বগন্ধী ও নয়িতা দেখা যেত এবং প্রাকৃতিক হ্রদের অনুকূল বহু কেয়াফুলের গাছ পুষ্পিত হতো।

১২১. সেখানে বহু সুপুষ্পিত ও সপত্র সুগন্ধীময় বন্ধুজীব, শ্বেবারি, কুম্ভিলা, সুসুমার ও গহকা গাছ জন্মাত।

১২২. সেই প্রাকৃতিক হ্রদে বহু ছোট বড় অজগর ছিল এবং প্রচুর পরিমাণে পাঠীনা, পাবুসা ও বলজা নামক প্রভৃতি জলজ মৎস্য ছিল।

১২৩. সেই প্রাকৃতিক হৃদটি বহু মৎস্য-কচ্ছপে সমাচ্ছন্ন ছিল এবং তাতে নদীচর রবিহাঁস, কবুতর, ঘুঘুপাখি ও কুকুত্থক পাখির বসবাস ছিল।

১২৪-১২৫. বহু দিন্দিভা, চক্রবাক, পম্পকা, জীবজীবকা, কলন্দকা, উক্কুসা, সেনকা, উদ্ধরা, কোষ্ঠকা, সুকপোতা, তুলিয়া, পমরা, করেনিয়ো ও তিলকা প্রভৃতি প্রাণিকুল সেই প্রাকৃতিক হ্রদকে আশ্রয় করে জীবন ধারণ করত।

১২৬. আমার আশ্রমে বহু সিংহ, বাঘ, নেকড়ে বাঘ, ভালুক, বানর ও কিন্নর দেখা যেত।

১২৭. সেই সমস্ত গন্ধের ঘ্রাণ নিতে নিতে, নানা জাতীয় ফল খেতে খেতে এবং সুগন্ধী জল পান করতে করতে আমি আমার আশ্রমে বসবাস করতাম।

১২৮. আমার আশ্রমে ফুটফুটে দাগবিশিষ্ট, বেশ উজ্জ্বল ছোট-বড় বহু মৃগ বসবাস করত।

১২৯-১৩০. আমার আশ্রমে হাঁস, ময়ূর, শালিক, কোকিল, মঞ্জরিক ও কৌশিকসহ বহু পিশাচ, দানব, কুম্ভা-, রাক্ষস, গড়-ল ও পন্নাগ বসবাস করত।

১৩১. আমার আশ্রমে মৃগচর্ম পরিহিত জটাধারী, মহানুভব, শান্তচিত্তসম্পন্ন, সমাহিত ঋষিগণ বসবাস করতেন।

১৩২. আমার আশ্রমে অধোচক্ষু, শান্তশিষ্ট, সুশীল ও লাভালাভে সন্তুষ্ট বহু সন্ন্যাসী বসবাস করতেন।

১৩৩. তখন তারা তাদের বল্কলচীবর ধুনতে ধুনতে ও মৃগচর্মকে নাড়তে নাড়তে স্ব স্ব বলে সুদৃঢ় হয়ে আকাশপথে যাচ্ছিলেন।

১৩৪. তারা জল কিংবা জ্বালানী কাঠ কিছুই আনয়ন করতেন না। তারা স্বয়ং উপসম্পন্ন। অলৌকিক ঋদ্ধিপ্রতিহার্যের এমনই ফল!

১৩৫. তারা লৌহপাত্র নিয়ে প্রবল পরাক্রমী কুঞ্জর হস্তীনাগের ন্যায় ও নির্ভীক পশুরাজ সিংহের ন্যায় বনমধ্যে বসবাস করতেন।

১৩৬. তাঁদের মধ্যে কেউ কেউ স্বীয় ঋদ্ধিযোগে গোযানে, কেউ কেউ পূর্ববিদেহ ও কেউ কেউ উত্তরকুরুতে যেতেন।

১৩৭. তারা সেখান থেকে পিণ্ড এনে একত্রে ভোজন করতেন এবং ভোজন শেষে একত্রে চলে যেতেন।

১৩৮. তখন সমগ্র বনভূমিতে মৃগচর্মের শব্দ শোনা যেত। আমার সেই মহাবীর, প্রবল তেজস্বী শিষ্যরা এমনই ছিলেন।

১৩৯. আমি আমার আশ্রমে শিষ্য-পরিবৃত হয়ে বসবাস করছিলাম। তারা সকলে নিজ নিজ কর্মে নিবেদিতপ্রাণ, তদ্গতপ্রাণ ও পরিতুষ্ট ছিল।

১৪০. আমার এই সকল শীলবান, প্রজ্ঞাবান, অপ্রমত্ত ও অভিজ্ঞ শিষ্যরা নিজ নিজ কর্ম দিয়ে আমায় সন্তুষ্ট করেছিল।

১৪১. পরম পূজনীয়, লোকবিদ, বিনায়ক পদুমুত্তর বুদ্ধ একদিন সময় বুঝে আমার আশ্রমে গিয়েছিলেন।

১৪২. বীর্যবান, প্রজ্ঞাবান মুনি সম্বুদ্ধ পাত্র হাতে ভিক্ষার জন্যে আমার কাছে উপস্থিত হয়েছিলেন।

১৪৩. উপস্থিত মহাবীর মহানায়ক পদুমুত্তর বুদ্ধের উদ্দেশে আমি তৃণমাদুর বিছিয়ে দিয়ে তাঁর ওপর শালপুষ্প ছিটিয়ে দিয়েছিলাম।

১৪৪. সম্বুদ্ধকে তৃণমাদুরের উপরে বসিয়ে আমি ভীষণ হৃষ্ট-তুষ্ট ও সংবেগপ্রাপ্ত হয়েছিলাম। শিগ্‌গির আমি পর্বতে উঠে সুগন্ধী চন্দনকাষ্ঠ নিয়ে এসেছিলাম।

১৪৫. দেবগন্ধ-সমন্বিত বিশাল এক কাঠাল কাঁধে করে বিনায়ক বুদ্ধের নিকট গিয়েছিলাম।

১৪৬. বুদ্ধকে ফলটি দান করার পর বুদ্ধের গায়ে চন্দনকাষ্ঠ মেখে দিয়েছিলাম এবং অতীব প্রসন্নমনে বুদ্ধশ্রেষ্ঠকে বন্দনা নিবেদন করেছিলাম।

১৪৭. পরম পূজনীয় লোকবিদ পদুমুত্তর বুদ্ধ সেই ঋষিদের মধ্যে বসে এই গাথাগুলো ভাষণ করেছিলেন।

১৪৮. যেই ব্যক্তি আমাকে ফল, সুগন্ধী চন্দনকাষ্ঠ ও আসন দান করেছে, এখন আমি তার ভূয়সী প্রশংসা করব। তোমরা মনোযোগ দিয়ে শোন।

১৪৯. সে গ্রামে অরণ্যে, গিরিখাদে অথবা গুহায় যেখানেই থাকুক না কেন, তার চিত্তের ইচ্ছানুসারে তার জন্যে ভোজন উৎপন্ন হবে।

১৫০. এই ব্যক্তি দেবলোকে কিংবা মনুষ্যলোকে যেখানেই জন্মগ্রহণ করুক না কেন, ভোজন ও বস্ত্র দিয়ে স্বীয় পরিষদকে পরিতৃপ্ত করতে পারবে।

১৫১. এই ব্যক্তি দেবলোকে কিংবা মনুষ্যলোকে যেখানেই জন্মগ্রহণ করুক না কেন, সব সময় অপরিমেয় ভোগ্য-সম্পত্তির অধিকারী হয়েই জন্মপরিভ্রমণ করবে।

১৫২. সে দেবলোকে ত্রিশ হাজার কল্পকাল রমিত হবে এবং হাজারবার চক্রবর্তী রাজা হবে।

১৫৩. দেবলোকে সে একাত্তরবার দেবরাজত্ব করবে এবং প্রাদেসিক রাজা তো অসংখ্যবার হবেই।

১৫৪. আজ থেকে লক্ষকল্প পরে পৃথিবীতে ওক্কাকুকুলে গৌতম নামক শাস্তা জন্মগ্রহণ করবেন।

১৫৫. তাঁর প্রচারিত ধর্মে সে ধর্মৌরসজাত উত্তরাধিকারী হবে এবং সর্বাসব অভিজ্ঞা দ্বারা জ্ঞাত হয়ে সম্পূর্ণ অনাসক্ত হয়ে অবস্থান করবে।

১৫৬. আমি লোকনায়ক বুদ্ধকে দেখেছিলাম। এতে করে আমার পক্ষে বড়ই সুলাভ লব্ধ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৫৭. গ্রামে, অরণ্যে, গিরিখাদে কিংবা গুহায় আমি যেখানেই থাকি না কেন, সবখানেই আমার সংকল্পের কথা জ্ঞাত হয়ে প্রতিনিয়ত ভোজন উপস্থিত থাকে।

১৫৮. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

১৫৯. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৬০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান উপসীব স্থবির এই গাথাগুলো ভাষণ করেছিলেন।

উপসীব স্থবির অপদান তৃতীয় সমাপ্ত।

৬. নন্দক স্থবির অপদান
১৬১. পূর্বে আমি গভীর অরণ্যে একজন মৃগশিকারী ছিলাম। গভীর অরণ্যে মৃগ খুঁজতে গিয়ে একদিন আমি স্বয়ম্ভূকে দেখতে পেয়েছিলাম।

১৬২. সেই সময় অনুরুদ্ধ নামক স্বয়ম্ভূ অপরাজিত ধীর সম্বুদ্ধ বিবেকসুখে অবস্থানেচ্ছু হয়ে গভীর বনে প্রবেশ করেছিলেন।

১৬৩. তখন আমি চারটি খুঁটি নিয়ে চারটি পৃথক স্থানে স্থাপন করেছিলাম। তার ওপর একটি মণ্ডপ তৈরি করেছিলাম। সেই মণ্ডপটি পদ্মপুষ্পে আচ্ছাদিত করেছিলাম।

১৬৪. পদ্মপুষ্পে মণ্ডপটি পদ্মপুষ্পে আচ্ছাদিত করার পর আমি স্বয়ম্ভূকে অভিবাদন করেছিলাম এবং তৎক্ষণাৎ হাতের তীর-ধনুকটি ছুঁড়ে ফেলে দিয়ে অনাগারিক প্রব্রজ্যা গ্রহণ করেছিলাম।

১৬৫. প্রব্রজ্যা নেওয়ার পর অচিরেই আমার বিষম এক ব্যাধি উৎপন্ন হয়েছিল। সেই ব্যাধির প্রবল যন্ত্রণায় আমি কাত হয়েছিলাম এবং পূর্বকৃত কর্ম স্মরণ করে তখনি মৃত্যুবরণ করেছিলাম।

১৬৬. পূর্বকৃত পুণ্য-প্রভাবে আমি তুষিত স্বর্গে জন্মেছিলাম। সেখানে আমার ইচ্ছানু্‌সারে স্বর্ণময় দেববিমান উৎপন্ন হতো।

১৬৭. সেখানে আমার হাজার অরযুক্ত দিব্যযান উৎপন্ন হয়েছিল। সেই দিব্যযানে আরোহণ করে আমি যথেচ্ছা গমন করতাম।

১৬৮. সেই দিব্যযানটি আমাকে বহন করে নিয়ে যাবার সময় আমার চারপাশের শতযোজন বিস্তৃত জায়গাজুড়ে মণ্ডপ ধারণ করা হতো।

১৬৯. আমি পুষ্পাচ্ছাদিত শয্যাসনের অধিকারী হয়েছিলাম। তখন আকাশ থেকে প্রতিনিয়ত পদ্মপুষ্প বর্ষিত হতো।

১৭০. তীব্র গরম দীর্ঘপথ পরিভ্রমণে ক্লান্ত পথিককে কষ্ট দিলেও আমাকে কখনো কষ্ট দিত না। এটি আমার মণ্ডপদানেরই ফল।

১৭১. দুর্গতি অতিক্রম করে আমার অপায়দ্বার সম্পূর্ণরূপে র্বদ্ধ হয়েছিল। মণ্ডপে কিংবা বৃক্ষমূলে যেখানেই থাকি না কেন আমার কোনো সন্তাপ বিদ্যমান থাকত না।

১৭২. আমি পৃথিবীসংজ্ঞা অধিষ্ঠান করে এই লোনা সমুদ্র অতিক্রম করি। এটি আমার সুকৃত কর্ম বুদ্ধপূজারই ফল।

১৭৩. আমি অপথকে পথ করে নিয়ে সুনীল আকাশপথ দিয়ে গমন করি। অহো, এ কী আমার সুকৃত কর্ম! এটি আমার বুদ্ধপূজারই ফল।

১৭৪. পূর্বনিবাস সম্বন্ধে আমি জানি। আমার দিব্যচোখ অত্যন্ত বিশোধিত। আমার সমস্ত আসব পরিক্ষীণ হয়েছে। এটি আমার বুদ্ধপূজারই ফল।

১৭৫. আমি পূর্বের জাতি ত্যাগ করেছি। এখন আমি বুদ্ধের ধর্মৌরসজাত সন্তান, সদ্ধর্মের উত্তরাধিকারী। এটি আমার বুদ্ধপূজারই ফল।

১৭৬. আমি শাক্যপুঙ্গব সুগত গৌতমকে আরাধনা করেছি। এখন আমি ধর্মধ্বজাধারী ও ধর্মের উত্তরাধিকারী। এটি আমার বুদ্ধপূজারই ফল।

১৭৭. আমি শাক্যপুঙ্গব লোকনায়ক গৌতম সম্বুদ্ধকে সেবা-শুশ্রূষা করে পারঙ্গমনীয় মার্গ বিষয়ে জিজ্ঞেস করেছিলাম।

১৭৮. আমার দ্বারা জিজ্ঞাসিত হয়ে বুদ্ধ গম্ভীর ও নিপুণ কথায় উত্তর করেছিলেন। আমি তাঁর সেই ধর্মকথা শুনে আসবক্ষয় জ্ঞান লাভ করেছি।

১৭৯. অহো, এ কী আমার সুকৃত কর্ম! এখন আমি সমস্ত জন্ম হতে সম্পূর্ণরূপে মুক্ত হয়েছি। আমার সর্ববিধ আসব ক্ষীণ হয়েছে। এখন আর আমার পুনর্জন্ম নেই।

১৮০. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

১৮১. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৮২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান নন্দক স্থবির এই গাথাগুলো ভাষণ করেছিলেন।

নন্দক স্থবির অপদান তৃতীয় সমাপ্ত।

৭. হেমক স্থবির অপদান
১৮৩. সেই সময় অনোম নামক তাপস গিরিখাদের চূড়ায় আশ্রম তৈরি করে একটি পর্ণশালায় বসবাস করছিলেন।

১৮৪-১৮৭. সেই সময় আপন বলে তপশ্চর্যা কর্মে সিদ্ধিলাভী, স্বীয় শ্রামণ্যে প্রবল পরাক্রমী বীর্যবান, প্রজ্ঞাবান মুনি, বিশারদ, পরবাদে অভিজ্ঞ, ভূমি-অন্তরীক্ষ-উৎপত্তি প্রভৃতি সম্বন্ধে সুদক্ষ, বীতশোক, আড়ম্বরহীন, অল্পাহারী, লোলুপতাহীন, লাভালাভে সন্তুষ্ট, ধ্যানী, ধ্যানরত মুনি, শ্রেষ্ঠ করুণাপরায়ণ প্রিয়দর্শী সম্বুদ্ধ সত্ত্বগণকে মুক্ত করবার ইচ্ছায় করুণা বিস্তার করেছিলেন।

১৮৮. মহামুনি প্রিয়দর্শী ধর্ম বুঝতে সমর্থ এমন সত্ত্বগণকে দেখে হাজার চক্রবালে গিয়ে উপদেশ দিতেন।

১৮৯. তিনি আমাকে উদ্ধার করার মানসে আমার আশ্রমে উপস্থিত হয়েছিলেন। পূর্বে আমি কোনো বুদ্ধের দেখা পাইনি, এমনকি কোনো বুদ্ধের কথা শুনতেও পাইনি।

১৯০. এ এক অদ্ভুত স্বপ্ন ছিল আমার! কারণ, এতে সমস্ত লক্ষণগুলো সুপ্রকাশিত হয়েছিল। ইনি ভূমি-অন্তরীক্ষ-লক্ষণ প্রভৃতি বিষয়ে অভিজ্ঞ ও দক্ষ।

১৯১. আমি বুদ্ধের ধর্মকথা শোনার পর বুদ্ধের প্রতি প্রসন্নচিত্ত হয়েছিলাম। তরপর থেকে আমি দাঁড়ানো অথবা বসা অবস্থায় প্রতিনিয়ত তাঁকে স্মরণ করতাম।

১৯২. আমি এভাবে বুদ্ধকে স্মরণ করলে পরে ভগবানও আমাকে স্মরণ করেছিলেন। তখন বুদ্ধকে স্মরণ করার সময় আমার মন পরম প্রীতিতে ভরে উঠত।

১৯৩. পুনরায় মহামুনি যথাসময়ে আমার কাছে উপস্থিত হয়েছিলেন। উপস্থিত হওয়া সত্ত্বেও আমি বুঝতে পারিনি যে, ইনি মহামুনি বুদ্ধ।

১৯৪. পরম অনুকম্পাপরায়ণ, মহাকারুণিক মহামুনি প্রিয়দর্শী নিজেকে পরিচয় করিয়ে দিয়েছিলেন এই বলে যে, ‘আমি সদেবলোকে বুদ্ধ।’

১৯৫. চিনে ফেলার পর আমি মহামুনি প্রিয়দর্শী সম্বুদ্ধের প্রতি স্বীয় চিত্তকে অভিপ্রসন্ন করে এই কথা বলেছিলাম :

১৯৬. এখানে বসার আসন, পালঙ্ক ও ইজি চেয়ার আছে। আপনি তাতে উপবেশন করুন। আপনিই সর্বদর্শী। অতএব আপনি এই রত্নময় আসনে বসুন।

১৯৭. তৎক্ষণাৎ আমি ঋদ্ধিযোগে সম্পূর্ণ রত্নময় বসার আসন তৈরি করে প্রিয়দর্শী মুনিকে দান করেছিলাম।

১৯৮. তখন আমার সেই ঋদ্ধিযোগে নির্মিত রত্নময় বসার আসনে ভগবান বুদ্ধ বসলে পরে আমি তাঁকে এক মৃন্ময় পাত্রপূর্ণ জামফল দান করেছিলাম।

১৯৯. মহামুনি আমাকে আনন্দিত করার জন্য সেগুলো খেয়েছিলেন। তখন আমি অতীব প্রসন্ন হয়ে শাস্তাকে অভিবাদন করেছিলাম।

২০০. রত্নময় আসনে সমাসীন ত্রিলোকশ্রেষ্ঠ, নরোত্তম প্রিয়দর্শী ভগবান এই গাথাগুলো ভাষণ করেছিলেন।

২০১. যেই ব্যক্তি আমাকে রত্নময় বসার আসন ও অমৃত ফল জাম দান করেছে, এখন আমি তার ভূয়সী প্রশংসা করব। তোমরা সবাই মনোযোগ দিয়ে শোন।

২০২. সে সাতাত্তর কল্প দেবলোকে রমিত হবে এবং পঁচাত্তরবার চক্রবর্তী রাজা হবে।

২০৩. সে দেবলোকে বত্রিশবার দেবেন্দ্র হয়ে দেবরাজত্ব করবে এবং প্রাদেসিক রাজা তো অসংখ্যবার হবেই।

২০৪. সে সুনির্মিত স্বর্ণময়, রৌপ্যময়, লোহিতঙ্গময় ও রত্নময় পালঙ্ক লাভ করবে।

২০৫. এই পুণ্যবান লোকটি এমনকি চঙ্ক্রমণ করার সময়েও বহু পালঙ্ক তাঁকে পরিবৃত করে থাকবে।

২০৬. এই পুণ্যবান ব্যক্তি চিত্ত অবগত হয়ে তৎক্ষণাৎ বহু কূটাগার, প্রাসাদ ও মহার্ঘ শয্যাসন উৎপন্ন হবে।

২০৭-২০৮. সর্বালঙ্কারে ভূষিতা, সোনার অলংকার গলায় দেওয়া ও অঙ্কুশসহ অস্ত্রশস্ত্রে সুসজ্জিত, মাহুত আরোহিত ষাট হাজার হস্তীনাগ এই ব্যক্তিকে পরির্চযা করবে। এটি তার রত্নময় আসন দানেরই ফল।

২০৯-২১০. সর্বালঙ্কারে ভূষিত, শীঘ্রগামী ও তলোয়ারধারী ঘোড়াচালক আরোহিত সিন্ধুদেশীয় ষাট হাজার আজানীয় ঘোড়া এই ব্যক্তিকে পরিচর্যা করবে। এটি তার রত্নময় আসন দানেরই ফল।

২১১-২১২. সর্বালঙ্কারে ভূষিত, নেকড়ে-চালিত, উন্নত ও বর্মধারী রথচালক আরোহিত ষাট হাজার রথ এই ব্যক্তিকে নিত্য পরিবৃত করে থাকবে। এটি তার রত্নময় আসন দানেরই ফল।

২১৩. তার অধিকৃত ষাট হাজার স্তন্যদায়ী, অতি উন্নত জাতের ধেনু বহু বাচ্চা প্রসব করবে। এটি তার রত্নময় আসন দানেরই ফল।

২১৪-২১৫. সর্বালঙ্কারে ভূষিত, বিচিত্র বস্ত্রধারী, মাথায় মণিকুণ্ডলধারী, হাস্যময়ী, সুন্দর ভ্রূযুগলের অধিকারী, সুঢৌল নিতম্বের অধিকারী ও বুদ্ধিমতি ষোলো হাজার স্ত্রীলোক এই ব্যক্তিকে নিত্য পরিবেষ্টিত করে থাকবে। এটি তার রত্নময় আসন দানেরই ফল।

২১৬. আজ থেকে আঠারোশত কল্প পরে গৌতম নামক চক্ষুষ্মান বুদ্ধ সমস্ত অন্ধকার বিধ্বংস করে পৃথিবীতে জন্মগ্রহণ করবেন।

২১৭. তাঁর দর্শন পেয়ে সে সবকিছু ত্যাগ করে প্রব্রজ্যা গ্রহণ করবে এবং শাস্তাকে পরিতুষ্ট করে শাসনে অভিরমিত হবে।

২১৮. তাঁর কাছে ধর্মকথা শুনে সর্ববিধ ক্লেশকে ধ্বংস করবে এবং সর্বাসব অভিজ্ঞা দ্বারা জ্ঞাত হয়ে সম্পূর্ণ অনাসক্ত হয়ে পরিনির্বাপিত হবে।

২১৯. বীর্য আমার জোয়ালবদ্ধ বৃষভ। অনুত্তর যোগক্ষেম আমার বাহন। উত্তমার্থ (নির্বাণ) লাভের আশায় আমি শাসনে অবস্থান করছি।

২২০. এই ভবসংসারে এই আমার শেষ জন্ম। আমার সমস্ত আসব পরিক্ষীণ হয়েছে। আমার আর কোনো পুনর্জন্ম নেই।

২২১. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

২২২. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

২২৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান হেমক স্থবির এই গাথাগুলো ভাষণ করেছিলেন।

হেমক স্থবির অপদান তৃতীয় সমাপ্ত।

সপ্তদশ ভাণবার সমাপ্ত।

৮. তোদেয়্য স্থবির অপদান
২২৪. সেই সময় সমৃদ্ধশালী কেতুমতি নগরে একজন প্রবল পরাক্রমী, শ্রেষ্ঠ পুরবাসী অজিতঞ্জয় নামক রাজা ছিলেন।

২২৫. সেই সময় সেই প্রমত্ত রাজার অধিকৃত বনগুলো বেশ বৃদ্ধি পেয়েছিল। কিন্তু আকাশচারী ঋদ্ধিমান পক্ষীকুল রাষ্ট্রের ব্যাপক ক্ষতি করেছিল।

২২৬. রাজ্যের প্রত্যন্ত এলাকা অস্থিতিশীল হয়ে উঠলে শিগ্‌গির তিনি তাতে ব্যাপক সৈন্যসমাবেশ ঘটিয়েছিলেন। সুসজ্জিত সেনারা অচিরেই শত্রুদের পরাস্ত করেছিল।

২২৭-২৩১. সেই সময় হস্তী-আরোহী, অশ্বারোহী, ধনুর্ধর, উগ্র, তেজস্বী সুসজ্জিত যোদ্ধরা পাচক, নাপিত, স্নাপক, মালাকার, সাহসী সংগ্রামবিজয়ী, সুবর্ণ সজ্জায় সুসজ্জিত প্রবল পরাক্রমী ষাট বর্ষীয় মাতঙ্গ হাতি, শীত-উষ্ণ-পঁচা-গলা প্রভৃতি সহনে সক্ষম বীর যোদ্ধারা সেখানে সমবেত হয়েছিল।

২৩২. সেই সময় শঙ্খশব্দ, ভেরিশব্দ ও প্রকৃতিসৃষ্ট শব্দ শুনতে শুনতে বেশ আনন্দিত মনে সকলে সেখানে সমবেত হয়েছিল।

২৩৩. ত্রিশূল দিয়ে আঘাত করার কাজে অভিজ্ঞ এমন সেনারা সকলে সেখানে সমবেত হয়েছিল।

২৩৪. তখন সমবেত সকলকে লৰ্য করে সরাজ অজিতঞ্জয় ষাট হাজার প্রাণীকে শূল দিয়ে হত্যা করেছিল।

২৩৫. তখন মানুষেরা বিকট শব্দ করে বলে উঠেছিল যে, অহো, রাজা বড়ই অধার্মিক! নিরয়ে দগ্ধ হতে থাকলে তার দুঃখের শেষ কোথায়!

২৩৬. তখন আমি শয্যায় শায়িত অবস্থায়ও নিরয়কে দেখতে পেতাম। আমি দেখতে পেতাম যে, দিবারাত্র আমাকে শূল দিয়ে বিদ্ধ করা হচ্ছে।

২৩৭. এত প্রমোদ, এত রাজ্য, এত বাহন ও এত শক্তি দিয়ে আমার কী হবে? সেসব আমাকে রক্ষা করতে সমর্থ নয়। আমাকে প্রতিনিয়ত তাপদগ্ধ করছে।

২৩৮. স্ত্রী-পুত্র-রাজ্য এগুলো দিয়ে আমার কী হবে? তার চেয়ে বরং প্রব্রজ্যা গ্রহণ করলেই ভালো হয়। তাতে করে আমার গতিমার্গ বিশুদ্ধ হবে।

১৩৯-১৪০. সর্বালংকারে বিভূষিত, হেমবস্ত্র পরিহিত, সুবর্ণ কচ্ছধারী ষাট হাজার মাতঙ্গ হাতির ওপর আরোহিত হয়ে নিজ হাতে অঙ্কুশ দিয়ে চালিত করে যুদ্ধক্ষেত্রে গিয়েছিলাম। কিন্তু সেখানে আমার মন কিছুতেই টিকছিল না। তখন আমি স্বকৃত কর্মের দ্বারা নিয়ত সন্তপ্ত হতে হতে গৃহত্যাগ করেছিলাম।

২৪১-২৪২. সর্বালংকারে বিভূষিত, দ্রুতগামী ষাট হাজার সিন্ধুদেশীয় আজানীয় ঘোড়ায় আরোহণ করেছিলাম এবং নিজ হাতে বর্ম ধরে তাদের ওপর মৃদু আঘাত করে গৃহত্যাগ করেছিলাম।

১৪৩. সর্বালংকারে বিভূষিত, ব্যাঘ্রচর্মে সুসজ্জিত ও বিচিত্র ধ্বজায় সাজানো ষাট হাজার রথ পরিত্যাগ করে আমি অনাগারিক প্রব্রজ্যা গ্রহণ করেছিলাম।

১৪৪. সম্পূর্ণ কাংস দ্বারা আবৃত ষাট হাজার ধেনু সকলকে উন্মুক্ত বিচরণের জন্য ছেড়ে দিয়ে আমি অনাগারিক প্রব্রজ্যা গ্রহণ করেছিলাম।

১৪৫-১৪৬. সর্বালংকারে বিভূষিত, বর্ণিল বস্ত্রধারী, মাথায় সুদর্শন মুকুটধারী, সদা হাস্যময়ী সুডৌল নিতম্বের অধিকারী ষাট হাজার ক্রন্দনরতা নারীকে ত্যাগ করে অনাগারিক প্রব্রজ্যা গ্রহণ করেছিলাম।

২৪৭. সর্বস্ব পরিপূর্ণ ষাট হাজার গ্রামসহ সমস্ত রাজ্য ছেড়ে আমি অনাগারিক প্রব্রজ্যা গ্রহণ করেছিলাম।

২৪৮. নগর হতে বের হওয়ার পর আমি হিমালয়ে চলে গিয়েছিলাম। সেখানে আমি ভাগীরথী নদীর তীরে একটি আশ্রম তৈরি করেছিলাম ।

২৪৯. সেখানে পর্ণশালা তৈরি করার পর একটি অগ্নিশালা তৈরি করেছিলাম। আরব্ধবীর্য ও একাগ্রচিত্ত হয়ে আমি সেই আশ্রমে বসবাস করছিলাম।

২৫০. মণ্ডপে, বৃক্ষমূলে অথবা শূন্যাগারে ধ্যানরত থাকার সময় আমার মনে কোনো ধরনের ত্রাস বা ভয় উৎপন্ন হতো না। আমি কখনো কোনো রকম ভীতিকর দৃশ্য দেখতে পেতাম না।

২৫১. ঠিক সেই সময় জ্ঞানালোকে জ্যোতির্ময়, মহাকারুণিক মুনি সুমেধ সম্বুদ্ধ পৃথিবীতে উৎপন্ন হয়েছিলেন।

২৫২. আমার পাশে এক মহাঋদ্ধিধর যক্ষ বাস করত। তখন সে-ই আমাকে পৃথিবীতে বুদ্ধ উৎপন্ন হওয়ার বিষয়টি অবগত করেছিল।

২৫৩. পৃথিবীতে চক্ষুষ্মান সুমেধ নামক বুদ্ধ উৎপন্ন হয়েছেন। তিনি মুক্তিকামী জনতাসকলকে মুক্ত করছেন। আপনাকেও তিনিই মুক্ত করবেন।

২৫৪. যক্ষের কথা শুনার সঙ্গে সঙ্গে আমার দেহ এক অনির্বচনীয় পুলক শিহরণে শিহরিত হয়েছিল এবং পরম শ্রদ্ধায় মন ভরে উঠেছিল। ‘বুদ্ধ!’ ‘বুদ্ধ!’ চিন্তা করতে করতে আমি আশ্রমের সমস্ত কিছু গুছিয়ে নিচ্ছিলাম।

২৫৫. প্রথমে জ্বালানি কাঠগুলো নিরাপদ জায়গায় সরিয়ে রেখেছিলাম। তারপর বিছানাপত্র গুছিয়ে রেখেছিলাম। শেষে আশ্রমকে অভিবাদন করে সেই গভীর অরণ্য হতে বের হয়েছিলাম।

২৫৬. সেখান থেকে চন্দনকাষ্ঠ নিয়ে গ্রাম হতে গ্রামে, নগর হতে নগরে দেবাতিদেব বিনায়ক সুমেধ সম্বুদ্ধকে খুঁজতে খুঁজতে একসময় তাঁর কাছে গিয়ে পৌঁছেছিলাম।

২৫৭. সেই সময় লোকনাথ সুমেধ ভগবান বুদ্ধ চতুরার্যসত্য দেশনা করে বহু মানুষকে ধর্মবোধে জাগ্রত করছিলেন।

২৫৮. আমি চন্দনকাষ্ঠ মাথায় নিয়ে ও দুহাত জোড় করে সম্বুদ্ধকে অভিবাদন করে এই গাথাগুলো ভাষণ করেছিলাম।

২৫৯. বর্ষার সময় ফুল ফুটলে পরে বাতাসের দ্বারা তার গন্ধ প্রবাহিত হয়। হে বীর, আপনি কিন্তু গুণগন্ধের দ্বারা সকল দিকে প্রবাহিত হন।

২৬০. চম্পক, নাগবনি, অতিমুক্তক, কেতক ও শালপুষ্প প্রভৃতি যখন প্রষ্ফুটিত হয় তখন শুধু বায়ুর অনুকূলেই প্রবাহিত হয়।

২৬১. আপনার গুণগন্ধের কথা শুনেই আমি হিমালয় হতে এখানে এসেছি। লোকশ্রেষ্ঠ, মহাযশস্বী মহাবীর আপনাকে আমি পরম শ্রদ্ধায় পূজা করছি।

২৬২. আমি যখন লোকনায়ক সুমেধ সম্বুদ্ধের শরীরে শ্রেষ্ঠচন্দন মেখে দিচ্ছিলাম, তখন তিনি আমার চিত্তকে প্রসন্নতায় ভরিয়ে দেওয়ার জন্য নীরবে দাঁড়িয়েছিলেন।

২৬৩. তারপর লোকশ্রেষ্ঠ, নরোত্তম সুমেধ ভগবান ভিক্ষুসংঘের মাঝে বসে এই গাথাগুলো ভাষণ করেছিলেন।

২৬৪. যে ব্যক্তি আমার ভূয়সী প্রশংসা করল এবং আমাকে চন্দন দিয়ে পূজা করল এখন আমি তার ভূয়সী প্রশংসা করব। তোমরা আমার কথা মনোযোগ দিয়ে শোন।

২৬৫. সে আদেয়্য বাক্যবচন নামক এক প্রতাপশালী, প্রভাস্বর ব্রহ্মা হয়ে পঁচিশ কল্প অবস্থান করবে।

২৬৬. সে একশত ছাব্বিশ কল্প দেবলোকে রমিত হবে এবং পৃথিবীতে হাজারবার চক্রবর্তী রাজা হবে।

২৬৭. সে দেবেন্দ্র হযে তেত্রিশবার দেবরাজ্য শাসন করবে এবং প্রাদেশিক রাজা তো অসংখ্যবার হবেই।

২৬৮. তারপর সেখান থেকে চ্যুত হয়ে সে পৃথিবীতে মানুষ হয়ে জন্মগ্রহণ করবে এবং অতীত পুণ্য-প্রভাবে ব্রাহ্মণের ঘরে জন্মগ্রহণ করবে।

২৬৯. তখন বাবরী নামে এক ব্রাহ্মণ অধ্যাপক, মন্ত্রধর, ত্রিবেদে বিশেষ পারদর্শী ও ত্রিলক্ষণসম্পন্ন থাকবেন।

২৭০. তার শিষ্য হয়ে সে তখন মন্ত্রে বিশেষ পারদর্শী হবে এবং একসময় শাক্যপুঙ্গব সম্বুদ্ধ গৌতমের কাছে উপস্থিত হবে।

২৭১. অত্যন্ত নিপুণ কিছু প্রশ্ন জিজ্ঞেস করার পর তখন সরল মার্গ অনুসরণ করে আপন জ্ঞানে সর্বাসব ক্ষয় করে সম্পূর্ণ অনাসক্ত হয়ে অবস্থান করবে।

২৭২. রাগাগ্নি, দ্বেষাগ্নি, মোহাগ্নি-এই ত্রিবিধাগ্নি এখন আমার সম্পূর্ণ নিবৃত। আমার জন্মসকল ধ্বংস হয়েছে। এখন আমি পরিজ্ঞা দ্বারা সর্বাসব ক্ষয় করে সম্পূর্ণ অনাসক্ত হয়ে অবস্থান করছি।

২৭৩. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

২৭৪. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

২৭৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান তোদেয়্য স্থবির এই গাথাগুলো ভাষণ করেছিলেন।

তোদেয়্য স্থবির অপদান অষ্টম সমাপ্ত।

৯. জতুকর্ণি স্থবির অপদান
২৭৬. আমি হংসবতী নগরে এক শ্রেষ্ঠীপুত্র হয়ে জন্মেছিলাম। তখন আমি পুরোপুরি পঞ্চকামগুণে মত্ত ছিলাম।

২৭৭. প্রাসাদের ওপর উঠে আমি প্রভূত ভোগসম্পত্তি নষ্ট করছিলাম এবং তখন সেখানে নাচ আর গানে মত্ত ছিলাম।

২৭৮. তখন আমার জন্য নানাবিধ তূর্যবাদ্য এনে শ্রুতিমুধর মনোজ্ঞ তালে বাজানো হতো এবং সেই মনোজ্ঞ বাজনার তালে তালে সকল সুন্দরী মেয়েরা নেচে নেচে আমার মনকে হরণ করত।

২৭৯. চেলাপিকা, লামণিকা, কুঞ্জবাসী ত্রিমজ্ঝিকা, লঙ্ঘিকা, শোকজ্ঝায়ী প্রভৃতি স্ত্রীলোকেরা প্রতিনিয়ত আমাকে পরিবেষ্টিত করে থাকত।

২৮০. বেতালিনো, কুম্ভথূনী, নটী, নর্তকী, অভিনেতা, অভিনেত্রী প্রভৃতি সবাই আমাকে প্রতিনিয়ত পরিবেষ্টিত করে থাকত।

২৮১. নাপিত, স্নাপক, পাচক, মালাকার, সুপাশক, মুষ্টিযোদ্ধা সবাই আমাকে প্রতিনিয়ত পরিবেষ্টিত করে থাকত।

২৮২. তাবতিংস দেবলোকের রাজভবনে ইন্দ্রের ন্যায় আমিও এদের মনোজ্ঞ ক্রীড়া ও শারীরিক কসরতে মত্ত হয়ে কখন রাতদিন চলে যেত মোটেই টের পেতাম না।

২৮৩. পথিক, পর্যটক সকলেই এবং বহু ভিক্ষুক, যাচক প্রত্যহ আমার ঘরে ভিক্ষার জন্যে উপস্থিত হতো।

২৮৪. অনুত্তর পুণ্যক্ষেত্র শ্রমণ-ব্রাহ্মণগণ আমার পুণ্যসম্পত্তি বাড়িয়ে দেওয়ার মানসে (প্রায়ই) আমার ঘরে আসতেন।

২৮৫. পট্টবস্ত্রধারী, পাখির পেখমধারী, নির্গ্রন্থ সন্ন্যাসী, পুষ্পবস্ত্রধারী, ত্রিদণ্ডধারী ও একশিখাধারী সবাই আমার ঘরে আসতেন।

২৮৬. আজীবক সন্ন্যাসী, নিঃস্ব, গোধর্মী, দেবধর্র্মী, মলিন বস্ত্রধারী সবাই আমার ঘরে আসতেন।

২৮৭. ভ্রমণশীল, শান্তিলাভী, অক্রোধী, তপস্বী, বনচারী সবাই আমার ঘরে আসতেন।

২৮৮. ওড্ডক, দমিলা, সাকুলা, মলবালকা, সবরা (নিষ্ঠুর প্রকৃতির লোক), যোনকা সবাই আমার ঘরে আসতেন।

২৮৯. অন্ধ, মুণ্ডিতমস্তক, কোটলা, হনুবিন্দক, আরবীয় ও চীনা লোক সবাই আমার ঘরে আসতেন।

২৯০. অলসন্দকা, পল্লবকা, ধম্মরা, নিগ্গমানুষ ও গৃহী কুলপুত্র সবাই আমার ঘরে আসতেন।

২৯১. মাধুবকাকোসলকা, কলিঙ্গা, হত্থিপোরিকা, ইসিণ্ডা, মক্কলা সবাই আমার ঘরে আসতেন।

২৯২. চেলাবকা, ও ঘুল্‌হা, মেঘলা, ক্ষুদ্রকা ও বহু শূদ্র সবাই আমার ঘরে আসতেন।

২৯৩. রোহনা, সিন্ধুদেশীয়, চিতকা, এককর্ণি, পশ্চিমদেশীয় সবাই আমার ঘরে আসতেন।

২৯৪. সুপ্পারক কুমার, সুবর্ণভূমি মল্লবাসী, বৃজি সবাই আমার ঘরে আসতেন।

২৯৫. নলকার তাঁতি, চর্মকার, ছুতার, কর্মকার, কুম্ভকার সবাই আমার ঘরে আসতেন।

২৯৬. মণিকার, লৌহকার, স্বর্ণকার, বস্ত্রবেপারী, সীসাকর সবাই আমার ঘরে আসতেন।

২৯৭. তীর প্রস্তুতকারী, ভ্রমণকারী, তাঁতি, গন্ধধারী, রঞ্জনকারী, দর্জি সবাই আমার ঘরে আসতেন।

২৯৮. তেলবেপারী, কাঠ আহরণকারী, জল আহরণকারী, বার্তাবাহক, পাচক, স্যূপরক্ষাকারী সবাই আমার ঘরে আসতেন।

২৯৯. দ্বাররক্ষক, সেনাদল, কারাবন্দী, পুষ্প সংগ্রহকারী, হস্তী-আরোহী, হস্তীপালক সবাই আমার ঘরে আসতেন।

৩০০. আনন্দ নামক মহারাজা আমার হিতের জন্য আমাকে প্রভূত সম্পত্তি দিয়েছিলেন। আমি সপ্তবর্ণের রত্ন কোনো ঊনতা না রেখে পূরিয়ে নিয়েছিলাম।

৩০১. যে সমস্ত বর্ণের বহু লোকের নাম ঘোষণা করেছিলাম, তখন আমি তাদের চিত্ত অবগত হয়ে নানাবিধ রত্ন দিয়ে তাদের পরিতৃপ্ত করেছিলাম।

৩০২. বহু মানুষের কোলাহলপূর্ণ পরিবেশে, ভেরি শব্দে ও শঙ্খধ্বনিতে মুখরিত হয়ে আমি নিজ গৃহে রমিত হয়েছিলাম।

৩০৩-৩০৪. সেই সময় চক্ষুষ্মান পদুমুত্তর ভগবান লক্ষ ক্ষীণাসব অর্হৎ ভিক্ষুকে সঙ্গে নিয়ে পথে হাঁটা শুরু করেছিলেন। তিনি সকল দিক আলোকিত করে দ্বীপবৃক্ষের ন্যায় জ্যোতির্ময় হয়েছিলেন।

৩০৫. লোকনায়ক বুদ্ধ হেঁটে যাবার সময় সকল প্রকার ভেরি বেজে উঠেছিল এবং তখন তার শরীর হতে মধ্যাহ্ন সূর্যের ন্যায় প্রভা নির্গত হচ্ছিল।

৩০৬. আলোকোজ্জ্বল বুদ্ধরশ্মি ঘরের কবাট অতিক্রম করে ভিতরে প্রবেশ করলে পরে তৎক্ষণাৎ সমস্ত গৃহাভ্যন্তর বিপুল আলোয় উদ্ভাসিত হয়েছিল।

৩০৭. বুদ্ধের এমন প্রভা দেখে আমি পরিষদে বলেছিলাম, বুদ্ধশ্রেষ্ঠই যে এই পথে প্রতিপন্ন হয়েছেন, এতে আমার কোনো সন্দেহ নেই।

৩০৮. শিগ্‌গির প্রাসাদ হতে নেমে এসে আমি পথপার্শ্বে বাজারে চলে গিয়েছিলাম। সম্বুদ্ধকে অভিবাদন করে এই কথা নিবেদন করেছিলাম।

৩০৯. হে পদুমুত্তর বুদ্ধ, আমাকে অনুকম্পা করুন। আমার প্রার্থনায় লক্ষ ক্ষীণাসব অর্হৎসহ সেই মহামুনি আমার নিমন্ত্রণ (ফাং) গ্রহণ করেছিলেন।

৩১০. সম্বুদ্ধকে নিমন্ত্রণ করার পর আমি নিজ গৃহে নিয়ে গিয়েছিলাম। সেখানে আমি মহামুনিকে অন্নপানীয় দিয়ে পরিতৃপ্ত করেছিলাম।

৩১১. বুদ্ধশ্রেষ্ঠের ভোজনকৃত্য শেষ হলে পরে উপযুক্ত সময় ভেবে আমি শত রকমের বৈচিত্রময় তূর্যশব্দে বুদ্ধশ্রেষ্ঠকে পূজা করেছিলাম।

৩১২. পরম পূজনীয় লোকবিদ পদুমুত্তর বুদ্ধ গৃহমধ্যে বসে এই গাথাগুলো ভাষণ করেছিলেন।

৩১৩. যে ব্যক্তি আমাকে তূর্যশব্দে পূজা করল এবং অন্নপানীয় দান করল। এখন আমি তার ভূয়সী প্রশংসা করব। তেমরা মনোযোগ দিয়ে শোন।

৩১৪. এই ব্যক্তি প্রভূত ভোগসম্পত্তি ও সোনাদানার অধিকারী হয়ে চার দ্বীপে একচ্ছত্র রাজত্ব করবে।

৩১৫. পঞ্চশীল ও দশবিধ পুণ্যকর্মে নিজেকে চালিত করে স্বীয় পরিষদকেও সে-বিষয় শিক্ষা দিবে।

৩১৬. সমলংকৃত লক্ষ তূর্য-ভেরির সুমধুর শব্দ প্রতিনিয়ত এই ব্যক্তিকে আমোদিত করে রাখবে। এটি তার তূর্যশব্দে পূজা করারই ফল।

৩১৭. ত্রিশ হাজার কল্প সে দেবলোকে রমিত হবে এবং চৌষট্টিবার দেবেন্দ্র হয়ে দেবলোকে রাজত্ব করবে।

৩১৮. চৌষট্টিবার সে চক্রবর্তী রাজা হবে এবং প্রাদেশিক রাজা তো অসংখ্যবার হবেই।

৩১৯. আজ থেকে লক্ষকল্প পরে ওক্কাকুকুলে গৌতম গোত্রে গৌতম নামক শাস্তা পৃথিবীতে জন্মগ্রহণ করবেন।

৩২০. এই ব্যক্তি দেবলোকে ও মনুষ্যলোকে বহুবার জন্মগ্রহণের পর তখন প্রভূত ভোগসম্পত্তির অধিকারী হয়ে পৃথিবীতে মানুষ হয়ে জন্মগ্রহণ করবে।

৩২১. ত্রিবেদে বিশেষ পারদর্শী অধ্যাপক হয়ে সে উত্তমার্থ তথা মুক্তিমার্গের খোঁজ করতে করতে বিচরণ করবে।

৩২২. পরে সে পূর্বকৃত পুণ্য-প্রভাবে প্রব্রজ্যা গ্রহণ করে গৌতম ভগবানের শাসনে অভিরমিত হবে।

৩২৩. শাক্যপুঙ্গব গৌতম সম্বুদ্ধকে যথাযথ অনুসরণ করে সমস্ত ক্লেশক্ষয়ে অর্হত্ত্ব লাভ করবে।

৩২৪. গভীর অরণ্যে পশুরাজ সিংহের ন্যায় নির্ভীক হয়ে আজ আমি শাক্যপুত্র গৌতমের শাসনে অবস্থান করছি।

৩২৫. কী দেবলোকে, কী মনুষ্যলোকে কোনো দরিদ্র কুলে দুঃস্থ হয়ে জন্মেছি বলে আমার জানা নেই। এটি আমার বুদ্ধকে পূজা করারই ফল।

৩২৬. বিবেকযুক্ত, উপশান্ত ও নিরুপধি হয়ে এখন আমি নাগের ন্যায় সমস্ত বন্ধন ছিন্ন করে সম্পূর্ণ অনাসক্ত হয়ে অবস্থান করছি।

৩২৭. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

৩২৮. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৩২৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান জতুকর্ণি স্থবির এই গাথাগুলো ভাষণ করেছিলেন।

জতুকর্ণি স্থবির অপদান নবম সমাপ্ত।

১০. উদেন স্থবির অপদান
৩৩০. হিমালয়ের অনতিদূরে পদুম নামক একটি পর্বত ছিল। সেখানে আমার একটি সুনির্মিত আশ্রম ও একটি পর্ণশালা ছিল।

৩৩১. সেখানে স্বচ্ছ সলিলা, শীতল-জলা, সুন্দর স্নানঘাটসম্পন্না মনোরম নদীগুলো প্রতিনিয়ত প্রবাহিত হতো।

৩৩২. সেই নদীগুলোতে নানা জাতীয় মৎস্য ও জলজ প্রাণী নিত্য বসবাস করত। এতে করে সেই নদীগুলোকে অতীব সুন্দর দেখাত।

৩৩৩. আমার আশ্রমটি ছিল আম, জাম প্রভৃতি নানা জাতীয় বৃক্ষরাজিতে সমাচ্ছন্ন। উদ্দালক, পাটলী প্রভৃতি বৃক্ষরাজি আমার আশ্রমের শোভা বর্ধন করত।

৩৩৪. সুপুষ্পিত অংকোলকা, বিম্বিজালা, মায়াকারী প্রভৃতি বৃক্ষ সুগন্ধ ছড়াতে ছড়াতে আমার আশ্রমের শোভা বর্ধন করত।

৩৩৫. সুপুষ্পিত অতিমুক্তা, সত্তলিকা, নাগা ও শালবৃক্ষগুলো দিব্যগন্ধ ছড়াতে আমার আশ্রমের শোভা বর্ধন করত।

৩৩৬. সুপুষ্পিত কোশম্বা, সললা, নীপা ও অষ্টাঙ্গ প্রভৃতি পুষ্পবৃক্ষগুলো দিব্যগন্ধ ছড়াতে ছড়াতে আমার আশ্রমের শোভা বর্ধন করত।

৩৩৭. আমার আশ্রমের চারপাশে হরিতকী, আমলকী, আম, জাম, কলা, বহেরা, ভল্লতক (মাজুফল) ও বিল্বফল প্রভৃতি ফলমূল ছিল সুপ্রচুর।

৩৩৮. আমার আশ্রমের চারপাশে কলম্বা ও কন্দলীবৃক্ষ সুপুষ্পিত হতো এবং দিব্যগন্ধ ছড়াতে ছড়াতে আমার আশ্রমের শোভা বর্ধন করত।

৩৩৯. সুপুষ্পিত অশোক, পিণ্ডিবারী ও নিমগাছগুলো দিব্যগন্ধ ছড়াতে ছড়াতে আমার আশ্রমের শোভা বর্ধন করত।

৩৪০. সুপুষ্পিত পুন্নাগ, গিরিপুন্নাগ, তিমির বৃক্ষগুলো দিব্যগন্ধ ছড়াতে ছড়াতে আমার আশ্রমের শোভা বর্ধন করত।

৩৪১. সুপুষ্পিত নিগ্গুণ্ডী, সিরিনিগ্গুণ্ডী, চম্পাবৃক্ষগুলো দিব্যগন্ধ ছড়াতে ছড়াতে আমার আশ্রমের শোভা বর্ধন করত।

৩৪২. আমার আশ্রমের অনতিদূরে নানা জাতীয় পাক-পাখালির কূজনে মুখরিত ও মন্দালক, পদ্ম, উৎপল প্রভৃতি পুষ্পে সমাচ্ছন্ন একটি সুন্দর পুষ্করিণী ছিল।

৩৪৩. স্বচ্ছসলিলা, শীতল-জলা, সুন্দর স্নানঘাটসম্পন্না, স্বচ্ছ স্ফটিকের ন্যায় মনোরম নদীগুলো আমার আশ্রমের শোভা বর্ধন করত।

৩৪৪. সেই নদীগুলোতে সব সময় পদ্ম, পুণ্ডরীক, উৎপল প্রস্ফুটিত হতো এবং মন্দালক পুষ্পাদিতে সমাচ্ছন্ন নদীগুলো আমার আশ্রমের শোভা বর্ধন করত।

৩৪৫. সেই নদীগুলোতে নানা ধরনের মৎস্য ও জলজপ্রাণী বিচরণ করে করে আমার আশ্রমের শোভা বর্ধন করত।

৩৪৬. সেই নদীগুলোতে বসবাস করা বহু কুমির, শুশুক, কচ্ছপ ও অজগর আমার আশ্রমের শোভা বর্ধন করত।

৩৪৭. রবিহাঁস, ঘুঘুপাখি, নদীচর বক ও বলাকা, দিন্দিভা ও শালিক প্রভৃতি পাখিরা আমার আশ্রমের শোভা বর্ধন করত।

৩৪৮. নিয়ত আম্রগন্ধী সুপুষ্পিত কেতকা বৃক্ষগুলো দিব্যগন্ধ ছড়াতে ছড়াতে আমার আশ্রমের শোভা বর্ধন করত।

৩৪৯. সিংহ, বাঘ, নেক্রেবাঘ ও ভালুকেরা গভীর অরণ্যে বিচরণ করে করে আমার আশ্রমের শোভা বর্ধন করত।

৩৫০. জটাভারে জর্জরিত মৃগচর্ম পরিহিত সন্ন্যাসীরা গভীর অরণ্যে বিচরণ করে করে আমার আশ্রমের শোভা বর্ধন করত।

৩৫১. মৃগচর্ম পরিহিত, শান্তেন্দ্রিয়, পণ্ডিত, অল্পভোজী সন্ন্যাসীরা আমার আশ্রমের শোভা বর্ধন করত।

৩৫২. তখন তারা লাঠি নিয়ে বনে প্রবেশ করে ফলমূল খেয়ে খেয়ে আমার আশ্রমে বসবাস করত।

৩৫৩. তারা কখনো জ্বালানী কাঠ, পানীয় জল কিংবা পা ধোয়ার জল নিয়ে আসত না। তাদের সকলের সম্মিলিত পুণ্য-প্রভাবে সেগুলো আপনাতেই যথাস্থানে চলে আসত।

৩৫৪. তখন সেখানে চুরাশি হাজার ঋষি সমবেত হয়েছিল। তারা সকলেই ধ্যানী ও উত্তমার্থ তথা মুক্তিমার্গের গবেষক ছিলেন।

৩৫৫. সেই ব্রহ্মচারী তপস্বীরা পরস্পর সুন্দর বোঝাপড়ার মাধ্যমে আকাশচারী হয়ে আমার আশ্রমে বসবাস করত।

৩৫৬. একাগ্রচিত্ত, শান্তেন্দ্রিয় ঋষিগণ পাঁচদিন অন্তর অন্তর সমবেত হতেন এবং একে অপরকে অভিবাদন করে যে যার দিকে চলে যেতেন।

৩৫৭. ঠিক তখনি সর্বধর্মে বিশেষ পারদর্শী পদুমুত্তর জিন সমস্ত অজ্ঞতারূপ অন্ধকার বিধ্বংস করে পৃথিবীতে উৎপন্ন হয়েছিলেন।

৩৫৮. আমার আশ্রমের পাশে এক মহাঋদ্ধিধর যক্ষ ছিল। সে আমাকে পৃথিবীতে পদুমুত্তর বুদ্ধ উৎপন্ন হওয়ার খবরটি জানিয়েছিল।

৩৫৯. মহামুনি পদুমুত্তর বুদ্ধ জগতে উৎপন্ন হয়েছেন। বন্ধু, শিগ্‌গির সম্বুদ্ধের কাছে গিয়ে তাঁর সেবা কর।

৩৬০. যক্ষের কথা শোনার সঙ্গে সঙ্গে অতীব প্রসন্নমনে আমি আশ্রমের সমস্ত কিছু গুছিয়ে রেখে গভীর অরণ্য হতে বেরিয়ে পড়েছিলাম।

৩৬১. আশ্রম হতে বের হওয়ার পর এ জায়গায় একরাত্রি বাস করে বিনায়ক বুদ্ধের কাছে উপস্থিত হয়েছিলাম।

৩৬২. পরম পূজনীয় লোকবিদ পদুমুত্তর বুদ্ধ চতুরার্যসত্য প্রকাশ করে অমৃতপদ দেশনা করছিলেন।

৩৬৩. সুপুষ্পিত পদ্মফুল হাতে নিয়ে মহর্ষি বুদ্ধের কাছে গিয়ে অতীব প্রসন্নমনে দান করেছিলাম।

৩৬৪. লোকনায়ক পদুমুত্তর সম্বুদ্ধকে পূজা করে আমি পরিধেয় মৃগচর্ম একাংশ করে ভূয়সী প্রশংসা করেছিলাম।

৩৬৫. যেই জ্ঞানের দ্বারা পদুমুত্তর সম্বুদ্ধ সম্পূর্ণ অনাসক্ত হয়ে বসবাস করছেন, এখন আমি সেই জ্ঞানেরই গুণকীর্তন করব। আমার কথা মনোযোগ দিয়ে শোন।

৩৬৬. সংসার-স্রোত ছিন্ন করে আপনিই সমস্ত প্রাণিকুলকে তীর্ণ করেছেন। তারা সকলেই আপনার কাছে ধর্মকথা শুনে তৃষ্ণাস্রোত অতিক্রম করেছেন।

৩৬৭. আপনিই প্রাণীদের শাস্তা, প্রতীক, ধ্বজা, পরায়ণ, প্রতিষ্ঠা, দ্বীপ ও দ্বিপদোত্তম।

৩৬৮. পৃথিবীতে যত শাস্তা নামধারী গণাচার্য আছেন, তাদের মধ্যে সর্বজ্ঞ আপনিই শ্রেষ্ঠ। আপনার সামনে তারা একান্তই নস্যি।

৩৬৯. হে সর্বজ্ঞ, আপনি আপনার জ্ঞানের দ্বারা বহু মানুষকে মুক্ত করেছেন। ভবিষ্যতে আরও বহু সত্ত্ব আপনার দর্শনে এসে দুঃখের অন্তসাধন করবে।

৩৭০. হে চক্ষুষ্মান পুণ্যক্ষেত্র মহামুনি, পৃথিবীতে যত সুগন্ধ প্রবাহিত হয়, সেগুলোর কোনোটিই আপনার গুণগন্ধের সমান হবে না।

৩৭১. হে চক্ষুষ্মান, আপনি তির্যক ও নিরয়যোনি সম্পূর্ণ ক্ষয় করেছেন। হে মহামুনি, আপনিই একমাত্র অসংস্কৃত শান্তিপদ নির্বাণ দেশনা করেছেন।

৩৭২. পরম পূজনীয় লোকবিদ পদুমুত্তর ভগবান ভিক্ষুসংঘের মাঝে উপবিষ্ট হয়ে এই গাথাগুলো ভাষণ করেছিলেন।

৩৭৩. যে ব্যক্তি অতীব প্রসন্নমনে নিজ হাতে আমার জ্ঞানের পূজা করেছে, এখন আমি তার ভূয়সী প্রশংসা করব। তোমরা মনোযোগ দিয়ে শোন।

৩৭৪. সে ত্রিশ হাজার কল্প দেবলোকে রমিত হবে এবং হাজারবার রাজচক্রবর্তী হবে।

৩৭৫. সুব্রত সম্বুদ্ধকে পরিতুষ্ট করে আমি আজ পরম লাভ অর্জন করেছি এবং সর্বাসব ক্ষয় করে সম্পূর্ণ অনাসক্ত হয়ে অবস্থান করছি।

৩২৭. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

৩২৮. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৩২৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান উদেন স্থবির এই গাথাগুলো ভাষণ করেছিলেন।

উদেন স্থবির অপদান দশম সমাপ্ত।

মৈত্রেয় বর্গ একচত্বারিংশ সমাপ্ত।


 

৪২. ভদ্দালি বর্গ
১. ভদ্দালি স্থবির অপদান
১. মহাকারুণিক, মুনিশ্রেষ্ঠ, বিবেককামী, লোকাগ্র সুমেধ সম্বুদ্ধ একদিন হিমালয়ে গিয়েছিলেন।

২. পুরুষোত্তম লোকনায়ক সুমেধ বুদ্ধ হিমালয়ে প্রবেশ করে ঋজু দেহে পদ্মাসনে বসেছিলেন।

৩. পুরুষোত্তম লোকনায়ক সুমেধ বুদ্ধ গভীর সমাধিতে অভিনিবিষ্ট হয়ে মোট সাত দিন, সাত রাত্রি বসেছিলেন।

৪. একদিন আমি আমার লাঠি হাতে নিয়ে বনে প্রবেশ করেছিলাম এবং সেখানে স্রোতোত্তীর্ণ, অনাসক্ত সম্বুদ্ধকে দেখতে পেয়েছিলাম।

৫. আমি প্রথমে ঝাড়ু নিয়ে গোটা আশ্রমটি ঝাঁট দিয়েছিলাম। তারপর চার কোণে চারটি খুঁটি গাড়িয়ে তাতে একটি মণ্ডপ তৈরি করেছিলাম।

৬. আমি শালপুষ্প নিয়ে এসে মণ্ডপের ওপর ছেয়ে দিয়েছিলাম। তারপর অতীব প্রসন্নমনে তথাগতকে অভিবাদন করেছিলাম।

৭. যাকে ‘সুমেধ ভগবান’ বলা হয় সেই ভূরিপ্রাজ্ঞ সুমেধ ভগবান ভিক্ষুসংঘের মাঝে উপবিষ্ট হয়ে এই গাথাগুলো ভাষণ করেছিলেন।

৮. বুদ্ধের মনের কথা অবগত হয়ে তখন দেবতাসকল সমবেত হয়েছিল। কারণ, চক্ষুষ্মান বুদ্ধশ্রেষ্ঠ নিঃসংশয়ে ধর্মদেশনা করবেন।

৯. পরম পূজনীয় সুমেধ সম্বুদ্ধ দেবসংঘে বসে এই গাথাগুলো ভাষণ করেছিলেন।

১০. যে ব্যক্তি আমাকে সপ্তাহকাল ধরে শালপুষ্প আচ্ছাদিত মণ্ডপ ধারণ করেছিল, এখন আমি তার ভূয়সী প্রশংসা করব। তোমরা মনোযোগ দিয়ে শোন।

১১. সে দেবলোকে দেবতা হয়ে অথবা মনুষ্যলোকে মানুষ হয়ে জন্ম নিলে হেমবর্ণের অধিকারী হবে। আর প্রভৃতি ভোগসম্পত্তির অধিকারী হয়ে কামভোগী হবে।

১২-১৩. সর্বালংকারে বিভূষিত, হেমবস্ত্র পরিহিত, সুবর্ণ কচ্ছধারী ষাট হাজার মাতঙ্গ হাতির ওপর আরোহিত হয়ে নিজ হাতে অঙ্কুশ দিয়ে চালিত করে সকাল-সন্ধ্যা এই ব্যক্তির সেবা করতে আসবে। সেই হস্তীনাগদের দ্বারা পরিবৃত হয়ে এই ব্যক্তি রমিত হবে।

১৪-১৫. সর্বালংকারে বিভূষিত, দ্রুতগামী ষাট হাজার সিন্ধুদেশীয় আজানীয় ঘোড়ায় আরোহিত হয়ে অস্ত্রশস্ত্র সজ্জিত হয়ে নিত্য এই ব্যক্তিকে পরিবেষ্টিত করে থাকবে। এটি তার বুদ্ধপূজা করারই ফল।

১৬-১৭. সর্বালংকারে বিভূষিত, বাঘের চামরায় সুসজ্জিত ও বিচিত্র ধ্বজায় সাজানো ষাট হাজার রথে আরোহিত হয়ে হাতে বর্ম ধারণ করে এই ব্যক্তিকে পরিবেষ্টিত করে থাকবে। এটি তার বুদ্ধপূজা করারই ফল।

১৯. হাতি, ঘোড়া, রথ ও পদাতিক সেনা-এই চতুরঙ্গিণী সেনারা এই ব্যক্তিকে নিত্য পরিবেষ্টিত করে থাকবে। এটি তার বুদ্ধপূজা করারই ফল।

২০. আজ থেকে একশ আঠারো কল্প পরে সে দেবলোকে রমিত হবে এবং হাজারবার রাজচক্রবর্তী হবে।

২১. একশ তিনবার সে দেবলোকে দেবরাজত্ব করবে, আর প্রাদেসিক রাজা তো অসংখ্যবার হবেই।

২২. আজ থেকে ত্রিশ হাজার কল্প পরে ওক্কাকুকুলে গৌতম গোত্রে গৌতম নামক শাস্তা জগতে উৎপন্ন হবেন।

২৩. সে তাঁর ধর্মের উত্তরাধিকারী হবে এবং ধর্মৌরসজাত পুত্র হবে। অভিজ্ঞা সর্বাসব ক্ষয় করে সম্পূর্ণ অনাসক্ত হয়ে অবস্থান করবে।

২৪. ত্রিশ হাজার কল্প পরের লোকনায়ক বুদ্ধকে আমি দেখতে পেয়েছিলাম এবং সেই থেকে অমৃতপদ নির্বাণের অনুসন্ধান করেছিলাম।

২৫. আমার পরম লাভ অর্জিত হয়েছে। আমি বুদ্ধের শাসন সম্বন্ধে যা জানার জেনেছি। এখন আমি ত্রিবিদ্যা লাভ করে বুদ্ধের শাসনে কৃতকার্য হয়েছি।

২৬. হে পুরুষশ্রেষ্ঠ, আপনাকে নমস্কার। হে পুরুষোত্তম, আপনাকে নমস্কার। আপনার জ্ঞানের ভূয়সী প্রশংসা করেই আজ আমি অচলপদ নির্বাণ লাভ করেছি।

২৭. দেবলোকে অথবা মনুষ্যলোকে যেখানেই জন্মগ্রহণ করি না কেন, সর্বত্রই আমি সুখী হতাম। এটি আমার বুদ্ধজ্ঞানকে ভূয়সী প্রশংসা করারই ফল।

২৮. এই ভবভবান্তরে এই আমার শেষ জন্ম। নাগের ন্যায় সমস্ত বন্ধন ছিন্ন করে সম্পূর্ণ অনাসক্ত হয়ে এখন আমি অবস্থান করছি।

২৯. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

৩০. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৩১. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ভদ্দালি স্থবির এই গাথাগুলো ভাষণ করেছিলেন।

ভদ্দালি স্থবির অপদান প্রথম সমাপ্ত।

২. একছত্রিয় স্থবির অপদান
৩২. চন্দ্রভাগা নদীতীরে আমি পরিশুদ্ধ বালুকাকীর্ণ একটি আশ্রম তৈরি করেছিলাম এবং সেখানে একটি পর্ণশালাও তৈরি করেছিলাম।

৩৩. আশ্রমের পাশ দিয়ে জলজ মৎস্য-কচ্ছপ ও কুমিরের নিরাপদ আবাসস্থল, বিস্তৃত উপকুল, সুন্দর স্নানঘাটসম্পন্ন মনোরম নদী নিত্য প্রবাহিত হতো।

৩৪. বাঘ, ভালুকসহ ময়ূর, করবী, শালিক প্রভৃতি পাকপাখালির সদা মুখরিত কূজনে আমার আশ্রমটি অতীব শোভমান হতো।

৩৫. সেখানে প্রতিনিয়ত মধুরকণ্ঠী কোকিল ও মধুরস্বরী হংস মধুরস্বরে গান করত। এতে করে আমার আশ্রমটি অতীব শোভমান হতো।

৩৬. সিংহ, বাঘ, শুকর, ভালুক, কবুতর প্রভৃতি গিরিখাদে উচ্চশব্দে গর্জন করে আমার আশ্রমের শোভা বর্ধন করত।

৩৭. হরিণ, শিয়াল, শুকর প্রভৃতি প্রাণীরা পর্বত-কন্দরে উচ্চ শব্দে গর্জন করে আমার আশ্রমের শোভা বর্ধন করত।

৩৮. উদ্দালক, পম্পক, পাটলী, নিন্দুবারক, অতিমুক্তা ও অশোক প্রভৃতি বৃক্ষরাজি আমার আশ্রমের শোভা বর্ধন করত।

৩৯. অংকোলা, যূথিকা, সত্তলী, বিম্বিজালিকা ও কণিকার প্রভৃতি ফুল ফুটে আমার আশ্রমের শোভা বর্ধন করত।

৪০. সুপুষ্পিত নাগ, শাল, সরল, পুণ্ডরীক পুষ্পবৃক্ষগুলো দিব্যগন্ধ ছড়িয়ে আমার আশ্রমের শোভা বর্ধন করত।

৪১. সুপুষ্পিত অর্জুন, অসনা, মহানাম, শাল ও কঙ্গু পুষ্পবৃক্ষগুলো আমার আশ্রমের শোভা বর্ধন করত।

৪২. আম, জাম, তিলক, নিম, শালকল্যাণী বৃক্ষগুলো দিব্যগন্ধ ছড়িয়ে আমার আশ্রমের শোভা বর্ধন করত।

৪৩. সুপুষ্পিত অশোক, কপিষ্ঠা, গিরিমাল বৃক্ষরাজি দিব্যগন্ধ ছড়িয়ে আমার আশ্রমের শোভা বর্ধন করত।

৪৪. কাদম্ব, কলাগাছ ও ইসিমুগ্‌গা প্রভৃতি গাছে নিত্য ফল ধরত। এতে আমার আশ্রমের শোভা বৃদ্ধি পেত।

৪৫. আমার আশ্রমের চারপাশে সারি সারি হরিতকী, আমলকী, আম, জাম, বহেরা, কলা, ভল্লাতক, বিল্ব প্রভৃতি বহু ফলগাছ ছিল।

৪৬. আমার আশ্রমের অনতিদূরে মন্দালক, পদ্ম ও উৎপলে সমাচ্ছন্ন, সুন্দর স্নানঘাটসম্পন্ন মনোরম একটি পুষ্করিণী ছিল।

৪৭. আমার আশ্রমে পদ্মফুলগুলো গর্ভধারণ করত এবং অন্যান্য কেশরী ও পত্তকর্ণিকা গাছগুলো পুষ্পিত হতো।

৪৮. স্রোতস্বিনী নদীর স্বচ্ছ জলে নানা জাতীয় জলজ মৎস্যের সচঞ্চল বিচরণ আমার আশ্রমের শোভা বর্ধন করত।

৪৯. আম্রগন্ধী নয়িতা ও অনুকূলপ্রবাহি কেতকা পুষ্পবৃক্ষগুলো দিব্যগন্ধ ছড়িয়ে আমার আশ্রমের শোভাবর্ধন করত।

৫০. মধুস্রাবী পদ্মফুলের ডাঁটা ও ক্ষীরস্রাবী পদ্মফুলের মূল দিব্যগন্ধ ছড়িয়ে আমার আশ্রমের শোভা বর্ধন করত।

৫১. চৌদিকে ছড়িয়ে ছিটিয়ে থাকা শোভন বালুকারাশি ও জলজ পুষ্পবৃক্ষগুলো সুপুষ্পিত হয়ে আমার আশ্রমের শোভা বর্ধন করত।

৫২. জটাভারে জর্জরিত মৃগচর্মধারীরা ও গাছের বল্কলধারীরা আমার আশ্রমের শোভা বর্ধন করত।

৫৩. আমার আশ্রমে আনত নয়ন, পণ্ডিত, শান্তেন্দ্রিয় ও কামভোগে বিরাগী সন্ন্যাসীরা বসবাস করত।

৫৪. আমার আশ্রমে দীর্ঘ নখ, লোম ও কেশধারী, ক্লেদদন্তধারী, মলিন বস্ত্রধারীরা সবাই বসবাস করত।

৫৫. অভিজ্ঞালাভী, অন্তরীক্ষচর ঋদ্ধিধরেরা আকাশে বিচরণ করে করে আমার আশ্রমের শোভা বর্ধন করত।

৫৬. আমি তখন সেই শিষ্যদের দ্বারা পরিবেষ্টিত হয়ে গভীর অরণ্যে বসবাস করতাম এবং নিয়ত ধ্যানরত থাকায় কখন যে রাত-দিন চলে যেত বুঝতেই পারতাম না।

৫৭. ঠিক সেই সময়ে অজ্ঞতারূপ সমস্ত অন্ধকার বিদূরিত করে মহামুনি লোকনায়ক অর্থদর্শী ভগবান জগতে উৎপন্ন হয়েছিলেন।

৫৮. একদিন আমার এক শিষ্য আমার কাছে এসে ছলঙ্গ লক্ষণমন্ত্র শিখতে চেয়েছিল।

৫৯. সেই সময় পৃথিবীতে মহামুনি অর্থদর্শী বুদ্ধ উৎপন্ন হয়ে চতুরার্যসত্য প্রকাশ করে অমৃতপদ দেশনা করছিলেন।

৬০. অত্যন্ত হৃষ্ট, তুষ্ট, প্রমোদিত, পুলকিত ও ধর্মগতচিত্ত হয়ে আশ্রম হতে বের হয়ে এই কথা বলেছিলাম।

৬১. পৃথিবীতে বত্রিশ শ্রেষ্ঠ লক্ষণসম্পন্ন বুদ্ধ উৎপন্ন হয়েছেন। বৎসগণ, এসো সবাই মিলে সম্যকসম্বুদ্ধের কাছে যাব।

৬২. সেই উত্তমার্থ গবেষকগণ অত্যন্ত অনুগত ও স্বধর্মে পারমীবান। তারা ‘অতি ভালো’ বলে আমার কথায় সম্মত হয়েছিল।

৬৩. জটাভারে জর্জরিত, মৃগচর্মের বস্ত্রধারী ও উত্তমার্থ গবেষকগণ তখন বন হতে বেরিয়ে পড়েছিল।

৬৪. সেই সময় মহাযশস্বী অর্থদর্শী ভগবান চতুরার্যসত্য প্রকাশ করে অমৃতপদ দেশনা করছিলেন।

৬৫. শ্বেতচ্ছত্র হাতে নিয়ে আমি বুদ্ধশ্রেষ্ঠের মাথার ওপর ধারণ করেছিলাম। একদিন যাবৎ ধারণ করার পর বুদ্ধশ্রেষ্ঠকে বন্দনা করেছিলাম।

৬৬. ত্রিলোকশ্রেষ্ঠ, নরোত্তম অর্থদর্শী ভগবান ভিক্ষসংঘের মাঝে বসে এই গাথাগুলো ভাষণ করেছিলেন।

৬৭. যে ব্যক্তি অতীব প্রসন্নমনে নিজ হাতে আমার মাথার ওপর ছাতা ধারণ করেছে, এখন আমি তার ভূয়সী প্রশংসা করব। তোমরা আমার কথা মনোযোগ দিয়ে শোন।

৬৮. দেবলোকে অথবা মনুষ্যলোকে এই ব্যক্তির জন্মের সময় সব সময় ছাতা ধারণ করা হবে। এটি তার ছাতা দানেরই ফল।

৬৯. সে সাতাত্তর কল্প দেবলোকে রমিত হবে এবং হাজারবার রাজচক্রবর্তী হবেই।

৭০. সে সাতাত্তরবার দেবলোকে দেবরাজত্ব করবে এবং প্রাদেশিক রাজা তো অসংখ্যবার হবেই।

৭১. আজ থেকে একশ আঠারো কল্প পরে চক্ষুষ্মান গৌতম শাক্যপুঙ্গব অজ্ঞতারূপ অন্ধকার বিধ্বংস করে জগতে উৎপন্ন হবেন।

৭২. তাঁর ধর্মের উত্তরাধিকারী হবে এবং তার ধর্মৌরসজাত পুত্র হবে। অভিজ্ঞা দ্বারা সর্বাসব ক্ষয় করে সম্পূর্ণ অনাসক্ত হয়ে অবস্থান করবে।

৭৩. যেই সময় আমি কর্মটি করেছিলাম, বুদ্ধের মাথার ওপর ছাতা ধারণ করেছিলাম, সেই থেকে আমার মাথার ওপর শ্বেতচ্ছত্র ধারণ করা হয়নি, এমনটি অন্তত আমার জানা নেই।

৭৪. এই ভবভবান্তরে এই জন্মই আমার শেষ জন্ম। সেই যে কর্ম করেছিলাম, অথচ এখনো প্রতিনিয়ত আমার মাথার ওপর ছাতা ধারণ করা হয়।

৭৫. অহো, অর্থদর্শী ভগবানের কাছে কী সুকর্মই না আমি করেছি! সর্বাসব ক্ষয়ে এখন আমার পুনর্জন্ম নেই।

৭৬. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

৭৭. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৭৮ চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান একছত্রিয় স্থবির এই গাথাগুলো ভাষণ করেছিলেন।

একছত্রিয় স্থবির অপদান দ্বিতীয় সমাপ্ত।

৩. তৃণসূলকছাদনীয় স্থবির অপদান
৭৯. সেই সময় জন্ম, জরা, মরণকে দেখে সংবেগপ্রাপ্ত হয়ে আমি একাকী গৃহত্যাগ করে অনাগারিক প্রব্রজ্যা গ্রহণ করেছিলাম।

৮০. ক্রমান্বয়ে বিচরণ করতে করতে গঙ্গাতীরে উপস্থিত হয়েছিলাম এবং সেখানে আমি সমুন্নত ভূমিভাগ দেখতে পেয়েছিলাম।

৮১. সেখানে আমি একটি আশ্রম তৈরি করে বসবাস করছিলাম। সেই আশ্রমে নানা পাকপাখালির কুহুটানে মুখরিত একটি চঙ্ক্রমণঘরও নির্মাণ করেছিলাম।

৮২. বহু আস্থাভাজন বন্ধু আমার কাছে আসত এবং বহু মনোহর পাখি সুমিষ্ট সুরে গান করত। তাদের সঙ্গে বেশ খায়খাতির করে আমি আমার আশ্রমে বসবাস করতাম।

৮৩. আমার আশ্রমের চারপাশে বহু প্রবল পরাক্রমী পশুরাজ সিংহ বসবাস করত। তারা সময়ে সময়ে স্বীয় আবাস হতে বের হয়ে অশনির মতো গর্জন করত।

৮৪. পশুরাজ সিংহ সিংহনাদে গর্জন করলে তখন আমার বেশ আনন্দ হতো। একদিন আমি পশুরাজ সিংহের সন্ধানে বের হলে পরে লোকনায়ক বুদ্ধকে দেখতে পেয়েছিলাম।

৮৫. দেবাতিদেব নাগকেশর লোকনায়ক তিষ্যবুদ্ধকে দেখার পর হৃষ্ট, তুষ্ট চিত্তে পূজা করেছিলাম।

৮৬. আমি আকাশে বিচরণরত মধ্যাহ্ন সূর্যের ন্যায়, সুপুষ্পিত শালবৃক্ষের ন্যায় ও ভোরের আকাশে উজ্জ্বল শুকতারার ন্যায় লোকনায়ক বুদ্ধের ভূয়সী প্রশংসা করেছিলাম।

৮৭. হে সর্বজ্ঞ, আপনার অমিত জ্ঞানের দ্বারা আপনি এই সদেবলোককে মুক্ত করেছেন। আপনার যথার্থ আরাধনা করেই তারা জন্ম হতে মুক্ত হয়েছেন।

৮৮. হে সর্বজ্ঞ, সর্বদর্শী বুদ্ধের দর্শন না পেয়েই বহু সত্ত্ব রাগ-দ্বেষে জর্জরিত হয়ে অবীচি নরকে পড়ে থাকে।

৮৯. হে সর্বজ্ঞ লোকনায়ক, আপনার দর্শনে এসেই বহু সত্ত্ব জন্মসকল হতে মুক্ত হন এবং অমৃতপদ স্পর্শ করেন।

৯০. প্রভাঙ্কর চক্ষুষ্মান বুদ্ধগণ যখন জগতে জন্মগ্রহণ করেন, তখনি কেবল সত্ত্বগণ ক্লেশসকলকে বিদগ্ধ করে জ্ঞানালোকের দেখা পান।

৯১. লোকনায়ক তিষ্য সম্বুদ্ধের ভূয়সী প্রশংসা করার পর আমি অতীব হৃষ্ট চিত্তে মল্লিকা ফুল দিয়ে পূজা করেছিলাম।

৯২. আমার সংকল্পের কথা অবগত হয়ে লোকাগ্রনায়ক তিষ্য বুদ্ধ স্বীয় আসনে বসে এই গাথাগুলো ভাষণ করেছিলেন।

৯৩. যে ব্যক্তি প্রসন্নমনে নিজ হাতে আমাকে ফুল দিয়ে আচ্ছাদিত করেছে, এখন আমি তার ভূয়সী প্রশংসা করব। তোমরা আমার কথা মনোযোগ দিয়ে শোন।

৯৪. সে পঁচিশবার দেবলোকে দেবরাজত্ব করবে এবং পঁচাত্তরবার রাজচক্রবর্তী হবে।

৯৫. পূর্বকৃত পুষ্পপূজা কর্মের ফলে সে অসংখ্যবার প্রাদেসিক রাজা হবে।

৯৬. এই ব্যক্তি পূর্বকৃত পুণ্য-প্রভাবে আমস্তক স্নান শেষে যখনি পুষ্প ইচ্ছা করবে, তখনি পুষ্প আবির্ভূত হবে।

৯৭. সে যখনি যা যা ইচ্ছা করবে, তখনি সেগুলো তার উৎপন্ন হবে। সমস্ত সংকল্প পরিপূর্ণ করে সম্পূর্ণ অনাসক্ত হয়ে নির্বাপিত হবে।

অষ্টাদশ ভাণবার সমাপ্ত।

৯৮. সমস্ত ক্লেশকে বিদগ্ধ করে স্মৃতি সম্প্রজ্ঞানে একাসনে বসে আমি অর্হত্ত্ব লাভ করেছি।

৯৯. চঙ্ক্রমণ করার সময়, শায়িত অবস্থায়, বসা অবস্থায় অথবা দাঁড়িয়ে থাকার সময়-সদা সর্বদা আমি বুদ্ধশ্রেষ্ঠকে স্মরণ করে অবস্থান করি।

১০০. চীবর, পিণ্ডপাত, শয্যাসন-জীবন ধারণের অতি আবশ্যকীয় ব্যবহার্য জিনিসপত্রের কোনো ঘাটতি আমার নেই। এটি আমার বুদ্ধপূজা করারই ফল।

১০১. অতএব আমি আজ পরম শান্তিময় অনুত্তর অমৃতপদ লাভ করেছি। অভিজ্ঞা দ্বারা সর্বাসব ক্ষয় করে সম্পূর্ণ অনাসক্ত হয়ে অবস্থান করছি।

১০২. আজ থেকে বিরানব্বই কল্প আগে আমি যেই পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

১০৩. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

১০৪. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১০৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান তৃণসূলকছাদনীয় স্থবির এই গাথাগুলো ভাষণ করেছিলেন।

তৃণসূলকছাদনীয় স্থবির অপদান তৃতীয় সমাপ্ত।

৪. মধুমাংসদায়ক স্থবির অপদান
১০৬. বন্ধুমতি নগরে আমি এক শুকরের মাংস ব্যবসায়ী ছিলাম। একসময় ব্যাপকভাবে শুকরের মাংস রান্না করে বিশাল এক ভোজনের আয়োজন করা হয়েছিল।

১০৭. সেখানে গিয়ে আমি একটি পাত্র হাতে নিয়েছিলাম এবং এক পাত্রপূর্ণ মধুর মাংস নিয়ে ভিক্ষুসংঘকে দান করেছিলাম।

১০৮. তখন এক স্থবির ভিক্ষু আমাকে লক্ষ করে এই আশীর্বাদসূচক ভবিষ্যদ্বাণী করেছিলেন, এই এক পাত্র মধুর মাংস দানের ফলে সে বিপুল সুখ লাভ করবে।

১০৯. পূর্বকৃত পুণ্য-প্রভাবে দেবমনুষ্যসম্পত্তি ভোগ করে অন্তিম জন্মে সে সমস্ত ক্লেশ দগ্ধ করবে।

১১০. তার কথা শুনে আমার চিত্ত প্রসন্নতায় ভরে উঠেছিল। আমি তাবতিংস স্বর্গে জন্ম নিয়েছিলাম। সেখানে আমি খেয়ে-দেয়ে বিপুল সুখ লাভ করেছিলাম।

১১১. কী মণ্ডপে, কী বৃক্ষমূলে যখনি আমি পূর্বকৃত কর্ম স্মরণ করতাম, তখনি ভারি বর্ষণের ন্যায় আমার কাছে অন্নপানীয় বর্ষিত হতো।

১১২. এই ভবভবান্তরে এই আমার শেষ জন্ম। এই জন্মেও আমার উদ্দেশে প্রতিনিয়ত অন্নপানীয় বর্ষিত হয়।

১১৩. সেই মধুর মাংস দানের ফলে আমি বহুবার জন্ম নিয়ে শেষে অভিজ্ঞা দ্বারা সর্বাসব ক্ষয় করে সম্পূর্ণ অনাসক্ত হয়ে অবস্থান করছি।

১১৪. আজ থেকে একানব্বই কল্প আগে আমি যেই দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার মধুর মাংস দানেরই ফল।

১১৫. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

১১৬. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১১৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান মধুমাংসদায়ক স্থবির এই গাথাগুলো ভাষণ করেছিলেন।

মধুমাংসদায়ক স্থবির অপদান চতুর্থ সমাপ্ত।

৫. নাগপল্লব স্থবির অপদান
১১৮. আমি বন্ধুমতি নগরে রাজার উদ্যানে বসবাস করছিলাম। একদিন আমার আশ্রমের পাশে লোকনায়ক বুদ্ধ বসেছিলেন।

১১৯. আমি তখন নাগপল্লব হাতে নিয়ে বুদ্ধকে দান করেছিলাম এবং অতীব প্রসন্নমনে সুগতকে অভিবাদন করেছিলাম।

১২০. আজ থেকে একানব্বই কল্প আগে আমি যেই নাগপল্লব দিয়ে পূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজা করারই ফল।

১২১. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

১২২. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১২৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান নাগপল্লব স্থবির এই গাথাগুলো ভাষণ করেছিলেন।

নাগপল্লব স্থবির অপদান পঞ্চম সমাপ্ত।

৬. একদীপিয় স্থবির অপদান
১২৪. লোকনায়ক সুগত সিদ্ধার্থ ভগবান পরিনির্বাপিত হওয়ার পর তখন দেবমনুষ্য সকলেই দ্বিপদোত্তমকে পূজা করছিলেন।

১২৫. লোকনায়ক সিদ্ধার্থ ভগবানকে চিতায় তোলা হলে পরে লোকেরা যথাশক্তি শাস্তার চিতাকে পূজা করছিলেন।

১২৬. আমি সেই চিতার একটু দূরে একটি প্রদীপ প্রজ্জ্বালন করেছিলাম। আমার জ্বালানো সেই প্রদীপ সূর্যোদয় না হওয়া পর্যন্ত জ্বলেছিল।

১২৭. সেই সুকৃত কর্মের ফলে ও প্রার্থনাবলে আমি মনুষ্যদেহ ত্যাগ করে তাবতিংস দেবলোকে জন্মেছিলাম।

১২৮. সেখানে আমার চারপাশে ব্যামপ্রমাণ জায়গাজুড়ে একটি প্রজ্জ্বালিত প্রদীপ নিত্য জ্বলছে বলে মনে হতো। কারণ, আমার চারপাশে ব্যামপ্রমাণ জায়গায় নিয়ত লক্ষ প্রদীপ জ্বলে থাকত।

১২৯. সূর্যোদয় হওয়া সত্ত্বেও সব সময় আমার দেহ জ্যোতির্ময় থাকত। আলোকোজ্জ্বল দীপপ্রভায় আমার শরীর নিয়ত আলোকিত থাকত।

১৩০. আমি পর্বত ভেদ করে আঁকা-বাঁকা শতযোজন দূর পর্যন্ত দুচোখে দেখতে পেতাম।

১৩১. সাতাত্তরবার আমি দেবলোকে রমিত হয়েছিলাম এবং তন্মধ্যে একত্রিশবার দেবরাজত্ব করেছিলাম।

১৩২. আটাশবার আমি রাজচক্রবর্তী হয়েছিলাম। আর প্রাদেশিক রাজা তো অসংখ্যবার হয়েছিলাম।

১৩৩. দেবলোক হতে চ্যুত হয়ে আমি মাতৃগর্ভে জন্মগ্রহণ করেছিলাম। সেই মাতৃগর্ভে থাকাকালেও আমার চক্ষুদ্বয় নিমীলিত হয়নি।

১৩৪. জন্মের পর মাত্র চার বৎসর বয়সে আমি অনাগারিক প্রব্রজ্যা গ্রহণ করেছিলাম এবং মাত্র পনেরো দিনের মধ্যে অর্হত্ত্ব লাভ করেছিলাম।

১৩৫. আমি জন্মসকলকে ধ্বংস করে ও সমস্ত ক্লেশকে ছিন্ন করে বিশুদ্ধ দিব্যচোখ লাভ করেছি। এটি আমার একটি মাত্র প্রদীপ দানেরই ফল।

১৩৬. আমি পাহাড়-পর্বত ভেদ করে আঁকা-বাঁকা বহু দূর পর্যন্ত দেখতে পাই। এটি আমার একটি মাত্র প্রদীপ দানেরই ফল।

১৩৭. উঁচু-নিচু অসমান জায়গাগুলোও আমার কাছে সমান হয়ে যেত এবং আমার কাছে অন্ধকার বলতে কিছুই নেই। আমি খোলা চোখে কখনোই অন্ধকার দেখতে পাই না । এটি আমার একটি মাত্র প্রদীপ দানেরই ফল।

১৩৮. আজ থেকে চুরানব্বই কল্প আগে আমি যেই প্রদীপ দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার একটি মাত্র প্রদীপ দানেরই ফল।

১২১. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

১২২. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১২৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান একদীপিয় স্থবির এই গাথাগুলো ভাষণ করেছিলেন।

একদীপিয় স্থবির অপদান ষষ্ঠ সমাপ্ত।

৭. উচ্ছাঙ্গপুষ্পিয় স্থবির অপদান
১৪২. আমি তখন বন্ধুমতি নগরে এক মালাকার ছিলাম। এক কোলফুল নিয়ে আমি বাজারে গিয়েছিলাম।

১৪৩. সেই সময় লোকনায়ক ভগবান মহতি ভিক্ষুসংঘ-পরিবৃত হয়ে পথ দিয়ে যাচ্ছিলেন।

১৪৪. আমি লোকপ্রদ্যোৎ, মুক্তিদাতা বিপস্সী ভগবানকে দেখতে পেয়ে সমস্ত কোলফুল হাতে নিয়ে বুদ্ধশ্রেষ্ঠের উদ্দেশে পূজা করেছিলাম।

১৪৫. আজ থেকে একানব্বই কল্প আগে আমি যেই পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজা করারই ফল।

১৪৬. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

১৪৭. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৪৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান উচ্ছাঙ্গপুষ্পিয় স্থবির এই গাথাগুলো ভাষণ করেছিলেন।

উচ্ছাঙ্গপুষ্পিয় স্থবির অপদান সপ্তম সমাপ্ত।

৮. যাগুদায়ক স্থবির অপদান
১৪৯. আমি তখন এক অতিথিকে নিয়ে গ্রামে যাচ্ছিলাম। পথে বৃষ্টির জলে কানায় কানায় পূর্ণ নদী দেখে সংঘারামে গিয়েছিলাম।

১৫০. সেই সংঘারামে তখন আরণ্যিক ব্রতধারী, ধুতাঙ্গধর, ধ্যানী, জীর্ণ চীবরধারী, বিবেকাভিরত ধীর ভিক্ষুগণ বসবাস করছিলেন।

১৫১. তাঁদের সকলের গতি উচ্ছিন্ন হয়েছে। তারা সকলে সুবিমুক্ত। বন্যার জলে নদী কানায় কানায় পূর্ণ হওয়ায় তারা পিণ্ডচারণ করতে যাননি।

১৫২. আমি তখন কৃতাঞ্জলিপুটে অতীব প্রসন্নমনে চাল নিয়ে যাগু পাক করে দান করেছিলাম।

১৫৩. আমি অতীব প্রসন্নমনে নিজ হাতে যাগু দান করে স্বকৃত কর্মানুযায়ী (মৃত্যুর পর) তাবতিংস দেবলোকে জন্মেছিলাম।

১৫৪. সেখানে আমার মণিময় দেববিমান উৎপন্ন হয়েছিল এবং আমি সেখানে মণিময় দেববিমানে নারীগণ পরিবৃত হয়ে আমোদিত হতাম।

১৫৫. আমি তেত্রিশবার দেবেন্দ্র হয়ে দেবরাজত্ব করেছিলাম এবং ত্রিশবার রাজচক্রবর্তী হয়ে রাজত্ব করেছিলাম।

১৫৬. আর প্রাদেসিক রাজা তো অসংখ্যবার হয়েছিলাম। আমি দেবলোকে ও মনুষ্যলোকে এভাবে বহু সম্পত্তি ভোগ করেছিলাম।

১৫৭. এই শেষ জন্মে আমি অনাগারিক প্রব্রজ্যা গ্রহণ করেছি এবং আমি কেশ ছেদনের সময় সবকিছু লাভ করেছি।

১৫৮. তখন আমি সমস্ত দেহকে ক্ষয়-ব্যয়বশে সংমর্শন করতে করতে শিক্ষাপদ গ্রহণের আগেই অর্হত্ত্ব লাভ করেছি।

১৫৯. অতীতে আমি বাণিজ্য করতে গিয়ে শ্রেষ্ঠ দানই করেছিলাম। সেই যে যাগুদান করেছিলাম, তার ফলে আজ আমি অচলপদ নির্বাণ লাভ করেছি।

১৬০. এই শেষ জন্মে আমার কোনো ধরনের শোক, পরিদেবন, ব্যাধি, চিত্তানুতাপ উৎপন্ন হয়েছে বলে জানা নেই। এটি আমার যাগুদানেরই ফল।

১৬১. অনুত্তর পুণ্যক্ষেত্র সংঘকে যাগু দান করে আমি যাগুদানজনিত পাঁচটি সুফল লাভ করেছি।

১৬২. নিরোগী, রূপবান, শিগ্‌গির ধর্ম বুঝার ক্ষমতা, প্রভূত অন্নপানীয়লাভী ও আয়ু, এই পাঁচটি সুফল আমি পেয়েছি।

১৬৩. কোনো পণ্ডিত ব্যক্তি যদি সংঘক্ষেত্রে যাগুদানের সুফল জেনে থাকেন, তবে অবশ্যই পাঁচটি সুফল প্রতিগ্রহণ করবেন।

১৬৪. আমার করণীয়কার্য শেষ হয়েছে। জন্মসকল ধ্বংস হয়েছে। আমার সমস্ত আসব পরিক্ষীণ হয়েছে। এখন আমার কোনো পুনর্জন্ম নেই।

১৬৫. অতএব এখন আমি সম্বুদ্ধ ও তাঁর ধর্মকে নমস্কার করতে করতে গ্রাম হতে গ্রামে, নগর হতে নগরে বিচরণ করব।

১৬৬. আজ থেকে ত্রিশ হাজার কল্প আগে আমি যেই দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার যাগুদানেরই ফল।

১৬৭. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

১৬৮. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৬৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান যাগুদায়ক স্থবির এই গাথাগুলো ভাষণ করেছিলেন।

যাগুদায়ক স্থবির অপদান অষ্টম সমাপ্ত।

৯. পত্থোদনদায়ক স্থবির অপদান
১৭০. অতীতে আমি বনচারী বনকর্মী ছিলাম। একদিন আমি সঙ্গে করে ভাত নিয়ে কাজে গিয়েছিলাম।

১৭১. সেখানে আমি অপরাজিত স্বয়ম্ভূ সম্বুদ্ধকে দেখতে পেয়েছিলাম। তিনি বন হতে পিণ্ডার্থে বের হয়েছেন দেখে আমার চিত্ত প্রসন্নতায় ভরে উঠেছিল।

১৭২. পরের কাজ করতে করতে কখনো পুণ্যকাজ করার সুযোগ আমার হয়নি। আজ আমার কাছে কিছু ভাত আছে। এই ভাতগুলো দিয়েই আমি মহামুনিকে ভোজন করাব।

১৭৩. তখনি আমি সেই ভাতগুলো নিয়ে স্বয়ম্ভূ বুদ্ধকে দান করেছিলাম। আমার মনের কথা ভেবে মহামুনি তখনি সেই ভাতগুলো খেয়েছিলেন।

১৭৪. সেই সুকৃত কর্মের ফলে ও প্রার্থনাবলে আমি মনুষ্যদেহ ত্যাগ করে তাবতিংস দেবলোকে জন্মেছিলাম।

১৭৫. ছত্রিশবার সে দেবেন্দ্র হয়ে দেবরাজত্ব করেছিলাম এবং তেত্রিশবার রাজচক্রবর্তী হয়েছিলাম।

১৭৬. আর প্রাদেসিক রাজা তো অসংখ্যবার হয়েছিলাম। জন্মজন্মান্তরে আমি সুখী ও যশস্বী হতাম। এটি আমার ভাতদানেরই ফল।

১৭৭. ভবভবান্তরে বহুবার জন্ম নিয়ে আমি প্রভূত ধনসম্পত্তির অধিকারী হয়েছিলাম এবং তখন আমার ভোগসম্পত্তির কোনো ঘাটতি ছিল না। এটি আমার ভাত দানেরই ফল।

১৭৮. নদীর স্রোতের ন্যায় আমার ভোগসম্পত্তি উৎপন্ন হতো। কখনো আমি সেই ভোগসম্পত্তির সঠিক পরিমাপ করতে সমর্থ হইনি। এটি আমার ভাত দানেরই ফল।

১৭৯. এটি খাও, এটি পরিভোগ কর, এই শয্যায় তুমি শয়ন কর-এভাবেই আমি সুখী হতাম। এটি আমার ভাতদানেরই ফল।

১৮০. আজ থেকে চুরানব্বই কল্প আগে আমি যেই দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ভাতদানেরই ফল

১৮১. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

১৮২. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৮৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পত্থোদনদায়ক স্থবির এই গাথাগুলো ভাষণ করেছিলেন।

পত্থোদনদায়ক স্থবির অপদান নবম সমাপ্ত।

১০. মঞ্চদায়ক স্থবির অপদান
১৮৪. দেবমনুষ্য-পূজিত, মহাকারুণিক, লোকনায়ক সিদ্ধার্থ ভগবান পরিনির্বাপিত হওয়ার পর তাঁর অমিয় উপদেশবাণী ব্যাপকভাবে প্রচার পেয়েছিল।

১৮৫. সেই সময় আমি চন্ডাল হয়ে জন্মেছিলাম। চেয়ার-টেবিল তৈরি করে আমি জীবিকা নির্বাহ করতাম এবং স্ত্রী-পুত্রদের ভরণ-পোষণ করতাম।

১৮৬. একদিন আমি একটি সুন্দর বসার চৌকি (মঞ্চ) তৈরি করে অতীব প্রসন্নমনে ভিক্ষুসংঘের কাছে গিয়ে নিজ হাতে দান করেছিলাম।

১৮৭. সেই সুকৃত কর্মের ফলে ও প্রার্থনাবলে আমি মনুষ্যদেহ ত্যাগ করে তাবতিংস দেবলোকে জন্মেছিলাম।

১৮৮. দেবলোকে জন্ম নেওয়ার পর আমি স্বর্গীয় দেবতাদের দ্বারা পরিবেষ্টিত হয়ে আমোদিত হয়েছিলাম এবং সেখানে যখনি মহার্ঘ মূল্যের শয্যাগুলো ইচ্ছা করতাম, তখনি আমার জন্য উৎপন্ন হতো।

১৮৯. পঞ্চাশবার আমি দেবেন্দ্র হয়ে দেবরাজত্ব করেছিলাম এবং আশিবার রাজচক্রবর্তী হয়েছিলাম।

১৯০. আর প্রাদেসিক রাজা তো অসংখ্যবার হয়েছিলাম এবং জন্মে জন্মে সুখী ও যশস্বী হয়েছিলাম। এটি আমার মঞ্চদানেরই ফল।

১৯১. দেবলোক হতে চ্যুত হয়ে আমি যখনি মনুষ্যলোকে জন্ম নিতাম, তখনি আমার জন্য মহার্ঘ শয্যা আপনাতেই উৎপন্ন হতো।

১৯২. ভবভবান্তরে এই আমার শেষ জন্ম। আজও আমার শয়নের সময় মহার্ঘ শয্যা উৎপন্ন হয়।

১৯৩. আজ থেকে চুরানব্বই কল্প আগে আমি যেই দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার মঞ্চদানেরই ফল।

১৮১. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে আমি এখন সম্পূর্ণ অনাসক্ত হয়ে অবস্থান করছি।

১৮২. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৮৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান মঞ্চদায়ক স্থবির এই গাথাগুলো ভাষণ করেছিলেন।

মঞ্চদায়ক স্থবির অপদান নবম সমাপ্ত।

ভদ্দালি বর্গ দ্বিচত্বারিংশ সমাপ্ত।

খুদ্দকনিকায়ে অপদান (প্রথম খণ্ড) সমাপ্ত।

১. বুদ্ধ বর্গ

১. বুদ্ধ-অপদান

২. পচ্চেক-বুদ্ধ অপদান

৩.১. সারিপুত্র স্থবির অপদান

৩.২. মহামোগ্গল্লায়ন স্থবির অপদান

৩.৩. মহাকস্সপ স্থবির অপদান

৩.৪. অনুরুদ্ধ স্থবির অপদান

৩.৫. মন্তানিপুত্র পূর্ণ স্থবির অপদান

৩.৬. উপালি স্থবির অপদান

৩.৭. অঞ্ঞাসি কোণ্ডঞ্ঞো স্থবির অপদান

৩.৮. পিন্ডোল ভারদ্বাজ স্থবির অপদান

৩.৯. খদিরবনিয় রেবত স্থবির অপদান

৩.১০. আনন্দ স্থবির অপদান

২. সিংহাসনীয় বর্গ

১. সিংহাসনদায়ক স্থবির অপদান

২. একস্তম্ভিক স্থবির অপদান

৩. নন্দ স্থবির অপদান

৪. চুলপন্থক স্থবির অপদান

৫. পিলিন্দবচ্ছ স্থবির অপদান

৬. রাহুল স্থবির অপদান

৭. বঙ্গান্তপুত্র উপসেন স্থবির অপদান

৮. রাষ্ট্রপাল স্থবির অপদান

৯. সোপাক স্থবির অপদান

১০. সুমঙ্গল স্থবির অপদান

৩. সুভূতি বর্গ

১. সুভূতি স্থবির অপদান

২. উপবান স্থবির অপদান

৩. ত্রিশরণ গমনীয় স্থবির অপদান

৪. পঞ্চশীল গ্রহণকারী স্থবির অপদান

৫. অন্নসংবাসক স্থবির অপদান

৬. ধূপদায়ক স্থবির অপদান

৭. পুলিন পূজক স্থবির অপদান

৮. উত্তিয় স্থবির অপদান

৯. এক অঞ্জলিক স্থবির অপদান

১০. ক্ষৌমদায়ক স্থবির অপদান

৪. কুণ্ডধান বর্গ

১. কুণ্ডধান স্থবির অপদান

২. স্বাগত স্থবির অপদান

৩. মহাকচ্চায়ন স্থবির অপদান

৪. কালুদায়ী স্থবির অপদান

৫. মোঘরাজ স্থবির অপদান

৬. অধিমুক্ত স্থবির অপদান

৭. লসুনদায়ক স্থবির অপদান

৮. আয়াগদায়ক স্থবির অপদান

৯. ধর্মচক্রিক স্থবির অপদান

১০. কল্পবৃক্ষীয় স্থবির অপদান

৫. উপালি বর্গ

১. ভাগিনেয় উপালি স্থবির অপদান

২. সোণকোটিবীস স্থবির অপদান

৩. কালিগোধপুত্র ভদ্দীয় স্থবির অপদান

৪. সন্নিট্ঠাপক স্থবির অপদান

৫. পঞ্চহস্তীয় স্থবির অপদান

৬. পদুমাচ্ছাদনীয় স্থবির অপদান

৭. শয়নদায়ক স্থবির অপদান

৮. চঙ্ক্রমণদায়ক স্থবির অপদান

৯. সুভদ্র স্থবির অপদান

১০. চুন্দ স্থবির অপদান

৬. বীজনী বর্গ

১. বিধূপনদায়ক স্থবির অপদান

২. শতরশ্মি স্থবির অপদান

৩. শয়নদায়ক স্থবির অপদান

৪. গন্ধোদকীয় স্থবির অপদান

৫. ওপবয়্‌হ স্থবির অপদান

৬. সপরিবার আসন স্থবির অপদান

৭. পঞ্চদীপক স্থবির অপদান

৮. ধ্বজাদায়ক স্থবির অপদান

৯. পদুম স্থবির অপদান

১০. অসনবোধিয় স্থবির অপদান

৭. সকচিন্তনীয় বর্গ

১. সকচিন্তনীয় স্থবির অপদান

২. অবোপুষ্পিয় স্থবির অপদান

৩. পচ্চাগমনীয় স্থবির অপদান

৪. পরপ্রসাদক স্থবির অপদান

৫. ভিসদায়ক স্থবির অপদান

৬. সুচিন্তিত স্থবির অপদান

৭. বস্ত্রদায়ক স্থবির অপদান

৮. অম্বদায়ক স্থবির অপদান

৯. সুমন স্থবির অপদান

১০. পুষ্পচঙ্কোটিয় স্থবির অপদান

৮. নাগসমাল বর্গ

১. নাগসমাল স্থবির অপদান

২. পদসংজ্ঞক স্থবির অপদান

৩. বুদ্ধসংজ্ঞক স্থবির অপদান

৪. ভিসালবুদায়ক স্থবির অপদান

৫. একসংজ্ঞক স্থবির অপদান

৬. তৃণসন্থারদায়ক অপদান

৭. সুচদায়ক স্থবির অপদান

৮. পাটলিপুষ্পিয় স্থবির অপদান

৯. ঠিতঞ্জলিয় স্থবির অপদান

১০. ত্রিপদুমিয় স্থবির অপদান

৯. তিমির বর্গ

১. তিমিরপুষ্পিয় স্থবির অপদান

২. গতসংজ্ঞক স্থবির অপদান

৩. নিপন্নঞ্জলিক স্থবির অপদান

৪. অধোপুষ্পিয় স্থবির অপদান

৫. রশ্মিসংজ্ঞক স্থবির অপদান

৬. দ্বিতীয় রশ্মিসংজ্ঞক স্থবির অপদান

৭. ফলদায়ক স্থবির অপদান

৮. শব্দসংজ্ঞক স্থবির অপদান

৯. বোধিসিঞ্চক স্থবির অপদান

১০. পদুমপুষ্পিয় স্থবির অপদান

১০. সুধা বর্গ

১. সুধাপিণ্ডিয় স্থবির অপদান

২. সুচিন্তিক স্থবির অপদান

৩. অর্ধচেলক স্থবির অপদান

৪. সুচদায়ক স্থবির অপদান

৫. গন্ধমালিয় স্থবির অপদান

৬. ত্রিপুষ্পিয় স্থবির অপদান

৭. মধুপিণ্ডিক স্থবির অপদান

৮. শয্যাসনদায়ক স্থবির অপদান

৯. বেয়্যাবচ্চক স্থবির অপদান

১০. বুদ্ধোপস্থায়ক স্থবির অপদান

১১. ভিক্ষাদায়ী বর্গ

১. ভিক্ষাদায়ক স্থবির অপদান

২. জ্ঞানসংজ্ঞিক স্থবির অপদান

৩. উৎপলহস্তিক স্থবির অপদান

৪. পদপূজক স্থবির অপদান

৫. মুষ্টিপুষ্পিয় স্থবির অপদান

৬. উদকপূজক স্থবির অপদান

৭. নলমালিয় স্থবির অপদান

৮. আসন উপস্থায়ক স্থবির অপদান

৯. বিলালিদায়ক স্থবির অপদান

১০. রেণুপূজক স্থবির অপদান

১২. মহাপরিবার বর্গ

১. মহাপরিবারক স্থবির অপদান

২. সুমঙ্গল স্থবির অপদান

৩. শরণগমনীয় স্থবির অপদান

৪. একাসনীয় স্থবির অপদান

৫. সুবর্ণপুষ্পিয় স্থবির অপদান

৬. চিতকপূজক স্থবির অপদান

৭. বুদ্ধসংজ্ঞিক স্থবির অপদান

৮. মার্গসংজ্ঞিক স্থবির অপদান

৯. প্রত্যুপস্থান-সংজ্ঞিক স্থবির অপদান

১০. জাতিপূজক স্থবির অপদান

১৩. সেরেয়্য বর্গ

১. সেরেয়্যক স্থবির অপদান

২. পুষ্পস্তূপীয় স্থবির অপদান

৩. পায়সদায়ক স্থবির অপদান

৪. গন্ধোদকীয় স্থবির অপদান

৫. সম্মুখথবিক স্থবির অপদান

৬. কুসুমাসনীয় স্থবির অপদান

৭. ফলদায়ক স্থবির অপদান

৮. জ্ঞানসংজ্ঞিক স্থবির অপদান

৯. গ্রন্থিপুষ্পিয় স্থবির অপদান

১০. পদুমপূজক স্থবির অপদান

১৪. শোভিত বর্গ

১. শোভিত স্থবির অপদান

২. সুদর্শন স্থবির অপদান

৩. চন্দন পূজনক স্থবির অপদান

৪. পুষ্পাচ্ছাদনীয় স্থবির অপদান

৫. রহোসংজ্ঞক স্থবির অপদান

৬. চম্পকপুষ্পিয় স্থবির অপদান

৭. অর্থসন্দর্শক স্থবির অপদান

৮. এক প্রসাদনীয় স্থবির অপদান

৯. শালপুষ্পদায়ক স্থবির অপদান

১০. পিয়ালফলদায়ক স্থবির অপদান

১৫. ছাতা বর্গ

১. অতিছত্রীয় স্থবির অপদান

২. স্তম্ভরোপক স্থবির অপদান

৩. বেদিকারক স্থবির অপদান

৪. সপরিবারিয় স্থবির অপদান

৫. উমাপুষ্পিয় স্থবির অপদান

৬. অনুলেপদায়ক স্থবির অপদান

৭. মার্গদায়ক স্থবির অপদান

৮. ফলদায়ক স্থবির অপদান

৯. বটংসকিয় স্থবির অপদান

১০. পালঙ্কদায়ক স্থবির অপদান

১৬. বন্ধুজীবক বর্গ

১. বন্ধুজীবক স্থবির অপদান

২. তম্বপুষ্পিয় স্থবির অপদান

৩. বীথিসম্মার্জক স্থবির অপদান

৪. কক্কারুপুষ্পপূজক স্থবির অপদান

৫. মন্দারবপুষ্পপূজক স্থবির অপদান

৬. কদম্বপুষ্পিয় স্থবির অপদান

৭. তৃণশূলক স্থবির অপদান

৮. নাগপুষ্পিয় স্থবির অপদান

৯. পুন্নগপুষ্পিয় স্থবির অপদান

১০. কুমুদদায়ক স্থবির অপদান

১৭. সুপরিচরিয় বর্গ

১. সুপরিচরিয় স্থবির অপদান

২. কণবেরপুষ্পিয় স্থবির অপদান

৩. খজ্জকদায়ক স্থবির অপদান

৪. দেশপূজক স্থবির অপদান

৫. কণিকারছত্রিয় স্থবির অপদান

৬. ঘিদায়ক স্থবির অপদান

৭. যুথিকাপুষ্পিয় স্থবির অপদান

৮. বস্ত্রদায়ক স্থবির অপদান

৯. সমাদপক স্থবির অপদান

১০. পঞ্চঙ্গুলিয় স্থবির অপদান

১৮. কুমুদ বর্গ

১. কুমুদমালিয় স্থবির অপদান

২. সিঁড়িদায়ক স্থবির অপদান

৩. রাত্রিপুষ্পিয় স্থবির অপদান

৪. কূপদায়ক স্থবির অপদান

৫. সিংহাসনদায়ক স্থবির অপদান

৬. মার্গদত্তিক স্থবির অপদান

৭. একদীপিয় স্থবির অপদান

৮. মণিপূজক স্থবির অপদান

৯. চিকিৎসক স্থবির অপদান

১০. সংঘসেবক স্থবির অপদান

১৯. কুটজপুষ্পিয় বর্গ

১. কুটজপুষ্পিয় স্থবির অপদান

২. বন্ধুজীবক স্থবির অপদান

৩. কোটুম্বরিয় স্থবির অপদান

৪. পঞ্চহস্তীয় স্থবির অপদান

৫. ইসিমুর্গদায়ক স্থবির অপদান

৬. বোধিসেবক স্থবির অপদান

৭. একচিন্তিক স্থবির অপদান

৮. ত্রিকর্ণিপুষ্পিয় স্থবির অপদান

৯. একচারিয় স্থবির অপদান

১০. ত্রিবণ্টিপুষ্পিয় স্থবির অপদান

২০. তমালপুষ্পিয় বর্গ

১. তমালপুষ্পিয় স্থবির অপদান

২. তৃণসন্থারক স্থবির অপদান

৩. খণ্ডপুল্লিয় স্থবির অপদান

৪. অশোকপূজক স্থবির অপদান

৫. অংকোলক স্থবির অপদান

৬. কিশলয়পূজক স্থবির অপদান

৭. তিন্দুকদায়ক স্থবির অপদান

৮. মুষ্টিপূজক স্থবির অপদান

৯. কিংকণিকপুষ্পিয় স্থবির অপদান

১০. যুথিকাপুষ্পিয় স্থবির অপদান

২১. কণিকারপুষ্পিয় বর্গ

১. কণিকারপুষ্পিয় স্থবির অপদান

২. মিনেলপুষ্পিয় স্থবির অপদান

৩. কিংকণিপুষ্পিয় স্থবির অপদান

৪. তরণীয় স্থবির অপদান

৫. নিগ্গুণ্ডিপুষ্পিয় স্থবির অপদান

৬. উদকদায়ক স্থবির অপদান

৭. সললমালিয় স্থবির অপদান

৮. কোরণ্ডপুষ্পিয় স্থবির অপদান

৯. আধারদায়ক স্থবির অপদান

১০. পাপনিবারিয় স্থবির অপদান

২২. হাতি বর্গ

১. হাতিদায়ক স্থবির অপদান

২. পানধিদায়ক স্থবির অপদান

৩. সত্যসংজ্ঞক স্থবির অপদান

৪. একসংজ্ঞক স্থবির অপদান

৫. রশ্মিসংজ্ঞক স্থবির অপদান

৬. সন্ধিত স্থবির অপদান

৭. তালবণ্টদায়ক স্থবির অপদান

৮. অক্কন্তসংজ্ঞক স্থবির অপদান

৯. ঘিদায়ক স্থবির অপদান

১০. পাপনিবারিয় স্থবির অপদান

২৩. আলম্বনদায়ক বর্গ

১. আলম্বনদায়ক স্থবির অপদান

২. অজিনদায়ক স্থবির অপদান

৩. দ্বিরতনীয় স্থবির অপদান

৪. আরক্ষাদায়ক স্থবির অপদান

৫. অব্যাধিক স্থবির অপদান

৬. অংকোলপুষ্পিয় স্থবির অপদান

৭. সুবর্ণবটংসকীয় স্থবির অপদান

৮. মিঞ্জবটংসকীয় স্থবির অপদান

৯. সুকতাবেলিয় স্থবির অপদান

১০. একবন্দনীয় স্থবির অপদান

২৪. উদকাসন বর্গ

১. উদকাসনদায়ক স্থবির অপদান

২. ভাজনপালক স্থবির অপদান

৩. শালপুষ্পিয় স্থবির অপদান

৪. কিলঞ্জদায়ক স্থবির অপদান

৫. বেদিকারক স্থবির অপদান

৬. বর্ণকার স্থবির অপদান

৭. পিয়ালপুষ্পিয় স্থবির অপদান

৮. অম্বযাগদায়ক স্থবির অপদান

৯. জগতিকারক স্থবির অপদান

১০. ক্ষুরদায়ক স্থবির অপদান

২৫. তুবরদায়ক বর্গ

১. তুবরদায়ক স্থবির অপদান

২. নাগকেশরিয় স্থবির অপদান

৩. নলিন কেশরিয় স্থবির অপদান

৪. বিরবপুষ্পিয় স্থবির অপদান

৫. কুটিধূপক স্থবির অপদান

৬. পাত্রদায়ক স্থবির অপদান

৭. ধাতুপূজক স্থবির অপদান

৮. সত্তলিপুষ্প পূজক স্থবির অপদান

৯. বিম্বজালিয় স্থবির অপদান

১০. উদ্দালকদায়ক স্থবির অপদান

২৬. থোমক বর্গ

১. থোমক স্থবির অপদান

২. একাসনদায়ক স্থবির অপদান

৩. চিতকপূজক স্থবির অপদান

৪. ত্রিচম্পকপুষ্পিয় স্থবির অপদান

৫. সপ্তপাটলীয় স্থবির অপদান

৬. উপাহনদায়ক স্থবির অপদান

৭. মঞ্জরিপূজক স্থবির অপদান

৮. পর্ণদায়ক স্থবির অপদান

৯. কুটিদায়ক স্থবির অপদান

১০. অগ্রপুষ্পিয় স্থবির অপদান

২৭. পদুমুক্ষিপিয় বর্গ

১. আকাশুক্ষিপিয় স্থবির অপদান

২. তেলমক্ষিয় স্থবির অপদান

৩. অর্ধচন্দ্রিয় স্থবির অপদান

৪. প্রদীপদায়ক স্থবির অপদান

৫. বিলালিদায়ক স্থবির অপদান

৬. মৎস্যদায়ক স্থবির অপদান

৭. জবহংসক স্থবির অপদান

৮. সললপুষ্পিয় স্থবির অপদান

৯. উপাগতাসয় স্থবির অপদান

১০. তরণীয় স্থবির অপদান

২৮. সুবর্ণ বিব্বোহন বর্গ

১. সুবর্ণ বিব্বোহনীয় স্থবির অপদান

২. তিলমুষ্টিদায়ক স্থবির অপদান

৩. চংকোটকীয় স্থবির অপদান

৪. অব্যঞ্জনদায়ক স্থবির অপদান

৫. একাঞ্জলিক স্থবির অপদান

৬. পুস্তকদায়ক স্থবির অপদান

৭. চিতকপূজক স্থবির অপদান

৮. আলুবদায়ক স্থবির অপদান

৯. একপুণ্ডরীক স্থবির অপদান

১০. তরণীয় স্থবির অপদান

২৯. পর্ণদায়ক বর্গ

১. পর্ণদায়ক স্থবির অপদান

২. ফলদায়ক স্থবির অপদান

৩. পচ্চুগ্গমনীয় স্থবির অপদান

৪. একপুষ্পিয় স্থবির অপদান

৫. মঘবাপুষ্পিয় স্থবির অপদান

৬. উপস্থায়কদায়ক স্থবির অপদান

৭. অপদানীয় স্থবির অপদান

৮. সপ্তাহ প্রব্রজিত স্থবির অপদান

৯. বুদ্ধোপস্থায়ক স্থবির অপদান

১০. পুব্বঙ্গমীয় স্থবির অপদান

৩০. চিতকপূজক বর্গ

১. চিতকপূজক স্থবির অপদান

২. পুষ্পধারক স্থবির অপদান

৩. ছত্রদায়ক স্থবির অপদান

৪. শব্দসংজ্ঞক স্থবির অপদান

৫. গোশীষ নিক্ষেপক স্থবির অপদান

৬. পাদপূজক স্থবির অপদান

৭. দেশকীর্তক স্থবির অপদান

৮. শরণগমনীয় স্থবির অপদান

৯. অম্বপিণ্ডিয় স্থবির অপদান

১০. অনুসংসাবক স্থবির অপদান

৩১. পদুমকেশর বর্গ

১. পদুমকেশরীয় স্থবির অপদান

২. সর্বগন্ধীয় স্থবির অপদান

৩. পরম অন্নদায়ক স্থবির অপদান

৪. ধর্মসংজ্ঞক স্থবির অপদান

৫. ফলদায়ক স্থবির অপদান

৬. সম্প্রসাদক স্থবির অপদান

৭. আরামদায়ক স্থবির অপদান

৮. অনুলেপনদায়ক স্থবির অপদান

৯. বুদ্ধসংজ্ঞক স্থবির অপদান

১০. পব্‌ভারদায়ক স্থবির অপদান

৩২. আরক্ষাদায়ক বর্গ

১. আরক্ষাদায়ক স্থবির অপদান

২. ভোজনদায়ক স্থবির অপদান

৩. গতসংজ্ঞক স্থবির অপদান

৪. সপ্তপদুমীয় স্থবির অপদান

৫. পুষ্পাসনদায়ক স্থবির অপদান

৬. আসন সন্থরিক স্থবির অপদান

৭. শব্দসংজ্ঞক স্থবির অপদান

৮. ত্রিরশ্মিয় স্থবির অপদান

৯. কন্দলীপুষ্পিয় স্থবির অপদান

১০. কুমুদমালিয় স্থবির অপদান

৩৩. উমাপুষ্পিয় বর্গ

১. উমাপুষ্পিয় স্থবির অপদান

২. পুলিনপূজক স্থবির অপদান

৩. হাসজনক স্থবির অপদান

৪. যজ্ঞস্বামিক স্থবির অপদান

৫. নিমিত্তসংজ্ঞক স্থবির অপদান

৬. অন্নসংসাবক স্থবির অপদান

৭. নিগ্গুণ্ডিপুষ্পিয় স্থবির অপদান

৮. সুমনা বেলিয় স্থবির অপদান

৯. পুষ্পচ্ছত্রীয় স্থবির অপদান

১০. সপরিবার ছত্রদায়ক স্থবির অপদান

৩৪. গন্ধোদক বর্গ

১. গন্ধধূপিয় স্থবির অপদান

২. উদকপূজক স্থবির অপদান

৩. পুন্নাগপুষ্পিয় স্থবির অপদান

৪. একদুস্‌সদায়ক স্থবির অপদান

৫. ফুসিতকম্পিয় স্থবির অপদান

৬. প্রভাঙ্কর স্থবির অপদান

৭. তৃণকুটিদায়ক স্থবির অপদান

৮. উত্তরীয়দায়ক স্থবির অপদান

৯. ধর্মশ্রবণীয় স্থবির অপদান

১০. উৎক্ষিপ্ত পদুমীয় স্থবির অপদান

৩৫. একপদুমীয় বর্গ

১. একপদুমীয় স্থবির অপদান

২. ত্রি-উৎপলমালিয় স্থবির অপদান

৩. ধ্বজাদায়ক স্থবির অপদান

৪. ত্রিকিংকণিপূজক স্থবির অপদান

৫. নলাগারিক স্থবির অপদান

৬. চম্পকপুষ্পিয় স্থবির অপদান

৭. পদুমপূজক স্থবির অপদান

৮. তৃণমুষ্টিদায়ক স্থবির অপদান

৯. তিন্দুকফলদায়ক স্থবির অপদান

১০. একাঞ্জলিয় স্থবির অপদান

৩৬. শব্দসংজ্ঞক বর্গ

১. শব্দসংজ্ঞক স্থবির অপদান

২. যবকলাপিয় স্থবির অপদান

৩. কিংশুকপূজক স্থবির অপদান

৪. সকোষক কোরণ্ডদায়ক স্থবির অপদান

৫. দণ্ডদায়ক স্থবির অপদান

৬. অম্বযাগুদায়ক স্থবির অপদান

৭. সুপুটক পূজক স্থবির অপদান

৮. মঞ্চদায়ক স্থবির অপদান

৯. শরণগমনীয় স্থবির অপদান

১০. পিণ্ডপাতিক স্থবির অপদান

৩৭. মন্দারবপুষ্পিয় বর্গ

১. মন্দারবপুষ্পিয় স্থবির অপদান

২. কক্কারুপুষ্পিয় স্থবির অপদান

৩. ভিসমুলালদায়ক স্থবির অপদান

৪. কেশরপুষ্পিয় স্থবির অপদান

৫. অংকোলপুষ্পিয় স্থবির অপদান

৬. কদম্বপুষ্পিয় স্থবির অপদান

৭. উদ্দালকপুষ্পিয় স্থবির অপদান

৮. এক চম্পকপুষ্পিয় স্থবির অপদান

৯. তিমিরপুষ্পিয় স্থবির অপদান

১০. সললপুষ্পিয় স্থবির অপদান

৩৮. বোধিবন্দনা বর্গ

১. বোধিবন্দক স্থবির অপদান

২. পাটলীপুষ্পিয় স্থবির অপদান

৩. ত্রি-উৎপলমালিয় স্থবির অপদান

৪. পট্টিপুষ্পিয় স্থবির অপদান

৫. সপ্তপর্ণিয় স্থবির অপদান

৬. গন্ধমুষ্টিয় স্থবির অপদান

৭. চিতক পূজক স্থবির অপদান

৮. সুমন তালবণ্টিয় স্থবির অপদান

৯. সুমনদামিয় স্থবির অপদান

১০. কাসুমারিফলদায়ক স্থবির অপদান

৩৯. অবটফল বর্গ

১. অবটফলদায়ক স্থবির অপদান

২. লবুজদায়ক স্থবির অপদান

৩. উদুম্বরফলদায়ক স্থবির অপদান

৪. পিলক্ষফলদায়ক স্থবির অপদান

৫. ফারুসফলদায়ক স্থবির অপদান

৬. বল্লিফলদায়ক স্থবির অপদান

৭. কদলিফলদায়ক স্থবির অপদান

৮. পনসফলদায়ক স্থবির অপদান

৯. সোণকোটিবীস স্থবির অপদান

১০. পূর্বকর্ম পিলোতিক বুদ্ধ অপদান

৪০. পিলিন্দবচ্ছ বর্গ

১. পিলিন্দবচ্ছ স্থবির অপদান

২. সেল স্থবির অপদান

৩. সর্বকীর্তিক স্থবির অপদান

৪. মধুদায়ক স্থবির অপদান

৫. পদুমকূটাগারিয় স্থবির অপদান

৬. বাকুল স্থবির অপদান

৭. গিরিমানন্দ স্থবির অপদান

৮. সলল মণ্ডপিয় স্থবির অপদান

৯. সর্বদায়ক স্থবির অপদান

১০. অজিত স্থবির অপদান

৪১. মৈত্রেয় বর্গ

১. তিষ্যমৈত্রেয় স্থবির অপদান

২. পূর্ণক স্থবির অপদান

৩. মেত্তগু স্থবির অপদান

৪. ধোতক স্থবির অপদান

৫. উপসীব স্থবির অপদান

৬. নন্দক স্থবির অপদান

৭. হেমক স্থবির অপদান

৮. তোদেয়্য স্থবির অপদান

৯. জতুকর্ণি স্থবির অপদান

১০. উদেন স্থবির অপদান

৪২. ভদ্দালি বর্গ

১. ভদ্দালি স্থবির অপদান

২. একছত্রিয় স্থবির অপদান

৩. তৃণসূলকছাদনীয় স্থবির অপদান

৪. মধুমাংসদায়ক স্থবির অপদান

৫. নাগপল্লব স্থবির অপদান

৬. একদীপিয় স্থবির অপদান

৭. উচ্ছাঙ্গপুষ্পিয় স্থবির অপদান

৮. যাগুদায়ক স্থবির অপদান

৯. পত্থোদনদায়ক স্থবির অপদান

১০. মঞ্চদায়ক স্থবির অপদান