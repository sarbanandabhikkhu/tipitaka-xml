সূত্রপিটকে সংযুক্তনিকায়

স্কন্ধ-বর্গ

অনুবাদকমণ্ডলী : শ্রীমৎ ইন্দ্রগুপ্ত ভিক্ষু, সুমন ভিক্ষু, আদিকল্যাণ ভিক্ষু, সীবক ভিক্ষু ও রাহুল ভিক্ষু

১. স্কন্ধ-সংযুক্ত
(পঞ্চস্কন্ধ বিষয়ক ধর্মোপদেশ)

১. নকুলপিতা বর্গ
১. নকুলপিতা সূত্র
১. আমি এরূপ শুনেছি। একসময় ভগবান ভর্গের মধ্যে বাস করছিলেন সুসুমারগিরে ভেসকলাবন মৃগদায়ে।[1] তখন নকুলপিতা গৃহপতি যেখানে ভগবান আছেন সেখানে গেলেন। অতঃপর ভগবানকে প্রণতি জানিয়ে একপাশে বসলেন। একপাশে বসে নকুলপিতা গৃহপতি ভগবানকে বললেন :

‘ভন্তে, আমি এখন জীর্ণ [জরাজীর্ণ], বৃদ্ধ [বয়োবৃদ্ধ], বয়স্ক, বার্ধক্যগ্রস্ত, পীড়িতকায়, নিত্য রোগগ্রস্ত। ভন্তে, আমি এখন সবসময় ভগবান ও মনের উৎকর্ষতা সাধনকারী ভিক্ষুদের [ক্ষীণাসবদের] দর্শন লাভ করতে পারি না। ভন্তে, আমাকে উপদেশ দিন; ভন্তে, আমাকে অনুশাসন করুন, যাতে আমার দীর্ঘকাল হিত-সুখ সাধিত হয়।

“হে গৃহপতি, সত্যিই তাই; গৃহপতি, সত্যিই তাই। হে গৃহপতি, এই শরীর রোগপূর্ণ, ডিমের মতো আবরণে আচ্ছাদিত। হে গৃহপতি, যে ব্যক্তি এই শরীরকে নিয়ে গর্ব করতে গিয়ে ক্ষণিকের জন্যও নিজের আরোগ্যের কথা প্রকাশ করে, সে ব্যক্তি নিতান্তই মূর্খ ছাড়া আর কিছুই নয়। হে গৃহপতি, সে-কারণে আপনার এভাবে শিক্ষা করা উচিত : ‘আমার শরীর শত রোগগ্রস্ত হোক তবুও যেন আমার চিত্ত দুর্বল না হয়।’ হে গৃহপতি, ঠিক এভাবেই আপনার শিক্ষা করা উচিত।”

নকুলপিতা গৃহপতি ভগবানের ভাষণ অভিনন্দন ও অনুমোদন করলেন। অতঃপর আসন হতে উঠে ভগবানকে প্রণতি জানিয়ে প্রদক্ষিণ করে যেখানে আয়ুষ্মান সারিপুত্র আছেন সেখানে গেলেন। গিয়ে আয়ুষ্মান সারিপুত্রকে প্রণতি জানিয়ে একপাশে বসলেন। একপাশে বসলে নকুলপিতা গৃহপতিকে আয়ুষ্মান সারিপুত্র বললেন :

‘হে গৃহপতি, আজ আপনি খুবই বিপ্রসন্ন এবং আপনার ইন্দ্রিয়গুলো পরিশুদ্ধ ও মুখবর্ণ পরিষ্কার। আপনি আজ ভগবানের সম্মুখে ধর্মকথা শুনার সুযোগ লাভ করেছেন কি?’

‘ভন্তে, কিভাবে এর অন্যথা হতে পারে;[2] ভন্তে, আমি এখনই ভগবানের ধর্মকথার অমৃতে অভিষিক্ত হয়েছি।’[3] ‘হে গৃহপতি, কিন্তু কিভাবে আপনি ভগবানের ধর্মকথার অমৃতে অভিষিক্ত হয়েছেন?’ ‘ভন্তে, আমি এখনই যেখানে ভগবান আছেন সেখানে গিয়েছিলাম, গিয়ে ভগবানকে প্রণতি জানিয়ে একপাশে বসলাম। একপাশে বসে আমি ভগবানকে বললাম :

‘ভন্তে, আমি এখন জীর্ণ [জরাজীর্ণ], বৃদ্ধ [বয়োবৃদ্ধ], বয়স্ক, বার্ধক্যগ্রস্ত, পীড়িতকায়, নিত্য রোগগ্রস্ত। ভন্তে, এখন সবসময় আমি ভগবান ও মনের উৎকর্ষতা সাধনকারী ভিক্ষুদের [ক্ষীণাসবদের] দর্শন লাভ করতে পারি না। ভন্তে, আমাকে উপদেশ দিন; ভন্তে, আমাকে অনুশাসন করুন, যাতে আমার দীর্ঘকাল হিত-সুখ সাধিত হয়।’

“ভন্তে, এরূপ বললে ভগবান আমাকে বললেন, ‘হে গৃহপতি, সত্যিই তাই; হে গৃহপতি, সত্যিই তাই। হে গৃহপতি, এই শরীর রোগপূর্ণ, ডিমের মতো আবরণে আচ্ছাদিত। হে গৃহপতি, যে ব্যক্তি এই শরীরকে নিয়ে গর্ব করতে গিয়ে ক্ষণিকের জন্যও নিজের আরোগ্যের কথা প্রকাশ করে, সে ব্যক্তি নিতান্তই মূর্খ ছাড়া আর কিছুই নয়। হে গৃহপতি, সে-কারণে আপনার এভাবে শিক্ষা করা উচিত : ‘আমার শরীর শত রোগগ্রস্ত হোক তবুও যেন আমার চিত্ত দুর্বল না হয়।’ গৃহপতি, ঠিক এভাবেই আপনার শিক্ষা করা উচিত।’ ভন্তে, ঠিক এভাবেই আমি ভগবানের ধর্মকথার অমৃতে অভিষিক্ত হয়েছি।”

“হে গৃহপতি, ভগবান এরূপ বললে আপনার সেই ভগবানকে আরও অধিক প্রশ্ন করার চিত্ত জাগ্রত হয়নি কি―‘ভন্তে, কী প্রকার পীড়িত দেহ ও পীড়িত চিত্ত হয়, আবার কী প্রকারে পীড়িত দেহ হয় কিন্তু পীড়িত চিত্ত হয় না?’” ‘ভন্তে, আমাকর্তৃক অনেক দূর হতে[4] আসা হয়েছে আয়ুষ্মান সারিপুত্রের কাছ থেকে এই ভাষিত বিষয়ের অর্থ জানতে। অতীব উত্তম হয় আয়ুষ্মান সারিপুত্রই যদি এই ভাষিত বিষয়ের অর্থ প্রকাশ করেন।’

‘হে গৃহপতি, তাহলে আপনি শুনুন, উত্তমরূপে মনোযোগ দিন; আমি বলছি।’ ‘আচ্ছা ভন্তে।’ এই বলে নকুলপিতা গৃহপতি আয়ুষ্মান সারিপুত্রের কথায় সায় দিলেন। তখন আয়ুষ্মান সারিপুত্র বললেন :

“হে গৃহপতি, কীভাবে পীড়িত দেহ ও পীড়িত চিত্ত হয়? হে গৃহপতি, এই জগতে অশ্রুতবান পৃথগ্‌জন [সাধারণ লোক] আর্যদের অদর্শনকারী, আর্যধর্মে অজ্ঞ[5], আর্যধর্মে অবিনীত, [6] সৎপুরুষদের[7] অদর্শনকারী, সৎপুরুষধর্মে অজ্ঞ, সৎপুরুষধর্মে অবিনীত, সে রূপকে[8] আত্মা বলে দর্শন করে, রূপবানকে আত্মা হিসেবে, আত্মার মাঝে রূপকে, অথবা রূপের মাঝে আত্মাকে দর্শন করে।[9] ‘আমি রূপ, রূপ আমার’ এই নিয়ে সে দৃষ্টিগ্রাহী হয়। ‘আমি রূপ, রূপ আমার’ তেমন দৃষ্টিগ্রাহী ব্যক্তির সেই রূপ পরিবর্তিত হয়, অন্যরূপ হয়। তাতে তার পরিবর্তনশীলতা-অন্যথাভাবের দরুন শোক, পরিদেবন, দুঃখ, দৌর্মনস্য ও উপায়াস উৎপন্ন হয়।’

সে বেদনাকে[10] আত্মা হিসেবে দর্শন করে, বেদনাবানকে আত্মা হিসেবে দর্শন করে, আত্মার মাঝে বেদনাকে অথবা বেদনার মাঝে আত্মাকে দর্শন করে। ‘আমি বেদনা, বেদনা আমার’ সে এমন দৃষ্টিগ্রাহী হয়। ‘আমি বেদনা, বেদনা আমার’ তেমন দৃষ্টিগ্রাহী ব্যক্তির সেই বেদনা পরিবর্তিত হয়, অন্যরূপ হয়। তাতে তার বেদনা পরিবর্তনশীলতা-অন্যথাভাবের দরুন শোক, পরিদেবন, দুঃখ, দৌর্মনস্য ও উপায়াস উৎপন্ন হয়।’

‘সে সংজ্ঞাকে[11] আত্মাকে দেখো, আত্মাকে সংজ্ঞাবান দেখে, আত্মায় সংজ্ঞা দেখে কিংবা সংজ্ঞায় আত্মা দর্শন করে। ‘আমি সংজ্ঞা, সংজ্ঞা আমার’ সে এমন দৃষ্টিগ্রাহী হয়। ‘আমি সংজ্ঞা, সংজ্ঞা আমার’ তেমন দৃষ্টিগ্রাহী ব্যক্তির সেই সংজ্ঞা পরিবর্তিত হয়, অন্যরূপ হয়। তাতে তার সংজ্ঞা পরিবর্তনশীলতা-অন্যথাভাবের দরুন শোক, পরিদেবন, দুঃখ, দৌর্মনস্য ও উপায়াস উৎপন্ন হয়।’

‘সে সংস্কারকে[12] আত্মাকে দেখে, আত্মাকে সংস্কারবান দেখে, আত্মায় সংস্কার দেখে কিংবা সংস্কারে আত্মা দর্শন করে। ‘আমি সংস্কার, সংস্কার আমার’ সে এমন দৃষ্টিগ্রাহী হয়। ‘আমি সংস্কার, সংস্কার আমার’ তেমন দৃষ্টিগ্রাহী ব্যক্তির সেই সংস্কার পরিবর্তিত হয়, অন্যরূপ হয়। তাতে তার সংস্কার পরিবর্তনশীলতা-অন্যথাভাবের দরুন শোক, পরিদেবন, দুঃখ, দৌর্মনস্য ও উপায়াস উৎপন্ন হয়।’

‘সে বিজ্ঞানকে[13] আত্মাকে দেখে, আত্মাকে বিজ্ঞানবান দেখে, আত্মায় বিজ্ঞান দেখে কিংবা বিজ্ঞানে আত্মা দর্শন করে। ‘আমি বিজ্ঞান, বিজ্ঞান আমার’ সে এমন দৃষ্টিগ্রাহী হয়। ‘আমি বিজ্ঞান, বিজ্ঞান আমার’ তেমন দৃষ্টিগ্রাহী ব্যক্তির সেই বিজ্ঞান পরিবর্তিত হয়, অন্যরূপ হয়। তাতে তার বিজ্ঞান পরিবর্তনশীলতা-অন্যথাভাবের দরুন শোক, পরিদেবন, দুঃখ, দৌর্মনস্য ও উপায়াস উৎপন্ন হয়।’

হে গৃহপতি, এভাবেই পীড়িত দেহ[14] ও পীড়িত চিত্ত হয়।”

“হে গৃহপতি, কিভাবে পীড়িত দেহ হয় কিন্তু পীড়িত চিত্ত হয় না?’ হে গৃহপতি, এখানে শ্রুতবান [স্রোতাপন্ন] আর্যশ্রাবক আর্যদের দর্শনকারী, আর্যধর্মে বিজ্ঞ, আর্যধর্মে সুবিনীত, সৎপুরুষদের দর্শনকারী, সৎপুরুষধর্মে বিজ্ঞ, সৎপুরুষধর্মে সুবিনীত, তিনি রূপকে আত্মা হিসেবে দর্শন করেন না, রূপবানকে আত্মা হিসেবে দর্শন করেন না, আত্মার মাঝে রূপকে অথবা রূপের মাঝে আত্মাকে দর্শন করেন না। ‘আমি রূপ, রূপ আমার’ তিনি এমন দৃষ্টিগ্রাহী হন না। ‘আমি রূপ, রূপ আমার’ তেমন দৃষ্টি-অগ্রাহী ব্যক্তির সেই রূপ পরিবর্তিত হয়, অন্যরূপ হয়। তাতে তার রূপ পরিবর্তনশীলতা-অন্যথাভাবের দরুন শোক, পরিদেবন, দুঃখ, দৌর্মনস্য ও উপায়াস উৎপন্ন হয় না।’

তিনি বেদনাকে আত্মা হিসেবে দর্শন করেন না, বেদনাবানকে আত্মা হিসেবে দর্শন করেন না, আত্মার মাঝে বেদনাকে অথবা বেদনার মাঝে আত্মাকে দর্শন করেন না। ‘আমি বেদনা, বেদনা আমার’ তিনি এমন দৃষ্টিগ্রাহী হন না। ‘আমি বেদনা, বেদনা আমার’ তেমন দৃষ্টি-অগ্রাহী ব্যক্তির সেই বেদনা পরিবর্তিত হয়, অন্যরূপ হয়। তাতে তার বেদনা পরিবর্তনশীলতা-অন্যথাভাবের দরুন শোক, পরিদেবন, দুঃখ, দৌর্মনস্য ও উপায়াস উৎপন্ন হয় না।’

‘সে সংজ্ঞাকে আত্মাকে দেখেন না, আত্মাকে সংজ্ঞাবান দেখেন না, আত্মায় সংজ্ঞা দেখেন না কিংবা সংজ্ঞায় আত্মা দর্শন করেন না। ‘আমি সংজ্ঞা, সংজ্ঞা আমার’ তিনি এমন দৃষ্টিগ্রাহী হন না। ‘আমি সংজ্ঞা, সংজ্ঞা আমার’ তেমন দৃষ্টি-অগ্রাহী ব্যক্তির সেই সংজ্ঞা পরিবর্তিত হয়, অন্যরূপ হয়। তাতে তার সংজ্ঞা পরিবর্তনশীলতা-অন্যথাভাবের দরুন শোক, পরিদেবন, দুঃখ, দৌর্মনস্য ও উপায়াস উৎপন্ন হয় না।’

‘সে সংস্কারকে আত্মাকে দেখেন না, আত্মাকে সংস্কারবান দেখেন না, আত্মায় সংস্কার দেখেন না কিংবা সংস্কারে আত্মা দর্শন করেন না। ‘আমি সংস্কার, সংস্কার আমার’ তিনি এমন দৃষ্টিগ্রাহী হন না। ‘আমি সংস্কার, সংস্কার আমার’ তেমন দৃষ্টি-অগ্রাহী ব্যক্তির সেই সংস্কার পরিবর্তিত হয়, অন্যরূপ হয়। তাতে তার সংস্কার পরিবর্তনশীলতা-অন্যথাভাবের দরুন শোক, পরিদেবন, দুঃখ, দৌর্মনস্য ও উপায়াস উৎপন্ন হয় না।’

‘সে বিজ্ঞানকে আত্মাকে দেখেন না, আত্মাকে বিজ্ঞানবান দেখেন না, আত্মায় বিজ্ঞান দেখেন না কিংবা বিজ্ঞানে আত্মা দর্শন করেন না। ‘আমি বিজ্ঞান, বিজ্ঞান আমার’ তিনি এমন দৃষ্টিগ্রাহী হন না। ‘আমি বিজ্ঞান, বিজ্ঞান আমার’ তেমন দৃষ্টি-অগ্রাহী ব্যক্তির সেই বিজ্ঞান পরিবর্তিত হয়, অন্যরূপ হয়। তাতে তার বিজ্ঞান পরিবর্তনশীলতা-অন্যথাভাবের দরুন শোক, পরিদেবন, দুঃখ, দৌর্মনস্য ও উপায়াস উৎপন্ন হয় না।’

হে গৃহপতি, ঠিক এভাবেই পীড়িত দেহ হয় কিন্তু পীড়িত চিত্ত হয় না?”

আয়ুষ্মান সারিপুত্র এরূপ বললে নকুলপিতা আয়ুষ্মান সারিপুত্রের ভাষণ সন্তুষ্ট মনে অভিনন্দন করলেন। [প্রথম সূত্র]

২. দেবদহ সূত্র
২. আমি এরূপ শুনেছি। একসময় ভগবান শাক্যরাজ্যে বাস করছিলেন দেবদহ[15] নামক শাক্যদের নিগমে। তখন কিছুসংখ্যক পশ্চিম দেশগামী ভিক্ষু যেখানে ভগবান আছেন সেখানে গেলেন। গিয়ে ভগবানকে বন্দনা নিবেদন করে একপাশে বসলেন। একপাশে বসে সেই ভিক্ষুগণ ভগবানকে বললেন, ‘ভন্তে, আমরা পশ্চিম জনপদে যেতে ইচ্ছা করছি, পশ্চিম জনপদে গিয়ে সেখানে আবাস প্রস্তুত করব।’

‘ভিক্ষুগণ, তোমরা সারিপুত্র হতে সম্মতি নিয়েছ কি? ‘ভন্তে, আমরা সারিপুত্র হতে সম্মতি নিইনি।’ ‘ভিক্ষুগণ, তোমরা সারিপুত্র হতে অনুমতি প্রার্থনা করো। ভিক্ষুগণ, সারিপুত্র পণ্ডিত;[16] সে ভিক্ষু সব্রহ্মচারীদের অনুগ্রহকারী[17] [উপকারী]।’ ‘আচ্ছা ভন্তে’ বলে সেই ভিক্ষুগণ ভগবানকে সায় দিলেন।

তখন আয়ুষ্মান সারিপুত্র ভগবানের অনতিদূরে কোনো এক দারুচিনিগাছের ঝোপে বসেছিলেন। সেই ভিক্ষুগণ ভগবানের ভাষণকে অভিনন্দন ও অনুমোদন করলেন। অতঃপর আসন হতে উঠে ভগবানকে প্রদক্ষিণ করে আয়ুষ্মান সারিপুত্র সমীপে গেলেন। গিয়ে আয়ুষ্মান সারিপুত্রের সাথে কুশল বিনিময় করলেন। সৌজন্যতামূলক কথাবার্তা সমাপনান্তে একপাশে বসলেন। একপাশে বসে সেই ভিক্ষুগণ আয়ুষ্মান সারিপুত্রকে বললেন, ‘আবুসো সারিপুত্র, আমরা পশ্চিম জনপদে যেতে ইচ্ছা করছি, পশ্চিম জনপদে গিয়ে সেখানে আবাস প্রস্তুত করব। আমরা ভগবানের সম্মতি চেয়েছি।’

‘আবুসো, শুন, নানা দেশপ্রদেশে ভ্রমণকারী ভিক্ষুর প্রশ্ন জিজ্ঞেস করার ব্যক্তি থাকতে পারেন―[যথা :] ক্ষত্রিয়পণ্ডিত, ব্রাহ্মণপণ্ডিত, গৃহপতিপণ্ডিত ও শ্রমণপণ্ডিত।[18] আবুসো, শুন; পণ্ডিত লোকজন পরীক্ষা করবেন, ‘আয়ুষ্মানদের শাস্তা [গুরু বা শিক্ষক] কী বাদী?[19] কী রকম মত প্রচার করেন?[20] আয়ুষ্মানদের ধর্ম কি প্রজ্ঞার দ্বারা সুশ্রুত, সুগৃহীত, সুমনস্কারকৃত, সুবিবেচিত, সুজ্ঞাত হয়েছে? উত্তর প্রদানকালে আয়ুষ্মানগণ যাতে ভগবান সম্পর্কে যথার্থবাদী হয়, ভগবানকে যাতে অসত্যের দ্বারা নিন্দা করা হয় না, ধর্মানুযায়ী যাতে ব্যাখ্যা করা হয়, কোনো সহধার্মিকই যাতে বাদানুবাদকালে নিন্দার কারণ না হয়।’

‘আবুসো, সেই ভাষিত বিষয়ের অর্থ জানতেই আমরা আয়ুষ্মান সারিপুত্রের নিকট দূর হতে এসেছি। খুবই মঙ্গল হয় যদি আয়ুষ্মান সারিপুত্রই সেই ভাষিত বিষয়ের অর্থ আমাদের প্রকাশ করেন।’ ‘আবুসো, তাহলে শুন, উত্তমরূপে মনোযোগ দাও; আমি বলছি।’ ‘আচ্ছা আবুসো’ এই বলে ভিক্ষুগণ আয়ুষ্মান সারিপুত্রের কথায় সায় দিলেন। তখন আয়ুষ্মান সারিপুত্র বললেন :

“আবুসো, শুন, নানা দেশ ভ্রমণকারী ভিক্ষুর প্রশ্ন জিজ্ঞেস করার ব্যক্তি থাকতে পারেন―[যথা :] ক্ষত্রিয়পণ্ডিত... শ্রমণপণ্ডিত। আবুসো, শুন, পণ্ডিত লোকজন পরীক্ষা করবেন ‘আয়ুষ্মানদের শাস্তা কী বাদী? কী রকম মত প্রচার করেন? আবুসো এভাবে প্রশ্নের সম্মুখীন হলে তোমাদের এভাবে উত্তর দেয়া উচিত : ‘আবুসো, আমাদের শাস্তা ছন্দরাগ [তৃষ্ণা] বিনাশের জন্য উপদেশ দেন।’”

“আবুসো, এভাবে উত্তর প্রদত্ত হলে নিশ্চয়ই আরও অধিক প্রশ্ন করার ব্যক্তি থাকতে পারেন―[যথা :] ক্ষত্রিয়পণ্ডিত... শ্রমণপণ্ডিত। আবুসো, শুন, পণ্ডিত লোকজন পরীক্ষা করবেন―‘আয়ুষ্মানদের শাস্তা ছন্দরাগ বিনাশের জন্য কী উপদেশ দেন?’ আবুসো, এভাবে প্রশ্নের সম্মুখীন হলে ঠিক এভাবেই তোমাদের উত্তর দেয়া উচিত : ‘আবুসো, আমাদের শাস্তা রূপের প্রতি ছন্দরাগ বিনাশের জন্য উপদেশ দেন, বেদনার প্রতি... সংজ্ঞার প্রতি... সংস্কারের প্রতি... বিজ্ঞানের প্রতি ছন্দরাগ বিনাশের জন্য উপদেশ দেন।”

“আবুসো, এভাবে উত্তর প্রদত্ত হলে নিশ্চয়ই আরও অধিক প্রশ্ন করার ব্যক্তি থাকতে পারেন―[যথা :]ক্ষত্রিয়পণ্ডিত... শ্রমণপণ্ডিত। আবুসো, শুন, পণ্ডিত লোকজন পরীক্ষা করবেন―‘আয়ুষ্মানদের শাস্তা কী আদীনব [উপদ্রব] দেখে রূপের প্রতি ছন্দরাগ বিনাশের জন্য উপদেশ দেন, বেদনার প্রতি... সংজ্ঞার প্রতি... সংস্কারের প্রতি... বিজ্ঞানের প্রতি ছন্দরাগ বিনাশের জন্য উপদেশ দেন?” আবুসো, এভাবে প্রশ্নের সম্মুখীন হলে ঠিক এভাবেই তোমাদের উত্তর দেয়া উচিত : ‘আবুসো, রূপের প্রতি অবিগতরাগ, অবিগতছন্দ, অবিগতপ্রেম, অবিগতপিপাসা, অবিগতপরিলাহ [জ্বালা, প্রদাহ], অবিগততৃষ্ণাসম্পন্ন ব্যক্তির সেই রূপের পরিবর্তনশীলতা অন্যথাভাবের কারণে শোক, পরিদেবন, দুঃখ, দৌর্মনস্য [মানসিক অশান্তি] ও উপায়াস উৎপন্ন হয়। বেদনার প্রতি... সংজ্ঞার প্রতি... সংস্কারের প্রতি অবিগতরাগ... অবিগততৃষ্ণা সম্পন্ন ব্যক্তির সেই সংস্কারের পরিবর্তনশীলতা অন্যথাভাবের কারণে শোক, পরিদেবন, দুঃখ, দৌর্মনস্য ও উপায়াস উৎপন্ন হয়। বিজ্ঞানের প্রতি অবিগতরাগ, অবিগতছন্দ, অবিগতপ্রেম, অবিগতপিপাসা, অবিগতপরিলাহ [জ্বালা, প্রদাহ] অবিগততৃষ্ণাসম্পন্ন ব্যক্তির সেই বিজ্ঞানের পরিবর্তনশীলতা অন্যথাভাবের কারণে শোক, পরিদেবন, দুঃখ, দৌর্মনস্য ও উপায়াস উৎপন্ন হয়। আবুসো, এই আদীনব দেখে রূপের প্রতি ছন্দরাগ বিনাশের জন্য শাস্তা উপদেশ দেন, বেদনার প্রতি... সংজ্ঞার প্রতি... সংস্কারের প্রতি... বিজ্ঞানের প্রতি ছন্দরাগ বিনাশের জন্য শাস্তা উপদেশ দেন।”

“আবুসো, এভাবে উত্তর প্রদত্ত হলে নিশ্চয়ই আরও অধিক প্রশ্ন করার ব্যক্তি থাকতে পারেন―[যথা :]ক্ষত্রিয়পণ্ডিত... শ্রমণপণ্ডিত। আবুসো, শুন, পণ্ডিত লোকজন পরীক্ষা করবেন―‘আয়ুষ্মানদের শাস্তা কী আনিশংস [সুফল] দেখে রূপের প্রতি ছন্দরাগ বিনাশের জন্য উপদেশ দেন, বেদনার প্রতি... সংজ্ঞার প্রতি... সংস্কারের প্রতি... বিজ্ঞানের প্রতি ছন্দরাগ বিনাশের জন্য উপদেশ দেন?’ আবুসো, এভাবে প্রশ্নের সম্মুখীন হলে ঠিক এভাবেই তোমাদের উত্তর দেয়া উচিত : ‘আবুসো, রূপের প্রতি বিগতরাগ, বিগতছন্দ, বিগতপ্রেম, বিগতপিপাসা, বিগতপরিলাহ [জ্বালা, প্রদাহ], বিগততৃষ্ণাসম্পন্ন ব্যক্তির সেই রূপের পরিবর্তনশীলতা অন্যথাভাবের কারণে শোক, পরিদেবন, দুঃখ, দৌর্মনস্য ও উপায়াস উৎপন্ন হয় না। বেদনার প্রতি... সংজ্ঞার প্রতি... সংস্কারের প্রতি বিগতরাগ... বিগততৃষ্ণা-সম্পন্ন ব্যক্তির সেই সংস্কারের পরিবর্তনশীলতা অন্যথাভাবের কারণে শোক, পরিদেবন, দুঃখ, দৌর্মনস্য ও উপায়াস উৎপন্ন হয় না। বিজ্ঞানের প্রতি বিগতরাগ, বিগতছন্দ, বিগতপ্রেম, বিগতপিপাসা, বিগতপরিলাহ [জ্বালা, প্রদাহ] বিগততৃষ্ণা-সম্পন্ন ব্যক্তির সেই বিজ্ঞানের পরিবর্তনশীলতা অন্যথাভাবের কারণে শোক, পরিদেবন, দুঃখ, দৌর্মনস্য ও উপায়াস উৎপন্ন হয় না। আবুসো, এই আনিশংস দেখে রূপের প্রতি ছন্দরাগ বিনাশের জন্য শাস্তা উপদেশ দেন, বেদনার প্রতি... সংজ্ঞার প্রতি... সংস্কারের প্রতি... বিজ্ঞানের প্রতি ছন্দরাগ বিনাশের জন্য শাস্তা উপদেশ দেন।”

‘আবুসো, অকুশল ধর্মে নিজেকে সম্পৃক্ত করে অবস্থানকারী ব্যক্তির যদি দৃষ্টধর্মে বিরক্তিহীন, উপায়াসহীন, পরিলাহহীন সুখবিহার হতো এবং কায়ভেদে মৃত্যুর পর নিশ্চিত সুগতি লাভ হতো, তাহলে ভগবান অকুশল ধর্মগুলোর পরিত্যাগ করার কথা বলতেন না। আবুসো, যেহেতু অকুশল ধর্মে নিজেকে সম্পৃক্ত করে অবস্থানকারী ব্যক্তির দৃষ্টধর্মে বিরক্তিকর, উপায়াসযুক্ত, পরিলাহযুক্ত দুঃখবিহার হয় এবং কায়ভেদে মৃত্যুর পর নিশ্চিত দুর্গতি লাভ করে, সে-কারণেই ভগবান এই অকুশল ধর্মগুলো পরিত্যাগ করার কথা বলেন।’

‘আবুসো, কুশল ধর্মে নিজেকে সম্পৃক্ত করে অবস্থানকারী ব্যক্তির যদি দৃষ্টধর্মে বিরক্তিকর, উপায়াসযুক্ত, পরিলাহযুক্ত দুঃখবিহার হতো এবং কায়ভেদে মৃত্যুর পর নিশ্চিত দুর্গতি লাভ হতো, তাহলে ভগবান কুশল ধর্মগুলো সম্পাদন করার কথা বলতেন না। আবুসো, যেহেতু কুশল ধর্মে নিজেকে সম্পৃক্ত করে অবস্থানকারী ব্যক্তির দৃষ্টধর্মে বিরক্তিহীন, উপায়াসহীন, পরিলাহহীন সুখবিহার হয় এবং কায়ভেদে মৃত্যুর পর নিশ্চিত সুগতি লাভ হয়, সে-কারণেই ভগবান এই কুশল ধর্মগুলো সম্পাদন করার কথা বলেন।’

আয়ুষ্মান সারিপুত্র এরূপ বললেন। সেই ভিক্ষুগণ আয়ুষ্মান সারিপুত্রের ভাষণ সন্তুষ্ট মনে অভিনন্দন করলেন। [দ্বিতীয় সূত্র]

৩. হালিদ্দিকানি সূত্র
৩. আমি এরূপ শুনেছি। একসময় আয়ুষ্মান মহাকচ্চান অবন্তীতে বিহার করছিলেন কুররঘরের পর্বতশীর্ষে। তখন হালিদ্দকানি [হরিদ্রা বা হলুদ বর্ণে রঞ্জিত] গৃহপতি যেখানে আয়ুষ্মান মহাকচ্চান আছেন সেখানে গেলেন, গিয়ে আয়ুষ্মান মহাকচ্চানকে বন্দনা নিবেদন করে একপাশে বসলেন। একপাশে আসীন হয়ে হালিদ্দিকানি গৃহপতি আয়ুষ্মান মহাকচ্চানকে বললেন, ‘ভন্তে, অষ্টক-বর্গে মাগণ্ডিয়-প্রশ্নে ভগবান এরূপ বলেছেন :

মুনি গৃহ পরিত্যাগ করে গৃহহীনভাবে বিচরণকারী

এবং গ্রামে সম্পর্ক স্থাপন হতে বিরত।

তিনি কামভোগে রিক্ত ও অনুরাগী না হয়ে

অন্য লোকের সাথে কলহজনক কথায় লিপ্ত হয় না।

‘ভন্তে, ভগবানের সংক্ষিপ্তভাবে ভাষিত এই কথার বিস্তারিত অর্থ কিভাবে জানতে হবে?’

‘হে গৃহপতি, রূপধাতু হলো বিজ্ঞানের আগার [আশ্রয়স্থান]। রূপধাতুর প্রতি রাগাসক্তি এবং বিজ্ঞানকে ‘আগারচারী’ বলা হয়। ‘হে গৃহপতি, বেদনাধাতু হলো বিজ্ঞানের আগার। বেদনাধাতুর প্রতি রাগাসক্তি এবং বিজ্ঞানকে ‘আগারচারী’ বলা হয়। ‘হে গৃহপতি, সংজ্ঞাধাতু হলো বিজ্ঞানের আগার। সংজ্ঞাধাতুর প্রতি রাগাসক্তি এবং বিজ্ঞানকে ‘আগারচারী’ বলা হয়। ‘হে গৃহপতি, সংস্কারধাতু হলো বিজ্ঞানের আগার। সংস্কারধাতুর প্রতি রাগাসক্তি এবং বিজ্ঞানকে ‘আগারচারী’ বলা হয়। হে গৃহপতি, ঠিক এভাবেই ‘আগারচারী’ হয়।

‘হে গৃহপতি, কীরূপে অনাগারচারী হয়? হে গৃহপতি, রূপধাতুর প্রতি চিত্তের যেই ছন্দ, রাগ, নন্দী, তৃষ্ণা এবং দৃঢ়াসক্তি বশে চিত্তের আশ্রয়ভূত [আত্মদৃষ্টিমূলক] যেই অনুশয় রয়েছে তা তথাগতের প্রহীন [পরিত্যক্ত], উচ্ছিন্ন-মূল, শীর্ষহীন তালবৃক্ষের মতো, পুনর্ভবরহিত, ভবিষ্যতে অনুৎপত্তিশীল। সে-কারণে তথাগতকে ‘অনাগারচারী’ বলা হয়। হে গৃহপতি, বেদনাধাতুর প্রতি... হে গৃহপতি, সংজ্ঞাধাতুর প্রতি... হে গৃহপতি, সংস্কারধাতুর প্রতি... হে গৃহপতি, বিজ্ঞানধাতুর প্রতি চিত্তের যেই ছন্দ, রাগ, নন্দী, তৃষ্ণা এবং দৃঢ়াসক্তিবশে চিত্তের আশ্রয়ভূত [আত্মদৃষ্টিমূলক] যেই অনুশয় রয়েছে তা তথাগতের প্রহীন, শেকড়সহ উৎপাটিত, শীর্ষহীন তালবৃক্ষের মতো, পুনর্ভবরহিত, ভবিষ্যতে অনুৎপত্তিশীল। সে-কারণে তথাগতকে ‘অনাগারচারী’ বলা হয়। হে গৃহপতি, ঠিক এভাবেই অনাগারচারী হয়।”

‘হে গৃহপতি, কীরূপে গৃহবাসী হয়? হে গৃহপতি, রূপনিমিত্ত আগাররূপী আসক্তি ‘গৃহবাসী’ বলে উক্ত হয়। শব্দনিমিত্ত... গন্ধনিমিত্ত... রসনিমিত্ত... স্প্রষ্টব্যনিমিত্ত... হে গৃহপতি, ধর্মনিমিত্ত আগাররূপী আসক্তি ‘গৃহবাসী’ বলে উক্ত হয়। হে গৃহপতি, ঠিক এভাবেই গৃহবাসী হয়।’

‘হে গৃহপতি, কীরূপে গৃহহীন হয়? হে গৃহপতি, রূপনিমিত্ত আগাররূপী আসক্তি তথাগতের প্রহীন, উচ্ছিন্ন-মূল, শীর্ষহীন তালবৃক্ষের মতো, পুনর্ভবরহিত, ভবিষ্যতে অনুৎপত্তিশীল। সে-কারণে তথাগতকে ‘গৃহহীন’ বলা হয়। শব্দনিমিত্ত... গন্ধনিমিত্ত... রসনিমিত্ত... স্প্রষ্টব্যনিমিত্ত... হে গৃহপতি, ধর্মনিমিত্ত আগাররূপী আসক্তি তথাগতের প্রহীন, শেকড়সহ উৎপাটিত, শীর্ষহীন তালবৃক্ষের মতো, পুনর্ভবরহিত, ভবিষ্যতে অনুৎপত্তিশীল। সে-কারণে তথাগতকে ‘গৃহহীন’ বলা হয়। হে গৃহপতি, ঠিক এভাবেই গৃহহীন হয়।’

‘হে গৃহপতি, কীরূপে গ্রামে বন্ধুত্ব সৃষ্টি হয়? হে গৃহপতি, এই জগতে কেউ কেউ গৃহী সংশ্লিষ্ট হয়ে অবস্থান করে, অপরের খুশিতে খুশি, অপরের শোকে শোকী, অপরের সুখে সুখী, দুঃখে দুঃখী, [21] উৎপন্ন কৃত্যকরনীয়ে নিজেকে তন্মধ্যে নিয়োজিত করে। হে গৃহপতি, ঠিক এভাবেই গ্রামে বন্ধুত্ব সৃষ্টি হয়।’

‘হে গৃহপতি, কীরূপে গ্রামে বন্ধুত্ব সৃষ্টি হয় না? হে গৃহপতি, ভিক্ষু গৃহী অসংশ্লিষ্ট হয়ে অবস্থান করে, অপরের খুশিতে খুশি হয় না, অপরের শোকে শোকী হয় না, অপরের সুখে সুখী হয় না, দুঃখে দুঃখী হয় না, উৎপন্ন কৃত্যকরনীয়ে নিজেকে তন্মধ্যে নিয়োজিত করে না। হে গৃহপতি, ঠিক এভাবেই গ্রামে বন্ধুত্ব সৃষ্টি হয় না।’

‘হে গৃহপতি, কীরূপে কামেতে পরিপূর্ণ হয়? হে গৃহপতি, এই জগতে কেউ কেউ কামেতে [বস্তুকামেতে] রাগযুক্ত, ছন্দযুক্ত, প্রেমসংশ্লিষ্ট, পিপাসাযুক্ত, পরিলাহসমন্বিত, তৃষ্ণাসংশ্লিষ্ট হয়। হে গৃহপতি, ঠিক এভাবেই কামেতে পরিপূর্ণ হয়।’

‘হে গৃহপতি, কীরূপে কামে শূন্য হয়? হে গৃহপতি, এই জগতে কেউ কেউ কামেতে রাগহীন, ছন্দহীন, প্রেমরহিত, পিপাসারহিত, পরিলাহবিযুক্ত, তৃষ্ণাবিযুক্ত হয়। হে গৃহপতি, ঠিক এভাবেই কামে শূন্য হয়।’

“হে গৃহপতি, কীরূপে পশ্চাৎগামী হয়? হে গৃহপতি, এখানে কারো কারো এরূপ হয়―‘এই রূপ সুদূর ভবিষ্যতে এরূপ হোক, এই বেদনা সুদূর ভবিষ্যতে এরূপ হোক, এই সংজ্ঞা সুদূর ভবিষ্যতে এরূপ হোক, এই সংস্কার সুদূর ভবিষ্যতে এরূপ হোক, এই বিজ্ঞান সুদূর এরূপ হোক।[22]’ হে গৃহপতি, ঠিক এভাবেই পশ্চাৎগামী হয়।”

“হে গৃহপতি, কীরূপে অপশ্চাৎগামী হয়? হে গৃহপতি, এখানে কারো কারো এরূপ চিত্ত উদয় হয় না―‘এই রূপ সুদূর ভবিষ্যতে এরূপ হোক, এই বেদনা সুদূর ভবিষ্যতে এরূপ হোক, এই সংজ্ঞা সুদূর ভবিষ্যতে এরূপ হোক, এই সংস্কার সুদূর ভবিষ্যতে এরূপ হোক, এই বিজ্ঞান সুদূর এরূপ হোক।’ হে গৃহপতি, ঠিক এভাবেই অপশ্চাৎগামী হয়।”

‘হে গৃহপতি, কীরূপে [অন্যের সাথে] কলহজনক কথার কর্তা হয়? হে গৃহপতি, এখানে কেউ কেউ [একে অপরের সাথে] এরূপ কথার কর্তা হয়―‘তুমি এই ধর্মবিনয় জান না, আমি এই ধর্মবিনয় জানি। কিরূপে তুমি এই ধর্মবিনয় সম্পর্কে জানবে? তুমি মিথ্যাপ্রতিপন্ন, আমি সম্যক প্রতিপন্ন। আমার বাক্য অর্থযুক্ত আর তোমার নিরর্থক। তুমি পূর্বে যা বলা উচিত তা পরে বল, পরে যা বলা উচিত তা পূর্বে বল। অনভ্যস্তকে তুমি বিপর্যস্ত করতেছ, তোমার দোষ আরোপিত এবং তুমি নিগৃহীত, বাদ [দোষ] মোচনার্থ-যত্ন কর। অথবা যদি সমর্থ হও তবে গ্রন্থি খোল।’ হে গৃহপতি, ঠিক এভাবেই [অন্যের সাথে] কলহজনক কথার কর্তা হয়।’

‘হে গৃহপতি, কীরূপে [অন্যের সাথে] কলহজনক কথার কর্তা হয় না? হে গৃহপতি, এখানে কেউ কেউ [একে অপরের সাথে] এরূপ কথার কর্তা হয় না―‘তুমি এই ধর্মবিনয় জান না... প্রত্যাখ্যান করে যদি পার খণ্ডন কর।’ হে গৃহপতি, ঠিক এভাবেই [অন্যের সাথে] কলহজনক কথার কর্তা হয় না।’

‘হে গৃহপতি, এরূপেই যা কিছু বলেছেন ভগবান অষ্টকবর্গীয় মাগণ্ডিয় প্রশ্নে―

‘আগার পরিত্যাগপূর্বক গৃহবাসীরূপে বিচরণকারী হয়ে

মুণিগণ গ্রামে করেন বন্ধুত্ব,

কামেতে রিক্ত অপশ্চাদ্গামী হয়ে

কলহজনক কথার জন্মদাতা না হন।’

‘হে গৃহপতি, ভগবানের সংক্ষিপ্তভাবে ভাষিত এই কথার বিস্তারিত অর্থ এভাবেই দ্রষ্টব্য। [তৃতীয় সূত্র]

৪. দ্বিতীয় হালিদ্দিকানি সূত্র
৪. আমি এরূপ শুনেছি। একসময় আয়ুষ্মান মহাকচ্চান অবন্তীতে বিহার করছিলেন কুররঘরে পর্বতশীর্ষে। তখন হালিদ্দকানি [হরিদ্রা বা হলুদ বর্ণে রঞ্জিত] গৃহপতি যেখানে আয়ুষ্মান মহাকচ্চান আছেন সেখানে গেলেন, গিয়ে আয়ুষ্মান মহাকচ্চানকে বন্দনা নিবেদন করে একপাশে বসলেন। একপাশে বসে হালিদ্দিকানি গৃহপতি আয়ুষ্মান মহাকচ্চানকে বললেন :

“ভন্তে, ভগবান [দী. নি. ] শক্র-প্রশ্নে এরূপ বলেছেন, ‘যে-সকল শ্রমণ-ব্রাহ্মণ তৃষ্ণক্ষয়ে বিমুক্ত [তৃষ্ণাক্ষয় নির্বাণ তদালম্বনের দরুন ফলবিমুক্তিতে বিমুক্ত], তারা পরিপূর্ণ চিত্তের একাগ্রভাব রক্ষাকারী, পরিপূর্ণ বিমুক্ত, পরিপূর্ণ ব্রহ্মচারী, পরিপূর্ণ সফলতা অর্জনকারী, দেব-মনুষ্যদের মধ্যে শ্রেষ্ঠ’।”

‘ভন্তে, ভগবানের সংক্ষিপ্তভাবে ভাষিত এই কথার বিস্তারিত অর্থ কীরূপে দেখা উচিত?’

‘হে গৃহপতি, রূপধাতুর প্রতি চিত্তের যে রাগ, নন্দী, তৃষ্ণা এবং দৃঢ়াসক্তিবশে চিত্তের আশ্রয়ভূত [আত্মদৃষ্টিমূলক] যে অনুশয় রয়েছে সেসবের ক্ষয়, বিরাগ, নিরোধ, ত্যাগ, বিসর্জন হতে চিত্তকে পরিপূর্ণ বিমুক্ত বলে বলা হয়।’

‘হে গৃহপতি, বেদনাধাতুর প্রতি... হে গৃহপতি, সংজ্ঞাধাতুর প্রতি... হে গৃহপতি, বিজ্ঞানধাতুর প্রতি চিত্তের যে রাগ, নন্দী, তৃষ্ণা এবং দৃঢ়াসক্তিবশে চিত্তের আশ্রয়ভূত [আত্মদৃষ্টিমূলক] যে অনুশয় রয়েছে সেসবের ক্ষয়, বিরাগ, নিরোধ, ত্যাগ, বিসর্জন হতে চিত্তকে পরিপূর্ণ বিমুক্ত বলে বলা হয়।’

“হে গৃহপতি, ভগবান [দেবরাজ] শক্র-প্রশ্নে যা কিছু বলছেন, ‘যে-সকল শ্রমণ-ব্রাহ্মণ তৃষ্ণাক্ষয়ে বিমুক্ত, তারা পরিপূর্ণ চিত্তের একাগ্রভাব রক্ষাকারী, পরিপূর্ণ বিমুক্ত, পরিপূর্ণ ব্রহ্মচারী, পরিপূর্ণ সফলতা অর্জনকারী, দেব-মনুষ্যদের মধ্যে শ্রেষ্ঠ’।”

‘হে গৃহপতি, ভগবানের সংক্ষিপ্তভাবে ভাষিত এই কথার বিস্তারিত অর্থ এভাবেই দেখা উচিত। [চতুর্থ সূত্র]

৫. সমাধি সূত্র
৫. আমি এরূপ শুনেছি। একসময় ভগবান শ্রাবস্তীতে বিহার করছিলেন জেতবনে অনাথপিণ্ডিক নির্মিত আরামে। সেখানে ভগবান ভিক্ষুদেরকে ডাকলেন, ‘হে ভিক্ষুগণ, ’ ‘ভন্তে’ বলে সেই ভিক্ষুগণ ভগবানকে সম্মতি দিলেন। ভগবান বললেন :

“হে ভিক্ষুগণ, সমাধি ভাবিত করো, ভিক্ষুগণ সমাহিত ভিক্ষু যথাযথ জানতে পারেন। কী যথাযথ জানতে পারেন? রূপের উৎপত্তি ও বিনাশ; বেদনার উৎপত্তি ও বিনাশ; সংজ্ঞার উৎপত্তি ও বিনাশ; সংস্কারের উৎপত্তি ও বিনাশ, বিজ্ঞানের উৎপত্তি ও বিনাশ।”[23]

“হে ভিক্ষুগণ, রূপের উৎপত্তি কী, বেদনার উৎপত্তি কী, সংজ্ঞার উৎপত্তি কী, সংস্কারের উৎপত্তি কী, বিজ্ঞানের উৎপত্তি কী? ভিক্ষুগণ, এই জগতে ভিক্ষু অভিনন্দন করেন [প্রার্থনা করেন], অভিবাদন করেন, [24] অনুরক্ত হয়ে অবস্থান করেন।

‘কী অভিনন্দন করেন, অভিবাদন করেন, কীসে অনুরক্ত হয়ে অবস্থান করেন? রূপকে অভিনন্দন করেন, অভিবাদন করেন, রূপে অনুরক্ত হয়ে অবস্থান করেন। সেই রূপকে অভিনন্দন করেন, অভিবাদন করেন, সেই রূপে অনুরক্ত হয়ে অবস্থান করলে তৃষ্ণা [নন্দী] উৎপন্ন হয়। যা রূপের প্রতি তৃষ্ণা তা উপাদান হয়। সেই উপাদানের প্রত্যয়ে ভব, ভবের প্রত্যয়ে জন্ম, জন্মের প্রত্যয়ে জরা, মরণ, শোক, পরিদেবন, দুঃখ, দৌর্মনস্য, উপায়াস উৎপত্তি হয়। এভাবেই যাবতীয় দুঃখস্কন্ধের উৎপত্তি হয়।

‘বেদনাকে অভিনন্দন করেন... সংজ্ঞাকে অভিনন্দন করেন... সংস্কারগুলোকে অভিনন্দন করেন... বিজ্ঞানকে অভিনন্দন করেন, অভিবাদন করেন, বেদনাতে অনুরক্ত হয়ে অবস্থান করেন। সেই বিজ্ঞানকে অভিনন্দন করেন, অভিবাদন করেন, বিজ্ঞানে অনুরক্ত হয়ে অবস্থান করলে তৃষ্ণা [নন্দী] উৎপন্ন হয়। যা বিজ্ঞানের প্রতি তৃষ্ণা তা উপাদান হয়। সেই উপাদানের প্রত্যয়ে ভব, ভবের প্রত্যয়ে জন্ম, জন্মের প্রত্যয়ে জরা, মরণ, শোক, পরিদেবন, দুঃখ, দৌর্মনস্য, উপায়াস উৎপত্তি হয়। এভাবেই সমগ্র দুঃখস্কন্ধের উৎপত্তি হয়।’

‘হে ভিক্ষুগণ, এটিই রূপের উৎপত্তি, এটিই বেদনার উৎপত্তি, এটিই সংজ্ঞার উৎপত্তি, এটিই সংস্কারের উৎপত্তি, এটিই বিজ্ঞানের উৎপত্তি।’

‘হে ভিক্ষুগণ, রূপের বিনাশ কী, বেদনার বিনাশ কী, সংজ্ঞার বিনাশ কী, সংস্কারের বিনাশ কী, বিজ্ঞানের বিনাশ কী?’

“হে ভিক্ষুগণ, এখানে অভিনন্দন না করে, অভিবাদন না করে, অনুরক্ত না হয়ে অবস্থান করেন।

‘কী অভিনন্দন না করে, অভিবাদন না করে, কীসে অনুরক্ত না হয়ে অবস্থান করেন? রূপকে অভিনন্দন না করে, অভিবাদন না করে, রূপে অনুরক্ত না হয়ে অবস্থান করেন। সেই রূপকে অনভিনন্দন, অনভিবাদন, রূপে অনুরক্ত না হয়ে অবস্থান করলে যা রূপের প্রতি তৃষ্ণা [নন্দী] সেটি নিরুদ্ধ হয়। সেই তৃষ্ণা-নিরোধে উপাদান-নিরোধ হয়। উপাদান-নিরোধে ভব-নিরোধ হয়... এভাবেই সম্পূর্ণরূপে দুঃখস্কন্ধের নিরোধ হয়।’

‘বেদনাকে অভিনন্দন না করে, অভিবাদন না করে, বেদনাতে অনুরক্ত না হয়ে অবস্থান করেন। সেই বেদনাকে অনভিনন্দন, অনভিবাদন, বেদনাতে অনুরক্ত না হয়ে অবস্থান করলে যা বেদনার প্রতি তৃষ্ণা [নন্দী] সেটি নিরুদ্ধ হয়। সেই তৃষ্ণা-নিরোধে উপাদান-নিরোধ হয়। উপাদান-নিরোধে ভব-নিরোধ হয়... এভাবেই সম্পূর্ণরূপে দুঃখস্কন্ধের নিরোধ হয়।’

‘সংজ্ঞাকে অভিনন্দন না করে... সংস্কারকে অভিনন্দন না করে, অভিবাদন না করে, সংস্কারে অনুরক্ত না হয়ে অবস্থান করেন। সেই সংস্কারকে অনভিনন্দন, অনভিবাদন, সংস্কারে অনুরক্ত না হয়ে অবস্থান করলে যা সংস্কারের প্রতি তৃষ্ণা [নন্দী] সেটি নিরুদ্ধ হয়। সেই তৃষ্ণা-নিরোধে উপাদান-নিরোধ হয়। উপাদান-নিরোধে ভবনিরোধ হয়... এভাবেই সম্পূর্ণরূপে দুঃখস্কন্ধের নিরোধ হয়।’

‘বিজ্ঞানকে অভিনন্দন না করে, অভিবাদন না করে, অননুরক্ত হয়ে অবস্থান করেন। সেই বিজ্ঞানকে অনভিনন্দন, অনভিবাদন, অননুরক্ত হয়ে অবস্থান করলে যা বিজ্ঞানের প্রতি তৃষ্ণা [নন্দী] সেটি নিরুদ্ধ হয়। সেই তৃষ্ণা-নিরোধে উপাদান-নিরোধ হয়। উপাদান-নিরোধে ভব-নিরোধ হয়... এভাবেই সম্পূর্ণরূপে দুঃখস্কন্ধের নিরোধ হয়।’

‘হে ভিক্ষুগণ, এটিই রূপের বিনাশ, এটিই বেদনার বিনাশ, এটিই সংজ্ঞার বিনাশ, এটিই সংস্কারগুলোর বিনাশ, এটিই বিজ্ঞানের বিনাশ’।” [পঞ্চম সূত্র]

৬. নির্জনতা সূত্র
৬. শ্রাবস্তীতে উৎপত্তি :

‘হে ভিক্ষুগণ, নির্জনে ভাবনায় নিজেকে নিয়োজিত কর। ভিক্ষুগণ, [কারণ] নির্জনে ভিক্ষু সুস্পষ্টভাবে জানতে পারেন। কী সুস্পষ্টভাবে জানতে পারেন? রূপের উৎপত্তি ও রূপের বিনাশ, বেদনার উৎপত্তি ও বিনাশ, সংজ্ঞার উৎপত্তি ও বিনাশ, সংস্কারের উৎপত্তি ও বিনাশ, বিজ্ঞানের উৎপত্তি ও বিনাশ... [যেভাবে প্রথম সূত্রে [সমাধি সূত্রে] বিস্তৃত হয়েছে ঠিক অনুরূপভাবে বিস্তার করণীয়] [ষষ্ঠ সূত্র]

৭. উৎপন্ন পরিত্রাস সূত্র
৭. শ্রাবস্তীতে উৎপত্তি :

‘হে ভিক্ষুগণ, আমি তোমাদের উৎপন্ন পরিত্রাস [উদ্বেগ] ও অনুৎপন্ন অপরিত্রাস সম্পর্কে দেশনা করব। তা শুন, উত্তমরূপে মনোযোগ দাও; আমি বলছি। ‘আচ্ছা ভন্তে’ বলে সেই ভিক্ষুগণ ভগবানের কথায় সম্মতি দিলেন। ভগবান বললেন :

‘হে ভিক্ষুগণ, কিভাবে উৎপন্ন পরিত্রাস হয়? ভিক্ষুগণ এই জগতে অশ্রুতবান পৃথগ্‌জন [সাধারণ লোক] আর্যদের অদর্শনকারী, আর্যধর্মে অজ্ঞ, আর্যধর্মে অবিনীত, সৎপুরুষদের অদর্শনকারী, সৎপুরুষধর্মে অজ্ঞ, সৎপুরুষধর্মে অবিনীত, সে রূপকে আত্মা বলে দর্শন করে, রূপবানকে আত্মা হিসেবে, আত্মার মাঝে রূপকে, অথবা রূপের মাঝে আত্মাকে দর্শন করে। তার সেই রূপবিপরিণাম-অন্যথাভাবের কারণে বিজ্ঞান রূপবিপরিণাম-অনুপরিবর্তী হয়। তার রূপবিপরিণাম-অনুপরিবর্তজাত পরিত্রাস হয়, ধর্মের [চিন্তনীয় বিষয়] সমুৎপাদ চিত্তকে অধিকার করে থাকে, চিত্তের অধিকার-হেতু ভীত, বিরক্ত ও আসক্ত হয় ও উপাদান [দৃঢ়াসক্তি] হেতু পরিত্রাস হয়।

বেদনাকে আত্মাদৃষ্টিতে দেখে, আত্মা বেদনাবান দেখে, আত্মায় বেদনা দেখে কিংবা বেদনায় আত্মা দর্শন করে। তার সেই বেদনা পরিবর্তিত হয়, অন্যরূপ হয়। তার বেদনাবিপরিণাম-অন্যথাভাবের কারণে বিজ্ঞান রূপবিপরিণাম-অনুপরিবর্তী হয়। তার বেদনাবিপরিণাম-অনুপরিবর্তজাত পরিত্রাস হয়, ধর্মের [চিন্তনীয় বিষয়] সমুৎপাদ চিত্তকে অধিকার করে থাকে, চিত্তের অধিকার-হেতু ভীত, বিরক্ত ও আসক্ত হয় ও উপাদান [দৃঢ়াসক্তি] হেতু পরিত্রাস হয়।

সংজ্ঞা আত্মাদৃষ্টিতে দেখেন... সংস্কারকে আত্মাদৃষ্টিতে দেখে, আত্মাকে সংস্কারবান দেখে, আত্মায় সংস্কার দেখে কিংবা সংস্কারে আত্মা দর্শন করে। তার সেই সংস্কার পরিবর্তিত হয়, অন্যরূপ হয়। তার সংস্কারবিপরিণাম-অন্যথাভাবের কারণে বিজ্ঞান সংস্কারবিপরিণাম-অনুপরিবর্তী হয়। তার সংস্কারবিপরিণাম-অনুপরিবর্তজাত পরিত্রাস হয়, ধর্মের [চিন্তনীয় বিষয়] সমুৎপাদ চিত্তকে অধিকার করে থাকে, চিত্তের অধিকার-হেতু ভীত, বিরক্ত ও আসক্ত হয় ও উপাদান [দৃঢ়াসক্তি]-হেতু পরিত্রাস হয়।

বিজ্ঞানকে আত্মাদৃষ্টিতে দেখে, আত্মাকে বিজ্ঞানবান দেখে, আত্মায় বিজ্ঞান দেখে কিংবা বিজ্ঞানে আত্মা দর্শন করে। তার সেই বিজ্ঞান পরিবর্তিত হয়, অন্যরূপ হয়। তার বিজ্ঞান বিপরিণাম-অন্যথাভাবের কারণে বিজ্ঞান বিজ্ঞান-বিপরিণাম-অনুপরিবর্তী হয়। তার বিজ্ঞানবিপরিণাম-অনুপরিবর্তজাত পরিত্রাস হয়, ধর্মের [চিন্তনীয় বিষয়] সমুৎপাদ চিত্তকে অধিকার করে থাকে, চিত্তের অধিকার হেতু ভীত, বিরক্ত ও আসক্ত হয় ও উপাদান [দৃঢ়াসক্তি] হেতু পরিত্রাস হয়। ভিক্ষুগণ, ঠিক এভাবেই উৎপন্ন পরিত্রাস হয়।’

‘হে ভিক্ষুগণ, কিভাবে অনুৎপন্ন অপরিত্রাস হয়? ভিক্ষুগণ এই জগতে শ্রুতবান আর্যশ্রাবক [স্রোতাপন্ন] আর্যদের দর্শনকারী, আর্যধর্মে পণ্ডিত, আর্যধর্মে সুবিনীত, সৎপুরুষদের দর্শনকারী, সৎপুরুষধর্মে পণ্ডিত, সৎপুরুষধর্মে সুবিনীত, তিনি রূপকে আত্মা হিসেবে দর্শন করেন না, রূপবানকে আত্মা হিসেবে দর্শন করেন না, আত্মার মাঝে রূপকে অথবা রূপের মাঝে আত্মাকে দর্শন করেন না। তার সেই রূপ পরিবর্তিত হয়, অন্যরূপ হয়। তার রূপবিপরিণাম-অন্যথাভাবের কারণে বিজ্ঞান রূপবিপরিণাম-অনুপরিবর্তী হয় না। তার রূপবিপরিণাম-অনুপরিবর্তজাত পরিত্রাস হয় না, ধর্মের [চিন্তনীয় বিষয়] সমুৎপাদ চিত্তকে অধিকার করে থাকে না, চিত্তের অনধিকার হেতু ভীত, বিরক্ত ও আসক্ত হয় না ও উপাদান [দৃঢ়াসক্তি]-হেতু পরিত্রাস হয় না।

বেদনায় আত্মাকে দেখেন না, আত্মাকে বেদনাবান দেখেন না, আত্মায় বেদনা দেখেন না অথবা বেদনাতে আত্মা দর্শন করেন না। তার সেই বেদনা পরিবর্তিত হয়, অন্যরূপ হয়। তার বেদনাবিপরিণাম-অন্যথাভাবের কারণে বিজ্ঞান বেদনাবিপরিণাম-অনুপরিবর্তী হয় না। তার বেদনাবিপরিণাম-অনুপরিবর্তজাত পরিত্রাস হয় না, ধর্মের [চিন্তনীয় বিষয়] সমুৎপাদ চিত্তকে অধিকার করে থাকে না, চিত্তের অনধিকার হেতু ভীত, বিরক্ত ও আসক্ত হয় না ও উপাদান [দৃঢ়াসক্তি] হেতু পরিত্রাস হয় না।

সংজ্ঞায় আত্মা দেখেন না... সংস্কারে আত্মাকে দেখেন না, আত্মাকে সংস্কারবান দেখেন না, আত্মায় সংস্কার দেখেন না অথবা সংস্কারে আত্মা দর্শন করেন না। তার সেই সংস্কার পরিবর্তিত হয়, অন্যরূপ হয়। তার সংস্কারবিপরিণাম-অন্যথাভাবের কারণে বিজ্ঞান সংস্কারবিপরিণাম-অনুপরিবর্তী হয় না। তার সংস্কারবিপরিণাম-অনুপরিবর্তজাত পরিত্রাস হয় না, ধর্মের [চিন্তনীয় বিষয়] সমুৎপাদ চিত্তকে অধিকার করে থাকে না, চিত্তের অনধিকার হেতু ভীত, বিরক্ত ও আসক্ত হয় না ও উপাদান [দৃঢ়াসক্তি]-হেতু পরিত্রাস হয় না।

বিজ্ঞানে আত্মাকে দেখেন না, আত্মাকে বিজ্ঞানবান দেখেন না, আত্মায় বিজ্ঞান দেখেন না অথবা বিজ্ঞানে আত্মা দর্শন করেন না। তার সেই বিজ্ঞানপরিবর্তিত হয়, অন্যরূপ হয়। তার বিজ্ঞানবিপরিণাম-অন্যথাভাবের কারণে বিজ্ঞান বিজ্ঞানবিপরিণাম-অনুপরিবর্তী হয় না। তার বিজ্ঞানবিপরিণাম-অনুপরিবর্তজাত পরিত্রাস হয় না, ধর্মের [চিন্তনীয় বিষয়] সমুৎপাদ চিত্তকে অধিকার করে থাকে না, চিত্তের অনধিকার হেতু ভীত, বিরক্ত ও আসক্ত হয় না ও উপাদান [দৃঢ়াসক্তি] হেতু পরিত্রাস হয় না। হে ভিক্ষুগণ, ঠিক এভাবেই অনুৎপন্ন অপরিত্রাস হয়।’ [সপ্তম সূত্র]

৮. দ্বিতীয় উৎপন্ন পরিত্রাস সূত্র
৮. শ্রাবস্তীতে উৎপত্তি :

‘হে ভিক্ষুগণ, আমি তোমাদের উৎপন্ন পরিত্রাস ও অনুৎপন্ন অপরিত্রাস সম্পর্কে দেশনা করব। তা শুন... ভিক্ষুগণ, কিভাবে উৎপন্ন পরিত্রাস হয়? ভিক্ষুগণ, এই জগতে অশ্রুতবান পৃথগ্‌জন রূপকে ‘এটি আমার, এতে আমি, এটি আমার আত্মা’ বলে দেখেন। তার সেই রূপপরিবর্তিত হয়, অন্যরূপ হয়। সেই রূপবিপরিণাম-অন্যথাভাবের কারণে শোক, পরিদেবন, দুঃখ, দৌর্মনস্য ও উপায়াস উৎপন্ন হয়। বেদনাকে ‘এটি আমার... সংস্কারকে ‘এটি আমার... বিজ্ঞানকে ‘এটি আমার, এতে আমি, এটি আমার আত্মা’ বলে দেখেন। তার সেই বিজ্ঞানপরিবর্তিত হয়, অন্যরূপ হয়। তাতে তার বিজ্ঞানবিপরিণাম-অন্যথাভাবের কারণে শোক, পরিদেবন, দুঃখ, দৌর্মনস্য ও উপায়াস উৎপন্ন হয়। হে ভিক্ষুগণ, ঠিক এভাবেই উৎপন্ন পরিত্রাস হয়।’

‘হে ভিক্ষুগণ, কিভাবে অনুৎপন্ন অপরিত্রাস হয়? ভিক্ষুগণ, এই জগতে শ্রুতবান আর্যশ্রাবক রূপকে ‘তা আমার নয়, তা আমি নই, তা আমার আত্মা নয়’ বলে দেখেন। তার সেই রূপ পরিবর্তিত হয়, অন্যরূপ হয়। তাতে তার রূপবিপরিণাম-অন্যথাভাবের কারণে শোক, পরিদেবন, দুঃখ, দৌর্মনস্য ও উপায়াস উৎপন্ন হয় না। বেদনাকে ‘এটি আমার নয়... সংস্কারকে ‘এটি আমার নয়... বিজ্ঞানকে ‘তা আমার নয়, তা আমি নই, তা আমার আত্মা নয়’ বলে দেখেন। তার সেই বিজ্ঞান পরিবর্তিত হয়, অন্যরূপ হয়। তাতে তার বিজ্ঞানবিপরিণাম-অন্যথাভাবের কারণে শোক, পরিদেবন, দুঃখ, দৌর্মনস্য ও উপায়াস উৎপন্ন হয় না। হে ভিক্ষুগণ, ঠিক এভাবেই অনুৎপন্ন অপরিত্রাস হয়।’ [অষ্টম সূত্র]

৯. কালত্রয় অনিত্য সূত্র
৯. শ্রাবস্তীতে উৎপত্তি :

‘হে ভিক্ষুগণ, অতীত রূপও অনিত্য, অনাগত রূপও অনিত্য; বর্তমান রূপের কথাই বা কী![25] ভিক্ষুগণ, ঠিক এভাবেই [স্মৃতি-সম্প্রজ্ঞানে] দর্শন করে শ্রুতবান আর্যশ্রাবক অতীত রূপের প্রতি নিরপেক্ষ [অনাসক্ত] হন। অনাগত রূপকে অভিনন্দন করেন না, বর্তমান রূপের প্রতি নির্বেদপ্রাপ্ত হন, বিরাগ হন এবং নিরোধের জন্য কাজ করেন। অতীত বেদনাও অনিত্য... অতীত সংজ্ঞাও অনিত্য... অতীত সংস্কারও অনিত্য, অনাগত সংস্কারও অনিত্য; বর্তমান সংস্কারের কথাই বা কী! ভিক্ষুগণ, ঠিক এভাবেই [স্মৃতি-সম্প্রজ্ঞানে] দর্শন করে শ্রুতবান আর্যশ্রাবক অতীত সংস্কারের প্রতি নিরপেক্ষ [অনাসক্ত] হন। অনাগত সংস্কারকে অভিনন্দন করেন না, বর্তমান সংস্কারের প্রতি নির্বেদপ্রাপ্ত হন, বিরাগ হন এবং নিরোধের জন্য কাজ করেন। অতীত বিজ্ঞানও অনিত্য, অনাগত বিজ্ঞানও অনিত্য; বর্তমান বিজ্ঞানের কথাই বা কী! ভিক্ষুগণ, ঠিক এভাবেই [স্মৃতি-সম্প্রজ্ঞানে] দর্শন করে শ্রুতবান আর্যশ্রাবক অতীত বিজ্ঞানের প্রতি নিরপেক্ষ [অনাসক্ত] হন। অনাগত বিজ্ঞানকে অভিনন্দন করেন না, বর্তমান বিজ্ঞানের প্রতি নির্বেদপ্রাপ্ত হন, বিরাগ হন এবং নিরোধের জন্য কাজ করেন।’ [নবম সূত্র]

১০. কালত্রয় দুঃখ সূত্র
১০. শ্রাবস্তীতে উৎপত্তি :

‘হে ভিক্ষুগণ, অতীত রূপও দুঃখ, অনাগত রূপও দুঃখ; বর্তমান রূপের কথাই বা কী! ভিক্ষুগণ, ঠিক এভাবেই [স্মৃতি-সম্প্রজ্ঞানে] দর্শন করে শ্রুতবান আর্যশ্রাবক অতীত রূপের প্রতি নিরপেক্ষ [অনাসক্ত] হন। অনাগত রূপকে অভিনন্দন করেন না, বর্তমান রূপের প্রতি নির্বেদপ্রাপ্ত হন, বিরাগ হন এবং নিরোধের জন্য কাজ করেন। অতীত বেদনাও দুঃখ... অতীত সংজ্ঞাও দুঃখ... অতীত সংস্কারও দুঃখ... অতীত বিজ্ঞানও দুঃখ, অনাগত বিজ্ঞানও দুঃখ; বর্তমান বিজ্ঞানের কথাই বা কী! ভিক্ষুগণ, ঠিক এভাবেই [স্মৃতি-সম্প্রজ্ঞানে] দর্শন করে শ্রুতবান আর্যশ্রাবক অতীত বিজ্ঞানের প্রতি নিরপেক্ষ [অনাসক্ত] হন। অনাগত বিজ্ঞানকে অভিনন্দন করেন না, বর্তমান বিজ্ঞানের প্রতি নির্বেদপ্রাপ্ত হন, বিরাগ হন এবং নিরোধের জন্য কাজ করেন। [দশম সূত্র]

১১. কালত্রয় অনাত্মা সূত্র
১১. শ্রাবস্তীতে উৎপত্তি :

‘হে ভিক্ষুগণ, অতীত রূপও অনাত্মা, অনাগত রূপও অনাত্মা; বর্তমান রূপের কথাই বা কী! ভিক্ষুগণ, ঠিক এভাবেই [স্মৃতি-সম্প্রজ্ঞানে] দর্শন করে শ্রুতবান আর্যশ্রাবক অতীত রূপের প্রতি নিরপেক্ষ [অনাসক্ত] হন। অনাগত রূপকে অভিনন্দন করেন না, বর্তমান রূপের প্রতি নির্বেদপ্রাপ্ত হন, বিরাগ হন এবং নিরোধের জন্য কাজ করেন। অতীত বেদনাও অনাত্মা... অতীত সংজ্ঞাও অনাত্মা... অতীত সংস্কারও অনাত্মা... অতীত বিজ্ঞানও অনাত্মা, অনাগত বিজ্ঞানও অনাত্মা; বর্তমান বিজ্ঞানের কথাই বা কী! ভিক্ষুগণ, ঠিক এভাবেই [স্মৃতি-সম্প্রজ্ঞানে] দর্শন করে শ্রুতবান আর্যশ্রাবক অতীত বিজ্ঞানের প্রতি নিরপেক্ষ [অনাসক্ত] হন। অনাগত বিজ্ঞানকে অভিনন্দন করেন না, বর্তমান বিজ্ঞানের প্রতি নির্বেদপ্রাপ্ত হন, বিরাগ হন এবং নিরোধের জন্য কাজ করেন।’ [একাদশ সূত্র]

নকুলপিতা বর্গ প্রথম সমাপ্ত।

স্মারক-গাথা :

নকুলপিতা ও দেবদহ আর হালিদ্দিকানিদ্বয়,

সমাধি ও নির্জনতা আর দ্বিবিধ উৎপন্ন পরিত্রাস হয়;

অতীত-অনাগত-বর্তমান, বর্গ তার দ্বারা উক্ত হয়।


 

২. অনিত্য বর্গ
১. অনিত্য সূত্র
১২. আমি এরূপ শুনেছিশ্রাবস্তীতে। সেখানে... “হে ভিক্ষুগণ, রূপ অনিত্য, বেদনা অনিত্য, সংজ্ঞা অনিত্য, সংস্কার অনিত্য ও বিজ্ঞান অনিত্য। হে ভিক্ষুগণ, ঠিক এভাবেই দর্শন করে শ্রুতবান আর্যশ্রাবক রূপের প্রতি অনাসক্ত হন, সংজ্ঞার প্রতি অনাসক্ত হন, সংস্কারের প্রতি অনাসক্ত হন, বিজ্ঞানের প্রতি অনাসক্ত হন। অনাসক্ত হতে বিরাগ হন, বিরাগ হতে বিমুক্ত হন। বিমুক্ত হলে বিমুক্তিজ্ঞানের উদয় হয়। তিনি প্রকৃষ্টরূপে জানতে পারেন, ‘আমার জন্মবীজ ক্ষীণ হয়েছে, ব্রহ্মচর্য উদ্‌যাপিত হয়েছে, করণীয় কৃত হয়েছে, এ জীবনে [আসবক্ষয়ের নিমিত্ত] অন্য কোনো করণীয় নেই।’” [প্রথম সূত্র]

২. দুঃখ সূত্র
১৩. শ্রাবস্তীতে উৎপত্তি :

‘হে ভিক্ষুগণ, রূপ দুঃখ, বেদনা দুঃখ, সংজ্ঞা দুঃখ, সংস্কার দুঃখ ও বিজ্ঞান দুঃখ। হে ভিক্ষুগণ, ঠিক এভাবে দর্শন করে... এ জীবনে [আসবক্ষয়ের নিমিত্ত] অন্য কোনো করণীয় নেই।’ [দ্বিতীয় সূত্র]

৩. অনাত্মা সূত্র
১৪. শ্রাবস্তীতে উৎপত্তি :

“হে ভিক্ষুগণ, রূপ অনাত্মা, বেদনা অনাত্মা, সংজ্ঞা অনাত্মা, সংস্কার অনাত্মা ও বিজ্ঞান অনাত্মা। হে ভিক্ষুগণ, ঠিক এভাবেই দর্শন করে শ্রুতবান আর্যশ্রাবক রূপের প্রতি অনাসক্ত হয়, সংজ্ঞার প্রতি অনাসক্ত হন, সংস্কারের প্রতি অনাসক্ত হন, বিজ্ঞানের প্রতি অনাসক্ত হন। অনাসক্ত হতে বিরাগ হন, বিরাগ হতে বিমুক্ত হন। বিমুক্ত হলে বিমুক্তি জ্ঞানের উদয় হয়। ‘আমার জন্মবীজ ক্ষীণ হয়েছে, ব্রহ্মচর্য উদ্‌যাপিত হয়েছে, করণীয় কৃত হয়েছে, এ জীবনে [আসবক্ষয়ের নিমিত্ত] অন্য কোনো করণীয় নেই।” [তৃতীয় সূত্র]

৪. যা অনিত্য সূত্র
১৫. শ্রাবস্তীতে উৎপত্তি :

‘হে ভিক্ষুগণ, রূপ হলো অনিত্য; যা অনিত্য তা হলো দুঃখ, যা দুঃখ তা হলো অনাত্মা; যা অনাত্মা তা ‘আমার নয়, আমি নই, আমার আত্মা নয়’ এভাবে সুস্পষ্টভাবে সম্যক প্রজ্ঞার দ্বারা দর্শন করা উচিত। বেদনা হলো অনিত্য; যা অনিত্য তা হলো দুঃখ, যা দুঃখ তা হলো অনাত্মা; যা অনাত্মা তা ‘আমার নয়, আমি নই, আমার আত্মা নয়’ এভাবে সুস্পষ্টভাবে সম্যক প্রজ্ঞার দ্বারা দর্শন করা উচিত। সংজ্ঞা হলো অনিত্য... সংস্কার হলো অনিত্য... বিজ্ঞান হলো অনিত্য; যা অনিত্য তা হলো দুঃখ, যা দুঃখ তা হলো অনাত্মা; যা অনাত্মা তা ‘আমার নয়, আমি নই, আমার আত্মা নয়’ এভাবে সুস্পষ্টভাবে সম্যক প্রজ্ঞার দ্বারা দর্শন করা উচিত। হে ভিক্ষুগণ, ঠিক এভাবে দর্শন করে শ্রুতবান আর্যশ্রাবক রূপের প্রতি অনাসক্ত হন, সংজ্ঞার প্রতি অনাসক্ত হন, সংস্কারের প্রতি অনাসক্ত হন, বিজ্ঞানের প্রতি অনাসক্ত হন। অনাসক্ত হতে বিরাগ হন, বিরাগ হতে বিমুক্ত হন। বিমুক্ত হলে বিমুক্তিজ্ঞানের উদয় হয়। ‘আমার জন্মবীজ ক্ষীণ হয়েছে, ব্রহ্মচর্য উদ্‌যাপিত হয়েছে, করণীয় কৃত হয়েছে, এ জীবনে [আসবক্ষয়ের নিমিত্ত] অন্য কোনো করণীয় নেই।’” [চতুর্থ সূত্র]

৫. যা দুঃখ সূত্র
১৬. শ্রাবস্তীতে উৎপত্তি :

‘হে ভিক্ষুগণ, রূপ হলো দুঃখ; যা দুঃখ তা হলো অনাত্মা; যা অনাত্মা তা ‘আমার নয়, আমি নই, আমার আত্মা নয়’ এভাবে সুস্পষ্টভাবে সম্যক প্রজ্ঞার দ্বারা দর্শন করা উচিত। বেদনা হলো দুঃখ... সংজ্ঞা হলো দুঃখ... সংস্কার হলো দুঃখ... বিজ্ঞান হলো দুঃখ; যা দুঃখ তা হলো অনাত্মা; যা অনাত্মা তা ‘আমার নয়, আমি নই, আমার আত্মা নয়’ এভাবে সুস্পষ্টভাবে সম্যক প্রজ্ঞার দ্বারা দর্শন করা উচিত। হে ভিক্ষুগণ, ঠিক এভাবে দর্শন করে... এ জীবনে [আসবক্ষয়ের নিমিত্তে] অপর কোনো কর্তব্য নেই’ এভাবে তিনি বিশেষভাবে জানতে পারেন।” [পঞ্চম সূত্র]

৬. যা অনাত্মা সূত্র
১৭. শ্রাবস্তীতে উৎপত্তি :

‘হে ভিক্ষুগণ, রূপ হলো অনাত্মা; যা অনাত্মা তা ‘আমার নয়, আমি নই, আমার আত্মা নয়’ এভাবে সুস্পষ্টভাবে সম্যক প্রজ্ঞার দ্বারা দর্শন করা উচিত। বেদনা হলো অনাত্মা... সংজ্ঞা হলো অনাত্মা... সংস্কার হলো অনাত্মা... বিজ্ঞান হলো অনাত্মা; যা অনাত্মা তা ‘আমার নয়, আমি নই, আমার আত্মা নয়’ এভাবে সুস্পষ্টভাবে সম্যক প্রজ্ঞার দ্বারা দর্শন করা উচিত। হে ভিক্ষুগণ, ঠিক এভাবে দর্শন করে... এ জীবনে [আসবক্ষয়ের নিমিত্তে] অপর কোনো কর্তব্য নেই’ এভাবে তিনি বিশেষভাবে জানতে পারেন।” [ষষ্ঠ সূত্র]

৭. সহেতু (হেতুসংযুক্ত) অনিত্য সূত্র
১৮. শ্রাবস্তীতে উৎপত্তি :

‘হে ভিক্ষুগণ, রূপ হলো অনিত্য; যেই হেতু ও যেই প্রত্যয় রূপের উৎপত্তির জন্য দায়ী, সেটিও অনিত্য। হে ভিক্ষুগণ, অনিত্য-উদ্ভূত রূপ কোথায় নিত্য হবে! বেদনা হলো অনিত্য; যেই হেতু ও যেই প্রত্যয় বেদনার উৎপত্তির জন্য দায়ী, সেটিও অনিত্য। হে ভিক্ষুগণ, অনিত্য-উদ্ভূত বেদনা কোথায় নিত্য হবে! সংজ্ঞা হলো অনিত্য; যেই হেতু ও যেই প্রত্যয় সংজ্ঞার উৎপত্তির জন্য দায়ী, সেটিও অনিত্য। হে ভিক্ষুগণ, অনিত্য-উদ্ভূত সংজ্ঞা কোথায় নিত্য হবে! সংস্কার হলো অনিত্য; যেই হেতু ও যেই প্রত্যয় সংস্কারের উৎপত্তির জন্য দায়ী, সেটিও অনিত্য। হে ভিক্ষুগণ, অনিত্য-উদ্ভূত সংস্কার কোথায় নিত্য হবে! বিজ্ঞান হলো অনিত্য; যেই হেতু ও যেই প্রত্যয় বিজ্ঞানের উৎপত্তির জন্য দায়ী, সেটিও অনিত্য। হে ভিক্ষুগণ, অনিত্য-উদ্ভূত বিজ্ঞান কোথায় নিত্য হবে! হে ভিক্ষুগণ, ঠিক এভাবে দর্শন করে... এ জীবনে [আসবক্ষয়ের নিমিত্তে] অপর কোনো কর্তব্য নেই’ এভাবে তিনি বিশেষভাবে জানতে পারেন।” [সপ্তম সূত্র]

৮. সহেতু (হেতুসংযুক্ত) দুঃখ সূত্র
১৯. শ্রাবস্তীতে উৎপত্তি :

‘হে ভিক্ষুগণ, রূপ হলো দুঃখ; যেই হেতু ও যেই প্রত্যয় রূপের উৎপত্তির জন্য দায়ী, সেটিও দুঃখ। হে ভিক্ষুগণ, দুঃখ-উদ্ভূত রূপ কোথায় নিত্য হবে! বেদনা হলো দুঃখ... সংজ্ঞা হলো দুঃখ... সংস্কার হলো দুঃখ... বিজ্ঞান হলো দুঃখ; যেই হেতু ও যেই প্রত্যয় বিজ্ঞানের উৎপত্তির জন্য দায়ী, সেটিও দুঃখ। হে ভিক্ষুগণ, দুঃখ-উদ্ভূত বিজ্ঞান কোথায় নিত্য হবে! হে ভিক্ষুগণ, ঠিক এভাবে দর্শন করে... এ জীবনে [আসবক্ষয়ের জন্য] অপর কোনো কর্তব্য নেই’ এভাবে তিনি বিশেষভাবে জানতে পারেন।” [অষ্টম সূত্র]

৯. সহেতু (হেতুসংযুক্ত) অনাত্মা সূত্র
২০. শ্রাবস্তীতে উৎপত্তি :

‘হে ভিক্ষুগণ, রূপ হলো অনাত্মা; যেই হেতু ও যেই প্রত্যয় রূপের উৎপত্তির জন্য দায়ী, সেটিও অনাত্মা। হে ভিক্ষুগণ, অনাত্মা-উদ্ভূত রূপ কোথায় নিত্য হবে! বেদনা হলো অনাত্মা... সংজ্ঞা হলো অনাত্মা... সংস্কার হলো অনাত্মা... বিজ্ঞান হলো অনাত্মা; যেই হেতু ও যেই প্রত্যয় বিজ্ঞানের উৎপত্তির জন্য দায়ী, সেটিও অনাত্মা। হে ভিক্ষুগণ, অনাত্মা-উদ্ভূত বিজ্ঞান কোথায় নিত্য হবে! হে ভিক্ষুগণ, ঠিক এভাবে দর্শন করে... এ জীবনে [আসবক্ষয়ের জন্য] অপর কোনো কর্তব্য নেই’ এভাবে তিনি বিশেষভাবে জানতে পারেন।” [অষ্টম সূত্র]

১০. আনন্দ সূত্র
২১. শ্রাবস্তীতে... আরামে। তখন আয়ুষ্মান আনন্দ যেখানে ভগবান আছেন সেখানে গেলেন। গিয়ে ভগবানকে অভিবাদন করে একপাশে বসলেন। একপাশে বসে আয়ুষ্মান আনন্দ ভগবানকে বললেন, “ভন্তে, ‘নিরোধ নিরোধ’ বলা হয়। ভন্তে, আসলে এখানে কোন ধর্মগুলোর [বিষয়গুলোর] নিরোধ ‘নিরোধ’ বলা হয়?” “হে আনন্দ, রূপ অনিত্য, সংস্কৃত, প্রতীত্য-সমুৎপন্ন [কার্যকারণ-দ্বারা উৎপন্ন], ক্ষয়ধর্মী, ব্যয়ধর্মী, বিরাগধর্মী ও নিরোধধর্মী। তারই নিরোধকে ‘নিরোধ’ বলা হয়। বেদনা অনিত্য, সংস্কৃত, প্রতীত্য-সমুৎপন্ন, ক্ষয়ধর্মী, ব্যয়ধর্মী, বিরাগধর্মী ও নিরোধধর্মী। তারই নিরোধকে ‘নিরোধ’ বলা হয়। সংজ্ঞা... সংস্কার অনিত্য, সংস্কৃত, প্রতীত্য-সমুৎপন্ন, ক্ষয়ধর্মী, ব্যয়ধর্মী, বিরাগধর্মী ও নিরোধধর্মী। তারই নিরোধকে ‘নিরোধ’ বলা হয়। বিজ্ঞান অনিত্য, সংস্কৃত, প্রতীত্য-সমুৎপন্ন, ক্ষয়ধর্মী, ব্যয়ধর্মী, বিরাগধর্মী ও নিরোধধর্মী। তারই নিরোধ ‘নিরোধ’ বলা হয়। হে আনন্দ, এখানে এসব ধর্মের নিরোধকে ‘নিরোধ’ বলা হয়। [দশম সূত্র]

অনিত্য বর্গ দ্বিতীয় সমাপ্ত।

স্মারক-গাথা :

অনিত্য, দুঃখ, অনাত্মা; যা অনিত্য অপর তিন সূত্র;

হেতুর দ্বারা ত্রিবিধ ব্যক্ত আর আনন্দের দ্বারা সেই দশ হলো উক্ত।


 

৩. ভার বর্গ
১. ভার সূত্র
২২. শ্রাবস্তীতে... তখন... “হে ভিক্ষুগণ, আমি ভার [বোঝা], ভারবাহক, ভারগ্রহণকারী, ভারত্যাগ বিষয়ে দেশনা করব। তা শুন। হে ভিক্ষুগণ, ভার কিরূপ? তা পঞ্চ উপাদানস্কন্ধকেই বলা হয়। পঞ্চ কী প্রকার? রূপ-উপাদানস্কন্ধ, বেদনা-উপাদানস্কন্ধ, সংজ্ঞা-উপাদানস্কন্ধ, সংস্কার-উপাদানস্কন্ধ ও বিজ্ঞান-উপাদানস্কন্ধ। হে ভিক্ষুগণ, একেই বলা হয় ‘ভার’।

‘হে ভিক্ষুগণ, ভারবাহক কিরূপ? তা পুদ্গল বা ব্যক্তিকেই বলা হয়। যা আয়ুষ্মান এরূপ নাম, এরূপ গোত্র। হে ভিক্ষুগণ, একেই বলা হয় ‘ভারবাহক’।[26]

‘হে ভিক্ষুগণ, ভারগ্রহণকারী কিরূপ? যা এই তৃষ্ণা পুনর্জন্মদায়ী নন্দীরাগসহগত সেই সেই বিষয়ের অভিনন্দনকারিণী, যেমন : কামতৃষ্ণা, ভবতৃষ্ণা ও বিভবতৃষ্ণা। হে ভিক্ষুগণ, একেই বলা হয় ভারগ্রহণকারী।[27]

‘হে ভিক্ষুগণ, ভারত্যাগ কিরূপ? যা সেই সেই তৃষ্ণার অশেষ, বিরাগ, নিরোধ, ত্যাগ, বিসর্জন, মুক্তি, বিতৃষ্ণ। হে ভিক্ষুগণ, একেই বলা হয় ‘ভারত্যাগ’।”

ভগবান এরূপ বললেন। সুগত এরূপ বলে ভগবান অতঃপর বললেন :

পঞ্চস্কন্ধই হচ্ছে ভার আর ভারবাহক হচ্ছে পুদ্গল;

ভারগ্রহণকারী লোকের হয় দুখ, ভারত্যাগকারীর হয় সুখ।

নিক্ষেপপূর্বক গুরু ভার, অন্য ভার না করে গ্রহণ,

[অর্হত্ত্বমার্গের দ্বারা] সমূলে কর [অবিদ্যাসহ] তৃষ্ণা উৎপাটন

আর অনাসক্ত হয়ে লাভ কর পরিনির্বাণ। [প্রথম সূত্র]

২. পরিজ্ঞান সূত্র
২৩. শ্রাবস্তীতে উৎপত্তি :

“হে ভিক্ষুগণ, আমি তোমাদের পরিজ্ঞান [সর্বতোভাবে জানা] ও পরিজ্ঞেয় [সর্বতোভাবে জানা উচিত] বিষয়ে দেশনা করব। তা শুন। হে ভিক্ষুগণ, পরিজ্ঞেয় বিষয়গুলো কিরূপ? হে ভিক্ষুগণ, রূপ পরিজ্ঞেয় বিষয়, বেদনা পরিজ্ঞেয় বিষয়, সংজ্ঞা পরিজ্ঞেয় বিষয়, সংস্কার পরিজ্ঞেয় বিষয়, বিজ্ঞান পরিজ্ঞেয় বিষয়। হে ভিক্ষুগণ, ‘পরিজ্ঞেয় বিষয়গুলো’ একেই বলা হয়। হে ভিক্ষুগণ, পরিজ্ঞান কিরূপ? হে ভিক্ষুগণ, যেই রাগক্ষয়, দ্বেষক্ষয় ও মোহক্ষয়। হে ভিক্ষুগণ, একেই বলা হয় ‘পরিজ্ঞান’।” [দ্বিতীয় সূত্র]

৩. অভিজ্ঞা সূত্র
২৪. শ্রাবস্তীতে উৎপত্তি :

“হে ভিক্ষুগণ, রূপকে অভিজ্ঞান না করে, পরিজ্ঞান না করে, বিনাশ না করে, ত্যাগ না করে দুঃখক্ষয় অসম্ভব। বেদনাকে অভিজ্ঞান না করে, পরিজ্ঞান না করে, বিনাশ না করে, ত্যাগ না করে দুঃখক্ষয় অসম্ভব। সংজ্ঞাকে অভিজ্ঞান না করে... সংস্কারকে অভিজ্ঞান না করে, পরিজ্ঞান না করে, বিনাশ না করে, ত্যাগ না করে দুঃখক্ষয় অসম্ভব। বিজ্ঞানকে অভিজ্ঞান না করে, পরিজ্ঞান না করে, বিনাশ না করে, ত্যাগ না করে দুঃখক্ষয় অসম্ভব।[28]

হে ভিক্ষুগণ, অভিজ্ঞান করে, পরিজ্ঞান করে, বিনাশ করে, ত্যাগ করে দুঃখক্ষয় সম্ভব। বেদনাকে অভিজ্ঞান করে... সংজ্ঞাকে... সংস্কারকে... বিজ্ঞানকে অভিজ্ঞান করে, পরিজ্ঞান করে, বিনাশ করে, ত্যাগ করে দুঃখক্ষয় সম্ভব। [তৃতীয় সূত্র]

৪. ছন্দরাগ সূত্র
২৫. শ্রাবস্তীতে উৎপত্তি :

“হে ভিক্ষুগণ, রূপের প্রতি যেই ছন্দরাগ [তৃষ্ণা] তা ত্যাগ কর। এভাবে সেই রূপ প্রহীন, শেকড়সহ উৎপাটিত, মস্তকহীন তালবৃক্ষের মতো, পুনর্ভবরহিত, ভবিষ্যতে অনুৎপত্তিশীল হবে।

বেদনার প্রতি যেই ছন্দরাগ [তৃষ্ণা] তা ত্যাগ কর। এভাবে সেই বেদনা প্রহীন, শেকড়সহ উৎপাটিত, মস্তকহীন তালবৃক্ষের মতো, পুনর্ভবরহিত, ভবিষ্যতে অনুৎপত্তিশীল হবে।

সংজ্ঞার প্রতি যেই ছন্দরাগ [তৃষ্ণা] তা ত্যাগ কর। এভাবে সেই সংজ্ঞা প্রহীন, শেকড়সহ উৎপাটিত, মস্তকহীন তালবৃক্ষের মতো, পুনর্ভবরহিত, ভবিষ্যতে অনুৎপত্তিশীল হবে।

সংস্কারের প্রতি যেই ছন্দরাগ [তৃষ্ণা] তা ত্যাগ কর। এভাবে সেই সংস্কার প্রহীন, শেকড়সহ উৎপাটিত, মস্তকহীন তালবৃক্ষের মতো, পুনর্ভবরহিত, ভবিষ্যতে অনুৎপত্তিশীল হবে।

বিজ্ঞানের প্রতি যেই ছন্দরাগ [তৃষ্ণা] তা ত্যাগ কর। এভাবে সেই বিজ্ঞান প্রহীন, শেকড়সহ উৎপাটিত, মস্তকহীন তালবৃক্ষের মতো, পুনর্ভবরহিত, ভবিষ্যতে অনুৎপত্তিশীল হবে।” [চতুর্থ সূত্র]

৫. আস্বাদ সূত্র
২৬. শ্রাবস্তীতে উৎপত্তি :

“হে ভিক্ষুগণ, অনুত্তর সম্যকসম্বোধি অধিগত করার পূর্বে বোধিসত্ত্ব অবস্থায় আমার এরূপ স্মরণ হয়েছিল―‘রূপের আস্বাদ কী, আদীনব [দোষ] কী, নিঃসরণ [মুক্তি] কী? বেদনার আস্বাদ কী, আদীনব কী, নিঃসরণ কী? সংজ্ঞার আস্বাদ কী, আদীনব কী, নিঃসরণ কী? সংস্কারের আস্বাদ কী, আদীনব কী, নিঃসরণ কী? বিজ্ঞানের আস্বাদ কী, আদীনব কী, নিঃসরণ কী?

হে ভিক্ষুগণ, তখন আমার এরূপ মনে হয়েছিল―রূপকে ভিত্তি করে যেই সুখ-সৌমনস্য উৎপন্ন হয়, এটি হলো রূপের আস্বাদ। যেই রূপ অনিত্য, দুঃখ ও বিপরিণামধর্মী [পরিবর্তনশীল], এটি হলো রূপের আদীনব। রূপের প্রতি যেই ছন্দরাগ বিনাশ ও ছন্দরাগ প্রহান, এটি হলো রূপের নিঃসরণ।

বেদনাকে ভিত্তি করে যেই সুখ-সৌমনস্য উৎপন্ন হয়, এটি হলো বেদনার আস্বাদ। যেই বেদনা অনিত্য, দুঃখ ও বিপরিণামধর্মী [পরিবর্তনশীল], এটি হলো বেদনার আদীনব। বেদনার প্রতি যেই ছন্দরাগ বিনাশ ও ছন্দরাগ প্রহান, এটি হলো বেদনার নিঃসরণ।

সংজ্ঞাকে ভিত্তি করে যেই সুখ-সৌমনস্য উৎপন্ন হয়, এটি হলো সংজ্ঞার আস্বাদ। যেই সংজ্ঞা অনিত্য, দুঃখ ও বিপরিণামধর্মী [পরিবর্তনশীল], এটি হলো সংজ্ঞার আদীনব। সংজ্ঞার প্রতি যেই ছন্দরাগ বিনাশ ও ছন্দরাগ প্রহান, এটি হলো সংজ্ঞার নিঃসরণ।

সংস্কারকে ভিত্তি করে যেই সুখ-সৌমনস্য উৎপন্ন হয়, এটি হলো সংস্কারের আস্বাদ। যেই সংস্কার অনিত্য, দুঃখ ও বিপরিণামধর্মী [পরিবর্তনশীল], এটি হলো সংস্কারের আদীনব। সংস্কারের প্রতি যেই ছন্দরাগ বিনাশ ও ছন্দরাগ প্রহান, এটি হলো সংস্কারের নিঃসরণ।

বিজ্ঞানকে ভিত্তি করে যেই সুখ-সৌমনস্য উৎপন্ন হয়, এটি হলো বিজ্ঞানের আস্বাদ। যেই বিজ্ঞান অনিত্য, দুঃখ ও বিপরিণামধর্মী [পরিবর্তনশীল], এটি হলো বিজ্ঞানের আদীনব। রূপের প্রতি যেই ছন্দরাগ বিনাশ ও ছন্দরাগ প্রহান, এটি হলো বিজ্ঞানের নিঃসরণ।

‘হে ভিক্ষুগণ, যতদিন পর্যন্ত আমি এই পঞ্চ উপাদানস্কন্ধের আস্বাদকে আস্বাদরূপে, আদীনবকে আদীনবরূপে ও নিঃসরণকে নিঃসরণরূপে ঠিক ঠিকরূপে জানতে পারিনি; হে ভিক্ষুগণ, ততদিন পর্যন্ত আমি সদেব-সমার-সব্রহ্ম জগতে, সশ্রমণ-ব্রাহ্মণ, দেব-মনুষ্যদের নিকট অনুত্তর সম্যকসম্বোধিতে অভিসম্বুদ্ধত্ব লাভ করেছি বলে প্রতিজ্ঞাত হইনি। হে ভিক্ষুগণ, যখন আমি এই পঞ্চ উপাদানস্কন্ধের আস্বাদকে আস্বাদরূপে, আদীনবকে আদীনবরূপে ও নিঃসরণকে নিঃসরণরূপে ঠিক ঠিকরূপে জানতে পেরেছি; হে ভিক্ষুগণ, তখনই আমি সদেব-সমার-সব্রহ্ম জগতে, সশ্রমণ-ব্রাহ্মণ, দেব-মনুষ্যদের নিকট অনুত্তর সম্যকসম্বোধিতে অভিসম্বুদ্ধত্ব লাভ করেছি বলে প্রতিজ্ঞাত হয়েছিলাম। আমার জ্ঞানদর্শন বিকশিত হয়েছিল―‘অচঞ্চল আমার বিমুক্তি, এটিই আমার অন্তিম জন্ম, এই হতে আমার আর পুনর্জন্ম নেই।’” [পঞ্চম সূত্র]

৬. দ্বিতীয় আস্বাদ সূত্র
২৭. শ্রাবস্তীতে উৎপত্তি :

‘হে ভিক্ষুগণ, আমি রূপের আস্বাদ অন্বেষণ করতে গিয়ে সুদীর্ঘকাল পরিভ্রমণ করেছি। রূপের যেই আস্বাদ তা আমি অধিগত করেছি। যেই পর্যন্ত রূপের আস্বাদ আছে প্রজ্ঞার দ্বারা আমার সেটি সুদৃষ্ট হয়েছে। হে ভিক্ষুগণ, আমি রূপের আদীনব অন্বেষণ করতে গিয়ে সুদীর্ঘকাল পরিভ্রমণ করেছি। রূপের যেই আদীনব তা আমি অধিগত করেছি। যেই পর্যন্ত রূপের আদীনব আছে প্রজ্ঞার দ্বারা আমার সেটি সুদৃষ্ট হয়েছে। হে ভিক্ষুগণ, আমি রূপের নিঃসরণ অন্বেষণ করতে গিয়ে সুদীর্ঘকাল পরিভ্রমণ করেছি। রূপের যেই নিঃসরণ তা আমি অধিগত করেছি। যেই পর্যন্ত রূপের নিঃসরণ আছে প্রজ্ঞার দ্বারা আমার সেটি সুদৃষ্ট হয়েছে।’

‘হে ভিক্ষুগণ, আমি বেদনার... হে ভিক্ষুগণ, আমি সংজ্ঞার... হে ভিক্ষুগণ, আমি সংস্কারের... হে ভিক্ষুগণ, আমি বিজ্ঞানের আস্বাদ অন্বেষণ করতে গিয়ে সুদীর্ঘকাল পরিভ্রমণ করেছি। বিজ্ঞানের যেই আস্বাদ তা আমি অধিগত করেছি। যেই পর্যন্ত বিজ্ঞানের আস্বাদ আছে প্রজ্ঞার দ্বারা আমার সেটি সুদৃষ্ট হয়েছে। হে ভিক্ষুগণ, আমি বিজ্ঞানের আদীনব অন্বেষণ করতে গিয়ে সুদীর্ঘকাল পরিভ্রমণ করেছি। বিজ্ঞানের যেই আদীনব তা আমি অধিগত করেছি। যেই পর্যন্ত বিজ্ঞানের আদীনব আছে প্রজ্ঞার দ্বারা আমার সেটি সুদৃষ্ট হয়েছে। হে ভিক্ষুগণ, আমি বিজ্ঞানের নিঃসরণ অন্বেষণ করতে গিয়ে সুদীর্ঘকাল পরিভ্রমণ করেছি। বিজ্ঞানের যেই নিঃসরণ তা আমি অধিগত করেছি। যেই পর্যন্ত বিজ্ঞানের নিঃসরণ আছে প্রজ্ঞার দ্বারা আমার সেটি সুদৃষ্ট হয়েছে।’

“হে ভিক্ষুগণ, যতদিন পর্যন্ত আমি এই পঞ্চ উপাদানস্কন্ধের আস্বাদকে আস্বাদরূপে, আদীনবকে আদীনবরূপে ও নিঃসরণকে নিঃসরণরূপে ঠিক ঠিকরূপে জানতে পারিনি... লাভ করেছি বলে প্রতিজ্ঞাত হয়েছিলাম। আমার জ্ঞানদর্শন বিকশিত হয়েছিল―‘অবিচল আমার বিমুক্তি, এটিই আমার অন্তিম জন্ম, এই হতে আমার আর পুনর্জন্ম নেই।’” [ষষ্ঠ সূত্র]

৭. তৃতীয় আস্বাদ সূত্র
২৮. শ্রাবস্তীতে উৎপত্তি :

‘হে ভিক্ষুগণ, যদি রূপের আস্বাদ না থাকত, তাহলে সত্ত্বগণ রূপের প্রতি আসক্ত হতো না। হে ভিক্ষুগণ, যেহেতু রূপের আস্বাদ আছে, সেহেতু সত্ত্বগণ রূপের প্রতি আসক্ত হয়। হে ভিক্ষুগণ, যদি রূপের আদীনব না থাকত, তাহলে সত্ত্বগণ রূপের প্রতি নির্বেদপ্রাপ্ত হতো না। হে ভিক্ষুগণ, যেহেতু রূপের আদীনব আছে, সেহেতু সত্ত্বগণ রূপের প্রতি নির্বেদপ্রাপ্ত হয়। হে ভিক্ষুগণ, যদি রূপের নিঃসরণ বা মুক্তি না থাকত, তাহলে সত্ত্বগণ রূপ হতে মুক্তি হতো না। হে ভিক্ষুগণ, যেহেতু রূপের নিঃসরণ আছে, সেহেতু সত্ত্বগণ রূপ হতে মুক্ত হয়।

হে ভিক্ষুগণ, যদি বেদনার... হে ভিক্ষুগণ, যদি সংজ্ঞার... হে ভিক্ষুগণ, যদি সংস্কারের নিঃসরণ বা মুক্তি না থাকত, তাহলে সত্ত্বগণ রূপ হতে মুক্তি হতো না। হে ভিক্ষুগণ, যেহেতু সংস্কারের নিঃসরণ আছে, সেহেতু সত্ত্বগণ সংস্কার হতে মুক্ত হয়। হে ভিক্ষুগণ, যদি বিজ্ঞানের আস্বাদ না থাকত, তাহলে সত্ত্বগণ বিজ্ঞানের প্রতি আসক্ত হতো না। হে ভিক্ষুগণ, যেহেতু বিজ্ঞানের আস্বাদ আছে, সেহেতু সত্ত্বগণ বিজ্ঞানের প্রতি আসক্ত হয়। হে ভিক্ষুগণ, যদি বিজ্ঞানের আদীনব না থাকত, তাহলে সত্ত্বগণ বিজ্ঞানের প্রতি নির্বেদপ্রাপ্ত হতো না। হে ভিক্ষুগণ, যেহেতু বিজ্ঞানের আদীনব আছে, সেহেতু সত্ত্বগণ বিজ্ঞানের প্রতি নির্বেদপ্রাপ্ত হয়। হে ভিক্ষুগণ, যদি বিজ্ঞানের নিঃসরণ বা মুক্তি না থাকত, তাহলে সত্ত্বগণ বিজ্ঞান হতে মুক্তি হতো না। হে ভিক্ষুগণ, যেহেতু বিজ্ঞানের নিঃসরণ আছে, সেহেতু সত্ত্বগণ বিজ্ঞান হতে মুক্ত হয়।’

‘হে ভিক্ষুগণ, যতদিন পর্যন্ত সত্ত্বগণ এই পঞ্চ উপাদানস্কন্ধের আস্বাদকে আস্বাদরূপে, আদীনবকে আদীনবরূপে [দোষকে দোষরূপে] ও নিঃসরণকে নিঃসরণরূপে ঠিক ঠিকরূপে জানতে পারেনি; হে ভিক্ষুগণ, ততদিন পর্যন্ত এই সত্ত্বগণ সদেব-সমার-সব্রহ্ম জগৎ থেকে সশ্রমণ-ব্রাহ্মণ ও দেব-মানব হতে নিঃসৃত হয়নি, বিসংযুক্ত হয়নি, বিমুক্ত হয়নি এবং সীমাতিক্রান্ত চিত্তে অবস্থান করেনি। হে ভিক্ষুগণ, যখন সত্ত্বগণ এই পঞ্চ উপাদানস্কন্ধের আস্বাদকে আস্বাদরূপে, আদীনবকে আদীনবরূপে [দোষকে দোষরূপে] ও নিঃসরণকে নিঃসরণরূপে ঠিক ঠিকরূপে জানতে পেরেছিল; হে ভিক্ষুগণ, তখনি এই সত্ত্বগণ সদেব-সমার-সব্রহ্ম জগৎ থেকে সশ্রমণ-ব্রাহ্মণ ও দেব-মানব হতে নিঃসৃত হয়েছিল, বিসংযুক্ত হয়েছিল, বিমুক্ত হয়েছিল এবং সীমাতিক্রান্ত চিত্তে অবস্থান করেছিল।’ [সপ্তম সূত্র]

৮. অভিনন্দন সূত্র
২৯. শ্রাবস্তীতে উৎপত্তি :

“হে ভিক্ষুগণ, যে রূপকে অভিনন্দন করে, সে দুঃখকে অভিনন্দন করে। যে দুঃখকে অভিনন্দন করে, সে দুঃখ হতে মুক্ত নয় বলে আমি বলি। যে বেদনাকে অভিনন্দন করে... যে সংজ্ঞাকে অভিনন্দন করে... যে সংস্কারগুলোকে অভিনন্দন করে... যে বিজ্ঞান অভিনন্দন করে, সে দুঃখকে অভিনন্দন করে। যে দুঃখকে অভিনন্দন করে, সে দুঃখ হতে মুক্ত নয় বলে আমি বলি।

হে ভিক্ষুগণ, যে রূপকে অভিনন্দন করে না, সে দুঃখকে অভিনন্দন করে না। যে দুঃখকে অভিনন্দন করে না, সে দুঃখ হতে মুক্ত বলে আমি বলি। যে বেদনাকে অভিনন্দন করে না... যে সংজ্ঞাকে অভিনন্দন করে না... যে সংস্কারগুলোকে অভিনন্দন করে না... যে বিজ্ঞান অভিনন্দন করে না, সে দুঃখকে অভিনন্দন করে না। যে দুঃখকে অভিনন্দন করে না, সে দুঃখ হতে মুক্ত বলে আমি বলি। [অষ্টম সূত্র]

৯. উৎপত্তি সূত্র
৩০. শ্রাবস্তীতে উৎপত্তি :

“হে ভিক্ষুগণ, যা রূপের উৎপত্তি, স্থিতি, অভিনিবৃত্তি, প্রাদুর্ভাব সেটি হলো দুঃখের উৎপত্তি, রোগ-ব্যাধির স্থিতি, জরা-মরণের প্রাদুর্ভাব। যা বেদনার... যা সংজ্ঞার... যা সংস্কার... যা বিজ্ঞানের উৎপত্তি, স্থিতি, অভিনিবৃত্তি, প্রাদুর্ভাব সেটি হলো দুঃখের উৎপত্তি, রোগ-ব্যাধির স্থিতি, জরা-মরণের প্রাদুর্ভাব।

হে ভিক্ষুগণ, যা রূপের নিরোধ, উপশম, অস্তগমন সেটি হলো দুঃখের নিরোধ, রোগ-ব্যাধির উপশম, জরা-মরণের অস্তগমন। যা বেদনার... যা সংজ্ঞার... যা সংস্কার... যা বিজ্ঞানের নিরোধ, উপশম, অস্তগমন সেটি হলো দুঃখের নিরোধ, রোগ-ব্যাধির উপশম, জরা-মরণের অস্তগমন।” [নবম সূত্র]

১০. দুঃখের শেকড় সূত্র
৩১. শ্রাবস্তীতে উৎপত্তি :

‘হে ভিক্ষুগণ, আমি তোমাদের দুঃখের শেকড় বিষয়ে দেশনা করব। তা শ্রবণ কর। হে ভিক্ষুগণ, দুঃখ কিরূপ? হে ভিক্ষুগণ, রূপ দুঃখ, বেদনা দুঃখ, সংজ্ঞা দুঃখ, সংস্কার দুঃখ ও বিজ্ঞান দুঃখ। হে ভিক্ষুগণ, একেই বলে দুঃখ। হে ভিক্ষুগণ, দুঃখের শেকড় কিরূপ? যা এই তৃষ্ণা পুনর্জন্মদায়ী নন্দীরাগসহগত সেই সেই বিষয়ের অভিনন্দনকারিণী, যেমন : কামতৃষ্ণা, ভবতৃষ্ণা ও বিভবতৃষ্ণা। হে ভিক্ষুগণ, একেই বলে দুঃখের শেকড়।’[29] [দশম সূত্র]

১১. ভঙ্গুর সূত্র
৩২. শ্রাবস্তীতে উৎপত্তি :

‘হে ভিক্ষুগণ, আমি তোমাদের ভঙ্গুর ও অভঙ্গুর বিষয়ে দেশনা করব। তা শ্রবণ কর। হে ভিক্ষুগণ, কী ভঙ্গুর, কী অভঙ্গুর? হে ভিক্ষুগণ, রূপ ভঙ্গুর। যা তার নিরোধ, উপশম, অস্তগমন, এটি হলো অভঙ্গুর। বেদনা ভঙ্গুর। যা তার নিরোধ, উপশম, অস্তগমন, এটি হলো অভঙ্গুর। সংজ্ঞা ভঙ্গুর... সংস্কার ভঙ্গুর। যা তার নিরোধ, উপশম, অস্তগমন, এটি হলো অভঙ্গুর। বিজ্ঞান ভঙ্গুর। যা তার নিরোধ, উপশম, অস্তগমন, এটি হলো অভঙ্গুর।[30] [একাদশ সূত্র]

ভার বর্গ তৃতীয় সমাপ্ত।

স্মারক-গাথা :

ভার, পরিজ্ঞান, অভিজ্ঞা, ছন্দরাগ হলো চতুর্থ সূত্র,

আস্বাদ ত্রিবিধ ব্যক্ত, অভিনন্দনসহ হলো অষ্টম;

উৎপত্তি, দুঃখের শেকড় আর ভঙ্গুর হলো একাদশ উক্ত।


 

৪. তোমাদের নয় বর্গ
১. তোমাদের নয় সূত্র
৩৩. শ্রাবস্তীতে উৎপত্তি :

‘হে ভিক্ষুগণ, যা তোমাদের নয় তা [ছন্দরাগ প্রহানের দ্বারা] ত্যাগ কর। তা প্রহীন হলে তোমাদের হিত-সুখ সাধিত হবে। হে ভিক্ষুগণ, কী তোমাদের নয়? হে ভিক্ষুগণ, রূপ তোমাদের নয় তা ত্যাগ কর। তা প্রহীন হলে তোমাদের হিত-সুখ সাধিত হবে। বেদনা তোমাদের নয় তা ত্যাগ কর। তা প্রহীন হলে তোমাদের হিত-সুখ সাধিত হবে। সংজ্ঞা তোমাদের নয়... সংস্কার তোমাদের নয় তা ত্যাগ কর। তা প্রহীন হলে তোমাদের হিত-সুখ সাধিত হবে। বিজ্ঞান তোমাদের নয় তা ত্যাগ কর। তা প্রহীন হলে তোমাদের হিত-সুখ সাধিত হবে।’

‘হে ভিক্ষুগণ, মনে কর, এই জেতবনে যেসব তৃণ, কাষ্ঠ, ডালপালা ও পাতা রয়েছে তা যদি লোকজন নিয়ে যায়, দগ্ধ করে, কিংবা যা ইচ্ছা হয় তাই করে। তখন কি তোমাদের এরূপ মনে হয়্ল, ‘লোকজন আমাদের নিয়ে যাচ্ছে, দগ্ধ করছে কিংবা যা ইচ্ছা হয় তাই করছে?’ ‘ভন্তে, তা নয়।’ ‘তা কী কারণে?’ ‘ভন্তে, তা আমাদের নিজের নয় কিংবা আমাদের সম্পদ নয় [অর্থাৎ আমি ও আমার বলতে কিছুই নেই]।’ ঠিক এভাবেই হে ভিক্ষুগণ, রূপ তোমাদের নয় তা ত্যাগ কর। তা প্রহীন হলে তোমাদের হিত-সুখ সাধিত হবে। বেদনা তোমাদের নয় তা ত্যাগ কর। তা প্রহীন হলে তোমাদের হিত-সুখ সাধিত হবে। সংজ্ঞা তোমাদের নয়... সংস্কার তোমাদের নয়... বিজ্ঞান তোমাদের নয় তা ত্যাগ কর। তা প্রহীন হলে তোমাদের হিত-সুখ সাধিত হবে।’ [প্রথম সূত্র]

২. দ্বিতীয় তোমাদের নয় সূত্র
৩৪. শ্রাবস্তীতে উৎপত্তি :

‘হে ভিক্ষুগণ, যা তোমাদের নয় তা [ছন্দরাগ প্রহানের দ্বারা] ত্যাগ কর। তা প্রহীন হলে তোমাদের হিত-সুখ সাধিত হবে। হে ভিক্ষুগণ, কী তোমাদের নয়? হে ভিক্ষুগণ, রূপ তোমাদের নয় তা ত্যাগ কর। তা প্রহীন হলে তোমাদের হিত-সুখ সাধিত হবে। বেদনা তোমাদের নয়... সংজ্ঞা তোমাদের নয়... সংস্কার তোমাদের নয়... বিজ্ঞান তোমাদের নয় তা ত্যাগ কর। তা প্রহীন হলে তোমাদের হিত-সুখ সাধিত হবে। হে ভিক্ষুগণ, যা তোমাদের নয় তা [ছন্দরাগ প্রহানের দ্বারা] ত্যাগ কর। তা প্রহীন হলে তোমাদের হিত-সুখ সাধিত হবে।’ [দ্বিতীয় সূত্র]

৩. জনৈক ভিক্ষু সূত্র
৩৫. শ্রাবস্তীতে উৎপত্তি :

তখন জনৈক ভিক্ষু যেখানে ভগবান আছেন সেখানে গেলেন। অতঃপর ভগবানকে বন্দনা জানিয়ে একপাশে বসলেন। একপাশে বসে সেই ভিক্ষু ভগবানকে বললেন, ‘ভন্তে, আমার পক্ষে উত্তম [মঙ্গল] হবে, ভগবান আমাকে সংক্ষিপ্তভাবে ধর্মদেশনা করুন; যাতে আমি ভগবানের ধর্মদেশনা শুনে একাকী, বিচ্ছিন্ন, অপ্রমত্ত, বীর্যবান [উদ্যমী], একাগ্রচিত্ত হয়ে অবস্থান করতে সক্ষম হবো।’

‘হে ভিক্ষু, যা সুপ্ত [অন্তর্নিহিত] থাকে, সেই নামে কথিত হয়।[31] যা সুপ্ত থাকে না, সেই নামে কথিত হয় না।’ ‘ভগবান, আমি বুঝতে পেরেছি; সুগত, আমি বুঝতে পেরেছি।’

‘হে ভিক্ষু, যেমন কিভাবে তুমি আমাকর্তৃক সংক্ষিপ্ত ভাষণের বিস্তারিত অর্থ বুঝতে পেরেছ?’ ‘ভন্তে, যদি রূপ সুপ্ত থাকে, সেই নামে কথিত হয় যদি বেদনা সুপ্ত থাকে, সেই নামে কথিত হয়। যদি সংজ্ঞা সুপ্ত থাকে, সেই নামে কথিত হয়। যদি সংস্কার সুপ্ত থাকে, সেই নামে কথিত হয়। যদি বিজ্ঞান সুপ্ত থাকে, সেই নামে কথিত হয়। ভন্তে, যদি রূপ সুপ্ত না থাকে, সেই নামে কথিত হয় না। যদি বেদনা... যদি সংজ্ঞা... যদি সংস্কার... যদি বিজ্ঞান সুপ্ত না থাকে, সেই নামে কথিত হয় না। ভন্তে, আমি নিশ্চিতরূপে ভগবান কর্তৃক ভাষিত বিষয়ের এরূপ বিস্তারিত অর্থ বুঝতে পেরেছি।’

‘সাধু সাধু ভিক্ষু, তুমি উত্তমরূপে আমাকর্তৃক সংক্ষিপ্ত ভাষণের বিস্তারিত অর্থ বুঝতে পেরেছ। হে ভিক্ষু, যদি রূপ সুপ্ত থাকে, সেই নামে কথিত হয়। যদি বেদনা... যদি সংজ্ঞা... যদি সংস্কার... যদি বিজ্ঞান সুপ্ত থাকে, সেই নামে কথিত হয়। হে ভিক্ষু, যদি রূপ সুপ্ত না থাকে, সেই নামে কথিত হয় না। যদি বেদনা... যদি সংজ্ঞা... যদি সংস্কার... যদি বিজ্ঞান সুপ্ত না থাকে, সেই নামে কথিত হয় না। হে ভিক্ষু, আমাকর্তৃক ভাষিত এই বিষয়ের এভাবে বিস্তারিত অর্থ বুঝতে হবে।’

অতঃপর সেই ভিক্ষু ভগবানের ভাষণকে অভিনন্দন ও অনুমোদন করে আসন হতে উঠে ভগবানকে অভিবাদনপূর্বক প্রদক্ষিণ করে প্রস্থান করলেন।

এর পরে সেই ভিক্ষু একাকী, বিচ্ছিন্ন, অপ্রমত্ত, বীর্যবান [উদ্যমী], একাগ্রচিত্ত হয়ে অবস্থান করতে করতে অচিরেই যার জন্য কুলপুত্রগণ সম্যকরূপে আগার হতে অনাগারিকরূপে প্রব্রজ্যা গ্রহণ করে তার চেয়েও শ্রেষ্ঠ ব্রহ্মচর্য জীবনের চরম ফল প্রত্যক্ষজীবনে স্বয়ং অভিজ্ঞার দ্বারা সাক্ষাৎ করে অর্জন করে অবস্থান করতে লাগলেন। ‘আমার জন্মবীজ ক্ষীণ হয়েছে, ব্রহ্মচর্যজীবন উদ্‌যাপিত হয়েছে, করণীয় কার্য কৃত হয়েছে, এ জীবনে [আসবক্ষয়ের জন্য] আর অন্য কোনো করণীয় নেই’ এভাবে তিনি বুঝতে পারলেন। সেই ভিক্ষু অর্হৎদের মধ্যে অন্যতম হলেন। [তৃতীয় সূত্র]

৪. দ্বিতীয় জনৈক ভিক্ষু সূত্র
৩৬. শ্রাবস্তীতে উৎপত্তি :

তখন জনৈক ভিক্ষু যেখানে ভগবান আছেন... একপাশে বসে সেই ভিক্ষু ভগবানকে বললেন, ‘ভন্তে, আমার পক্ষে উত্তম [মঙ্গল] হবে, ভগবান আমাকে সংক্ষিপ্তভাবে ধর্মদেশনা করুন; যাতে আমি ভগবানের ধর্মদেশনা শুনে একাকী, বিচ্ছিন্ন, অপ্রমত্ত, বীর্যবান [উদ্যমী], একাগ্রচিত্ত হয়ে অবস্থান করতে সক্ষম হই।’

‘হে ভিক্ষু, যা সুপ্ত থাকে, তা সুপ্ত থাকা অবস্থায় মরে যায়, যা সুপ্ত থাকা অবস্থায় মরে যায় তা সেই নামে কথিত হয়। যা সুপ্ত থাকে না, তা সুপ্ত থাকা অবস্থায় মরে যায়, যা সুপ্ত থাকা অবস্থায় মরে যায় তা সেই নামে কথিত হয়।’ ‘ভগবান, আমি বুঝতে পেরেছি; সুগত, আমি বুঝতে পেরেছি।’

‘হে ভিক্ষু, কিভাবে তুমি আমাকর্তৃক সংক্ষিপ্ত ভাষণের বিস্তারিত অর্থ বুঝতে পেরেছ?’ ‘ভন্তে, যদি রূপ সুপ্ত থাকে, তা সুপ্ত থাকা অবস্থায় মরে যায়, যা সুপ্ত থাকা অবস্থায় মরে যায় তা সেই নামে কথিত হয়। যদি বেদনা সুপ্ত থাকে... যদি সংজ্ঞা সুপ্ত থাকে... যদি সংস্কার সুপ্ত থাকে... যদি বিজ্ঞান সুপ্ত থাকে, সুপ্ত থাকে, তা সুপ্ত থাকা অবস্থায় মরে যায়, যা সুপ্ত থাকা অবস্থায় মরে যায় তা সেই নামে কথিত হয়। ভন্তে, যদি রূপ সুপ্ত থাকে না, তা সুপ্ত থাকা অবস্থায় মরে যায় না, যা সুপ্ত থাকা অবস্থায় মরে যায় না তা সেই নামে কথিত হয় না। যদি বেদনা সুপ্ত না থাকে... যদি সংজ্ঞা সুপ্ত না থাকে... যদি সংস্কার সুপ্ত না থাকে... যদি বিজ্ঞান সুপ্ত থাকে না, তা সুপ্ত থাকা অবস্থায় মরে যায় না, যা সুপ্ত থাকা অবস্থায় মরে যায় না তা সেই নামে কথিত হয় না। ভন্তে, এভাবেই আমি ভগবান কর্তৃক ভাষিত সংক্ষিপ্ত বিষয়ের বিস্তারিত অর্থ বুঝতে পেরেছি।’

‘সাধু সাধু, হে ভিক্ষু, তুমি উত্তমরূপে আমাকর্তৃক সংক্ষিপ্ত ভাষণের বিস্তারিত অর্থ বুঝতে পেরেছ। হে ভিক্ষু, যদি রূপ সুপ্ত থাকে, তা সুপ্ত থাকা অবস্থায় মরে যায়, যা সুপ্ত থাকা অবস্থায় মরে যায় তা সেই নামে কথিত হয়। হে ভিক্ষু, যদি বেদনা... হে ভিক্ষু, যদি সংজ্ঞা... হে ভিক্ষু, যদি সংস্কার... হে ভিক্ষু, যদি বিজ্ঞান সুপ্ত থাকে, তা সুপ্ত থাকা অবস্থায় মরে যায়, যা সুপ্ত থাকা অবস্থায় মরে যায় তা সেই নামে কথিত হয়। ভিক্ষু, যদি রূপ সুপ্ত থাকে না, তা সুপ্ত থাকা অবস্থায় মরে যায় না, যা সুপ্ত থাকা অবস্থায় মরে যায় না তা সেই নামে কথিত হয় না। যদি বেদনা সুপ্ত না থাকে... যদি সংজ্ঞা সুপ্ত না থাকে... যদি সংস্কার সুপ্ত না থাকে... যদি বিজ্ঞান সুপ্ত থাকে না, তা সুপ্ত থাকা অবস্থায় মরে যায় না, যা সুপ্ত থাকা অবস্থায় মরে যায় না তা সেই নামে কথিত হয় না। হে ভিক্ষু, আমাকর্তৃক ভাষিত বিষয়ের এরূপেই বিস্তারিত অর্থ জানতে হবে’... সেই জনৈক ভিক্ষু অর্হত্ত্ব লাভ করলেন।’ [চতুর্থ সূত্র]

৫. আনন্দ সূত্র
৩৭. শ্রাবস্তীতে উৎপত্তি :

একসময় আয়ুষ্মান আনন্দ যেখানে ভগবান আছেন সেখানে উপস্থিত হলেন। গিয়ে ভগবানের সাথে কুশল বিনিময় করলেন। সৌজন্যমূলক বাক্য বিনিময় অবসানে একপাশে বসলেন। একপাশে বসলে আয়ুষ্মান আনন্দকে ভগবান বললেন :

“হে আনন্দ, যদি তোমাকে এভাবে জিজ্ঞেস করা হয়―‘আবুসো আনন্দ, কিরূপে এই ধর্মগুলোর উৎপত্তি দেখা যায়, বিনাশ দেখা যায় ও স্থিতের অন্যথাভাব দেখা যায়? তুমি যদি এভাবে প্রশ্নের মুখোমুখি হও তাহলে কিভাবে উত্তর দিবে?’”

“ভন্তে, আমাকে যদি এভাবে জিজ্ঞেস করে―‘আবুসো আনন্দ, কিরূপে এই ধর্মগুলোর উৎপত্তি দেখা যায়, বিনাশ দেখা যায় ও স্থিতের অন্যথাভাব দেখা যায়? ভন্তে, ঠিক এভাবে প্রশ্নের সম্মুখীন হলে আমি এভাবে উত্তর দেব―‘আবুসো, রূপের উৎপত্তি দেখা যায়, বিনাশ দেখা যায় ও স্থিতের অন্যথাভাব দেখা যায়। বেদনার... সংজ্ঞার... সংস্কারের... বিজ্ঞানের উৎপত্তি দেখা যায়, বিনাশ দেখা যায় ও স্থিতের অন্যথাভাব দেখা যায়। আবুসো, ঠিক এভাবেই ধর্মগুলোর উৎপত্তি দেখা যায়, বিনাশ দেখা যায় ও স্থিতের অন্যথাভাব দেখা যায়। ভন্তে, ঠিক এভাবে প্রশ্নের সম্মুখীন হলে এভাবে উত্তর দেব।”

“সাধু সাধু আনন্দ। হে আনন্দ, রূপের উৎপত্তি দেখা যায়, বিনাশ দেখা যায় ও স্থিতের অন্যথাভাব দেখা যায়। বেদনার... সংজ্ঞার... সংস্কারের... বিজ্ঞানের উৎপত্তি দেখা যায়, বিনাশ দেখা যায় ও স্থিতের অন্যথাভাব দেখা যায়। আনন্দ, ঠিক এভাবেই ধর্মগুলোর উৎপত্তি দেখা যায়, বিনাশ দেখা যায় ও স্থিতের অন্যথাভাব দেখা যায়। আনন্দ, এভাবে প্রশ্নের সম্মুখীন হলে তুমি এভাবে উত্তর দেবে।’ [পঞ্চম সূত্র]

৬. দ্বিতীয় আনন্দ সূত্র
৩৮. শ্রাবস্তীতে উৎপত্তি :

একপাশে উপবিষ্ট আয়ুষ্মান আনন্দকে ভগবান বললেন :

‘হে আনন্দ, যদি তোমাকে এভাবে প্রশ্ন করা হয়―‘আবুসো আনন্দ, কিরূপে ধর্মগুলোর উৎপত্তি দেখা গিয়েছিল, বিনাশ দেখা গিয়েছিল ও স্থিতের অন্যথাভাব দেখা গিয়েছিল? কিরূপে ধর্মগুলোর উৎপত্তি দেখা যাবে, বিনাশ দেখা যাবে ও স্থিতের অন্যথাভাব দেখা যাবে? কিরূপে ধর্মগুলোর উৎপত্তি দেখা যায়, বিনাশ দেখা যায় ও স্থিতের অন্যথাভাব দেখা যায়? হে আনন্দ, এভাবে প্রশ্নের সম্মুখীন হলে তুমি কিভাবে এর উত্তর প্রদান করবে?’

“ভন্তে, যদি আমাকে এভাবে প্রশ্ন করে―‘আবুসো আনন্দ, কিরূপে ধর্মগুলোর উৎপত্তি দেখা গিয়েছিল, বিনাশ দেখা গিয়েছিল ও স্থিতের অন্যথাভাব দেখা গিয়েছিল? কিরূপে ধর্মগুলোর উৎপত্তি দেখা যাবে, বিনাশ দেখা যাবে ও স্থিতের অন্যথাভাব দেখা যাবে? কিরূপে ধর্মগুলোর উৎপত্তি দেখা যায়, বিনাশ দেখা যায় ও স্থিতের অন্যথাভাব দেখা যায়? ঠিক এভাবে জিজ্ঞাসিত হলে আমি এভাবে উত্তর প্রদান করব―‘আবুসো, যেই রূপ অতীত, নিরুদ্ধ ও পরিবর্তিত―তার উৎপত্তি দেখা গিয়েছিল, বিনাশ দেখা গিয়েছিল ও স্থিতের অন্যথাভাব দেখা গিয়েছিল। যেই বেদনা অতীত, নিরুদ্ধ ও পরিবর্তিত―তার উৎপত্তি দেখা গিয়েছিল, বিনাশ দেখা গিয়েছিল ও স্থিতের অন্যথাভাব দেখা গিয়েছিল। যেই সংজ্ঞা... যেই সংস্কার অতীত, নিরুদ্ধ ও পরিবর্তিত―তার উৎপত্তি দেখা গিয়েছিল, বিনাশ দেখা গিয়েছিল ও স্থিতের অন্যথাভাব দেখা গিয়েছিল। যেই বিজ্ঞান অতীত, নিরুদ্ধ ও পরিবর্তিত―তার উৎপত্তি দেখা গিয়েছিল, বিনাশ দেখা গিয়েছিল ও স্থিতের অন্যথাভাব দেখা গিয়েছিল। আবুসো, এভাবেই এই ধর্মগুলোর উৎপত্তি দেখা গিয়েছিল, বিনাশ দেখা গিয়েছিল ও স্থিতের অন্যথাভাব দেখা গিয়েছিল।’”

‘আবুসো, যেই রূপ অজাত, অপ্রাদুর্ভূত―তার উৎপত্তি দেখা যাবে, বিনাশ দেখা যাবে ও স্থিতের অন্যথাভাব দেখা যাবে। যেই বেদনা অজাত, অপ্রাদুর্ভূত―তার উৎপত্তি দেখা যাবে, বিনাশ দেখা যাবে ও স্থিতের অন্যথাভাব দেখা যাবে। যেই সংজ্ঞা... যেই সংস্কার অজাত, অপ্রাদুর্ভূত―তার উৎপত্তি দেখা যাবে, বিনাশ দেখা যাবে ও স্থিতের অন্যথাভাব দেখা যাবে। যেই বিজ্ঞান অজাত, অপ্রাদুর্ভূত―তার উৎপত্তি দেখা যাবে, বিনাশ দেখা যাবে ও স্থিতের অন্যথাভাব দেখা যাবে। আবুসো, এভাবেই এই ধর্মগুলোর উৎপত্তি দেখা যাবে, বিনাশ দেখা যাবে ও স্থিতের অন্যথাভাব দেখা যাবে।’

‘আবুসো, যেই রূপ জাত, প্রাদুর্ভূত―তার উৎপত্তি দেখা যায়, বিনাশ দেখা যায় ও স্থিতের অন্যথাভাব দেখা যায়। যেই বেদনা অজাত, অপ্রাদুর্ভূত―তার উৎপত্তি দেখা যায়, বিনাশ দেখা যায় ও স্থিতের অন্যথাভাব দেখা যায়। যেই সংজ্ঞা... যেই সংস্কার অজাত, অপ্রাদুর্ভূত―তার উৎপত্তি দেখা যায়, বিনাশ দেখা যায় ও স্থিতের অন্যথাভাব দেখা যায়। যেই বিজ্ঞান অজাত, অপ্রাদুর্ভূত―তার উৎপত্তি দেখা যায়, বিনাশ দেখা যায় ও স্থিতের অন্যথাভাব দেখা যায়। আবুসো, এভাবেই উৎপত্তি দেখা যায়, বিনাশ দেখা যায় ও স্থিতের অন্যথাভাব দেখা যায়। ভন্তে, এভাবে জিজ্ঞাসিত হলে ঠিক এভাবেই আমি উত্তর প্রদান করব।’

‘সাধু সাধু আনন্দ। হে আনন্দ, যেই রূপ অতীত, নিরুদ্ধ ও পরিবর্তিত―তার উৎপত্তি দেখা গিয়েছিল, বিনাশ দেখা গিয়েছিল ও স্থিতের অন্যথাভাব দেখা গিয়েছিল। যেই বেদনা অতীত, নিরুদ্ধ ও পরিবর্তিত―তার উৎপত্তি দেখা গিয়েছিল, বিনাশ দেখা গিয়েছিল ও স্থিতের অন্যথাভাব দেখা গিয়েছিল। যেই সংজ্ঞা... যেই সংস্কার... যেই বিজ্ঞান অতীত, নিরুদ্ধ ও পরিবর্তিত―তার উৎপত্তি দেখা গিয়েছিল, বিনাশ দেখা গিয়েছিল ও স্থিতের অন্যথাভাব দেখা গিয়েছিল। হে আনন্দ, এভাবেই এই ধর্মগুলোর উৎপত্তি দেখা গিয়েছিল, বিনাশ দেখা গিয়েছিল ও স্থিতের অন্যথাভাব দেখা গিয়েছিল।’

‘হে আনন্দ, যেই রূপ অজাত, অপ্রাদুর্ভূত―তার উৎপত্তি দেখা যাবে, বিনাশ দেখা যাবে ও স্থিতের অন্যথাভাব দেখা যাবে। যেই বেদনা... যেই সংজ্ঞা... যেই সংস্কার... যেই বিজ্ঞান অজাত, অপ্রাদুর্ভূত―তার উৎপত্তি দেখা যাবে, বিনাশ দেখা যাবে ও স্থিতের অন্যথাভাব দেখা যাবে। হে আনন্দ, এভাবেই এই ধর্মগুলোর উৎপত্তি দেখা যাবে, বিনাশ দেখা যাবে ও স্থিতের অন্যথাভাব দেখা যাবে।’

‘হে আনন্দ, যেই রূপ জাত, প্রাদুর্ভূত―তার উৎপত্তি দেখা যায়, বিনাশ দেখা যায় ও স্থিতের অন্যথাভাব দেখা যায়। যেই বেদনা... যেই সংজ্ঞা... যেই সংস্কার... যেই বিজ্ঞান অজাত, অপ্রাদুর্ভূত―তার উৎপত্তি দেখা যায়, বিনাশ দেখা যায় ও স্থিতের অন্যথাভাব দেখা যায়। হে আনন্দ, এভাবেই এই ধর্মগুলোর উৎপত্তি দেখা যায়, বিনাশ দেখা যায় ও স্থিতের অন্যথাভাব দেখা যায়। হে আনন্দ, এভাবে জিজ্ঞাসিত হলে ঠিক এভাবেই আমি উত্তর প্রদান করবো।’ [ষষ্ঠ সূত্র]

৭. অনুধর্ম সূত্র
৩৯. শ্রাবস্তীতে উৎপত্তি :

‘হে ভিক্ষুগণ, ধর্মানুধর্ম প্রতিপন্ন [নব লোকোত্তর ধর্মের অনুলোম ধর্ম পূর্বভাগ প্রতিপদ প্রতিপন্নের] ভিক্ষুর এই অনুধর্ম হয়―যিনি রূপের প্রতি নির্বেদবহুল [উৎকণ্ঠাবহুল] হয়ে বিহার [অবস্থান বা বসবাস] করেন, বেদনার প্রতি নির্বেদবহুল হয়ে বিহার করেন, সংজ্ঞার প্রতি নির্বেদবহুল হয়ে বিহার করেন, সংস্কারের প্রতি নির্বেদবহুল হয়ে বিহার করেন, বিজ্ঞানের প্রতি নির্বেদবহুল হয়ে বিহার করেন। যিনি রূপের প্রতি নির্বেদবহুল হয়ে বিহার করেন, বেদনার প্রতি, সংজ্ঞার প্রতি... সংস্কারের প্রতি নির্বেদবহুল হয়ে বিহার করেন, বিজ্ঞানের প্রতি নির্বেদবহুল হয়ে বিহার করেন তিনি [ত্রিবিধ পরিজ্ঞার দ্বারা] রূপকে জানতে পারেন, বেদনাকে... সংজ্ঞাকে... সংস্কারকে... বিজ্ঞানকে জানতে পারেন। তিনি রূপকে জেনে, বেদনাকে... সংজ্ঞাকে... সংস্কারকে... বিজ্ঞানকে জেনে রূপ হতে [মার্গক্ষণে উৎপন্ন প্রহান-পরিজ্ঞার দ্বারা] বিমুক্ত হন, বেদনা হতে বিমুক্ত হন, সংজ্ঞা হতে বিমুক্ত হন, সংস্কার হতে বিমুক্ত হন, বিজ্ঞান হতে বিমুক্ত হন, জন্ম, জরা, মরণ, শোক, পরিদেবন [বিলাপ], দুঃখ, দৌর্মনস্য [মানসিক দুঃখ], উপায়াস হতে বিমুক্ত হন, দুঃখ হতে বিমুক্ত হন বলে আমি বলি।’ [সপ্তম সূত্র]

৮. দ্বিতীয় অনুধর্ম সূত্র
৪০. শ্রাবস্তীতে উৎপত্তি :

‘হে ভিক্ষুগণ, ধর্মানুধর্ম ভিক্ষুর এই অনুধর্ম হয়―যিনি রূপের প্রতি অনিত্যানুদর্শী হয়ে বিহার করেন... দুঃখ হতে বিমুক্ত হন বলে আমি বলি।’ [অষ্টম সূত্র]

৯. তৃতীয় অনুধর্ম সূত্র
৪১. শ্রাবস্তীতে উৎপত্তি :

‘হে ভিক্ষুগণ, ধর্মানুধর্ম প্রতিপন্ন ভিক্ষুর এই অনুধর্ম হয়―যিনি রূপের প্রতি দুঃখানুদর্শী হয়ে বিহার করেন... দুঃখ হতে বিমুক্ত হন বলে আমি বলি।’ [নবম সূত্র]

১০. চতুর্থ অনুধর্ম সূত্র
৪২. শ্রাবস্তীতে উৎপত্তি :

‘হে ভিক্ষুগণ, ধর্মানুধর্ম প্রতিপন্ন ভিক্ষুর এই অনুধর্ম হয়―যিনি রূপের প্রতি অনাত্মানুদর্শী হয়ে বিহার করেন, বেদনার প্রতি... সংজ্ঞার প্রতি... সংস্কারের প্রতি... বিজ্ঞানের প্রতি অনাত্মানুদর্শী হয়ে বিহার করেন। যিনি রূপের প্রতি অনাত্মানুদর্শী হয়ে বিহার করেন, বেদনার প্রতি, সংজ্ঞার প্রতি... সংস্কারের প্রতি... বিজ্ঞানের প্রতি অনাত্মানুদর্শী হয়ে হয়ে বিহার করেন তিনি রূপকে জানতে পারেন, বেদনাকে... সংজ্ঞাকে... সংস্কারকে... বিজ্ঞানকে জানতে পারেন। তিনি রূপকে জেনে, বেদনাকে... সংজ্ঞাকে... সংস্কারকে... বিজ্ঞানকে জেনে রূপ হতে বিমুক্ত হন, বেদনা হতে বিমুক্ত হন, সংজ্ঞা হতে বিমুক্ত হন, সংস্কার হতে বিমুক্ত হন, বিজ্ঞান হতে বিমুক্ত হন, জন্ম, জরা, মরণ, শোক, পরিদেবন, দুঃখ, দৌর্মনস্য, উপায়াস হতে বিমুক্ত হন, দুঃখ হতে বিমুক্ত হন বলে আমি বলি।’ [দশম সূত্র]

তোমাদের নয় বর্গ চতুর্থ সমাপ্ত।

স্মারক-গাথা :

তোমাদের নয় দ্বারা ব্যক্ত দ্বয়, ভিক্ষুর দ্বারা অপর দ্বয়;

আনন্দের দ্বারা দুটি ব্যক্ত, অনুধর্মের দ্বারা দ্বিবিধ দ্বিক উক্ত।


 

৫. আত্মদ্বীপ বর্গ
১. আত্মদ্বীপ সূত্র
৪৩. শ্রাবস্তীতে উৎপত্তি :

‘হে ভিক্ষুগণ, আত্মদ্বীপ, [32]আত্মশরণ ও অনন্যশরণ [স্বাধীন] হয়ে বিহার কর;ধর্মদ্বীপ, ধর্মশরণ ও অনন্যশরণ হয়ে বিহার কর। হে ভিক্ষুগণ, আত্মদ্বীপ, আত্মশরণ, অনন্যশরণ, ধর্মদ্বীপ, ধর্মশরণ ও অনন্যশরণের উৎস বা কারণ (যোনি) খুঁজে দেখা কর্তব্য। শোক, পরিদেবন, দুঃখ, দৌর্মনস্য ও উপায়াসের উৎপত্তি কী ও উৎস কী?’

‘হে ভিক্ষুগণ, শোক, পরিদেবন, দুঃখ, দৌর্মনস্য ও উপায়াসের উৎপত্তি কী ও উৎস কী? এই জগতে অশ্রুতবান পৃথগ্‌জন [সাধারণ লোক] আর্যদের অদর্শনকারী, আর্যধর্মে অজ্ঞ, আর্যধর্মে অবিনীত, সৎপুরুষদের অদর্শনকারী, সৎপুরুষধর্মে অজ্ঞ, সৎপুরুষধর্মে অবিনীত, সে রূপকে আত্মা বলে দর্শন করে, রূপবানকে আত্মা হিসেবে, আত্মার মাঝে রূপকে, অথবা রূপের মাঝে আত্মাকে দর্শন করে। তার সেই রূপ পরিবর্তিত হয়, অন্যরূপ হয়। তাতে তার রূপ পরিবর্তনশীলতা-অন্যথাভাবের দরুন শোক, পরিদেবন, দুঃখ, দৌর্মনস্য ও উপায়াস উৎপন্ন হয়। সে বেদনাকে আত্মা হিসেবে দর্শন করে, বেদনাবানকে আত্মা হিসেবে, আত্মার মাঝে বেদনাকে অথবা বেদনার মাঝে আত্মাকে দর্শন করে। তার সেই বেদনা পরিবর্তিত হয়, অন্যরূপ হয়। তাতে তার বেদনা পরিবর্তনশীলতা-অন্যথাভাবের দরুন শোক, পরিদেবন, দুঃখ, দৌর্মনস্য ও উপায়াস উৎপন্ন হয়। সে সংজ্ঞাকে আত্মা হিসেবে... সংস্কারকে আত্মা হিসেবে... বিজ্ঞানকে আত্মা হিসেবে দর্শন করে, বিজ্ঞানবানকে আত্মা হিসেবে, আত্মার মাঝে বিজ্ঞানকে, অথবা বিজ্ঞানের মাঝে আত্মাকে দর্শন করে। তার সেই বিজ্ঞান পরিবর্তিত হয়, অন্যরূপ হয়। তাতে তার বিজ্ঞান পরিবর্তনশীলতা-অন্যথাভাবের দরুন শোক, পরিদেবন, দুঃখ, দৌর্মনস্য ও উপায়াস উৎপন্ন হয়।’

“হে ভিক্ষুগণ, রূপের অনিত্যতা, পরিবর্তনশীলতা, বিরাগ ও নিরোধকে জেনে, পূর্বেও এই সমস্ত রূপ অনিত্য, দুঃখ, বিপরিণামধর্মী; অনুরূপভাবে সম্যক প্রজ্ঞার দ্বারা যথাভূত দর্শন করলে যেই শোক, পরিদেবন, দুঃখ, দৌর্মনস্য ও উপায়াস সেগুলো প্রহীন হয়। সেসব প্রহীন হলে উৎপীড়িত হয় না, অনুৎপীড়িতের সুখবিহার হয়, সুখবিহারী ভিক্ষুকে ‘তদঙ্গনিবৃত[33]’ বলা হয়। হে ভিক্ষুগণ, বেদনার অনিত্যতা, পরিবর্তনশীলতা, বিরাগ ও নিরোধকে জেনে, পূর্বেও এই সমস্ত বেদনা অনিত্য, দুঃখ, বিপরিণামধর্মী; অনুরূপভাবে সম্যক প্রজ্ঞার দ্বারা যথাভূত দর্শন করলে যেই শোক, পরিদেবন, দুঃখ, দৌর্মনস্য ও উপায়াস সেগুলো প্রহীন হয়। সেসব প্রহীন হলে উৎপীড়িত হয় না, অনুৎপীড়িতের সুখবিহার হয়, সুখবিহারী ভিক্ষুকে ‘তদঙ্গনিবৃত’ বলা হয়। হে ভিক্ষুগণ, সংজ্ঞার অনিত্যতা, পরিবর্তনশীলতা জেনে... হে ভিক্ষুগণ, সংস্কারের অনিত্যতা, পরিবর্তনশীলতা, বিরাগ ও নিরোধকে জেনে, পূর্বেও এই সমস্ত সংস্কার অনিত্য, দুঃখ, বিপরিণামধর্মী; অনুরূপভাবে সম্যক প্রজ্ঞার দ্বারা যথাভূত দর্শন করলে যেই শোক, পরিদেবন, দুঃখ, দৌর্মনস্য ও উপায়াস সেগুলো প্রহীন হয়। সেসব প্রহীন হলে উৎপীড়িত হয় না, অনুৎপীড়িতের সুখবিহার হয়, সুখবিহারী ভিক্ষুকে ‘তদঙ্গনিবৃত’ বলা হয়। হে ভিক্ষুগণ, বিজ্ঞানের অনিত্যতা, পরিবর্তনশীলতা, বিরাগ ও নিরোধকে জেনে, পূর্বেও এই সমস্ত বিজ্ঞান অনিত্য, দুঃখ, বিপরিণামধর্মী; অনুরূপভাবে সম্যক প্রজ্ঞার দ্বারা যথাভূত দর্শন করলে যেই শোক, পরিদেবন, দুঃখ, দৌর্মনস্য ও উপায়াস সেগুলো প্রহীন হয়। সেসব প্রহীন হলে উৎপীড়িত হয় না, অনুৎপীড়িতের সুখবিহার হয়, সুখবিহারী ভিক্ষুকে ‘তদঙ্গনিবৃত’ বলা হয়।” [প্রথম সূত্র]

২. প্রতিপদা সূত্র
৪৪. শ্রাবস্তীতে উৎপত্তি :

“হে ভিক্ষুগণ, আমি তোমাদের সৎকায়-সমুদয়গামী প্রতিপদা [উপায় বা প্রণালি] ও সৎকায়-নিরোধগামী প্রতিপদা দেশনা করব। তা শ্রবণ কর। হে ভিক্ষুগণ, সৎকায়-সমুদয়গামী প্রতিপদা কী? হে ভিক্ষুগণ, এই জগতে অশ্রুতবান পৃথগ্‌জন [সাধারণ লোক] আর্যদের অদর্শনকারী, আর্যধর্মে অজ্ঞ, আর্যধর্মে অবিনীত, সৎপুরুষদের অদর্শনকারী, সৎপুরুষধর্মে অজ্ঞ, সৎপুরুষধর্মে অবিনীত, সে রূপকে আত্মা বলে দর্শন করে, রূপবানকে আত্মা হিসেবে, আত্মার মাঝে রূপকে, অথবা রূপের মাঝে আত্মাকে দর্শন করে। বেদনাকে আত্মা বলে দর্শন করে... সংজ্ঞাকে আত্মা বলে দর্শন করে... সংস্কারকে আত্মা বলে দর্শন করে... বিজ্ঞানকে আত্মা হিসেবে দর্শন করে, বিজ্ঞানবানকে আত্মা হিসেবে, আত্মার মাঝে বিজ্ঞানকে, অথবা বিজ্ঞানের মাঝে আত্মাকে দর্শন করে। হে ভিক্ষুগণ একেই বলা হয় ‘সৎকায়-সমুদয়গামী প্রতিপদা, সৎকায়-সমুদয়গামী প্রতিপদা’। হে ভিক্ষুগণ, একেই বলা হয় ‘দুঃখ-সমুদয়গামী সমনুদর্শন’।[34] এখানে এটিই হলো অর্থ।”

“হে ভিক্ষুগণ, সৎকায়-নিরোধগামী প্রতিপদা কী? হে ভিক্ষুগণ, এই জগতে শ্রুতবান পৃথগ্‌জন [স্রোতাপন্ন] আর্যদের দর্শনকারী, আর্যধর্মে পণ্ডিত, আর্যধর্মে সুবিনীত, সৎপুরুষদের দর্শনকারী, সৎপুরুষধর্মে পণ্ডিত, সৎপুরুষধর্মে সুবিনীত, তিনি রূপকে আত্মা বলে দর্শন করেন না, রূপবানকে আত্মা হিসেবে, আত্মার মাঝে রূপকে, অথবা রূপের মাঝে আত্মাকে দর্শন করেন না। বেদনাকে আত্মা বলে দর্শন করেন না... সংজ্ঞাকে আত্মা বলে দর্শন করেন না... সংস্কারকে আত্মা বলে দর্শন করেন না... বিজ্ঞানকে আত্মা হিসেবে দর্শন করেন না, বিজ্ঞানবানকে আত্মা হিসেবে, আত্মার মাঝে বিজ্ঞানকে, অথবা বিজ্ঞানের মাঝে আত্মাকে দর্শন করেন না। হে ভিক্ষুগণ একেই বলা হয় ‘সৎকায়-নিরোধগামী প্রতিপদা, সৎকায়-নিরোধগামিনী প্রতিপদা’। হে ভিক্ষুগণ, একেই বলা হয় ‘দুঃখ-নিরোধগামিনী সমনুদর্শন’।[35] এখানে এটিই হলো অর্থ।” [দ্বিতীয় সূত্র]

৩. অনিত্য সূত্র
৪৫. শ্রাবস্তীতে উৎপত্তি :

“হে ভিক্ষুগণ, রূপ অনিত্য। যা অনিত্য তা দুঃখ, যা দুঃখ তা অনাত্মা। যা অনাত্মা তা ‘আমার নয়, আমি নই, আমার আত্ম নয়’ এভাবেই ঠিক ঠিকরূপে সম্যক প্রজ্ঞার দ্বারা দর্শন করা উচিত। এভাবে ঠিক ঠিকরূপে সম্যক প্রজ্ঞার দ্বারা দর্শন করলে চিত্ত আসব হতে সম্পূর্ণরূপে নিজেকে বিচ্ছিন্ন করে বিমুক্ত হয়। বেদনা অনিত্য... সংজ্ঞা... সংস্কার... বিজ্ঞান অনিত্য। যা অনিত্য তা দুঃখ, যা দুঃখ তা অনাত্মা। যা অনাত্মা তা ‘আমার নয়, আমি নই, আমার আত্ম নয়’ এভাবেই ঠিক ঠিকরূপে সম্যক প্রজ্ঞার দ্বারা দর্শন করা উচিত। এভাবে ঠিক ঠিকরূপে সম্যক প্রজ্ঞার দ্বারা দর্শন করলে চিত্ত আসব হতে সম্পূর্ণরূপে নিজেকে বিচ্ছিন্ন করে বিমুক্ত হয়।”

“হে ভিক্ষুগণ, রূপধাতুর প্রতি ভিক্ষুর চিত্ত আসব হতে সম্পূর্ণরূপে নিজেকে বিচ্ছিন্ন করে বিমুক্ত হয়। বেদনাধাতুতে... সংজ্ঞাধাতুতে... সংস্কারধাতুতে... হে ভিক্ষুগণ, বিজ্ঞানধাতুতে ভিক্ষুর চিত্ত আসব হতে সম্পূর্ণরূপে নিজেকে বিচ্ছিন্ন করে বিমুক্ত হয়। বিমুক্ত চিত্ত স্থিত, স্থিত চিত্ত সন্তুষ্ট, সন্তুষ্ট চিত্ত উৎপীড়িত হয় না, অনুৎপীড়িত ব্যক্তি প্রত্যক্ষ পরিনির্বাণ লাভ করেন। তিনি প্রকৃষ্টরূপে জানতে পারেন, ‘আমার জন্মবীজ ক্ষীণ হয়েছে, ব্রহ্মচর্য উদ্‌যাপিত হয়েছে, করণীয় কার্য কৃত হয়েছে, এ জীবনে [আসবক্ষয়ের জন্য] অপর কোনো কর্তব্য নেই।[36]’” [তৃতীয় সূত্র]

৪. দ্বিতীয় অনিত্য সূত্র
৪৬. শ্রাবস্তীতে উৎপত্তি :

“হে ভিক্ষুগণ, রূপ অনিত্য। যা অনিত্য তা দুঃখ, যা দুঃখ তা অনাত্মা। যা অনাত্মা তা ‘আমার নয়, আমি নই, আমার আত্ম নয়’ এভাবেই ঠিক ঠিকরূপে সম্যক প্রজ্ঞার দ্বারা দর্শন করা উচিত। বেদনা অনিত্য... সংজ্ঞা... সংস্কার... বিজ্ঞান অনিত্য। যা অনিত্য তা দুঃখ, যা দুঃখ তা অনাত্মা। যা অনাত্মা তা ‘আমার নয়, আমি নই, আমার আত্ম নয়’ এভাবেই ঠিক ঠিকরূপে সম্যক প্রজ্ঞার দ্বারা দর্শন করা উচিত।”

“হে ভিক্ষুগণ, এভাবে ঠিক ঠিকরূপে সম্যক প্রজ্ঞার দ্বারা দর্শনকারীর পূ্‌র্বান্তানুদৃষ্টি লাভ হয় না। পূর্বান্তানুদৃষ্টি বিদ্যমান না থাকলে অপরান্তানুদৃষ্টি লাভ হয় না। অপরান্তানুদৃষ্টি বিদ্যমান না থাকলে দৃঢ়রূপে পরামাস [দৃঢ়ভাবে আঁকড়ে ধরে থাকা] হয় না। দৃঢ়রূপে পরামাস বিদ্যমান না থাকলে রূপের প্রতি... বেদনার প্রতি... সংজ্ঞার প্রতি... সংস্কারের প্রতি... হে ভিক্ষুগণ, বিজ্ঞানের প্রতি ভিক্ষুর চিত্ত আসব হতে সম্পূর্ণরূপে নিজেকে বিচ্ছিন্ন করে বিমুক্ত হয়। বিমুক্ত চিত্ত স্থিত, স্থিত চিত্ত সন্তুষ্ট, সন্তুষ্ট চিত্ত উৎপীড়িত হয় না, অনুৎপীড়িত ব্যক্তি প্রত্যক্ষ পরিনির্বাণ লাভ করেন। তিনি প্রকৃষ্টরূপে জানতে পারেন, ‘আমার জন্মবীজ ক্ষীণ হয়েছে, ব্রহ্মচর্য উদ্‌যাপিত হয়েছে, করণীয় কার্য কৃত হয়েছে, এ জীবনে [আসবক্ষয়ের জন্য] অপর কোনো কর্তব্য নেই।’”[37] [চতুর্থ সূত্র]

৫. সমনুদর্শন সূত্র
৪৭. শ্রাবস্তীতে উৎপত্তি :

‘হে ভিক্ষুগণ, যেকোনো শ্রমণ-ব্রাহ্মণ অনেক প্রকারে আত্মাকে দর্শন করতে গিয়ে দর্শন করে। তারা সমস্ত পঞ্চ উপাদান-স্কন্ধকে দর্শন করে অথবা এগুলোর কোনো একটিকে। কোন পাঁচটি? হে ভিক্ষুগণ, এই জগতে অশ্রুতবান পৃথগ্‌জন [সাধারণ লোক] আর্যদের অদর্শনকারী, আর্যধর্মে অজ্ঞ, আর্যধর্মে অবিনীত, সৎপুরুষদের অদর্শনকারী, সৎপুরুষধর্মে অজ্ঞ, সৎপুরুষধর্মে অবিনীত, সে রূপকে আত্মা বলে দর্শন করে, রূপবানকে আত্মা হিসেবে, আত্মার মাঝে রূপকে, অথবা রূপের মাঝে আত্মাকে দর্শন করে। বেদনাকে আত্মা বলে দর্শন করে... সংজ্ঞাকে আত্মা বলে দর্শন করে... সংস্কারকে আত্মা বলে দর্শন করে... বিজ্ঞানকে আত্মা হিসেবে দর্শন করে, বিজ্ঞানবানকে আত্মা হিসেবে, আত্মার মাঝে বিজ্ঞানকে, অথবা বিজ্ঞানের মাঝে আত্মাকে দর্শন করে।’

“এভাবে দর্শন করার সময় (তার মনে) ‘আমি হই’ এই চিন্তা আসে। হে ভিক্ষুগণ, ‘আমি হই’ এই চিন্তা আসলে পঞ্চ ইন্দ্রিয়ের অবনমন হয়―[যথা:] চক্ষু-ইন্দ্রিয়, শ্রোত্র-ইন্দ্রিয়, ঘ্রাণ-ইন্দ্রিয়, জিহ্বা-ইন্দ্রিয়, কায়-ইন্দ্রিয়। হে ভিক্ষুগণ, মন [কর্মমন] আছে, ধর্মগুলো [আলম্বন] আছে, অবিদ্যাধাতু [জবনক্ষণে অবিদ্যা] আছে। হে ভিক্ষুগণ, অবিদ্যা-সংস্পর্শজের দ্বারা [অবিদ্যাসম্প্রযুক্ত স্পর্শ হতে জাত] অনুভূতির দ্বারা স্পর্শের কারণে অশ্রুতবান পৃথগ্‌জনের [তৃষ্ণা-দৃষ্টি-মান বশে] ‘আমি হই’ এই ধারণা লাভ হয়, [রূপাদি কোনো ধর্মকে গ্রহণ করে আত্মদৃষ্টিবশে] ‘এটি আমি-আমার’ এই ধারণা লাভ হয়, [শাশ্বতদৃষ্টিবশে] ‘আমি হবো’ এই ধারণা লাভ হয়, [উচ্ছেদদৃষ্টিবশে] ‘আমি হবো না’ এই ধারণা লাভ হয়, [আবার শাশ্বতদৃষ্টিবশে] ‘রূপী হবো’ এই ধারণা লাভ হয়, ‘অরূপী হবো’ এই ধারণা লাভ হয়, ‘সংজ্ঞী হবো’ এই ধারণা লাভ হয়, ‘অসংজ্ঞী হবো’ এই ধারণা লাভ হয়, ‘নৈবসংজ্ঞী-নাসংজ্ঞী হবো’ এই ধারণা লাভ হয়।”

‘হে ভিক্ষুগণ, পঞ্চ ইন্দ্রিয় সেখানে সেভাবেই বিদ্যমান থাকে। যখন একজন শ্রুতবান আর্যশ্রাবকের অবিদ্যা প্রহীন হয়, বিদ্যা [অর্হত্ত্বমার্গ] উৎপন্ন হয়। সেই অবিদ্যাবিরাগ হতে বিদ্যা উৎপন্ন হলে ‘আমি হই’ এই ধারণা লাভ হয় না, ‘এটি আমি-আমার’ এই ধারণা লাভ হয় না, ‘আমি হবো’... ‘আমি হবো না’... রূপী... অরূপী... সংজ্ঞী... অসংজ্ঞী... নৈবসংজ্ঞী-নাসংজ্ঞী হবো’ এই ধারণা লাভ হয় না’।” [পঞ্চম সূত্র]

৬. স্কন্ধ সূত্র
৪৮. শ্রাবস্তীতে উৎপত্তি :

‘হে ভিক্ষুগণ, আমি তোমাদের পঞ্চস্কন্ধ ও পঞ্চ উপাদানস্কন্ধ[38] সম্পর্কে দেশনা করব। তা শ্রবণ কর। হে ভিক্ষুগণ, পঞ্চস্কন্ধ কিরূপ? হে ভিক্ষুগণ, যা কিছু রূপ আছে-অতীত-অনাগত-বর্তমান, আধ্যাত্মিক বা বাহ্যিক, স্থূল বা সূক্ষ্ম, হীন বা উত্তম, দূরে বা নিকটের, একেই বলা হয় রূপস্কন্ধ। যা কিছু বেদনা আছে... যা কিছু সংজ্ঞা আছে... যা কিছু সংস্কার আছে-অতীত-অনাগত-বর্তমান, আধ্যাত্মিক বা বাহ্যিক, স্থূল বা সূক্ষ্ম, হীন বা উত্তম, দূরে বা নিকটের, একেই বলা হয় সংস্কারস্কন্ধ। যা কিছু বিজ্ঞান আছে-অতীত-অনাগত-বর্তমান, আধ্যাত্মিক বা বাহ্যিক, স্থূল বা সূক্ষ্ম, হীন বা উত্তম, দূরে বা নিকটের, একেই বলা হয় বিজ্ঞানস্কন্ধ। হে ভিক্ষুগণ, একেই বলা হয় পঞ্চস্কন্ধ।

‘হে ভিক্ষুগণ, পঞ্চ উপাদানস্কন্ধ কিরূপ? হে ভিক্ষুগণ, যা কিছু রূপ আছে-অতীত-অনাগত-বর্তমান... দূরে বা নিকটে, সাসব[39] উপাদানীয় [উপাদানের যোগ্য], একেই বলা হয় রূপ-উপাদানস্কন্ধ। যা কিছু বেদনা আছে... দূরে বা নিকটে, সাসব, উপাদানীয়, একেই বলা হয় বেদনা-উপাদানস্কন্ধ। যা কিছু সংজ্ঞা আছে... দূরে বা নিকটে, সাসব, উপাদানীয়, একেই বলা হয় সংজ্ঞা-উপাদানস্কন্ধ। যা কিছু সংস্কার আছে... দূরে বা নিকটে, সাসব উপাদানীয়, একেই বলা হয় সংস্কার-উপাদানস্কন্ধ। যা কিছু বিজ্ঞান আছে-অতীত-অনাগত-বর্তমান... দূরে বা নিকটে, সাসব, উপাদানীয়, একেই বলা হয় বিজ্ঞান-উপাদানস্কন্ধ। হে ভিক্ষুগণ, একেই বলা হয় পঞ্চ উপাদানস্কন্ধ।” [ষষ্ঠ সূত্র]

৭. সোণ সূত্র
৪৯. আমি এরূপ শুনেছি। একসময় ভগবান রাজগৃহে বিহার করছিলেন বেণুবনে কলন্দকনিবাপে। তখন সোণ নামক গৃহপতিপুত্র যেখানে ভগবান আছেন সেখানে গেলেন... একপাশে আসীন হয়ে সোণ নামক গৃহপতিপুত্রকে ভগবান বললেন :

“হে সোণ, যে-সমস্ত শ্রমণ-ব্রাহ্মণ অনিত্য, দুঃখ পরিবর্তনশীল রূপকে ‘আমি শ্রেষ্ঠ’ এই বলে দর্শন করে, ‘আমি সমান’ এই বলে দর্শন করে, ‘আমি হীন’ এই বলে দর্শন করে; তারা যথাভূত অদর্শনকারী ছাড়া আর কী! অনিত্য, দুঃখ পরিবর্তনশীল বেদনাকে ‘আমি শ্রেষ্ঠ’ এই বলে দর্শন করে, ‘আমি সমান’ এই বলে দর্শন করে, ‘আমি হীন’ এই বলে দর্শন করে; তারা যথাভূত অদর্শনকারী ছাড়া আর কী! অনিত্য সংজ্ঞাকে... অনিত্য, দুঃখ পরিবর্তনশীল সংস্কারকে ‘আমি শ্রেষ্ঠ’ এই বলে দর্শন করে, ‘আমি সমান’ এই বলে দর্শন করে, ‘আমি হীন’ এই বলে দর্শন করে; তারা যথাভূত অদর্শনকারী ছাড়া আর কী! অনিত্য, দুঃখ পরিবর্তনশীল বিজ্ঞানকে ‘আমি শ্রেষ্ঠ’ এই বলে দর্শন করে, ‘আমি সমান’ এই বলে দর্শন করে, ‘আমি হীন’ এই বলে দর্শন করে; তারা যথাভূত অদর্শনকারী ছাড়া আর কী!”

“হে সোণ, যেকোনো শ্রমণ-ব্রাহ্মণ অনিত্য, দুঃখ পরিবর্তনশীল রূপকে ‘আমি শ্রেষ্ঠ’ এই বলে দেখে না, ‘আমি সমান’ এই বলে দেখে না, ‘আমি হীন’ এই বলে দেখে না; তারা যথাভূত অদর্শনকারী ছাড়া আর কী! অনিত্য, দুঃখ পরিবর্তনশীল বেদনাকে... অনিত্য, দুঃখ পরিবর্তনশীল সংজ্ঞাকে... অনিত্য, দুঃখ পরিবর্তনশীল সংস্কারকে... অনিত্য, দুঃখ পরিবর্তনশীল বিজ্ঞানকে ‘আমি শ্রেষ্ঠ’ এই বলে দেখে না, ‘আমি সমান’ এই বলে দেখে না, ‘আমি হীন’ এই বলে দেখে না; তারা যথাভূত অদর্শনকারী ছাড়া আর কী!”

‘হে সোণ, তুমি কী মনে কর, রূপ নিত্য নাকি অনিত্য?’ ‘অনিত্য ভন্তে।’ ‘যা অনিত্য তা দুঃখ নাকি সুখ?’ ‘দুঃখ ভন্তে।’ “যা অনিত্য, দুঃখ ও পরিবর্তনশীল; সেটিকে ‘এটি আমার, এতে আমি, এটি আমার আত্মা’ বলে দর্শন করা উচিত কি?” ‘সত্যিই নয়, ভন্তে।’ ‘বেদনা নিত্য নাকি অনিত্য?’ ‘অনিত্য ভন্তে।’... সংজ্ঞা... সংস্কার... বিজ্ঞান নিত্য নাকি অনিত্য?’ ‘অনিত্য ভন্তে।’ ‘যা অনিত্য তা দুঃখ নাকি সুখ?’ ‘দুঃখ ভন্তে।’ “যা অনিত্য, দুঃখ ও পরিবর্তনশীল; সেটিকে ‘এটি আমার, এতে আমি, এটি আমার আত্মা’ বলে দর্শন করা উচিত কি?” ‘সত্যিই নয়, ভন্তে।’

“হে সোণ, যা কিছু রূপ আছে-অতীত-অনাগত-বর্তমান, আধ্যাত্মিক বা বাহ্যিক, স্থূল বা সূক্ষ্ম, হীন বা উত্তম, দূরে বা নিকটের যাবতীয় রূপ সম্পর্কে ‘তা আমার নয়, আমি তাতে [অবস্থিত] নই, তা আমার আত্মা নয়’ এভাবে বিষয়টি যথাযথভাবে সম্যক প্রজ্ঞার দ্বারা দর্শন করা উচিত।”

“হে সোণ, এভাবে দর্শন করে শ্রুতবান আর্যশ্রাবক রূপের প্রতি নির্বেদপ্রাপ্ত হন, বেদনার প্রতি প্রতি নির্বেদপ্রাপ্ত হন, সংজ্ঞার প্রতি নির্বেদপ্রাপ্ত হন, সংস্কারের প্রতি নির্বেদপ্রাপ্ত হন, বিজ্ঞানের প্রতি নির্বেদপ্রাপ্ত হন। নিবের্দ হতে বিরাগ হন, বিরাগ হতে বিমুক্ত হন। বিমুক্তি হতে আমি বিমুক্ত হয়েছি বলে জ্ঞান হয়। তিনি প্রকৃষ্টরূপে জানতে পারেন, ‘আমার জন্মবীজ ক্ষীণ হয়েছে, ব্রহ্মচর্য জীবন উদ্‌যাপিত হয়েছে, করণীয় কার্য কৃত হয়েছে, এ জীবনে [আসবক্ষয়ের জন্য] অন্য কোনো করণীয় নেই।’” [সপ্তম সূত্র]

৮. দ্বিতীয় সোণ সূত্র
৫০. আমি এরূপ শুনেছি। একসময় ভগবান রাজগৃহে বিহার করছিলেন বেণুবনে কলন্দকনিবাপে। তখন সোণ নামক গৃহপতিপুত্র যেখানে ভগবান আছেন সেখানে গেলেন। গিয়ে ভগবানকে অভিবাদন করে একপাশে আসীন হলেন। একপাশে আসীন হয়ে সোণ নামক গৃহপতিপুত্রকে ভগবান বললেন :

“হে সোণ, যে-সমস্ত শ্রমণ-ব্রাহ্মণ রূপকে জানে না, রূপ-সমুদয়কে জানে না, রূপ-নিরোধকে জানে না, রূপ-নিরোধগামী প্রতিপদাকে জানে না। বেদনাকে জানে না, বেদনা-সমুদয়কে জানে না, বেদনা-নিরোধকে জানে না, বেদনা-নিরোধগামী প্রতিপদাকে জানে না। সংজ্ঞাকে জানে না... সংস্কারকে জানে না... বিজ্ঞানকে জানে না, বিজ্ঞান-সমুদয়কে জানে না, বিজ্ঞান-নিরোধকে জানে না, বিজ্ঞান-নিরোধগামী প্রতিপদাকে জানে না। হে সোণ, সেই শ্রমণ-ব্রাহ্মণ শ্রমণের মধ্যে শ্রমণরূপে গণ্য হয় না, ব্রাহ্মণের মধ্যে ব্রাহ্মণরূপে গণ্য হয় না। সেই আয়ুষ্মানগণ শ্রমণের অর্থ বা ব্রাহ্মণের অর্থ ইহজীবনেই স্বয়ং অভিজ্ঞার দ্বারা সাক্ষাৎ করে, অর্জন করে অবস্থান করে না।”

“হে সোণ, যে-সমস্ত শ্রমণ-ব্রাহ্মণ রূপকে জানেন, রূপ-সমুদয়কে জানেন, রূপ-নিরোধকে জানেন, রূপ-নিরোধগামী প্রতিপদাকে জানেন। বেদনাকে জানেন... সংজ্ঞাকে জানেন... সংস্কারকে জানেন... বিজ্ঞানকে জানেন, বিজ্ঞান-সমুদয়কে জানেন, বিজ্ঞান-নিরোধকে জানেন, বিজ্ঞান-নিরোধগামী প্রতিপদাকে জানেন। হে সোণ, সেই শ্রমণ-ব্রাহ্মণ শ্রমণের মধ্যে শ্রমণরূপে গণ্য হন, ব্রাহ্মণের মধ্যে ব্রাহ্মণরূপে গণ্য হন। সেই আয়ুষ্মানগণ শ্রমণের অর্থ বা ব্রাহ্মণের অর্থ ইহজীবনেরই স্বয়ং অভিজ্ঞার দ্বারা সাক্ষাৎ করে, অর্জন করে অবস্থান করেন।” [অষ্টম সূত্র]

৯. নন্দীক্ষয় সূত্র
৫১. শ্রাবস্তীতে উৎপত্তি :

“হে ভিক্ষুগণ, এখানে ভিক্ষু অনিত্য এই রূপকে অনিত্য বলে দর্শন করেন। তখন তিনি হন সম্যক দৃষ্টি। সম্যক দর্শনের কারণে তিনি নির্বেদপ্রাপ্ত হন। নন্দীরাগক্ষয়ে রাগক্ষয় হয়, রাগক্ষয়ে নন্দীরাগক্ষয় হয়[40]। নন্দীরাগক্ষয়ে বিমুক্ত চিত্তকে সুবিমুক্ত বলা হয়। হে ভিক্ষুগণ, এখানে ভিক্ষু অনিত্য এই বেদনাকে অনিত্য বলে দর্শন করেন। তখন তিনি হন সম্যক দৃষ্টি। সম্যক দর্শনের কারণে তিনি নির্বেদপ্রাপ্ত হন। নন্দীরাগক্ষয়ে রাগক্ষয় হয়, রাগক্ষয়ে নন্দীরাগক্ষয় হয়। নন্দীরাগক্ষয়ে বিমুক্ত চিত্তকে সুবিমুক্ত বলা হয়। হে ভিক্ষুগণ, এখানে ভিক্ষু অনিত্য এই সংজ্ঞাকে অনিত্য বলে দর্শন করেন... হে ভিক্ষুগণ, এখানে ভিক্ষু অনিত্য এই সংস্কারকে অনিত্য বলে দর্শন করেন... হে ভিক্ষুগণ, এখানে ভিক্ষু অনিত্য এই বিজ্ঞানকে অনিত্য বলে দর্শন করেন। তখন তিনি হন সম্যক দৃষ্টি। সম্যক দর্শনের কারণে তিনি নির্বেদপ্রাপ্ত হন। নন্দীরাগক্ষয়ে রাগক্ষয় হয়, রাগক্ষয়ে নন্দীরাগক্ষয় হয়। নন্দীরাগক্ষয়ে বিমুক্ত চিত্তকে সুবিমুক্ত বলা হয়।” [নবম সূত্র]

১০. দ্বিতীয় নন্দীক্ষয় সূত্র
৫২. শ্রাবস্তীতে উৎপত্তি :

‘হে ভিক্ষুগণ, রূপকে স্মৃতিসহকারে দর্শন কর এবং রূপের অনিত্যতা যথার্থরূপে অবলোকন কর। হে ভিক্ষুগণ, ভিক্ষু রূপকে স্মৃতিসহকারে দর্শন করলে এবং রূপের অনিত্যতা যথার্থরূপে অবলোকন করলে রূপের প্রতি নির্বেদপ্রাপ্ত হন। নন্দীরাগক্ষয়ে রাগক্ষয় হয়, রাগক্ষয়ে নন্দীরাগক্ষয় হয়। নন্দীরাগক্ষয়ে বিমুক্ত চিত্তকে সুবিমুক্ত বলা হয়। হে ভিক্ষুগণ, বেদনাকে স্মৃতিসহকারে দর্শন কর এবং বেদনার অনিত্যতা যথার্থরূপে অবলোকন কর। হে ভিক্ষুগণ, ভিক্ষু বেদনাকে স্মৃতিসহকারে দর্শন করলে এবং বেদনার অনিত্যতা যথার্থরূপে অবলোকন করলে বেদনার প্রতি নির্বেদপ্রাপ্ত হন। নন্দীরাগক্ষয়ে রাগক্ষয় হয়, রাগক্ষয়ে নন্দীরাগক্ষয় হয়। নন্দীরাগক্ষয়ে বিমুক্ত চিত্তকে সুবিমুক্ত বলা হয়। হে ভিক্ষুগণ, সংজ্ঞাকে... হে ভিক্ষুগণ, সংস্কারকে স্মৃতিসহকারে দর্শন কর এবং সংস্কারের অনিত্যতা যথার্থরূপে অবলোকন কর। হে ভিক্ষুগণ, ভিক্ষু সংস্কারকে স্মৃতিসহকারে দর্শন করলে এবং সংস্কারের অনিত্যতা যথার্থরূপে অবলোকন করলে সংস্কারের প্রতি নির্বেদপ্রাপ্ত হন। নন্দীরাগক্ষয়ে রাগক্ষয় হয়, রাগক্ষয়ে নন্দীরাগক্ষয় হয়। নন্দীরাগক্ষয়ে বিমুক্ত চিত্তকে সুবিমুক্ত বলা হয়। হে ভিক্ষুগণ, বিজ্ঞানকে স্মৃতিসহকারে দর্শন কর এবং বিজ্ঞানের অনিত্যতা যথার্থরূপে অবলোকন কর। ‘হে ভিক্ষুগণ, ভিক্ষু বিজ্ঞানকে স্মৃতিসহকারে দর্শন করলে এবং বিজ্ঞানের অনিত্যতা যথার্থরূপে অবলোকন করলে বিজ্ঞানের প্রতি নির্বেদপ্রাপ্ত হন। নন্দীরাগক্ষয়ে রাগক্ষয় হয়, রাগক্ষয়ে নন্দীরাগক্ষয় হয়। নন্দীরাগক্ষয়ে বিমুক্ত চিত্তকে সুবিমুক্ত বলা হয়।’ [দশম সূত্র]

আত্মদ্বীপ বর্গ পঞ্চম সমাপ্ত।

স্মারক-গাথা :

আত্মদ্বীপ, প্রতিপদা এবং দুটি হলো অনিত্যতা;

সমনুদর্শন, স্কন্ধ, দুটি সোণ এবং দুটি হলো নন্দীক্ষয়ের দ্বারা।

মূল পঞ্চাশ সমাপ্ত।

সেই মূল পঞ্চাশের বর্গসূচি―

নকুলপিতা, অনিত্য, ভার ও তোমাদের নয়;

আত্মদ্বীপের দ্বারা পঞ্চাশ প্রথম সে-কারণে বলা হয়।


 

৬. উপয় (আসক্তি) বর্গ
১. উপয় (আসক্তি) সূত্র
৫৩. শ্রাবস্তীতে উৎপত্তি :

“হে ভিক্ষুগণ, আসক্তি (উপয়) হলো অবিমুক্তি, অনাসক্তি হলো বিমুক্তি। হে ভিক্ষুগণ, রূপাসক্তি বিজ্ঞান [কর্মবিজ্ঞান] স্থিত স্থানে স্থিত হলে, রূপালম্বন রূপপ্রতিষ্ঠিত ইন্দ্রিয়াসক্তি বৃদ্ধি, অভিবৃদ্ধি ও বিপুলতা লাভ হয়। বেদনাসক্তি... সংজ্ঞাসক্তি... সংস্কারাসক্তি বিজ্ঞান [কর্মবিজ্ঞান] স্থিত স্থানেস্থিত হলে, সংস্কারালম্বন সংস্কারপ্রতিষ্ঠিত ইন্দ্রিয়াসক্তি বৃদ্ধি, অভিবৃদ্ধি ও বিপুলতা লাভ হয়।”

“হে ভিক্ষুগণ, যে এরূপ বলে : ‘আমি রূপ, বেদনা, সংজ্ঞা ও সংস্কার ছাড়াই বিজ্ঞানের আগমন, গমন, চ্যুতি, উৎপত্তি, বৃদ্ধি, অভিবৃদ্ধি ও বিপুলতা প্রজ্ঞাপিত করব’, এটা অসম্ভব।”

‘হে ভিক্ষুগণ, রূপধাতুর প্রতি যদি ভিক্ষুর রাগ প্রহীন হয়। রাগ (লোভ) প্রহীন হলে ছিন্নালম্বন[41] [কর্ম] বিজ্ঞানের প্রতিষ্ঠা হয় না। হে ভিক্ষুগণ, বেদনাধাতুর প্রতি যদি... হে ভিক্ষুগণ, সংজ্ঞাধাতুর প্রতি যদি... হে ভিক্ষুগণ, সংস্কারধাতুর প্রতি যদি... হে ভিক্ষুগণ, বিজ্ঞানধাতুর প্রতি যদি ভিক্ষুর রাগ প্রহীন হয়। রাগ প্রহীন হলে ছিন্নালম্বন [কর্ম] বিজ্ঞানের প্রতিষ্ঠা হয় না। তদ-অপ্রতিষ্ঠিত বিজ্ঞান বর্ধিত না হলে অপ্রতিসন্ধিক হয়ে বিমুক্ত হন। বিমুক্ত চিত্ত স্থিত হয়, স্থিত চিত্ত সন্তুষ্ট হয়, সন্তুষ্ট চিত্ত উৎপীড়িত হয় না, অনুৎপীড়িত ব্যক্তি প্রত্যক্ষ পরিনির্বাণ লাভ করেন। তিনি প্রকৃষ্টরূপে জানতে পারেন, ‘জন্ম আমার ক্ষীণ হয়েছে, ব্রহ্মচর্য উদ্‌যাপিত হয়েছে, যা করণীয় তা করা হয়েছে, এ জীবনে [আসবক্ষয়ের জন্য] অপর কোনো কর্তব্য নেই’।” [প্রথম সূত্র]

২. বীজ সূত্র
৫৪. শ্রাবস্তীতে উৎপত্তি :

‘হে ভিক্ষুগণ, এই পাঁচ প্রকার হলো বীজের জাত। এই পাঁচ প্রকার কী কী? মূলবীজ [হলুদ, আদা], স্কন্ধবীজ [অশ্বত্থ, নিগ্রোধ], আগাবীজ [গুল্মজাতীয় বৃক্ষ, শ্বেততুলসী], গ্রন্থিবীজ [ইক্ষু, বাঁশ, খাগড়া], বীজবীজ [শালী-মুগ-মাষাদি] এই হলো পঞ্চম। হে ভিক্ষুগণ, মনে কর, এই পাঁচ প্রকার বীজের জাত হয় অখণ্ড, তাজা, বাতাস ও উষ্ণতায় দোষযুক্ত নয়, সারযুক্ত, উত্তমরূপে সংরক্ষিত কিন্তু এখানে মাটি ও জলের বিদ্যমানতা নেই। হে ভিক্ষুগণ, এতে পাঁচ প্রকার বীজের জাত বৃদ্ধি, অভিবৃদ্ধি ও বিপুলতা লাভ করতে সক্ষম হবে কি? ‘না, ভন্তে।’ ‘হে ভিক্ষুগণ, মনে কর, এই পাঁচ প্রকার বীজের জাত হয় অখণ্ড... উত্তমরূপে সংরক্ষিত কিন্তু এখানে মাটি ও জলের বিদ্যমানতা আছে। হে ভিক্ষুগণ, এতে পাঁচ প্রকার বীজের জাত বৃদ্ধি, অভিবৃদ্ধি ও বিপুলতা লাভ করতে সক্ষম হবে কি?’ ‘হাঁ, ভন্তে।’ ‘হে ভিক্ষুগণ, এখানে যেমন পৃথিবীধাতু, অনুরূপভাবে চারি বিজ্ঞানস্থিতি দ্রষ্টব্য। হে ভিক্ষুগণ, এখানে যেমন আপধাতু, অনুরূপভাবে নন্দীরাগ দ্রষ্টব্য। হে ভিক্ষুগণ, এখানে যেমন পাঁচ প্রকার বীজের জাত, অনুরূপভাবে স-আহার [স-প্রত্যয় কর্মবিজ্ঞান] দ্রষ্টব্য।”

“হে ভিক্ষুগণ, রূপাসক্তি বিজ্ঞান [কর্মবিজ্ঞান] দাঁড়িয়ে থাকলে দাঁড়ায়, রূপালম্বন রূপপ্রতিষ্ঠিত ইন্দ্রিয়াসক্তি বৃদ্ধি, অভিবৃদ্ধি ও বিপুলতা লাভ করে। বেদনাসক্তি... সংজ্ঞাসক্তি... সংস্কারাসক্তি বিজ্ঞান [কর্মবিজ্ঞান] দাঁড়িয়ে থাকলে দাঁড়ায়, সংস্কারালম্বন সংস্কারপ্রতিষ্ঠিত ইন্দ্রিয়াসক্তি বৃদ্ধি, অভিবৃদ্ধি ও বিপুলতা লাভ করে।”

“হে ভিক্ষুগণ, যে এরূপ বলে : ‘আমি রূপ, বেদনা, সংজ্ঞা ও সংস্কার ছাড়াই বিজ্ঞানের আগমন, গমন, চ্যুতি, উৎপত্তি, বৃদ্ধি, অভিবৃদ্ধি ও বিপুলতা প্রজ্ঞাপন করব।’ কিন্তু এমন কখনো হতে পারে না।”

‘হে ভিক্ষুগণ, রূপধাতুর প্রতি যদি ভিক্ষুর রাগ প্রহীন হয়। রাগ প্রহীন হলে ছিন্নালম্বন [কর্ম] বিজ্ঞানের প্রতিষ্ঠা হয় না। হে ভিক্ষুগণ, বেদনাধাতুর প্রতি যদি... হে ভিক্ষুগণ, সংজ্ঞাধাতুর প্রতি যদি... হে ভিক্ষুগণ, সংস্কারধাতুর প্রতি যদি... হে ভিক্ষুগণ, বিজ্ঞানধাতুর প্রতি যদি ভিক্ষুর রাগ প্রহীন হয়। রাগ প্রহীন হলে ছিন্নালম্বন [কর্ম] বিজ্ঞানের প্রতিষ্ঠা হয় না। তদ-অপ্রতিষ্ঠিত বিজ্ঞান বর্ধিত না করে অপ্রতিসন্ধিক হয়ে বিমুক্ত হন। বিমুক্ত চিত্ত স্থিত হয়, স্থিত চিত্ত সন্তুষ্ট হয়, সন্তুষ্ট চিত্ত উৎপীড়িত হয় না, অনুৎপীড়িত ব্যক্তি প্রত্যক্ষ পরিনির্বাণ লাভ করেন। তিনি প্রকৃষ্টরূপে জানতে পারেন, ‘জন্ম আমার ক্ষীণ হয়েছে, ব্রহ্মচর্য উদ্‌যাপিত হয়েছে, যা করণীয় তা করা হয়েছে, এ জীবনে [আসবক্ষয়ের জন্য] অপর কোনো কর্তব্য নেই’।” [দ্বিতীয় সূত্র]

৩. উদান সূত্র
৫৫. শ্রাবস্তীতে উৎপত্তি :

তথায় ভগবান এই উদান ভাষণ করলেন[42] :

“‘আমি বিদ্যমান না থাকলে, আমারও নাই, আমি যদি না থাকি, তাহলে ভবিষ্যতেও আমার থাকবে না’ এভাবে প্রতিষ্ঠিত ভিক্ষু অধোভাগীয়-সংযোজন[43] ছিন্ন করতে সক্ষম হন?” ভগবান কর্তৃক এরূপ উক্ত হলে, কোনো এক ভিক্ষু ভগবানকে বললেন, “ভন্তে, কিন্তু কিভাবে ‘আমি বিদ্যমান না থাকলে, আমারও নাই, আমি যদি না থাকি, তাহলে ভবিষ্যতেও আমার থাকবে না’ এভাবে প্রতিষ্ঠিত ভিক্ষু অধোভাগীয়-সংযোজন ছিন্ন করতে সক্ষম হন?”

“হে ভিক্ষু, এই জগতে অশ্রুতবান পৃথগ্‌জন [সাধারণ লোক] আর্যদের অদর্শনকারী, আর্যধর্মে [সতিপট্‌ঠানাদিতে] অজ্ঞ, আর্যধর্মে অবিনীত, সৎপুরুষদের অদর্শনকারী, সৎপুরুষধর্মে অজ্ঞ, সৎপুরুষধর্মে অবিনীত, সে রূপকে আত্মা হিসেবে দর্শন করে, রূপবানকে আত্মা হিসেবে দর্শন করে, আত্মার মাঝে রূপকে অথবা রূপের মাঝে আত্মাকে দর্শন করে। বেদনাকে আত্মা হিসেবে দর্শন করে... সংজ্ঞাকে আত্মা হিসেবে দর্শন করে... সংস্কারকে আত্মা হিসেবে দর্শন করে... বিজ্ঞানকে আত্মা হিসেবে দর্শন করে, বিজ্ঞানবানকে আত্মা হিসেবে দর্শন করে, আত্মার মাঝে বিজ্ঞানকে অথবা বিজ্ঞানের মাঝে আত্মাকে দর্শন করে।”

“সে অনিত্য রূপকে ‘অনিত্য রূপ’ বলে যথাভূত জানে না। অনিত্য বেদনাকে ‘অনিত্য বেদনা’ বলে যথাভূত জানে না। অনিত্য সংজ্ঞাকে ‘অনিত্য সংজ্ঞা’ বলে যথাভূত জানে না। অনিত্য সংস্কারকে ‘অনিত্য সংস্কার’ বলে যথাভূত জানে না। অনিত্য বিজ্ঞানকে ‘অনিত্য বিজ্ঞান’ বলে যথাভূত জানে না।”

“দুঃখ রূপকে ‘দুঃখ রূপ’ বলে যথাভূত জানে না। দুঃখ বেদনাকে... দুঃখ সংজ্ঞাকে... দুঃখ সংস্কারকে... দুঃখ বিজ্ঞানকে ‘দুঃখ বিজ্ঞান’ বলে যথাভূত জানে না।”

“অনাত্মা রূপকে ‘অনাত্মা রূপ’ বলে যথাভূত জানে না। অনাত্মা বেদনাকে ‘অনাত্মা বেদনা’ বলে যথাভূত জানে না। অনাত্মা সংজ্ঞাকে ‘অনাত্মা সংজ্ঞা’ বলে যথাভূত জানে না। অনাত্মা সংস্কারকে ‘অনাত্মা সংস্কার’ বলে যথাভূত জানে না। অনাত্মা বিজ্ঞানকে ‘অনাত্মা বিজ্ঞান’ বলে যথাভূত জানে না।”

“সৃষ্ট [সংস্কৃত] রূপকে ‘সৃষ্ট রূপ’ বলে যথাভূত জানে না। সৃষ্ট বেদনাকে... সৃষ্ট সংজ্ঞাকে... সৃষ্ট সংস্কারকে... সৃষ্ট বিজ্ঞানকে ‘সৃষ্ট বিজ্ঞান’ বলে যথাভূত জানে না। রূপ যে ধ্বংস হবে এটি যথাভূত জানে না। বেদনা যে ধ্বংস হবে... সংজ্ঞা যে ধ্বংস হবে... সংস্কার যে ধ্বংস হবে... বিজ্ঞান যে ধ্বংস হবে এটি যথাভূত জানে না।”

“হে ভিক্ষু, এই জগতে শ্রুতবান আর্যশ্রাবক আর্যদের দর্শনকারী, আর্যধর্মে বিজ্ঞ, আর্যধর্মে সুবিনীত, সৎপুরুষদের দর্শনকারী, সৎপুরুষধর্মে বিজ্ঞ, সৎপুরুষধর্মে সুবিনীত, তিনি রূপকে আত্মা হিসেবে দেখেন না... বেদনাকে আত্মা হিসেবে দেখেন না... সংজ্ঞাকে আত্মা হিসেবে দেখেন না... সংস্কারকে আত্মা হিসেবে দেখেন না... বিজ্ঞানকে আত্মা হিসেবে দেখেন না।”

“তিনি অনিত্য রূপকে ‘অনিত্য রূপ’ বলে যথাভূত জানেন। অনিত্য বেদনাকে... অনিত্য সংজ্ঞাকে... অনিত্য সংস্কারকে... অনিত্য বিজ্ঞানকে ‘অনিত্য বিজ্ঞান’ বলে যথাভূত জানেন। দুঃখ রূপকে ‘দুঃখ রূপ’ বলে যথাভূত জানেন। দুঃখ বেদনাকে... দুঃখ সংজ্ঞাকে... দুঃখ সংস্কারকে... দুঃখ বিজ্ঞানকে ‘দুঃখ বিজ্ঞান’ বলে যথাভূত জানেন। অনাত্মা রূপকে ‘অনাত্মা রূপ’ বলে যথাভূত জানেন। অনাত্মা বেদনাকে... অনাত্মা সংজ্ঞাকে... অনাত্মা সংস্কারকে... অনাত্মা বিজ্ঞানকে ‘অনাত্মা বিজ্ঞান’ বলে যথাভূত জানে। সৃষ্ট [সংস্কৃত] রূপকে ‘সৃষ্ট রূপ’ বলে যথাভূত জানেন। সৃষ্ট বেদনাকে... সৃষ্ট সংজ্ঞাকে... সৃষ্ট সংস্কারকে... সৃষ্ট বিজ্ঞানকে ‘সৃষ্ট বিজ্ঞান’ বলে যথাভূত জানেন। রূপ যে ধ্বংস হবে এটি যথাভূত জানেন। বেদনা যে ধ্বংস হবে... সংজ্ঞা যে ধ্বংস হবে... সংস্কার যে ধ্বংস হবে... বিজ্ঞান যে ধ্বংস হবে এটি যথাভূত জানেন।”

“সেটিই রূপের অনস্তিত্ব, বেদনার অনস্তিত্ব, সংজ্ঞার অনস্তিত্ব, সংস্কারের অনস্তিত্ব, বিজ্ঞানের অনস্তিত্ব, এভাবেই হে ভিক্ষু, ‘আমি বিদ্যমান না থাকলে, আমারও নাই, আমি যদি না থাকি, তাহলে ভবিষ্যতেও আমার থাকবে না’ এভাবে প্রতিষ্ঠিত ভিক্ষু অধোভাগীয়-সংযোজন ছিন্ন করতে সক্ষম হন।” ‘ভন্তে এভাবেই প্রতিষ্ঠিত ভিক্ষু অধোভাগীয়-সংযোজন ছিন্ন করতে সক্ষম হন।’

‘ভন্তে, কিভাবে জ্ঞাত হলে ও কিভাবে দর্শন করলে অনন্তর আসবগুলো ক্ষয় হয়?’ “হে ভিক্ষু, এখানে অশ্রুতবান পৃথগ্‌জন নির্ভয় স্থানেভীত-ত্রাসিত হন। হে ভিক্ষু, অশ্রুতবান পৃথগ্‌জনের এই ত্রাস বা ভয় থাকে―‘আমি বিদ্যমান না থাকলে, আমারও নাই, আমি যদি না থাকি, তাহলে ভবিষ্যতেও আমার থাকবে না।’”

“হে ভিক্ষু, এখানে শ্রুতবান আর্যশ্রাবক নির্ভয় স্থানেভীত-ত্রাসিত হন না। হে ভিক্ষু, শ্রুতবান আর্যশ্রাবকের এই ত্রাস বা ভয় থাকে না―‘আমি বিদ্যমান না থাকলে, আমারও নাই, আমি যদি না থাকি, তাহলে ভবিষ্যতেও আমার থাকবে না।’” “হে ভিক্ষুগণ, রূপাসক্তি বিজ্ঞান [কর্মবিজ্ঞান] স্থিত স্থানেস্থিত হলে, রূপালম্বন রূপপ্রতিষ্ঠিত ইন্দ্রিয়াসক্তি বৃদ্ধি, অভিবৃদ্ধি ও বিপুলতা লাভ করে। বেদনাসক্তি... সংজ্ঞাসক্তি... সংস্কারাসক্তি বিজ্ঞান [কর্মবিজ্ঞান]স্থিত স্থানেস্থিত হলে, সংস্কারালম্বন সংস্কারপ্রতিষ্ঠিত ইন্দ্রিয়াসক্তি বৃদ্ধি, অভিবৃদ্ধি ও বিপুলতা লাভ করে।”

“যে ভিক্ষু এরূপ বলে : ‘আমি রূপ, বেদনা, সংজ্ঞা ও সংস্কার ছাড়াই বিজ্ঞানের আগমন, গমন, চ্যুতি, উৎপত্তি, বৃদ্ধি, অভিবৃদ্ধি ও বিপুলতা প্রজ্ঞাপন করব’ এটা অসম্ভব।”

‘হে ভিক্ষুগণ, রূপধাতুর প্রতি যদি ভিক্ষুর রাগ প্রহীন হয়। রাগ প্রহীন হলে ছিন্নালম্বন [কর্ম] বিজ্ঞানের প্রতিষ্ঠা হয় না। হে ভিক্ষুগণ, বেদনাধাতুর প্রতি যদি... হে ভিক্ষুগণ, সংজ্ঞাধাতুর প্রতি যদি... হে ভিক্ষুগণ, সংস্কারধাতুর প্রতি যদি... হে ভিক্ষুগণ, বিজ্ঞানধাতুর প্রতি যদি ভিক্ষুর রাগ প্রহীন হয়। রাগ প্রহীন হলে ছিন্নালম্বন [কর্ম] বিজ্ঞানের প্রতিষ্ঠা হয় না। তদ-অপ্রতিষ্ঠিত বিজ্ঞান বর্ধিত না হলে অপ্রতিসন্ধিক হয়ে বিমুক্ত হন। বিমুক্ত চিত্ত স্থিত হয়, স্থিত চিত্ত সন্তুষ্ট হয়, সন্তুষ্ট চিত্ত উৎপীড়িত হয় না, অনুৎপীড়িত ব্যক্তি প্রত্যক্ষ পরিনির্বাণ লাভ করেন। তিনি সম্যকরূপে জানতে পারেন, ‘আমার জন্মবীজ ক্ষীণ হয়েছে, ব্রহ্মচর্য উদ্‌যাপিত হয়েছে, করণীয় কৃত হয়েছে, এ জীবনে [আসবক্ষয়ের জন্য] অপর কোনো কর্তব্য নেই’। হে ভিক্ষু, ঠিক এভাবে জ্ঞাত হলে ও এভাবে দর্শন করলে অনন্তর আসবগুলো ক্ষয় হয়।” [তৃতীয় সূত্র]

৪. উপাদান গুচ্ছ (পরিপবত্ত) সূত্র
৫৬. শ্রাবস্তীতে উৎপত্তি :

‘হে ভিক্ষুগণ, এই হলো পঞ্চ উপাদানস্কন্ধ। এই পঞ্চ কিরূপ? রূপ-উপাদানস্কন্ধ, বেদনা-উপাদানস্কন্ধ, সংজ্ঞা-উপাদানস্কন্ধ, সংস্কার-উপদানস্কন্ধ, বিজ্ঞান-উপাদানস্কন্ধ। হে ভিক্ষুগণ, যতদিন পর্যন্ত আমি এই পঞ্চ উপাদানস্কন্ধ ও চারি গুচ্ছকে যথাভূত জানতে সক্ষম হইনি; ততদিন পর্যন্ত দেবলোকসহ মারলোকে, ব্রহ্মলোকে শ্রমণ-ব্রাহ্মণ, দেব-মনুষ্যদের নিকট অনুত্তর সম্যকসম্বোধিতে অভিসম্বুদ্ধত্ব লাভ করেছি বলে প্রকাশ করিনি। হে ভিক্ষুগণ, যখন আমি এই পঞ্চ উপাদানস্কন্ধ ও চারি গুচ্ছকে যথাভূত জানতে সক্ষম হয়েছি; তখনই দেবলোকে, মনুষ্যলোকে, ব্রহ্মলোকে শ্রমণ-ব্রাহ্মণ, দেব-মনুষ্যদের নিকট অনুত্তর সম্যকসম্বোধিতে অভিসম্বুদ্ধত্ব লাভ করেছি বলে প্রকাশ করেছি।’

‘চারি গুচ্ছ কিরূপ? রূপকে জানতে পেরেছি, রূপের উৎপত্তিকে জানতে পেরেছি, রূপের নিরোধকে জানতে পেরেছি, রূপের নিরোধগামী প্রতিপদাকে জানতে পেরেছি। বেদনা... সংজ্ঞা... সংস্কার... বিজ্ঞানকে জানতে পেরেছি, বিজ্ঞানের উৎপত্তিকে জানতে পেরেছি, বিজ্ঞানের নিরোধকে জানতে পেরেছি, বিজ্ঞানের নিরোধগামী প্রতিপদাকে জানতে পেরেছি।’

‘হে ভিক্ষুগণ, রূপ কিরূপ? চারি মহাভূত এবং চারি মহাভূত হতে উৎপন্ন রূপ।[44] হে ভিক্ষুগণ, একেই বলা হয় রূপ। আহার-[45]সমুদয় হলে রূপ-সমুদয় হয়। আহার-নিরোধ হলে রূপ-নিরোধ হয়। এই আর্য অষ্টাঙ্গিক মার্গই রূপ-নিরোধগামী প্রতিপদা; যেমন : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক আজীব, সম্যক প্রচেষ্টা, সম্যক স্মৃতি ও সম্যক সমাধি।’

‘হে ভিক্ষুগণ, যে-সমস্ত শ্রমণ-ব্রাহ্মণ এভাবে রূপকে জ্ঞাত হয়ে, এভাবে রূপ-সমুদয়কে জ্ঞাত হয়ে, এভাবে রূপ-নিরোধকে জ্ঞাত হয়ে, এভাবে রূপ-নিরোধগামী প্রতিপদাকে জ্ঞাত হয়ে রূপের নির্বেদ, বিরাগ ও নিরোধের জন্য প্রতিপন্ন হয়, তারা হলো সুপ্রতিপন্ন। যারা সুপ্রতিপন্ন, তারা এই ধর্মবিনয়ে সুপ্রতিষ্ঠিত।’

‘হে ভিক্ষুগণ, যে-সমস্ত শ্রমণ-ব্রাহ্মণ এভাবে রূপকে জ্ঞাত হয়ে... এভাবে রূপ-নিরোধগামী প্রতিপদাকে জ্ঞাত হয়ে, রূপের নির্বেদ, বিরাগ, নিরোধ ও অনুৎপত্তি হয়ে বিমুক্ত তারা সুবিমুক্ত [অর্হত্ত্বফল বিমুক্তিতে সুষ্ঠু বিমুক্ত]। যারা সুবিমুক্ত তারা কৃতকৃত্য। যারা কৃতকৃত্য তাদের প্রজ্ঞাপনের জন্য বৃত্ত থাকে না। [কারণ তারা অশৈক্ষ্যভূমিতে উপনীত হয়েছেন]।’

‘হে ভিক্ষুগণ বেদনা কিরূপ? হে ভিক্ষুগণ, এই হলো ছয় প্রকার বেদনাকায়―চক্ষু-সংস্পর্শজ বেদনা, শ্রোত্র-সংস্পর্শজ বেদনা, ঘ্রাণ-সংস্পর্শজ বেদনা, জিহ্বা-সংস্পর্শজ বেদনা, কায়-সংস্পর্শজ বেদনা, মন-সংস্পর্শজ বেদনা। হে ভিক্ষুগণ, একেই বলা হয় বেদনা। স্পর্শ-সমুদয় হলে বেদনা সমুদয় হয়। স্পর্শ-নিরোধ হলে বেদনা নিরোধ হয়। এই আর্য অষ্টাঙ্গিক মার্গই বেদনা-নিরোধগামী প্রতিপদা; যেমন : সম্যক দৃষ্টি... সম্যক সমাধি।’

‘হে ভিক্ষুগণ, যে-সমস্ত শ্রমণ-ব্রাহ্মণ এভাবে বেদনাকে জ্ঞাত হয়ে, এভাবে বেদনা-সমুদয়কে জ্ঞাত হয়ে, এভাবে বেদনা-নিরোধকে জ্ঞাত হয়ে, এভাবে বেদনা-নিরোধগামী প্রতিপদাকে জ্ঞাত হয়ে বেদনার নির্বেদ, বিরাগ ও নিরোধের জন্য প্রতিপন্ন হয়, তারা হলো সুপ্রতিপন্ন। যারা সুপ্রতিপন্ন, তারা এই ধর্মবিনয়ে সুপ্রতিষ্ঠিত।’

‘হে ভিক্ষুগণ, যে-সমস্ত শ্রমণ-ব্রাহ্মণ এভাবে বেদনাকে জ্ঞাত হয়ে... এভাবে বেদনা-নিরোধগামী প্রতিপদাকে জ্ঞাত হয়ে... তাদের প্রজ্ঞাপনের জন্য বৃত্ত থাকে না। [কারণ তারা অশৈক্ষ্যভূমিতে উপনীত হয়েছেন]।’

‘হে ভিক্ষুগণ সংজ্ঞা কিরূপ? হে ভিক্ষুগণ, এই হলো ছয় প্রকার সংজ্ঞাকায়―রূপ-সংজ্ঞা, শব্দ-সংজ্ঞা, গন্ধ-সংজ্ঞা, রস-সংজ্ঞা, স্পষ্টব্য-সংজ্ঞা ও ধর্ম-সংজ্ঞা। হে ভিক্ষুগণ, একেই বলা হয় সংজ্ঞা। স্পর্শ-সমুদয় হলে সংজ্ঞা-সমুদয় হয়। স্পর্শ-নিরোধ হলে সংজ্ঞা-নিরোধ হয়। এই আর্য অষ্টাঙ্গিক মার্গই সংজ্ঞা-নিরোধগামী প্রতিপদা; যেমন : সম্যক দৃষ্টি... সম্যক সমাধি... তাদের প্রজ্ঞাপনের জন্য বৃত্ত থাকে না। [কারণ তারা অশৈক্ষ্যভূমিতে উপনীত হয়েছেন]।’

‘হে ভিক্ষুগণ সংস্কার কিরূপ? হে ভিক্ষুগণ, এই হলো ছয় প্রকার চেতনাকায়―রূপ-সঞ্চেতনা, শব্দ-সঞ্চেতনা, গন্ধ-সঞ্চেতনা, রস-সঞ্চেতনা, স্পষ্টব্য-সঞ্চেতনা ও ধর্ম-সঞ্চেতনা। স্পর্শ-সমুদয় হলে সংস্কার-সমুদয় হয়। স্পর্শ-নিরোধ হলে সংস্কার-নিরোধ হয়। এই আর্য অষ্টাঙ্গিক মার্গই সংজ্ঞা-নিরোধগামী প্রতিপদা; যেমন : সম্যক দৃষ্টি... সম্যক সমাধি।’

‘হে ভিক্ষুগণ, যে-সমস্ত শ্রমণ-ব্রাহ্মণ এভাবে সংস্কারকে জ্ঞাত হয়ে, এভাবে সংস্কার-সমুদয়কে জ্ঞাত হয়ে, এভাবে সংস্কার-নিরোধকে জ্ঞাত হয়ে, এভাবে সংস্কার-নিরোধগামী প্রতিপদাকে জ্ঞাত হয়ে সংস্কারের নির্বেদ, বিরাগ ও নিরোধের জন্য প্রতিপন্ন হয়, তারা হলো সুপ্রতিপন্ন। যারা সুপ্রতিপন্ন, তারা এই ধর্মবিনয়ে সুপ্রতিষ্ঠিত।’

‘হে ভিক্ষুগণ, যে-সমস্ত শ্রমণ-ব্রাহ্মণ এভাবে সংস্কারকে জ্ঞাত হয়ে... এভাবে সংস্কার-নিরোধগামী প্রতিপদাকে জ্ঞাত হয়ে, সংস্কারের নির্বেদ, বিরাগ, নিরোধ ও অনুৎপত্তি হয়ে বিমুক্ত তারা সুবিমুক্ত [অর্হত্ত্বফল বিমুক্তিতে সুষ্ঠু বিমুক্ত]। যারা সুবিমুক্ত তারা কৃতকৃত্য। যারা কৃতকৃত্য তাদের প্রজ্ঞাপনের জন্য বৃত্ত থাকে না। [কারণ তারা অশৈক্ষ্যভূমিতে উপনীত হয়েছেন]।’

‘হে ভিক্ষুগণ বিজ্ঞান কিরূপ? হে ভিক্ষুগণ, এই হলো ছয় প্রকার বিজ্ঞানকায়―চক্ষু-বিজ্ঞান, শ্রোত্র-বিজ্ঞান, ঘ্রাণ-বিজ্ঞান, জিহ্বা-বিজ্ঞান, কায়-বিজ্ঞান, মন-বিজ্ঞান। হে ভিক্ষুগণ, একেই বলা হয় বিজ্ঞান। নামরূপ-সমুদয় হলে বিজ্ঞান সমুদয় হয়। নামরূপ-নিরোধ হলে বিজ্ঞান-নিরোধ হয়। এই আর্য অষ্টাঙ্গিক মার্গই বিজ্ঞান-নিরোধগামী প্রতিপদা; যেমন : সম্যক দৃষ্টি... সম্যক সমাধি।’

‘হে ভিক্ষুগণ, যে-সমস্ত শ্রমণ-ব্রাহ্মণ এভাবে বিজ্ঞানকে জ্ঞাত হয়ে, এভাবে বিজ্ঞান-সমুদয়কে জ্ঞাত হয়ে, এভাবে বিজ্ঞান-নিরোধকে জ্ঞাত হয়ে, এভাবে বিজ্ঞান-নিরোধগামী প্রতিপদাকে জ্ঞাত হয়ে বিজ্ঞানের নির্বেদ, বিরাগ ও নিরোধের জন্য প্রতিপন্ন হয়, তারা হলো সুপ্রতিপন্ন। যারা সুপ্রতিপন্ন, তারা এই ধর্মবিনয়ে সুপ্রতিষ্ঠিত।’

‘হে ভিক্ষুগণ, যে-সমস্ত শ্রমণ-ব্রাহ্মণ এভাবে বিজ্ঞানকে জ্ঞাত হয়ে... এভাবে বিজ্ঞান-নিরোধগামী প্রতিপদাকে জ্ঞাত হয়ে, বিজ্ঞানের নির্বেদ, বিরাগ, নিরোধ ও অনুৎপত্তি হয়ে বিমুক্ত তারা সুবিমুক্ত [অর্হত্ত্বফল বিমুক্তিতে সুষ্ঠু বিমুক্ত]। যারা সুবিমুক্ত তারা কৃতকৃত্য। যারা কৃতকৃত্য তাদের প্রজ্ঞাপনের জন্য বৃত্ত থাকে না। [কারণ তারা অশৈক্ষ্যভূমিতে উপনীত হয়েছেন]।’ [চতুর্থ সূত্র]

৫. সপ্ত স্থান সূত্র
৫৭. শ্রাবস্তীতে উৎপত্তি :

“হে ভিক্ষুগণ, সপ্ত স্থানেদক্ষ ও ত্রিবিধ বিষয়ের অনুসন্ধানকারী ভিক্ষু এই ধর্মবিনয়ে সুশিক্ষিত ব্রহ্মচর্য জীবনের পূর্ণতা সাধন করেন বলে তাঁকে ‘উত্তম পুরুষ[46]’ বলা হয়। হে ভিক্ষুগণ, কিভাবে ভিক্ষু সপ্ত স্থানেদক্ষ হয়? হে ভিক্ষুগণ, এখানে ভিক্ষু রূপকে জানেন, রূপ-সমুদয়কে জানেন, রূপ-নিরোধকে জানেন, রূপ-নিরোধগামী প্রতিপদাকে জানেন; রূপের আস্বাদকে জানেন, রূপের আদীনবকে জানেন, রূপের নিঃসরণকে জানেন। বেদনাকে জানেন... সংজ্ঞাকে... সংস্কারকে... বিজ্ঞানকে জানেন, বিজ্ঞান-সমুদয়কে জানেন, বিজ্ঞান-নিরোধকে জানেন, বিজ্ঞান-নিরোধগামী প্রতিপদাকে জানেন; বিজ্ঞানের আস্বাদকে জানেন, বিজ্ঞানের আদীনবকে জানেন, বিজ্ঞানের নিঃসরণকে জানেন।”

‘হে ভিক্ষুগণ, রূপ কিরূপ? চারি মহাভূত এবং চারি মহাভূত হতে উৎপন্ন রূপ। হে ভিক্ষুগণ, একেই বলা হয় রূপ। আহার-সমুদয় হলে রূপ-সমুদয় হয়। আহার-নিরোধ হলে রূপ-নিরোধ হয়। এই আর্য অষ্টাঙ্গিক মার্গই রূপ-নিরোধগামী প্রতিপদা; যেমন : সম্যক দৃষ্টি... সম্যক সমাধি।’

‘যেই রূপকে ভিত্তি করে উৎপন্ন হয় সুখ-সৌমনস্য, এটি হলো রূপের আস্বাদ। যেই রূপ অনিত্য, দুঃখ ও পরিবর্তনশীল, এটি হলো রূপের আদীনব। যেই রূপের প্রতি ছন্দরাগ বিনাশ, ছন্দরাগ প্রহান, এটি হলো রূপের নিঃসরণ।’

‘হে ভিক্ষুগণ, যে-সমস্ত শ্রমণ-ব্রাহ্মণ এভাবে রূপকে, রূপ-সমুদয়কে, রূপ-নিরোধকে, রূপ-নিরোধগামী প্রতিপদাকে, রূপের আস্বাদ, রূপের আদীনবকে, রূপের নিঃসরণকে জ্ঞাত হয়ে, রূপের নির্বেদ, বিরাগ ও নিরোধের জন্য প্রতিপন্ন হয়, তারা হলো সুপ্রতিপন্ন। যারা সুপ্রতিপন্ন, তারা এই ধর্মবিনয়ে সুপ্রতিষ্ঠিত।’

‘হে ভিক্ষুগণ, যে-সমস্ত শ্রমণ-ব্রাহ্মণ এভাবে রূপকে, রূপ-সমুদয়কে, রূপ-নিরোধকে, রূপ-নিরোধগামী প্রতিপদাকে, রূপের আস্বাদ, রূপের আদীনবকে, রূপের নিঃসরণকে জ্ঞাত হয়ে, রূপের নির্বেদ, বিরাগ, নিরোধ ও অনুৎপত্তি হয়ে বিমুক্ত তারা সুবিমুক্ত [অর্হত্ত্বফল বিমুক্তিতে সুষ্ঠু বিমুক্ত]। যারা সুবিমুক্ত তারা কৃতকৃত্য। যারা কৃতকৃত্য তাদের প্রজ্ঞাপনের জন্য বৃত্ত থাকে না। [কারণ তারা অশৈক্ষ্যভূমিতে উপনীত হয়েছেন]।’

‘হে ভিক্ষুগণ বেদনা কিরূপ? হে ভিক্ষুগণ, এই হলো ছয় প্রকার বেদনাকায়―চক্ষু-সংস্পর্শজ বেদনা... মন-সংস্পর্শজ বেদনা। হে ভিক্ষুগণ, একেই বলা হয় বেদনা। স্পর্শ-সমুদয় হলে বেদনা সমুদয় হয়। স্পর্শ-নিরোধ হলে বেদনা নিরোধ হয়। এই আর্য অষ্টাঙ্গিক মার্গই বেদনা-নিরোধগামী প্রতিপদা; যেমন : সম্যক দৃষ্টি... সম্যক সমাধি।’

‘যেই বেদনাকে ভিত্তি করে উৎপন্ন হয় সুখ-সৌমনস্য, এটি হলো বেদনার আস্বাদ। যেই বেদনা অনিত্য, দুঃখ ও পরিবর্তনশীল, এটি হলো বেদনার আদীনব। যেই বেদনার প্রতি ছন্দরাগ বিনাশ, ছন্দরাগ প্রহান, এটি হলো বেদনার নিঃসরণ।’

‘হে ভিক্ষুগণ, যে-সমস্ত শ্রমণ-ব্রাহ্মণ এভাবে বেদনাকে জ্ঞাত হয়ে, এভাবে বেদনা-সমুদয়কে, বেদনা-নিরোধকে, বেদনা-নিরোধগামী প্রতিপদাকে, বেদনার আস্বাদকে, বেদনার আদীনবকে, বেদনার নিঃসরণকে জ্ঞাত হয়ে বেদনার নির্বেদ, বিরাগ ও নিরোধের জন্য প্রতিপন্ন হয়, তারা হলো সুপ্রতিপন্ন। যারা সুপ্রতিপন্ন, তারা এই ধর্মবিনয়ে সুপ্রতিষ্ঠিত।’

‘হে ভিক্ষুগণ, যে-সমস্ত শ্রমণ-ব্রাহ্মণ এভাবে বেদনাকে জ্ঞাত হয়ে... তাদের প্রজ্ঞাপনের জন্য বৃত্ত থাকে না। [কারণ তারা অশৈক্ষ্যভূমিতে উপনীত হয়েছেন]।’

‘হে ভিক্ষুগণ সংজ্ঞা কিরূপ? হে ভিক্ষুগণ, এই হলো ছয় প্রকার সংজ্ঞাকায়―রূপ-সংজ্ঞা, শব্দ-সংজ্ঞা, গন্ধ-সংজ্ঞা, রস-সংজ্ঞা, স্পষ্টব্য-সংজ্ঞা ও ধর্ম-সংজ্ঞা। হে ভিক্ষুগণ, একেই বলা হয় সংজ্ঞা। স্পর্শ-সমুদয় হলে সংজ্ঞা-সমুদয় হয়। স্পর্শ-নিরোধ হলে সংজ্ঞা-নিরোধ হয়। এই আর্য অষ্টাঙ্গিক মার্গই সংজ্ঞা-নিরোধগামী প্রতিপদা; যেমন : সম্যক দৃষ্টি... সম্যক সমাধি... তাদের প্রজ্ঞাপনের জন্য বৃত্ত থাকে না। [কারণ তারা অশৈক্ষ্যভূমিতে উপনীত হয়েছেন]।’

‘হে ভিক্ষুগণ সংস্কার কিরূপ? হে ভিক্ষুগণ, এই হলো ছয় প্রকার চেতনাকায়―রূপ-সঞ্চেতনা, শব্দ-সঞ্চেতনা, গন্ধ-সঞ্চেতনা, রস-সঞ্চেতনা, স্পষ্টব্য-সঞ্চেতনা ও ধর্ম-সঞ্চেতনা। স্পর্শ-সমুদয় হলে সংস্কার-সমুদয় হয়। স্পর্শ-নিরোধ হলে সংস্কার-নিরোধ হয়। এই আর্য অষ্টাঙ্গিক মার্গই সংজ্ঞা-নিরোধগামী প্রতিপদা; যেমন : সম্যক দৃষ্টি... সম্যক সমাধি।’

‘যেই সংস্কারকে ভিত্তি করে উৎপন্ন হয় সুখ-সৌমনস্য, এটি হলো সংস্কারের আস্বাদ। যেই সংস্কার অনিত্য, দুঃখ ও পরিবর্তনশীল, এটি হলো সংস্কারের আদীনব। যেই সংস্কারের প্রতি ছন্দরাগ বিনাশ, ছন্দরাগ প্রহান, এটি হলো সংস্কারের নিঃসরণ।’

‘হে ভিক্ষুগণ, যে-সমস্ত শ্রমণ-ব্রাহ্মণ এভাবে সংস্কারকে জ্ঞাত হয়ে, এভাবে সংস্কার-সমুদয়কে, সংস্কার-নিরোধকে, সংস্কার-নিরোধগামী প্রতিপদাকে, সংস্কারের আস্বাদকে, সংস্কারের আদীনবকে, সংস্কারের নিঃসরণকে জ্ঞাত হয়ে সংস্কারের নির্বেদ, বিরাগ ও নিরোধের জন্য প্রতিপন্ন হয়, তারা হলো সুপ্রতিপন্ন। যারা সুপ্রতিপন্ন, তারা এই ধর্মবিনয়ে সুপ্রতিষ্ঠিত... তাদের প্রজ্ঞাপনের জন্য বৃত্ত থাকে না। [কারণ তারা অশৈক্ষ্যভূমিতে উপনীত হয়েছেন]।’

‘হে ভিক্ষুগণ বিজ্ঞান কিরূপ? হে ভিক্ষুগণ, এই হলো ছয় প্রকার বিজ্ঞানকায়―চক্ষু-বিজ্ঞান, শ্রোত্র-বিজ্ঞান, ঘ্রাণ-বিজ্ঞান, জিহ্বা-বিজ্ঞান, কায়-বিজ্ঞান, মন-বিজ্ঞান। হে ভিক্ষুগণ, একেই বলা হয় বিজ্ঞান। নামরূপ-সমুদয় হলে বিজ্ঞান সমুদয় হয়। নামরূপ-নিরোধ হলে বিজ্ঞান-নিরোধ হয়। এই আর্য অষ্টাঙ্গিক মার্গই বিজ্ঞান-নিরোধগামী প্রতিপদা; যেমন : সম্যক দৃষ্টি... সম্যক সমাধি।’

‘যেই বিজ্ঞানকে ভিত্তি করে উৎপন্ন হয় সুখ-সৌমনস্য, এটি হলো বিজ্ঞানের আস্বাদ। যেই বিজ্ঞান অনিত্য, দুঃখ ও পরিবর্তনশীল, এটি হলো বিজ্ঞানের আদীনব। যেই বিজ্ঞানের প্রতি ছন্দরাগ বিনাশ, ছন্দরাগ প্রহান, এটি হলো বিজ্ঞানের নিঃসরণ।’

‘হে ভিক্ষুগণ, যে-সমস্ত শ্রমণ-ব্রাহ্মণ এভাবে বিজ্ঞানকে, বিজ্ঞান-সমুদয়কে, বিজ্ঞান-নিরোধকে, বিজ্ঞান-নিরোধগামী প্রতিপদাকে, বিজ্ঞানের আস্বাদকে, বিজ্ঞানের আদীনবকে, বিজ্ঞানের নিঃসরণকে জ্ঞাত হয়ে বিজ্ঞানের নির্বেদ, বিরাগ ও নিরোধের জন্য প্রতিপন্ন হয়, তারা হলো সুপ্রতিপন্ন। যারা সুপ্রতিপন্ন, তারা এই ধর্মবিনয়ে সুপ্রতিষ্ঠিত।’

‘হে ভিক্ষুগণ, যে-সমস্ত শ্রমণ-ব্রাহ্মণ এভাবে বিজ্ঞানকে জ্ঞাত হয়ে... এভাবে বিজ্ঞান-নিরোধগামী প্রতিপদাকে জ্ঞাত হয়ে, বিজ্ঞানের নির্বেদ, বিরাগ, নিরোধ ও অনুৎপত্তি হয়ে বিমুক্ত তারা সুবিমুক্ত [অর্হত্ত্বফল বিমুক্তিতে সুষ্ঠু বিমুক্ত]। যারা সুবিমুক্ত তারা কৃতকৃত্য। যারা কৃতকৃত্য তাদের প্রজ্ঞাপনের জন্য বৃত্ত থাকে না। [কারণ তারা অশৈক্ষ্যভূমিতে উপনীত হয়েছেন]।’ হে ভিক্ষুগণ, ঠিক এভাবেই ভিক্ষু সপ্ত স্থানেদক্ষ হয়।”

“হে ভিক্ষুগণ, কিভাবে ভিক্ষু ত্রিবিধ বিষয়ের অনুসন্ধানকারী হন? হে ভিক্ষুগণ, এখানে ভিক্ষু ধাতুবশে অনুসন্ধান করেন, আয়তনবশে অনুসন্ধান করেন, প্রতীত্য-সমুৎপাদবশে অনুসন্ধান করেন। হে ভিক্ষুগণ, এভাবে ভিক্ষু ত্রিবিধ বিষয়ে অনুসন্ধানকারী হন। হে ভিক্ষুগণ, সপ্ত স্থানেদক্ষ ও ত্রিবিধ বিষয়ে অনুসন্ধানকারী ভিক্ষু এই ধর্মবিনয়ে সুশিক্ষিত, ব্রহ্মচর্য জীবনের পূর্ণতা সাধন করেন বলে তাঁকে ‘উত্তম পুরুষ’ বলা হয়।” [পঞ্চম সূত্র]

৬. সম্যকসম্বুদ্ধ সূত্র
৫৮. শ্রাবস্তীতে উৎপত্তি :

“হে ভিক্ষুগণ, তথাগত অর্হৎ সম্যকসম্বুদ্ধ রূপের প্রতি নির্বেদ, বিরাগ, নিরোধ, অনুৎপত্তি ও বিমুক্ত হন বলে তাকে ‘সম্যকসম্বুদ্ধ’ বলা হয়। হে ভিক্ষুগণ, প্রজ্ঞাবিমুক্ত ভিক্ষুও রূপের প্রতি নির্বেদ, বিরাগ, নিরোধ, অনুৎপত্তি ও বিমুক্ত হন বলে তাকে ‘প্রজ্ঞাবিমুক্ত’ বলা হয়।”

“হে ভিক্ষুগণ, তথাগত অর্হৎ সম্যকসম্বুদ্ধ বেদনার প্রতি নির্বেদ, বিরাগ, নিরোধ, অনুৎপত্তি ও বিমুক্ত হন বলে তাকে ‘সম্যকসম্বুদ্ধ’ বলা হয়। হে ভিক্ষুগণ, প্রজ্ঞাবিমুক্ত ভিক্ষুও বেদনার প্রতি নির্বেদ, বিরাগ, নিরোধ, অনুৎপত্তি ও বিমুক্ত হন বলে তাকে ‘প্রজ্ঞাবিমুক্ত’ বলা হয়।”

“হে ভিক্ষুগণ, তথাগত অর্হৎ সম্যকসম্বুদ্ধ সংজ্ঞার প্রতি... সংস্কারের প্রতি... বিজ্ঞানের প্রতি নির্বেদ, বিরাগ, নিরোধ, অনুৎপত্তি ও বিমুক্ত হন বলে তাকে ‘সম্যকসম্বুদ্ধ’ বলা হয়। হে ভিক্ষুগণ, প্রজ্ঞাবিমুক্ত ভিক্ষুও বিজ্ঞানের প্রতি নির্বেদ, বিরাগ, নিরোধ, অনুৎপত্তি ও বিমুক্ত হন বলে তাকে ‘প্রজ্ঞাবিমুক্ত’ বলা হয়।”

‘হে ভিক্ষুগণ, তথায় তথাগত অর্হৎ সম্যকসম্বুদ্ধের ও প্রজ্ঞাবিমুক্ত ভিক্ষুর কী প্রভেদ, কী পার্থক্য ও কী নানাকরণ?’ ‘ভন্তে, আমাদের ধর্ম ভগবৎমূলক, ভগবান-নির্দেশক, ভগবান-প্রতিশরণ। ভন্তে, এটিই উত্তম হয় ভগবান যদি এই ভাষিত বিষয়ের অর্থ প্রকাশ করেন। ভগবানের মুখ হতে শুনে ভিক্ষুগণ ধারণ করবেন।’ ‘হে ভিক্ষুগণ, তাহলে শুন, উত্তমরূপে মনোযোগ দাও; আমি বলছি।’ ‘আচ্ছা ভন্তে’ বলে সেই ভিক্ষুগণ ভগবানকে প্রত্যুত্তর দিলেন। ভগবান বললেন :

“হে ভিক্ষুগণ, তথাগত অর্হৎ সম্যকসম্বুদ্ধ অনুৎপন্ন মার্গের উৎপাদনকারী, অপ্রাদুর্ভূত মার্গের প্রকাশকারী, অব্যাখ্যাত মার্গের বর্ণনাকারী, মার্গজ্ঞ, মার্গবিদূ ও মার্গকোবিদ। হে ভিক্ষুগণ, বতর্মানে মার্গানুগ শ্রাবকগণ পশ্চাৎ সমন্নাগত হয়ে বিহার করেন।[47] ‘হে ভিক্ষুগণ, তথায় তথাগত অর্হৎ সম্যকসম্বুদ্ধের ও প্রজ্ঞাবিমুক্ত ভিক্ষুর এই প্রভেদ, এই পার্থক্য ও এই নানাকরণ।” [ষষ্ঠ সূত্র]

৭. অনাত্মা লক্ষণ সূত্র
৫৯. একসময় ভগবান বারাণসীতে অবস্থান করছিলেন ঋষিপতন মৃগদায়ে। তথায় ভগবান পঞ্চবর্গীয় ভিক্ষুদেরকে ডাকলেন, ‘হে ভিক্ষুগণ।’ ‘ভন্তে’ বলে সেই ভিক্ষুগণ ভগবানকে সম্মতি দিলেন।[48] ভগবান বললেন :

“হে ভিক্ষুগণ, রূপ অনাত্মা। হে ভিক্ষুগণ, যদি এই রূপ আত্মা হতো, তাহলে এই রূপ পীড়ার কারণ হতো না এবং রূপকে এভাবে লাভ করা যেতো―‘আমার রূপ এমন হোক, আমার রূপ এমন না হোক।’ হে ভিক্ষুগণ, যেহেতু রূপ অনাত্মা, সেহেতু রূপ পীড়ার দিকে কারণ হয় এবং রূপকে এভাবে লাভ করা যায় না―‘আমার রূপ এমন হোক, আমার রূপ এমন না হোক।’”

“হে ভিক্ষুগণ, বেদনা অনাত্মা। হে ভিক্ষুগণ, যদি এই বেদনা আত্মা হতো, তাহলে এই বেদনা পীড়ার কারণ হতো না এবং বেদনাকে এভাবে লাভ করা যেতো―‘আমার রূপ এমন হোক, আমার রূপ এমন না হোক।’ হে ভিক্ষুগণ, যেহেতু বেদনা অনাত্মা, সেহেতু বেদনা পীড়ার দিকে কারণ হয় এবং বেদনাকে এভাবে লাভ করা যায় না―‘আমার রূপ এমন হোক, আমার রূপ এমন না হোক।’”

“হে ভিক্ষুগণ, সংজ্ঞা অনাত্মা... সংস্কার অনাত্মা। হে ভিক্ষুগণ, যদি এই সংস্কার আত্মা হতো, তাহলে এই সংস্কার পীড়ার কারণ হতো না এবং সংস্কারকে এভাবে লাভ করা যেতো―‘আমার রূপ এমন হোক, আমার রূপ এমন না হোক।’ হে ভিক্ষুগণ, যেহেতু সংস্কার অনাত্মা, সেহেতু সংস্কার পীড়ার দিকে কারণ হয় এবং সংস্কারকে এভাবে লাভ করা যায় না―‘আমার রূপ এমন হোক, আমার রূপ এমন না হোক।’”

হে ভিক্ষুগণ, যদি এই বিজ্ঞান আত্মা হতো, তাহলে এই বিজ্ঞান পীড়ার কারণ হতো না এবং বিজ্ঞানকে এভাবে লাভ করা যেতো―‘আমার রূপ এমন হোক, আমার রূপ এমন না হোক।’ হে ভিক্ষুগণ, যেহেতু বিজ্ঞান অনাত্মা, সেহেতু বিজ্ঞান পীড়ার দিকে কারণ হয় এবং বিজ্ঞানকে এভাবে লাভ করা যায় না―‘আমার রূপ এমন হোক, আমার রূপ এমন না হোক।’”

“হে ভিক্ষুগণ, তোমরা এটি কী মনে কর, রূপ নিত্য নাকি অনিত্য?’ ‘অনিত্য ভন্তে।’ ‘যা অনিত্য তা দুঃখ নাকি সুখ?’ ‘দুঃখ ভন্তে।’ “যা অনিত্য, দুঃখ ও পরিবর্তনশীল; সেটিকে ‘এটি আমার, এতে আমি, এটি আমার আত্মা’ বলে দর্শন করা ঠিক কি?” ‘ঠিক নয়, ভন্তে।’ ‘বেদনা... সংজ্ঞা... সংস্কার... বিজ্ঞান নিত্য নাকি অনিত্য?’ ‘অনিত্য ভন্তে।’ ‘যা অনিত্য তা দুঃখ নাকি সুখ?’ ‘দুঃখ ভন্তে।’ “যা অনিত্য, দুঃখ ও পরিবর্তনশীল; সেটিকে ‘এটি আমার, এতে আমি, এটি আমার আত্মা’ বলে দর্শন করা ঠিক কি?” ‘ঠিক নয়, ভন্তে।’

“হে ভিক্ষুগণ, যা কিছু রূপ আছে-অতীত-অনাগত-বর্তমান, আধ্যাত্মিক বা বাহ্যিক, স্থূল বা সূক্ষ্ম, হীন বা উত্তম, দূরে বা নিকটের যাবতীয় রূপ সম্পর্কে ‘তা আমার নয়, আমি তাতে [অবস্থিত] নই, তা আমার আত্মা নয়’ এভাবে বিষয়টি যথাযথভাবে সম্যক প্রজ্ঞার দ্বারা দর্শন করা উচিত। যা কিছু বেদনা আছে... সম্যক প্রজ্ঞার দ্বারা দর্শন করা উচিত। যা কিছু সংজ্ঞা আছে... সম্যক প্রজ্ঞার দ্বারা দর্শন করা উচিত। যা কিছু সংস্কার আছে... সম্যক প্রজ্ঞার দ্বারা দর্শন করা উচিত। যা কিছু বিজ্ঞান আছে- অতীত-অনাগত-বর্তমান, আধ্যাত্মিক বা বাহ্যিক, স্থূল বা সূক্ষ্ম, হীন বা উত্তম, দূরে বা নিকটের যাবতীয় বিজ্ঞান সম্পর্কে ‘তা আমার নয়, আমি তাতে [অবস্থিত] নই, তা আমার আত্মা নয়’ এভাবে বিষয়টি যথাযথভাবে সম্যক প্রজ্ঞার দ্বারা দর্শন করা উচিত।

“হে ভিক্ষুগণ, এভাবে দর্শন করে শ্রুতবান আর্যশ্রাবক রূপের প্রতি নির্বেদপ্রাপ্ত হন, বেদনার প্রতি প্রতি নির্বেদপ্রাপ্ত হন, সংজ্ঞার প্রতি নির্বেদপ্রাপ্ত হন, সংস্কারের প্রতি নির্বেদপ্রাপ্ত হন, বিজ্ঞানের প্রতি নির্বেদপ্রাপ্ত হন। নির্বেদ হতে বিরাগ হন, বিরাগ হতে বিমুক্ত হন। বিমুক্ত হয়ে আমি বিমুক্ত হয়েছি বলে জ্ঞান হয়। তিনি প্রকৃষ্টরূপে জানতে পারেন, ‘আমার জন্মবীজ ক্ষীণ হয়েছে, ব্রহ্মচর্যজীবন উদ্‌যাপিত হয়েছে, যা করণীয় তা করা হয়েছে, এ জীবনে [আসবক্ষয়ের জন্য] অন্য কোনো করণীয় নেই।’”

ভগবান এরূপ বললে পঞ্চবর্গীয় ভিক্ষুগণ ভগবানের ভাষণ সন্তুষ্ট মনে অভিনন্দন করলেন।

এই ভাষণের পরপরই পঞ্চবর্গীয় ভিক্ষুগণের চিত্ত আসব হতে বিমুক্ত হয়ে অনাসব হলো। [সপ্তম সূত্র]

৮. মহালি সূত্র
৬০. আমি এরূপ শুনেছি। একসময় ভগবান বৈশালীতে বিহার করছিলেন মহাবনে কূটাগারশালায়। তখন মহালি নামক লিচ্ছবি যেখানে ভগবান আছেন সেখানে গেলেন... একপাশে বসে মহালি লিচ্ছবি ভগবানকে বললেন :

‘ভন্তে, পূরণকাশ্যপ এরূপ বলেন, ‘সত্ত্বদের সংক্লিষ্ট [কলুষিত] হওয়ার হেতু নেই, প্রত্যয় নেই, হেতু বিনা প্রত্যয় বিনা সত্ত্বগণ সংক্লিষ্ট হয়। সত্ত্বদের বিশুদ্ধির হেতু নেই, প্রত্যয় নেই, হেতু বিনা প্রত্যয় বিনা সত্ত্বগণ বিশুদ্ধ হয়। এখানে ভগবান কী বলেন?’

‘হে মহালি, ‘সত্ত্বদের সংক্লিষ্ট হওয়ার হেতু আছে, প্রত্যয় আছে, হেতুযোগে প্রত্যয়যোগে সত্ত্বগণ সংক্লিষ্ট হয়। হে মহালি, সত্ত্বদের বিশুদ্ধির হেতু আছে প্রত্যয় আছে, হেতুযোগে প্রত্যয়যোগে সত্ত্বগণ বিশুদ্ধ হয়।’

‘ভন্তে, সত্ত্বদের সংক্লিষ্ট হওয়ার হেতু কিরূপ প্রত্যয় কিরূপ? কিভাবে সহেতু সপ্রত্যয়ে সত্ত্বগণ সংক্লিষ্ট হয়?’

‘হে মহালি, যদি এই রূপ একান্তই দুঃখ, দুঃখানুপতিত, দুঃখাচ্ছন্ন, সুখে অনাবিভূত হতো, তাহলে এই সত্ত্বগণ রূপের প্রতি আসক্ত হতো না। হে মহালি, যেহেতু রূপ সুখ, সুখানুপতিত, সুখাচ্ছন্ন, দুঃখে অনবিভূত, সে-কারণে সত্ত্বগণ রূপের প্রতি আসক্ত হয়। তারা সরাগে সংযুক্ত হয়, সংযোগে সংক্লিষ্ট হয়। হে মহালি, সংত্ত্বদের সংক্লিষ্ট হওয়ার এই হলো হেতু, এই হলো প্রত্যয়। ঠিক এভাবেই হেতুযোগে প্রত্যয়যোগে সত্ত্বগণ সংক্লিষ্ট হয়।’

‘হে মহালি, যদি এই বেদনা একান্তই দুঃখ, দুঃখানুপতিত, দুঃখাচ্ছন্ন, সুখে অনভিভূত হতো, তাহলে এই সত্ত্বগণ বেদনার প্রতি আসক্ত হতো না। হে মহালি, যেহেতু বেদনা সুখ, সুখানুপতিত, সুখাচ্ছন্ন, দুঃখে অনবিভূত, সে-কারণে সত্ত্বগণ বেদনার প্রতি আসক্ত হয়। তারা সরাগে সংযুক্ত হয়, সংযোগে সংক্লিষ্ট হয়। হে মহালি, সংত্ত্বদের সংক্লিষ্ট হওয়ার এই হলো হেতু, এই হলো প্রত্যয়। ঠিক এভাবেই হেতুযোগে প্রত্যয়যোগে সত্ত্বগণ সংক্লিষ্ট হয়।’

‘হে মহালি, যদি এই সংজ্ঞা... ‘হে মহালি, যদি এই সংস্কার একান্তই দুঃখ, দুঃখানুপতিত, দুঃখাচ্ছন্ন, সুখে অনভিভূত হতো, তাহলে এই সত্ত্বগণ সংস্কারের প্রতি আসক্ত হতো না। হে মহালি, যেহেতু সংস্কার সুখ, সুখানুপতিত, সুখাচ্ছন্ন, দুঃখে অনভিভূত, সে-কারণে সত্ত্বগণ সংস্কারের প্রতি আসক্ত হয়। তারা সরাগে সংযুক্ত হয়, সংযোগে সংক্লিষ্ট হয়। হে মহালি, সংত্ত্বদের সংক্লিষ্ট হওয়ার এই হলো হেতু, এই হলো প্রত্যয়। ঠিক এভাবেই হেতুযোগে প্রত্যয়যোগে সত্ত্বগণ সংক্লিষ্ট হয়।’

‘হে মহালি, যদি এই বিজ্ঞান একান্তই দুঃখ, দুঃখানুপতিত, দুঃখাচ্ছন্ন, সুখে অনাবিভূত হতো, তাহলে এই সত্ত্বগণ বিজ্ঞানের প্রতি আসক্ত হতো না। হে মহালি, যেহেতু বিজ্ঞান সুখ, সুখানুপতিত, সুখাচ্ছন্ন, দুঃখে অনভিভূত, সে-কারণে সত্ত্বগণ বিজ্ঞানের প্রতি আসক্ত হয়। তারা সরাগে সংযুক্ত হয়, সংযোগে সংক্লিষ্ট হয়। হে মহালি, সত্ত্বদের সংক্লিষ্ট হওয়ার এই হলো হেতু, এই হলো প্রত্যয়। ঠিক এভাবেই হেতুযোগে প্রত্যয়যোগে সত্ত্বগণ সংক্লিষ্ট হয়।’

‘ভন্তে, সত্ত্বদের বিশুদ্ধি হেতু কিরূপ প্রত্যয় কিরূপ? কিভাবে হেতুযোগে প্রত্যয়যোগে সত্ত্বগণ বিশুদ্ধ হয়?’

‘হে মহালি, যদি এই রূপ একান্তই সুখ, সুখানুপতিত, সুখাচ্ছন্ন, দুঃখে অনভিভূত হতো, তাহলে সত্ত্বগণ রূপের প্রতি নির্বেদপ্রাপ্ত হতো না। যেহেতু এই রূপ দুঃখ, দুঃখানুপতিত, দুঃখাচ্ছন্ন, সুখে অনাবিভূত, সে-কারণে এই সত্ত্বগণ রূপের প্রতি নির্বেদপ্রাপ্ত হয়। নির্বেদ হতে বিরাগ হয়, বিরাগ হতে বিমুক্ত হয়। হে মহালি, সত্ত্বদের বিশুদ্ধি লাভের এই হলো হেতু, এই হলো প্রত্যয়। ঠিক এভাবেই হেতুযোগে প্রত্যয়যোগে সত্ত্বগণ বিশুদ্ধ হয়।’

‘হে মহালি, যদি এই বেদনা একান্তই সুখ... ‘হে মহালি, যদি এই সংজ্ঞা... ‘হে মহালি, যদি এই সংস্কার একান্তই সুখ... ‘হে মহালি, যদি এই বিজ্ঞান একান্তই সুখ, সুখানুপতিত, সুখাচ্ছন্ন, দুঃখে অনভিভূত হতো, তাহলে সত্ত্বগণ বিজ্ঞানের প্রতি নির্বেদপ্রাপ্ত হতো না। যেহেতু এই বিজ্ঞান দুঃখ, দুঃখানুপতিত, দুঃখাচ্ছন্ন, সুখে অনাবিভূত, সে-কারণে এই সত্ত্বগণ বিজ্ঞানের প্রতি নির্বেদপ্রাপ্ত হয়। নির্বেদ হতে বিরাগ হয়, বিরাগ হতে বিমুক্ত হয়। হে মহালি, সত্ত্বদের বিশুদ্ধি লাভের এই হলো হেতু, এই হলো প্রত্যয়। ঠিক এভাবেই হেতুযোগে প্রত্যয়যোগে সত্ত্বগণ বিশুদ্ধ হয়।’ [অষ্টম সূত্র]

৯. প্রজ্বলিত সূত্র
৬১. শ্রাবস্তীতে উৎপত্তি :

“হে ভিক্ষুগণ, রূপ প্রজ্বলিত, বেদনা প্রজ্বলিত, সংজ্ঞা প্রজ্বলিত, সংস্কার প্রজ্বলিত, বিজ্ঞান প্রজ্বলিত। হে ভিক্ষুগণ, এভাবে দর্শন করে শ্রুতবান আর্যশ্রাবক রূপের প্রতি নির্বেদপ্রাপ্ত হন, বেদনার প্রতিও... সংজ্ঞার প্রতিও... সংস্কারের প্রতিও... বিজ্ঞানের প্রতিও নির্বেদপ্রাপ্ত হন। নির্বেদ হতে বিরাগ হন, বিরাগ হতে বিমুক্ত হন। বিমুক্ত হলে আমি বিমুক্ত হয়েছি বলে জ্ঞান হয়। তিনি প্রকৃষ্টরূপে জানতে পারেন, ‘আমার জন্মবীজ ক্ষীণ হয়েছে, ব্রহ্মচর্যজীবন উদ্‌যাপিত হয়েছে, করণীয় কার্য কৃত হয়েছে, এ জীবনে [আসবক্ষয়ের জন্য] অন্য কোনো করণীয় নেই।’”[49] [নবম সূত্র]

১০. নিরুক্তিপথ (বিবেচনাবোধ) সূত্র
৬২. শ্রাবস্তীতে উৎপত্তি :

“হে ভিক্ষুগণ, এই ত্রিবিধ নিরুক্তিপথ, অধিবচনপথ, প্রজ্ঞপ্তিপথ অসঙ্কীর্ণ, অসঙ্কীর্ণপূর্ব, সন্দিহান হয় না, সন্দিহান হবে না, শ্রমণ, ব্রাহ্মণ ও বিজ্ঞদের কাছে সন্ধিগ্ধ হবে না। কোন ত্রিবিধ? হে ভিক্ষুগণ, যেই রূপ অতীত, নিরুদ্ধ, পরিবর্তিত সেটি ‘ছিল’ বলে তার শঙ্কা, ‘ছিল’ বলে তার ধারণা, ‘ছিল’ বলে তার প্রজ্ঞপ্তি, ‘আছে’ বলে তার শঙ্খা হয় না, ‘থাকবে’ বলে তার শঙ্খা হয় না।”

“যেই বেদনা অতীত, নিরুদ্ধ, পরিবর্তিত সেটি ‘ছিল’ বলে তার শঙ্কা, ‘ছিল’ বলে তার ধারণা, ‘ছিল’ বলে তার প্রজ্ঞপ্তি, ‘আছে’ বলে তার শঙ্খা হয় না, ‘থাকবে’ বলে তার শঙ্খা হয় না।”

“যেই সংজ্ঞা... যেই সংস্কার অতীত, নিরুদ্ধ, পরিবর্তিত সেটি ‘ছিল’ বলে তার শঙ্কা, ‘ছিল’ বলে তার ধারণা, ‘ছিল’ বলে তার প্রজ্ঞপ্তি, ‘আছে’ বলে তার শঙ্খা হয় না, ‘থাকবে’ বলে তার শঙ্খা হয় না।”

“যেই বিজ্ঞান অতীত, নিরুদ্ধ, পরিবর্তিত সেটি ‘ছিল’ বলে তার শঙ্কা, ‘ছিল’ বলে তার ধারণা, ‘ছিল’ বলে তার প্রজ্ঞপ্তি, ‘আছে’ বলে তার শঙ্খা হয় না, ‘থাকবে’ বলে তার শঙ্খা হয় না।”

“হে ভিক্ষুগণ, যেই রূপ অনুৎপন্ন, অপ্রাদুর্ভূত সেটি ‘ছিল’ বলে তার শঙ্কা, ‘ছিল’ বলে তার ধারণা, ‘ছিল’ বলে তার প্রজ্ঞপ্তি, ‘আছে’ বলে তার শঙ্খা হয় না, ‘থাকবে’ বলে তার শঙ্খা হয় না।”

“যেই বেদনা অনুৎপন্ন, অপ্রাদুর্ভূত সেটি ‘ছিল’ বলে তার শঙ্কা, ‘ছিল’ বলে তার ধারণা, ‘ছিল’ বলে তার প্রজ্ঞপ্তি, ‘আছে’ বলে তার শঙ্খা হয় না, ‘থাকবে’ বলে তার শঙ্খা হয় না।”

“যেই সংজ্ঞা... যেই সংস্কার অনুৎপন্ন, অপ্রাদুর্ভূত সেটি ‘ছিল’ বলে তার শঙ্কা, ‘ছিল’ বলে তার ধারণা, ‘ছিল’ বলে তার প্রজ্ঞপ্তি, ‘আছে’ বলে তার শঙ্খা হয় না, ‘থাকবে’ বলে তার শঙ্খা হয় না।”

“যেই বিজ্ঞান অনুৎপন্ন, অপ্রাদুর্ভূত সেটি ‘ছিল’ বলে তার শঙ্কা, ‘ছিল’ বলে তার ধারণা, ‘ছিল’ বলে তার প্রজ্ঞপ্তি, ‘আছে’ বলে তার শঙ্খা হয় না, ‘থাকবে’ বলে তার শঙ্খা হয় না।”

“হে ভিক্ষুগণ, যেই রূপ উৎপন্ন, প্রাদুর্ভূত সেটি ‘ছিল’ বলে তার শঙ্কা, ‘ছিল’ বলে তার ধারণা, ‘ছিল’ বলে তার প্রজ্ঞপ্তি, ‘আছে’ বলে তার শঙ্খা হয় না, ‘থাকবে’ বলে তার শঙ্খা হয় না।”

“যেই বেদনা উৎপন্ন, প্রাদুর্ভূত সেটি ‘ছিল’ বলে তার শঙ্কা, ‘ছিল’ বলে তার ধারণা, ‘ছিল’ বলে তার প্রজ্ঞপ্তি, ‘আছে’ বলে তার শঙ্খা হয় না, ‘থাকবে’ বলে তার শঙ্খা হয় না।”

“যেই সংজ্ঞা... যেই সংস্কার উৎপন্ন, প্রাদুর্ভূত সেটি ‘ছিল’ বলে তার শঙ্কা, ‘ছিল’ বলে তার ধারণা, ‘ছিল’ বলে তার প্রজ্ঞপ্তি, ‘আছে’ বলে তার শঙ্খা হয় না, ‘থাকবে’ বলে তার শঙ্খা হয় না।”

“যেই বিজ্ঞান উৎপন্ন, প্রাদুর্ভূত সেটি ‘ছিল’ বলে তার শঙ্কা, ‘ছিল’ বলে তার ধারণা, ‘ছিল’ বলে তার প্রজ্ঞপ্তি, ‘আছে’ বলে তার শঙ্খা হয় না, ‘থাকবে’ বলে তার শঙ্খা হয় না।”

‘হে ভিক্ষুগণ, এই ত্রিবিধ নিরুক্তিপথ, অধিবচনপথ, প্রজ্ঞপ্তিপথ অসঙ্কীর্ণ, অসঙ্কীর্ণপূর্ব, সন্দিহান হয় না, সন্দিহান হবে না শ্রমণ, ব্রাহ্মণ ও বিজ্ঞদের কাছে সন্ধিগ্ধ হবে না। হে ভিক্ষুগণ, যেকোনো উৎকল জনপদে বসবাসকারী লোকজন অহেতুকবাদী [সুকৃত-দুষ্কৃত কর্ম ও কর্মফলে অবিশ্বাসী], নাস্তিকবাদী [জীবের পূর্বহেতুতে অবিশ্বাসী] ও অক্রিয়াবাদী [কুশল-অকুশল কর্মে ও তার কৃতাকৃত কর্মে অবিশ্বাসী] আছেন, যদিও তারা এই ত্রিবিধ নিরুক্তিপথে অধিবচনপথে প্রজ্ঞপ্তিপথে নিন্দার যোগ্য নয়, প্রত্যাখ্যানযোগ্য নয় বলে বিবেচনা করে থাকে। তার কী হেতু? কারণ তারা নিন্দা-আঘাত-ক্রোধ-তিরস্কারকে ভয় পায়।’ [দশম সূত্র]

উপয় বর্গ ষষ্ঠ সমাপ্ত।

স্মারক-গাথা :

উপয়, বীজ, উদান, উপাদান-গুচ্ছ,

সপ্ত স্থান ও সম্বুদ্ধ, পঞ্চ মহালি আর প্রজ্বলিত;

নিরুক্তিপথের দ্বারা হয় বর্গ সমাপ্ত।


 

৭. অর্হৎ বর্গ
১. আসক্তিপরায়ণ সূত্র
[উপাদিযমান সুত্তং]

৬৩. আমি এরূপ শুনেছি। একময় ভগবান শ্রাবস্তীতে বিহার করছিলেন জেতবনে অনাথপিণ্ডিক কর্তৃক নির্মিত আরামে। তখন জনৈক এক ভিক্ষু যেখানে ভগবান আছেন সেখানে গেলেন। অতঃপর ভগবানকে বন্দনা জানিয়ে একপাশে বসলেন। একপাশে বসে সেই ভিক্ষু ভগবানকে বললেন, ‘ভন্তে, এটিই উত্তম হয়, যদি আমাকে ভগবান সংক্ষিপ্তভাবে ধর্মদেশনা করেন, যাতে করে আমি ভগবানের ধর্মদেশনা শুনে একাকী, বিচ্ছিন্ন, অপ্রমত্ত, উদ্যমী, একাগ্রচিত্ত হয়ে অবস্থান করতে সক্ষম হই।’

‘হে ভিক্ষু, আসক্তিপরায়ণ ব্যক্তি হলো পাপমতী মারের দ্বারা আবদ্ধ, অনাসক্তিপরায়ণ ব্যক্তি হলো মুক্ত।’ ‘ভগবান, আমি এটি বুঝতে পেরেছি; সুগত, আমি বুঝতে পেরেছি।’

‘হে ভিক্ষু, তুমি কিভাবে আমাকর্তৃক ভাষিত বিষয়ের বিস্তারিত অর্থ বুঝতে পেরেছ?’ “‘ভন্তে, রূপের প্রতি আসক্তিপরায়ণ[50] ব্যক্তি হলো পাপমতী মারের দ্বারা আবদ্ধ, অনাসক্তিপরায়ণ ব্যক্তি হলো মুক্ত। বেদনার প্রতি আসক্তিপরায়ণ ব্যক্তি হলো পাপমতী মারের দ্বারা আবদ্ধ, অনাসক্তিপরায়ণ ব্যক্তি হলো মুক্ত। সংজ্ঞা... সংস্কার... বিজ্ঞানের প্রতি আসক্তিপরায়ণ ব্যক্তি হলো পাপমতী মারের দ্বারা আবদ্ধ, অনাসক্তিপরায়ণ ব্যক্তি হলো মুক্ত।’ ভন্তে, আমি নিশ্চিতরূপে ভগবান কর্তৃক ভাষিত বিষয়ের এরূপ বিস্তারিত অর্থ বুঝতে পেরেছি।”

“সাধু সাধু ভিক্ষু, তুমি উত্তমরূপে আমাকর্তৃক সংক্ষিপ্ত ভাষণের বিস্তারিত অর্থ বুঝতে পেরেছ। ভিক্ষু, রূপের প্রতি আসক্তিপরায়ণ ব্যক্তি হলো পাপমতী মারের দ্বারা আবদ্ধ, অনাসক্তিপরায়ণ ব্যক্তি হলো মুক্ত। বেদনার প্রতি আসক্তিপরায়ণ ব্যক্তি হলো পাপমতী মারের দ্বারা আবদ্ধ, অনাসক্তিপরায়ণ ব্যক্তি হলো মুক্ত। সংজ্ঞা... সংস্কার... বিজ্ঞানের প্রতি আসক্তিপরায়ণ ব্যক্তি হলো পাপমতী মারের দ্বারা আবদ্ধ, অনাসক্তিপরায়ণ ব্যক্তি হলো মুক্ত।’ ‘ভিক্ষু, আমাকর্তৃক ভাষিত এই বিষয়ের এভাবে বিস্তারিত অর্থ বুঝতে হবে।”

অতঃপর সেই ভিক্ষু ভগবানের ভাষণকে অভিনন্দন ও অনুমোদন করে আসন হতে উঠে ভগবানকে অভিবাদনপূর্বক প্রদক্ষিণ করে প্রস্থান করলেন।

এর পরে সেই ভিক্ষু একাকী, বিচ্ছিন্ন, অপ্রমত্ত, উদ্যমী, একাগ্রচিত্ত হয়ে অবস্থান করতে করতে অচিরেই যার জন্য কুলপুত্রগণ সম্যকরূপে আগার হতে অনাগারিকরূপে প্রব্রজ্যা গ্রহণ করে তার চেয়েও শ্রেষ্ঠ ব্রহ্মচর্য জীবনের চরমফল প্রত্যক্ষ জীবনে স্বয়ং অভিজ্ঞার দ্বারা সাক্ষাৎ করে অর্জন করে অবস্থান করতে লাগলেন। তিনি প্রকৃষ্টরূপে উপলব্ধি করতে পারলেন, ‘আমার জন্মবীজ ক্ষীণ হয়েছে, ব্রহ্মচর্যজীবন উদ্‌যাপিত হয়েছে, করণীয় কৃত হয়েছে, এ জীবনে [নির্বাণ লাভের জন্য] আর অন্য কোনো করণীয় নেই।’ সেই ভিক্ষু অর্হৎদের মধ্যে অন্যতম হলেন। [প্রথম সূত্র]

২. অহংকারী সূত্র
৬৪. শ্রাবস্তীতে উৎপত্তি :

তখন জনৈক এক ভিক্ষু... একপাশে বসে সেই ভিক্ষু ভগবানকে বললেন, ‘ভন্তে, এটিই উত্তম হয়, যদি আমাকে ভগবান সংক্ষিপ্তভাবে ধর্মদেশনা করেন... উদ্যমী, একাগ্রচিত্ত হয়ে অবস্থান করতে সক্ষম হই।’

‘হে ভিক্ষু, অহংকারী[51] ব্যক্তি হলো পাপমতী মারের দ্বারা আবদ্ধ, অহংকারহীন ব্যক্তি হলো মুক্ত।’ ‘ভগবান, আমি এটি বুঝতে পেরেছি; সুগত, আমি বুঝতে পেরেছি।’

‘হে ভিক্ষু, তুমি কিভাবে আমাকর্তৃক ভাষিত বিষয়ের বিস্তারিত অর্থ বুঝতে পেরেছ?’ “‘ভন্তে, রূপের প্রতি অহংকারী ব্যক্তি হলো পাপমতী মারের দ্বারা আবদ্ধ, অহংকারহীন ব্যক্তি হলো মুক্ত। বেদনার প্রতি... সংজ্ঞার প্রতি... সংস্কারের প্রতি... বিজ্ঞানের প্রতি অহংকারী ব্যক্তি হলো পাপমতী মারের দ্বারা আবদ্ধ, অহংকারহীন ব্যক্তি হলো মুক্ত।’ ভন্তে, আমি নিশ্চিতরূপে ভগবান কর্তৃক ভাষিত বিষয়ের এরূপ বিস্তারিত অর্থ বুঝতে পেরেছি।”

‘সাধু সাধু ভিক্ষু, তুমি উত্তমরূপে আমাকর্তৃক সংক্ষিপ্ত ভাষণের বিস্তারিত অর্থ বুঝতে পেরেছ। ভিক্ষু, রূপের প্রতি অহংকারী ব্যক্তি হলো পাপমতী মারের দ্বারা আবদ্ধ, অহংকারহীন ব্যক্তি হলো মুক্ত। বেদনার প্রতি... সংজ্ঞার প্রতি... সংস্কারের প্রতি... বিজ্ঞানের প্রতি অহংকারহীন ব্যক্তি হলো পাপমতী মারের দ্বারা আবদ্ধ, অহংকারহীন ব্যক্তি হলো মুক্ত।’ ‘ভিক্ষু, আমাকর্তৃক ভাষিত এই বিষয়ের এভাবে বিস্তারিত অর্থ বুঝতে হবে... সেই ভিক্ষু অর্হৎদের মধ্যে অন্যতম হলেন।’ [দ্বিতীয় সূত্র]

৩. অভিনন্দনকারী সূত্র
৬৫. শ্রাবস্তীতে উৎপত্তি :

তখন জনৈক এক ভিক্ষু... একপাশে বসে সেই ভিক্ষু ভগবানকে বললেন, ‘ভন্তে, এটিই উত্তম হয়, যদি আমাকে ভগবান সংক্ষিপ্তভাবে ধর্মদেশনা করেন... একাগ্রচিত্ত হয়ে অবস্থান করতে সক্ষম হই।’

‘হে ভিক্ষু, অভিনন্দনকারী[52] ব্যক্তি হলো পাপমতী মারের দ্বারা আবদ্ধ, অনভিনন্দনকারী ব্যক্তি হলো মুক্ত।’ ‘ভগবান, আমি এটি বুঝতে পেরেছি; সুগত, আমি বুঝতে পেরেছি।’

‘হে ভিক্ষু, তুমি কিভাবে আমাকর্তৃক ভাষিত বিষয়ের বিস্তারিত অর্থ বুঝতে পেরেছ?’ ‘ভন্তে, রূপকে অভিনন্দনকারী ব্যক্তি হলো পাপমতী মারের দ্বারা আবদ্ধ, অনভিনন্দনকারী ব্যক্তি হলো মুক্ত। বেদনা... সংজ্ঞা... সংস্কার... বিজ্ঞানকে অভিনন্দনকারী ব্যক্তি হলো পাপমতী মারের দ্বারা আবদ্ধ, অনভিনন্দনকারী ব্যক্তি হলো মুক্ত। ভন্তে, আমি নিশ্চিতরূপে ভগবান কর্তৃক ভাষিত বিষয়ের এরূপ বিস্তারিত অর্থ বুঝতে পেরেছি।’

‘সাধু সাধু ভিক্ষু, তুমি উত্তমরূপে আমাকর্তৃক সংক্ষিপ্ত ভাষণের বিস্তারিত অর্থ বুঝতে পেরেছ। ভিক্ষু, রূপকে অভিনন্দনকারী ব্যক্তি হলো পাপমতী মারের দ্বারা আবদ্ধ, অনভিনন্দনকারী ব্যক্তি হলো মুক্ত। বেদনা... সংজ্ঞা... সংস্কার... বিজ্ঞানকে অভিনন্দনকারী ব্যক্তি হলো পাপমতী মারের দ্বারা আবদ্ধ, অনভিনন্দনকারী ব্যক্তি হলো মুক্ত।’ ‘ভিক্ষু, আমাকর্তৃক ভাষিত এই বিষয়ের এভাবে বিস্তারিত অর্থ বুঝতে হবে... সেই ভিক্ষু অর্হৎদের মধ্যে অন্যতম হলেন।’ [তৃতীয় সূত্র]

৪. অনিত্য সূত্র
৬৬. শ্রাবস্তীতে উৎপত্তি :

তখন জনৈক এক ভিক্ষু... একপাশে বসে সেই ভিক্ষু ভগবানকে বললেন, ‘ভন্তে, এটিই উত্তম হয়, যদি আমাকে ভগবান সংক্ষিপ্তভাবে ধর্মদেশনা করেন... উদ্যমী, একাগ্রচিত্ত হয়ে অবস্থান করতে সক্ষম হই।’

‘হে ভিক্ষু, যা ভিক্ষু অনিত্য, তাতে তোমার ছন্দ [তৃষ্ণা] পরিত্যাগ করা উচিত।’ ‘ভগবান, আমি এটি বুঝতে পেরেছি; সুগত, আমি বুঝতে পেরেছি।’

‘হে ভিক্ষু, তুমি কিভাবে আমাকর্তৃক ভাষিত বিষয়ের বিস্তারিত অর্থ বুঝতে পেরেছ?’ “‘ভন্তে, রূপ অনিত্য, তাতে আমার ছন্দ পরিত্যাগ করা উচিত। বেদনা... সংজ্ঞা... সংস্কার... বিজ্ঞান অনিত্য, তাতে আমার ছন্দ পরিত্যাগ করা উচিত।’ ভন্তে, আমি নিশ্চিতরূপে ভগবান কর্তৃক ভাষিত বিষয়ের এরূপ বিস্তারিত অর্থ বুঝতে পেরেছি।”

“‘সাধু সাধু ভিক্ষু, তুমি উত্তমরূপে আমাকর্তৃক সংক্ষিপ্ত ভাষণের বিস্তারিত অর্থ বুঝতে পেরেছ। ভিক্ষু, রূপ অনিত্য, তাতে তোমার ছন্দ পরিত্যাগ করা উচিত। বেদনা... সংজ্ঞা... সংস্কার... বিজ্ঞান অনিত্য, তাতে তোমার ছন্দ পরিত্যাগ করা উচিত।’ ‘ভিক্ষু, আমাকর্তৃক ভাষিত এই বিষয়ের এভাবে বিস্তারিত অর্থ বুঝতে হবে... সেই ভিক্ষু অর্হৎদের মধ্যে অন্যতম হলেন।’ [চতুর্থ সূত্র]

৫. দুঃখ সূত্র
৬৭. শ্রাবস্তীতে উৎপত্তি :

তখন জনৈক এক ভিক্ষু... একপাশে বসে সেই ভিক্ষু ভগবানকে বললেন, ‘ভন্তে, এটিই উত্তম হয়, যদি আমাকে ভগবান সংক্ষিপ্তভাবে ধর্মদেশনা করেন... উদ্যমী, একাগ্রচিত্ত হয়ে অবস্থান করতে সক্ষম হই।’

‘হে ভিক্ষু, যা ভিক্ষু দুঃখ, তাতে তোমার ছন্দ [তৃষ্ণা] পরিত্যাগ করা উচিত।’ ‘ভগবান, আমি এটি বুঝতে পেরেছি; সুগত, আমি বুঝতে পেরেছি।’

‘হে ভিক্ষু, তুমি কিভাবে আমাকর্তৃক ভাষিত বিষয়ের বিস্তারিত অর্থ বুঝতে পেরেছ?’ “‘ভন্তে, রূপ দুঃখ, তাতে আমার ছন্দ পরিত্যাগ করা উচিত। বেদনা... সংজ্ঞা... সংস্কার... বিজ্ঞান দুঃখ, তাতে আমার ছন্দ পরিত্যাগ করা উচিত।’ ভন্তে, আমি নিশ্চিতরূপে ভগবান কর্তৃক ভাষিত বিষয়ের এরূপ বিস্তারিত অর্থ বুঝতে পেরেছি।”

“‘সাধু সাধু ভিক্ষু, তুমি উত্তমরূপে আমাকর্তৃক সংক্ষিপ্ত ভাষণের বিস্তারিত অর্থ বুঝতে পেরেছ। ভিক্ষু, রূপ দুঃখ, তাতে তোমার ছন্দ পরিত্যাগ করা উচিত। বেদনা... সংজ্ঞা... সংস্কার... বিজ্ঞান দুঃখ, তাতে তোমার ছন্দ পরিত্যাগ করা উচিত।’ ‘ভিক্ষু, আমাকর্তৃক ভাষিত এই বিষয়ের এভাবে বিস্তারিত অর্থ বুঝতে হবে... সেই ভিক্ষু অর্হৎদের মধ্যে অন্যতম হলেন। [পঞ্চম সূত্র]

৬. অনাত্মা সূত্র
৬৮. শ্রাবস্তীতে উৎপত্তি :

তখন জনৈক এক ভিক্ষু... একপাশে বসে সেই ভিক্ষু ভগবানকে বললেন, ‘ভন্তে, এটিই উত্তম হয়, যদি আমাকে ভগবান সংক্ষিপ্তভাবে ধর্মদেশনা করেন... উদ্যমী, একাগ্রচিত্ত হয়ে অবস্থান করতে সক্ষম হই।’

‘হে ভিক্ষু, যা ভিক্ষু অনাত্মা, তাতে তোমার ছন্দ [তৃষ্ণা] পরিত্যাগ করা উচিত।’ ‘ভগবান, আমি এটি বুঝতে পেরেছি; সুগত, আমি বুঝতে পেরেছি।’

‘হে ভিক্ষু, তুমি কিভাবে আমাকর্তৃক ভাষিত বিষয়ের বিস্তারিত অর্থ বুঝতে পেরেছ?’ “‘ভন্তে, রূপ অনাত্মা, তাতে আমার ছন্দ পরিত্যাগ করা উচিত। বেদনা... সংজ্ঞা... সংস্কার... বিজ্ঞান অনাত্মা, তাতে আমার ছন্দ পরিত্যাগ করা উচিত।’ ভন্তে, আমি নিশ্চিতরূপে ভগবান কর্তৃক ভাষিত বিষয়ের এরূপ বিস্তারিত অর্থ বুঝতে পেরেছি।”

“‘সাধু সাধু ভিক্ষু, তুমি উত্তমরূপে আমাকর্তৃক সংক্ষিপ্ত ভাষণের বিস্তারিত অর্থ বুঝতে পেরেছ। ভিক্ষু, রূপ অনাত্মা, তাতে তোমার ছন্দ পরিত্যাগ করা উচিত। বেদনা... সংজ্ঞা... সংস্কার... বিজ্ঞান অনাত্মা, তাতে তোমার ছন্দ পরিত্যাগ করা উচিত।’ ‘ভিক্ষু, আমাকর্তৃক ভাষিত এই বিষয়ের এভাবে বিস্তারিত অর্থ বুঝতে হবে... সেই ভিক্ষু অর্হৎদের মধ্যে অন্যতম হলেন।’ [ষষ্ঠ সূত্র]

৭. নিজের অধিকারভুক্ত নয় সূত্র
৬৯. শ্রাবস্তীতে উৎপত্তি :

তখন জনৈক এক ভিক্ষু... একপাশে বসে সেই ভিক্ষু ভগবানকে বললেন, ‘ভন্তে, এটিই উত্তম হয়, যদি আমাকে ভগবান সংক্ষিপ্তভাবে ধর্মদেশনা করেন... অবস্থান করতে সক্ষম হই।’

‘হে ভিক্ষু, যা ভিক্ষু নিজের অধিকারভুক্ত নয়, তাতে তোমার ছন্দ [তৃষ্ণা] পরিত্যাগ করা উচিত।’ ‘ভগবান, আমি এটি বুঝতে পেরেছি; সুগত, আমি বুঝতে পেরেছি।’

‘হে ভিক্ষু, তুমি কিভাবে আমাকর্তৃক ভাষিত বিষয়ের বিস্তারিত অর্থ বুঝতে পেরেছ?’ ‘ভন্তে, রূপ নিজের অধিকারভুক্ত নয়, তাতে আমার ছন্দ পরিত্যাগ করা উচিত। বেদনা... সংজ্ঞা... সংস্কার... বিজ্ঞান নিজের অধিকারভুক্ত নয়, তাতে আমার ছন্দ পরিত্যাগ করা উচিত। ভন্তে, আমি নিশ্চিতরূপে ভগবান কর্তৃক ভাষিত বিষয়ের এরূপ বিস্তারিত অর্থ বুঝতে পেরেছি।”

“‘সাধু সাধু ভিক্ষু, তুমি উত্তমরূপে আমাকর্তৃক সংক্ষিপ্ত ভাষণের বিস্তারিত অর্থ বুঝতে পেরেছ। ভিক্ষু, রূপ নিজের অধিকারভুক্ত নয়, তাতে তোমার ছন্দ পরিত্যাগ করা উচিত। বেদনা... সংজ্ঞা... সংস্কার... বিজ্ঞান নিজের অধিকারভুক্ত নয়, তাতে তোমার ছন্দ পরিত্যাগ করা উচিত।’ ‘ভিক্ষু, আমাকর্তৃক ভাষিত এই বিষয়ের এভাবে বিস্তারিত অর্থ বুঝতে হবে... সেই ভিক্ষু অর্হৎদের মধ্যে অন্যতম হলেন।’ [সপ্তম সূত্র]

৮. সহজাত কামোদ্দীপক বিষয় সূত্র
৬৯. শ্রাবস্তীতে উৎপত্তি :

তখন জনৈক এক ভিক্ষু... একপাশে বসে সেই ভিক্ষু ভগবানকে বললেন, ‘ভন্তে, এটিই উত্তম হয়, যদি আমাকে ভগবান সংক্ষিপ্তভাবে ধর্মদেশনা করেন... অবস্থান করতে সক্ষম হই।’

‘হে ভিক্ষু, যা ভিক্ষু সহজাত কামোদ্দীপক বিষয়, তাতে তোমার ছন্দ [তৃষ্ণা] পরিত্যাগ করা উচিত।’ ‘ভগবান, আমি এটি বুঝতে পেরেছি; সুগত, আমি বুঝতে পেরেছি।’

‘হে ভিক্ষু, তুমি কিভাবে আমাকর্তৃক ভাষিত বিষয়ের বিস্তারিত অর্থ বুঝতে পেরেছ?’ “‘ভন্তে, রূপ সহজাত কামোদ্দীপক বিষয়, তাতে আমার ছন্দ পরিত্যাগ করা উচিত। বেদনা... সংজ্ঞা... সংস্কার... বিজ্ঞান সহজাত কামোদ্দীপক বিষয়, তাতে আমার ছন্দ পরিত্যাগ করা উচিত।’ ভন্তে, আমি নিশ্চিতরূপে ভগবান কর্তৃক ভাষিত বিষয়ের এরূপ বিস্তারিত অর্থ বুঝতে পেরেছি।”

“‘সাধু সাধু ভিক্ষু, তুমি উত্তমরূপে আমাকর্তৃক সংক্ষিপ্ত ভাষণের বিস্তারিত অর্থ বুঝতে পেরেছ। ভিক্ষু, রূপ সহজাত কামোদ্দীপক বিষয়, তাতে তোমার ছন্দ পরিত্যাগ করা উচিত। বেদনা... সংজ্ঞা... সংস্কার... বিজ্ঞান সহজাত কামোদ্দীপক বিষয়, তাতে তোমার ছন্দ পরিত্যাগ করা উচিত।’ ‘ভিক্ষু, আমাকর্তৃক ভাষিত এই বিষয়ের এভাবে বিস্তারিত অর্থ বুঝতে হবে... সেই ভিক্ষু অর্হৎদের মধ্যে অন্যতম হলেন।’ [অষ্টম সূত্র]

৯. রাধ সূত্র
৭১. শ্রাবস্তীতে উৎপত্তি :

একসময় আয়ুষ্মান রাধ যেখানে ভগবান আছেন সেখানে গেলেন। গিয়ে ভগবানকে বললেন, ‘ভন্তে, কিভাবে জ্ঞাত হলে কিভাবে দর্শন করলে এই বাহ্যিক সবিজ্ঞানক কায়ে ও সর্বনিমিত্তের মধ্যে অহংকার-আমিত্বভাব-মানানুশয় থাকে না?’

“হে রাধ, যা কিছু রূপ আছে-অতীত-অনাগত-বর্তমান, আধ্যাত্মিক বা বাহ্যিক, স্থূল বা সূক্ষ্ম, হীন বা উত্তম, দূরে বা নিকটের যাবতীয় রূপ সম্পর্কে ‘তা আমার নয়, আমি তাতে [অবস্থিত] নই, তা আমার আত্মা নয়’ এভাবে বিষয়টি যথাযথভাবে সম্যক প্রজ্ঞার দ্বারা দর্শন করা উচিত। যা কিছু বেদনা আছে... যা কিছু সংজ্ঞা আছে... যা কিছু সংস্কার আছে... যা কিছু বিজ্ঞান আছে- অতীত-অনাগত-বর্তমান, আধ্যাত্মিক বা বাহ্যিক, স্থূল বা সূক্ষ্ম, হীন বা উত্তম, দূরে বা নিকটের যাবতীয় বিজ্ঞান সম্পর্কে ‘তা আমার নয়, আমি তাতে [অবস্থিত] নই, তা আমার আত্মা নয়’ এভাবে বিষয়টি যথাযথভাবে সম্যক প্রজ্ঞার দ্বারা দর্শন করা উচিত। হে রাধ, ঠিক এভাবেই জ্ঞাত হলে ও দর্শন করলে এই বাহ্যিক সবিজ্ঞানক কায়ে ও সর্বনিমিত্তের মধ্যে অহংকার-আমিত্বভাব-মানানুশয় থাকে না”... আয়ুষ্মান রাধ অর্হৎদের মধ্যে অন্যতর হলেন।’ [নবম সূত্র]

১০. সুরাধ সূত্র
৭২. শ্রাবস্তীতে উৎপত্তি :

একসময় আয়ুষ্মান সুরাধ ভগবানকে বললেন, ‘ভন্তে, কিভাবে জ্ঞাত হলে কিভাবে দর্শন করলে এই বাহ্যিক সবিজ্ঞানক কায়ে ও সর্বনিমিত্তের মধ্যে অহংকার-আমিত্বভাব ও নানাবিধ মান অতিক্রম করা যায় এবং পুরোপুরি শান্ত বিমুক্ত চিত্ত হয়।’

“হে রাধ, যা কিছু রূপ আছে-অতীত-অনাগত-বর্তমান... দূরে বা নিকটের যাবতীয় রূপ সম্পর্কে ‘তা আমার নয়, আমি তাতে [অবস্থিত] নই, তা আমার আত্মা নয়’ এভাবে বিষয়টি যথাযথভাবে সম্যক প্রজ্ঞার দ্বারা দর্শন করে সম্পূর্ণরূপে আসক্তিশূন্য হয়ে বিমুক্ত হয়।

যা কিছু বেদনা আছে... যা কিছু সংজ্ঞা আছে... যা কিছু সংস্কার আছে... যা কিছু বিজ্ঞান আছে-অতীত-অনাগত-বর্তমান, আধ্যাত্মিক বা বাহ্যিক, স্থূল বা সূক্ষ্ম, হীন বা উত্তম, দূরে কিংবা নিকটের যাবতীয় বিজ্ঞান সম্পর্কে ‘তা আমার নয়, আমি তাতে [অবস্থিত] নই, তা আমার আত্মা নয়’ এভাবে বিষয়টি যথাযথভাবে সম্যক প্রজ্ঞার দ্বারা দর্শন করে সম্পূর্ণরূপে আসক্তিশূন্য হয়ে বিমুক্ত হয়। হে রাধ, ঠিক এভাবেই জ্ঞাত হলে ও দর্শন করলে এই বাহ্যিক সবিজ্ঞানক কায়ে ও সর্বনিমিত্তের মধ্যে অহংকার-আমিত্বভাব ও নানাবিধ মান অতিক্রম করা যায় এবং পুরোপুরি শান্ত বিমুক্ত চিত্ত হয়।”... আয়ুষ্মান সুরাধ অর্হৎদের মধ্যে অন্যতর হলেন।’ [দশম সূত্র]

অর্হৎ বর্গ সপ্তম সমাপ্ত।

স্মারক-গাথা :

আসক্তিপরায়ণ, অহংকারী, অতঃপর অভিনন্দনকারী সূত্র,

অনিত্য, দুঃখ ও অনাত্মা, নিজের অধিকারভুক্ত নয়

আর সহজাত কামোদ্দীপক বিষয়;

রাধ-সুরাধের দ্বারা হয় সেই দশ সংযুক্ত।


 

৮. খাদনীয় বর্গ
১. আস্বাদ সূত্র
৭৩. শ্রাবস্তীতে উৎপত্তি :

‘হে ভিক্ষুগণ, অশ্রুতবান পৃথগ্‌জন রূপের আস্বাদ, আদীনব, নিঃসরণ যথাভূত জানে না। বেদনার... সংজ্ঞার... সংস্কারের... বিজ্ঞানের আস্বাদ, আদীনব, নিঃসরণ যথাভূত জানে না। হে ভিক্ষুগণ, শ্রুতবান আর্যশ্রাবক রূপের আস্বাদ, আদীনব, নিঃসরণ যথাভূত জানে। বেদনার... সংজ্ঞার... সংস্কারের... বিজ্ঞানের আস্বাদ, আদীনব, নিঃসরণ যথাভূত জানেন।’ [প্রথম সূত্র]

২. সমুদয় সূত্র
৭৪. শ্রাবস্তীতে উৎপত্তি :

‘হে ভিক্ষুগণ, অশ্রুতবান পৃথগ্‌জন রূপের সমুদয়, অস্তগমন, আস্বাদ, আদীনব, নিঃসরণ যথাভূত জানে না। বেদনার... সংজ্ঞার... সংস্কারের... বিজ্ঞানের সমুদয়, অস্তগমন, আস্বাদ, আদীনব, নিঃসরণ যথাভূত জানে না। হে ভিক্ষুগণ, শ্রুতবান আর্যশ্রাবক রূপের সমুদয়, অস্তগমন, আস্বাদ, আদীনব, নিঃসরণ যথাভূত জানেন। বেদনার... সংজ্ঞার... সংস্কারের... বিজ্ঞানের সমুদয়, অস্তগমন, আস্বাদ, আদীনব, নিঃসরণ যথাভূত জানেন।’ [দ্বিতীয় সূত্র]

৩. দ্বিতীয় সমুদয় সূত্র
৭৫. শ্রাবস্তীতে উৎপত্তি :

‘হে ভিক্ষুগণ, শ্রুতবান আর্যশ্রাবক রূপের সমুদয়, অস্তগমন, আস্বাদ, আদীনব, নিঃসরণ যথাভূত জানে। বেদনার... সংজ্ঞার... সংস্কারের... বিজ্ঞানের সমুদয়, অস্তগমন, আস্বাদ, আদীনব, নিঃসরণ যথাভূত জানেন।’[53] [তৃতীয় সূত্র]

৪. অর্হৎ সূত্র
৭৬. শ্রাবস্তীতে উৎপত্তি :

“হে ভিক্ষুগণ, রূপ অনিত্য। যা অনিত্য তা দুঃখ, যা দুঃখ তা অনাত্মা। যা অনাত্মা তা ‘আমার নয়, আমি নই, আমার আত্ম নয়’ এভাবেই ঠিক ঠিকরূপে সম্যক প্রজ্ঞার দ্বারা দর্শন করা উচিত। বেদনা অনিত্য... সংজ্ঞা... সংস্কার... বিজ্ঞান অনিত্য। যা অনিত্য তা দুঃখ, যা দুঃখ তা অনাত্মা। যা অনাত্মা তা ‘আমার নয়, আমি নই, আমার আত্ম নয়’ এভাবেই ঠিক ঠিকরূপে সম্যক প্রজ্ঞার দ্বারা দর্শন করা উচিত।”

“হে ভিক্ষুগণ, ঠিক এভাবেই দর্শন করলে শ্রুতবান আর্যশ্রাবক রূপের প্রতি নির্বেদপ্রাপ্ত হন, বেদনার প্রতি... সংজ্ঞার প্রতি... সংস্কারের প্রতি... বিজ্ঞানের প্রতি নির্বেদপ্রাপ্ত [নির্লিপ্ত] হন। নির্বেদ হতে বিরাগ হন, বিরাগ হতে বিমুক্ত হন। বিমুক্ত হলে আমি বিমুক্ত হয়েছি বলে জ্ঞান হয়। তিনি সম্যকরূপে জানতে পারেন, ‘আমার জন্মবীজ ক্ষীণ হয়েছে, ব্রহ্মচর্য জীবন উদ্‌যাপিত হয়েছে, করণীয় কার্য কৃত হয়েছে, এ জীবনে [আসবক্ষয়ের জন্য] অন্য কোনো করণীয় নেই।’ হে ভিক্ষুগণ, গোটা সত্ত্বাবাসের মধ্যে, ভবাগ্রের মধ্যে ও জগতের মধ্যে তিনিই অগ্র, তিনিই শ্রেষ্ঠ, যিনি অর্হৎ।”

ভগবান এরূপ বললেন। এরূপ বলে অতঃপর সুগত শাস্তা বললেন :

‘অহো! অর্হৎগণ সুখী,[54] তৃষ্ণা তাদের বিদ্যমান নেই,

আত্ম-অহংকার সমুচ্ছিন্ন, মোহজাল হলো পদদলিত।

নিষ্কাম তাদের লব্ধ, চিত্ত তাদের অনাবিল,

জগতে তারা হলো নিষ্কলঙ্ক, ব্রহ্মভূত অনাসব।

পঞ্চস্কন্ধকে জেনে, সপ্ত সদ্ধর্ম[55] হলো তার গোচর,

প্রশংসিত সৎপুরুষগুলো বুদ্ধের ঔরসজাত পুত্র।

তিনি হন সপ্তরত্ন-সম্পন্ন, ত্রিবিধ শিক্ষায় শিক্ষিত,

ভয়-ভৈরব প্রহীন করে মহাবীর করেন বিচরণ।

দশবিধ অঙ্গের দ্বারা হয় সম্পন্ন, মহানাগ সমাহিত,

জগতে তাঁরাই শ্রেষ্ঠ, তৃষ্ণা তাদের নাই বিদ্যমান।

অশৈক্ষ্য-জ্ঞান উৎপন্ন, অন্তিম এই দেহ,

যেই সার ব্রহ্মচর্যের, তা হলো অপরপর্যায়।

অহংকারে হন না কম্পিত, পুনর্ভব হতে বিপ্রমুক্ত,

নির্বাণপ্রাপ্ত, জগতে তারা হলো বিজয়ী।

ঊর্ধ্ব, অধো, মাঝখানে, নন্দী তাদের বিদ্যমান থাকে না,

তারা সিংহনাদে গর্জন করেন,[56] জগতে বুদ্ধ হলেন অনুত্তর।’ [চতুর্থ সূত্র]

৫. দ্বিতীয় অর্হৎ সূত্র
৭৭. . শ্রাবস্তীতে উৎপত্তি :

“হে ভিক্ষুগণ, রূপ অনিত্য। যা অনিত্য তা দুঃখ, যা দুঃখ তা অনাত্মা। যা অনাত্মা তা ‘আমার নয়, আমি নই, আমার আত্ম নয়’... এভাবেই ঠিক ঠিকরূপে সম্যক প্রজ্ঞার দ্বারা দর্শন করা উচিত।”

“হে ভিক্ষুগণ, ঠিক এভাবেই দর্শন করলে শ্রুতবান আর্যশ্রাবক রূপের প্রতি নির্বেদপ্রাপ্ত হয়, বেদনার প্রতি... সংজ্ঞার প্রতি... সংস্কারের প্রতি... বিজ্ঞানের প্রতি নির্বেদপ্রাপ্ত হয়। নির্বেদ হতে বিরাগ হয়, বিরাগ হতে বিমুক্ত হয়। বিমুক্ত হলে আমি বিমুক্ত হয়েছি বলে জ্ঞান হয়। তিনি সম্যকরূপে জানতে পারেন, ‘আমার জন্মবীজ ক্ষীণ হয়েছে, ব্রহ্মচর্য জীবন উদ্‌যাপিত হয়েছে, করণীয় কার্য কৃত হয়েছে, এ জীবনে [দুঃখমুক্তির জন্য] অন্য কোনো করণীয় নেই।’ হে ভিক্ষুগণ, গোটা সত্ত্বাবাসের মধ্যে, ভবাগ্রের মধ্যে ও জগতের মধ্যে তিনিই অগ্র, তিনিই শ্রেষ্ঠ, যিনি অর্হৎ।’ [পঞ্চম সূত্র]

৬. সিংহ সূত্র
৭৮. শ্রাবস্তীতে উৎপত্তি :

‘হে ভিক্ষুগণ, মৃগরাজ সিংহ সন্ধ্যাকালীন গুহা হতে বের হলো, গুহা হতে বের হয়ে আড়মোড়া ভাঙল। আড়মোড়া ভেঙে চতুর্দিকে অবলোকন করল। চতুর্দিকে অবলোকন করে তিনবার সিংহনাদে গর্জন করল। তিনবার সিংহনাদে গর্জন করে প্রস্থান করল শিকারের লক্ষ্যে। হে ভিক্ষুগণ, যে-সমস্ত ইতরপ্রাণী মৃগরাজ সিংহের গর্জন শব্দ শোনে, তারা সকলে ভয়ে ভীত-সন্ত্রস্ত হয়ে কম্পমান হয়। গুহাশ্রিতরা [সাপ, বেজি] গুহায় প্রবেশ করে, জলাশ্রিতরা [মাছ, কচ্ছপ] জলে প্রবেশ করে, বনাশ্রিতরা [হস্তী, গোড়া, হরিণ] বনে প্রবেশ করে, আকাশে পাখিরা কুজনে রত হয়। হে ভিক্ষুগণ, যেই রাজহস্তী গ্রাম-নিগম-রাজধানীর মধ্যে দৃঢ়ভাবে চামড়ার লম্বা ফালি দিয়ে বেঁধে রাখা হয়, সেও সেই বন্ধন ছিঁড়ে ফেলে ভীত হয়ে মলমূত্র ত্যাগ করে, অথবা এদিক-ওদিক পালায়ন করে। হে ভিক্ষুগণ, মৃগরাজ সিংহ ইতরপ্রাণীদের জন্য এরূপই মহাঋদ্ধিশালী, মহাশক্তিধর ও মহানুভবসম্পন্ন হয়।[57]’

“হে ভিক্ষুগণ, ঠিক তদ্রূপ যখন তথাগত অর্হৎ, সম্যকসম্বুদ্ধ, বিদ্যাচারণ-সম্পন্ন, সুগত, লোকজ্ঞ, অনুত্তর, পুরুষদমনকারী সারথি, দেব-মানবের শাস্তা, বুদ্ধ, ভগবান জগতে উৎপন্ন হন। তিনি ধর্মদেশনা করেন―‘এই হলো রূপ, এই হলো রূপের সমুদয়, এই হলো রূপের অস্তগমন।[58] এই হলো বেদনা... এই হলো সংজ্ঞা... এই হলো সংস্কার... এই হলো বিজ্ঞান, এই হলো বিজ্ঞানের সমুদয়, এই হলো বিজ্ঞানের অস্তগমন। হে ভিক্ষুগণ, যেই দেবগণ দীর্ঘায়ুসম্পন্ন, রূপ-লাবণ্যসম্পন্ন, সুখবহুল, উচ্চ বিমানের [দেবপ্রাসাদে] মধ্যে দীর্ঘদিন অবস্থানকারী তারাও তথাগতের ধর্মদেশনা শুনে সকলেই ভয়ে ভীত-সন্ত্রস্ত হয়ে কম্পমান হয়। তারা বলে, ‘ওহে, আমরা নিত্য মনে করছি কিন্তু আমরা অনিত্য; ওহে, আমরা ধ্রুব মনে করছি কিন্তু আমরা অধ্রুব; ওহে, আমরা শাশ্বত মনে করছি কিন্তুআমরা অশাশ্বত। ওহে, আমরা অনিত্য, অধ্রুব, অশাশ্বত ও সৎকায়ের [পঞ্চস্কন্ধের] অন্তর্গত।’ হে ভিক্ষুগণ, তথাগত দেব-মনুষ্যলোকে এরূপই মহাঋদ্ধিশালী, মহাশক্তিধর ও মহানুভবসম্পন্ন হয়।”

ভগবান এরূপ বললেন। এরূপ বলে অতঃপর সুগত শাস্তা বললেন :

‘যখন বুদ্ধ অভিজ্ঞায় ধর্মচক্র করেন প্রবর্তন[59],

সদেব-মনুষ্যলোকের শাস্তা অদ্বিতীয় পুরুষ।

সৎকায় নিরোধ আর সৎকায় উদ্ভব,

আর্য অষ্টাঙ্গিক মার্গ হলো দুঃখ উপশমগামী।

যে দীর্ঘায়ু দেবতা, রূপ-লাবণ্যসম্পন্ন ও যশস্বী,

ভীত-সন্ত্রস্ত হয় যেমন সিংহের গর্জন শুনে মৃগ।

অবিজিত সৎকায়, ওহে আমরা হলাম অনিত্য,

তাদৃশ বিপ্রমুক্ত অর্হতের বাক্য শুনে।’ [ষষ্ঠ সূত্র]

৭. খাদ্য সূত্র
৭৯. শ্রাবস্তীতে উৎপত্তি :

“হে ভিক্ষুগণ, যে-সমস্ত শ্রমণ-ব্রাহ্মণ অনেক প্রকার পূর্বনিবাসঅনুস্মরণ করতে গিয়ে এইসব পঞ্চ উপদানস্কন্ধ অনুস্মরণ করেন অথবা এর কোনো একটিকে অনুস্মরণ করেন। কোন পাঁচটি? ‘অতীতে এরূপ রূপ ছিল’ হে ভিক্ষুগণ, এভাবে অনুস্মরণ করতে গিয়ে রূপকেই অনুস্মরণ করেন। ‘অতীতে এরূপ বেদনা ছিল’ হে ভিক্ষুগণ, এভাবে অনুস্মরণ করতে গিয়ে বেদনাকেই অনুস্মরণ করেন। ‘অতীতে এরূপ সংজ্ঞা ছিল’... ‘অতীতে এরূপ সংস্কার ছিল’... ‘অতীতে এরূপ বিজ্ঞান ছিল’ হে ভিক্ষুগণ, এভাবে অনুস্মরণ করতে গিয়ে বিজ্ঞানকেই অনুস্মরণ করেন।”

“হে ভিক্ষুগণ, রূপ কাকে বলে? হে ভিক্ষুগণ, পরিবর্তিত হয় তাই ‘রূপ’ বলা হয়। কেন পরিবর্তিত হয়? শীতলতার দ্বারা পরিবর্তিত হয়, উষ্ণতার দ্বারা পরিবর্তিত হয়, ক্ষুধায় পরিবর্তিত হয়, পিপাসায় পরিবর্তিত হয়, ডংশক-মশক-বাতাস-রৌদ্র-সরীসৃপের স্পর্শে পরিবর্তিত হয়। হে ভিক্ষুগণ, পরিবর্তিত হয় বিধায় ‘রূপ’ বলা হয়।”

“হে ভিক্ষুগণ, বেদনা কাকে বলে? হে ভিক্ষুগণ, অনুভূত হয় বিধায় ‘বেদনা’ বলা হয়। কী অনুভূত হয়? সুখ অনুভূত হয়, দুঃখ অনুভূত হয়, অদুঃখ-অসুখ অনুভূত হয়। হে ভিক্ষুগণ, অনুভূত হয বিধায় ‘বেদনা’ বলা হয়।”

“হে ভিক্ষুগণ, সংজ্ঞা কাকে বলে? হে ভিক্ষুগণ, চেনা যায় বিধায় ‘সংজ্ঞা’ বলা হয়। কী চেনা যায়? নীল চেনা যায়, হলুদ চেনা যায়, লাল চেনা যায়, সাদা চেনা যায়। হে ভিক্ষুগণ, চেনা যায় বিধায় ‘সংজ্ঞা’ বলা হয়।”

“হে ভিক্ষুগণ, সংস্কার কাকে বলে? হে ভিক্ষুগণ, সৃষ্টকে গঠন করে বিধায় ‘সংস্কার’ বলা হয়। কী গঠন করে? রূপ রূপের নিমিত্ত রূপকে গঠন করে, বেদনা বেদনার নিমিত্ত বেদনাকে গঠন করে, সংজ্ঞা সংজ্ঞার নিমিত্ত সংজ্ঞাকে গঠন করে, সংস্কার সংস্কারের নিমিত্ত সংস্কারকে গঠন করে, বিজ্ঞান বিজ্ঞানের নিমিত্ত বিজ্ঞানকে গঠন করে। হে ভিক্ষুগণ, সৃষ্টকে গঠন করে বিধায় ‘সংস্কার’ বলা হয়।”

“হে ভিক্ষুগণ, বিজ্ঞান কাকে বলে? হে ভিক্ষুগণ, বিজানন করে বিধায় ‘বিজ্ঞান’ বলা হয়। কী বিজানন করে? অম্লরস বিজানন করে। তিক্ত বিজানন করে, কটু বিজানন করে, মধুর বিজানন করে, লবণাক্ত বিজানন করে, অলবণাক্ত বিজানন করে, লোনা বিজানন করে, অলোনা বিজানন করে। হে ভিক্ষুগণ, বিজানন করে; তাই ‘বিজ্ঞান’ বলা হয়।”

“হে ভিক্ষুগণ, তথায় শ্রুতবান আর্যশ্রাবক এরূপ বিচার করে―‘আমি এই রূপ দিয়ে খাই, আমি অতীতে এই রূপ দিয়ে খেয়েছি, বর্তমানে আমি যেমন রূপ দিয়ে খাচ্ছি। আমি যদি অনাগত রূপকে অভিনন্দন করি, তবে অনাগতে আমি দীর্ঘসময় এই রূপ দিয়ে খাবো, বর্তমানে আমি যেমন রূপ দিয়ে খাচ্ছি।’ তিনি এভাবে জ্ঞানযোগে বিবেচনা করে অতীত রূপের প্রতি নিরপেক্ষ হন, অনাগত রূপকে অভিনন্দন করেন না, বর্তমান রূপের প্রতি নির্বেদ, বিরাগ ও নিরোধের দিকে প্রতিপন্ন হন।”

“‘আমি এই বেদনা দিয়ে খাই, আমি অতীতে এই বেদনা দিয়ে খেয়েছি, বর্তমানে আমি যেমন বেদনা দিয়ে খাচ্ছি। আমি যদি অনাগত বেদনাকে অভিনন্দন করি, তবে অনাগতে আমি দীর্ঘসময় এই বেদনা দিয়ে খাবো, বর্তমানে আমি যেমন বেদনা দিয়ে খাচ্ছি।’ তিনি এভাবে জ্ঞানযোগে বিবেচনা করে অতীত বেদনার প্রতি নিরপেক্ষ হন, অনাগত বেদনাকে অভিনন্দন করেন না, বর্তমান বেদনার প্রতি নির্বেদ, বিরাগ ও নিরোধের দিকে প্রতিপন্ন হন।”

“‘আমি এই সংজ্ঞা দিয়ে খাই, ... “‘আমি এই সংস্কার দিয়ে খাই, আমি অতীতে এই সংস্কার দিয়ে খেয়েছি, বর্তমানে আমি যেমন সংস্কার দিয়ে খাচ্ছি। আমি যদি অনাগত সংস্কারকে অভিনন্দন করি, তবে অনাগতে আমি দীর্ঘসময় এই সংস্কার দিয়ে খাবো, বর্তমানে আমি যেমন সংস্কার দিয়ে খাচ্ছি।’ তিনি এভাবে জ্ঞানযোগে বিবেচনা করে অতীত সংস্কারের প্রতি নিরপেক্ষ হন, অনাগত সংস্কারকে অভিনন্দন করেন না, বর্তমান সংস্কারের প্রতি নির্বেদ, বিরাগ ও নিরোধের দিকে প্রতিপন্ন হন।”

“‘আমি এই বিজ্ঞান দিয়ে খাই, আমি অতীতে এই বিজ্ঞান দিয়ে খেয়েছি, বর্তমানে আমি যেমন বিজ্ঞান দিয়ে খাচ্ছি। আমি যদি অনাগত বিজ্ঞানকে অভিনন্দন করি, তবে অনাগতে আমি দীর্ঘসময় এই বিজ্ঞান দিয়ে খাবো, বর্তমানে আমি যেমন বিজ্ঞান দিয়ে খাচ্ছি।’ তিনি এভাবে জ্ঞানযোগে বিবেচনা করে অতীত বিজ্ঞানের প্রতি নিরপেক্ষ হন, অনাগত বিজ্ঞানকে অভিনন্দন করেন না, বর্তমান বিজ্ঞানের প্রতি নির্বেদ, বিরাগ ও নিরোধের দিকে প্রতিপন্ন হন।”

“হে ভিক্ষুগণ, তোমরা এটি কী মনে কর, রূপ নিত্য নাকি অনিত্য?’ ‘অনিত্য ভন্তে।’ ‘যা অনিত্য তা দুঃখ নাকি সুখ?’ ‘দুঃখ ভন্তে।’ “যা অনিত্য, দুঃখ ও পরিবর্তনশীল; সেটিকে ‘এটি আমার, এতে আমি, এটি আমার আত্মা’ বলে দর্শন করা ঠিক কি?” ‘ঠিক নয়, ভন্তে।’ ‘বেদনা... সংজ্ঞা... সংস্কার... বিজ্ঞান নিত্য নাকি অনিত্য?’ ‘অনিত্য ভন্তে।’ ‘যা অনিত্য তা দুঃখ নাকি সুখ?’ ‘দুঃখ ভন্তে।’ “যা অনিত্য, দুঃখ ও পরিবর্তনশীল; সেটিকে ‘এটি আমার, এতে আমি, এটি আমার আত্মা’ বলে দর্শন করা ঠিক কি?” ‘ঠিক নয়, ভন্তে।’

“হে ভিক্ষুগণ, যা কিছু রূপ আছে-অতীত-অনাগত-বর্তমান, আধ্যাত্মিক বা বাহ্যিক, স্থূল বা সূক্ষ্ম, হীন বা উত্তম, দূরে কিংবা সমীপের যাবতীয় রূপ সম্পর্কে ‘তা আমার নয়, আমি তাতে [অবস্থিত] নই, তা আমার আত্মা নয়’ এভাবে বিষয়টি যথাযথভাবে সম্যক প্রজ্ঞার দ্বারা দর্শন করা উচিত। যা কিছু বেদনা আছে... যা কিছু সংজ্ঞা আছে... যা কিছু সংস্কার আছে... যা কিছু বিজ্ঞান আছে-অতীত-অনাগত-বর্তমান... দূরে কিংবা সমীপের যাবতীয় বিজ্ঞান সম্পর্কে ‘তা আমার নয়, আমি তাতে [অবস্থিত] নই, তা আমার আত্মা নয়’ এভাবে বিষয়টি যথাযথভাবে সম্যক প্রজ্ঞার দ্বারা দর্শন করা উচিত।”

“হে ভিক্ষুগণ, একে বলা হয় আর্যশ্রাবক ধ্বংস করেন, সঞ্চয় করেন না; পরিত্যাগ করেন, আসক্ত হন না; ছড়িয়ে দেন, যুক্ত করেন না; নির্বাপিত করেন, প্রজ্বলিত করেন না।

কী ধ্বংস করেন, সঞ্চয় করেন না? রূপ ধ্বংস করেন, সঞ্চয় করেন না। বেদনা... সংজ্ঞা... সংস্কার... বিজ্ঞান ধ্বংস করেন, সঞ্চয় করেন না।

কী পরিত্যাগ করেন, আসক্ত হন না? রূপ পরিত্যাগ করেন, আসক্ত হন না। বেদনা... সংজ্ঞা... সংস্কার... বিজ্ঞান পরিত্যাগ করেন, আসক্ত হন না।

কী ছড়িয়ে দেন, যুক্ত করেন না? রূপ ছড়িয়ে দেন, যুক্ত করেন না। বেদনা... সংজ্ঞা... সংস্কার... বিজ্ঞান ছড়িয়ে দেন, যুক্ত করেন না।

কী নির্বাপিত করেন না, প্রজ্বলিত করেন না? রূপ নির্বাপিত করেন, প্রজ্বলিত করেন না। বেদনা... সংজ্ঞা... সংস্কার... বিজ্ঞান নির্বাপিত করেন, প্রজ্বলিত করেন না।”

“হে ভিক্ষুগণ, এভাবে দর্শন করে শ্রুতবান আর্যশ্রাবক রূপের প্রতি নির্বেদপ্রাপ্ত হন, বেদনার... সংজ্ঞার... সংস্কারের... বিজ্ঞানের প্রতি নির্বেদপ্রাপ্ত হন। নির্বেদ হতে বিরাগ হন, বিরাগ হতে বিমুক্ত হন। বিমুক্ত হয়ে আমি বিমুক্ত হয়েছি বলে জ্ঞান হয়। তিনি প্রকৃষ্টরূপে জানতে পারেন, ‘আমার জন্মবীজ ক্ষীণ হয়েছে, ব্রহ্মচর্যজীবন উদ্‌যাপিত হয়েছে, করণীয় কার্য কৃত হয়েছে, এ জীবনে [আসবক্ষয়ের জন্য] অন্য কোনো করণীয় নেই।’”

“হে ভিক্ষুগণ, একে বলা হয় ভিক্ষু সঞ্চয়ও করেন না, ধ্বংসও করেন না; সঞ্চয় না করে স্থিত ব্যক্তি পরিত্যাগও করেন না, আসক্তও হন না; পরিত্যাগ করে স্থিত ব্যক্তি ছড়িয়েও দেন না, যুক্তও করেন না; ছড়িয়ে দিয়ে স্থিত ব্যক্তি নির্বাপিতও করেন না, প্রজ্বলিতও করেন না। নির্বাপিত করে স্থিত ব্যক্তি কী সঞ্চয়ও করেন না, ধ্বংসও করেন না? সঞ্চয় না করে স্থিত ব্যক্তি রূপকে সঞ্চয়ও করেন না, ধ্বংসও করেন না। সঞ্চয় না করে স্থিত ব্যক্তি বেদনাকে... সংজ্ঞাকে... সংস্কারকে... বিজ্ঞানকে সঞ্চয়ও করেন না, ধ্বংসও করেন না। সঞ্চয় না করে স্থিত ব্যক্তি কী পরিত্যাগও করেন না, আসক্তও হন না? পরিত্যাগ করে স্থিত ব্যক্তি রূপকে পরিত্যাগও করেন না, আসক্তও হন না। পরিত্যাগ করে স্থিত ব্যক্তি বেদনাকে... সংজ্ঞাকে... সংস্কারকে... বিজ্ঞানকে পরিত্যাগও করেন না, আসক্তও হন না। পরিত্যাগ করে স্থিত ব্যক্তি কী ছড়িয়েও দেন না, যুক্তও করেন না? ছড়িয়ে দিয়ে স্থিত ব্যক্তি রূপ ছড়িয়েও দেন না, যুক্তও করেন না। ছড়িয়ে দিয়ে স্থিত বেদনাকে... সংজ্ঞাকে... সংস্কারকে... বিজ্ঞানকে ছড়িয়েও দেন না, যুক্তও করেন না। ছড়িয়ে দিয়ে স্থিত ব্যক্তি কী নির্বাপিতও করেন না, প্রজ্বলিতও করেন না? নির্বাপিত করে স্থিত ব্যক্তি রূপকে নির্বাপিতও করেন না, প্রজ্বলিতও করেন না। নির্বাপিত করে স্থিত ব্যক্তি বেদনাকে... সংজ্ঞাকে... সংস্কারকে... বিজ্ঞানকে নির্বাপিতও করেন না, প্রজ্বলিতও করেন না।

হে ভিক্ষুগণ, এভাবে নির্বাপিত করে স্থিত এমন বিমুক্তচিত্ত ভিক্ষুকে সদেবরাজ ইন্দ্র সব্রহ্ম সপ্রজাপতিগণ দূর থেকেও নমস্কার করেন।

‘হে পুরুষশ্রেষ্ঠ আপনাকে নমস্কার,

হে পুরুষোত্তম আপনাকে নমস্কার;

আপনি যে-বিষয়ে গভীর চিন্তা করছেন,

আমরা সে-বিষয়ে কিছুই জানি না।’[60] [সপ্তম সূত্র]

৮. ভিক্ষান্ন সংগ্রহকারী সূত্র
৮০. একসময় ভগবান শাক্যরাজ্যে বিহার করছিলেন [শাক্যগণ কর্তৃক দানকৃত] কপিলাবাস্তুর নিগ্রোধারামে। তখন ভগবান কোনো এক কারণে ভিক্ষুসংঘকে চলে যেতে বলেছিলেন।[61] অতঃপর পূর্বাহ্ন সময়ে [পরের দিন সকালে] চীবর পরিধান করে পাত্র-চীবর নিয়ে কপিলবস্তুতে পিণ্ডার্থে প্রবেশ করলেন। কপিলবস্তুতে পিণ্ডার্থে বিচরণ করে মধ্যাহ্নে পিণ্ডাপাত সংগ্রহ করে যেখানে মহাবন সেখানে উপস্থিত হলেন দিবাবিহারের জন্য। মহাবনে প্রবেশ করে তরুণ বেলুব বা বেলবৃক্ষ মূলে দিবাবিহারের জন্য উপবেশন করলেন।

তখন ভগবান নিভৃতে নির্জনে অবস্থান করার সময় তাঁর এরূপ চিত্ত পরিবিতর্ক উৎপন্ন হয়েছিল যে, ‘আমি ভিক্ষুসংঘকে চলে যেতে বলেছি। সেখানে ভিক্ষুদের মধ্যে নব অচিরপ্রব্রজিত রয়েছে যারা এই ধর্মবিনয়ে অধুনাগত। আমাকে দর্শন না করলে তাদের অন্যথাভাব ও মানসিক পরিবর্তন হতে পারে। তরুণ বালকেরা মাতাকে না দেখলে যেমন অন্যথাভাব ও মানসিক পরিবর্তন হয়, তেমনি সেখানে ভিক্ষুদের মধ্যে নব অচিরপ্রব্রজিত রয়েছে যারা এই ধর্মবিনয়ে অধুনাগত। তারা আমাকে দর্শন না করলে তাদের অন্যথাভাব ও মানসিক পরিবর্তন হতে পারে। তরুণ বীজগুলো জল লাভ না করলে যেমন অন্যথাভাব ও অবস্থার পরিবর্তন হয়, ঠিক তদ্রূপ সেখানে... আমাকে দর্শন না করলে তাদের অন্যথাভাব ও মানসিক পরিবর্তন হতে পারে। এটিই ভালো হয় যেভাবে আমাকর্তৃক পূর্বে ভিক্ষুসংঘ অনুগৃহীত হয়েছে, ঠিক সেভাবেই এক্ষণে ভিক্ষুসংঘকে অনুগৃহীত করা হয়।’

ঠিক তখন সহম্পতি ব্রহ্মা নিজ চিত্ত দ্বারা ভগবানের চিত্ত পরিবিতর্ক জ্ঞাত হলেন। যেমনি বলবান পুরুষ সংকুচিত বাহুকে প্রসারিত করতে ও প্রসারিত বাহুকে সংকুচিত করতে যতক্ষণ সময় লাগে ঠিক এই সময়ের মধ্যেই ব্রহ্মলোক হতে অন্তর্হিত হয়ে ভগবানের সামনে প্রাদুর্ভূত হলেন। তখন সহম্পতি ব্রহ্মা উত্তরাসঙ্গ একাংশ করে যেখানে ভগবান আছেন সেখানে অঞ্জলিবদ্ধভাবে প্রণতি জানিয়ে ভগবানকে বললেন, ‘ভগবান, এটাই কি সত্যি; সুগত, এটাই কি সত্যি যে ভগবান কর্তৃক ভিক্ষুসংঘকে চলে যেতে বলা হয়েছে। সেখানে ভিক্ষুদের মধ্যে নব অচিরপ্রব্রজিত রয়েছে যারা এই ধর্মবিনয়ে অধুনাগত। ভগবানকে দর্শন না করলে তাদের অন্যথাভাব ও মানসিক পরিবর্তন হতে পারে। তরুণ বালকেরা মাতাকে না দেখলে যেমন অন্যথাভাব ও মানসিক পরিবর্তন হয়, তেমনি সেখানে ভিক্ষুদের মধ্যে নব অচিরপ্রব্রজিত রয়েছে যারা এই ধর্মবিনয়ে অধুনাগত। তারা ভগবানকে দর্শন না করলে তাদের অন্যথাভাব ও মানসিক পরিবর্তন হতে পারে। তরুণ বীজগুলো জল লাভ না করলে যেমন অন্যথাভাব ও অবস্থার পরিবর্তন হয়, ঠিক তদ্রূপ সেখানে... ভগবানকে দর্শন না করলে তাদের অন্যথাভাব ও মানসিক পরিবর্তন হতে পারে। ভন্তে ভগবান, ভিক্ষুসংঘকে অভিনন্দন করুন; ভন্তে ভগবান ভিক্ষুসংঘকে আসতে আদেশ করুন। যেভাবে ভগবান কর্তৃক পূর্বে ভিক্ষুসংঘ অনুগৃহীত হয়েছে, ঠিক সেভাবেই এক্ষণে ভিক্ষুসংঘকে অনুগৃহীত করা হোক।’

ভগবান মৌনভাব অবলম্বন করে সম্মতি দিলেন। অতঃপর সহম্পতি ব্রহ্মা ভগবানকে সম্মতি জ্ঞাত হয়ে ভগবানকে অভিবাদন ও প্রদক্ষিণ করে সেখান হতে অন্তর্ধান করলেন।

এর পরে ভগবান সন্ধ্যার সময়ে একাকী বাস হতে উত্থিত হয়ে যেখানে নিগ্রোধারাম সেখানে উপস্থিত হলেন। উপস্থিত হয়ে প্রস্তুতকৃত আসনে উপবেশন করলেন। উপবেশনপূর্বক ভগবান এমনভাবে ঋদ্ধি প্রাতিহার্য প্রদর্শন করলেন যেভাবে ভিক্ষুগণ [একজন দুইজন করে ভীরুচিত্ত হয়ে যেখানে আমি আছি সেখানে উপস্থিত হোক। সেই ভিক্ষুগণও] একজন দুইজন করে ভীরুচিত্ত হয়ে যেখানে ভগবান আছেন সেখানে উপস্থিত হলেন। উপস্থিত হয়ে ভগবানকে অভিবাদন করে একপাশে বসলেন। একপাশে বসলে সেই ভিক্ষুদের ভগবান বললেন :

“হে ভিক্ষুগণ, জীবন ধারণের নিমিত্ত ভিক্ষাবৃত্তি অত্যন্ত তুচ্ছ। হে ভিক্ষুগণ, পাত্র হস্তে ভিক্ষাবৃত্তি করা জগতের মধ্যে একটা অভিশাপ। হে ভিক্ষুগণ, কুলপুত্রগণ ভালোর জন্যেই এই শাসনে আগমন করেন, রাজা কর্তৃক আনীত হয়ে নয়, চোর কর্তৃক আনীত হয়ে নয়, ঋণের কারণে নয়, ভয়ের কারণে নয়, জীবিকা-নির্বাহের তাগিদে নয়। প্রকৃতপক্ষে তোমরা অবতীর্ণ হয়েছ জন্ম, জরা, মরণ, শোক, পরিদেবন, দুঃখ, দৌর্মনস্য, উপায়াসের দ্বারা দুঃখে পতিত, দুঃখে পীড়িত হতে মুক্ত হতে, শুধুমাত্র এই দুঃখরাশি শেষ করার জন্যেই।

‘হে ভিক্ষুগণ, একজন কুলপুত্র এভাবেই প্রব্রজিত হয়। সে অভিধ্যালু [লোভী] হয়, কামের প্রতি তীব্র সরাগ হয়, হিংসুক হয়, প্রদুষ্টমনা হয়, অমনোযোগী হয়, অসম্প্রাজ্ঞ হয়, অসমাহিত হয়, বিভ্রান্তচিত্ত হয়, অসংযত ইন্দ্রিয় হয়। হে ভিক্ষুগণ, মনে কর, শ্মশানে চিতার দগ্ধ কাষ্ঠখণ্ড উভয়দিকেই দগ্ধ মাঝখানে মল-মক্ষিত, এটি না গ্রামে জ্বালানি কাঠের জন্য ব্যবহার করা যায়, না অরণ্যে জ্বালানি কাঠের জন্য ব্যবহার করা যায়। হে ভিক্ষুগণ, তদ্রূপ এই পুদ্গলকে আমি বলি যে, তার গৃহীজীবনের ভোগসম্পত্তিও পরিহীন হলো এবং [পরিয়ত্তি-প্রতিবেধ] শ্রামণত্বের উদ্দেশ্য বা লক্ষ্যও পরিপূর্ণ হলো না।’

‘হে ভিক্ষুগণ, এই হলো ত্রিবিধ অকুশল বিতর্ক―কামবিতর্ক, ব্যাপাদবিতর্ক, বিহিংসাবিতর্ক। হে ভিক্ষুগণ, এই ত্রিবিধ অকুশল বিতর্ক কোনস্থানেপরিপূর্ণরূপে নিরুদ্ধ হয়? চারি সতিপট্‌ঠানের মধ্যে সুপ্রতিষ্ঠিত চিত্তে অবস্থান করলে, অনিমিত্ত সমাধি[62] ভাবনা করলে। হে ভিক্ষুগণ, কী পরিমাণ অনিমিত্ত সমাধি ভাবনা করলে যথেষ্ট হয়? হে ভিক্ষুগণ, অনিমিত্ত সমাধি ভাবিত ও বাহুলীকৃত করলে মহাফল ও মহানিশংস হয়।’

“হে ভিক্ষুগণ, এই হলো দ্বিবিধ দৃষ্টি―ভবদৃষ্টি ও বিভবদৃষ্টি। হে ভিক্ষুগণ, এখানে শ্রুতবান আর্যশ্রাবক এরূপ বিচার করেন―‘জগতে তেমন কিছু কি আছে যাতে আমি আসক্ত হতে পারি কোনো পাপ ছাড়াই?’ তিনি এভাবে জানতে পারেন―‘জগতে তেমন কিছুই নেই যাতে আমি আসক্ত হতে পারি কোনো পাপ ছাড়াই।’ আমার রূপের প্রতি আসক্তি থাকলে আসক্তি থাকত, বেদনার প্রতি... সংজ্ঞার প্রতি... সংস্কারের প্রতি... বিজ্ঞানের প্রতি আসক্তি থাকলে আসক্তি থাকত। সে-কারণে আমার এই উপাদান-প্রত্যয়ে ভব, ভব-প্রত্যয়ে জন্ম, জন্ম-প্রত্যয়ে জরা, মরণ, শোক, পরিদেবন, দুঃখ, শারীরিক ব্যাথা-মানসিক ব্যাথা ও হতাশার সম্মুখীন হতে হয়। এভাবে যাবতীয় দুঃখরাশির উৎপত্তি হয়।’”

‘হে ভিক্ষুগণ, তোমরা এটি কী মনে কর, রূপ নিত্য নাকি অনিত্য?’ ‘অনিত্য ভন্তে।’ ‘যা অনিত্য তা দুঃখ নাকি সুখ?’ ‘দুঃখ ভন্তে।’ “যা অনিত্য, দুঃখ ও পরিবর্তনশীল; সেটিকে ‘এটি আমার, এতে আমি, এটি আমার আত্মা’ বলে দর্শন করা ঠিক কি?” ‘ঠিক নয়, ভন্তে।’ ‘বেদনা... সংজ্ঞা... সংস্কার... বিজ্ঞান... . এভাবে দর্শন করে... এ জীবনে [আসবক্ষয়ের জন্য] অন্য কোনো করণীয় নেই’ এভাবে তিনি সম্যকরূপে জানতে পারেন।” [অষ্টম সূত্র]

৯. পারলেয়্য সূত্র
৮১. একসময় ভগবান কৌশাম্বীতে বিহার করছিলেন ঘোষিতারামে। তখন ভগবান পূর্বাহ্ণ সময়ে চীবর পারুপন করে পাত্র-চীবর গ্রহণ করে কৌশাম্বীতে পিণ্ডার্থে প্রবেশ করলেন। কৌশাম্বীতে পিণ্ডার্থে বিচরণ করে মধ্যাহ্নে ভোজনপর্ব সমাপন করলেন। অতঃপর নিজেই শয্যাসন সামলিয়ে রেখে পাত্র-চীবর নিয়ে অন্য কোনো সেবককে না ডেকে ভিক্ষুসংঘকে দর্শন না করে একাকীই বিচরণার্থে প্রস্থান করলেন।[63]

অতঃপর কোনো একজন ভিক্ষু ভগবান চলে যাবার অল্পক্ষণ পরে যেখানে আয়ুষ্মান আনন্দ আছেন সেখানে উপস্থিত হলেন। উপস্থিত হয়ে আয়ুষ্মান আনন্দকে বললেন, ‘আবুসো আনন্দ, এখনই ভগবান নিজেই শয্যাসন সামলিয়ে রেখে পাত্র-চীবর নিয়ে অন্য কোনো সেবককে না ডেকে ভিক্ষুসংঘকে দর্শন না করে একাকীই বিচরণার্থে প্রস্থান করলেন।’ ‘আবুসো যেই সময় ভগবান নিজেই শয্যাসন সামলিয়ে রেখে পাত্র-চীবর নিয়ে অন্য কোনো সেবককে না ডেকে ভিক্ষুসংঘকে দর্শন না করে একাকীই বিচরণার্থে প্রস্থান করলেন, তখন (বুঝা গেল) ভগবান একাকীই বিহার করতে চান, এবং তখন কেউ যেন ভগবানকে অনুসরণ না করেন।’

তখন ভগবান অনুক্রমে পর্যটনার্থে বিচরণ করতে করতে যেখানে পারলেয়্য বন আছে সেখানে উপস্থিত হলেন। এমনকি ভগবান পারলেয়্য বনে অবস্থান করতেন ভদ্রশাল [মনোজ্ঞ শাল] বৃক্ষের মূলে। সে-সময় কিছুসংখ্যক ভিক্ষু যেখানে আয়ুষ্মান আনন্দ আছেন সেখানে উপস্থিত হলেন।[64]উপস্থিত হয়ে আয়ুষ্মান আনন্দের সাথে কুশল বিনিময় করলেন। কুশল বিনিময়রূপ সৌজন্যমূলক বাক্যালাপ শেষ করে একপাশে বসলেন। একপাশে বসে সেই ভিক্ষুগণ আয়ুষ্মান আনন্দকে এরূপ বললেন, ‘আবুসো আনন্দ, অনেকদিন গত হলো ভগবানের সম্মুখে বসে ধর্মকথা শুনি না। আবুসো আনন্দ, আমরা ভগবানের সম্মুখে বসে ধর্মকথা শুনতে ইচ্ছা করছি।’

অতঃপর আয়ুষ্মান আনন্দ সেই ভিক্ষুদেরকে সাথে নিয়ে যেখানে পারলেয়্য বনের ভদ্রশাল বৃক্ষমূল আছে সেখানে গেলেন। গিয়ে ভগবানকে বন্দনা জানিয়ে একপাশে বসলেন। একপাশে বসলে সেই ভিক্ষুদের ভগবান ধর্মকথায় উপদেশ দিলেন, উৎসাহিত করলেন, সমুত্তেজিত করলেন, সন্তুষ্ট করলেন। সে-সময় কোনো একজন ভিক্ষুর এরূপ চিত্ত পরিবিতর্ক উৎপন্ন হলো―‘কীভাবে জ্ঞাত হলে ও কীভাবে দর্শন করলে অনন্তর আসবগুলো ক্ষয় [মার্গ অনন্তর অর্হত্ত্বফল] প্রাপ্ত হয়?’ তখনই ভগবান নিজ চিত্তের দ্বারা সেই ভিক্ষুর চিত্তপরিবিতর্ক জ্ঞাত হয়ে ভিক্ষুদের আহ্বান করে বললেন, ‘হে ভিক্ষুগণ, আমাকর্তৃক সম্যকরূপেই ধর্ম [শাসনধর্ম] দেশনা করা হয়েছে। সম্যকরূপেই চারি সতিপট্‌ঠান দেশনা করা হয়েছে, সম্যকরূপেই চারি সম্যক প্রধান দেশনা করা হয়েছে, সম্যকরূপেই চারি ঋদ্ধিপাদ দেশনা করা হয়েছে, সম্যকরূপেই পঞ্চইন্দ্রিয় দেশনা করা হয়েছে, সম্যকরূপেই পঞ্চবল দেশনা করা হয়েছে, সম্যকরূপেই সপ্ত বোধ্যাঙ্গ দেশনা করা হয়েছে, সম্যকরূপেই আর্য অষ্টাঙ্গিক মার্গ দেশনা করা হয়েছে।[65] হে ভিক্ষুগণ, এভাবেই আমাকর্তৃক সম্যকরূপেই ধর্ম দেশনা করা হয়েছে। হে ভিক্ষুগণ, এভাবে আমার কর্তৃক সম্যকরূপে ধর্ম দেশিত হলেও কোনো কোনো ভিক্ষুর এরূপ চিত্তপরিবিতর্ক উৎপন্ন হয়―‘কীভাবে জ্ঞাত হলে ও কীভাবে দর্শন করলে অনন্তর আসবগুলো ক্ষয় প্রাপ্ত হয়?’

‘হে ভিক্ষুগণ, কীভাবে জ্ঞাত হলে ও কীভাবে দর্শন করলে অনন্তর আসবগুলো ক্ষয় প্রাপ্ত হয়?’ হে ভিক্ষুগণ, এখানে অশ্রুতবান পৃথগ্‌জন [সাধারণ লোক] আর্যদের অদর্শনকারী, আর্যধর্মে অজ্ঞ, আর্যধর্মে অবিনীত, সৎপুরুষদের অদর্শনকারী, সৎপুরুষধর্মে অজ্ঞ, সৎপুরুষধর্মে অবিনীত, সে রূপকে আত্মা বলে দর্শন করে। হে ভিক্ষুগণ, যা সমনুদর্শন সেটি হলো সংস্কার। সেই সংস্কারের নিদান কী, সমুদয় কী, উৎপত্তি কী, উৎস কী? হে ভিক্ষুগণ, অবিদ্যা-সংস্পর্শজ অনুভূত স্পর্শের কারণে অশ্রুতবান পৃথগ্‌জনের তৃষ্ণা উৎপন্ন হয়। তথা হতে [সেই তৃষ্ণা হতে] সেই সংস্কার উৎপন্ন হয়। হে ভিক্ষুগণ, সেই সংস্কারও অনিত্য, সংস্কৃত ও প্রতীত্য-সমুৎপন্ন। সেই তৃষ্ণাও অনিত্য, সংস্কৃত ও প্রতীত্য-সমুৎপন্ন। সেই বেদনাও অনিত্য, সংস্কৃত ও প্রতীত্য-সমুৎপন্ন। সেই স্পর্শও অনিত্য, সংস্কৃত ও প্রতীত্য-সমুৎপন্ন। সেই অবিদ্যাও অনিত্য, সংস্কৃত ও প্রতীত্য-সমুৎপন্ন। হে ভিক্ষুগণ, ঠিক এভাবেই জ্ঞাত হলে ও দর্শন করলে অনন্তর আসবগুলো ক্ষয় প্রাপ্ত হয়।’

‘সে রূপকে আত্মা হিসেবে দেখে না, কিন্তু রূপবানকে আত্মা হিসেবে দেখে। হে ভিক্ষুগণ, যা সমনুদর্শন সেটি হলো সংস্কার। সেই সংস্কারের নিদান কী, সমুদয় কী, উৎপত্তি কী, উৎস কী? হে ভিক্ষুগণ, অবিদ্যা-সংস্পর্শজ অনুভূত স্পর্শের কারণে অশ্রুতবান পৃথগ্‌জনের তৃষ্ণা উৎপন্ন হয়। তথা হতে [সেই তৃষ্ণা হতে] সেই সংস্কার উৎপন্ন হয়। হে ভিক্ষুগণ, সেই সংস্কারও অনিত্য, সংস্কৃত ও প্রতীত্য-সমুৎপন্ন। সেই তৃষ্ণাও... সেই বেদনাও... সেই স্পর্শও... সেই অবিদ্যাও অনিত্য, সংস্কৃত ও প্রতীত্য-সমুৎপন্ন। হে ভিক্ষুগণ, ঠিক এভাবেই জ্ঞাত হলে ও দর্শন করলে অনন্তর আসবগুলো ক্ষয় প্রাপ্ত হয়।’

‘সে রূপকে আত্মা হিসেবে দেখে না, রূপবানকেও আত্মা হিসেবে দেখে না, কিন্তু আত্মার মাঝে রূপকে দর্শন করে। হে ভিক্ষুগণ, যা সমনুদর্শন সেটি হলো সংস্কার। সেই সংস্কারের নিদান কী, সমুদয় কী, উৎপত্তি কী, উৎস কী? হে ভিক্ষুগণ, অবিদ্যা-সংস্পর্শজ অনুভূত স্পর্শের কারণে অশ্রুতবান পৃথগ্‌জনের তৃষ্ণা উৎপন্ন হয়। তথা হতে [সেই তৃষ্ণা হতে] সেই সংস্কার উৎপন্ন হয়। হে ভিক্ষুগণ, সেই সংস্কারও অনিত্য, সংস্কৃত ও প্রতীত্য-সমুৎপন্ন। সেই তৃষ্ণাও... সেই বেদনাও... সেই স্পর্শও... সেই অবিদ্যাও অনিত্য, সংস্কৃত ও প্রতীত্য-সমুৎপন্ন। হে ভিক্ষুগণ, ঠিক এভাবেই জ্ঞাত হলে ও দর্শন করলে অনন্তর আসবগুলো ক্ষয় প্রাপ্ত হয়।’

‘সে রূপকে আত্মা হিসেবে দেখে না, রূপবানকেও আত্মা হিসেবে দেখে না, আত্মার মাঝেও রূপকে দেখে না, কিন্তু রূপের মাঝে আত্মাকে দর্শন করে। হে ভিক্ষুগণ, যা সমনুদর্শন সেটি হলো সংস্কার। সেই সংস্কারের নিদান কী, সমুদয় কী, উৎপত্তি কী, উৎস কী? হে ভিক্ষুগণ, অবিদ্যা-সংস্পর্শজ অনুভূত স্পর্শের কারণে অশ্রুতবান পৃথগ্‌জনের তৃষ্ণা উৎপন্ন হয়। তথা হতে [সেই তৃষ্ণা হতে] সেই সংস্কার উৎপন্ন হয়। হে ভিক্ষুগণ, সেই সংস্কারও অনিত্য, সংস্কৃত ও প্রতীত্য-সমুৎপন্ন। সেই তৃষ্ণাও. . সেই বেদনাও... সেই স্পর্শও... সেই অবিদ্যাও অনিত্য, সংস্কৃত ও প্রতীত্য-সমুৎপন্ন। হে ভিক্ষুগণ, ঠিক এভাবেই জ্ঞাত হলে ও দর্শন করলে অনন্তর আসবগুলো ক্ষয় প্রাপ্ত হয়।’

‘সে রূপকে আত্মা হিসেবে দেখে না, রূপবানকেও আত্মা হিসেবে দেখে না, আত্মার মাঝেও রূপকে দেখে না, রূপের মাঝে আত্মাকে দর্শন করে না। তথাপি সে বেদনাকে আত্মা হিসেবে দেখে, বেদনাবানকেও আত্মা হিসেবে দেখে, আত্মার মাঝেও বেদনাকে দেখে, বেদনার মাঝে আত্মাকে দর্শন করে। সে সংজ্ঞাকে... সংস্কারকে... বিজ্ঞানকে আত্মা হিসেবে দেখে না, বিজ্ঞানবানকেও আত্মা হিসেবে দেখে না, আত্মার মাঝেও বিজ্ঞানকে দেখে না, বিজ্ঞানের মাঝে আত্মাকে দর্শন করে না। হে ভিক্ষুগণ, যা সমনুদর্শন সেটি হলো সংস্কার। সেই সংস্কারের নিদান কী, সমুদয় কী, উৎপত্তি কী, উৎস কী? হে ভিক্ষুগণ, অবিদ্যা-সংস্পর্শজ অনুভূত স্পর্শের কারণে অশ্রুতবান পৃথগ্‌জনের তৃষ্ণা উৎপন্ন হয়। তথা হতে [সেই তৃষ্ণা হতে] সেই সংস্কার উৎপন্ন হয়। হে ভিক্ষুগণ, সেই সংস্কারও অনিত্য, সংস্কৃত ও প্রতীত্য-সমুৎপন্ন। সেই তৃষ্ণাও... সেই বেদনাও... সেই স্পর্শও... সেই অবিদ্যাও অনিত্য, সংস্কৃত ও প্রতীত্য-সমুৎপন্ন। হে ভিক্ষুগণ, ঠিক এভাবেই জ্ঞাত হলে ও দর্শন করলে অনন্তর আসবগুলো ক্ষয় প্রাপ্ত হয়।’

“সে রূপকে আত্মা হিসেবে দেখে না, সে বেদনাকে আত্মা হিসেবে দেখে না, সংজ্ঞাকে... সংস্কারকে... বিজ্ঞানকে আত্মা হিসেবে দেখে না। অপিচ তার এরূপ [মিথ্যা]-দৃষ্টি উৎপন্ন হয়―‘সেটি আত্মা, সেটি জগৎ, আমি মৃত্যুর পর নিত্য, ধ্রুব, শাশ্বত, অবিপরিণামধর্মী হবো?’ হে ভিক্ষুগণ, যা শ্বাশতদৃষ্টি সেটি হলো সংস্কার। সেই সংস্কারের নিদান কী, সমুদয় কী, উৎপত্তি কী, উৎস কী?... হে ভিক্ষুগণ, ঠিক এভাবেই জ্ঞাত হলে ও দর্শন করলে অনন্তর আসবগুলো ক্ষয় প্রাপ্ত হয়।”

“সে রূপকে আত্মা হিসেবে দেখে না, সে বেদনাকে আত্মা হিসেবে দেখে না, সংজ্ঞাকে... সংস্কারকে... বিজ্ঞানকে আত্মা হিসেবে দেখে না। তার এরূপ [মিথ্যা]-দৃষ্টিও উৎপন্ন হয় না―‘সেটি আত্মা, সেটি জগৎ, আমি মৃত্যুর পর নিত্য, ধ্রুব, শাশ্বত, অবিপরিণামধর্মী হবো?’ অপিচ তার এরূপ [মিথ্যা]-দৃষ্টি উৎপন্ন হয়―‘আমি বিদ্যমান না থাকলে, আমারও নাই, ভবিষ্যতেও আমি নাই, আমার থাকবে না?’ হে ভিক্ষুগণ, যা উচ্ছেদদৃষ্টি সেটি হলো সংস্কার। সেই সংস্কারের নিদান কী, সমুদয় কী, উৎপত্তি কী, উৎস কী? হে ভিক্ষুগণ, অবিদ্যা-সংস্পর্শজ অনুভূত স্পর্শের কারণে অশ্রুতবান পৃথগ্‌জনের তৃষ্ণা উৎপন্ন হয়। তথা হতে [সেই তৃষ্ণা হতে] সেই সংস্কার উৎপন্ন হয়। হে ভিক্ষুগণ, সেই সংস্কারও অনিত্য... হে ভিক্ষুগণ, ঠিক এভাবেই জ্ঞাত হলে ও দর্শন করলে অনন্তর আসবগুলো ক্ষয় প্রাপ্ত হয়।”

“সে রূপকে আত্মা হিসেবে দেখে না, সে বেদনাকে... সংজ্ঞাকে... সংস্কারকে... বিজ্ঞানকে আত্মা হিসেবে দেখে না... বিজ্ঞানের মাঝে আত্মা আছে বলে দেখে না। অপিচ তার এরূপ [মিথ্যা]-দৃষ্টি উৎপন্নও হয় না―‘সেটি আত্মা, সেটি জগৎ, আমি মৃত্যুর পর নিত্য, ধ্রুব, শাশ্বত, অবিপরিণামধর্মী হবো?’ তার এরূপ [মিথ্যা]-দৃষ্টিও উৎপন্ন হয় না―‘আমি বিদ্যমান না থাকলে, আমারও নাই, ভবিষ্যতেও আমি নাই, আমার থাকবে না?’ অপিচ সে সন্দিহান হয়, অপূর্ণপ্রাপ্ততার দরুন সদ্ধর্মে বিচিকিৎসা-পরায়ণ হয়। হে ভিক্ষুগণ, সেই যা সন্দিহানজনিত অপূর্ণপ্রাপ্ততার দরুন সদ্ধর্মে বিচিকিৎসা-পরায়ণ হয় সেটি হলো সংস্কার। সেই সংস্কারের নিদান কী, সমুদয় কী, উৎপত্তি কী, উৎস কী? হে ভিক্ষুগণ, অবিদ্যা-সংস্পর্শজ অনুভূত স্পর্শের কারণে অশ্রুতবান পৃথগ্‌জনের তৃষ্ণা উৎপন্ন হয়। তথা হতে [সেই তৃষ্ণা হতে] সেই সংস্কার উৎপন্ন হয়। হে ভিক্ষুগণ, সেই সংস্কারও অনিত্য, সংস্কৃত ও প্রতীত্য-সমুৎপন্ন। সেই তৃষ্ণাও অনিত্য, সংস্কৃত ও প্রতীত্য-সমুৎপন্ন। সেই বেদনাও অনিত্য, সংস্কৃত ও প্রতীত্য-সমুৎপন্ন। সেই স্পর্শও অনিত্য, সংস্কৃত ও প্রতীত্য-সমুৎপন্ন। সেই অবিদ্যাও অনিত্য, সংস্কৃত ও প্রতীত্য-সমুৎপন্ন।

হে ভিক্ষুগণ, ঠিক এভাবেই জ্ঞাত হলে ও দর্শন করলে অনন্তর আসবগুলো ক্ষয় প্রাপ্ত হয়।” [নবম সূত্র]

১০. পুণ্ণম সূত্র
৮২. একসময় ভগবান শ্রাবস্তীতে বিহার করছিলেন পূর্বারামে মিগারমাতা [বিশাখা কর্তৃক] নির্মিত প্রাসাদে মহতী ভিক্ষুসংঘের সাথে। সে-সময় ভগবান উপোসথ দিবসে পঞ্চদশীর পরিপূর্ণ পূর্ণিমার রাত্রিতে ভিক্ষুসংঘ জড়ো হয়ে উন্মুক্ত আকাশতলে বসলেন।

তখন কোনো একজন ভিক্ষু আসন হতে উঠে উত্তরাসঙ্গ একাংশ করে যেখানে ভগবান আছেন সেখানে অঞ্জলি নমস্কার করে ভগবানকে বললেন, ‘ভন্তে, আমি ভগবানকে সামান্য কিছু প্রশ্ন করার অনুমতি চাইছি; যদি আমাকে ভগবান সুযোগ দেন তাহলে আমি প্রশ্ন করতে পারি?’

‘হে ভিক্ষু, তাহলে তুমি নিজ আসনে বসে যা ইচ্ছা হয় প্রশ্ন করতে পার।’ ‘আচ্ছা ভন্তে’ বলে সেই ভিক্ষু ভগবানকে সম্মতি দিলেন। অতঃপর নিজ আসনে বসে ভগবানকে বললেন, ‘ভন্তে, এগুলোই কি পঞ্চ উপাদানস্কন্ধ; যথা : রূপ-উপাদানস্কন্ধ, বেদনা-উপাদানস্কন্ধ, সংজ্ঞা-উপাদানস্কন্ধ, সংস্কার-উপাদানস্কন্ধ ও বিজ্ঞান-উপাদানস্কন্ধ?’[66] ‘হে ভিক্ষু, এগুলোই পঞ্চ উপাদানস্কন্ধ; যথা : রূপ-উপাদানস্কন্ধ... বিজ্ঞান-উপাদানস্কন্ধ।’ ‘সাধু ভন্তে’ বলে সেই ভিক্ষু ভগবানের ভাষণকে অভিনন্দন ও অনুমোদন করে ভগবানকে অপর প্রশ্ন করলেন :

‘ভন্তে, এই পঞ্চ উপাদানস্কন্ধ কী মূলক?’ ‘হে ভিক্ষু, এই পঞ্চ উপাদানস্কন্ধ হলো ছন্দমূলক [তৃষ্ণাছন্দমূলক]’... . ভন্তে, তাহলে কি সেই উপাদান কি পঞ্চ উপাদানস্কন্ধ হয় নাকি অন্য পঞ্চ উপাদানস্কন্ধ উপাদান হয়?’ ‘হে ভিক্ষু, সেই উপাদানও পঞ্চ উপাদানস্কন্ধ হয় না, অন্য পঞ্চ উপাদানস্কন্ধও উপাদান হয় না। অপিচ যা তথায় ছন্দরাগ তা সেখানে উপাদান হয়।’ ‘সাধু ভন্তে’ বলে সেই ভিক্ষু ভগবানের ভাষণকে অভিনন্দন ও অনুমোদন করে ভগবানকে অপর প্রশ্ন করলেন :

‘ভন্তে, তাহলে পঞ্চ উপাদানস্কন্ধের মধ্যে ছন্দরাগ পার্থক্য আছে কি?’ ‘হে ভিক্ষু, আছে’ এরূপ বলে ভগবান বললেন, “হে ভিক্ষু, এখানে কেউ কেউ নাকি এরূপ মনে করে―‘সুদূর ভবিষ্যতে রূপ এ রকম হোক, সুদূর ভবিষ্যতে বেদনা এ রকম হোক, সুদূর ভবিষ্যতে সংজ্ঞা এ রকম হোক, সুদূর ভবিষ্যতে সংস্কার এ রকম হোক, সুদূর ভবিষ্যতে বিজ্ঞান এ রকম হোক।’ ‘হে ভিক্ষু, এভাবে পঞ্চ উপাদানস্কন্ধের মধ্যে ছন্দরাগ পার্থক্য হয়।” ‘সাধু ভন্তে’ বলে সেই ভিক্ষু ভগবানের ভাষণকে অভিনন্দন ও অনুমোদন করে ভগবানকে অপর প্রশ্ন করলেন :

‘ভন্তে, কী প্রকারে স্কন্ধগুলো হতে স্কন্ধাধিবচন হয়? ‘হে ভিক্ষু, যা কিছু রূপ আছে-অতীত-অনাগত-বর্তমান, আধ্যাত্মিক বা বাহ্যিক, স্থূল বা সূক্ষ্ম, হীন বা উত্তম, দূরে বা নিকটের, একেই বলা হয় রূপস্কন্ধ। যা কিছু বেদনা আছে... যা কিছু সংজ্ঞা আছে... যা কিছু সংস্কার আছে... যা কিছু বিজ্ঞান আছে-অতীত-অনাগত-বর্তমান, আধ্যাত্মিক বা বাহ্যিক, স্থূল বা সূক্ষ্ম, হীন বা উত্তম, দূরে বা নিকটের, একেই বলা হয় বিজ্ঞানস্কন্ধ। হে ভিক্ষু, এ প্রকারেই স্কন্ধগুলো হতে স্কন্ধাধিবচন হয়।’ ‘সাধু ভন্তে’ বলে সেই ভিক্ষু ভগবানের ভাষণকে অভিনন্দন ও অনুমোদন করে ভগবানকে অপর প্রশ্ন করলেন :

‘ভন্তে, রূপস্কন্ধের প্রজ্ঞাপনের জন্য কী হেতু কী প্রত্যয় হয়? বেদনাস্কন্ধের প্রজ্ঞাপনের জন্য কী হেতু কী প্রত্যয় হয়? সংজ্ঞাস্কন্ধের প্রজ্ঞাপনের জন্য কী হেতু কী প্রত্যয় হয়? সংস্কারস্কন্ধের প্রজ্ঞাপনের জন্য কী হেতু কী প্রত্যয় হয়? বিজ্ঞানস্কন্ধের প্রজ্ঞাপনের জন্য কী হেতু কী প্রত্যয় হয়?’ ‘হে ভিক্ষু, রূপস্কন্ধের প্রজ্ঞাপনের জন্য চারি মহাভূত হলো হেতু আর চারি মহাভূত হলো প্রত্যয়। বেদনাস্কন্ধের প্রজ্ঞাপনের জন্য স্পর্শ হলো হেতু আর স্পর্শ হলো প্রত্যয়। সংজ্ঞাস্কন্ধের প্রজ্ঞাপনের জন্য স্পর্শ হলো[67] হেতু আর স্পর্শ হলো প্রত্যয়। সংস্কারস্কন্ধের প্রজ্ঞাপনের জন্য স্পর্শ হলো হেতু আর স্পর্শ হলো প্রত্যয়। বিজ্ঞানস্কন্ধের প্রজ্ঞাপনের জন্য নাম-রূপ হলো হেতু আর নাম-রূপ হলো প্রত্যয়।’ ‘সাধু ভন্তে’ বলে সেই ভিক্ষু ভগবানের ভাষণকে অভিনন্দন ও অনুমোদন করে ভগবানকে অপর প্রশ্ন করলেন :

‘ভন্তে, কিভাবে সৎকায়দৃষ্টি হয়?’ ‘হে ভিক্ষু, এখানে অশ্রুতবান পৃথগ্‌জন [সাধারণ লোক] আর্যদের অদর্শনকারী, আর্যধর্মে অজ্ঞ, আর্যধর্মে অবিনীত, সৎপুরুষদের অদর্শনকারী, সৎপুরুষধর্মে অজ্ঞ, সৎপুরুষধর্মে অবিনীত, সে রূপকে আত্মা হিসেবে দর্শন করে, রূপবানকে আত্মা হিসেবে দর্শন করে, আত্মার মাঝে রূপকে অথবা রূপের মাঝে আত্মাকে দর্শন করে। বেদনাকে... সংজ্ঞাকে... সংস্কারকে... বিজ্ঞানকে আত্মা হিসেবে দর্শন করে, বিজ্ঞানবানকে আত্মা হিসেবে দর্শন করে, আত্মার মাঝে বিজ্ঞানকে অথবা বিজ্ঞানের মাঝে আত্মাকে দর্শন করে।’ ‘সাধু ভন্তে’ বলে সেই ভিক্ষু ভগবানের ভাষণকে অভিনন্দন ও অনুমোদন করে ভগবানকে অপর প্রশ্ন করলেন :

‘ভন্তে, কিভাবে সৎকায়দৃষ্টি হয় না?’ ‘হে ভিক্ষু, এখানে শ্রুতবান আর্যশ্রাবক [স্রোতাপন্ন] আর্যদের দর্শনকারী, আর্যধর্মে পণ্ডিত, আর্যধর্মে সুবিনীত, সৎপুরুষদের দর্শনকারী, সৎপুরুষধর্মে পণ্ডিত, সৎপুরুষধর্মে সুবিনীত, তিনি রূপকে আত্মা হিসেবে দর্শন করেন না, রূপবানকে আত্মা হিসেবে দর্শন করেন না, আত্মার মাঝে রূপকে অথবা রূপের মাঝে আত্মাকে দর্শন করেন না। বেদনাকে... সংজ্ঞাকে... সংস্কারকে... বিজ্ঞানকে আত্মা হিসেবে দর্শন করে না, বিজ্ঞানবানকে আত্মা হিসেবে দর্শন করে না, আত্মার মাঝে বিজ্ঞানকে অথবা বিজ্ঞানের মাঝে আত্মাকে দর্শন করে না।’ ‘সাধু ভন্তে’ বলে সেই ভিক্ষু ভগবানের ভাষণকে অভিনন্দন ও অনুমোদন করে ভগবানকে অপর প্রশ্ন করলেন :

‘ভন্তে, রূপের আস্বাদ কী, আদীনব কী, নিঃসরণ কী? বেদনার... সংজ্ঞার... সংস্কারের... বিজ্ঞানের আস্বাদ কী, আদীনব কী, নিঃসরণ কী?’ ‘হে ভিক্ষু, রূপকে ভিত্তি করে যেই সুখ ও সৌমনস্য উৎপন্ন হয়, এটি হলো রূপের আস্বাদ। যেই রূপ অনিত্য, দুঃখ ও পরিবর্তনশীল, এটি হলো রূপের আদীনব। যা রূপের ছন্দরাগ বিনাশ ও ছন্দরাগ প্রহান, এটি হলো রূপের নিঃসরণ। বেদনাকে ভিত্তি করে যেই... সংজ্ঞাকে ভিত্তি করে যেই... সংস্কারকে ভিত্তি করে যেই... বিজ্ঞানকে ভিত্তি করে যেই সুখ ও সৌমনস্য উৎপন্ন হয়, এটি হলো বিজ্ঞানের আস্বাদ। যেই বিজ্ঞান অনিত্য, দুঃখ ও পরিবর্তনশীল, এটি হলো বিজ্ঞানের আদীনব। যা বিজ্ঞানের ছন্দরাগ বিনাশ ও ছন্দরাগ প্রহান, এটি হলো বিজ্ঞানের নিঃসরণ।’ ‘সাধু ভন্তে’ বলে সেই ভিক্ষু ভগবানের ভাষণকে অভিনন্দন ও অনুমোদন করে ভগবানকে অপর প্রশ্ন করলেন :

‘ভন্তে, কিভাবে জ্ঞাত হলে কিভাবে দর্শন করলে এই বাহ্যিক সবিজ্ঞানক কায়ে ও সর্বনিমিত্তের মধ্যে অহংকার-আমিত্বভাব-মানানুশয় থাকে না?’ “হে ভিক্ষু, যা কিছু রূপ আছে-অতীত-অনাগত-বর্তমান, আধ্যাত্মিক বা বাহ্যিক, স্থূল বা সূক্ষ্ম, হীন বা উত্তম, দূরে বা নিকটের যাবতীয় রূপ সম্পর্কে ‘তা আমার নয়, আমি তাতে [অবস্থিত] নই, তা আমার আত্মা নয়’ এভাবে বিষয়টি যথাযথভাবে সম্যক প্রজ্ঞার দ্বারা দর্শন করা উচিত। যা কিছু বেদনা আছে... যা কিছু সংজ্ঞা আছে... যা কিছু সংস্কার আছে... যা কিছু বিজ্ঞান আছে- অতীত-অনাগত-বর্তমান, আধ্যাত্মিক বা বাহ্যিক, স্থূল বা সূক্ষ্ম, হীন বা উত্তম, দূরে বা নিকটের যাবতীয় বিজ্ঞান সম্পর্কে ‘তা আমার নয়, আমি তাতে [অবস্থিত] নই, তা আমার আত্মা নয়’ এভাবে বিষয়টি যথাযথভাবে সম্যক প্রজ্ঞার দ্বারা দর্শন করা উচিত। হে ভিক্ষু, ঠিক এভাবেই জ্ঞাত হলে ও দর্শন করলে এই বাহ্যিক সবিজ্ঞানক কায়ে ও সর্বনিমিত্তের মধ্যে অহংকার-আমিত্বভাব-মানানুশয় থাকে না।”

তখন কোনো একজন ভিক্ষুর এরূপ চিত্ত পরিবিতর্ক উৎপন্ন হয়েছিল―‘মহাশয়, রূপ অনাত্মা, বেদনা অনাত্মা, সংজ্ঞা অনাত্মা, সংস্কার অনাত্মা, বিজ্ঞান অনাত্মা। অনাত্মাকৃত কর্মগুলো কিভাবে আত্মাকে স্পর্শ করে? অতঃপর ভগবান নিজ চিত্তের দ্বারা সেই ভিক্ষুর চিত্ত পরিবিতর্ক জ্ঞাত হয়ে সেই ভিক্ষুদের সম্বোধন করে বললেন :

“হে ভিক্ষুগণ, এমনো সম্ভব যে, যা এখানে কোনো কোনো তুচ্ছলোক যে অজ্ঞানত অবিদ্যাগত ও তৃষ্ণা প্রভাবিত চিত্তে শাস্তার শাসনকে এভাবে অধিকভাবে চিন্তা করে―‘মহাশয়, রূপ অনাত্মা, বেদনা অনাত্মা, সংজ্ঞা অনাত্মা, সংস্কার অনাত্মা, বিজ্ঞান অনাত্মা। অনাত্মাকৃত কর্মগুলো কিভাবে আত্মাকে স্পর্শ করে?’ হে ভিক্ষুগণ, তোমরা আমার দ্বারা সেই ধর্মে কার্যকারণ সম্পর্কে শিক্ষাপ্রাপ্ত।”

‘হে ভিক্ষুগণ, তোমরা এটি কী মনে কর, রূপ নিত্য নাকি অনিত্য?’ ‘অনিত্য ভন্তে।’ ‘যা অনিত্য তা দুঃখ নাকি সুখ?’ ‘দুঃখ ভন্তে।’ “যা অনিত্য, দুঃখ ও পরিবর্তনশীল; সেটিকে ‘এটি আমার, এতে আমি, এটি আমার আত্মা’ বলে দর্শন করা ঠিক কি?” ‘ঠিক নয়, ভন্তে।’ ‘বেদনা... সংজ্ঞা... সংস্কার... বিজ্ঞান... এভাবে দর্শন করে... এ জীবনে [আসবক্ষয়ের জন্য] অন্য কোনো করণীয় নেই’ এভাবে তিনি প্রকৃষ্টরূপে জানতে পারেন।”

‘দুটি স্কন্ধ সেভাবেই হয়, অধিবচন হেতুর দ্বারা,

সৎকায়ের দ্বারা দ্বিবিধ ব্যক্ত, আস্বাদ ও বিজ্ঞানকের দ্বারা;

এই দশবিধ ব্যক্ত হয়, ভিক্ষুর প্রশ্ন হয়ে থাকে।’ [দশম সূত্র]

খাদনীয় বর্গ অষ্টম সমাপ্ত।[68]

স্মারক-গাথা :

আস্বাদ, দ্বিবিধ সমুদয়, অর্হতের দ্বারা অপরদ্বয়;

সিংহ, খাদ্য, ভিক্ষান্ন সংগ্রহ, পারলেয়্যের দ্বারা, পুণ্ণম সূত্র হয়।


 

৯. স্থবির বর্গ
১. আনন্দ সূত্র
৮৩. শ্রাবস্তীতে উৎপত্তি :

তখন আয়ুষ্মান আনন্দ ভিক্ষুদেরকে ডাকলেন, ‘হে আবুসো ভিক্ষুগণ।’ ‘আবুসো’ বলে সেই ভিক্ষুগণ আয়ুষ্মান আনন্দকে সম্মতি দিলেন। আয়ুষ্মান আনন্দ বললেন :

“আবুসো, আমরা নবপ্রব্রজিত হতে আয়ুষ্মান মন্তানীপুত্র[69] পুণ্ণ আমাদের বহু উপকারী। তিনি আমাদের এই উপদেশের দ্বারা অনুশাসন করেন—‘আবুসো আনন্দ, আসক্তির কারণেই ‘আমি হই’ এই ধারণা হয়, অনাসক্তির কারণে হয় না। কী আসক্তির কারণেই ‘আমি হই’ এই ধারণা হয়, অনাসক্তির কারণে হয় না? রূপের প্রতি আসক্তির কারণেই ‘আমি হই’ এই ধারণা হয়, অনাসক্তির কারণে হয় না। বেদনা... সংজ্ঞা... সংস্কার... বিজ্ঞানের প্রতি আসক্তির কারণেই ‘আমি হই’ এই ধারণা হয়, অনাসক্তির কারণে হয় না।’”

‘আবুসো আনন্দ, মনে কর, স্ত্রী, পুরুষ, বালক কিংবা যুবক একদম সেজেগুজে আয়নাতুল্য পরিশুদ্ধ, নির্মল স্বচ্ছ জলপাত্রে নিজ মুখপ্রতিবিম্ব পর্যবেক্ষণ করতে গিয়ে ইচ্ছা থাকলেই দেখতে পায়, ইচ্ছা না থাকলে দেখতে পায় না। আবুসো আনন্দ, ঠিক এভাবেই রূপের প্রতি আসক্তির কারণেই ‘আমি হই’ এই ধারণা হয়, অনাসক্তির কারণে হয় না। বেদনা... সংজ্ঞা... সংস্কার... বিজ্ঞানের প্রতি আসক্তির কারণেই ‘আমি হই’ এই ধারণা হয়, অনাসক্তির কারণে হয় না।’

‘হে ভিক্ষুগণ, তোমরা এটি কী মনে কর, রূপ নিত্য নাকি অনিত্য?’ ‘অনিত্য ভন্তে।’ ‘যা অনিত্য তা দুঃখ নাকি সুখ?’ ‘দুঃখ ভন্তে।’ “যা অনিত্য, দুঃখ ও পরিবর্তনশীল; সেটিকে ‘এটি আমার, এতে আমি, এটি আমার আত্মা’ বলে দর্শন করা ঠিক কি?” ‘ঠিক নয়, ভন্তে।’ ‘বেদনা... সংজ্ঞা... সংস্কার... বিজ্ঞান... . এভাবে দর্শন করে... এ জীবনে [আসবক্ষয়ের জন্য] অন্য কোনো করণীয় নেই’ এভাবে তিনি সম্যকরূপে জানতে পারেন।”

‘আবুসো, আমরা নবপ্রব্রজিত হতে আয়ুষ্মান মন্তানীপুত্র পুণ্ণ আমাদের বহু উপকারী। তিনি আমাদের এই উপদেশের দ্বারা অনুশাসন করেন। আমি আয়ুষ্মান মন্তানীপুত্র পুণ্ণের এই ধর্মদেশনা শুনে ধর্ম হৃদয়ঙ্গম করেছি [অর্থাৎ আমি স্রোতাপন্ন হয়েছি]।’ [প্রথম সূত্র]

২. তিষ্য সূত্র
৮৪. শ্রাবস্তীতে উৎপত্তি :

তখন ভগবানের পিসির পুত্র আয়ুষ্মান তিষ্য কতিপয় ভিক্ষুদের এরূপ বললেন, ‘আবুসো, আমার শরীর এখন নিয়ন্ত্রণহীন দুর্বল, দিকগুলোও আমার পরিষ্কাররূপে দৃষ্টিগোচর হয় না, ধর্মও আমার মনে আর স্পষ্টভাবে প্রতিভাত হয় না, আলস্য-তন্দ্রা আমার চিত্তকে অধিকার করে থাকে, আমি অনভিরত হয়ে ব্রহ্মচর্য আচরণ করছি, ধর্মের প্রতি আমার বিচিকিৎসা উৎপন্ন হচ্ছে।’

অতঃপর কতিপয় ভিক্ষু যেখানে ভগবান আছেন সেখানে উপস্থিত হলেন। উপস্থিত হয়ে ভগবানকে অভিবাদন করে একপাশে বসলেন। একপাশে আসীন হয়ে সেই ভিক্ষুগণ ভগবানকে বললেন, “ভন্তে, ভগবানের পিসির পুত্র আয়ুষ্মান তিষ্য কতিপয় ভিক্ষুদের এরূপ বললেন, ‘আবুসো, আমার শরীর এখন নিয়ন্ত্রণহীন দুর্বল, দিকগুলোও আমার পরিষ্কাররূপে দৃষ্টিগোচর হয় না, ধর্মও আমার মনে আর স্পষ্টভাবে প্রতিভাত হয় না, আলস্য-তন্দ্রা আমার চিত্তকে অধিকার করে থাকে, আমি অনভিরত হয়ে ব্রহ্মচর্য আচরণ করছি, ধর্মের প্রতি আমার বিচিকিৎসা উৎপন্ন হচ্ছে।’”

তখন ভগবান কোনো একজন ভিক্ষুকে আমন্ত্রণ করলেন, ‘হে ভিক্ষু, যাও তুমি গিয়ে আমার কথায় তিষ্য ভিক্ষুকে আসতে বল।’ ‘আচ্ছা ভন্তে’ বলে সেই ভিক্ষু ভগবানের কথায় সায় দিয়ে যেখানে আয়ুষ্মান তিষ্য আছেন সেখানে গেলেন। গিয়ে আয়ুষ্মান তিষ্যকে বললেন, ‘আবুসো তিষ্য, ভগবান আপনাকে ডাকছেন।’ ‘আচ্ছা আবুসো’ বলে আয়ুষ্মান তিষ্য সেই ভিক্ষুর কথায় সায় দিয়ে যেখানে ভগবান আছেন সেখানে গেলেন গিয়ে ভগবান অভিবাদনপূর্বক একপাশে বসলেন। একপাশে আসীন হয়ে আয়ুষ্মান তিষ্যকে ভগবান বললেন, “হে তিষ্য, সত্যিই কি তুমি কতিপয় ভিক্ষুকে এরূপ বলেছ, ‘আবুসো, আমার শরীর এখন নিয়ন্ত্রণহীন দুর্বল... ধর্মের প্রতি আমার বিচিকিৎসা উৎপন্ন হচ্ছে?’” ‘হ্যাঁ ভন্তে।’ ‘হে তিষ্য, তুমি কী মনে কর, যে রূপের প্রতি অবিগতরাগ [রাগযুক্ত], অবিগতছন্দ, অবিগতপ্রেম, অবিগতপিপাসা, অবিগতপরিলাহ [জ্বালা, প্রদাহ], অবিগততৃষ্ণাসম্পন্ন; তার সেই রূপের পরিবর্তনশীলতা অন্যথাভাবের কারণে শোক, পরিদেবন, দুঃখ, দৌর্মনস্য ও উপায়াস উৎপন্ন হয় কি?’ ‘হ্যাঁ ভন্তে।’

‘সাধু সাধু তিষ্য; এটা ঠিক এরূপই হয় তিষ্য। যেমন যে রূপের প্রতি অবিগতরাগ... বেদনার প্রতি... সংজ্ঞার প্রতি... সংস্কারের প্রতি অবিগতরাগ... তাদের সেই সংস্কারের পরিবর্তনশীলতা অন্যথাভাবের কারণে শোক, পরিদেবন, দুঃখ, দৌর্মনস্য ও উপায়াস উৎপন্ন হয় কি?’ ‘হ্যাঁ ভন্তে।’

‘সাধু সাধু তিষ্য; এটা ঠিক এরূপই হয় তিষ্য। যেমন যে বিজ্ঞানের প্রতি অবিগতরাগ, অবিগতছন্দ, অবিগতপ্রেম, অবিগতপিপাসা, অবিগতপরিলাহ [জ্বালা, প্রদাহ], অবিগততৃষ্ণাসম্পন্ন; তার সেই বিজ্ঞানের পরিবর্তনশীলতা অন্যথাভাবের কারণে শোক, পরিদেবন, দুঃখ, দৌর্মনস্য ও উপায়াস উৎপন্ন হয় কি?’ ‘হ্যাঁ ভন্তে।’

‘সাধু সাধু তিষ্য; এটা ঠিক এরূপই হয় তিষ্য। যেমন সেই বিজ্ঞানের প্রতি অবিগতরাগ-সম্পন্ন ব্যক্তি। হে তিষ্য, তুমি এটি কী মনে কর, যে বিজ্ঞানের প্রতি বিগতরাগ [রাগহীন], বিগতছন্দ, বিগতপ্রেম, বিগতপিপাসা, বিগতপরিলাহ, বিগততৃষ্ণা; তার সেই বিজ্ঞানের পরিবর্তনশীলতা অন্যথাভাবের কারণে শোক, পরিদেবন, দুঃখ, দৌর্মনস্য ও উপায়াস উৎপন্ন হয় কি?’ ‘ভন্তে, এরূপ হয় না।’

‘সাধু সাধু তিষ্য; এটা ঠিক এরূপই হয় তিষ্য। যেমন সে রূপের প্রতি বিগতরাগ-সম্পন্ন... বেদনার প্রতি... সংজ্ঞার প্রতি... সংস্কারের প্রতি... বিজ্ঞানের প্রতি বিগতরাগ, বিগতছন্দ, বিগতপ্রেম, বিগতপিপাসা, বিগতপরিলাহ, বিগততৃষ্ণা; তার সেই বিজ্ঞানের পরিবর্তনশীলতা অন্যথাভাবের কারণে শোক, পরিদেবন, দুঃখ, দৌর্মনস্য ও উপায়াস উৎপন্ন হয় কি?’ ‘ভন্তে, এরূপ হয় না।’

‘সাধু সাধু তিষ্য; এটা ঠিক এরূপই হয় তিষ্য। যেমন সেই বিজ্ঞানের প্রতি বিগতরাগ-সম্পন্ন ব্যক্তির। হে তিষ্য, তুমি এটি কী মনে কর, রূপ নিত্য নাকি অনিত্য?’ ‘অনিত্য ভন্তে।’ ‘বেদনা... সংজ্ঞা... সংস্কার... বিজ্ঞান... এভাবে দর্শন করে... এ জীবনে [আসবক্ষয়ের নিমিত্তে] অন্য কোনো করণীয় নেই’ এভাবে তিনি সম্যকরূপে জানতে পারেন।”

‘হে তিষ্য, মনে কর, দুজন পুরুষ―[তন্মধ্যে] একজন পুরুষ হলো অমার্গদক্ষ, একজন পুরুষ হলো মার্গদক্ষ। যথা শীঘ্র সেই অমার্গদক্ষ পুরুষ অমুক মার্গদক্ষ পুরুষকে মার্গ সম্পর্কে জিজ্ঞেস করে। সে এরূপ বলে : ‘ওহে পুরুষ, আসুন; এই হলো মার্গ। এর মাধ্যমে মুহূর্তে মধ্যে গমন করুন। সে সেই পথ দিয়ে অল্পক্ষণ গমন করে দেখবেন দ্বিধাবিভক্ত পথ। সেখানে সে বামপথকে ত্যাগ করে ডানপথকে গ্রহণ করবেন। তা দিয়ে সংক্ষিপ্ত সময় গমন করুন। তা দিয়ে সংক্ষিপ্ত সময় গমন করে দেখবেন ঘন অন্ধকারময় এক বন। তা দিয়ে সংক্ষিপ্ত সময় গমন করুন। সেই পথ দিয়ে অল্পক্ষণ গমন করে দেখবেন বিশাল আকারের নিচু এক জলাভূমি। এর মাধ্যমে অল্পক্ষণ গমন করুন। সে সেই পথ দিয়ে অল্পক্ষণ গমন করে দেখবেন গর্তবিশিষ্ট এক খাড়া উচু পাহাড়, তা দিয়ে অল্পক্ষণ গমন করুন। তা দিয়ে অল্পক্ষণ গিয়ে দেখবেন সমান ভূমিসম্পন্ন এক রমণীয় স্থান।’

“হে তিষ্য, আমাকর্তৃক উপমা প্রদত্ত হলো কৃত অর্থের মর্মার্থ প্রদর্শনের জন্য। এই হলো এখানে অর্থ―‘হে তিষ্য, ‘অমার্গদক্ষ পুরুষ’, এটি হলো পৃথগ্‌জনের অধিবচন বা নামান্তর। হে তিষ্য, ‘মার্গদক্ষ পুরুষ’, এটি হলো তথাগত অর্হৎ সম্যকসম্বুদ্ধের অধিবচন বা নামান্তর। হে তিষ্য, ‘দ্বিধাবিভক্ত পথ’, এটি হলো বিচিকিৎসার অধিবচন বা নামান্তর। ‘বামপথ’, এটি হলো অষ্টাঙ্গিক মিথ্যামার্গের অধিবচন বা নামান্তর। যেমন : মিথ্যাদৃষ্টি, মিথ্যাসংকল্প, মিথ্যাবাক্য, মিথ্যাকর্ম, মিথ্যাআজীব, মিথ্যাপ্রচেষ্টা, মিথ্যাস্মৃতি ও মিথ্যাসমাধি। হে তিষ্য, ‘ডানপথ’, এটি হলো আর্য অষ্টাঙ্গিক মার্গের অধিবচন। যেমন : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক আজীব, সম্যক প্রচেষ্টা, সম্যক স্মৃতি, সম্যক সমাধি। হে তিষ্য, ‘ঘন অন্ধকারময় এক বন’, এটি হলো অবিদ্যারই অধিবচন বা নামান্তর। হে তিষ্য, ‘বিশাল আকারের নিচু এক জলাভূমি’, এটি হলো কামগুণগুলোর অধিবচন বা নামান্তর। হে তিষ্য, ‘গর্তবিশিষ্ট এক খাড়া উঁচু পাহাড়’, এটি হলো ক্রোধ-উপায়াসের অধিবচন বা নামান্তর। হে তিষ্য, ‘সমান ভূমিসম্পন্ন এক রমণীয় স্থান’, এটি হলো নির্বাণেরই অধিবচন বা নামান্তর। হে তিষ্য, আমার উপদেশের দ্বারা, আমার অনুগ্রহের দ্বারা, আমার অনুশাসনের দ্বারা অভিরমিত হও! অভিরমিত হও!”

ভগবান এরূপ বললেন। আয়ুষ্মান তিষ্য সন্তুষ্ট মনে ভগবানের ভাষণ অভিনন্দন করলেন।[70] [দ্বিতীয় সূত্র]

৩. যমক সূত্র
৮৫. একসময় আয়ুষ্মান সারিপুত্র শ্রাবস্তীতে বিহার করছিলেন জেতবনে অনাথপিণ্ডিক নির্মিত আরামে। সে-সময় যমক নামক এক ভিক্ষুর এরূপ পাপজনক মিথ্যাদৃষ্টি উৎপন্ন হলো―‘আমি ভগবানের দেশিত ধর্ম এরূপ জানি, যেমন ক্ষীণাসব ভিক্ষু কায়ভেদে মৃত্যুর পর নির্মূল হন, ক্ষান্ত হন; তিনি মৃত্যুর পর আর থাকেন না।’

কতিপয় ভিক্ষু শুনতে পেলেন যে যমক নাম ভিক্ষুর নাকি এরূপ পাপজনক মিথ্যাদৃষ্টি উৎপন্ন হয়েছে―‘আমি ভগবানের দেশিত ধর্ম এরূপ জানি, যেমন ক্ষীণাসব ভিক্ষু কায়ভেদে মৃত্যুর পর নির্মূল হন, ক্ষান্ত হন; তিনি মৃত্যুর পর আর থাকেন না।’ অতঃপর সেই ভিক্ষুগণ যেখানে আয়ুষ্মান যমক আছেন সেখানে গেলেন। গিয়ে আয়ুষ্মান যমকের সাথে কুশল বিনিময় করলেন। সৌজন্যতামূলক প্রীতিপূর্ণ বাক্যালাপ শেষ করে একপাশে বসলেন। একপাশে বসে সেই ভিক্ষুগণ আয়ুষ্মান যমককে বললেন :

“আবুসো যমক, এটি সত্যি নাকি আপনার এরূপ পাপজনক মিথ্যাদৃষ্টি উৎপন্ন হয়েছে―‘আমি ভগবানের দেশিত ধর্ম এরূপ জানি, যেমন ক্ষীণাসব ভিক্ষু কায়ভেদে মৃত্যুর পর নির্মূল হন, ক্ষান্ত হন; তিনি মৃত্যুর পর আর থাকেন না?’” ‘হ্যাঁ আবুসো, এটা সত্যি! আমি ভগবানের দেশিত ধর্ম এরূপ জানি, যেমন ক্ষীণাসব ভিক্ষু কায়ভেদে মৃত্যুর পর নির্মূল হন, ক্ষান্ত হন; তিনি মৃত্যুর পর আর থাকেন না।’

“আবুসো যমক, এরূপ বলবেন না, ভগবানকে নিন্দা করবেন না। ভগবানকে মিথ্যা অভিযোগ দেয়া ভালো নয়। ভগবান এরূপ বলতে পারেন না―‘ক্ষীণাসব ভিক্ষু কায়ভেদে মৃত্যুর পর নির্মূল হন, ক্ষান্ত হন; তিনি মৃত্যুর পর আর থাকেন না।’” এভাবে সেই ভিক্ষুদের দ্বারা বলা হলেও আয়ুষ্মান যমক তার সেই পাপজনক মিথ্যাদৃষ্টি [দৃষ্টি] স্থিরতা, [দৃষ্টি] পরামাস অবিনিবেশের দরুন প্রকাশ করে যে, ‘আমি ভগবানের দেশিত ধর্ম এরূপ জানি, যেমন ক্ষীণাসব ভিক্ষু কায়ভেদে মৃত্যুর পর নির্মূল হন, ক্ষান্ত হন; তিনি মৃত্যুর পর আর থাকেন না।’

যখন আয়ুষ্মান যমককে সেই ভিক্ষুগণ এটি যে পাপজনক মিথ্যাদৃষ্টি এটি বিবেচনা করাতে সক্ষম হয়নি, তখন সেই ভিক্ষুগণ আসন হতে উঠে যেখানে আয়ুষ্মান সারিপুত্র আছেন সেখানে গেলেন।[71] গিয়ে আয়ুষ্মান সারিপুত্রকে বললেন, “আবুসো সারিপুত্র, যমক নামক ভিক্ষুর এরূপ পাপজনক মিথ্যাদৃষ্টি উৎপন্ন হয়েছে―‘আমি ভগবানের দেশিত ধর্ম এরূপ জানি, যেমন ক্ষীণাসব ভিক্ষু কায়ভেদে মৃত্যুর পর নির্মূল হন, ক্ষান্ত হন; তিনি মৃত্যুর পর আর থাকেন না।’ এটিই উত্তম হয় যদি আয়ুষ্মান সারিপুত্র দয়াপরবশ হয়ে যেখানে যমক ভিক্ষু আছেন সেখানে যান।” আয়ুষ্মান সারিপুত্র চুপচাপ থেকে নীরব সম্মতি জ্ঞাপন করলেন। তখন আয়ুষ্মান সারিপুত্র সন্ধ্যার সময় নির্জনবাস হয়ে উত্থিত হয়ে যেখানে যমক নামক ভিক্ষু আছেন সেখানে গেলেন। গিয়ে আয়ুষ্মান যমকের সাথে কুশল বিনিময় করলেন... একপাশে বসে আয়ুষ্মান সারিপুত্র আয়ুষ্মান যমককে বললেন :

“আবুসো যমক, এটি সত্যি নাকি আপনার এরূপ পাপজনক মিথ্যাদৃষ্টি উৎপন্ন হয়েছে―‘আমি ভগবানের দেশিত ধর্ম এরূপ জানি, যেমন ক্ষীণাসব ভিক্ষু কায়ভেদে মৃত্যুর পর নির্মূল হন, ক্ষান্ত হন; তিনি মৃত্যুর পর আর থাকেন না?’” ‘হ্যাঁ আবুসো, এটা সত্যি! আমি ভগবানের দেশিত ধর্ম এরূপ জানি, যেমন ক্ষীণাসব ভিক্ষু কায়ভেদে মৃত্যুর পর নির্মূল হন, ক্ষান্ত হন; তিনি মৃত্যুর পর আর থাকেন না।’

‘আবুসো যমক, তুমি এটি কী মনে কর, রূপ নিত্য নাকি অনিত্য?’ ‘আবুসো অনিত্য’... ‘বেদনা... সংজ্ঞা... সংস্কার... বিজ্ঞান নিত্য নাকি অনিত্য?’ ‘আবুসো অনিত্য’... . এভাবে দর্শন করে... এ জীবনে [আসবক্ষয়ের নিমিত্তে] অন্য কোনো করণীয় নেই’ এভাবে তিনি সম্যকরূপে জানতে পারেন।”

“আবুসো যমক, তুমি এটি কী মনে কর, তুমি রূপকে ‘সত্ত্ব’ বলে মনে কর কি?” ‘আবুসো, না, আমি মনে করি না।’ “বেদনাকে ‘সত্ত্ব’ বলে মনে কর কি?” ‘আবুসো, না, আমি মনে করি না।’ “সংজ্ঞাকে... সংস্কারকে... “বিজ্ঞানকে ‘সত্ত্ব’ বলে মনে কর কি?” ‘আবুসো, না, আমি মনে করি না।’

“আবুসো যমক, তুমি এটি কী মনে কর, তুমি রূপের মধ্যে ‘সত্ত্ব[72]’ বলে মনে কর কি?” ‘আবুসো, না, আমি মনে করি না।’ “রূপ ব্যতীত ‘সত্ত্ব’ বলে মনে কর কি?” ‘আবুসো, না, আমি মনে করি না।’ “বেদনার মধ্যে... বেদনা ব্যতীত... সংজ্ঞার মধ্যে... সংজ্ঞা ব্যতীত... সংস্কারের মধ্যে... সংস্কার ব্যতীত... “বিজ্ঞানের মধ্যে ‘সত্ত্ব’ বলে মনে কর কি?” ‘আবুসো, না, আমি মনে করি না।’ “বিজ্ঞান ব্যতীত ‘সত্ত্ব’ বলে মনে কর কি?” ‘আবুসো, না, আমি মনে করি না।’

“আবুসো যমক, তুমি এটি কী মনে কর, রূপ... বেদনা... সংজ্ঞা... সংস্কার... বিজ্ঞানকে ‘সত্ত্ব’ বলে মনে কর কি?” ‘আবুসো, না, আমি মনে করি না।”

“আবুসো যমক, তুমি এটি কী মনে কর, অরূপী... অবেদনা... অসংজ্ঞী... অসংস্কার... অবিজ্ঞানকে ‘সত্ত্ব’ বলে মনে কর কি?” ‘আবুসো, না, আমি মনে করি না।’ “আবুসো যমক, এখানে তুমি তথাগতকে সত্যত ও যথার্থত উপলব্ধি না করে [জ্ঞাত না হয়ে] তোমার পক্ষে এরূপ বলা কি উপযুক্ত হয়েছে―‘আমি ভগবানের দেশিত ধর্ম এরূপ জানি, যেমন ক্ষীণাসব ভিক্ষু কায়ভেদে মৃত্যুর পর নির্মূল হন, ক্ষান্ত হন; তিনি মৃত্যুর পর আর থাকেন না।’”

‘আবুসো সারিপুত্র, পূর্বে আমার যেই অজ্ঞাত ছিল সে-কারণেই এই পাপজনক মিথ্যাদৃষ্টি। কিন্তু এখন আমি আয়ুষ্মান সারিপুত্রের ধর্মদেশনা শুনে সেই পাপজনক মিথ্যাদৃষ্টি প্রহীন হয়েছে, ধর্ম আমার উপলব্ধ হয়েছে।’

“আবুসো যমক, যদি তোমাকে এভাবে প্রশ্ন করা হয়―‘আবুসো যমক, যে ভিক্ষু অর্হৎ ক্ষীণাসব তিনি কায়ভেদে মৃত্যুর পর কি উৎপন্ন হন?’ আবুসো যমক, এভাবে তুমি যদি জিজ্ঞাসিত হও তবে তুমি কী জবাব দিবে?” “আবুসো, যদি আমাকে এরূপ প্রশ্ন করা হয়―‘আবুসো যমক, যে ভিক্ষু অর্হৎ ক্ষীণাসব তিনি কায়ভেদে মৃত্যুর পর কী উৎপন্ন হন?’ আবুসো, এভাবে যদি আমি জিজ্ঞাসিত হই তবে এভাবে জবাব দিব―‘আবুসো, রূপ অনিত্য। যা অনিত্য তা দুঃখ; যা দুঃখ তা অস্তগত হয়, নিরুদ্ধ হয়। বেদনা... সংজ্ঞা... সংস্কার... বিজ্ঞান অনিত্য। যা অনিত্য তা দুঃখ; যা দুঃখ তা অস্তগত হয়, নিরুদ্ধ হয়।’ আবুসো, এভাবে যদি আমি জিজ্ঞাসিত হই তবে এভাবেই জবাব দিব।”

“আবুসো যমক, সাধু সাধু! আবুসো যমক, তাহলে তোমাকে একটি উপমা প্রদান করব এই অর্থেরই অধিক জ্ঞান অর্জনের জন্য। আবুসো যমক, মনে কর, কোনো গৃহপতি কিংবা গৃহপতিপুত্র আঢ্য, মহাধনী, মহাভোগশালী ও সুরক্ষা-সম্পন্ন। তার কোনো একজন ব্যক্তি অনর্থকামী, অহিতকামী, সুখবিনাশকামী হয়ে তাকে হত্যা করতে ইচ্ছুক হলো। তখন সে চিন্তা করতে লাগলো যে ‘এই গৃহপতি কিংবা গৃহপতিপুত্র আঢ্য, মহাধনী, মহাভোগশালী ও সুরক্ষা-সম্পন্ন। তাকে বলপ্রয়োগ করে হত্যা করা সহজসাধ্য নয়। এটিই ভালো হয় যদি আমি তাকে কৌশলে বশে এনে হত্যা করি।’ সে সেই গৃহপতি কিংবা গৃহপতিপুত্রকে উপস্থিত হয়ে এরূপ বলে : ‘প্রভু, আমি আপনাকে সেবা-পূজা করতে চাই।’ সেই গৃহপতি কিংবা গৃহপতিপুত্র তাকে অবিলম্বে সেবকরূপে নিযুক্ত করল। সে সেবকরূপে নিযুক্ত হয়ে পূর্বে নিদ্রা হতে উত্থিত হতো, পরে নিদ্রামগ্ন হতো, প্রভুকে দূর হতে আসতে দেখলে আসন হতে দাঁড়িয়ে যেত, অতঃপর নিজের বসার আসনখানা প্রদান করত, প্রভুর এটা-ওটা করতে হবে কিনা জিজ্ঞেস করত, মনোজ্ঞ আচরণ করত, হৃদয়স্পর্শী কথাবার্তা বলত। তার সেই গৃহপতি কিংবা গৃহপতিপুত্র মিত্রতার সাথে তার প্রতি বিশ্বাস স্থাপন করলো। অন্তরঙ্গতার দরুন তাকে মৈত্রীর বন্ধনে আবদ্ধ করলো। তাদের মধ্যে বিশ্বাস গড়ে ওঠলো। আবুসো, যখন সেই ব্যক্তির এরূপ ভাবোদয় হলো―‘আমার প্রতি গৃহপতি কিংবা গৃহপতিপুত্র বিশ্বস্ত হয়েছেন’, অতঃপর নির্জনস্থান জেনে ধারালো ছুড়ির আঘাতে তাকে হত্যা করলো।’”

“আবুসো যমক, তুমি এটি কী মনে কর, যখন সেই ব্যক্তি অমুক গৃহপতি কিংবা গৃহপতিপুত্রকে উপস্থিত হয়ে এরূপ বলে : ‘প্রভু, আমি আপনার সেবক হতে চাই’, তখনও সে ঘাতক। ঘাতক হলেও তাকে সে চিনতে পারে না―‘ইনি আমার ঘাতক।’ যখন সে সেবা-পূজায় নিযুক্ত হলো পূর্বে নিদ্রা হতে উত্থিত হতো, পরে নিদ্রা মগ্ন হতো, প্রভুকে দূর হতে আসতে দেখলে আসন হতে দাঁড়িয়ে যেত, অতঃপর নিজের বসার আসনখানা প্রদান করত, প্রভুর এটা-ওটা করতে হবে কিনা জিজ্ঞেস করত, মনোজ্ঞ আচরণ করত, হৃদয়স্পর্শী কথাবার্তা বলত; তখনও সে ঘাতক। ঘাতক হলেও তাকে সে চিনতে পারে না―‘ইনি আমার ঘাতক।’ যখন সে নির্জন স্থান জেনে ধারালো ছুরির আঘাতে তাকে হত্যা করলো, তখনও সে ঘাতক। ঘাতক হলেও তাকে সে চিনতে পারে না―‘ইনি আমার ঘাতক।’ ‘আবুসো, ঠিক তাই।’

‘আবুসো, ঠিক তদ্রূপ এই জগতে অশ্রুতবান পৃথগ্‌জন [সাধারণ লোক] আর্যদের অদর্শনকারী, আর্যধর্মে অজ্ঞ, আর্যধর্মে অবিনীত, সৎপুরুষদের অদর্শনকারী, সৎপুরুষধর্মে অজ্ঞ, সৎপুরুষধর্মে অবিনীত, সে রূপকে আত্মা বলে দর্শন করে, রূপবানকে আত্মা হিসেবে, আত্মার মাঝে রূপকে, অথবা রূপের মাঝে আত্মাকে দর্শন করে। বেদনায়... সংজ্ঞায়... সংস্কারে... বিজ্ঞানকে আত্মা বলে দর্শন করে, বিজ্ঞানবানকে আত্মা হিসেবে, আত্মার মাঝে বিজ্ঞানকে, অথবা বিজ্ঞানের মাঝে আত্মাকে দর্শন করে।’

“সে অনিত্য রূপকে ‘অনিত্য রূপ’ বলে যথাভূত জানে না। অনিত্য বেদনাকে ‘অনিত্য বেদনা’ বলে যথাভূত জানে না। অনিত্য সংজ্ঞাকে ‘অনিত্য সংজ্ঞা’ বলে যথাভূত জানে না। অনিত্য সংস্কারকে ‘অনিত্য সংস্কার’ বলে যথাভূত জানে না। অনিত্য বিজ্ঞানকে ‘অনিত্য বিজ্ঞান’ বলে যথাভূত জানে না।”

“দুঃখ রূপকে ‘দুঃখ রূপ’ বলে যথাভূত জানে না। দুঃখ বেদনাকে... দুঃখ সংজ্ঞাকে... দুঃখ সংস্কারকে... দুঃখ বিজ্ঞানকে ‘দুঃখ বিজ্ঞান’ বলে যথাভূত জানে না।”

“অনাত্মা রূপকে ‘অনাত্মা রূপ’ বলে যথাভূত জানে না। অনাত্মা বেদনাকে... অনাত্মা সংজ্ঞাকে... অনাত্মা সংস্কারকে... অনাত্মা বিজ্ঞানকে ‘অনাত্মা বিজ্ঞান’ বলে যথাভূত জানে না।”

“সংস্কৃত রূপকে ‘সংস্কৃত রূপ’ বলে যথাভূত জানে না। সংস্কৃত বেদনাকে... সংস্কৃত সংজ্ঞাকে... সংস্কৃত সংস্কারকে... সংস্কৃত বিজ্ঞানকে ‘সংস্কৃত বিজ্ঞান’ বলে যথাভূত জানে না।”

“ঘাতক রূপকে ‘ঘাতক রূপ’ বলে যথাভূত জানে না। ঘাতক বেদনাকে ‘ঘাতক বেদনা’... ঘাতক সংজ্ঞাকে ‘ঘাতক সংজ্ঞা’... ঘাতক সংস্কারকে ‘ঘাতক সংস্কার’ বলে যথাভূত জানে না। ঘাতক বিজ্ঞানকে ‘ঘাতক বিজ্ঞান’ বলে যথাভূত জানে না।”

“সে রূপ অনুভব করে, আসক্ত হয়, অধিষ্ঠান করে এই বলে যে ‘আত্মা আমার।’ বেদনা... সংজ্ঞা... সংস্কার... বিজ্ঞান অনুভব করে, আসক্ত হয়, অধিষ্ঠান করে এই বলে যে ‘আত্মা আমার।’ তার এই অধিগত পার্থিব পঞ্চ উপাদানস্কন্ধ দীর্ঘকাল অহিত ও দুঃখের দিকে তাকে পরিচালিত করে।”

“আবুসো, এই জগতে শ্রুতবান আর্যশ্রাবক[73] আর্যদের দর্শনকারী... সৎপুরুষধর্মে সুবিনীত, তিনি রূপকে আত্মা হিসেবে দর্শন করেন না, রূপবানকে আত্মা হিসেবে দর্শন করেন না, আত্মার মাঝে রূপকে অথবা রূপের মাঝে আত্মাকে দর্শন করেন না। বেদনাকে আত্মা হিসেবে দর্শন করেন না... সংজ্ঞাকে আত্মা হিসেবে দর্শন করেন না... সংস্কারকে আত্মা হিসেবে দর্শন করেন না... বিজ্ঞানকে আত্মা হিসেবে দর্শন করেন না, বিজ্ঞানবানকে আত্মা হিসেবে দর্শন করেন না, আত্মার মাঝে বিজ্ঞানকে অথবা বিজ্ঞানের মাঝে আত্মাকে দর্শন করেন না।

“তিনি অনিত্য রূপকে ‘অনিত্য রূপ’ বলে যথাভূত জানেন। অনিত্য বেদনাকে ‘অনিত্য বেদনা’ বলে যথাভূত জানেন। অনিত্য সংজ্ঞাকে ‘অনিত্য সংজ্ঞা’ বলে যথাভূত জানেন। অনিত্য সংস্কারকে ‘অনিত্য সংস্কার’ বলে যথাভূত জানেন। অনিত্য বিজ্ঞানকে ‘অনিত্য বিজ্ঞান’ বলে যথাভূত জানেন।”

“দুঃখ রূপকে ‘দুঃখ রূপ’ বলে যথাভূত জানেন। দুঃখ বেদনাকে... দুঃখ সংজ্ঞাকে... দুঃখ সংস্কারকে... দুঃখ বিজ্ঞানকে ‘দুঃখ বিজ্ঞান’ বলে যথাভূত জানেন।”

“অনাত্মা রূপকে ‘অনাত্মা রূপ’ বলে যথাভূত জানেন। অনাত্মা বেদনাকে... অনাত্মা সংজ্ঞাকে... অনাত্মা সংস্কারকে... অনাত্মা বিজ্ঞানকে ‘অনাত্মা বিজ্ঞান’ বলে যথাভূত জানেন।”

“সংস্কৃত রূপকে ‘সংস্কৃত রূপ’ বলে যথাভূত জানেন। সংস্কৃত বেদনাকে... সংস্কৃত সংজ্ঞাকে... সংস্কৃত সংস্কারকে... সংস্কৃত বিজ্ঞানকে ‘সংস্কৃত বিজ্ঞান’ বলে যথাভূত জানেন।”

“ঘাতক রূপকে ‘ঘাতক রূপ’ বলে যথাভূত জানেন। ঘাতক বেদনাকে ‘ঘাতক বেদনা’... ঘাতক সংজ্ঞাকে ‘ঘাতক সংজ্ঞা’... ঘাতক সংস্কারকে ‘ঘাতক সংস্কার’ বলে যথাভূত জানেন। ঘাতক বিজ্ঞানকে ‘ঘাতক বিজ্ঞান’ বলে যথাভূত জানেন।”

“তিনি রূপ অনুভব করেন না, আসক্ত হন না, অধিষ্ঠান করেন না এই বলে যে ‘আত্মা আমার।’ বেদনা... সংজ্ঞা... সংস্কার... বিজ্ঞান অনুভব করেন না, আসক্ত হন না, অধিষ্ঠান করেন না এই বলে যে ‘আত্মা আমার।’ তার এই অনধিগত অনুৎপন্ন পঞ্চ উপাদানস্কন্ধ দীর্ঘকাল হিত ও সুখের দিকে তাকে পরিচালিত করে।”

“আবুসো সারিপুত্র, ঠিক এরূপই হয় যাদের আয়ুষ্মানের মতন তাদৃশ সব্রহ্মচারীর অনুকম্পাকারী, অর্থকামী, উপদেশদানকারী, অনুশাসনকারী আছেন। আয়ুষ্মান সারিপুত্রের এই ধর্মদেশনা শুনে আমার চিত্ত অনাসক্ত হয়ে সম্পূর্ণরূপে আসব হতে বিমুক্ত হয়েছে।” [তৃতীয় সূত্র]

৪. অনুরাধ সূত্র
৮৬. আমাকর্তৃক এরূপ শ্রুত হয়েছে―

একসময় ভগবান বৈশালীতে বিহার করছিলেন মহাবন কূটাগারশালায়। সে-সময় আয়ুষ্মান অনুরাধ ভগবানের কাছাকাছি অরণ্য কুটিরে[74] বাস করতেন। তখন কিছুসংখ্যক অন্যতির্থীয় পরিব্রাজক যেখানে আয়ুষ্মান অনুরাধ আছেন সেখানে গেলেন। গিয়ে অনুরাধের সাথে কুশল বিনিময় করলেন। সৌজন্যতামূলক প্রীতিপূর্ণ বাক্যালাপ শেষ করে একপাশে বসলেন। একপাশে বসে সেই অন্যতির্থীয় পরিব্রাজকগুলো আয়ুষ্মান অনুরাধকে বললেন :

“আবুসো অনুরাধ, যিনি সেই তথাগত উত্তম পুরুষ, পরম পুরুষ, পরম-অবস্থাপ্রাপ্ত; উনাকে তথাগত[75] হিসেবে বিজ্ঞাপিত [প্রজ্ঞাপিত] করার সময় এই চারি প্রকারে বিজ্ঞাপন [প্রজ্ঞাপন] করা যায় কি―[যেমন] (১) ‘তথাগত মৃত্যুর পর থাকেন কি’, অথবা (২) ‘তথাগত মৃত্যুর পর কি থাকেন না’, অথবা (৩) ‘তথাগত মৃত্যুর পর কি থাকেন, নাও থাকেন’, (৪) ‘তথাগত মৃত্যুর পর কি থাকেনও না, না থাকেনও না?’”

এভাবে ব্যক্ত হলে আয়ুষ্মান অনুরাধ সেই অন্যতির্থীয় পরিব্রাজকদের বললেন, “আবুসো, যিনি সেই তথাগত উত্তম পুরুষ, পরম পুরুষ, পরম-অবস্থাপ্রাপ্ত; উনাকে তথাগত হিসেবে বিজ্ঞাপিত করার সময় ‘তথাগত মৃত্যুর পর থাকেন কি’, অথবা ‘তথাগত মৃত্যুর পর কি থাকেন না’, অথবা ‘তথাগত মৃত্যুর পর কি থাকেন, নাও থাকেন’, ‘তথাগত মৃত্যুর পর কি থাকেনও না, না থাকেনও না’ এই চারি প্রকার ব্যতীত [অন্য প্রকারে] বিজ্ঞাপন করা যায়।” এরূপ ব্যক্ত হলে অন্যতির্থীয় পরিব্রাজকগুলো আয়ুষ্মান অনুরাধকে বললেন, ‘এই ভিক্ষু নতুন ও অধুনা প্রব্রজিত হবেন, আর যদি এই স্থবির হন তাহলে তিনি নিশ্চয়ই অজ্ঞ ও অনভিজ্ঞ হবেন।’ অতঃপর অন্যতির্থীয় পরিব্রাজকগুলো আয়ুষ্মান অনুরাধকে নতুন বলে ও অজ্ঞ বলে অপমান করে আসন হতে উঠে প্রস্থান করলেন।

তখন অন্যতির্থীয় পরিব্রাজকগুলো প্রস্থান করার অল্পক্ষণ পরে আয়ুষ্মান অনুরাধের এই চিন্তা উৎপন্ন হলো―‘যদি আমাকে সেই অন্যতীর্থিয় পরিব্রাজকগুলো আরো অধিক প্রশ্ন জিজ্ঞেস করতেন তাহলে আমি সেই অন্যতির্থীয় পরিব্রাজকদের কিভাবে ব্যাখ্যা করলে আমার উক্তি ভগবানের উক্তির সাথে সামঞ্জস্যপূর্ণ হতো। অমূলক উক্তির দ্বারা ভগবানকে নিন্দা করা হতো না, ধর্মের অনুধর্মই ব্যাখ্যা করা হতো। তা ধর্মানুসারে কোনো বাদানুবাদে কারণ হতো না?”

তখন আয়ুষ্মান অনুরাধ যেখানে ভগবান আছেন সেখানে গেলেন। গিয়ে... একপাশে বসে আয়ুষ্মান অনুরাধ ভগবানকে বললেন, ‘ভন্তে, আমি এখানে ভগবানের কাছাকাছি অরণ্য কুটিরে বাস করছিলাম। ভন্তে, তখন কতিপয় অন্যতির্থীয় পরিব্রাজক যেখানে আমি আছি সেখানে গেলেন... আমাকে বললেন, “আবুসো অনুরাধ, যিনি সেই তথাগত উত্তম পুরুষ, পরম পুরুষ, পরম-অবস্থাপ্রাপ্ত; উনাকে তথাগত হিসেবে বিজ্ঞাপিত [প্রজ্ঞাপিত] করার সময় এই চারি প্রকারে বিজ্ঞাপন [প্রজ্ঞাপন] করা যায় কি―[যেমন] ‘তথাগত মৃত্যুর পর থাকেন কি’, অথবা ‘তথাগত মৃত্যুর পর কি থাকেন না’, অথবা ‘তথাগত মৃত্যুর পর কি থাকেন, নাও থাকেন’, ‘তথাগত মৃত্যুর পর কি থাকেনও না, না থাকেনও না?’”

এভাবে ব্যক্ত হলে আমি সেই অন্যতির্থীয় পরিব্রাজকদের বললাম, “আবুসো, যিনি সেই তথাগত উত্তম পুরুষ, পরম পুরুষ, পরম-অবস্থাপ্রাপ্ত; উনাকে তথাগত হিসেবে বিজ্ঞাপিত করার সময় ‘তথাগত মৃত্যুর পর থাকেন কি’, অথবা ‘তথাগত মৃত্যুর পর কি থাকেন না’, অথবা ‘তথাগত মৃত্যুর পর কি থাকেন, নাও থাকেন’, ‘তথাগত মৃত্যুর পর কি থাকেনও না, না থাকেনও না’ এই চারি প্রকার ব্যতীত [অন্য প্রকারে] বিজ্ঞাপন করা যায়।” এরূপ ব্যক্ত হলে অন্যতির্থীয় পরিব্রাজকগুলো আমাকে বললেন, ‘এই ভিক্ষু নতুন ও অধুনা প্রব্রজিত হবেন, আর যদি এই স্থবির হন তাহলে তিনি নিশ্চয়ই অজ্ঞ ও অনভিজ্ঞ হবেন।’ অতঃপর অন্যতির্থীয় পরিব্রাজকগুলো আমাকে নতুন বলে ও অজ্ঞ বলে অপমান করে আসন হতে উঠে প্রস্থান করলেন।

তখন অন্যতির্থীয় পরিব্রাজকগুলো প্রস্থান করার অল্পক্ষণ পরেই আমার এই চিন্তা উৎপন্ন হলো―‘যদি আমাকে সেই অন্যতির্থীয় পরিব্রাজকগুলো আরো অধিক প্রশ্ন জিজ্ঞেস করতেন তাহলে আমি সেই অন্যতির্থীয় পরিব্রাজকদের কিভাবে ব্যাখ্যা করলে আমার উক্তি ভগবানের উক্তির সাথে সামঞ্জস্যপূর্ণ হতো। অমূলক উক্তির দ্বারা ভগবানকে নিন্দা করা হতো না, ধর্মের অনুধর্মই ব্যাখ্যা করা হতো। তা ধর্মানুসারে কোনো বাদানুবাদে কারণ হতো না?”

‘হে অনুরাধ, তুমি এটি কী মনে কর, রূপ নিত্য নাকি অনিত্য?’ ‘অনিত্য ভন্তে।’ ‘যা অনিত্য তা দুঃখ নাকি সুখ?’ ‘দুঃখ ভন্তে।’ “যা অনিত্য, দুঃখ ও পরিবর্তনশীল; সেটিকে ‘এটি আমার, এতে আমি, এটি আমার আত্মা’ বলে দর্শন করা ঠিক কি?” ‘ঠিক নয়, ভন্তে।’ ‘বেদনা... সংজ্ঞা... সংস্কার... বিজ্ঞান নিত্য নাকি অনিত্য?’ ‘অনিত্য ভন্তে’... . এভাবে দর্শন করে... এ জীবনে [আসবক্ষয়ের নিমিত্তে] অন্য কোনো করণীয় নেই’ এভাবে তিনি সম্যকরূপে জানতে পারেন।”

“হে অনুরাধ, তুমি এটি কী মনে কর, তুমি রূপকে ‘সত্ত্ব’ বলে মনে কর কি?” বেদনাকে... সংজ্ঞাকে... সংস্কারকে... বিজ্ঞানকে ‘সত্ত্ব’ বলে মনে কর কি?” ‘ভন্তে, না, আমি মনে করি না।’

“হে অনুরাধ, তুমি এটি কী মনে কর, তুমি রূপের মধ্যে ‘সত্ত্ব’ বলে মনে কর কি?” ‘ভন্তে, না, আমি মনে করি না।’ “রূপ ব্যতীত ‘সত্ত্ব’ বলে মনে কর কি?” ‘ভন্তে, না, আমি মনে করি না।’ বেদনার মধ্যে... বেদনা ব্যতীত... সংজ্ঞার মধ্যে... সংজ্ঞা ব্যতীত... সংস্কারের মধ্যে... সংস্কার ব্যতীত... বিজ্ঞানের মধ্যে... বিজ্ঞান ব্যতীত ‘সত্ত্ব’ বলে মনে কর কি?” ‘ভন্তে, না, আমি মনে করি না।’

“হে অনুরাধ, তুমি এটি কী মনে কর, রূপ... বেদনা... সংজ্ঞা... সংস্কার... বিজ্ঞানকে ‘সত্ত্ব’ বলে মনে কর কি?” ‘ভন্তে, না, আমি মনে করি না।”

“হে অনুরাধ, তুমি এটি কী মনে কর, অরূপ... অবেদনা... অসংজ্ঞী... অসংস্কার... অবিজ্ঞানকে ‘সত্ত্ব’ বলে মনে কর কি?” ‘ভন্তে, না, আমি মনে করি না।’

“হে অনুরাধ, এখানে তুমি তথাগতকে সত্যত ও যথার্থত প্রত্যক্ষভাবে উপলব্ধি না করে [জ্ঞাত না হয়ে] তোমার পক্ষে এরূপ বলা কি উপযুক্ত হয়েছে―“আবুসো, যিনি সেই তথাগত উত্তম পুরুষ, পরম পুরুষ, পরম-অবস্থাপ্রাপ্ত; উনাকে তথাগত হিসেবে বিজ্ঞাপিত করার সময় ‘তথাগত মৃত্যুর পর থাকেন কি’, অথবা ‘তথাগত মৃত্যুর পর কি থাকেন না’, অথবা ‘তথাগত মৃত্যুর পর কি থাকেন, নাও থাকেন’, ‘তথাগত মৃত্যুর পর কি থাকেনও না, না থাকেনও না’ এই চারি প্রকার ব্যতীত [অন্য প্রকারে] বিজ্ঞাপন করা যায়।” ‘নিশ্চয় নয়, ভন্তে।’

‘সাধু সাধু অনুরাধ! হে অনুরাধ, আমি পূর্বেও এই সমস্ত দুঃখ এবং দুঃখের নিরোধ সম্পর্কে বর্ণনা করেছি।[76]’ [চতুর্থ সূত্র]

৫. বক্কলি সূত্র
৮৭. একসময় ভগবান রাজগৃহে বিহার করছিলেন বেণুবনে কলন্দকনিবাপে। তখন আয়ুষ্মান বক্কলি কুম্ভকারনিবাসে[77] বিহার করছিলেন রোগগ্রস্ত, পীড়িত ও মারাত্মকভাবে অসুস্থ অবস্থায়। অতঃপর বক্কলি সেবকদেরকে ডাকলেন, “আবুসো, আপনারা এখানে আসুন; ভগবান যেখানে আছেন সেখানে যান, গিয়ে আমার কথায় ভগবানের পায়ে নতশিরে বন্দনা নিবেদন করুন―‘ভন্তে, বক্কলি ভিক্ষু রোগগ্রস্ত, পীড়িত ও মারাত্মকভাবে অসুস্থ অবস্থায় রয়েছেন, তিনি ভগবানের পায়ে নতশিরে বন্দনা নিবেদন করছেন।’ এবং এরূপ বলবেন, ‘ভন্তে ভগবান, অনুকম্পাপূর্বক যেখানে বক্কলি ভিক্ষু আছেন সেখানে গেলে খুব ভালো হয়।’” ‘আচ্ছা আবুসো’ বলে সেই ভিক্ষুগণ আয়ুষ্মান বক্কলির কথায় সম্মতি প্রদর্শন করে যেখানে ভগবান আছেন সেখানে গেলেন। গিয়ে ভগবানকে বন্দনা জানিয়ে একপাশে বসলেন। একপাশে বসে সেই ভিক্ষুগণ ভগবানকে বললেন, “‘ভন্তে, বক্কলি ভিক্ষু রোগগ্রস্ত, পীড়িত ও মারাত্মকভাবে অসুস্থ অবস্থায় রয়েছেন, তিনি ভগবানের পায়ে নতশিরে বন্দনা নিবেদন করছেন’। এবং এরূপ বলেছেন, ‘ভন্তে ভগবান, অনুকম্পাপূর্বক যেখানে বক্কলি ভিক্ষু আছেন সেখানে গেলে খুব ভালো হয়।’” ভগবান চুপচাপ থেকে মৌনসম্মতি জানালেন।

অতঃপর ভগবান চীবর পারুপন করে পাত্র-চীবর নিয়ে যেখানে আয়ুষ্মান বক্কলি আছেন সেখানে গেলেন। আয়ুষ্মান বক্কলি ভগবানকে দূর হতে আগমন করতে দেখতে পেলেন। দেখে [ভগবানের প্রতি গারবতাবশত] মঞ্চ [শয্যা] হতে উত্থিত হচ্ছিলেন। তখন ভগবান আয়ুষ্মান বক্কলিকে বললেন, ‘থাক বক্কলি, তুমি মঞ্চ হয়ে উত্থিত হয়ো না। আসন প্রস্তৃতকৃত আছে, সেখানে আমি বসব।’[78] ভগবান প্রস্তুতকৃত আসনে বসলেন। বসে ভগবান আয়ুষ্মান বক্কলিকে বললেন, ‘বক্কলি, তুমি রোগযন্ত্রণা সহ্য করতে সক্ষম হচ্ছো কি? তোমার দেহ চালনা করতে পারছ কি? তোমার দুঃখবেদনা কি কমছে নাকি বৃদ্ধি পাচ্ছে? রোগ কমছে বলে মনে হচ্ছে, নাকি বৃদ্ধি হচ্ছে বলে মনে হচ্ছে?’

[বক্কলি বললেন] ‘ভন্তে, আমার রোগযন্ত্রণা সহ্য হচ্ছে না, আমি দেহ চালনা করতে পারছি না। আমার দুঃখবেদনা অতি প্রবল, উত্তরোত্তর বৃদ্ধি পাচ্ছে কিন্তু কমছে না; বৃদ্ধি ব্যতীত রোগ কমছে বলে মনে হচ্ছে না।’

‘বক্কলি, তোমার কি কোনো কৌকৃত্য [অনুশোচনা] নেই, কোনো মনস্তাপ নেই?’

‘ভন্তে আছে, আমার কৌকৃত্য তো অনেক, মনস্তাপ তো অনেক।’

‘বক্কলি, তুমি আপন শীল হতে চ্যুত বলে নিন্দিত হও কি?’

‘ভন্তে, আমি শীলচ্যুত বলে নিন্দিত হই না।’

‘বক্কলি, যদি তুমি শীলচ্যুত বলে নিন্দিত না হও; তবে কেন তোমার কৌকৃত্য ও মনস্তাপ উৎপন্ন হয়?’

‘ভন্তে, অনেকদিন যাবৎ আমি ভগবানকে দর্শন করতে যেতে ইচ্ছা করছিলাম; আমার শরীরে তেমন কোনো শক্তি নেই, যাতে করে আমি ভগবানকে দর্শন করতে যেতে পারি।’

‘বক্কলি, রেখে দাও তোমার সেই কথা! এই অশুচি দেহখানা দেখে তোমার কী আসে-যায়?[79] বক্কলি, যে ধর্মকে দেখে সে আমাকে দেখে; যে আমাকে দেখে সে ধর্মকে দেখে। বক্কলি, ধর্মকে দর্শনকারী ব্যক্তি আমাকে দেখে, আমাকে দর্শনকারী ব্যক্তি ধর্মকে দেখে।’[80]

‘বক্কলি, তুমি এটি কী মনে কর, রূপ নিত্য নাকি অনিত্য?’ ‘অনিত্য ভন্তে।’ ‘যা অনিত্য তা দুঃখ নাকি সুখ?’ ‘দুঃখ ভন্তে।’ “যা অনিত্য, দুঃখ ও পরিবর্তনশীল; সেটিকে ‘এটি আমার, এতে আমি, এটি আমার আত্মা’ বলে দর্শন করা ঠিক কি?” ‘ঠিক নয়, ভন্তে।’ ‘বেদনা... সংজ্ঞা... সংস্কার... বিজ্ঞান নিত্য নাকি অনিত্য?’ ‘অনিত্য ভন্তে’... . এভাবে দর্শন করে... এ জীবনে [আসবক্ষয়ের নিমিত্তে] অন্য কোনো করণীয় নেই’ এভাবে তিনি সম্যকরূপে জানতে পারেন।”

অতঃপর ভগবান আয়ুষ্মান বক্কলিকে এই উপদেশের দ্বারা অনুশাসন করে আসন হতে উঠে যেখানে গিধ্রকূট পবর্ত আছে সেখানের উদ্দেশ্যে চললেন। তখন আয়ুষ্মান বক্কলি ভগবান চলে যাবার পরপরই সেবকদেরকে ডাকলেন, ‘আবুসো, আসুন; আমাকে মঞ্চে তুলে যেখানে ঋষিগিলির পাশে কালসিলা [বিহার] আছে সেখানে নিয়ে চলুন। কিভাবেই আমি আমার মতন একজন ব্যক্তিকে গৃহাভ্যন্তরে দেহত্যাগ করার যোগ্য বলে মনে করতে পারি?’ ‘আচ্ছা আবুসো’ বলে সেই ভিক্ষুগণ আয়ুষ্মান বক্কলির কথায় সায় দিয়ে আয়ুষ্মান বক্কলিকে মঞ্চে তুলে নিয়ে যেখানে ঋষিগিলির পাশে কালসিলা [বিহার] আছে সেখানে গিয়ে উপস্থিত হলেন।

তখন ভগবান অবশিষ্ট সেই রাত্রি এবং সেই দিবস্তু গিধ্রকূট পর্বতে অবস্থান করলেন। অতঃপর দুজন দেবতা রাত্রির শেষভাগে অভিরূপ দেহজ্যোতিতে সমস্ত গিধ্রকূট উদ্ভাসিত করে যেখানে ভগবান আছেন সেখানে উপস্থিত হলেন... একপাশে দাঁড়ালেন। একপাশে স্থিত হয়ে একজন দেবতা ভগবানকে বললেন, ‘ভন্তে, বক্কলি ভিক্ষু বিমোক্ষের [মার্গবিমোক্ষের] জন্য প্রচেষ্টা করছেন।’ অপর দেবতা ভগবানকে বললেন, ‘ভন্তে, তিনি নিশ্চিত সুবিমুক্তিতে বিমুক্ত হবেন [অর্হত্ত্বফল বিমুক্তিতে বিমুক্ত হয়ে বিমুক্ত হবেন]।’ সেই দেবতাদ্বয় এরূপ বললেন। এই বলে ভগবানকে বন্দনা করে প্রদক্ষিণপূর্বক ওই স্থান হতে অন্তর্হিত হলেন।

অতঃপর ভগবান সেই রাত্রির অবসানে ভিক্ষুদের ডাকলেন, ‘হে ভিক্ষুগণ, তোমরা এখানে আস; যেখানে বক্কলি ভিক্ষু আছে সেখানে যাও। গিয়ে বক্কলি ভিক্ষুকে এরূপ বল : ‘আবুসো বক্কলি, শুন ভগবান ও দুজন দেবতার বাক্য। আবুসো, এই রাত্রিতে দুজন দেবতা রাত্রির শেষভাগে অভিরূপ দেহজ্যোতিতে সমস্ত গিধ্রকূট উদ্ভাসিত করে যেখানে ভগবান আছেন সেখানে উপস্থিত হলেন। উপস্থিত হয়ে ভগবানকে অভিবাদন করে একপাশে দাঁড়ালেন। একপাশে স্থিত হয়ে একজন দেবতা ভগবানকে বললেন, ‘ভন্তে, বক্কলি ভিক্ষু বিমোক্ষের [মার্গবিমোক্ষের] জন্য প্রচেষ্টা করছেন।’ অপর দেবতা ভগবানকে বললেন, ‘ভন্তে, তিনি নিশ্চিত সুবিমুক্তিতে বিমুক্ত হবেন [অর্হত্ত্বফল বিমুক্তিতে বিমুক্ত হয়ে বিমুক্ত হবেন]।’ আবুসো বক্কলি ভগবান এরূপ বলেছেন, ‘বক্কলি ভয় করো না, বক্কলি ভয় করো না। তোমার মরণ হবে নিষ্পাপ, তোমার কালক্রিয়া নিষ্পাপ।’ ‘আচ্ছা ভন্তে’ বলে সেই ভিক্ষুগণ ভগবানের কথায় সম্মতি প্রদানপূর্বক যেখানে আয়ুষ্মান বক্কলি আছেন সেখানে গেলেন। গিয়ে আয়ুষ্মান বক্কলিকে বললেন, ‘আবুসো বক্কলি, শুন ভগবান ও দুজন দেবতার বাক্য।’

অতঃপর আয়ুষ্মান বক্কলি সেবকদেরকে ডাকলেন, ‘আবুসো, এখানে আস; আমাকে মঞ্চ হতে নিচে নামাও। আমার মতন একজন লোকের পক্ষে কিভাবে উচ্চ আসনে বসে সেই ভগবানের সংবাদ শ্রবণ করা উচিত মনে করো?’ ‘আচ্ছা আবুসো’ বলে সেই ভিক্ষুগণ আয়ুষ্মান বক্কলিকে সম্মতি দিয়ে আয়ুষ্মান বক্কলিকে মঞ্চ হতে নিচে নামালেন। [অতঃপর ভগবান কর্তৃক প্রেরিত সেই ভিক্ষুগণ বললেন] ‘আবুসো, এই রাত্রিতে দুজন দেবতা রাত্রির শেষভাগে... একপাশে দাঁড়ালেন। একপাশে স্থিত হয়ে একজন দেবতা ভগবানকে বললেন, ‘আবুসো, বক্কলি ভিক্ষু বিমোক্ষের [মার্গবিমোক্ষের] জন্য প্রচেষ্টা করছেন।’ অপর দেবতা ভগবানকে বললেন, ‘ভন্তে, তিনি নিশ্চিত সুবিমুক্তিতে বিমুক্ত হবেন [অর্হত্ত্বফল বিমুক্তিতে বিমুক্ত হয়ে বিমুক্ত হবেন]।’ আবুসো বক্কলি ভগবান এরূপ বলেছেন, ‘বক্কলি ভয় করো না, বক্কলি ভয় করো না। তোমার মরণ হবে নিষ্পাপ, তোমার কালক্রিয়া নিষ্পাপ।’

[অতঃপর আয়ুষ্মান বক্কলি বললেন] “আবুসো, আমার কথায় ভগবানের পাদপদ্মে অবনতমস্তকে বন্দনা করবেন, ‘ভন্তে, বক্কলি ভিক্ষু অসুস্থ, রোগগ্রস্ত, মারাত্মকভাবে অসুস্থ অবস্থায় রয়েছেন। তিনি ভগবানের পাদপদ্মে অবনত মস্তকে বন্দনা করছেন।’ এবং এরূপ বলবেন, ‘রূপ অনিত্য।’ ভন্তে, তার প্রতি আমি আর সন্দেহ পোষণ করি না। ‘যা অনিত্য তা দুঃখ’ তার প্রতি আমি আর বিচিকিৎসা পোষণ করি না। ‘যা অনিত্য তা পরিবর্তনশীল’ তথায় আমার আর ছন্দ, রাগ, প্রেম নেই; তাতে আমি বিচিকিৎসা পোষণ করি না। ‘বেদনা অনিত্য।’ ভন্তে, তার প্রতি আমি আর সন্দেহ পোষণ করি না। ‘যা অনিত্য তা দুঃখ’ তার প্রতি আমি আর বিচিকিৎসা পোষণ করি না। ‘যা অনিত্য তা পরিবর্তনশীল’ তথায় আমার আর ছন্দ, রাগ, প্রেম নেই; তাতে আমি বিচিকিৎসা পোষণ করি না। সংজ্ঞা... ‘সংস্কার অনিত্য।’ ভন্তে, তার প্রতি আমি আর সন্দেহ পোষণ করি না। ‘যা অনিত্য তা দুঃখ’ তার প্রতি আমি আর বিচিকিৎসা পোষণ করি না। ‘যা অনিত্য তা পরিবর্তনশীল’ তথায় আমার আর ছন্দ, রাগ, প্রেম নেই; তাতে আমি বিচিকিৎসা পোষণ করি না। ‘বিজ্ঞান অনিত্য।’ ভন্তে, তার প্রতি আমি আর সন্দেহ পোষণ করি না। ‘যা অনিত্য তা দুঃখ’ তার প্রতি আমি আর বিচিকিৎসা পোষণ করি না। ‘যা অনিত্য তা পরিবর্তনশীল’ তথায় আমার আর ছন্দ, রাগ, প্রেম নেই; তাতে আমি বিচিকিৎসা পোষণ করি না।’” ‘আচ্ছা আবুসো’ বলে সেই ভিক্ষুগণ আয়ুষ্মান বক্কলিকে সম্মতি জানিয়ে প্রস্থান করলেন। অতঃপর সেই ভিক্ষুগণ চলে যাবার পরপরই আয়ুষ্মান বক্কলি আত্মহত্যা [শস্ত্র আহরণ] করলেন।[81]

অতঃপর সেই ভিক্ষুগণ যেখানে ভগবান আছেন সেখানে গেলেন। গিয়ে একপাশে বসলেন। একপাশে উপবিষ্ট হয়ে সেই ভিক্ষুগণ ভগবানকে বললেন, “ভন্তে, বক্কলি ভিক্ষু অসুস্থ, রোগগ্রস্ত, মারাত্মকভাবে অসুস্থ অবস্থায় রয়েছেন। তিনি ভগবানের পাদপদ্মে অবনত মস্তকে বন্দনা করছেন।’ এবং এরূপ বলেছেন, ‘রূপ অনিত্য।’ ভন্তে, তার প্রতি আমি আর সন্দেহ পোষণ করি না। ‘যা অনিত্য তা দুঃখ’ তার প্রতি আমি আর বিচিকিৎসা পোষণ করি না। ‘যা অনিত্য তা পরিবর্তনশীল’ তথায় আমার আর ছন্দ, রাগ, প্রেম নেই; তাতে আমি বিচিকিৎসা পোষণ করি না। বেদনা... সংজ্ঞা... সংস্কার... ‘বিজ্ঞান অনিত্য।’ ভন্তে, তার প্রতি আমি আর সন্দেহ পোষণ করি না। ‘যা অনিত্য তা দুঃখ’ তার প্রতি আমি আর বিচিকিৎসা পোষণ করি না। ‘যা অনিত্য তা পরিবর্তনশীল’ তথায় আমার আর ছন্দ, রাগ, প্রেম নেই; তাতে আমি বিচিকিৎসা পোষণ করি না।’”

অতঃপর ভগবান ভিক্ষুদের ডাকলেন, ‘হে ভিক্ষুগণ, আস; চল আমরা যেখানে ঋষিগিলির পাশে কালশিলা [বিহার] আছে সেখানে গমন করি, যেখানে বক্কলি কুলপুত্রের দ্বারা আত্মহত্যা করা হয়েছে।’ ‘আচ্ছা ভন্তে’ বলে সেই ভিক্ষুগণ ভগবানকে সম্মতি দিলেন। তখন ভগবান কতিপয় ভিক্ষুর সাথে যেখানে ঋষিগিলির পাশে কালশিলা [বিহার] আছে সেখানে গমন করলেন। ভগবান দূর হতেই মঞ্চে শোয়ানো আয়ুষ্মান বক্কলির মরদেহ দেখতে পেলেন।

সে-সময় ধোঁয়া ও অন্ধকার জমাট হয়ে পূর্ব, পশ্চিম, উত্তর, দক্ষিণ, ঊর্ধ্ব, অধো, দিক-বিদিক ছুটলো। তখন ভগবান ভিক্ষুদেরকে ডাকলেন, ‘হে ভিক্ষুগণ, তোমরা কী দেখতে পাচ্ছ, এই ধোঁয়া ও অন্ধকার জমাট হয়ে পূর্ব, পশ্চিম, উত্তর, দক্ষিণ, ঊর্ধ্ব, অধো, দিক-বিদিক ছুটছে?’ ‘হ্যাঁ ভন্তে।’ ‘হে ভিক্ষুগণ, পাপী মার বক্কলি কুলপুত্রের বিজ্ঞান তথা প্রতিসন্ধিচিত্ত কোথায় প্রতিষ্ঠিত হয়েছে তা অন্বেষণ করে বেড়াচ্ছে।’ [সেই ভিক্ষুগণ ভগবানকে প্রশ্ন করলেন] ‘কোথায় বক্কলি কুলপুত্রের বিজ্ঞান তথা প্রতিসন্ধিচিত্ত কোথায় প্রতিষ্ঠিত হয়েছে?’ ‘হে ভিক্ষুগণ, বিজ্ঞান তথা প্রতিসন্ধিচিত্ত অপ্রতিষ্ঠার দরুন বক্কলি কুলপুত্র পরিনিবৃত হয়েছে।’ [পঞ্চম সূত্র]

৬. অশ্বজি সূত্র
৮৮. একসময় ভগবান রাজগৃহে বিহার করছিলেন বেণুবনে কলন্দকনিবাপে। তখন আয়ুষ্মান অশ্বজি কাশ্যপক আরামে [কাশ্যপ শ্রেষ্ঠী কর্তৃক নির্মিত আরামে] অবস্থান করছিলেন রোগগ্রস্ত, পীড়িত ও মারাত্মকভাবে অসুস্থ অবস্থায়। অতঃপর আয়ুষ্মান অশ্বজি সেবকদেরকে ডাকলেন, “আবুসো, আপনারা আসুন; যেখানে ভগবান আছেন সেখানে যান। গিয়ে আমার কথায় ভগবানের পাদপদ্মে নতশিরে বন্দনা নিবেদন করুন―‘ভন্তে, অশ্বজি ভিক্ষু রোগগ্রস্ত, পীড়িত ও মারাত্মকভাবে অসুস্থ অবস্থায় রয়েছেন। তিনি ভগবানের পাদপদ্মে নতশিরে বন্দনা করছেন। এবং এরূপ বলবেন, ‘ভন্তে ভগবান, এটি মঙ্গলজনক হয়, যদি আপনি অনুকম্পাপূর্বক যেখানে অশ্বজি ভিক্ষু আছেন সেখানে গমন করেন।’” ‘আচ্ছা আবুসো’ বলে সেই ভিক্ষুগণ আয়ুষ্মান অশ্বজির কথায় সম্মতি প্রদর্শন করে যেখানে ভগবান আছেন সেখানে গেলেন। গিয়ে ভগবানকে বন্দনা জানিয়ে একপাশে বসলেন। একপাশে বসে সেই ভিক্ষুগণ ভগবানকে বললেন, “‘ভন্তে, অশ্বজি ভিক্ষু রোগগ্রস্ত... ‘ভন্তে ভগবান, এটি মঙ্গলজনক হয়, যদি আপনি অনুকম্পাপূর্বক যেখানে অশ্বজি ভিক্ষু আছেন সেখানে গমন করেন।’” ভগবান চুপচাপ থেকে মৌন সম্মতি জানালেন।

অতঃপর ভগবান সান্ধ্যকালীন নির্জনবাস হতে উঠে যেখানে আয়ুষ্মান অশ্বজি আছেন সেখানে গেলেন। আয়ুষ্মান অশ্বজি ভগবানকে দূর হতে আগমন করতে দেখতে পেলেন। দেখে [ভগবানের প্রতি গারবতাবশত] মঞ্চ হতে উত্থিত হচ্ছিলেন। তখন ভগবান আয়ুষ্মান অশ্বজিকে বললেন, ‘থাক অশ্বজি, তুমি মঞ্চ হয়ে উত্থিত হয়ো না। আসন প্রস্তৃতকৃত আছে, সেখানে আমি বসব।’ ভগবান প্রস্তুতকৃত আসনে বসলেন। বসে ভগবান আয়ুষ্মান অশ্বজিকে বললেন, ‘অশ্বজি, তুমি রোগযন্ত্রণা সহ্য করতে সক্ষম হচ্ছ কি? তোমার দেহ চালনা করতে পারছ কি? তোমার দুঃখবেদনা কমছে কি নাকি বৃদ্ধি পাচ্ছে? রোগ কমছে বলে মনে হচ্ছে, নাকি বৃদ্ধি হচ্ছে বলে মনে হচ্ছে?’

[অশ্বজি বললেন] ‘ভন্তে, আমার রোগযন্ত্রণা সহ্য হচ্ছে না, আমি দেহ চালনা করতে পারছি না। আমার দুঃখবেদনা অতি প্রবল, উত্তরোত্তর বৃদ্ধি পাচ্ছে কিন্তু কমছে না; বৃদ্ধি ব্যতীত রোগ কমছে বলে মনে হচ্ছে না।’

‘অশ্বজি, তোমার কি কোনো কৌকৃত্য [অনুশোচনা] নেই, কোনো মনস্তাপ নেই?’

‘ভন্তে আছে, আমার কৌকৃত্য ও মনস্তাপ অল্প নয় অনেক।’

‘অশ্বজি, তুমি আপন শীল হতে চ্যুত বলে নিন্দিত হও কি?’

‘ভন্তে, আমি শীলচ্যুত বলে নিন্দিত হই না।’

‘অশ্বজি, যদি তুমি শীলচ্যুত বলে নিন্দিত না হও; তবে তোমার কৌকৃত্যই বা কি ও মনস্তাপই বা কি?’

“ভন্তে, পূর্বে আমি অসুস্থ হলে উপশমের মাধ্যমে কায়সংস্কারে[82] বিহার করতাম, তারপরেও আমি সমাধি [চিত্তের একাগ্রতা] লাভ করতাম না। ভন্তে, আমার তাতে সমাধি লাভ না করা সত্ত্বেও এই চিত্ত উৎপন্ন হলো―‘তারপরও আমি শাসন হতে চ্যুত হচ্ছি না।’”

“অশ্বজি, যেকোনো শ্রমণ-ব্রাহ্মণ সমাধিসার [বিদর্শন-মার্গফলগুলো সার] সমাধিশ্রমণত্ব তাদের সেই সমাধি লাভ না করা সত্ত্বেও এরূই চিত্ত উৎপন্ন হয়―‘তারপরও আমি শাসন হতে চ্যুত হচ্ছি না।’”

‘অশ্বজি, তুমি এটি কী মনে কর, রূপ নিত্য নাকি অনিত্য?’ ‘অনিত্য ভন্তে’... বিজ্ঞান... এভাবে দর্শন করে... এ জীবনে [আসবক্ষয়ের জন্য] আর করণীয় নেই’ বলে সম্যকরূপে জানতে পারেন।”

“তিনি যদি সুখবেদনা অনুভব করেন, সেটি ‘অনিত্য’ বলে জানেন।[83] ‘সংলগ্ন নয়’ বলে জানেন। ‘অভিনন্দিত নয়’ বলে জানেন। তিনি যদি দুঃখবেদনা অনুভব করেন, সেটি ‘অনিত্য’ বলে জানেন। ‘সংলগ্ন নয়’ বলে জানেন। ‘অভিনন্দিত নয়’ বলে জানেন। তিনি যদি অদুঃখ ও অসুখবেদনা অনুভব করেন, সেটি ‘অনিত্য’ বলে জানেন... ‘অভিনন্দিত নয়’ বলে জানেন। তিনি যদি সুখবেদনা অনুভব করেন, তাকে বিসংযুক্ত বলে অনুভব করেন, তিনি যদি দুঃখবেদনা অনুভব করেন, তাকে বিসংযুক্ত বলে অনুভব করেন, তিনি যদি অদুঃখ ও অসুখবেদনা অনুভব করেন, তাকে বিসংযুক্ত বলে অনুভব করেন। তিনি যদি কায়ান্তিক বেদনা অনুভব করেন তবে ‘কায়ান্তিক বেদনা অনুভব করছি’ বলে জানেন। যদি জীবনান্তিক বেদনা অনুভব করেন তবে ‘জীবনান্তিক বেদনা অনুভব করছি’ বলে জানেন। তিনি প্রকৃষ্টরূপে জানেন যে, ‘দেহভঙ্গে জীবনক্ষয়ের পর এখানেই অনভিনন্দিত সকল বেদনা শান্ত হয়ে যাবে এবং দেহই অবশিষ্ট থাকবে।’”

“অশ্বজি, মনে কর, তৈল ও বর্তিকে [সলিতা] ভিত্তি করে তৈলপ্রদীপ প্রজ্বলিত হয়, যদি সেই তৈল ও বর্তির নিঃশেষ হয়, তাহলে সেই প্রদীপ অনাহারে [উপাদানহীন হয়ে] নির্বাপিত হয়। অশ্বজি, ঠিক এভাবেই ভিক্ষু যদি কায়ান্তিক বেদনা অনুভব করেন তবে ‘কায়ান্তিক বেদনা অনুভব করছি’ বলে জানেন। যদি জীবনান্তিক বেদনা অনুভব করেন তবে ‘জীবনান্তিক বেদনা অনুভব করছি’ বলে জানেন। তিনি প্রকৃষ্টরূপে জানেন যে, ‘দেহভঙ্গে জীবনক্ষয়ের পর এখানেই অনভিনন্দিত সকল বেদনা শান্ত হয়ে যাবে এবং দেহই অবশিষ্ট থাকবে।’” [ষষ্ঠ সূত্র]

৭. ক্ষেমক সূত্র
৮৯. একসময় কতিপয় স্থবির ভিক্ষু কৌশাম্বীতে বিহার করছিলেন ঘোসিতারামে। সে-সময় আয়ুষ্মান ক্ষেমক বদরিকারামে বিহার করছিলেন রোগগ্রস্ত, পীড়িত ও মারাত্মকভাবে অসুস্থ অবস্থায়। অতঃপর স্থবির ভিক্ষুগণ সন্ধ্যাকালীন নির্জনবাস হতে উঠে আয়ুষ্মান দাসককে ডাকলেন, “আবুসো দাসক, আসুন, যেখানে ক্ষেমক ভিক্ষু আছেন সেখানে যান। গিয়ে ক্ষেমক ভিক্ষুকে এরূপ বলুন, “আবুসো ক্ষেমক, স্থবির ভিক্ষুগণ এরূপ বলেছেন, ‘আবুসো, আপনি রোগযন্ত্রণা সহ্য করতে সক্ষম হচ্ছেন কি? আপনার দেহ চালনা করতে পারছেন কি? আপনার দুঃখবেদনা কমছে কি নাকি বৃদ্ধি পাচ্ছে? রোগ কমছে বলে মনে হচ্ছে, নাকি বৃদ্ধি হচ্ছে বলে মনে হচ্ছে?’”

‘আচ্ছা আবুসো’ বলে আয়ুষ্মান দাসক স্থবিরদের সম্মতি জানিয়ে যেখানে আয়ুষ্মান ক্ষেমক আছেন সেখানে উপস্থিত হলেন। উপস্থিত হয়ে আয়ুষ্মান ক্ষেমককে বললেন, “আবুসো ক্ষেমক, স্থবির ভিক্ষুগণ এরূপ বলেছেন, ‘আবুসো, আপনি রোগযন্ত্রণা সহ্য করতে সক্ষম হচ্ছেন কি? আপনার দেহ চালনা করতে পারছেন কি? আপনার দুঃখবেদনা কমছে কি নাকি বৃদ্ধি পাচ্ছে? রোগ কমছে বলে মনে হচ্ছে, নাকি বৃদ্ধি হচ্ছে বলে মনে হচ্ছে?’” ‘আবুসো আমার রোগযন্ত্রণা সহ্য হচ্ছে না, আমি দেহ চালনা করতে পারছি না। আমার দুঃখবেদনা অতি প্রবল, উত্তরোত্তর বৃদ্ধি পাচ্ছে কিন্তু কমছে না; বৃদ্ধি ব্যতীত নিষ্পত্তি হচ্ছে বলে মনে হচ্ছে না।’

অতঃপর আয়ুষ্মান দাসক যেখানে স্থবির ভিক্ষু আছেন সেখানে গেলেন। গিয়ে স্থবির ভিক্ষুদের বললেন, ‘আবুসো, ক্ষেমক ভিক্ষু এরূপ বলেছেন, ‘আবুসো, আমার রোগ নিরাময় হচ্ছে না... উত্তরোত্তর বৃদ্ধি পাচ্ছে, কমছে বলে মনে হচ্ছে না।’ “আবুসো দাসক, তুমি এদিকে আস; যেখানে ক্ষেমক ভিক্ষু আছেন সেখানে যাও। গিয়ে ক্ষেমক ভিক্ষুকে এরূপ বল : ‘আবুসো ক্ষেমক, স্থবিরগুলো আপনাকে এরূপ বলেছেন, আবুসো, এই পঞ্চ উপাদানস্কন্ধ ভগবান কর্তৃক বর্ণিত হয়েছে, যেমন : রূপ-উপাদানস্কন্ধ, বেদনা-উপাদানস্কন্ধ, সংজ্ঞা-উপাদানস্কন্ধ, সংস্কার-উপাদানস্কন্ধ, বিজ্ঞান-উপাদানস্কন্ধ। আয়ুষ্মান ক্ষেমক এই পঞ্চ উপাদানস্কন্ধের মধ্যে কিঞ্চিৎ নিজের কিংবা নিজের অধিকারভুক্ত বিষয় বলে দেখে কি?’”

‘আচ্ছা আবুসো’ বলে আয়ুষ্মান দাসক স্থবির ভিক্ষুদের কথায় সায় দিয়ে যেখানে আয়ুষ্মান ক্ষেমক আছেন সেখানে গেলেন। গিয়ে... “আবুসো ক্ষেমক, স্থবিরগুলো আপনাকে এরূপ বলেছেন, ‘আবুসো, এই পঞ্চ উপাদানস্কন্ধ ভগবান কর্তৃক বর্ণিত হয়েছে, যেমন : রূপ-উপাদানস্কন্ধ... বিজ্ঞান-উপাদানস্কন্ধ। আয়ুষ্মান ক্ষেমক এই পঞ্চউপাদাসস্কন্ধের মধ্যে কিঞ্চিৎ নিজের কিংবা নিজের অধিকারভুক্ত বিষয় বলে দেখে কি?’” ‘আবুসো, এই পঞ্চ উপাদানস্কন্ধ ভগবান কর্তৃক বর্ণিত হয়েছে, যেমন : রূপ-উপাদানস্কন্ধ... বিজ্ঞান-উপাদানস্কন্ধ। আবুসো, এই পঞ্চ উপাদানস্কন্ধের মধ্যে কিঞ্চিৎমাত্রও নিজের কিংবা নিজের অধিকারভুক্ত বিষয় বলে দেখি না।’

অতঃপর আয়ুষ্মান দাসক যেখানে স্থবির ভিক্ষুগণ আছেন সেখানে গেলেন। গিয়ে স্থবির ভিক্ষুদের বললেন, “আবুসো, ক্ষেমক ভিক্ষু এরূপ বলেছেন, ‘আবুসো, এই পঞ্চ উপাদানস্কন্ধ ভগবান কর্তৃক বর্ণিত হয়েছে, যেমন : রূপ-উপাদানস্কন্ধ... বিজ্ঞান-উপাদানস্কন্ধ। আবুসো, এই পঞ্চ উপাদানস্কন্ধের মধ্যে কিঞ্চিৎমাত্রও নিজের কিংবা নিজের অধিকারভুক্ত বিষয় বলে দেখি না।’” “আবুসো দাসক, তুমি এদিকে আস; যেখানে ক্ষেমক ভিক্ষু আছেন সেখানে যাও। গিয়ে ক্ষেমক ভিক্ষুকে এরূপ বল : ‘আবুসো ক্ষেমক, স্থবিরগুলো আপনাকে এরূপ বলেছেন, আবুসো, এই পঞ্চ উপাদানস্কন্ধ ভগবান কর্তৃক বর্ণিত হয়েছে, যেমন : রূপ-উপাদানস্কন্ধ, বেদনা-উপাদানস্কন্ধ, সংজ্ঞা-উপাদানস্কন্ধ, সংস্কার-উপাদানস্কন্ধ, বিজ্ঞান-উপাদানস্কন্ধ। আয়ুষ্মান ক্ষেমক যদি এই পঞ্চ উপাদানস্কন্ধের মধ্যে কিঞ্চিৎ নিজের কিংবা নিজের অধিকারভুক্ত বিষয় বলে না দেখেন। তাহলে আয়ুষ্মান ক্ষেমক অর্হৎ ক্ষীণাসব।’”

‘আচ্ছা আবুসো’ বলে আয়ুষ্মান দাসক স্থবির ভিক্ষুদের কথায় সায় দিয়ে যেখানে আয়ুষ্মান ক্ষেমক... “আবুসো ক্ষেমক, স্থবিরগুলো আপনাকে এরূপ বলেছেন, ‘আবুসো, এই পঞ্চ উপাদানস্কন্ধ ভগবান কর্তৃক বর্ণিত হয়েছে, যেমন : রূপ-উপাদানস্কন্ধ... বিজ্ঞান-উপাদানস্কন্ধ। আয়ুষ্মান ক্ষেমক যদি এই পঞ্চ উপাদানস্কন্ধের মধ্যে কিঞ্চিৎ নিজের কিংবা নিজের অধিকারভুক্ত বিষয় বলে না দেখেন। তাহলে আয়ুষ্মান ক্ষেমক অর্হৎ ক্ষীণাসব।’” “আবুসো, এই পঞ্চ উপাদানস্কন্ধ ভগবান কর্তৃক বর্ণিত হয়েছে, যেমন : রূপ-উপাদানস্কন্ধ... বিজ্ঞান-উপাদানস্কন্ধ। আবুসো, এই পঞ্চ উপাদানস্কন্ধের মধ্যে কিঞ্চিৎমাত্রও নিজের কিংবা নিজের অধিকারভুক্ত বিষয় বলে দেখি না বটে; কিন্তু আমি অর্হৎ ক্ষীণাসব নই। আবুসো, অপিচ আমার চিত্ত পঞ্চ উপাদানস্কন্ধের মধ্যে ‘আমি হই’ এই ধারণা অধিকৃত, এবং আমি ‘আমি, আমার, আমিত্ব’ বলে দেখি না।”

অতঃপর আয়ুষ্মান দাসক যেখানে স্থবির ভিক্ষুগণ... স্থবির ভিক্ষুদের এরূপ বললেন, “আবুসো, ক্ষেমক ভিক্ষু এরূপ বলেছেন, ‘আবুসো, এই পঞ্চ উপাদানস্কন্ধ ভগবান কর্তৃক বর্ণিত হয়েছে, যেমন : রূপ-উপাদানস্কন্ধ... বিজ্ঞান-উপাদানস্কন্ধ। আবুসো, এই পঞ্চ উপাদানস্কন্ধের মধ্যে কিঞ্চিৎমাত্রও নিজের কিংবা নিজের অধিকারভুক্ত বিষয় বলে দেখি না বটে; কিন্তু আমি অর্হৎ ক্ষীণাসব নই। আবুসো, অপিচ আমার চিত্ত পঞ্চ উপাদানস্কন্ধের মধ্যে ‘আমি হই’ এই ধারণা অধিকৃত, এবং আমি ‘আমি, আমার, আমিত্ব’ বলে দেখি না।”

“আবুসো দাসক, তুমি এদিকে আস; যেখানে ক্ষেমক ভিক্ষু আছেন সেখানে যাও। গিয়ে ক্ষেমক ভিক্ষুকে এরূপ বল : ‘আবুসো ক্ষেমক, স্থবিরেরা আপনাকে এরূপ বলেছেন, আবুসো ক্ষেমক, যাকে তুমি এই ‘আমি হই’ বলেছ, কাকে তুমি ‘আমি হই’ বলেছ? রূপকে ‘আমি হই’ বলেছ নাকি রূপ ব্যতীত ‘আমি হই’ বলেছ। বেদনাকে... সংজ্ঞাকে... সংস্কারকে... বিজ্ঞানকে ‘আমি হই’ বলেছ নাকি বিজ্ঞান ব্যতীত ‘আমি হই’ বলেছ। আবুসো ক্ষেমক, যাকে তুমি এই ‘আমি হই’ বলেছ, কাকে তুমি ‘আমি হই’ বলেছ?’”

‘আচ্ছা আবুসো’ বলে আয়ুষ্মান দাসক স্থবিরদের সম্মতি জানিয়ে যেখানে আয়ুষ্মান ক্ষেমক আছেন সেখানে উপস্থিত হলেন। উপস্থিত হয়ে আয়ুষ্মান ক্ষেমককে বললেন, “আবুসো ক্ষেমক, স্থবির ভিক্ষুগণ এরূপ বলেছেন, ‘আবুসো ক্ষেমক, যাকে তুমি এই ‘আমি হই’ বলেছ, কাকে তুমি ‘আমি হই’ বলেছ? রূপকে ‘আমি হই’ বলেছ নাকি রূপ ব্যতীত ‘আমি হই’ বলেছ। বেদনাকে... সংজ্ঞাকে... সংস্কারকে... বিজ্ঞানকে ‘আমি হই’ বলেছ নাকি বিজ্ঞান ব্যতীত ‘আমি হই’ বলেছ। আবুসো ক্ষেমক, যাকে তুমি এই ‘আমি হই’ বলেছ, কাকে আপনি ‘আমি হই’ বলেছ?’” ‘আবুসো দাসক, হয়েছে এবার থাম; এখানে পুনঃপুন গমন-আগমনের কী দরকার। আবুসো একটি লাঠি খুঁজে আন। আমি নিজেই যেখানে স্থবির ভিক্ষুগণ আছেন সেখানে যাব।’[84]

অতঃপর আয়ুষ্মান ক্ষেমক লাঠিতে ভর দিয়ে যেখানে স্থবির ভিক্ষুগণ আছেন সেখানে গেলেন। গিয়ে স্থবির ভিক্ষুদের সাথে কুশল বিনিময় করলেন। সৌজন্যমূলক কথাবার্তা শেষ করে একপাশে বসলেন। একপাশে উপবিষ্ট হয়ে আয়ুষ্মান ক্ষেমককে স্থবির ভিক্ষুগণ বললেন, “আবুসো ক্ষেমক, যা তুমি এই ‘আমি হই’ বলেছ, কাকে তুমি ‘আমি হই’ বলেছ? রূপকে ‘আমি হই’ বলেছ নাকি রূপ ব্যতীত ‘আমি হই’ বলেছ। বেদনাকে... সংজ্ঞাকে... সংস্কারকে... বিজ্ঞানকে ‘আমি হই’ বলেছেন নাকি বিজ্ঞান ব্যতীত ‘আমি হই’ বলেছ। আবুসো ক্ষেমক, যাকে তুমি এই ‘আমি হই’ বলেছ, কাকে তুমি ‘আমি হই’ বলেছ?’” “আবুসো, আমি রূপকে ‘আমি হই’ বলি না, রূপ ব্যতীত ‘আমি হই’ বলি না। বেদনাকে... সংজ্ঞাকে... সংস্কারকে... বিজ্ঞানকে ‘আমি হই’ বলি না। বিজ্ঞান ব্যতীত ‘আমি হই’ বলি না। আবুসো, অপিচ আমার চিত্ত পঞ্চ উপাদানস্কন্ধের মধ্যে ‘আমি হই’ এই ধারণা অধিকৃত, এবং আমি ‘আমি, আমার, আমিত্ব’ বলে দেখি না।”

“আবুসো, মনে কর, উৎফল, পদুম কিংবা পুণ্ডরীকের সুগন্ধি। যদি কেউ এরূপ বলে : ‘পাতার সুগন্ধি’, ‘বর্ণের সুগন্ধি’ কিংবা ‘পাপড়ির সুগন্ধি’ এভাবে বললে তার বাক্য সম্যক বলে কথিত হয় কি?’” ‘নিশ্চয়ই নয় আবুসো।’ ‘আবুসো, কিভাবে বললে তার বাক্য সম্যক বলে কথিত হয়?’ “আবুসো, ‘পুষ্পের সুগন্ধি’ এরূপ বললে তার বাক্য সম্যক বলে কথিত হয়।’” “আবুসো, ঠিক তদ্রূপ আমি রূপকে ‘আমি হই’ বলি না, রূপ ব্যতীত ‘আমি হই’ বলি না। বেদনাকে... সংজ্ঞাকে... সংস্কারকে... বিজ্ঞানকে ‘আমি হই’ বলি না। বিজ্ঞান ব্যতীত ‘আমি হই’ বলি না। আবুসো, অপিচ আমার চিত্ত পঞ্চ উপাদানস্কন্ধের মধ্যে ‘আমি হই’ এই ধারণা অধিকৃত, এবং আমি ‘আমি, আমার, আমিত্ব’ বলে দেখি না।”

“আবুসো, যেকোনো আর্যশ্রাবকের পঞ্চ-অধোভাগীয় সংযোজন প্রহীন হয়, অতঃপর তাঁর নাকি এমনো হয়―পঞ্চ উপাদানস্কন্ধের মধ্যে যেই অনুসহগত ‘আমি হই’ এই মান, ‘আমি হই’ এই ছন্দ, ‘আমি হই’ এই অনুশয় সমুচ্ছিন্ন হয় না। তিনি অপর সময়ে পঞ্চ উপাদানস্কন্ধে উদয়-ব্যয়ানুদর্শী হয়ে অবস্থান করেন―এটি রূপ, এটি রূপের উৎপত্তি, এটি রূপের বিনাশ, এটি বেদনা... এটি সংজ্ঞা... এটি সংস্কার... এটি বিজ্ঞান, এটি বিজ্ঞানের উৎপত্তি, এটি বিজ্ঞানের বিনাশ।” তাঁর এই পঞ্চ উপাদানস্কন্ধে উদয়-ব্যয়ানুদর্শী হয়ে বিহার করলে পরে যেই পঞ্চ উপাদানস্কন্ধে অনুসহগত ‘আমি হই’ এই মান, ‘আমি হই’ এই ছন্দ, ‘আমি হই’ এই অনুশয় সমুচ্ছিন্ন হয় না, সেটিও সমুৎপাটন হয়।”

“আবুসো, মনে কর, একটি নোংরা, মললিপ্ত কাপড়। তা মালিক কর্তৃক ধোপার নিকট পাঠানো হলো। সেটি ধোপা ক্ষারমৃত্তিকা, ক্ষার, গোবর দিয়ে পদদলিত পরিষ্কার জলে ধৌত করে। এতে করে যথাশীঘ্র যেকোনো কাপড় পরিষ্কার নির্মল হয়, কিন্তু তার যেই অনুসহগত ক্ষারমৃত্তিকাগন্ধ, ক্ষারগন্ধ, গোবরগন্ধ বিদূরীত হয় না। যথাশীঘ্র এটি ধোপা মালিককে প্রদান করে। সেটি মালিক গন্ধযুক্ত বলে বাক্সে ছুঁড়ে মারে। যেটি অনুসহগত ক্ষারমৃত্তিকাগন্ধ, ক্ষারগন্ধ, গোবরগন্ধ বিদূরীত হয় না, সেটিও সমুৎপাটন হয়। আবুসো, ঠিক এভাবেই যেকোনো আর্যশ্রাবকের পঞ্চ-অধোভাগীয় সংযোজন প্রহীন হয়, অতঃপর তাঁর নাকি এমনও হয়―পঞ্চ উপাদানস্কন্ধের মধ্যে যেই অনুসহগত ‘আমি হই’ এই মান, ‘আমি হই’ এই ছন্দ, ‘আমি হই’ এই অনুশয় সমুচ্ছিন্ন হয় না। তিনি অপর সময়ে পঞ্চ উপাদানস্কন্ধে উদয়-ব্যয়ানুদর্শী হয়ে অবস্থান করেন―এটি রূপ, এটি রূপের উৎপত্তি, এটি রূপের বিনাশ, এটি বেদনা... এটি সংজ্ঞা... এটি সংস্কার... এটি বিজ্ঞান, এটি বিজ্ঞানের উৎপত্তি, এটি বিজ্ঞানের বিনাশ।” তাঁর এই পঞ্চ উপাদানস্কন্ধে উদয়-ব্যয়ানুদর্শী হয়ে বিহার করলে পরে যেই পঞ্চ উপাদানস্কন্ধে অনুসহগত ‘আমি হই’ এই মান, ‘আমি হই’ এই ছন্দ, ‘আমি হই’ এই অনুশয় সমুচ্ছিন্ন হয় না, সেটিও সমুৎপাটন হয়।”

এরূপ ব্যক্ত হলে স্থবির ভিক্ষুগণ আয়ুষ্মান ক্ষেমককে বললেন, ‘আমরা আয়ুষ্মান ক্ষেমককে যন্ত্রণা দিতে প্রশ্ন করিনি। অপিচ [আমরা তা করেছি কারণ] আয়ুষ্মান ক্ষেমক সেই ভগবানের শাসনকে বিস্তারিতভাবে প্রকাশ করতে, দেশনা করতে, জানাতে, প্রতিষ্ঠা করতে, বিবৃত করতে, সুবিভক্ত করতে, উন্মুক্ত করতে সমর্থ হতে গিয়ে। তাতে আয়ুষ্মান ক্ষেমক কর্তৃক সেই ভগবানের শাসন বিস্তারিতভাবে প্রকাশ, দেশনা, জানানো, প্রতিষ্ঠা, বিবৃত, সুবিভক্ত, উন্মুক্ত করা হয়েছে।’

আয়ুষ্মান ক্ষেমক এরূপ বললেন। স্থবির ভিক্ষুগণ আয়ুষ্মান ক্ষেমকের ভাষণকে সন্তুষ্ট মনে অভিনন্দন করলেন। এই ব্যাখ্যা প্রদত্ত হলে আয়ুষ্মান ক্ষেমক এবং ষাটজন স্থবির ভিক্ষুর চিত্ত আসব হতে সম্পূর্ণরূপে বিমুক্ত হলো। [সপ্তম সূত্র]

৮. ছন্ন সূত্র
৯০. একসময় কিছুসংখ্যক স্থবির ভিক্ষু বারাণসীতে বিহার করছিলেন ঋষিপতন মৃগদায়ে। তখন আয়ুষ্মান ছন্ন[85] সন্ধ্যার সময়ে একাকী বিহার হতে উত্থিত হয়ে চাবি নিয়ে বিহার হতে বিহারে উপস্থিত হয়ে স্থবির ভিক্ষুগণ বলতে লাগলেন, ‘আয়ুষ্মান স্থবিরগণ, আমাকে উপদেশ দিন, আয়ুষ্মান স্থবিরগণ আমাকে অনুশাসন করুন। আয়ুষ্মান স্থবিরগণ আমাকে ধর্মকথা বলুন, যাতে করে আমি ধর্মদর্শন করতে সক্ষম হই।[86]’

এরূপ ব্যক্ত হলে স্থবির ভিক্ষুগণ আয়ুষ্মান ছন্নকে বললেন, ‘আবুসো ছন্ন, রূপ অনিত্য; বেদনা অনিত্য; সংজ্ঞা অনিত্য; সংস্কার অনিত্য; বিজ্ঞান অনিত্য। রূপ অনাত্মা; বেদনা... সংজ্ঞা... সংস্কার... বিজ্ঞান অনাত্মা। সমস্ত সংস্কার [ত্রিভূমিক সংস্কার] অনিত্য; সমস্ত ধর্ম [চতুর্ভূমিক ধর্ম] অনাত্মা।’

অতঃপর আয়ুষ্মান ছন্নের এরূপ মনে হলো : “আমারও তো এরূপ ধারণা হয় ‘রূপ অনিত্য, বেদনা... সংজ্ঞা... সংস্কার... বিজ্ঞান অনিত্য। রূপ অনাত্মা; বেদনা... সংজ্ঞা... সংস্কার... বিজ্ঞান অনাত্মা। সমস্ত সংস্কার অনিত্য; সমস্ত ধর্ম অনাত্মা।’ অতঃপর আমার সর্বপ্রকার সংস্কার প্রশমিত হলে সর্ব উপধি পরিত্যাগ হলে, তৃষ্ণাক্ষয়ে, বিরাগে, নিরোধে চিত্ত উৎপন্ন হয় না, প্রসন্ন হয় না, স্থির হয় না, মুক্ত হয় না। আকাঙ্ক্ষা হতে উপাদান উৎপন্ন হয়; পুনরায় আমার মনে উদয় হয় : ‘তাহলে কোনটি আমার আত্ম?’ [চারি সত্য] ধর্মদর্শনকারীর এরূপ হয় না। কে আমাকে তদ্রূপ ধর্মদেশনা দিতে পারে যাতে করে আমি ধর্মদর্শন করতে পারি।”

অতঃপর আয়ুষ্মান ছন্নের এই চিন্তার উদয় হলো : ‘আয়ুষ্মান আনন্দ কৌশাম্বীর ঘোষিতারামে অবস্থান করছেন। ভগবান কর্তৃক তিনি প্রশংসিত এবং বিজ্ঞ সব্রহ্মচারীগণ কর্তৃক পূজিত। আয়ুষ্মান আনন্দ আমাকে তদ্রূপ ধর্মদেশনা করতে সক্ষম হবেন যেভাবে আমি ধর্মদর্শন করতে পারি। আমার প্রতিও আয়ুষ্মান আনন্দের অনুরূপ বিশ্বাস রয়েছে। এটিই ভালো হয় যদি আমি যেখানে আয়ুষ্মান আনন্দ আছেন সেখানে গমন করি।’ তখন আয়ুষ্মান ছন্ন শয্যাসন গুছিয়ে রেখে পাত্র-চীবর নিয়ে কৌশাম্বীর ঘোষিতারামে যেখানে আনন্দ আছেন সেখানে উপস্থিত হলেন। উপস্থিত হয়ে আয়ুষ্মান আনন্দের সাথে কুশল বিনিময়... একপাশে আসীন হয়ে আয়ুষ্মান ছন্ন আয়ুষ্মান আনন্দকে বললেন :

“আবুসো আনন্দ, একসময় আমি বারাণসীতে বিহার করছিলাম ঋষিপতন মৃগদায়ে। আবুসো, তখন আমি সন্ধ্যার সময়ে একাকী বিহার হতে উত্থিত হয়ে চাবি নিয়ে বিহার হতে বিহারে উপস্থিত হলাম। উপস্থিত হয়ে স্থবির ভিক্ষুগণকে বলতে লাগলাম, ‘আয়ুষ্মান স্থবিরগণ, আমাকে উপদেশ দিন, আয়ুষ্মান স্থবিরগণ আমাকে অনুশাসন করুন। আয়ুষ্মান স্থবিরগণ আমাকে ধর্মকথা বলুন, যাতে করে আমি ধর্মদর্শন করতে সক্ষম হই।’

‘আবুসো, এরূপ ব্যক্ত হলে আমাকে স্থবির ভিক্ষুগণ আমাকে এরূপ বললেন, ‘আবুসো ছন্ন, রূপ অনিত্য; বেদনা অনিত্য; সংজ্ঞা অনিত্য; সংস্কার অনিত্য; বিজ্ঞান অনিত্য। রূপ অনাত্মা; বেদনা... সংজ্ঞা... সংস্কার... বিজ্ঞান অনাত্মা। সমস্ত সংস্কার অনিত্য; সমস্ত ধর্ম অনাত্মা।’

“আবুসো তখন আমার এরূপ মনে হলো : ‘আমারও তো এরূপ ধারণা হয় ‘রূপ অনিত্য, বেদনা... সংজ্ঞা... সংস্কার... বিজ্ঞান অনিত্য। রূপ অনাত্মা; বেদনা... সংজ্ঞা... সংস্কার... বিজ্ঞান অনাত্মা। সমস্ত সংস্কার অনিত্য; সমস্ত ধর্ম অনাত্মা।’ অতঃপর আমার সর্বপ্রকার সংস্কার প্রশমিত হলে সর্ব উপধি পরিত্যাগ হলে তৃষ্ণাক্ষয়ে, বিরাগে, নিরোধে চিত্ত উৎপন্ন হয় না, প্রসন্ন হয় না, স্থির হয় না, মুক্ত হয় না। আকাঙ্ক্ষা হতে উপাদান উৎপন্ন হয়; পুনরায় আমার মনে উদয় হয় : ‘তাহলে কোনটি আমার আত্মা?’ [চারি সত্য] ধর্মদর্শনকারীর এরূপ হয় না। কে আমাকে তদ্রূপ ধর্মদেশনা দিতে পারে যাতে করে আমি ধর্মদর্শন করতে পারি।”

“আবুসো, তখন আমার এই চিন্তার উদয় হলো : ‘আয়ুষ্মান আনন্দ কৌশাম্বীর ঘোষিতারামে বিহার করছেন। ভগবান কর্তৃক তিনি প্রশংসিত এবং বিজ্ঞ সব্রহ্মচারীগণ কর্তৃক পূজিত। আয়ুষ্মান আনন্দ আমাকে তদ্রূপ ধর্মদেশনা করতে সক্ষম হবেন যেভাবে আমি ধর্মদর্শন করতে পারি। আমার প্রতিও আয়ুষ্মান আনন্দের অনুরূপ বিশ্বাস রয়েছে। এটিই ভালো হয় যদি আমি যেখানে আয়ুষ্মান আনন্দ আছেন সেখানে গমন করি।’ আয়ুষ্মান আনন্দ, আমাকে উপদেশ দিন, আয়ুষ্মান স্থবিরগণ আমাকে অনুশাসন করুন। আয়ুষ্মান স্থবিরগণ আমাকে ধর্মকথা বলুন, যাতে করে আমি ধর্মদর্শন করতে সক্ষম হই।”

‘এতটুকুতে আমরা আয়ুষ্মান ছন্নের প্রতি সন্তুষ্ট। যেহেতু আয়ুষ্মান ছন্ন সেই খুঁটি ছেদন করে সুস্পষ্ট করেছেন। আবুসো ছন্ন, শ্রবণ কর। তুমি ধর্ম হৃদয়ঙ্গম করার যোগ্য হয়েছ।’ তখন আয়ুষ্মান ছন্নের তৎক্ষণাৎ বলবতী প্রীতি-সৌমনস্য উৎপন্ন হলো এই মনে করে যে ‘অহো! আমি ধর্ম হৃদয়ঙ্গম করার যোগ্য হয়েছি।’

“আবুসো ছন্ন, এটি সামনাসামনি ভগবান হতে শ্রুত হয়েছে, কচ্চানগোত্র ভিক্ষুকে উপদেশ প্রদান করার সময় সামনাসামনি প্রতিগৃহীত হয়েছে[87]―‘হে কচ্চান, জগৎবাসী অধিকাংশই অস্তিত্ব এবং নাস্তিত্ব [শাশ্বতদৃষ্টি ও উচ্ছেদদৃষ্টি] এই [দৃষ্টি]-যুগল নিশ্রিত। হে কচ্চান, লোক-সমুদয় বা লোক-উৎপত্তি যথাযথভাবে সম্যকজ্ঞানে দর্শন করলে জগতে যে নাস্তিত্ব বা উচ্ছেদদৃষ্টি তা হয় না। হে কচ্চান, লোকনিরোধ যথাযথভাবে সম্যক জ্ঞানে দর্শন করলে জগতে যে অস্তিত্ব বা শাশ্বতদৃষ্টি তা হয় না। হে কচ্চান, এ জগৎ প্রায়শ তৃষ্ণা-দৃষ্টি উপগমনে [প্রবেশ] উপাদানে অভিনিবেশে আসক্তিতে ক্লিষ্ট। [সম্যক দর্শনকারীর] তৃষ্ণা-দৃষ্টি উপগমন হয় না, উপাদান হয় না, তাতে ‘আমার আত্মা’ বলে অধিষ্ঠিত হয় না। স্বতই তাঁর জ্ঞানোদয় হয় দুঃখই উৎপদ্যমান হয়ে উৎপন্ন হয়, দুঃখ নিরুদ্ধমান হয়ে নিরুদ্ধ হয়, এতে সন্দিহান থাকে না, বিচিকিৎসা থাকে না। হে কচ্চান, এভাবে সম্যক দৃষ্টি হয়।

হে কচ্চান, ‘সমস্তই আছে’ এই ধারণা একটি অন্ত, ‘সমস্তই নেই’ এই ধারণা [আর একটি] দ্বিতীয় অন্ত। এই উভয় অন্ত উপগত না হয়ে বা পরিহার করে তথাগত মধ্যম পন্থা অনুসরণ করে ধর্মদেশনা করেন―অবিদ্যা-প্রত্যয়ে সংস্কার, সংস্কার-প্রত্যয়ে বিজ্ঞান, বিজ্ঞান-প্রত্যয়ে নামরূপ, নামরূপ-প্রত্যয়ে ষড়ায়তন, ষড়ায়তন-প্রত্যয়ে স্পর্শ, স্পর্শ-প্রত্যয়ে বেদনা, বেদনা-প্রত্যয়ে তৃষ্ণা, তৃষ্ণা-প্রত্যয়ে উপাদান, উপাদান-প্রত্যয়ে ভব, ভব-প্রত্যয়ে জন্ম, জন্ম-প্রত্যয়ে জরা, মরণ, শোক, পরিদেবন, দুঃখ, দৌর্মনস্য ও উপায়াস উৎপত্তি হয়। এভাবে যাবতীয় দুঃখরাশির উৎপত্তি হয়।

অবিদ্যার অশেষ বিরাগ নিরোধে সংস্কার-নিরোধ, সংস্কার-নিরোধে বিজ্ঞান-নিরোধ, বিজ্ঞান-নিরোধে নামরূপ-নিরোধ, নামরূপ-নিরোধে ষড়ায়তন-নিরোধ, ষড়ায়তন-নিরোধে স্পর্শ-নিরোধ, স্পর্শ-নিরোধে বেদনা-নিরোধ, বেদনা-নিরোধ তৃষ্ণা-নিরোধ, তৃষ্ণা-নিরোধে উপাদান-নিরোধ, উপাদান-নিরোধে ভব-নিরোধ, ভব-নিরোধে জন্ম-নিরোধ, জন্ম-নিরোধে জরা, মরণ, শোক, পরিদেবন, দুঃখ, দৌর্মনস্য ও উপায়াস নিরুদ্ধ হয়। এভাবে যাবতীয় দুঃখরাশির নিরোধ হয়।”

‘এভাবেই আবুসো আনন্দ, তাদের কাছেই আসে যেই আয়ুষ্মানদের তাদৃশ অনুকম্পাকারী, মঙ্গলকামী, উপদেশদানকারী, অনুশাসনকারী সব্রহ্মচারী আছে। আয়ুষ্মান আনন্দের এই ধর্মদেশনা শুনে আমি ধর্ম হৃদয়ঙ্গম করতে সক্ষম হয়েছি।’ [অষ্টম সূত্র]

৯. রাহুল সূত্র
৯১. শ্রাবস্তীতে উৎপত্তি :

একসময় আয়ুষ্মান রাহুল ভগবান সমীপে উপস্থিত হলেন। উপস্থিত হয়ে... একপাশে বসে আয়ুষ্মান রাহুল ভগবানকে বললেন, ‘ভন্তে, কিভাবে জ্ঞাত হলে কিভাবে দর্শন করলে এই বাহ্যিক সবিজ্ঞানক কায়ে ও সর্বনিমিত্তের মধ্যে অহংকার-আমিত্বভাব-মানানুশয় থাকে না?’

“হে রাহুল, যা কিছু রূপ আছে-অতীত-অনাগত-বর্তমান, আধ্যাত্মিক বা বাহ্যিক, স্থূল বা সূক্ষ্ম, হীন বা উত্তম, দূরে কিংবা সমীপের যাবতীয় রূপ সম্পর্কে ‘তা আমার নয়, আমি তাতে [অবস্থিত] নই, তা আমার আত্মা নয়’ এভাবে বিষয়টি যথাযথভাবে সম্যক প্রজ্ঞার দ্বারা দর্শন করা উচিত।

যা কিছু বেদনা আছে... যা কিছু সংজ্ঞা আছে... যা কিছু সংস্কার আছে... যা কিছু বিজ্ঞান আছে-অতীত-অনাগত-বর্তমান, আধ্যাত্মিক বা বাহ্যিক, স্থূল বা সূক্ষ্ম, হীন বা উত্তম, দূরে কিংবা সমীপের যাবতীয় বিজ্ঞান সম্পর্কে ‘তা আমার নয়, আমি তাতে [অবস্থিত] নই, তা আমার আত্মা নয়’ এভাবে বিষয়টি যথাযথভাবে সম্যক প্রজ্ঞার দ্বারা দর্শন করা উচিত। হে রাহুল, ঠিক এভাবেই জ্ঞাত হলে ও দর্শন করলে এই বাহ্যিক সবিজ্ঞানক কায়ে ও সর্বনিমিত্তের মধ্যে অহংকার-আমিত্বভাব-মানানুশয় থাকে না। [নবম সূত্র]

১০. দ্বিতীয় রাহুল সূত্র
৯২. শ্রাবস্তীতে উৎপত্তি :

একপাশে বসে আয়ুষ্মান রাহুল ভগবানকে বললেন, ‘ভন্তে, কিভাবে জ্ঞাত হলে কিভাবে দর্শন করলে এই বাহ্যিক সবিজ্ঞানক কায়ে ও সর্বনিমিত্তের মধ্যে অহংকার-আমিত্বভাব ও নানাবিধ মান অতিক্রম করা যায় এবং পুরোপুরি শান্ত বিমুক্ত চিত্ত হয়।’

“হে রাহুল, যা কিছু রূপ আছে-অতীত-অনাগত-বর্তমান, আধ্যাত্মিক বা বাহ্যিক... দূরে কিংবা সমীপের যাবতীয় রূপ সম্পর্কে ‘তা আমার নয়, আমি তাতে [অবস্থিত] নই, তা আমার আত্মা নয়’ এভাবে বিষয়টি যথাযথভাবে সম্যক প্রজ্ঞার দ্বারা দর্শন করে পুনর্বার জন্মগ্রহণের প্রতি সম্পূর্ণরূপে আসক্তিশূন্য হয়ে বিমুক্ত হয়।

যা কিছু বেদনা আছে... যা কিছু সংজ্ঞা আছে... যা কিছু সংস্কার আছে... যা কিছু বিজ্ঞান আছে-অতীত-অনাগত-বর্তমান, আধ্যাত্মিক বা বাহ্যিক, স্থূল বা সূক্ষ্ম, হীন বা উত্তম, দূরে কিংবা সমীপের যাবতীয় বিজ্ঞান সম্পর্কে ‘তা আমার নয়, আমি তাতে [অবস্থিত] নই, তা আমার আত্মা নয়’ এভাবে বিষয়টি যথাযথভাবে সম্যক প্রজ্ঞার দ্বারা দর্শন করে পুনর্বার জন্মগ্রহণের প্রতি সম্পূর্ণরূপে আসক্তিশূন্য হয়ে বিমুক্ত হয়। হে রাহুল, ঠিক এভাবেই জ্ঞাত হলে ও দর্শন করলে এই বাহ্যিক সবিজ্ঞানক কায়ে ও সর্বনিমিত্তের মধ্যে অহংকার-আমিত্বভাব ও নানাবিধ মান অতিক্রম করা যায় এবং পুরোপুরি শান্ত বিমুক্ত চিত্ত হয়।” [দশম সূত্র]

স্থবির বর্গ নবম সমাপ্ত।

স্মারক-গাথা :

আনন্দ, তিষ্য, যমক, অনুরাধ আর বক্কলি হয়;

অশ্বজি, ক্ষেমক, ছন্ন, রাহুল হলো অপরদ্বয়।


 

১০. পুষ্প বর্গ
১. নদী সূত্র
৯৩. শ্রাবস্তীতে উৎপত্তি :

‘হে ভিক্ষুগণ, মনে করে পর্বত হতে প্রবাহিত খরস্রোতে পতিত-অপতিত তৃণ-কাষ্ঠ-পাতাদি প্রবাহকারিণী, দূরগামী একটি নদী। তার উভয় তীরের মধ্যে যদি কাশফুল উৎপন্ন হয়, সেগুলো তাকে জড়ায়ে ধরে থাকতে পারে। যদি কুশতৃণ উৎপন্ন হয়, সেগুলো তাকে জড়ায়ে ধরে থাকতে পারে। যদি খাগড়া উৎপন্ন হয়, সেগুলো তাকে জড়ায়ে ধরে থাকতে পারে। যদি বীরণ [তৃণমূলবিশেষ] উৎপন্ন হয়, সেগুলো তাকে জড়ায়ে ধরে থাকতে পারে। যদি গাছপালা উৎপন্ন হয়, সেগুলো তাকে জড়ায়ে ধরে থাকতে পারে। একজন ব্যক্তি স্রোতে বয়ে চলার সময় যদি কাশকে হাতের মুষ্টিতে ধারণ করে, তবে সেটি ভেঙে যেতে পারে। সে সে-কারণে দুঃখদুর্দশা সংঘটিত হতে পারে। যদি কুশতৃণ, খাগড়া, বীরণ, গাছপালাকে হাতের মুষ্টিতে ধারণ করে, তবে সেটি ভেঙে যেতে পারে। সে সে-কারণে দুঃখদুর্দশা ভোগ করতে পারে। হে ভিক্ষুগণ, ঠিক তদ্রূপ এখানে অশ্রুতবান পৃথগ্‌জন [সাধারণ লোক] আর্যদের অদর্শনকারী, আর্যধর্মে অজ্ঞ, আর্যধর্মে অবিনীত, সৎপুরুষদের অদর্শনকারী, সৎপুরুষধর্মে অজ্ঞ, সৎপুরুষধর্মে অবিনীত, সে রূপকে আত্মা বলে দর্শন করে, রূপবানকে আত্মা হিসেবে, আত্মার মাঝে রূপকে, অথবা রূপের মাঝে আত্মাকে দর্শন করে। তার সেই রূপ ধ্বংস হয়। সে সে-কারণে দুঃখদুর্দশা ভোগ করতে পারে। বেদনা... সংজ্ঞা... সংস্কার... ‘বিজ্ঞানকে আত্মাকে দেখে, আত্মাকে বিজ্ঞানবান দেখে, আত্মায় বিজ্ঞান দেখে কিংবা বিজ্ঞানে আত্মা দর্শন করে। তার সেই বিজ্ঞান ধ্বংস হয়। সে সে-কারণে দুঃখদুর্দশা ভোগ করতে পারে। হে ভিক্ষুগণ, তোমরা এটি কী মনে কর, রূপ নিত্য নাকি অনিত্য?’ ‘অনিত্য ভন্তে’ ‘বেদনা... সংজ্ঞা... সংস্কার... বিজ্ঞান নিত্য নাকি অনিত্য?’ ‘অনিত্য ভন্তে’... এভাবে দর্শন করে... এ জীবনে [নির্বাণ লাভের জন্য] আর অন্য করণীয় নেই’ বলে প্রকৃষ্টরূপে জানতে পারেন।” [প্রথম সূত্র]

২. পুষ্প সূত্র
৯৪. শ্রাবস্তীতে উৎপত্তি :

“হে ভিক্ষুগণ, আমি লোকের সাথে বিবাদ করি না।[88] লোকই আমার সাথে বিবাদ করে। হে ভিক্ষুগণ, ধর্মবাদী ব্যক্তি কারো সাথে বিবাদ করে না। হে ভিক্ষুগণ, জগতে পণ্ডিতেরা যাকে নাস্তিসম্মত বলে প্রকাশ করেন, আমিও সেটিকে ‘নাস্তি’ বলে প্রকাশ করি। হে ভিক্ষুগণ, জগতে পণ্ডিতেরা যাকে অস্তিসম্মত বলে প্রকাশ করেন, আমিও সেটিকে ‘অস্তি’ বলে প্রকাশ করি।”

“হে ভিক্ষুগণ, জগতে পণ্ডিতেরা কী নাস্তিসম্মত বলে প্রকাশ করেন, যাকে আমিও ‘নাস্তি’ বলে প্রকাশ করি? হে ভিক্ষুগণ, রূপ নিত্য, ধ্রুব, শাশ্বত, অপরিবর্তনশীলধর্ম জগতে পণ্ডিতেরা যাকে নাস্তিসম্মত বলে প্রকাশ করেন, তাকে আমিও ‘নাস্তি’ বলে প্রকাশ করি। বেদনা... সংজ্ঞা... সংস্কার... বিজ্ঞান নিত্য, ধ্রুব, শাশ্বত, অপরিবর্তনশীলধর্ম জগতে পণ্ডিতেরা যাকে নাস্তিসম্মত বলে প্রকাশ করেন, তাকে আমিও ‘নাস্তি’ বলে প্রকাশ করি। হে ভিক্ষুগণ, জগতে পণ্ডিতেরা যাকে নাস্তিসম্মত বলে প্রকাশ করেন, তাকে আমিও ‘নাস্তি’ বলে প্রকাশ করি।”

“হে ভিক্ষুগণ, জগতে পণ্ডিতেরা কী অস্তিসম্মত বলে প্রকাশ করেন, যাকে আমিও ‘অস্তি’ বলে প্রকাশ করি? হে ভিক্ষুগণ, রূপ অনিত্য, দুঃখ, পরিবর্তনশীলধর্ম জগতে পণ্ডিতেরা যাকে অস্তিসম্মত বলে প্রকাশ করেন, তাকে আমিও ‘অস্তি’ বলে প্রকাশ করি। বেদনা... সংজ্ঞা... সংস্কার... বিজ্ঞান অনিত্য, অনিত্য, দুঃখ, পরিবর্তনশীলধর্ম জগতে পণ্ডিতেরা যাকে অস্তিসম্মত বলে প্রকাশ করেন, তাকে আমিও ‘অস্তি’ বলে প্রকাশ করি। হে ভিক্ষুগণ, জগতে পণ্ডিতেরা যাকে অস্তিসম্মত বলে প্রকাশ করেন, তাকে আমিও ‘অস্তি’ বলে প্রকাশ করি।”

‘হে ভিক্ষুগণ, জগতে লোকধর্ম[89] আছে, তা তথাগত বুঝেছেন, উপলব্ধি করেছেন। বুঝে, উপলব্ধি করে তা [সর্বসাধারণের নিকট] প্রকাশ করেছেন, দেশনা করেছেন, জানিয়েছেন, প্রতিষ্ঠা করেছেন, বিবৃত করেছেন, সুবিভক্ত করেছেন, উন্মুক্ত করেছেন।’

‘হে ভিক্ষুগণ, জগতে লোকধর্ম কী, তা তথাগত বুঝেছেন, উপলব্ধি করেছেন। বুঝে, উপলব্ধি করে তা [সর্বসাধারণের নিকট] প্রকাশ করেছেন, দেশনা করেছেন, জানিয়েছেন, প্রতিষ্ঠা করেছেন, বিবৃত করেছেন, সুবিভক্ত করেছেন, উন্মুক্ত করেছেন?’

‘হে ভিক্ষুগণ, রূপ হলো জগতে লোকধর্ম, তা তথাগত বুঝেছেন, উপলব্ধি করেছেন। বুঝে, উপলব্ধি করে তা [সর্বসাধারণের নিকট] প্রকাশ করেছেন, দেশনা করেছেন, জানিয়েছেন, প্রতিষ্ঠা করেছেন, বিবৃত করেছেন, সুবিভক্ত করেছেন, উন্মুক্ত করেছেন।’

‘হে ভিক্ষুগণ, তথাগত কর্তৃক এভাবে প্রকাশিত, দেশিত, জানানো, প্রতিষ্ঠিত, বিবৃত, সুবিভক্ত, উন্মুক্ত করা হলেও যদি কেউ না জানে দর্শন না করে, হে ভিক্ষুগণ, সেই মূর্খ, পৃথগ্‌জন, অন্ধ, অচক্ষুক, অজাননকারী, অদর্শনকারীকে আমি কি-ই বা করতে পারি। হে ভিক্ষুগণ, বেদনা হলো জগতে লোকধর্ম... হে ভিক্ষুগণ, সংজ্ঞা... হে ভিক্ষুগণ, সংস্কার... হে ভিক্ষুগণ, বিজ্ঞানহলো জগতে লোকধর্ম, তা তথাগত বুঝেছেন, উপলব্ধি করেছেন। বুঝে, উপলব্ধি করে তা [সর্বসাধারণের নিকট] প্রকাশ করেছেন, দেশনা করেছেন, জানিয়েছেন, প্রতিষ্ঠা করেছেন, বিবৃত করেছেন, সুবিভক্ত করেছেন, উন্মুক্ত করেছেন।’

‘হে ভিক্ষুগণ, তথাগত কর্তৃক এভাবে প্রকাশিত, দেশিত, জানানো, প্রতিষ্ঠিত, বিবৃত, সুবিভক্ত, উন্মুক্ত করা হলেও যদি কেউ না জানে দর্শন না করে, হে ভিক্ষুগণ, সেই মূর্খ, পৃথগ্‌জন, অন্ধ, অচক্ষুক, অজাননকারী, অদর্শনকারীকে আমি কি-ই বা করতে পারি।’

‘হে ভিক্ষুগণ, মনে কর, উৎফল, পদ্ম কিংবা পু-রীক জলে জন্ম নেয়, জলেই বৃদ্ধি হয়, জলে অবস্থান করে প্রস্ফূটিত হয় কিন্তু জলের সাথে লিপ্ত হয় না। হে ভিক্ষুগণ, ঠিক এভাবেই তথাগত জগতে জন্ম নেন, জগতেই বর্ধিত হন, জগতেই প্রভুত্ব অর্জন করে অবস্থান করেন কিন্তু জগতের সাথে লিপ্ত হন না।’ [তৃতীয় সূত্র]

৩. ফেণপিণ্ড উপমা সূত্র
৯৫. একসময় ভগবান অযোধ্যায় বস্তুবাস করছিলেন গঙ্গা নদীর তীরে। তখন ভগবান ভিক্ষুদেরকে ডাকলেন :[90]

‘হে ভিক্ষুগণ, মনে কর, এই গঙ্গা নদী বিশাল এক ফেণপিণ্ড নিয়ে প্রবাহিত হচ্ছে। তৎক্ষণাৎ তা একজন চোখের দৃষ্টিশক্তি-সম্পন্ন ব্যক্তি সেটি দর্শন করে, চিন্তা করে, মনোযোগের সাথে পরীক্ষা করে। তার সেই দর্শন হতে, চিন্তা হতে, মনোযোগের সাথে পরীক্ষা হতে এটি রিক্ত বা শূন্য বলে প্রতীয়মান হয়, তুচ্ছ বলে প্রতীয়মান হয়, অসার বলে প্রতীয়মান হয়। হে ভিক্ষুগণ, তাহলে ফেণপিণ্ডে সার বলে কী থাকতে পারে? হে ভিক্ষুগণ, ঠিক এভাবেই যা কিছু রূপ আছে-অতীত-অনাগত-বর্তমান, আধ্যাত্মিক বা বাহ্যিক... দূরে কিংবা সমীপের তা ভিক্ষু দর্শন করে, চিন্তা করে, মনোযোগের সাথে পরীক্ষা করে। তা সেই দর্শন হতে, চিন্তা হতে, মনোযোগের সাথে পরীক্ষা হতে এটি রিক্ত বা শূন্য বলে প্রতীয়মান হয়, তুচ্ছ বলে প্রতীয়মান হয়, অসার বলে প্রতীয়মান হয়। হে ভিক্ষুগণ, তাহলে রূপে সার বলে কী থাকতে পারে?’

‘হে ভিক্ষুগণ, মনে কর, শরৎকালীন সময়ে বড় বড় ফোঁটায় বৃষ্টিপাত হওয়ার সময় জলে জলবুদবুদ উৎপন্ন হয় এবং বিনাশ হয়। তৎমুহূর্তেই কোনো চক্ষুষ্মান[91] পুরুষ সেটি দর্শন করে, চিন্তা করে, মনোযোগের সাথে পরীক্ষা করে। তার সেই দর্শন হতে, চিন্তা হতে, মনোযোগের সাথে পরীক্ষা হতে এটি রিক্ত বা শূন্য বলে প্রতীয়মান হয়, তুচ্ছ বলে প্রতীয়মান হয়, অসার বলে প্রতীয়মান হয়। হে ভিক্ষুগণ, তাহলে জলবুদবুদে সার নামক কী থাকতে পারে? হে ভিক্ষুগণ, ঠিক এভাবেই যা কিছু বেদনা আছে-অতীত-অনাগত-বর্তমান, আধ্যাত্মিক বা বাহ্যিক... দূরে কিংবা সমীপের তা ভিক্ষু দর্শন করে, চিন্তা করে, মনোযোগের সাথে পরীক্ষা করে। তা সেই দর্শন হতে, চিন্তা হতে, মনোযোগের সাথে পরীক্ষা হতে এটি রিক্ত বা শূন্য বলে প্রতীয়মান হয়, তুচ্ছ বলে প্রতীয়মান হয়, অসার বলে প্রতীয়মান হয়। হে ভিক্ষুগণ, তাহলে বেদনায় সার নামক কী থাকতে পারে?’[92]

‘হে ভিক্ষুগণ, মনে কর, গ্রীষ্মের শেষ মাসে স্থিত মধ্যাহ্নকালে মরীচিকা[93] স্ফন্দিত হয়। তৎমুহূর্তেই কোনো চক্ষুষ্মান পুরুষ সেটি দর্শন করে, চিন্তা করে, মনোযোগের সাথে পরীক্ষা করে। তার সেই দর্শন হতে, চিন্তা হতে, মনোযোগের সাথে পরীক্ষা হতে এটি রিক্ত বা শূন্য বলে প্রতীয়মান হয়, তুচ্ছ বলে প্রতীয়মান হয়... হে ভিক্ষুগণ, তাহলে মরীচিকায় সার নামক কী থাকতে পারে? হে ভিক্ষুগণ, ঠিক এভাবেই যা কিছু সংজ্ঞা আছে... ।’

‘হে ভিক্ষুগণ, মনে কর, একজন সারান্বেষণকারী, সারগবেষী, সারসন্ধানকারী ব্যক্তি বিচরণ করতে করতে ধারালো কুঠার নিয়ে বনে প্রবেশ করে। সে তথায় দর্শন করে বিশাল, সোজা, নতুন, ভিতরে অন্তসার শূন্য এক কলাগাছ। তৎমুহূর্তে সে তার মূল ছেদন করে, মূল ছেদন করে আগা ছেদন করে, আগা ছেদন করে বাকল ছিন্ন করে, সে তার বাকল ছিন্ন করে সারের আশেপাশের শক্ত কাঠও পেলো না, কোথায় তাতে সার। তৎমুহূর্তেই কোনো চক্ষুষ্মান পুরুষ সেটি দর্শন করে, চিন্তা করে, মনোযোগের সাথে পরীক্ষা করে। তার সেই দর্শন হতে, চিন্তা হতে, মনোযোগের সাথে পরীক্ষা হতে এটি রিক্ত বা শূন্য বলে প্রতীয়মান হয়, তুচ্ছ বলে প্রতীয়মান হয়, অসার বলে প্রতীয়মান হয়। হে ভিক্ষুগণ, তাহলে কলাগাছে সার নামক কী থাকতে পারে? হে ভিক্ষুগণ, ঠিক এভাবেই যা কিছু সংস্কার আছে-অতীত-অনাগত-বর্তমান, আধ্যাত্মিক বা বাহ্যিক... দূরে কিংবা সমীপের তা ভিক্ষু দর্শন করে, চিন্তা করে, মনোযোগের সাথে পরীক্ষা করে। তা সেই দর্শন হতে, চিন্তা হতে, মনোযোগের সাথে পরীক্ষা হতে এটি রিক্ত বা শূন্য বলে প্রতীয়মান হয়, তুচ্ছ বলে প্রতীয়মান হয়, অসার বলে প্রতীয়মান হয়। হে ভিক্ষুগণ, তাহলে সংস্কারে সার নামক কী থাকতে পারে?’

‘হে ভিক্ষুগণ, মনে কর, জাদুকর কিংবা জাদুকর অন্তেবাসী চৌমহনীতে যাদু প্রদর্শন করে। তৎমুহূর্তেই কোনো চক্ষুষ্মান পুরুষ সেটি দর্শন করে, চিন্তা করে, মনোযোগের সাথে পরীক্ষা করে। তার সেই দর্শন হতে, চিন্তা হতে, মনোযোগের সাথে পরীক্ষা হতে এটি রিক্ত বা শূন্য বলে প্রতীয়মান হয়, তুচ্ছ বলে প্রতীয়মান হয়, অসার বলে প্রতীয়মান হয়। হে ভিক্ষুগণ, তাহলে যাদুতে সার নামক কী থাকতে পারে? হে ভিক্ষুগণ, ঠিক এভাবেই যা কিছু বিজ্ঞান আছে-অতীত-অনাগত-বর্তমান, আধ্যাত্মিক বা বাহ্যিক... দূরে কিংবা সমীপের তা ভিক্ষু দর্শন করে, চিন্তা করে, মনোযোগের সাথে পরীক্ষা করে। তা সেই দর্শন হতে, চিন্তা হতে, মনোযোগের সাথে পরীক্ষা হতে এটি রিক্ত বা শূন্য বলে যদি প্রতীয়মান হয়, তুচ্ছ বলে প্রতীয়মান হয়, অসার বলে যদি প্রতীয়মান হয়। হে ভিক্ষুগণ, তাহলে বিজ্ঞানে সার নামক কী থাকতে পারে?’

“হে ভিক্ষুগণ, ঠিক এভাবে দর্শন করে শ্রুতবান আর্যশ্রাবক রূপের প্রতি নির্বেদপ্রাপ্ত হন, বেদনার প্রতি... সংজ্ঞার প্রতি... সংস্কারের প্রতি... বিজ্ঞানের প্রতি নির্বেদপ্রাপ্ত হন। নির্বেদ হতে বিরাগ হন, বিরাগ হতে বিমুক্ত হন। বিমুক্ত হলে বিমুক্ত হয়েছি বলে জ্ঞান হয়... এ জীবনে [আসবক্ষয়ের নিমিত্তে] অন্য কোনো করণীয় নেই’ এভাবে তিনি সম্যকরূপে জানতে পারেন।”

ভগবান এরূপ বললেন। সুগত এরূপ বলে অতঃপর ভগবান এরূপ বললেন :

‘ফেণপিণ্ড তুল্য রূপ, বেদনা বুদবুদ তুল্য,

মরীচিকা তুল্য সংজ্ঞা, সংস্কার কলাগাছ তুল্য,

জাদু (মায়া) তুল্য বিজ্ঞান, বলেছেন বুদ্ধ ভগবান।’

‘ঠিকঠাকভাবে করলে দর্শন, মনোযোগের সাথে হলে পরীক্ষিত

রিক্ত, তুচ্ছ বলে ধরা পড়ে, যিনি তাকে করেন দর্শন জ্ঞানত।’

‘এই কায়কে সর্বপ্রথম ভূরিপ্রজ্ঞায় হয়েছে দেশিত,

তিনটি ধর্মের দ্বারা প্রহান হয়, রূপকে দর্শন কর নিক্ষিপ্ত।’

‘আয়ু, উত্তাপ ও বিজ্ঞান, যখন আমার কায় হতে নির্গত হয়,

পরিত্যক্ত হলে তখন নিদ্রিতের মতো

অচেতন হয়ে পরের আহার্য হয়।’

‘এতাদৃশ এই অসার বস্তুর মায়াতে মূর্খজন আসক্ত হয়,

ঘাতক একে বলা হয়, সার এখানে নাই বিদ্যমান।’

‘এভাবে স্কন্ধগুলোকে পর্যবেক্ষণ করে ভিক্ষু আরব্ধবীর্যগণ,

যদি দিবা-রাত্রি থাকেন স্মৃতিমান আর সম্প্রজ্ঞান।’

‘ত্যাগ করেন সর্বসংযোজন, আত্মশরণ করেন প্রতিলাভ,

অচ্যুতপদ [নির্বাণ] প্রার্থনা করে

প্রজ্বলিত মস্তকতুল্য করেন বিচরণ।’ [তৃতীয় সূত্র]

৪. গোবর পিণ্ড সূত্র
৯৬. শ্রাবস্তীতে উৎপত্তি :

একপাশে উপবিষ্ট হয়ে সেই ভিক্ষু ভগবানকে বললেন, ‘ভন্তে, এমন কোনো রূপ আছে কি যেই রূপ নিত্য, ধ্রুব, শাশ্বত, অপরিবর্তনধর্মী, চিরকাল একইরূপে [নিত্যরূপে] বিদ্যমান থাকে? ভন্তে, এমন কোনো বেদনা আছে কি যেই বেদনা নিত্য, ধ্রুব, শাশ্বত, অপরিবর্তনধর্মী, চিরকাল একইরূপে বিদ্যমান থাকে? ভন্তে, এমন কোনো সংজ্ঞা আছে কি যেই সংজ্ঞা নিত্য, ধ্রুব, শাশ্বত, অপরিবর্তনধর্মী, চিরকাল একইরূপে বিদ্যমান থাকে? ভন্তে, এমন কোনো সংস্কার আছে কি যেই সংস্কার নিত্য, ধ্রুব, শাশ্বত, অপরিবর্তনধর্মী, চিরকাল একইরূপে বিদ্যমান থাকে? ভন্তে, এমন কোনো বিজ্ঞান আছে কি যেই বিজ্ঞান নিত্য, ধ্রুব, শাশ্বত, অপরিবর্তনধর্মী, চিরকাল একইরূপে বিদ্যমান থাকে?’

‘হে ভিক্ষু, এমন কোনো রূপ নেই যেই রূপ নিত্য, ধ্রুব, শাশ্বত, অপরিবর্তনধর্মী, চিরকাল একইরূপে বিদ্যমান থাকে। হে ভিক্ষু, এমন কোনো বেদনা নেই... হে ভিক্ষু, এমন কোনো সংজ্ঞা নেই... হে ভিক্ষু, এমন কোনো সংস্কার নেই... হে ভিক্ষু, এমন কোনো বিজ্ঞান নেই যেই বিজ্ঞান নিত্য, ধ্রুব, শাশ্বত, অপরিবর্তনধর্মী, চিরকাল একইরূপে বিদ্যমান থাকে?

অতঃপর ভগবান সামান্য গোবরের পিণ্ড হস্তে নিয়ে সেই ভিক্ষুকে বললেন, ‘হে ভিক্ষু, এতটুকুমাত্রও প্রাণীরূপে পুনরায় জন্মগ্রহণকারী সত্ত্ব নেই যা নিত্য, ধ্রুব, শাশ্বত, অপরিবর্তনধর্মী, চিরকাল একইরূপে বিদ্যমান থাকে। হে ভিক্ষু, যদি এতটুকুমাত্রও প্রাণীরূপে পুনরায় জন্মগ্রহণকারী সত্ত্ব নিত্য, ধ্রুব, শাশ্বত, অপরিবর্তনধর্মী থাকত তাহলে সম্যকরূপে দুঃখক্ষয়ের নিমিত্তে এই ব্রহ্মচর্যবাসের প্রবর্তনের প্রয়োজন ছিল না। হে ভিক্ষু, যেহেতু এতটুকুমাত্রও প্রাণীরূপে পুনরায় জন্মগ্রহণকারী সত্ত্ব নিত্য, ধ্রুব, শাশ্বত, অপরিবর্তধর্মী নেই, সেহেতু সম্যকরূপে দুঃখক্ষয়ের নিমিত্তে এই ব্রহ্মচর্যবাসের প্রবর্তনের প্রয়োজন হয়েছে।’

‘হে ভিক্ষু, অতীতে আমি রাজপদে অভিষিক্ত ক্ষত্রিয় রাজা ছিলাম।

হে ভিক্ষু, রাজপদে অভিষিক্ত ক্ষত্রিয়ের রাজা হিসেবে আমার রাজধানী কুশাবতী প্রমুখ চুরাশি হাজার নগর ছিল।

হে ভিক্ষু, রাজপদে অভিষিক্ত ক্ষত্রিয়ের রাজা হিসেবে আমার ধর্মপ্রাসাদ প্রমুখ চুরাশি হাজার প্রাসাদ ছিল।

হে ভিক্ষু, রাজপদে অভিষিক্ত ক্ষত্রিয়ের রাজা হিসেবে আমার মহাব্যূহ কূটাগার প্রমুখ চুরাশি হাজার কূটাগার [চূড়াযুক্ত গৃহ] ছিল।

হে ভিক্ষু, রাজপদে অভিষিক্ত ক্ষত্রিয়ের রাজা হিসেবে আমার চুরাশি হাজার পালঙ্ক ছিল, যা দন্তময়, সারময়, সুবর্ণময়, ‘গোণক’ নামীয় দীর্ঘ মেষলোমে প্রস্তুত পশমের কম্বল বিস্তৃত এবং ‘পটিক’ নামীয় ঊর্ণাময় শ্বেত আস্তরণে আবৃত, ‘পটলিক’ নামীয় ঘন সূচীকর্মযুক্ত ঊর্ণাময় আস্তরণে আবৃত, বিছানার চাদর বিস্তৃত, শ্রেষ্ঠ কদলীমৃগ-প্রত্যাস্তরণ-সম্পন্ন, উত্তম আচ্ছাদন সহ এবং উভয়পার্শ্বে লোহিত উপাধানবিশিষ্ট।

হে ভিক্ষু, রাজপদে অভিষিক্ত ক্ষত্রিয়ের রাজা হিসেবে আমার সুবর্ণালংকার, সুবর্ণধ্বজা, সুবর্ণজাল আচ্ছাদিত, উপোসথ নাগরাজ প্রমুখ চুরাশি হাজার নাগ [হস্তী] ছিল।

হে ভিক্ষু, রাজপদে অভিষিক্ত ক্ষত্রিয়ের রাজা হিসেবে আমার সুবর্ণালংকার, সুবর্ণধ্বজা, সুবর্ণজাল আচ্ছাদিত, বলাহক অশ্বরাজ প্রমুখ চুরাশি হাজার অশ্বরাজ ছিল।

হে ভিক্ষু, রাজপদে অভিষিক্ত ক্ষত্রিয়ের রাজা হিসেবে আমার সুবর্ণালংকার, সুবর্ণধ্বজা, সুবর্ণজাল আচ্ছাদিত, বৈজয়ন্ত রথ প্রমুখ চুরাশি হাজার রথ ছিল।

হে ভিক্ষু, রাজপদে অভিষিক্ত ক্ষত্রিয়ের রাজা হিসেবে আমার মণিরত্ন প্রমুখ চুরাশি হাজার মণি ছিল।

হে ভিক্ষু, রাজপদে অভিষিক্ত ক্ষত্রিয়ের রাজা হিসেবে আমার সুভদ্রাদেবী প্রমুখ চুরাশি হাজার স্ত্রী ছিল।

হে ভিক্ষু, রাজপদে অভিষিক্ত ক্ষত্রিয়ের রাজা হিসেবে আমার নির্ভরশীল পরিণায়করত্ন প্রমুখ চুরাশি হাজার ক্ষত্রিয় ছিল।

হে ভিক্ষু, রাজপদে অভিষিক্ত ক্ষত্রিয়ের রাজা হিসেবে আমার দুকুল-বন্ধন ও কংসভাণ্ডসহ চুরাশি হাজার গাভী ছিল।

হে ভিক্ষু, রাজপদে অভিষিক্ত ক্ষত্রিয়ের রাজা হিসেবে আমার চুরাশি হাজার কোটি সূক্ষ্ম-ক্ষেীম, সূক্ষ্ম-কৌশেয়, সূক্ষ্ম-কম্বল, সূক্ষ্ম-কার্পাস বস্ত্র ছিল।

হে ভিক্ষু, রাজপদে অভিষিক্ত ক্ষত্রিয়ের রাজা হিসেবে আমার সন্ধ্যায় ও ভোরে আহার্য পরিবেশনের জন্য চুরাশি হাজার স্থালিপাক [রন্ধন করার দ্রব্যপূর্ণ হাড়ি বা থালি] ছিল।’

‘হে ভিক্ষু, ওই সকল চুরাশি হাজার নগরের মধ্যে একটি ছিল যেখানে আমি তখন বাস করতাম, সেটি হলো রাজধানী কুশাবতী।

হে ভিক্ষু, ওই সকল চুরাশি হাজার প্রসাদের মধ্যে একটি ছিল যেখানে আমি তখন বাস করতাম, সেটি হলো ধর্মপ্রাসাদ।

হে ভিক্ষু, ওই সকল চুরাশি হাজার কূটাগারের মধ্যে একটি ছিল যেখানে আমি তখন বাস করতাম, সেটি হলো মহাব্যূহ কূটাগার।

হে ভিক্ষু, ওই সকল চুরাশি হাজার পালঙ্কের মধ্যে একটি ছিল যেটি আমি তখন পরিভোগ করতাম, সেই পালঙ্ক হলো দন্তময়, সারময়, সুবর্ণময়, রৌপ্যময়।

হে ভিক্ষু, ওই সকল চুরাশি হাজার নাগের [হস্তীর] মধ্যে একটি ছিল যেখানে আমি তখন আরোহণ করতাম, সেই নাগ হলো উপোসথ নামক নাগরাজা।

হে ভিক্ষু, ওই সকল চুরাশি হাজার অশ্বের মধ্যে একটি ছিল যেখানে আমি তখন আরোহণ করতাম, সেই অশ্ব হলো বলাহক নামক অশ্বরাজা।

হে ভিক্ষু, ওই সকল চুরাশি হাজার রথের মধ্যে একটি ছিল যেখানে আমি তখন আরোহণ করতাম, সেই রথ হলো বৈজয়ন্ত রথ।

হে ভিক্ষু, ওই সকল চুরাশি হাজার স্ত্রী মধ্যে একজন ছিল যে তখন আমার সেবা-শুশ্রূষায় রত থাকত, সেই স্ত্রী হলো ক্ষত্রিয়াণী অথবা বেলামিকানী [ক্ষত্রিয় ব্রাহ্মণীর বা ব্রাহ্মণ ক্ষত্রিয়াণীর গর্ভ হতে জাত]।

হে ভিক্ষু, ওই সকল চুরাশি হাজার কোটি বস্ত্রের মধ্যে একটি ছিল যেটি আমি তখন পরিধান করতাম, সেই বস্ত্রযুগল হলো সূক্ষ্ম-ক্ষেীম, সূক্ষ্ম-কৌশেয়, সূক্ষ্ম-কম্বল, সূক্ষ্ম-কার্পাস নির্মিত।

হে ভিক্ষু, ওই সকল চুরাশি হাজার স্থালিপাকের মধ্যে একটি স্থালিপাক ছিল যেখানে আমি তখন নালি পরিমাণ উৎকৃষ্ট অন্ন ভোজন করতাম এবং সূপব্যঞ্জন পান করতাম।

হে ভিক্ষু, ওই সকল সংস্কার এখন অতীত, নিরুদ্ধ ও বিপরিণত। হে ভিক্ষু, ঠিক তদ্রূপ সংস্কারমাত্রই অনিত্য। হে ভিক্ষু, সংস্কারমাত্রই অধ্রুব [জলবুদবুদতুল্যধ্রুববিরহিত]। হে ভিক্ষু, সংস্কারমাত্রই অবিশ্বাস্য [স্বপ্নতুল্য]। অতএব, হে ভিক্ষু, সমস্ত সংস্কারের প্রতি বিরাগ উৎপাদন করা উচিত, অনাসক্ত হওয়া উচিত, বিমুক্ত হওয়া উচিত। [চতুর্থ সূত্র]

৫. নখাগ্র সূত্র
৯৭. শ্রাবস্তীতে উৎপত্তি :

একপাশে উপবিষ্ট হয়ে সেই ভিক্ষু ভগবানকে বললেন, ‘ভন্তে, এমন কোনো রূপ আছে কি যেই রূপ নিত্য, ধ্রুব, শাশ্বত, অপরিবর্তনধর্মী, চিরকাল একইরূপে [নিত্যরূপে] বিদ্যমান থাকে? ভন্তে, এমন কোনো বেদনা আছে কি যেই বেদনা নিত্য, ধ্রুব, শাশ্বত, অপরিবর্তনধর্মী, চিরকাল একইরূপে বিদ্যমান থাকে? ভন্তে, এমন কোনো সংজ্ঞা... ভন্তে, এমন কোনো সংস্কার আছে কি যেই সংস্কার নিত্য, ধ্রুব, শাশ্বত, অপরিবর্তনধর্মী, চিরকাল একইরূপে বিদ্যমান থাকে? ভন্তে, এমন কোনো বিজ্ঞান আছে কি যেই বিজ্ঞান নিত্য, ধ্রুব, শাশ্বত, অপরিবর্তনধর্মী, চিরকাল একইরূপে বিদ্যমান থাকে?’

‘হে ভিক্ষু, এমন কোনো রূপ নেই যেই রূপ নিত্য, ধ্রুব, শাশ্বত, অপরিবর্তনধর্মী, চিরকাল একইরূপে বিদ্যমান থাকে। হে ভিক্ষু, এমন কোনো বেদনা নেই... হে ভিক্ষু, এমন কোনো সংজ্ঞা নেই... হে ভিক্ষু, এমন কোনো সংস্কার নেই... হে ভিক্ষু, এমন কোনো বিজ্ঞান নেই যেই বিজ্ঞান নিত্য, ধ্রুব, শাশ্বত, অপরিবর্তনধর্মী, চিরকাল একইরূপে বিদ্যমান থাকে।’

অতঃপর ভগবান নখাগ্রে কিছুসংখ্যক ধূলো নিয়ে সেই ভিক্ষুকে বললেন, ‘হে ভিক্ষু, এতটুকুমাত্রও রূপ নেই নিত্য, ধ্রুব, শাশ্বত, অপরিবর্তনধর্মী, চিরকাল একইরূপে বিদ্যমান থাকে। হে ভিক্ষু, যদি এতটুকুমাত্রও রূপ নিত্য, ধ্রুব, শাশ্বত, অপরিবর্তনধর্মী থাকত তাহলে সম্যকরূপে দুঃখক্ষয়ের নিমিত্তে এই ব্রহ্মচর্যবাসের প্রবর্তনের প্রয়োজন ছিল না। হে ভিক্ষু, যেহেতু এতটুকুমাত্রও রূপ নেই নিত্য, ধ্রুব, শাশ্বত, অপরিবর্তনধর্মী, সেহেতু সম্যকরূপে দুঃখক্ষয়ের নিমিত্তে এই ব্রহ্মচর্যবাসের প্রবর্তনের প্রয়োজন হয়েছে।’

‘হে ভিক্ষু, এতটুকুমাত্রও বেদনা নেই নিত্য, ধ্রুব, শাশ্বত, অপরিবর্তনধর্মী, চিরকাল একইরূপে বিদ্যমান থাকে। হে ভিক্ষু, যদি এতটুকুমাত্রও বেদনা নিত্য, ধ্রুব, শাশ্বত, অপরিবর্তনধর্মী থাকত তাহলে সম্যকরূপে দুঃখক্ষয়ের নিমিত্তে এই ব্রহ্মচর্যবাসের প্রবর্তনের প্রয়োজন ছিল না। হে ভিক্ষু, যেহেতু এতটুকুমাত্রও বেদনা নেই নিত্য, ধ্রুব, শাশ্বত, অপরিবর্তনধর্মী, সেহেতু সম্যকরূপে দুঃখক্ষয়ের নিমিত্তে এই ব্রহ্মচর্যবাসের প্রবর্তনের প্রয়োজন হয়েছে।’

‘হে ভিক্ষু, এতটুকুমাত্রও সংজ্ঞা নেই... হে ভিক্ষু, এতটুকুমাত্রও সংস্কার নেই নিত্য, ধ্রুব, শাশ্বত, অপরিবর্তনধর্মী, চিরকাল একইরূপে বিদ্যমান থাকে। হে ভিক্ষু, যদি এতটুকুমাত্রও সংস্কার নিত্য, ধ্রুব, শাশ্বত, অপরিবর্তনধর্মী থাকত তাহলে সম্যকরূপে দুঃখক্ষয়ের নিমিত্তে এই ব্রহ্মচর্যবাসের প্রবর্তনের প্রয়োজন ছিল না। হে ভিক্ষু, যেহেতু এতটুকুমাত্রও সংস্কার নেই নিত্য, ধ্রুব, শাশ্বত, অপরিবর্তনধর্মী, সেহেতু সম্যকরূপে দুঃখক্ষয়ের নিমিত্তে এই ব্রহ্মচর্যবাসের প্রবর্তনের প্রয়োজন হয়েছে।’

‘হে ভিক্ষু, এতটুকুমাত্রও বিজ্ঞান নেই নিত্য, ধ্রুব, শাশ্বত, অপরিবর্তনধর্মী, চিরকাল একইরূপে বিদ্যমান থাকে। হে ভিক্ষু, যদি এতটুকুমাত্রও বিজ্ঞান নিত্য, ধ্রুব, শাশ্বত, অপরিবর্তনধর্মী থাকত তাহলে সম্যকরূপে দুঃখক্ষয়ের নিমিত্তে এই ব্রহ্মচর্যবাসের প্রবর্তনের প্রয়োজন ছিল না। হে ভিক্ষু, যেহেতু এতটুকুমাত্রও বিজ্ঞান নেই নিত্য, ধ্রুব, শাশ্বত, অপরিবর্তনধর্মী, সেহেতু সম্যকরূপে দুঃখক্ষয়ের নিমিত্তে এই ব্রহ্মচর্যবাসের প্রবর্তনের প্রয়োজন হয়েছে।’

‘হে ভিক্ষু, তুমি এটি কী মনে কর, রূপ নিত্য নাকি অনিত্য?’ ‘অনিত্য ভন্তে’ ‘বেদনা... সংজ্ঞা... সংস্কার... বিজ্ঞান নিত্য নাকি অনিত্য?’ ‘অনিত্য ভন্তে’... এভাবে দর্শন করে... এ জীবনে [আসবক্ষয়ের জন্য] আর করণীয় নেই’ বলে সম্যকরূপে জানতে পারেন।” [পঞ্চম সূত্র]

৬. শুদ্ধিক সূত্র
৯৮. শ্রাবস্তীতে উৎপত্তি :

একপাশে উপবিষ্ট হয়ে সেই ভিক্ষু ভগবানকে বললেন, ‘ভন্তে, এমন কোনো রূপ আছে কি যেই রূপ নিত্য, ধ্রুব, শাশ্বত, অপরিবর্তনধর্মী, চিরকাল একইরূপে বিদ্যমান থাকে? ভন্তে, এমন কোনো বেদনা আছে কি... ভন্তে, এমন কোনো সংজ্ঞা আছে কি... ভন্তে, এমন কোনো সংস্কার আছে কি... ভন্তে, এমন কোনো বিজ্ঞান আছে কি যেই বিজ্ঞান নিত্য, ধ্রুব, শাশ্বত, অপরিবর্তনধর্মী, চিরকাল একইরূপে বিদ্যমান থাকে?’

‘হে ভিক্ষু, কিঞ্চিৎমাত্রও রূপ নেই যেই রূপ নিত্য, ধ্রুব, শাশ্বত, অপরিবর্তনধর্মী, চিরকাল একইরূপে বিদ্যমান থাকে... হে ভিক্ষু, কিঞ্চিৎমাত্রও বেদনা নেই... হে ভিক্ষু, কিঞ্চিৎমাত্রও সংজ্ঞা নেই... হে ভিক্ষু, কিঞ্চিৎমাত্রও সংস্কার নেই... হে ভিক্ষু, কিঞ্চিৎমাত্রও বিজ্ঞান নেই যেই বিজ্ঞান নিত্য, ধ্রুব, শাশ্বত, অপরিবর্তনধর্মী, চিরকাল একইরূপে বিদ্যমান থাকে।’ [ষষ্ঠ সূত্র]

৭. চর্মদড়িবদ্ধ সূত্র
৯৯. শ্রাবস্তীতে উৎপত্তি :

“হে ভিক্ষুগণ, এই সংসার [জন্ম-মৃত্যুর চক্র] অনাদি। অবিদ্যায় আচ্ছন্ন তৃষ্ণাপাশবদ্ধ [সংসার আবর্তে] ধাবমান সংসরণকারী সত্ত্বদের পূর্বকোটি (শুরুটা) দেখা যায় না।

হে ভিক্ষুগণ, এমন সময় আসে যে মহাসমুদ্র শুষ্ক-বিশুষ্ক হয়, উৎপত্তিরহিত হয়। হে ভিক্ষুগণ, তারপরেও অবিদ্যায় আচ্ছন্ন তৃষ্ণাপাশবদ্ধ [সংসার আবর্তে] ধাবমান সংসরণকারী সত্ত্বদের দুঃখের পরিসমাপ্তি হয় বলে আমি বলি না।

হে ভিক্ষুগণ, এমন সময় আসে যে সিনেরুপর্বতরাজ দগ্ধ হয়, বিনাশ হয়, উৎপত্তিরহিত হয়। হে ভিক্ষুগণ, তারপরেও অবিদ্যায় আচ্ছন্ন তৃষ্ণাপাশবদ্ধ [সংসার আবর্তে] ধাবমান সংসরণকারী সত্ত্বদের দুঃখের পরিসমাপ্তি হয় বলে আমি বলি না।

হে ভিক্ষুগণ, এমন সময় আসে যে মহাপৃথিবী দগ্ধ হয়, বিনাশ হয়, উৎপত্তিরহিত হয়। হে ভিক্ষুগণ, তারপরেও অবিদ্যায় আচ্ছন্ন তৃষ্ণাপাশবদ্ধ [সংসার আবর্তে] ধাবমান সংসরণকারী সত্ত্বদের দুঃখের পরিসমাপ্তি হয় বলে আমি বলি না।

হে ভিক্ষুগণ, মনে কর, একটি কুকুরকে চর্মদড়ির দ্বারা শক্তভাবে খুঁটিতে কিংবা স্তম্ভে বেঁধে রাখা হলে সেই কুকুর খুঁটিকে কিংবা স্তম্ভকে নিশ্রয় করে ইতস্তত বা এদিক-ওদিক দৌড়ায়, অনবরত ঘুরতে থাকে। হে ভিক্ষুগণ, ঠিক তদ্রূপ অশ্রুতবান পৃথগ্‌জন[94] [সাধারণ লোক] আর্যদের অদর্শনকারী, আর্যধর্মে অজ্ঞ, আর্যধর্মে অবিনীত, সৎপুরুষদের অদর্শনকারী, সৎপুরুষধর্মে অজ্ঞ, সৎপুরুষধর্মে অবিনীত, সে রূপকে আত্মা বলে দর্শন করে, রূপবানকে আত্মা হিসেবে, আত্মার মাঝে রূপকে, অথবা রূপের মাঝে আত্মাকে দর্শন করে। বেদনাকে আত্মা বলে দর্শন করে... সংজ্ঞাকে আত্মা বলে দর্শন করে... সংস্কারকে আত্মা বলে দর্শন করে... বিজ্ঞানকে আত্মা বলে দর্শন করে, বিজ্ঞানবানকে আত্মা হিসেবে, আত্মার মাঝে বিজ্ঞানকে, অথবা বিজ্ঞানের মাঝে আত্মাকে দর্শন করে।

সে রূপকে অনুসরণ করে ও পশ্চাদ্ধাবন করে। বেদনাকে... সংজ্ঞাকে... সংস্কারকে... বিজ্ঞানকে অনুসরণ করে ও পশ্চাদ্ধাবন করে। সে রূপকে অনুসরণ করলে ও পশ্চাদ্ধাবন করলে, বেদনাকে... সংজ্ঞাকে... সংস্কারকে... বিজ্ঞানকে অনুসরণ করলে ও পশ্চাদ্ধাবন করলে রূপ হতে পরিমুক্ত হয় না, বেদনা হতে পরিমুক্ত হয় না, সংজ্ঞা হতে পরিমুক্ত হয় না, সংস্কার হতে পরিমুক্ত হয় না, বিজ্ঞান হতে পরিমুক্ত হয় না। এভাবে সে জন্ম, জরা, ব্যাধি, মরণ, শোক, পরিদেবন, দুঃখ, দৌর্মনস্য, উপায়াস হতে পরিমুক্ত হয় না। তাকে আমি ‘দুঃখ হতে পরিমুক্ত নয়’ বলে প্রকাশ করি।”

হে ভিক্ষুগণ, শ্রুতবান আর্যশ্রাবক [স্রোতাপন্ন] আর্যদের দর্শনকারী, আর্যধর্মে বিজ্ঞ, আর্যধর্মে সুবিনীত, সৎপুরুষদের দর্শনকারী, সৎপুরুষধর্মে বিজ্ঞ, সৎপুরুষধর্মে সুবিনীত, তিনি রূপকে আত্মা বলে দর্শন করেন না, রূপবানকে আত্মা হিসেবে, আত্মার মাঝে রূপকে, অথবা রূপের মাঝে আত্মাকে দর্শন করেন না। বেদনাকে আত্মা বলে দর্শন করেন না... সংজ্ঞাকে আত্মা বলে দর্শন করেন না... সংস্কারকে আত্মা বলে দর্শন করেন না... বিজ্ঞানকে আত্মা বলে দর্শন করেন না, বিজ্ঞানবানকে আত্মা হিসেবে, আত্মার মাঝে বিজ্ঞানকে, অথবা বিজ্ঞানের মাঝে আত্মাকে দর্শন করেন না।

তিনি রূপকে অনুসরণ করেন না ও পশ্চাদ্ধাবন করেন না। বেদনাকে... সংজ্ঞাকে... সংস্কারকে... বিজ্ঞানকে অনুসরণ করেন না ও পশ্চাদ্ধাবন করেন না। তিনি রূপকে অনুসরণ না করলে ও পশ্চাদ্ধাবন না করলে, বেদনাকে... সংজ্ঞাকে... সংস্কারকে... বিজ্ঞানকে অনুসরণ না করলে ও পশ্চাদ্ধাবন না করলে রূপ হতে পরিমুক্ত হন, বেদনা হতে পরিমুক্ত হন, সংজ্ঞা হতে পরিমুক্ত হন, সংস্কার হতে পরিমুক্ত হন, বিজ্ঞান হতে পরিমুক্ত হন। এভাবে তিনি জন্ম, জরা, ব্যাধি, মরণ, শোক, পরিদেবন, দুঃখ, দৌর্মনস্য, উপায়াস হতে পরিমুক্ত হন। তাকে আমি ‘দুঃখ হতে পরিমুক্ত’ বলে প্রকাশ করি।” [সপ্তম সূত্র]

৮. দ্বিতীয় চর্মদড়িবদ্ধ সূত্র
১০০. শ্রাবস্তীতে উৎপত্তি :

“হে ভিক্ষুগণ, এই সংসার [জন্ম-মৃত্যুর চক্র] অনাদি। অবিদ্যায় আচ্ছন্ন তৃষ্ণাপাশবদ্ধ [সংসার আবর্তে] ধাবমান সংসরণকারী সত্ত্বদের পূর্বকোটি (শুরুটা) দেখা যায় না।

হে ভিক্ষুগণ, মনে কর, একটি কুকুরকে চর্মদড়ির দ্বারা শক্তভাবে খুঁটিতে কিংবা স্তম্ভে বেঁধে রাখা হলো। সে যদি গমন করে তখন খুঁটি কিংবা স্তম্ভের নিকট আসে, সে যদি দাঁড়ায় তখন খুঁটি কিংবা স্তম্ভের নিকট দাঁড়ায়, সে যদি বসে তখন খুঁটি কিংবা স্তম্ভের নিকট বসে, সে যদি ঘুমায় তখন খুঁটি কিংবা স্তম্ভের নিকট ঘুমায়। হে ভিক্ষুগণ, ঠিক এভাবেই অশ্রুতবান পৃথগ্‌জন রূপকে ‘এটি আমার, এতে আমি, এটি আমার আত্মা’ বলে দর্শন করে। বেদনাকে... সংজ্ঞাকে... সংস্কারকে... বিজ্ঞানকে ‘এটি আমার, এতে আমি, এটি আমার আত্মা’ বলে দর্শন করে। সে যদি গমন করে এই পঞ্চ উপাদানস্কন্ধের নিকট আসে, সে যদি দাঁড়ায় এই পঞ্চ-উপদানস্কন্ধের নিকট দাঁড়ায়, সে যদি বসে এই পঞ্চ উপাদানস্কন্ধের নিকট বসে, সে যদি ঘুমায় এই পঞ্চ উপাদানস্কন্ধের নিকট ঘুমায়।

হে ভিক্ষুগণ, সেই কারণে সর্বদা নিজ চিত্তকে প্রত্যবেক্ষণ করা উচিত : ‘দীর্ঘসময় ধরে এই চিত্ত রাগ, দ্বেষ ও মোহের দ্বারা কলুষিত হয়েছে।’ হে ভিক্ষুগণ, চিত্ত কলুষিত হলে সত্ত্বগণ কলুষিত হয়। চিত্ত বিশুদ্ধ হলে সত্ত্বগণ বিশুদ্ধ হয়।”

‘হে ভিক্ষুগণ, চিত্রপটকে দেখেছ কি?’ ‘নিশ্চয়ই ভন্তে।’ “হে ভিক্ষুগণ, সেই চিত্রপটটিও চিত্তের দ্বারা চিত্রিত হয়। অতত্রব হে ভিক্ষুগণ, চিত্রপট হতে চিত্ত আরও বেশি বিচিত্র। হে ভিক্ষুগণ, সেই কারণে সর্বদা নিজ চিত্তকে প্রত্যবেক্ষণ করা উচিত ‘দীর্ঘসময় ধরে এই চিত্ত রাগ, দ্বেষ ও মোহের দ্বারা কলুষিত হয়েছে।’ হে ভিক্ষুগণ, চিত্ত কলুষিত হলে সত্ত্বগণ কলুষিত হয়। চিত্ত বিশুদ্ধ হলে সত্ত্বগণ বিশুদ্ধ হয়।”

“হে ভিক্ষুগণ, আমি অন্য একটি নিকায়ও (গুচ্ছও) দর্শন করি না যা চিত্তের মতো অত বৈচিত্রপূর্ণ। হে ভিক্ষুগণ, ঠিক এইরূপ ইতরপ্রাণী; হে ভিক্ষুগণ, তারাও ইতরপ্রাণী চিত্তের দ্বারা চিত্রিত। অতত্রব হে ভিক্ষুগণ, ইতরপ্রাণীর চিত্তও ভীষণ বৈচিত্রপূর্ণ। হে ভিক্ষুগণ, সেই কারণে সর্বদা নিজ চিত্তকে প্রত্যবেক্ষণ করা উচিত : ‘দীর্ঘসময় ধরে এই চিত্ত রাগ, দ্বেষ ও মোহের দ্বারা কলুষিত হয়েছে।’ হে ভিক্ষুগণ, চিত্ত কলুষিত হলে সত্ত্বগণ কলুষিত হয়। চিত্ত বিশুদ্ধ হলে সত্ত্বগণ বিশুদ্ধ হয়।”

“হে ভিক্ষুগণ, মনে কর, রংকারক কিংবা চিত্রাকর রঞ্জিতকরণের জন্য লাল, হলদে, নীল, মঞ্জিষ্ঠা রং দিয়ে সুমার্জিত ফলকে, ভিত্তিতে কিংবা কাপড়ের পাটে সর্ব অঙ্গ-প্রত্যঙ্গ সমন্বিত স্ত্রী কিংবা পুরুষের ছবি আঁকে। হে ভিক্ষুগণ, ঠিক তদ্রূপভাবে অশ্রুতবান পৃথগ্‌জন রূপকে তৈরি করে ও পুনরায় তৈরি করে, বেদনাকে... সংজ্ঞাকে... সংস্কারকে... বিজ্ঞানকে তৈরি করে ও পুনরায় তৈরি করে।”

‘হে ভিক্ষুগণ, তোমরা এটি কী মনে কর, রূপ নিত্য নাকি অনিত্য?’ ‘অনিত্য ভন্তে’ ‘বেদনা... সংজ্ঞা... সংস্কার... বিজ্ঞান নিত্য নাকি অনিত্য?’ ‘অনিত্য ভন্তে’... এভাবে দর্শন করে... এ জীবনে [আসবক্ষয়ের জন্য] আর করণীয় নেই’ বলে প্রকৃষ্টরূপে জানতে পারেন।” [অষ্টম সূত্র]

৯. বাটালির হাতল সূত্র
১০১. শ্রাবস্তীতে উৎপত্তি :

“হে ভিক্ষুগণ, জানা ও দর্শন হতে আসবগুলো ক্ষয় হয় বলে আমি বলি; অজানা ও অদর্শন হতে নয়। হে ভিক্ষুগণ, কী জ্ঞাত হলে ও কী দর্শন করলে আসবগুলো ক্ষয় হয়? ‘এটি রূপ, এটি রূপের উৎপত্তি, এটি রূপের বিলয়। এটি বেদনা... এটি সংজ্ঞা... এটি সংস্কার... এটি বিজ্ঞান, এটি বিজ্ঞানের উৎপত্তি, এটি বিজ্ঞানের বিলয়’―হে ভিক্ষুগণ, ঠিক এভাবে জ্ঞাত হলেও এভাবে দর্শন করলে আসবগুলো ক্ষয় হয়।”

“হে ভিক্ষুগণ, ভাবনায় আত্মনিয়োগ না করে বিহারকারী ভিক্ষুর কিঞ্চিৎ এরূপ ইচ্ছা উৎপন্ন হতে পারে : ‘অহো! আমার চিত্ত সম্পূর্ণরূপে আসব হতে বিমুক্ত হোক।’ তারপরেও আসব হতে চিত্ত সম্পূর্ণরূপে বিমুক্ত হয় না। তার কী হেতু? ‘অভাবিত’ বিধায় এরূপ বলা হয়। কী অভাবিত? চারি সতিপট্‌ঠান অভাবিত, চারি সম্যক প্রধান অভাবিত, চারি ঋদ্ধিপাদ অভাবিত, পঞ্চইন্দ্রিয় অভাবিত, পঞ্চবল অভাবিত, সপ্ত বোধ্যঙ্গ অভাবিত, আর্য অষ্টাঙ্গিক মার্গ অভাবিত।”

“হে ভিক্ষুগণ, মনে কর, একটি মুরগী আটটি, দশটি কিংবা বারটি ডিম দেয়। তাতে যদি মুরগীটি সম্যকরূপে না বসে, সম্যকরূপে তাপ না দেয়, সম্যকরূপে মনোযোগ না দেয়। সেই মুরগীর কিঞ্চিৎ এরূপ ইচ্ছা উৎপন্ন হতে পারে : ‘অহো! আমার ছানাগুলো পা, নখাগ্র ও ঠোঁট দ্বারা ডিমের খোসা ভেঙে নিরাপদে বেরিয়ে আসুক।’ তারপরেও সেই ছানাগুলো পা, নখাগ্র ও ঠোঁট দ্বারা ডিমের খোসা ভেঙে নিরাপদে বেরিয়ে আসতে অক্ষম হয়। তার কারণ কী? হে ভিক্ষুগণ, মুরগী আটটি, দশটি কিংবা বারটি ডিম দেয়। তাতে মুরগী সম্যকরূপে বসে না, সম্যকরূপে তাপ দেয় না, সম্যকরূপে মনোযোগ দেয় না।

হে ভিক্ষুগণ, ঠিক তদ্রূপ ভাবনায় আত্মনিয়োগ না করে অবস্থানকারী ভিক্ষুর কিঞ্চিৎ এরূপ ইচ্ছা উৎপন্ন হতে পারে : ‘অহো! আমার চিত্ত সম্পূর্ণরূপে আসব হতে বিমুক্ত হোক।’ তারপরেও আসব হতে চিত্ত সম্পূর্ণরূপে বিমুক্ত হয় না। তার কারণ কী? ‘অভাবিত’ বিধায় এরূপ বলা হয়। কী অভাবিত? চারি সতিপট্‌ঠান অভাবিত... আর্য অষ্টাঙ্গিক মার্গ অভাবিত।”

“হে ভিক্ষুগণ, ভাবনায় আত্মনিয়োগ করে অবস্থানকারী ভিক্ষুর কিঞ্চিৎ এরূপ ইচ্ছা উৎপন্ন হতে পারে : ‘অহো! আমার চিত্ত সম্পূর্ণরূপে আসব হতে বিমুক্ত হোক।’ অবশ্যই আসব হতে তার চিত্ত সম্পূর্ণরূপে বিমুক্ত হয়। তার কারণ কী? ‘ভাবিত’ বিধায় এরূপ বলা হয়। কী ভাবিত? চারি সতিপট্‌ঠান ভাবিত, চারি সম্যক প্রধান ভাবিত, চারি ঋদ্ধিপাদ ভাবিত, পঞ্চ ইন্দ্রিয় ভাবিত, পঞ্চবল ভাবিত, সপ্তবোধ্যঙ্গ ভাবিত, আর্য অষ্টাঙ্গিক মার্গ ভাবিত।”

“হে ভিক্ষুগণ, মনে কর, একটি মুরগী আটটি, দশটি কিংবা বারটি ডিম দেয়। তাতে যদি মুরগী সম্যকরূপে বসে, সম্যকরূপে তাপ দেয়, সম্যকরূপে মনোযোগ দেয়। সেই মুরগীর কিঞ্চিৎ এরূপ ইচ্ছা উৎপন্ন হতে পারে : ‘অহো! আমার ছানাগুলো পা, নখাগ্র ও ঠোঁট দ্বারা ডিমের খোসা ভেঙে নিরাপদে বেরিয়ে আসুক।’ অবশ্যই সেই ছানাগুলো পা, নখাগ্র ও ঠোঁট দ্বারা ডিমের খোসা ভেঙে নিরাপদে বেরিয়ে আসতে সক্ষম হয়। তার কারণ কী? হে ভিক্ষুগণ, মুরগী আটটি, দশটি কিংবা বারটি ডিম দেয়। তাতে মুরগী সম্যকরূপে বসে, সম্যকরূপে তাপ দেয়, সম্যকরূপে মনোযোগ দেয়।

হে ভিক্ষুগণ, ঠিক তদ্রূপ ভাবনা মনোনিবেশে আত্মনিয়োগ করে অবস্থানকারী ভিক্ষুর কিঞ্চিৎ এরূপ ইচ্ছা উৎপন্ন হতে পারে : ‘অহো! আমার চিত্ত সম্পূর্ণরূপে আসব হতে বিমুক্ত হোক।’ অবশ্যই আসব হতে তার চিত্ত সম্পূর্ণরূপে বিমুক্ত হতে পারে। তার কারণ কী? ‘ভাবিত’ বিধায় এরূপ বলা হয়। কী ভাবিত? চারি সতিপট্‌ঠান ভাবিত... আর্য অষ্টাঙ্গিক মার্গ ভাবিত।”

“হে ভিক্ষুগণ, মনে কর, একজন রাজমিস্ত্রী কিংবা রাজমিস্ত্রীর সহকর্মী কুড়ালির হাতল দেখার সময় তার আঙুলপদগুলোতে দেখে বৃদ্ধাঙুলির চিহ্ন। বাস্তবিক তার এরূপ জ্ঞান জন্মে না যে, ‘অহো! আজ আমার এই কুড়ালির হাতলের এতটুকু ক্ষয় হয়েছে, গতকাল এতটুকু, পূর্বে এতটুকু ক্ষয় হয়েছিল।’ প্রকৃতপক্ষে সে জানে যে কুড়ালির হাতলটি ক্ষয় হয়, যখন এটি ক্ষয় হয়েছে। হে ভিক্ষুগণ, ঠিক তদ্রূপ ভাবনা মনোনিবেশে আত্মনিয়োগ করে অবস্থানকারী ভিক্ষুর কিঞ্চিৎ এরূপ জ্ঞান জন্মে না যে, ‘অহো! আজ আমার আসবগুলোর এতটুকু ক্ষয় হয়েছে, গতকাল এতটুকু, পূর্বে এতটুকু ক্ষয় হয়েছিল।’ প্রকৃতপক্ষে সে জানে যে আসবগুলোর ক্ষয় হয়, যখন এটি ক্ষয় হয়েছে।”

“হে ভিক্ষুগণ, মনে কর, একটি সামুদ্রিক নৌকাকে বেত্রবন্ধনের দ্বারা বাঁধা হয়। সেটি বর্ষার মাসগুলোতে জলে নামিয়ে রাখা হয়, হেমন্তকালে স্থলেতুলে রাখা হয় বিধায় বেত্রবন্ধনগুলো বাতাস ও উষ্ণতায় ক্লিষ্ট হয়। তা বর্ষাঋতুতে বৃষ্টির বর্ষণের কারণে সহজে বিনষ্ট হয়ে গিয়ে পঁচে যায়। হে ভিক্ষুগণ, ঠিক তদ্রূপ ভাবনায় আত্মনিয়োগ করে অবস্থানকারী ভিক্ষুর সহজেই সংযোজনগুলো [পুনঃপুন জন্মগ্রহণের বন্ধন] বিনষ্ট হয়ে গিয়ে নির্মূল হয়।” [নবম সূত্র]

১০. অনিত্য-সংজ্ঞা সূত্র
১০২. শ্রাবস্তীতে উৎপত্তি :

“হে ভিক্ষুগণ, [বিদর্শক] অনিত্য-সংজ্ঞা ভাবিত ও বাহুলীকৃত করলে সমস্ত কামরাগ নির্মূল হয়। সমস্ত রূপরাগ নির্মূল হয়, সমস্ত ভবরাগ নির্মূল হয়, সমস্ত অবিদ্যা নির্মূল হয়, সমস্ত আমিত্বের অহংকার[95] নির্মূল হয়।”

“হে ভিক্ষুগণ, যেমনি শারদকালীন সময়ে কৃষক মহালাঙ্গলের দ্বারা কর্ষণ করার সময় বিস্তার করে স্থিত সমস্ত শেকড়গুলো খণ্ড খণ্ড করে ভেঙে ফেলে কর্ষণ করে। হে ভিক্ষুগণ, ঠিক তদ্রূপ [বিদর্শক] অনিত্য-সংজ্ঞা ভাবিত ও বাহুলীকৃত করলে সমস্ত কামরাগ নির্মূল হয়। সমস্ত রূপরাগ নির্মূল হয়, সমস্ত ভবরাগ নির্মূল হয়, সমস্ত অবিদ্যা নির্মূল হয়, সমস্ত আমিত্বের অহংকার নির্মূল হয়।”[96]

“হে ভিক্ষুগণ, যেমনি তৃণকর্তনকারী ব্যক্তি একগুচ্ছ কর্তিত তৃণ নিয়ে আগায় ধরে ঝাঁকায়, নাড়া দেয়, যেখানে ইচ্ছা ছুঁড়ে মারে। হে ভিক্ষুগণ, ঠিক তদ্রূপ [বিদর্শক] অনিত্য-সংজ্ঞা ভাবিত ও বাহুলীকৃত করলে সমস্ত কামরাগ নির্মূল হয়... সমস্ত আমিত্বের অহংকার নির্মূল হয়।”

“হে ভিক্ষুগণ, যেমন আমগুচ্ছ হতে বোঁটা ছিন্ন করার জন্য [রাখা হলে] যা সেখানে বোঁটাবদ্ধ আম সমস্তই তার তদনুবর্তী হয়। হে ভিক্ষুগণ, ঠিক তদ্রূপ [বিদর্শক] অনিত্য-সংজ্ঞা ভাবিত ও বাহুলীকৃত করলে সমস্ত কামরাগ নির্মূল হয়... সমস্ত আমিত্বের অহংকার নির্মূল হয়।”[97]

“হে ভিক্ষুগণ, যেমন চূড়াযুক্ত গৃহের যেকোনো বিম সমস্তই তা চূড়ায় স্থাপিত, চূড়ায় আদিষ্ট, চূড়ায় সংযুক্ত; চূড়াকে তাদের অগ্র বলা হয়। হে ভিক্ষুগণ, ঠিক তদ্রূপ [বিদর্শক] অনিত্য-সংজ্ঞা ভাবিত ও বাহুলীকৃত করলে সমস্ত কামরাগ নির্মূল হয়... সমস্ত আমিত্বের অহংকার নির্মূল হয়।”

“হে ভিক্ষুগণ, যেমন যে-সমস্ত মূলগন্ধ আছে চন্দনকাষ্ঠের গন্ধকে তাদের অগ্র বলা হয়। হে ভিক্ষুগণ, ঠিক তদ্রূপ [বিদর্শক] অনিত্য-সংজ্ঞা ভাবিত ও বাহুলীকৃত করলে সমস্ত কামরাগ নির্মূল হয়... সমস্ত আমিত্বের অহংকার নির্মূল হয়।”

“হে ভিক্ষুগণ, যেমন যে-সমস্ত সারগন্ধ আছে তন্মধ্যে লালবর্ণের চন্দনকাষ্ঠের গন্ধকে সর্বশ্রেষ্ঠ বলা হয়। হে ভিক্ষুগণ, ঠিক তদ্রূপ [বিদর্শক] অনিত্য-সংজ্ঞা ভাবিত ও বাহুলীকৃত করলে সমস্ত কামরাগ নির্মূল হয়... সমস্ত আমিত্বের অহংকার নির্মূল হয়।”

“হে ভিক্ষুগণ, যেমন যে-সমস্ত পুষ্পগন্ধ আছে তন্মধ্যে মল্লিকা বা মালতী পুষ্পের গন্ধকে [বস্‌সিকং] অগ্র বলা হয়। হে ভিক্ষুগণ, ঠিক তদ্রূপ [বিদর্শক] অনিত্য-সংজ্ঞা ভাবিত ও বাহুলীকৃত করলে সমস্ত কামরাগ নির্মূল হয়... সমস্ত আমিত্বের অহংকার নির্মূল হয়।”

“হে ভিক্ষুগণ, যেমন যে-সমস্ত অপ্রধান রাজা আছে সমস্ত রাজা চক্রবর্তীর নির্ভরশীল হয়, তাদের মধ্যে চত্রবর্তীই অগ্র বলে কথিত হয়। হে ভিক্ষুগণ, ঠিক তদ্রূপ [বিদর্শক] অনিত্য-সংজ্ঞা ভাবিত ও বাহুলীকৃত করলে সমস্ত কামরাগ নির্মূল হয়... সমস্ত আমিত্বের অহংকার নির্মূল হয়।”

“হে ভিক্ষুগণ, যেমন যে-সমস্ত তারকারাজির জ্যোতির প্রভা রয়েছে, সমস্তই তা চন্দ্রপ্রভার ষোলো ভাগের একভাগও হয় না, চন্দ্রপ্রভা তন্মধ্যে সর্বোত্তম বলে কথিত হয়। হে ভিক্ষুগণ, ঠিক তদ্রূপ [বিদর্শক] অনিত্য-সংজ্ঞা ভাবিত ও বাহুলীকৃত করলে সমস্ত কামরাগ নির্মূল হয়... সমস্ত আমিত্বের অহংকার নির্মূল হয়।”

“হে ভিক্ষুগণ, যেমন যেকোনো শরৎকালীন সময়ে মেঘমুক্ত পরিষ্কার আকাশে সূর্য উদিত হওয়ার সময় সমস্ত আকাশমাঝে অন্ধকার বিদূরীত করে দীপ্তিমান হয়, আলোকিত করে এবং উদ্ভাসিত করে। হে ভিক্ষুগণ, ঠিক তদ্রূপ [বিদর্শক] অনিত্য-সংজ্ঞা ভাবিত ও বাহুলীকৃত করলে সমস্ত কামরাগ নির্মূল হয়... সমস্ত আমিত্বের অহংকার নির্মূল হয়।”

“হে ভিক্ষুগণ, কিভাবে [বিদর্শক] অনিত্য-সংজ্ঞা ভাবিত ও বাহুলীকৃত করলে সমস্ত কামরাগ নির্মূল হয়... সমস্ত আমিত্বের অহংকার নির্মূল হয়? ‘এটি রূপ, এটি রূপের উৎপত্তি, এটি রূপের বিনাশ, এটি বেদনা... এটি সংজ্ঞা... এটি সংস্কার... এটি বিজ্ঞান, এটি বিজ্ঞানের উৎপত্তি, এটি বিজ্ঞানের বিনাশ’―হে ভিক্ষুগণ, ঠিক এভাবে [বিদর্শক] অনিত্য-সংজ্ঞা ভাবিত ও বাহুলীকৃত করলে সমস্ত কামরাগ নির্মূল হয়। সমস্ত রূপরাগ নির্মূল হয়, সমস্ত ভবরাগ নির্মূল হয়, সমস্ত অবিদ্যা নির্মূল হয়, সমস্ত আমিত্বের অহংকার নির্মূল হয়।” [দশম সূত্র]

পুষ্পবর্গ দশম সমাপ্ত।

স্মারক-গাথা :

নদী, পুষ্প, ফেণ, গোবর আর নখাগ্র;

শুদ্ধিক আর দ্বিবিধ চর্মদড়ি,

কুড়ালির হাতল, অনিত্যতায় হয় ইতি।

মধ্যম পঞ্চাশ সমাপ্ত।

সেই মধ্যম পঞ্চাশের বর্গসূচি―

উপয়, অর্হৎ, খাদনীয়, স্থবির নামপ্রদত্ত;

পুষ্প বর্গের দ্বারা হয় পঞ্চাশ, তার দ্বারা দ্বিতীয় হলো উক্ত।


 

১১. অন্ত বর্গ
১. অন্ত সূত্র
১০৩. শ্রাবস্তীতে উৎপত্তি :

“হে ভিক্ষুগণ, এই হলো চারি অন্ত। কোন চারি? সৎকায় অন্ত, সৎকায়-সমুদয় অন্ত, সৎকায়-নিরোধ অন্ত, সৎকায়-নিরোধগামী প্রতিপদা অন্ত। হে ভিক্ষুগণ, সৎকায় অন্ত কিরূপ? পঞ্চ উপাদানস্কন্ধকে এরূপ বলা হয়। কিরূপ এই পঞ্চ? যেমন-রূপ-উপাদানস্কন্ধ, বেদনা-উপাদানস্কন্ধ, সংজ্ঞা-উপাদানস্কন্ধ, সংস্কার-উপাদানস্কন্ধ, বিজ্ঞান-উপাদানস্কন্ধ। হে ভিক্ষুগণ, একেই বলা হয় সৎকায় অন্ত।”

“হে ভিক্ষুগণ, সৎকায়-সমুদয় অন্ত কিরূপ? যা তৃষ্ণা পুনর্জন্মদায়ী নন্দীরাগসহগত সেই সেই বিষয়ের অভিনন্দনকারিণী; যেমন : কামতৃষ্ণা, ভবতৃষ্ণা ও বিভবতৃষ্ণা। হে ভিক্ষুগণ, একেই বলা হয় সৎকায়-সমুদয় অন্ত।”

“হে ভিক্ষুগণ, সৎকায়-নিরোধ অন্ত কিরূপ? যা সেই সেই তৃষ্ণার অশেষ বিরাগ, নিরোধ, ত্যাগ, বিসর্জন, মুক্তি। হে ভিক্ষুগণ, একেই বলা হয় সৎকায়-নিরোধ অন্ত।”

“হে ভিক্ষুগণ, সৎকায়-নিরোধগামী প্রতিপদা অন্ত কিরূপ? এই হলো আর্য অষ্টাঙ্গিক মার্গ। যেমন : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক আজীব, সম্যক প্রচেষ্টা, সম্যক স্মৃতি, সম্যক সমাধি। হে ভিক্ষুগণ, একেই বলা হয় সৎকায়-নিরোধগামী প্রতিপদা অন্ত। হে ভিক্ষুগণ, এই হলো চারি অন্ত।” [প্রথম সূত্র]

২. দুঃখ সূত্র
১০৪. শ্রাবস্তীতে উৎপত্তি :

“হে ভিক্ষুগণ, আমি তোমাদের দুঃখ, দুঃখ-সমুদয়, দুঃখ-নিরোধ, দুঃখ-নিরোধগামী প্রতিপদা সম্পর্কে দেশনা করব। তা শ্রবণ কর। হে ভিক্ষুগণ, দুঃখ কী? পঞ্চ উপাদানস্কন্ধকে এরূপ বলা হয়। কিরূপ এই পঞ্চ? যেমন : রূপ-উপাদানস্কন্ধ, বেদনা-উপাদানস্কন্ধ, সংজ্ঞা-উপাদানস্কন্ধ, সংস্কার-উপাদানস্কন্ধ, বিজ্ঞান-উপাদানস্কন্ধ। হে ভিক্ষুগণ, একেই বলা হয় দুঃখ।”

“হে ভিক্ষুগণ, দুঃখ-সমুদয় কী? যা তৃষ্ণা পুনর্জন্মদায়ী নন্দীরাগসহগত সেই সেই বিষয়ের অভিনন্দনকারিণী; যেমন : কামতৃষ্ণা, ভবতৃষ্ণা ও বিভবতৃষ্ণা। হে ভিক্ষুগণ, একেই বলা হয় দুঃখ-সমুদয়।”

“হে ভিক্ষুগণ, দুঃখ-নিরোধ কী? যা সেই সেই তৃষ্ণার অশেষ, বিরাগ, নিরোধ, ত্যাগ, বিসর্জন, মুক্তি। হে ভিক্ষুগণ, একেই বলা হয় দুঃখ-নিরোধ।”

“হে ভিক্ষুগণ, দুঃখ-নিরোধগামী প্রতিপদা কী? এই হলো আর্য অষ্টাঙ্গিক মার্গ। যেমন : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক আজীব, সম্যক প্রচেষ্টা, সম্যক স্মৃতি, সম্যক সমাধি। হে ভিক্ষুগণ, একেই বলা হয় দুঃখ-নিরোধগামী প্রতিপদা।” [দ্বিতীয় সূত্র]

৩. সৎকায় সূত্র
১০৫. শ্রাবস্তীতে উৎপত্তি :

“হে ভিক্ষুগণ, আমি তোমাদের সৎকায়, সৎকায়-সমুদয়, সৎকায়-নিরোধ, সৎকায়-নিরোধগামী প্রতিপদা সম্পর্কে দেশনা করব। তা শ্রবণ কর। হে ভিক্ষুগণ, সৎকায় কী? পঞ্চ উপাদানস্কন্ধকে এরূপ বলা হয়। কিরূপ এই পঞ্চ? যেমন : রূপ-উপাদানস্কন্ধ, বেদনা-উপাদানস্কন্ধ, সংজ্ঞা-উপাদানস্কন্ধ, সংস্কার-উপাদানস্কন্ধ, বিজ্ঞান-উপাদানস্কন্ধ। হে ভিক্ষুগণ, একেই বলা হয় সৎকায়।”

“হে ভিক্ষুগণ, সৎকায়-সমুদয় কী? যা তৃষ্ণা পুনর্জন্মদায়ী নন্দীরাগসহগত সেই সেই বিষয়ের অভিনন্দনকারিণী; যেমন : কামতৃষ্ণা, ভবতৃষ্ণা ও বিভবতৃষ্ণা। হে ভিক্ষুগণ, একেই বলা হয় সৎকায়-সমুদয়।”

“হে ভিক্ষুগণ, সৎকায়-নিরোধ কী? যা সেই সেই তৃষ্ণার অশেষ বিরাগ, নিরোধ, ত্যাগ, বিসর্জন, মুক্তি। হে ভিক্ষুগণ, একেই বলা হয় সৎকায়-নিরোধ।”

“হে ভিক্ষুগণ, সৎকায়-নিরোধগামী প্রতিপদা কী? এই হলো আর্য অষ্টাঙ্গিক মার্গ। যেমন : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক আজীব, সম্যক প্রচেষ্টা, সম্যক স্মৃতি, সম্যক সমাধি। হে ভিক্ষুগণ, একেই বলা হয় সৎকায়-নিরোধগামী প্রতিপদা।” [তৃতীয় সূত্র]

৪. পরিজ্ঞেয় সূত্র
১০৬. শ্রাবস্তীতে উৎপত্তি :

“হে ভিক্ষুগণ, আমি তোমাদের পরিজ্ঞেয় ধর্ম, পরিজ্ঞা, পরিজ্ঞায়ী পুদ্গল সম্পর্কে দেশনা করব। তা শ্রবণ কর। হে ভিক্ষুগণ, পরিজ্ঞেয় ধর্ম কী? হে ভিক্ষুগণ, রূপ হলো পরিজ্ঞেয় ধর্ম। বেদনা... সংজ্ঞা... সংস্কার... বিজ্ঞান হলো পরিজ্ঞেয় ধর্ম। হে ভিক্ষুগণ, একেই বলা হয় পরিজ্ঞেয় ধর্ম।”

“হে ভিক্ষুগণ, পরিজ্ঞা কী? হে ভিক্ষুগণ, রাগক্ষয়, দ্বেষক্ষয়, মোহক্ষয়। হে ভিক্ষুগণ, একে বলা হয় পরিজ্ঞা।”

“হে ভিক্ষুগণ, পরিজ্ঞায়ী পুদ্গল কে? অর্হৎকে এরূপ বলা হয়। আয়ুষ্মানের এরূপ নাম, এরূপ গোত্র হয়ে থাকে―হে ভিক্ষুগণ, একেই বলা হয় পরিজ্ঞায়ী পুদ্গল।” [চতুর্থ সূত্র]

৫. শ্রমণ সূত্র
১০৭. শ্রাবস্তীতে উৎপত্তি :

“হে ভিক্ষুগণ, এই হলো পঞ্চ উপাদানস্কন্ধ। পঞ্চ কী? যেমন : রূপ-উপাদানস্কন্ধ... বিজ্ঞান-উপাদানস্কন্ধ। হে ভিক্ষুগণ, যেসব শ্রমণ-ব্রাহ্মণ এই পঞ্চ উপাদানস্কন্ধের আস্বাদ, আদীনব, নিঃসরণ যথাভূত জানে না... জনেন। তিনি নিজে নিজেই অভিজ্ঞার দ্বারা সাক্ষাৎ করে, অর্জন করে বিহার করেন।[98]” [পঞ্চম সূত্র]

৬. দ্বিতীয় শ্রমণ সূত্র
১০৮. শ্রাবস্তীতে উৎপত্তি :

“হে ভিক্ষুগণ, এই হলো পঞ্চ উপাদানস্কন্ধ। পঞ্চ কী? যেমন : রূপ-উপাদানস্কন্ধ, বেদনা-উপাদানস্কন্ধ সংজ্ঞা-উপাদানস্কন্ধ, সংস্কার-উপাদানস্কন্ধ, বিজ্ঞান-উপাদানস্কন্ধ। হে ভিক্ষুগণ, যেসব শ্রমণ-ব্রাহ্মণ এই পঞ্চ উপাদানস্কন্ধের উৎপত্তি, বিনাশ, আস্বাদ, আদীনব, নিঃসরণ যথাভূত জানে না... জনেন। তিনি নিজে নিজেই অভিজ্ঞার দ্বারা সাক্ষাৎ করে, অর্জন করে বিহার করেন।” [ষষ্ঠ সূত্র]

৭. স্রোতাপন্ন সূত্র
১০৯. শ্রাবস্তীতে উৎপত্তি :

“হে ভিক্ষুগণ, এই হলো পঞ্চ উপাদানস্কন্ধ। পঞ্চ কী? যেমন : রূপ-উপাদানস্কন্ধ... বিজ্ঞান-উপাদানস্কন্ধ। হে ভিক্ষুগণ, যখন হতে একজন আর্যশ্রাবক এই পঞ্চ উপাদানস্কন্ধের উৎপত্তি, বিনাশ, আস্বাদ, আদীনব, নিঃসরণ যথাভূত জানেন। হে ভিক্ষুগণ, স্রোতাপন্ন আর্যশ্রাবক চারি অপায় হতে মুক্ত, নিয়ত সম্বোধিপরায়ণ বলে কথিত হন।” [সপ্তম সূত্র]

৮. অর্হৎ সূত্র
১১০. শ্রাবস্তীতে উৎপত্তি :

“হে ভিক্ষুগণ, এই হলো পঞ্চ উপাদানস্কন্ধ। পঞ্চ কী? যেমন : রূপ-উপাদানস্কন্ধ... বিজ্ঞান-উপাদানস্কন্ধ। হে ভিক্ষুগণ, যখন হতে একজন ভিক্ষু এই পঞ্চ উপাদানস্কন্ধের উৎপত্তি, বিনাশ, আস্বাদ, আদীনব, নিঃসরণ যথাভূত ওয়াকিবহাল হয় তখন তিনি পুনর্বার জন্মগ্রহণের প্রতি সম্পূর্ণরূপে আসক্তিশূন্য হয়ে বিমুক্ত হন। হে ভিক্ষুগণ, একেই বলা হয় ভিক্ষু অর্হৎ, ক্ষীণাসব, পূর্ণতাপ্রাপ্ত, কৃতকার্য, ভারমুক্ত, সদর্থপ্রাপ্ত, পরিক্ষয় ভব-সংযোজন, সম্যক জ্ঞাত হয়ে বিমুক্ত।” [অষ্টম সূত্র]

৯. ছন্দ প্রহান সূত্র
১১১. শ্রাবস্তীতে উৎপত্তি :

“হে ভিক্ষুগণ, রূপের প্রতি যেই ছন্দ, রাগ, নন্দী, তৃষ্ণা তা পরিত্যাগ কর। ঠিক এভাবেই সেই রূপ প্রহীন, শেকড়সহ উৎপাটিত, মস্তকহীন তালবৃক্ষের মতো, পুনর্ভবরহিত, ভবিষ্যতে অনুৎপত্তিশীল হবে। বেদনার প্রতি... সংজ্ঞার প্রতি... সংস্কারের প্রতি... বিজ্ঞানের প্রতি যেই ছন্দ, রাগ, নন্দী, তৃষ্ণা তা পরিত্যাগ কর। ঠিক এভাবেই সেই বিজ্ঞান প্রহীন, শেকড়সহ উৎপাটিত, মস্তকহীন তালবৃক্ষের মতো, পুনর্ভবরহিত, ভবিষ্যতে অনুৎপত্তিশীল হবে।” [নবম সূত্র]

১০. দ্বিতীয় ছন্দ প্রহান সূত্র
১১২. শ্রাবস্তীতে উৎপত্তি :

“হে ভিক্ষুগণ, রূপের প্রতি যেই ছন্দ, রাগ, নন্দী, তৃষ্ণা এবং দৃঢ়াসক্তি বশে চিত্তের আশ্রয়ভূত [আত্মদৃষ্টিমূলক] যেই অনুশয় রয়েছে তা পরিত্যাগ কর। ঠিক এভাবেই সেই রূপ প্রহীন, শেকড়সহ উৎপাটিত, মস্তকহীন তালবৃক্ষের মতো, পুনর্ভবরহিত, ভবিষ্যতে অনুৎপত্তিশীল হবে। বেদনার প্রতি... সংজ্ঞার প্রতি... সংস্কারের প্রতি... বিজ্ঞানের প্রতি যেই ছন্দ, রাগ, নন্দী, তৃষ্ণা এবং দৃঢ়াসক্তি বশে চিত্তের আশ্রয়ভূত [আত্মদৃষ্টিমূলক] যেই অনুশয় রয়েছে তা পরিত্যাগ কর। ঠিক এভাবেই সেই বিজ্ঞান প্রহীন, শেকড়সহ উৎপাটিত, মস্তকহীন তালবৃক্ষের মতো, পুনর্ভবরহিত, ভবিষ্যতে অনুৎপত্তিশীল হবে।” [দশম সূত্র]

অন্তবর্গ একাদশ সমাপ্ত।

স্মারক-গাথা :

অন্ত, দুঃখ ও সৎকায়, পরিজ্ঞেয় আর শ্রমণদ্বয়;

স্রোতাপন্ন, অর্হৎ আর দ্বিবিধ ছন্দ প্রহানে বর্গ উক্ত হয়।


 

১২. ধর্মকথিক বর্গ
১. অবিদ্যা সূত্র
১১৩. শ্রাবস্তীতে উৎপত্তি :

তখন কোনো একজন ভিক্ষু ভগবানের সমীপে গেলেন... একপাশে বসে সেই ভিক্ষু ভগবানকে বললেন, “ভন্তে, ‘অবিদ্যা অবিদ্যা’ বলা হয়। ভন্তে, অবিদ্যা কী? এবং কী প্রকারে একজন লোক অবিদ্বান [মূর্খ] হয়?”

“হে ভিক্ষু, এখানে অশ্রুতবান পৃথগ্‌জন [মার্গফলহীন ব্যক্তি] রূপকে জানে না, রূপ-সমুদয়কে জানে না, রূপ-নিরোধকে জানে না, রূপ-নিরোধগামী প্রতিপদাকে জানে না। বেদনাকে জানে না... সংজ্ঞা... সংস্কারকে জানে না... বিজ্ঞান-নিরোধগামী প্রতিপদাকে জানে না। হে ভিক্ষু, একেই বলা হয় অবিদ্যা এবং ঠিক এভাবেই একজন লোক অবিদ্বান [মূর্খ] হয়।” [প্রথম সূত্র]

২. বিদ্যা সূত্র
১১৪. শ্রাবস্তীতে উৎপত্তি :

একপাশে বসে সেই ভিক্ষু ভগবানকে বললেন, “ভন্তে, ‘বিদ্যা বিদ্যা’ বলে বলা হয়। ভন্তে, বিদ্যা কী? এবং কী প্রকারে একজন লোক বিদ্বান [জ্ঞানী] হয়?”

“হে ভিক্ষু, এখানে শ্রুতবান আর্যশ্রাবক [মার্গফললাভী ব্যক্তি] রূপকে জানেন, রূপ-সমুদয়কে জানেন, রূপ-নিরোধকে জানেন, রূপ-নিরোধগামী প্রতিপদাকে জানেন। বেদনাকে জানেন... সংজ্ঞা... সংস্কারকে জানেন... বিজ্ঞান-নিরোধগামী প্রতিপদাকে জানেন। হে ভিক্ষু, একেই বলা হয় বিদ্যা এবং ঠিক এভাবেই একজন লোক বিদ্বান [জ্ঞানী] হয়।” [দ্বিতীয় সূত্র]

৩. ধর্মকথিক সূত্র
১১৫. শ্রাবস্তীতে উৎপত্তি :

একপাশে আসীন হয়ে সেই ভিক্ষু ভগবানকে বললেন, “ভন্তে, ‘ধর্মকথিক ধর্মকথিক’ বলে বলা হয়। ভন্তে, কিভাবে ধর্মকথিক হয়?”

“হে ভিক্ষু, যদি রূপের নির্বেদ, বিরাগ ও নিরোধের জন্য ধর্মদেশনা করেন, তাহলে তিনি যথার্থ ‘ধর্মকথিক ভিক্ষু’ বলে কথিত হন। হে ভিক্ষু, যদি রূপের নির্বেদ, বিরাগ ও নিরোধের জন্য প্রতিপন্ন [আত্মনিয়োগকারী] হন, তাহলে তিনি যথার্থ ‘ধর্মানুধর্ম প্রতিপন্ন ভিক্ষু’ বলে কথিত হন। হে ভিক্ষু, যদি রূপের নির্বেদ হেতু, বিরাগ হেতু ও নিরোধ হেতু, পুনর্বার জন্মগ্রহণের প্রতি সম্পূর্ণরূপে আসক্তিশূন্য হয়ে বিমুক্ত হন, তাহলে তিনি যথার্থ ‘দৃষ্টধর্মে [প্রত্যক্ষজীবনে] নির্বাণপ্রাপ্ত ভিক্ষু’ বলে কথিত হন।

হে ভিক্ষু, যদি বেদনার... হে ভিক্ষু, যদি সংজ্ঞার... হে ভিক্ষু, যদি সংস্কারের... হে ভিক্ষু, যদি বিজ্ঞানের নির্বেদ, বিরাগ ও নিরোধের জন্য ধর্মদেশনা করেন, তাহলে তিনি যথার্থ ‘ধর্মকথিক ভিক্ষু’ বলে কথিত হন। হে ভিক্ষু, যদি বিজ্ঞানের নির্বেদ, বিরাগ ও নিরোধের জন্য প্রতিপন্ন হন, তাহলে তিনি যথার্থ ‘ধর্মানুধর্ম প্রতিপন্ন ভিক্ষু’ বলে কথিত হন। হে ভিক্ষু, যদি বিজ্ঞানের নির্বেদ হেতু, বিরাগ হেতু ও নিরোধ হেতু, পুনর্বার জন্মগ্রহণের প্রতি সম্পূর্ণরূপে আসক্তিশূন্য হয়ে বিমুক্ত হন, তাহলে তিনি যথার্থ ‘দৃষ্টধর্মে নির্বাণপ্রাপ্ত ভিক্ষু’ বলে কথিত হন।” [তৃতীয় সূত্র]

৪. দ্বিতীয় ধর্মকথিক সূত্র
১১৬. শ্রাবস্তীতে উৎপত্তি :

একপাশে আসীন হয়ে সেই ভিক্ষু ভগবানকে বললেন, “ভন্তে, ‘ধর্মকথিক ধর্মকথিক’ বলে বলা হয়। ভন্তে, কিভাবে ধর্মকথিক হয়? কিভাবে ধর্মানুধর্ম প্রতিপন্ন হয়? কিভাবে দৃষ্টধর্মে নির্বাণপ্রাপ্ত হয়?”

“হে ভিক্ষু, যদি রূপের নির্বেদ, বিরাগ ও নিরোধের জন্য ধর্মদেশনা করেন, তাহলে তিনি যথার্থ ‘ধর্মকথিক ভিক্ষু’ বলে কথিত হন। হে ভিক্ষু, যদি রূপের নির্বেদ, বিরাগ ও নিরোধের জন্য প্রতিপন্ন হন, তাহলে তিনি যথার্থ ‘ধর্মানুধর্ম প্রতিপন্ন ভিক্ষু’ বলে কথিত হন। হে ভিক্ষু, যদি রূপের নির্বেদ, বিরাগ ও নিরোধ, পুনর্বার জন্মগ্রহণের প্রতি সম্পূর্ণরূপে আসক্তিশূন্য হয়ে বিমুক্ত হন, তাহলে তিনি যথার্থ ‘দৃষ্টধর্মে নির্বাণপ্রাপ্ত ভিক্ষু’ বলে কথিত হন।

হে ভিক্ষু, যদি বেদনার... হে ভিক্ষু, যদি সংজ্ঞার... হে ভিক্ষু, যদি সংস্কারের... হে ভিক্ষু, যদি বিজ্ঞানের নির্বেদ, বিরাগ ও নিরোধের জন্য ধর্মদেশনা করেন, তাহলে তিনি যথার্থ ‘ধর্মকথিক ভিক্ষু’ বলে কথিত হন। হে ভিক্ষু, যদি বিজ্ঞানের নির্বেদ, বিরাগ ও নিরোধের জন্য প্রতিপন্ন হন, তাহলে তিনি যথার্থ ‘ধর্মানুধর্ম প্রতিপন্ন ভিক্ষু’ বলে কথিত হন। হে ভিক্ষু, যদি বিজ্ঞানের নির্বেদ, বিরাগ ও নিরোধ, পুনর্বার জন্মগ্রহণের প্রতি সম্পূর্ণরূপে আসক্তি শূন্য হয়ে বিমুক্ত হন, তাহলে তিনি যথার্থ ‘দৃষ্টধর্মে নির্বাণপ্রাপ্ত ভিক্ষু’ বলে কথিত হন।” [চতুর্থ সূত্র]

৫. বন্ধন সূত্র
১১৭. শ্রাবস্তীতে উৎপত্তি :

“হে ভিক্ষুগণ, এখানে অশ্রুতবান পৃথগ্‌জন আর্যদের অদর্শনকারী... সৎপুরুষধর্মে অবিনীত, সে রূপকে আত্মা বলে দর্শন করে, রূপবানকে আত্মা হিসেবে, আত্মার মাঝে রূপকে, অথবা রূপের মাঝে আত্মাকে দর্শন করে। হে ভিক্ষুগণ, একেই বলা হয় অশ্রুতবান পৃথগ্‌জন রূপ বন্ধনে আবদ্ধ, অভ্যন্তরিণ-বাহ্যিক বন্ধনে আবদ্ধ, অতীরদর্শী, অপারদর্শী, জন্ম-মৃত্যু বন্ধনে আবদ্ধ হয়ে ইহলোক-পরলোক পরিভ্রমণ করে।[99] বেদনাকে আত্মা... বেদনার মাঝে আত্মাকে দর্শন করে। হে ভিক্ষুগণ, একেই বলা হয় অশ্রুতবান পৃথগ্‌জন বেদনা বন্ধনে আবদ্ধ, অভ্যন্তরীণ-বাহ্যিক বন্ধনে আবদ্ধ, অতীরদর্শী, অপারদর্শী, জন্ম-মৃত্যু বন্ধনে আবদ্ধ হয়ে ইহলোক-পরলোক পরিভ্রমণ করে।[100] সংজ্ঞাকে... সংস্কারকে... বিজ্ঞানকে আত্মা হিসেবে দর্শন করে... হে ভিক্ষুগণ, একেই বলা হয় অশ্রুতবান পৃথগ্‌জন বিজ্ঞান বন্ধনে আবদ্ধ, অভ্যন্তরীণ-বাহ্যিক বন্ধনে আবদ্ধ, অতীরদর্শী, অপারদর্শী, জন্ম-মৃত্যু বন্ধনে আবদ্ধ হয়ে ইহলোক-পরলোক পরিভ্রমণ করে।”

“হে ভিক্ষুগণ, এখানে শ্রুতবান আর্যশ্রাবক আর্যদের দর্শনকারী... সৎপুরুষধর্মে সুবিনীত, তিনি রূপকে আত্মা হিসেবে দর্শন করেন না, রূপবানকে আত্মা হিসেবে দর্শন করেন না, আত্মার মাঝে রূপকে অথবা রূপের মাঝে আত্মাকে দর্শন করেন না। হে ভিক্ষুগণ, একেই বলা হয় শ্রুতবান আর্যশ্রাবক রূপ বন্ধনে আবদ্ধ নয়, অভ্যন্তরীণ-বাহ্যিক বন্ধনে আবদ্ধ নয়, তীরদর্শী, পারদর্শী; ‘সে দুঃখ হতে পরিমুক্ত’ বলে আমি বলি। বেদনাকে আত্মা হিসেবে দেখেন না... সংজ্ঞাকে আত্মা হিসেবে দেখেন না... সংস্কারকে আত্মা হিসেবে দেখন না... বিজ্ঞানকে আত্মা হিসেবে দেখেন না... হে ভিক্ষুগণ, একেই বলা হয় শ্রুতবান আর্যশ্রাবক বিজ্ঞান বন্ধনে আবদ্ধ নয়, অভ্যন্তরীণ-বাহ্যিক বন্ধনে আবদ্ধ নয়, তীরদর্শী, পারদর্শী; ‘সে দুঃখ হতে পরিমুক্ত’ বলে আমি বলি।” [পঞ্চম সূত্র]

৬. প্রতিপ্রশ্ন সূত্র
১১৮. শ্রাবস্তীতে উৎপত্তি :

“হে ভিক্ষুগণ, তোমরা এটি কী মনে কর, রূপকে ‘এটি আমার, এতে আমি, এটি আমার আত্মা’ এভাবে দর্শন করা উচিত হয় কি?”

‘সত্যিই নয়, ভন্তে।’

“হে ভিক্ষুগণ, সাধু! রূপকে ‘তা আমার নয়, তা আমি নই, তা আমার আত্মা নয়’ এভাবে বিষয়টি যথাযথভাবে সম্যক প্রজ্ঞার দ্বারা দর্শন করা উচিত।”

‘বেদনা... সংজ্ঞা... সংস্কার... বিজ্ঞানকে ‘তা আমার, তা আমি, তা আমার আত্মা’ এভাবে বিষয়টি দর্শন করা উচিত হয় কি?”

‘সত্যিই নয়, ভন্তে।’

“হে ভিক্ষুগণ, সাধু! বিজ্ঞানকে ‘তা আমার নয়, তা আমি নই, তা আমার আত্মা নয়’ এভাবে বিষয়টি যথাযথভাবে সম্যক প্রজ্ঞার দ্বারা দর্শন করা উচিত... এভাবে দর্শন করে... আমার করণীয় কৃত হয়েছে, এ জীবনে [আসবক্ষয়ের নিমিত্তে] অন্য কোনো করণীয় নেই’ এভাবে তিনি সম্যকরূপে জানতে পারেন।” [ষষ্ঠ সূত্র]

৭. দ্বিতীয় প্রতিপ্রশ্ন সূত্র
১১৯. শ্রাবস্তীতে উৎপত্তি :

“হে ভিক্ষুগণ, তোমরা এটি কী মনে কর, রূপকে ‘এটি আমার, এতে আমি, এটি আমার আত্মা’ এভাবে দর্শন করা উচিত হয় কি?”

‘সত্যিই নয়, ভন্তে।’

“হে ভিক্ষুগণ, সাধু! রূপকে ‘তা আমার নয়, তা আমি নই, তা আমার আত্মা নয়’ এভাবে বিষয়টি যথাযথভাবে সম্যক প্রজ্ঞার দ্বারা দর্শন করা উচিত।”

‘বেদনা... সংজ্ঞা... সংস্কার... বিজ্ঞানকে ‘তা আমার, তা আমি, তা আমার আত্মা’ এভাবে বিষয়টি দর্শন করা উচিত হয় কি?”

‘সত্যিই নয়, ভন্তে।’

“হে ভিক্ষুগণ, সাধু! বিজ্ঞানকে ‘তা আমার নয়, তা আমি নই, তা আমার আত্মা নয়’ এভাবে বিষয়টি যথাযথভাবে সম্যক প্রজ্ঞার দ্বারা দর্শন করা উচিত... এভাবে দর্শন করে... আমার করণীয় কৃত হয়েছে, এ জীবনে [আসবক্ষয়ের নিমিত্তে] অন্য কোনো করণীয় নেই’ এভাবে তিনি সম্যকরূপে জানতে পারেন।” [সপ্তম সূত্র]

৮. সংযোজনীয় সূত্র
১২০. শ্রাবস্তীতে উৎপত্তি :

“হে ভিক্ষুগণ, সংযোজনীয় [সংযোজন বা বন্ধনের বিষয় বা আলম্বন] ধর্মগুলো এবং সংযোজন সম্পর্কে দেশনা করব। তা শুন। হে ভিক্ষুগণ, সংযোজনীয় ধর্মগুলো কী? এবং সংযোজন কী? হে ভিক্ষুগণ, রূপ হলো সংযোজনীয় ধর্ম। সেখানে যা ছন্দরাগ তা হলো সেখানে সংযোজন। বেদনা... সংজ্ঞা... সংস্কার... বিজ্ঞান হলো সংযোজনীয় ধর্ম। সেখানে যা ছন্দরাগ তা হলো সেখানে সংযোজন। হে ভিক্ষুগণ, একেই বলা হয় সংযোজনীয় ধর্ম এবং এই হলো সংযোজন। [অষ্টম সূত্র]

৯. উপাদানীয় সূত্র
১২১. শ্রাবস্তীতে উৎপত্তি :

‘হে ভিক্ষুগণ, উপাদানীয় [উপাদান বা বন্ধনের বিষয় বা আলম্বন] ধর্মগুলো এবং উপাদান সম্পর্কে দেশনা করব। তা শুন। হে ভিক্ষুগণ, উপাদানীয় ধর্মগুলো কী? এবং উপাদান কী? হে ভিক্ষুগণ, রূপ হলো উপাদানীয় ধর্ম। সেখানে যা ছন্দরাগ তা হলো সেখানে উপাদান। বেদনা... সংজ্ঞা... সংস্কার... বিজ্ঞান হলো উপাদানীয় ধর্ম। সেখানে যা ছন্দরাগ তা হলো সেখানে উপাদান। হে ভিক্ষুগণ, একেই বলা হয় উপাদানীয় ধর্ম এবং এই হলো উপাদান।’ [নবম সূত্র]

১০. শীলবান সূত্র
১২২. একসময় আয়ুষ্মান সারিপুত্র ও আয়ুষ্মান মহাকোট্ঠিক বারাণসীতে বিহার করছিলেন ঋষিপতন মৃগদায়ে। তখন আয়ুষ্মান মহাকোট্ঠিক সন্ধ্যার সময় একাকী বাস হতে উত্থিত হয়ে যেখানে আয়ুষ্মান সারিপুত্র আছেন সেখানে গেলেন... বললেন :

‘আবুসো, শীলবান [চারি পরিশুদ্ধিশীল-সম্পন্ন] ভিক্ষুর কিরূপ ধর্মে জ্ঞানপূর্বক মনোনিবেশ করা উচিত?’ ‘আবুসো কোট্ঠিক, শীলবান ভিক্ষুর পঞ্চ উপাদানস্কন্ধের প্রতি অনিত্যতুল্য, দুঃখতুল্য, ব্রণতুল্য, শৈল্যতুল্য, বেদনাতুল্য, পীড়াতুল্য, অপরতুল্য, ধ্বংসতুল্য, শূন্যতুল্য [সত্ত্বশূন্যার্থে], অনাত্মাতুল্য বলে জ্ঞানপূর্বক মনোযোগ দেয়া কর্তব্য। পঞ্চ কিরূপ? যেমন রূপ-উপাদানস্কন্ধ, বেদনা-উপাদানস্কন্ধ, সংজ্ঞা-উপাদানস্কন্ধ, সংস্কার-উপাদানস্কন্ধ, বিজ্ঞান-উপাদানস্কন্ধ। ‘আবুসো কোট্ঠিক, শীলবান ভিক্ষুর এই পঞ্চ উপাদানস্কন্ধের প্রতি অনিত্যতুল্য, দুঃখতুল্য, ব্রণতুল্য, শৈল্যতুল্য, বেদনাতুল্য, পীড়াতুল্য, অপরতুল্য, ধ্বংসতুল্য, শূন্যতুল্য, অনাত্মাতুল্য বলে জ্ঞানপূর্বক মনোযোগ দেয়া কর্তব্য। আবুসো, শীলবান ভিক্ষু এই পঞ্চ উপাদানস্কন্ধকে অনিত্যতুল্য... অনাত্মাতুল্য বলে জ্ঞানপূর্বক মনোনিবেশ করে স্রোতাপত্তিফল সাক্ষাৎ করতে পারেন এরূপ সম্ভবনা রয়েছে।’

‘আবুসো সারিপুত্র, স্রোতাপন্ন ভিক্ষুর দ্বারা কিরূপ ধর্মে জ্ঞানপূর্বক মনোনিবেশ করা উচিত?’ ‘আবুসো কোট্ঠিক, স্রোতাপন্ন ভিক্ষুর দ্বারা এই পঞ্চ উপাদানস্কন্ধের প্রতি অনিত্যতুল্য... অনাত্মাতুল্য বলে জ্ঞানপূর্বক মনোনিবেশ করা উচিত। আবুসো, স্রোতাপন্ন ভিক্ষু এই পঞ্চ উপাদানস্কন্ধকে অনিত্যতুল্য... অনাত্মাতুল্য বলে জ্ঞানপূর্বক মনোনিবেশ করে সকৃদাগামীফল সাক্ষাৎ করতে পারেন এরূপ সম্ভবনা রয়েছে।’

‘আবুসো সারিপুত্র, সকৃদাগামী ভিক্ষুর দ্বারা কিরূপ ধর্মে জ্ঞানপূর্বক মনোনিবেশ করা উচিত?’ ‘আবুসো কোট্ঠিক, সকৃদাগামী ভিক্ষুর দ্বারা এই পঞ্চ উপাদানস্কন্ধের প্রতি অনিত্যতুল্য... অনাত্মাতুল্য বলে জ্ঞানপূর্বক মনোনিবেশ করা উচিত। আবুসো, সকৃদাগামী ভিক্ষু এই পঞ্চ উপাদানস্কন্ধকে অনিত্যতুল্য... অনাত্মাতুল্য বলে জ্ঞানপূর্বক মনোনিবেশ করে অনাগামীফল সাক্ষাৎ করতে পারেন এরূপ সম্ভবনা রয়েছে।’

‘আবুসো সারিপুত্র, অনাগামী ভিক্ষুর দ্বারা কিরূপ ধর্মে জ্ঞানপূর্বক মনোনিবেশ করা উচিত?’ ‘আবুসো কোট্ঠিক, অনাগামী ভিক্ষুর দ্বারা এই পঞ্চ উপাদানস্কন্ধের প্রতি অনিত্যতুল্য... অনাত্মাতুল্য বলে জ্ঞানপূর্বক মনোনিবেশ করা উচিত। আবুসো, অনাগামী ভিক্ষু এই পঞ্চ উপাদানস্কন্ধকে অনিত্যতুল্য... অনাত্মাতুল্য বলে জ্ঞানপূর্বক মনোনিবেশ করে অর্হত্ত্বফল সাক্ষাৎ করতে পারেন এরূপ সম্ভাবনা রয়েছে।’

‘আবুসো সারিপুত্র, একজন অর্হতের কিরূপ ধর্মে জ্ঞানপূর্বক মনোনিবেশ করা উচিত?’ ‘আবুসো কোট্ঠিক, একজন অর্হতেরও এই পঞ্চ উপাদানস্কন্ধের প্রতি অনিত্যতুল্য, দুঃখতুল্য, ব্রণতুল্য, শৈল্যতুল্য, বেদনাতুল্য, পীড়াতুল্য, অপরতুল্য, ধ্বংসতুল্য, শূন্যতুল্য, অনাত্মাতুল্য বলে জ্ঞানপূর্বক মনোনিবেশ করা উচিত। আবুসো, অর্হত্ত্ব হতে অধিক আর করণীয় নেই, এখানেই করণীয়ের পরিসমাপ্তি হয়। অধিকন্তু এই ধর্মগুলো ভাবিত ও বাহুলীকৃত করলে ইহজীবনেই স্মৃতি-সম্প্রজ্ঞানে সুখবিহারের দিকে নিজেকে পরিচালিত করে।’ [দশম সূত্র]

১১. শ্রুতবান সূত্র
১২৩. একসময় আয়ুষ্মান সারিপুত্র ও আয়ুষ্মান মহাকোট্ঠিক বারাণসীতে বিহার করছিলেন ঋষিপতন মৃগদায়ে। তখন আয়ুষ্মান মহাকোট্ঠিক সন্ধ্যার সময় একাকী বাস হতে উত্থিত হয়ে যেখানে আয়ুষ্মান সারিপুত্র আছেন সেখানে গেলেন, গিয়ে... বললেন :

‘আবুসো, শ্রুতবান [কর্মস্থানশ্রুত] ভিক্ষুর কিরূপ ধর্মে জ্ঞানপূর্বক মনোনিবেশ করা উচিত?’ ‘আবুসো কোট্ঠিক, শ্রুতবান ভিক্ষুর পঞ্চ উপাদানস্কন্ধের প্রতি অনিত্যতুল্য... অনাত্মাতুল্য বলে জ্ঞানপূর্বক মনোযোগ দেয়া কর্তব্য। পঞ্চ কিরূপ? রূপ-উপাদানস্কন্ধ... বিজ্ঞান-উপাদানস্কন্ধ। ‘আবুসো কোট্ঠিক, শ্রুতবান ভিক্ষুর এই পঞ্চ উপাদানস্কন্ধের প্রতি অনিত্যতুল্য... অনাত্মাতুল্য বলে জ্ঞানপূর্বক মনোযোগ দেয়া কর্তব্য। আবুসো, শ্রুতবান ভিক্ষু এই পঞ্চ উপাদানস্কন্ধকে অনিত্যতুল্য... অনাত্মাতুল্য বলে জ্ঞানপূর্বক মনোনিবেশ করে স্রোতাপত্তিফল সাক্ষাৎ করতে পারেন এরূপ সম্ভাবনা রয়েছে।’

‘আবুসো সারিপুত্র, স্রোতাপন্ন ভিক্ষুর দ্বারা কিরূপ ধর্মে জ্ঞানপূর্বক মনোনিবেশ করা উচিত?’ ‘আবুসো কোট্ঠিক, স্রোতাপন্ন ভিক্ষুর দ্বারা এই পঞ্চ উপাদানস্কন্ধের প্রতি অনিত্যতুল্য... অনাত্মাতুল্য বলে জ্ঞানপূর্বক মনোনিবেশ করা উচিত। আবুসো, স্রোতাপন্ন ভিক্ষু এই পঞ্চ উপাদানস্কন্ধকে অনিত্যতুল্য... অনাত্মাতুল্য বলে জ্ঞানপূর্বক মনোনিবেশ করে সকৃদাগামীফল... অনাগামীফল... অর্হত্ত্বফল সাক্ষাৎ করতে পারেন এরূপ সম্ভবনা রয়েছে।’

‘আবুসো সারিপুত্র, একজন অর্হতের কিরূপ ধর্মে জ্ঞানপূর্বক মনোনিবেশ করা উচিত?’ ‘আবুসো কোট্ঠিক, একজন অর্হতেরও এই পঞ্চ উপাদানস্কন্ধের প্রতি অনিত্যতুল্য, দুঃখতুল্য, ব্রণতুল্য, শৈল্যতুল্য, বেদনাতুল্য, পীড়াতুল্য, অপরতুল্য, ধ্বংসতুল্য, শূন্যতুল্য, অনাত্মাতুল্য বলে জ্ঞানপূর্বক মনোনিবেশ করা উচিত। আবুসো, অর্হত্ত্ব হতে অধিক আর করণীয় নেই, এখানেই করণীয়ের পরিসমাপ্তি হয়। অধিকন্তু এই ধর্মগুলো ভাবিত ও বাহুলীকৃত করলে ইহজীবনেই স্মৃতি-সম্প্রজ্ঞানে সুখবিহারের দিকে নিজেকে পরিচালিত করে।’ [একাদশ সূত্র]

১২. কপ্প সূত্র
১২৪. শ্রাবস্তীতে উৎপত্তি :

একসময় আয়ুষ্মান কপ্প ভগবান সমীপে উপস্থিত হলেন... একপাশে বসে আয়ুষ্মান কপ্প ভগবানকে বললেন, ‘ভন্তে, কিভাবে জ্ঞাত হলে কিভাবে দর্শন করলে এই বাহ্যিক সবিজ্ঞানক কায়ে ও সর্বনিমিত্তের মধ্যে অহংকার-আমিত্বভাব-মানানুশয় থাকে না?’

“হে কপ্প, যা কিছু রূপ আছে-অতীত-অনাগত-বর্তমান, আধ্যাত্মিক বা বাহ্যিক, স্থূল বা সূক্ষ্ম, হীন বা উত্তম, দূরে কিংবা নিকটে যাবতীয় রূপ সম্পর্কে ‘তা আমার নয়, আমি তাতে [অবস্থিত] নই, তা আমার আত্মা নয়’ এভাবে বিষয়টি যথাযথভাবে এভাবে যথাভূত সম্যক প্রজ্ঞার দ্বারা দর্শন করা উচিত।”

“যা কিছু বেদনা আছে... যা কিছু সংজ্ঞা আছে... যা কিছু সংস্কার আছে... যা কিছু বিজ্ঞান আছে-অতীত-অনাগত-বর্তমান, আধ্যাত্মিক বা বাহ্যিক, স্থূল বা সূক্ষ্ম, হীন বা উত্তম, দূরে কিংবা নিকটে যাবতীয় বিজ্ঞান সম্পর্কে ‘তা আমার নয়, আমি তাতে [অবস্থিত] নই, তা আমার আত্মা নয়’ এভাবে বিষয়টি যথাযথভাবে সম্যক প্রজ্ঞার দ্বারা দর্শন করা উচিত। হে কপ্প, ঠিক এভাবেই জ্ঞাত হলে ও দর্শন করলে এই বাহ্যিক সবিজ্ঞানক কায়ে ও সর্বনিমিত্তের মধ্যে অহংকার-আমিত্বভাব-মানানুশয় থাকে না।” [দ্বাদশ সূত্র]

১৩. দ্বিতীয় কপ্প সূত্র
১২৫. শ্রাবস্তীতে উৎপত্তি :

একপাশে বসে আয়ুষ্মান কপ্প ভগবানকে বললেন, ‘ভন্তে, কিভাবে জ্ঞাত হলে কিভাবে দর্শন করলে এই বাহ্যিক সবিজ্ঞানক কায়ে ও সর্বনিমিত্তের মধ্যে অহংকার-আমিত্বভাব ও নানাবিধ মান অতিক্রম করা যায় এবং পুরোপুরি শান্ত বিমুক্ত চিত্ত হয়।’

“হে কপ্প, যা কিছু রূপ আছে-অতীত-অনাগত-বর্তমান... দূরে বা নিকটের যাবতীয় রূপ সম্পর্কে ‘তা আমার নয়, আমি তাতে [অবস্থিত] নই, তা আমার আত্মা নয়’ এভাবে বিষয়টি যথাযথভাবে সম্যক প্রজ্ঞার দ্বারা দর্শন করে পুনর্বার জন্মগ্রহণের প্রতি সম্পূর্ণরূপে আসক্তিশূন্য হয়ে বিমুক্ত হয়।”

“যা কিছু বেদনা আছে... যা কিছু সংজ্ঞা আছে... যা কিছু সংস্কার আছে... যা কিছু বিজ্ঞান আছে-অতীত-অনাগত-বর্তমান, আধ্যাত্মিক বা বাহ্যিক, স্থূল বা সূক্ষ্ম, হীন বা উত্তম, দূরে বা নিকটের যাবতীয় বিজ্ঞান সম্পর্কে ‘তা আমার নয়, আমি তাতে [অবস্থিত] নই, তা আমার আত্মা নয়’ এভাবে বিষয়টি যথাযথভাবে সম্যক প্রজ্ঞার দ্বারা দর্শন করে পুনর্বার জন্মগ্রহণের প্রতি সম্পূর্ণরূপে আসক্তিশূন্য হয়ে বিমুক্ত হয়। হে কপ্প, ঠিক এভাবেই জ্ঞাত হলে ও দর্শন করলে এই বাহ্যিক সবিজ্ঞানক কায়ে ও সর্বনিমিত্তের মধ্যে অহংকার-আমিত্বভাব ও নানাবিধ মান অতিক্রম করা যায় এবং পুরোপুরি শান্ত বিমুক্ত চিত্ত হয়।” [ত্রয়োদশ]

ধর্মকথিক বর্গ দ্বাদশ সমাপ্ত।

স্মারক-গাথা :

অবিদ্যা, বিদ্যা, দুটি হলো কথিক, বন্ধন, প্রতিপ্রশ্নদ্বয়;

সংযোজন, উপাদান, শীলবান ও শ্রুতবান

আর দুই কপ্প বর্গ হলো ইতি।


 

১৩. অবিদ্যা বর্গ
১. উৎপত্তিধর্মী সূত্র
১২৬. শ্রাবস্তীতে উৎপত্তি :

তখন কোনো এক ভিক্ষু ভগবান সমীপে উপস্থিত হলেন। উপস্থিত হয়ে... একপাশে উপবিষ্ট হয়ে সেই ভিক্ষু ভগবানকে বললেন, “ভন্তে, ‘অবিদ্যা অবিদ্যা’ বলে বলা হয়। ভন্তে, অবিদ্যা কিরূপ? এবং কিভাবে অবিদ্বান [মূর্খ] হয়?”

“হে ভিক্ষু, এখানে অশ্রুতবান পৃথগ্‌জন উৎপত্তিধর্মী রূপকে ‘উৎপত্তিধর্মী রূপ’ বলে যথাভূত জানে না। বিনাশধর্মী রূপকে ‘বিনাশধর্মী রূপ’ বলে যথাভূত জানে না। উৎপত্তি-বিনাশধর্মী রূপকে ‘উৎপত্তি-বিনাশধর্মী রূপ’ বলে যথাভূত জানে না। উৎপত্তিধর্মী বেদনাকে ‘উৎপত্তিধর্মী বেদনা’ বলে যথাভূত জানে না। বিনাশধর্মী বেদনাকে ‘বিনাশধর্মী বেদনা’ বলে যথাভূত জানে না। উৎপত্তি-বিনাশধর্মী বেদনাকে ‘উৎপত্তি-বিনাশধর্মী বেদনা’ বলে যথাভূত জানে না। উৎপত্তিধর্মী সংজ্ঞাকে... উৎপত্তিধর্মী সংস্কারকে... উৎপত্তিধর্মী বিজ্ঞানকে ‘উৎপত্তিধর্মী বিজ্ঞান’ বলে যথাভূত জানে না। বিনাশধর্মী বিজ্ঞানকে ‘বিনাশধর্মী বিজ্ঞান’ বলে যথাভূত জানে না। উৎপত্তি-বিনাশধর্মী বিজ্ঞানকে ‘উৎপত্তি-বিনাশধর্মী বিজ্ঞান’ বলে যথাভূত জানে না। হে ভিক্ষু, একেই বলা হয় অবিদ্যা এবং ঠিক এভাবেই অবিদ্বান [মূর্খ] হয়।”

এরূপ উক্ত হলে সেই ভিক্ষু ভগবানকে বললেন, “ভন্তে, ‘বিদ্যা বিদ্যা’ বলে বলা হয়। ভন্তে, বিদ্যা কিরূপ? এবং কিভাবে বিদ্বান [জ্ঞানী] হয়?”

“হে ভিক্ষু, এখানে শ্রুতবান আর্যশ্রাবক উৎপত্তিধর্মী রূপকে ‘উৎপত্তিধর্মী রূপ’ বলে যথাভূত জানেন। বিনাশধর্মী রূপকে ‘বিনাশধর্মী রূপ’ বলে যথাভূত জানেন। উৎপত্তি-বিনাশধর্মী রূপকে ‘উৎপত্তি-বিনাশধর্মী রূপ’ বলে যথাভূত জানেন। উৎপত্তিধর্মী বেদনাকে ‘উৎপত্তিধর্মী বেদনা’ বলে যথাভূত জানেন। বিনাশধর্মী বেদনাকে ‘বিনাশধর্মী বেদনা’ বলে যথাভূত জানেন। উৎপত্তি-বিনাশধর্মী বেদনাকে ‘উৎপত্তি-বিনাশধর্মী বেদনা’ বলে যথাভূত জানেন। উৎপত্তিধর্মী সংজ্ঞাকে... উৎপত্তিধর্মী সংস্কারকে... উৎপত্তিধর্মী বিজ্ঞানকে ‘উৎপত্তিধর্মী বিজ্ঞান’ বলে যথাভূত জানেন। বিনাশধর্মী বিজ্ঞানকে ‘বিনাশধর্মী বিজ্ঞান’ বলে যথাভূত জানেন। উৎপত্তি-বিনাশধর্মী বিজ্ঞানকে ‘উৎপত্তি-বিনাশধর্মী বিজ্ঞান’ বলে যথাভূত জানেন। হে ভিক্ষু, একেই বলা হয় বিদ্যা এবং ঠিক এভাবেই বিদ্বান [জ্ঞানী] হয়।” [প্রথম সূত্র]

২. দ্বিতীয় উৎপত্তিধর্মী সূত্র
১২৭. শ্রাবস্তীতে উৎপত্তি :

একসময় আয়ুষ্মান সারিপুত্র ও আয়ুষ্মান মহাকোট্ঠিক বারাণসীতে বিহার করছিলেন ঋষিপতন মৃগদায়ে। তখন আয়ুষ্মান মহাকোট্ঠিক সন্ধ্যার সময় একাকী বাস হতে উত্থিত হয়ে... একপাশে আসীন হয়ে আয়ুষ্মান মহাকোট্ঠিক আয়ুষ্মান সারিপুত্রকে বললেন :

“আবুসো সারিপুত্র, ‘অবিদ্যা অবিদ্যা’ বলে বলা হয়। আবুসো, অবিদ্যা কিরূপ? এবং কিভাবে অবিদ্বান [মূর্খ] হয়?”

“আবুসো, এখানে অশ্রুতবান পৃথগ্‌জন উৎপত্তিধর্মী রূপকে ‘উৎপত্তিধর্মী রূপ’ বলে যথাভূত [ঠিক ঠিকরূপে] জানে না। বিনাশধর্মী রূপকে... উৎপত্তি-বিনাশধর্মী রূপকে ‘উৎপত্তি-বিনাশধর্মী রূপ’ বলে যথাভূত জানে না। উৎপত্তিধর্মী বেদনাকে... বিনাশধর্মী বেদনাকে... উৎপত্তি-বিনাশধর্মী বেদনাকে ‘উৎপত্তি-বিনাশধর্মী বেদনা’ বলে যথাভূত জানে না। উৎপত্তিধর্মী সংজ্ঞাকে... উৎপত্তিধর্মী সংস্কারকে... উৎপত্তিধর্মী বিজ্ঞানকে ‘উৎপত্তিধর্মী বিজ্ঞান’ বলে যথাভূত জানে না। বিনাশধর্মী বিজ্ঞানকে... উৎপত্তি-বিনাশধর্মী বিজ্ঞানকে ‘উৎপত্তি-বিনাশধর্মী বিজ্ঞান’ বলে যথাভূত জানে না। আবুসো, একেই বলা হয় অবিদ্যা এবং ঠিক এভাবেই অবিদ্বান [মূর্খ] হয়।” [দ্বিতীয় সূত্র]

৩. তৃতীয় উৎপত্তিধর্মী সূত্র
১২৮. শ্রাবস্তীতে উৎপত্তি :

একসময় আয়ুষ্মান সারিপুত্র ও আয়ুষ্মান মহাকোট্ঠিক বারাণসীতে বিহার করছিলেন ঋষিপতন মৃগদায়ে... একপাশে আসীন হয়ে আয়ুষ্মান মহাকোট্ঠিক আয়ুষ্মান সারিপুত্রকে বললেন :

“আবুসো সারিপুত্র, ‘বিদ্যা বিদ্যা’ বলে বলা হয়। আবুসো, বিদ্যা কিরূপ? এবং কিভাবে বিদ্বান [জ্ঞানী] হয়?”

“হে ভিক্ষু, এখানে শ্রুতবান আর্যশ্রাবক উৎপত্তিধর্মী রূপকে ‘উৎপত্তিধর্মী রূপ’ বলে যথাভূত জানেন। বিনাশধর্মী রূপকে... উৎপত্তি-বিনাশধর্মী রূপকে ‘উৎপত্তি-বিনাশধর্মী রূপ’ বলে যথাভূত জানেন। উৎপত্তিধর্মী বেদনাকে... উৎপত্তিধর্মী সংজ্ঞাকে... উৎপত্তিধর্মী সংস্কারকে... উৎপত্তিধর্মী বিজ্ঞানকে... বিনাশধর্মী বিজ্ঞানকে... উৎপত্তি-বিনাশধর্মী বিজ্ঞানকে ‘উৎপত্তি-বিনাশধর্মী বিজ্ঞান’ বলে যথাভূত জানেন। আবুসো, একেই বলা হয় বিদ্যা এবং ঠিক এভাবেই বিদ্বান [জ্ঞানী] হয়।” [তৃতীয় সূত্র]

৪. আস্বাদ সূত্র
১২৯. বারাণসীতে বিহার করছিলেন ঋষিপতন মৃগদায়ে... একপাশে আসীন হয়ে আয়ুষ্মান মহাকোট্ঠিক আয়ুষ্মান সারিপুত্রকে বললেন :

“আবুসো সারিপুত্র, ‘অবিদ্যা অবিদ্যা’ বলে বলা হয়। আবুসো, অবিদ্যা কিরূপ? এবং কিভাবে অবিদ্বান [মূর্খ] হয়?”

“আবুসো, এখানে অশ্রুতবান পৃথগ্‌জন রূপের আস্বাদ, আদীনব এবং নিঃসরণ যথাভূত জানে না। বেদনার... সংজ্ঞার... সংস্কারের... বিজ্ঞানের আস্বাদ, আদীনব এবং নিঃসরণ যথাভূত জানে না। আবুসো, একেই বলা হয় অবিদ্যা এবং ঠিক এভাবেই অবিদ্বান [মূর্খ] হয়।” [চতুর্থ সূত্র]

৫. দ্বিতীয় আস্বাদ সূত্র
১৩০. বারাণসীতে বিহার করছিলেন ঋষিপতন মৃগদায়ে... একপাশে আসীন হয়ে আয়ুষ্মান মহাকোট্ঠিক আয়ুষ্মান সারিপুত্রকে বললেন :

“আবুসো সারিপুত্র, ‘বিদ্যা বিদ্যা’ বলে বলা হয়। আবুসো, বিদ্যা কিরূপ? এবং কিভাবে বিদ্বান [জ্ঞানী] হয়?”

“আবুসো, এখানে শ্রুতবান আর্যশ্রাবক রূপের আস্বাদ, আদীনব এবং নিঃসরণ যথাভূত জানেন। বেদনার... সংজ্ঞার... সংস্কারের... বিজ্ঞানের আস্বাদ, আদীনব এবং নিঃসরণ যথাভূত জানেন। আবুসো, একেই বলা হয় বিদ্যা এবং ঠিক এভাবেই বিদ্বান [জ্ঞানী] হয়।” [পঞ্চম সূত্র]

৬. উৎপত্তি সূত্র
১৩১. বারাণসীতে বিহার করছিলেন ঋষিপতন মৃগদায়ে... “আবুসো সারিপুত্র, ‘অবিদ্যা অবিদ্যা’ বলে বলা হয়। আবুসো, অবিদ্যা কিরূপ? এবং কিভাবে অবিদ্বান [মূর্খ] হয়?”

“আবুসো, এখানে অশ্রুতবান পৃথগ্‌জন রূপের উৎপত্তি, বিনাশ, আস্বাদ, আদীনব এবং নিঃসরণ যথাভূত জানে না। বেদনার... সংজ্ঞার... সংস্কারের... বিজ্ঞানের উৎপত্তি, বিনাশ, আস্বাদ, আদীনব এবং নিঃসরণ যথাভূত জানে না। আবুসো, একেই বলা হয় অবিদ্যা এবং ঠিক এভাবেই অবিদ্বান [মূর্খ] হয়।” [ষষ্ঠ সূত্র]

৭. দ্বিতীয় উৎপত্তি সূত্র
১৩২. বারাণসীতে বিহার করছিলেন ঋষিপতন মৃগদায়ে... একপাশে আসীন হয়ে আয়ুষ্মান মহাকোট্ঠিক আয়ুষ্মান সারিপুত্রকে বললেন :

“আবুসো সারিপুত্র, ‘বিদ্যা বিদ্যা’ বলে বলা হয়। আবুসো, বিদ্যা কিরূপ? এবং কিভাবে বিদ্বান [জ্ঞানী] হয়?”

“আবুসো, এখানে শ্রুতবান আর্যশ্রাবক রূপের উৎপত্তি, বিনাশ, আস্বাদ, আদীনব এবং নিঃসরণ যথাভূত জানেন। বেদনার... সংজ্ঞার... সংস্কারের... বিজ্ঞানের উৎপত্তি, বিনাশ, আস্বাদ, আদীনব এবং নিঃসরণ যথাভূত জানেন। আবুসো, একেই বলা হয় বিদ্যা এবং ঠিক এভাবেই বিদ্বান [জ্ঞানী] হয়।” [সপ্তম সূত্র]

৮. কোট্ঠিক সূত্র
১৩৩. বারাণসীতে বিহার করছিলেন ঋষিপতন মৃগদায়ে। তখন আয়ুষ্মান সারিপুত্র সন্ধ্যাকালীন... একপাশে আসীন হয়ে আয়ুষ্মান সারিপুত্র আয়ুষ্মান মহাকোট্ঠিককে বললেন, “আবুসো কোট্ঠিক, ‘অবিদ্যা অবিদ্যা’ বলে বলা হয়। আবুসো, অবিদ্যা কিরূপ? এবং কিভাবে অবিদ্বান [মূর্খ] হয়?”

“আবুসো, এখানে অশ্রুতবান পৃথগ্‌জন রূপের আস্বাদ, আদীনব এবং নিঃসরণ যথাভূত জানে না। বেদনার... সংজ্ঞার... সংস্কারের... বিজ্ঞানের আস্বাদ, আদীনব এবং নিঃসরণ যথাভূত জানে না। আবুসো, একেই বলা হয় অবিদ্যা এবং ঠিক এভাবেই অবিদ্বান [মূর্খ] হয়।”

এরূপ বললে আয়ুষ্মান সারিপুত্র আয়ুষ্মান মহাকোট্ঠিককে বললেন, “আবুসো কোট্ঠিক, ‘বিদ্যা বিদ্যা’ বলে বলা হয়। আবুসো, বিদ্যা কিরূপ? এবং কিভাবে বিদ্বান [জ্ঞানী] হয়?”

“আবুসো, এখানে শ্রুতবান আর্যশ্রাবক রূপের আস্বাদ, আদীনব এবং নিঃসরণ যথাভূত জানেন। বেদনার... সংজ্ঞার... সংস্কারের... বিজ্ঞানের আস্বাদ, আদীনব এবং নিঃসরণ যথাভূত জানেন। আবুসো, একেই বলা হয় বিদ্যা এবং ঠিক এভাবেই বিদ্বান [জ্ঞানী] হয়।” [অষ্টম সূত্র]

৯. দ্বিতীয় কোট্ঠিক সূত্র
১৩৪. বারাণসীতে বিহার করছিলেন ঋষিপতন মৃগদায়ে... “আবুসো কোট্ঠিক, ‘অবিদ্যা অবিদ্যা’ বলে বলা হয়। আবুসো, অবিদ্যা কিরূপ? এবং কিভাবে অবিদ্বান [মূর্খ] হয়?”

“আবুসো, এখানে অশ্রুতবান পৃথগ্‌জন রূপের উৎপত্তি, বিনাশ, আস্বাদ, আদীনব এবং নিঃসরণ যথাভূত জানে না। বেদনার... সংজ্ঞার... সংস্কারের... বিজ্ঞানের উৎপত্তি, বিনাশ, আস্বাদ, আদীনব এবং নিঃসরণ যথাভূত জানে না। আবুসো, একেই বলা হয় অবিদ্যা এবং ঠিক এভাবেই অবিদ্বান [মূর্খ] হয়।”

এরূপ বললে আয়ুষ্মান সারিপুত্র আয়ুষ্মান মহাকোট্ঠিককে বললেন, “আবুসো কোট্ঠিক, ‘বিদ্যা বিদ্যা’ বলে বলা হয়। আবুসো, বিদ্যা কিরূপ? এবং কিভাবে বিদ্বান [জ্ঞানী] হয়?”

“আবুসো, এখানে শ্রুতবান আর্যশ্রাবক রূপের উৎপত্তি, বিনাশ, আস্বাদ, আদীনব এবং নিঃসরণ যথাভূত জানেন। বেদনার... সংজ্ঞার... সংস্কারের... বিজ্ঞানের উৎপত্তি, বিনাশ, আস্বাদ, আদীনব এবং নিঃসরণ যথাভূত জানেন। আবুসো, একেই বলা হয় বিদ্যা এবং ঠিক এভাবেই বিদ্বান [জ্ঞানী] হয়।” [নবম সূত্র]

১০. তৃতীয় কোট্ঠিক সূত্র
১৩৫. তদ্রূপ নিদান। একপাশে আসীন হয়ে আয়ুষ্মান সারিপুত্র আয়ুষ্মান মহাকোট্ঠিককে বললেন, “আবুসো কোট্ঠিক, ‘অবিদ্যা অবিদ্যা’ বলে বলা হয়। আবুসো, অবিদ্যা কিরূপ? এবং কিভাবে অবিদ্বান [মূর্খ] হয়?”

“আবুসো, এখানে অশ্রুতবান পৃথগ্‌জন রূপকে জানে না, রূপ-উৎপত্তিকে জানে না, রূপ-নিরোধকে জানে না, রূপ-নিরোধগামী প্রতিপদাকে জানে না। বেদনাকে জানে না... সংজ্ঞাকে জানে না... সংস্কারকে জানে না... বিজ্ঞানকে জানে না, বিজ্ঞান-উৎপত্তিকে জানে না, বিজ্ঞান-নিরোধকে জানে না, বিজ্ঞান-নিরোধগামী প্রতিপদাকে জানে না। আবুসো, একেই বলা হয় অবিদ্যা এবং ঠিক এভাবেই অবিদ্বান [মূর্খ] হয়।”

এরূপ বললে আয়ুষ্মান সারিপুত্র আয়ুষ্মান মহাকোট্ঠিককে বললেন, “আবুসো কোট্ঠিক, ‘বিদ্যা বিদ্যা’ বলে বলা হয়। আবুসো, বিদ্যা কিরূপ? এবং কিভাবে বিদ্বান [জ্ঞানী] হয়?”

“আবুসো, এখানে শ্রুতবান আর্যশ্রাবক রূপকে জানেন, রূপ-উৎপত্তিকে জানেন, রূপ-নিরোধকে জানেন, রূপ-নিরোধগামী প্রতিপদাকে জানেন। বেদনাকে জানেন... সংজ্ঞাকে জানেন... সংস্কারকে জানেন... বিজ্ঞানকে জানেন, বিজ্ঞান-উৎপত্তিকে জানেন, বিজ্ঞান-নিরোধকে জানেন, বিজ্ঞান-নিরোধগামী প্রতিপদাকে জানেন। আবুসো, একেই বলা হয় বিদ্যা এবং ঠিক এভাবেই বিদ্বান [জ্ঞানী] হয়।” [দশম সূত্র]

অবিদ্যা বর্গ ত্রয়োদশ সমাপ্ত।

স্মারক-গাথা :

উৎপত্তিধর্মে তিন, আস্বাদে অপরদ্বয়;

উৎপত্তিতে দুটি ব্যক্ত, কোট্ঠিক অপর তিনে হয় ইতি।


 

১৪. জ্বলন্ত কয়লা বর্গ
১. জ্বলন্ত কয়লা সূত্র
১৩৬. শ্রাবস্তীতে উৎপত্তি :

“হে ভিক্ষুগণ, রূপ জ্বলন্ত কয়লা, বেদনা জ্বলন্ত কয়লা, সংজ্ঞা জ্বলন্ত কয়লা, সংস্কার জ্বলন্ত কয়লা, বিজ্ঞান জ্বলন্ত কয়লা। হে ভিক্ষুগণ, ঠিক এভাবে [স্মৃতি-সম্প্রজ্ঞানে] দর্শন করে শ্রুতবান আর্যশ্রাবক রূপের প্রতি নিরপেক্ষ হন, বেদনার প্রতি নিরপেক্ষ হন, সংজ্ঞার প্রতি নিরপেক্ষ হন, সংস্কারের প্রতি নিরপেক্ষ হন, বিজ্ঞানের প্রতি নিরপেক্ষ হন। নিরপেক্ষতা হতে বিরাগ হন, বিরাগ হতে বিমুক্ত [অর্হৎ] হন। বিমুক্ত হলে আমি বিমুক্ত হয়েছি বলে জ্ঞান হয়। তিনি প্রকৃষ্টরূপে জানতে পারেন, ‘আমার জন্মবীজ ক্ষীণ হয়েছে, ব্রহ্মচর্য উদ্‌যাপিত হয়েছে, করণীয় কার্য কৃত হয়েছে, এ জীবনে [আসবক্ষয়ের জন্য] আমার আর অন্য করণীয় নেই।’” [প্রথম সূত্র]

২. অনিত্য সূত্র
১৩৭. শ্রাবস্তীতে উৎপত্তি :

“হে ভিক্ষুগণ, যা অনিত্য; তার প্রতি তোমাদের ছন্দ [তৃষ্ণা] পরিত্যাগ করা উচিত। হে ভিক্ষুগণ, কী অনিত্য? হে ভিক্ষুগণ, রূপ অনিত্য; তার প্রতি তোমাদের ছন্দ [তৃষ্ণা] পরিত্যাগ করা উচিত। বেদনা অনিত্য... সংজ্ঞা... সংস্কার... বিজ্ঞান অনিত্য; তার প্রতি তোমাদের ছন্দ [তৃষ্ণা] পরিত্যাগ করা উচিত। হে ভিক্ষুগণ, যা অনিত্য; তার প্রতি তোমাদের ছন্দ [তৃষ্ণা] পরিত্যাগ করা উচিত।” [দ্বিতীয় সূত্র]

৩. দ্বিতীয় অনিত্য সূত্র
১৩৮. শ্রাবস্তীতে উৎপত্তি :

“হে ভিক্ষুগণ, যা অনিত্য; তার প্রতি তোমাদের রাগ পরিত্যাগ করা উচিত। হে ভিক্ষুগণ, কী অনিত্য? হে ভিক্ষুগণ, রূপ অনিত্য; তার প্রতি তোমাদের রাগ পরিত্যাগ করা উচিত। বেদনা অনিত্য... সংজ্ঞা... সংস্কার... বিজ্ঞান অনিত্য; তার প্রতি তোমাদের রাগ পরিত্যাগ করা উচিত। হে ভিক্ষুগণ, যা অনিত্য; তার প্রতি তোমাদের রাগ পরিত্যাগ করা উচিত।” [তৃতীয় সূত্র]

৪. তৃতীয় অনিত্য সূত্র
১৩৯. শ্রাবস্তীতে উৎপত্তি :

“হে ভিক্ষুগণ, যা অনিত্য; তার প্রতি তোমাদের ছন্দরাগ পরিত্যাগ করা উচিত। হে ভিক্ষুগণ, কী অনিত্য? হে ভিক্ষুগণ, রূপ অনিত্য; তার প্রতি তোমাদের ছন্দরাগ পরিত্যাগ করা উচিত। বেদনা অনিত্য... সংজ্ঞা... সংস্কার... বিজ্ঞান অনিত্য; তার প্রতি তোমাদের ছন্দরাগ পরিত্যাগ করা উচিত। হে ভিক্ষুগণ, যা অনিত্য; তার প্রতি তোমাদের ছন্দরাগ পরিত্যাগ করা উচিত।” [চতুর্থ সূত্র]

৫. দুঃখ সূত্র
১৪০. শ্রাবস্তীতে উৎপত্তি :

“হে ভিক্ষুগণ, যা দুঃখ; তার প্রতি তোমাদের ছন্দ পরিত্যাগ করা উচিত। হে ভিক্ষুগণ, কী দুঃখ? হে ভিক্ষুগণ, রূপ দুঃখ; তার প্রতি তোমাদের ছন্দ পরিত্যাগ করা উচিত। বেদনা... সংজ্ঞা... সংস্কার... বিজ্ঞান... হে ভিক্ষুগণ, যা দুঃখ; তার প্রতি তোমাদের ছন্দ পরিত্যাগ করা উচিত।” [পঞ্চম সূত্র]

৬. দ্বিতীয় দুঃখ সূত্র
১৪১. শ্রাবস্তীতে উৎপত্তি :

“হে ভিক্ষুগণ, যা দুঃখ; তার প্রতি তোমাদের রাগ পরিত্যাগ করা উচিত। হে ভিক্ষুগণ, কী দুঃখ? হে ভিক্ষুগণ, রূপ দুঃখ; তার প্রতি তোমাদের রাগ পরিত্যাগ করা উচিত। বেদনা... সংজ্ঞা... সংস্কার... বিজ্ঞান... হে ভিক্ষুগণ, যা দুঃখ; তার প্রতি তোমাদের রাগ পরিত্যাগ করা উচিত।” [ষষ্ঠ সূত্র]

৭. তৃতীয় দুঃখ সূত্র
১৪২. শ্রাবস্তীতে উৎপত্তি :

“হে ভিক্ষুগণ, যা দুঃখ; তার প্রতি তোমাদের ছন্দরাগ পরিত্যাগ করা উচিত। হে ভিক্ষুগণ, কী দুঃখ? হে ভিক্ষুগণ, রূপ দুঃখ; তার প্রতি তোমাদের ছন্দরাগ পরিত্যাগ করা উচিত। বেদনা... সংজ্ঞা... সংস্কার... বিজ্ঞান... হে ভিক্ষুগণ, যা দুঃখ; তার প্রতি তোমাদের ছন্দরাগ পরিত্যাগ করা উচিত।” [সপ্তম সূত্র]

৮. অনাত্মা সূত্র
১৪৩. শ্রাবস্তীতে উৎপত্তি :

“হে ভিক্ষুগণ, যা অনাত্মা; তার প্রতি তোমাদের ছন্দ পরিত্যাগ করা উচিত। হে ভিক্ষুগণ, কী অনাত্মা? হে ভিক্ষুগণ, রূপ অনাত্মা; তার প্রতি তোমাদের ছন্দ পরিত্যাগ করা উচিত। বেদনা অনাত্মা... সংজ্ঞা... সংস্কার... বিজ্ঞান অনাত্মা; তার প্রতি তোমাদের ছন্দ পরিত্যাগ করা উচিত। হে ভিক্ষুগণ, যা অনাত্মা; তার প্রতি তোমাদের ছন্দ পরিত্যাগ করা উচিত।” [অষ্টম সূত্র]

৯. দ্বিতীয় অনাত্মা সূত্র
১৪৪. শ্রাবস্তীতে উৎপত্তি :

“হে ভিক্ষুগণ, যা অনাত্মা; তার প্রতি তোমাদের রাগ পরিত্যাগ করা উচিত। হে ভিক্ষুগণ, কী অনাত্মা? হে ভিক্ষুগণ, রূপ অনাত্মা; তার প্রতি তোমাদের রাগ পরিত্যাগ করা উচিত। বেদনা অনাত্মা... সংজ্ঞা... সংস্কার... বিজ্ঞান অনাত্মা; তার প্রতি তোমাদের রাগ পরিত্যাগ করা উচিত। হে ভিক্ষুগণ, যা অনাত্মা; তার প্রতি তোমাদের রাগ পরিত্যাগ করা উচিত।” [নবম সূত্র]

১০. তৃতীয় অনাত্মা সূত্র
১৪৫. শ্রাবস্তীতে উৎপত্তি :

“হে ভিক্ষুগণ, যা অনাত্মা; তার প্রতি তোমাদের ছন্দরাগ পরিত্যাগ করা উচিত। হে ভিক্ষুগণ, কী অনাত্মা? হে ভিক্ষুগণ, রূপ অনাত্মা; তার প্রতি তোমাদের ছন্দরাগ পরিত্যাগ করা উচিত। বেদনা অনাত্মা... সংজ্ঞা... সংস্কার... বিজ্ঞান অনাত্মা; তার প্রতি তোমাদের ছন্দরাগ পরিত্যাগ করা উচিত। হে ভিক্ষুগণ, যা অনাত্মা; তার প্রতি তোমাদের ছন্দরাগ পরিত্যাগ করা উচিত।” [দশম সূত্র]

১১. নির্বেদবহুল সূত্র
১৪৬. শ্রাবস্তীতে উৎপত্তি :

“হে ভিক্ষুগণ, শ্রদ্ধায় প্রব্রজিত কুলপুত্রের এই অনুধর্ম হয়―যে রূপের প্রতি নির্বেদবহুল [প্রবল বিরাগসম্পন্ন] হয়ে বিহার করতে সক্ষম হয়। বেদনার প্রতি... সংজ্ঞার প্রতি... সংস্কারের প্রতি... বিজ্ঞানের প্রতি নির্বেদবহুল হয়ে বিহার করতে সক্ষম হয়। যে রূপের প্রতি নির্বেদবহুল হয়ে বিহার করে সে রূপকে জানে, বেদনাকে... সংজ্ঞাকে... সংস্কারকে... বিজ্ঞানকে জানে। সে রূপকে জেনে, বেদনাকে জেনে, সংজ্ঞাকে জেনে, সংস্কারকে জেনে, বিজ্ঞানকে জেনে রূপ হতে বিমুক্ত হয়, বেদনা হতে বিমুক্ত হয়, সংজ্ঞা হতে বিমুক্ত হয়, সংস্কার হতে বিমুক্ত হয়, বিজ্ঞান হতে বিমুক্ত হয়, এভাবে সে জন্ম, জরা, মরণ, শোক, পরিদেবন [বিলাপ], দুঃখ, দৌর্মনস্য [মানসিক যন্ত্রণা] ও উপায়াস হতে বিমুক্ত হয়; ‘সে দুঃখ হতে বিমুক্ত’ বলে আমি বলি।” [একাদশ সূত্র]

১২. অনিত্যানুদর্শী সূত্র
১৪৭. শ্রাবস্তীতে উৎপত্তি :

“হে ভিক্ষুগণ, শ্রদ্ধায় প্রব্রজিত কুলপুত্রের এই অনুধর্ম হয়―যে রূপের প্রতি অনিত্যানুদর্শী হয়ে বিহার করে। বেদনার প্রতি... সংজ্ঞার প্রতি... সংস্কারের প্রতি... বিজ্ঞানের প্রতি অনিত্যানুদর্শী হয়ে বিহার করে... ‘সে দুঃখ হতে বিমুক্ত’ বলে আমি বলি।” [দ্বাদশ সূত্র]

১৩. দুঃখানুদর্শী সূত্র
১৪৮. শ্রাবস্তীতে উৎপত্তি :

“হে ভিক্ষুগণ, শ্রদ্ধায় প্রব্রজিত কুলপুত্রের এই অনুধর্ম হয়―যে রূপের প্রতি দুঃখানুদর্শী হয়ে বিহার করে। বেদনার প্রতি... সংজ্ঞার প্রতি... সংস্কারের প্রতি... বিজ্ঞানের প্রতি দুঃখানুদর্শী হয়ে বিহার করে... ‘সে দুঃখ হতে বিমুক্ত’ বলে আমি বলি।” [ত্রয়োদশ সূত্র]

১৪. অনাত্মানুদর্শী সূত্র
১৪৯. শ্রাবস্তীতে উৎপত্তি :

“হে ভিক্ষুগণ, শ্রদ্ধায় প্রব্রজিত কুলপুত্রের এই অনুধর্ম হয়―যে রূপের প্রতি অনাত্মানুদর্শী হয়ে বিহার করে। বেদনার প্রতি... সংজ্ঞার প্রতি... সংস্কারের প্রতি... বিজ্ঞানের প্রতি অনাত্মানুদর্শী হয়ে বিহার করে। যে রূপের প্রতি অনাত্মানুদর্শী হয়ে বিহার করে সে রূপকে জানে, বেদনাকে... সংজ্ঞাকে... সংস্কারকে... বিজ্ঞানকে জানে। সে রূপকে জেনে, বেদনাকে জেনে, সংজ্ঞাকে জেনে, সংস্কারকে জেনে, বিজ্ঞানকে জেনে রূপ হতে বিমুক্ত হয়, বেদনা হতে বিমুক্ত হয়, সংজ্ঞা হতে বিমুক্ত হয়, সংস্কার হতে বিমুক্ত হয়, বিজ্ঞান হতে বিমুক্ত হয়, এভাবে সে জন্ম, জরা, মরণ, শোক, পরিদেবন, দুঃখ, দৌর্মনস্য ও উপায়াস হতে বিমুক্ত হয়; ‘সে দুঃখ হতে বিমুক্ত’ বলে আমি বলি।” [চতুর্দশ সূত্র]

জ্বলন্ত কয়লা বর্গ চতুর্দশ সমাপ্ত।

স্মারক-গাথা :

জ্বলন্ত কয়লা, ত্রিবিধ অনিত্যের দ্বারা, দুঃখের দ্বারা অপরত্রয়;

অনাত্মার দ্বারা ত্রিবিধ ব্যক্ত, কুলপুত্রের দ্বারা দ্বিবিধ দ্বিকে শেষ হয়।


 

১৫. দৃষ্টি বর্গ
১. আধ্যাত্মিক সূত্র
১৫০. শ্রাবস্তীতে উৎপত্তি :

‘হে ভিক্ষুগণ, কীসের উপস্থিতিতে এবং কীরূপ তৃষ্ণার কারণে আধ্যাত্মিক সুখ-দুঃখ উৎপন্ন হয়?’ ‘ভন্তে, ভগবানই আমাদের মূল, ভগবানই আমাদের পথপ্রদর্শক এবং ভগবানই আমাদের আশ্রয়। অতএব ভন্তে, ভগবানই স্বয়ং কথিত বিষয়ের অর্থ পরিস্ফুট করুন, ভগবানের মুখ হতে শ্রবণ করে ভিক্ষুগণ তা ধারণ করবেন।’

‘হে ভিক্ষুগণ, রূপের উপস্থিতিতে এবং রূপ তৃষ্ণার কারণে আধ্যাত্মিক সুখ-দুঃখ উৎপন্ন হয়। বেদনার উপস্থিতিতে... সংজ্ঞার উপস্থিতিতে... সংস্কারের উপস্থিতিতে... বিজ্ঞানের উপস্থিতিতে এবং বিজ্ঞান তৃষ্ণার কারণে আধ্যাত্মিক সুখ-দুঃখ উৎপন্ন হয়। ‘হে ভিক্ষুগণ, তোমরা এটি কী মনে কর, রূপ নিত্য নাকি অনিত্য?’ ‘অনিত্য, ভন্তে।’ ‘যা অনিত্য তা দুঃখ নাকি সুখ?’ ‘দুঃখ, ভন্তে।’ ‘যা অনিত্য, দুঃখ, বিপরিণামধর্মী, তার প্রতি অনুরক্ত না হলে আর আধ্যাত্মিক সুখ-দুঃখ উৎপন্ন হতে পারে কি?’ ‘নিশ্চয়ই নয়, ভন্তে।’ ‘বেদনা... সংজ্ঞা... সংস্কার... বিজ্ঞান নিত্য নাকি অনিত্য?’ ‘অনিত্য, ভন্তে।’ ‘যা অনিত্য তা দুঃখ নাকি সুখ?’ ‘দুঃখ, ভন্তে।’ “যা অনিত্য, দুঃখ, বিপরিণামধর্মী, তার প্রতি অনুরক্ত না হলে আর আধ্যাত্মিক সুখ-দুঃখ উৎপন্ন হয় কি?’ ‘নিশ্চয়ই নয়, ভন্তে।’ “ঠিক এভাবেই [স্মৃতি সহকারে] দর্শন করলে পরে... এ জীবনে [দুঃখমুক্তির নিমিত্তে] আর অন্য কোনো করণীয় নেই’ বলে সম্যকরূপে জানতে পারেন।” [প্রথম সূত্র]

২. এটি আমার সূত্র
১৫১. শ্রাবস্তীতে উৎপত্তি :

“হে ভিক্ষুগণ, কীসের উপস্থিতিতে, কীরূপ তৃষ্ণার কারণে এবং কীসের প্রতি অনুরক্ত হলে ‘এটি আমার, এতে আমি, এটি আমার আত্মা’ এই বলে ধারণা জন্মে?’ ‘ভন্তে, ভগবানই আমাদের মূল, ভগবানই আমাদের পথপ্রদর্শক এবং ভগবানই আমাদের আশ্রয়। অতএব ভন্তে, ভগবানই স্বয়ং কথিত বিষয়ের অর্থ পরিস্ফুট করুন, ভগবানের মুখ হতে শ্রবণ করে ভিক্ষুগণ তা ধারণ করবেন।’

“হে ভিক্ষুগণ, রূপের উপস্থিতিতে, রূপ তৃষ্ণার কারণে এবং রূপের প্রতি অনুরক্ত হলে... . বিজ্ঞানের উপস্থিতিতে, বিজ্ঞান তৃষ্ণার কারণে এবং বিজ্ঞানের প্রতি অনুরক্ত হলে ‘এটি আমার, এতে আমি, এটি আমার আত্মা’ এই বলে ধারণা জন্মে।” ‘হে ভিক্ষুগণ, তোমরা এটি কী মনে কর, রূপ নিত্য নাকি অনিত্য?’ ‘অনিত্য, ভন্তে’... “যা অনিত্য, দুঃখ ও বিপরিণামধর্মী, তার প্রতি অনুরক্ত না হলে ‘এটি আমার, এতে আমি, এটি আমার আত্মা’ এই বলে ধারণা জন্মে কি?” ‘নিশ্চয়ই নয়, ভন্তে।’ ‘বেদনা... সংজ্ঞা... সংস্কার... বিজ্ঞান নিত্য নাকি অনিত্য?’ ‘অনিত্য, ভন্তে’... বিপরিণামধর্মী, তার প্রতি অনুরক্ত না হলে আর ‘এটি আমার, এতে আমি, এটি আমার আত্মা’ এই বলে ধারণা জন্মে কি?” ‘নিশ্চয়ই নয়, ভন্তে।’ “ঠিক এভাবেই [স্মৃতি সহকারে] দর্শন করলে পরে... এ জীবনে [আসবক্ষয়ের নিমিত্তে] আর অন্য কোনো করণীয় নেই’ বলে সম্যকরূপে জানতে পারেন।” [দ্বিতীয় সূত্র]

৩. সেটি আত্মা সূত্র
১৫২. শ্রাবস্তীতে উৎপত্তি :

“হে ভিক্ষুগণ, কীসের উপস্থিতিতে, কীরূপ তৃষ্ণার কারণে এবং কীসের প্রতি অনুরক্ত হলে ‘সেটি আত্মা, সেটি জগৎ, নিত্য, ধ্রুব, শাশ্বত। সেই আমি মৃত্যুর পর অবিপরিণামধর্মী হবো’ এরূপ [মিথ্যা]-দৃষ্টি উৎপন্ন হয়?” ‘ভন্তে, ভগবানই আমাদের মূল, ভগবানই আমাদের পথপ্রদর্শক এবং ভগবানই আমাদের আশ্রয়। অতএব ভন্তে, ভগবানই স্বয়ং কথিত বিষয়ের অর্থ পরিস্ফুট করুন, ভগবানের মুখ হতে শ্রবণ করে ভিক্ষুগণ তা ধারণ করবেন।’

“হে ভিক্ষুগণ, রূপের উপস্থিতিতে, রূপ তৃষ্ণার কারণে এবং রূপের প্রতি অনুরক্ত হয়ে ‘সেটি আত্মা, সেটি জগৎ, নিত্য, ধ্রুব, শাশ্বত। সেই আমি মৃত্যুর পর অবিপরিণামধর্মী হবো’ এরূপ [মিথ্যা]-দৃষ্টি উৎপন্ন হয়। বেদনার উপস্থিতিতে... সংজ্ঞার উপস্থিতিতে... সংস্কারের উপস্থিতিতে... বিজ্ঞানের উপস্থিতিতে, বিজ্ঞান তৃষ্ণার কারণে এবং বিজ্ঞানের প্রতি অনুরক্ত হলে ‘সেটি আত্মা, সেটি জগৎ, নিত্য, ধ্রুব, শাশ্বত। সেই আমি মৃত্যুর পর অবিপরিণামধর্মী হবো’ এরূপ [মিথ্যা]-দৃষ্টি উৎপন্ন হয়।”

‘হে ভিক্ষুগণ, তোমরা এটি কী মনে কর, রূপ নিত্য নাকি অনিত্য?’ ‘অনিত্য, ভন্তে’ ‘যা অনিত্য তা দুঃখ নাকি সুখ?’ ‘দুঃখ, ভন্তে।’ ‘যা অনিত্য, দুঃখ, বিপরিণামধর্মী, তার প্রতি অনুরক্ত না হলে আর ‘সেটি আত্মা, সেটি জগৎ, নিত্য, ধ্রুব, শাশ্বত। সেই আমি মৃত্যুর পর অবিপরিণামধর্মী হবো’ এরূপ [মিথ্যা]-দৃষ্টি উৎপন্ন হয় কি?” ‘নিশ্চয়ই নয়, ভন্তে।’ ‘বেদনা... সংজ্ঞা... সংস্কার... বিজ্ঞান নিত্য নাকি অনিত্য?’ ‘অনিত্য, ভন্তে।’ ‘যা অনিত্য তা দুঃখ নাকি সুখ?’ ‘দুঃখ, ভন্তে।’ ‘যা অনিত্য, দুঃখ, বিপরিণামধর্মী, তার প্রতি অনুরক্ত না হলে আর ‘সেটি আত্মা, সেটি জগৎ, নিত্য, ধ্রুব, শাশ্বত। সেই আমি মৃত্যুর পর অবিপরিণামধর্মী হবো’ এরূপ [মিথ্যা]-দৃষ্টি উৎপন্ন হয় কি?” ‘নিশ্চয়ই নয়, ভন্তে।’ “ঠিক এভাবেই [স্মৃতি সহকারে] দর্শন করলে পরে... এ জীবনে [নির্বাণলাভের নিমিত্তে] আর অন্য কোনো করণীয় নেই’ বলে সম্যকরূপে জানতে পারেন।” [তৃতীয় সূত্র]

৪. এটি আমার নয় সূত্র
১৫৩. শ্রাবস্তীতে উৎপত্তি :

“হে ভিক্ষুগণ, কীসের উপস্থিতিতে, কীরূপ তৃষ্ণার কারণে এবং কীসের প্রতি অনুরক্ত হয়ে ‘আমি অবিদ্যমানে, আমারও নাই, ভবিষ্যতেও আমি নাই, আমার থাকবে না’ এরূপ [মিথ্যা]-দৃষ্টি উৎপন্ন হয়?” ‘ভগবানই আমাদের মূল, ভগবানই আমাদের পথপ্রদর্শক এবং ভগবানই আমাদের আশ্রয়। অতএব ভন্তে, ভগবানই স্বয়ং কথিত বিষয়ের অর্থ পরিস্ফুট করুন, ভগবানের মুখ হতে শ্রবণ করে ভিক্ষুগণ তা ধারণ করবেন।’

“হে ভিক্ষুগণ, রূপের উপস্থিতিতে, রূপ তৃষ্ণার কারণে, রূপের প্রতি অনুরক্ত হয়ে ‘আমি অবিদ্যমানে, আমারও নাই, ভবিষ্যতেও আমি নাই, আমার থাকবে না’ এরূপ [মিথ্যা]-দৃষ্টি উৎপন্ন হয়।” বেদনার উপস্থিতিতে... সংজ্ঞার উপস্থিতিতে... সংস্কারের উপস্থিতিতে... বিজ্ঞানের উপস্থিতিতে, বিজ্ঞান তৃষ্ণার কারণে, বিজ্ঞানের প্রতি অনুরক্ত হলে ‘আমি অবিদ্যমানে, আমারও নাই, ভবিষ্যতেও আমি নাই, আমার থাকবে না’ এরূপ [মিথ্যা]-দৃষ্টি উৎপন্ন হয়।”

‘হে ভিক্ষুগণ, তোমরা এটি কী মনে কর, রূপ নিত্য নাকি অনিত্য?’ ‘অনিত্য, ভন্তে’ ‘যা অনিত্য তা দুঃখ নাকি সুখ?’ ‘দুঃখ, ভন্তে।’ ‘যা অনিত্য, দুঃখ, বিপরিণামধর্মী, তার প্রতি বিতৃষ্ণা উৎপাদনে আর ‘আমি অবিদ্যমানে, আমারও নাই, ভবিষ্যতেও আমি নাই, আমার থাকবে না’ এরূপ [মিথ্যা]-দৃষ্টি উৎপন্ন হয় কি?” ‘নিশ্চয়ই নয়, ভন্তে।’ ‘বেদনা... সংজ্ঞা... সংস্কার... বিজ্ঞান নিত্য নাকি অনিত্য?’ ‘অনিত্য, ভন্তে।’ ‘যা অনিত্য তা দুঃখ নাকি সুখ?’ ‘দুঃখ, ভন্তে।’ ‘যা অনিত্য, দুঃখ, বিপরিণামধর্মী, তার প্রতি অনুরক্ত না হলে আর ‘আমি অবিদ্যমানে, আমারও নাই, ভবিষ্যতেও আমি নাই, আমার থাকবে না’ এরূপ [মিথ্যা]-দৃষ্টি উৎপন্ন হয় কি?” ‘নিশ্চয়ই নয়, ভন্তে।’ “ঠিক এভাবেই [স্মৃতি সহকারে] দর্শন করলে পরে... এ জীবনে [আসবক্ষয়ের নিমিত্তে] আর অন্য কোনো করণীয় নেই’ বলে সম্যকরূপে জানতে পারেন।” [চতুর্থ সূত্র]

৫. মিথ্যাদৃষ্টি সূত্র
১৫৪. শ্রাবস্তীতে উৎপত্তি :

‘হে ভিক্ষুগণ, কীসের উপস্থিতিতে, কীরূপ তৃষ্ণার কারণে এবং কীসের প্রতি অনুরক্ত হলে মিথ্যাদৃষ্টি উৎপন্ন হয়?’ ‘ভন্তে, ভগবানই আমাদের মূল, ভগবানই আমাদের পথপ্রদর্শক এবং ভগবানই আমাদের আশ্রয়। অতএব ভন্তে, ভগবানই স্বয়ং কথিত বিষয়ের অর্থ পরিস্ফুট করুন, ভগবানের মুখ হতে শ্রবণ করে ভিক্ষুগণ তা ধারণ করবেন।’

‘হে ভিক্ষুগণ, রূপের উপস্থিতিতে, রূপ তৃষ্ণার কারণে এবং রূপের প্রতি অনুরক্ত হলে মিথ্যাদৃষ্টি উৎপন্ন হয়। বেদনার উপস্থিতিতে... মিথ্যাদৃষ্টি উৎপন্ন হয়। সংজ্ঞার উপস্থিতিতে... মিথ্যাদৃষ্টি উৎপন্ন হয়। সংস্কারের উপস্থিতিতে... মিথ্যাদৃষ্টি উৎপন্ন হয়। বিজ্ঞানের উপস্থিতিতে, বিজ্ঞান তৃষ্ণার কারণে এবং বিজ্ঞানের প্রতি অনুরক্ত হলে মিথ্যাদৃষ্টি উৎপন্ন হয়।’

‘হে ভিক্ষুগণ, তোমরা এটি কী মনে কর, রূপ নিত্য নাকি অনিত্য?’ ‘অনিত্য, ভন্তে’ ‘যা অনিত্য... তার প্রতি বিতৃষ্ণা উৎপাদনে আর কি মিথ্যাদৃষ্টি উৎপন্ন হয়?’ ‘নিশ্চয়ই নয়, ভন্তে।’ ‘বেদনা... সংজ্ঞা... সংস্কার... বিজ্ঞান নিত্য নাকি অনিত্য?’ ‘অনিত্য, ভন্তে।’ ‘যা অনিত্য তা দুঃখ নাকি সুখ?’ ‘দুঃখ, ভন্তে।’ ‘যা অনিত্য, দুঃখ, বিপরিণামধর্মী, তার প্রতি অনুরক্ত না হলে মিথ্যাদৃষ্টি উৎপন্ন হতে পারে কি?’ ‘নিশ্চয়ই নয়, ভন্তে।’ “ঠিক এভাবেই [স্মৃতি সহকারে] দর্শন করলে পরে... এ জীবনে [দুঃখমুক্তির নিমিত্তে] আর অন্য কোনো করণীয় নেই’ বলে সম্যকরূপে জানতে পারেন।” [পঞ্চম সূত্র]

৬. সৎকায়দৃষ্টি সূত্র
১৫৫. শ্রাবস্তীতে উৎপত্তি :

‘হে ভিক্ষুগণ, কীসের উপস্থিতিতে, কীরূপ তৃষ্ণার কারণে এবং কীসের প্রতি অনুরক্ত হলে সৎকায়দৃষ্টি উৎপন্ন হয়?’ ‘ভন্তে, ভগবানই আমাদের ধর্মের মূল উৎস, ধর্ম ভগবৎপ্রবণ ভগবৎ প্রতিশরণ। অতএব ভন্তে, ভগবানই স্বয়ং কথিত বিষয়ের অর্থ পরিস্ফুট করুন, ভগবানের মুখ হতে শ্রবণ করে ভিক্ষুগণ তা ধারণ করবেন। ‘হে ভিক্ষুগণ, রূপের উপস্থিতিতে, রূপ তৃষ্ণার কারণে, রূপের প্রতি অনুরক্ত হলে সৎকায়দৃষ্টি উৎপন্ন হয়। বেদনার উপস্থিতিতে... সংজ্ঞার উপস্থিতিতে... সংস্কারের উপস্থিতিতে... বিজ্ঞানের উপস্থিতিতে, বিজ্ঞান তৃষ্ণার কারণে এবং বিজ্ঞানের প্রতি অনুরক্ত হলে সৎকায়দৃষ্টি উৎপন্ন হয়।’

‘হে ভিক্ষুগণ, তোমরা এটি কী মনে কর, রূপ নিত্য নাকি অনিত্য?’ ‘অনিত্য, ভন্তে’ ‘যা অনিত্য, দুঃখ, বিপরিণামধর্মী, তার প্রতি অনুরক্ত না হলে আর সৎকায়দৃষ্টি উৎপন্ন হতে পারে কি?’ ‘নিশ্চয়ই নয়, ভন্তে।’ ‘বেদনা... সংজ্ঞা... সংস্কার... বিজ্ঞান নিত্য নাকি অনিত্য?’ ‘অনিত্য, ভন্তে।’ ‘যা অনিত্য তা দুঃখ নাকি সুখ?’ ‘দুঃখ, ভন্তে।’ ‘যা অনিত্য, দুঃখ, বিপরিণামধর্মী, তার প্রতি অনুরক্ত না হলে সৎকায়দৃষ্টি উৎপন্ন হতে পারে কি?’ ‘নিশ্চয়ই নয়, ভন্তে।’ “ঠিক এভাবেই [স্মৃতি সহকারে] দর্শন করলে পরে... এ জীবনে [আসবক্ষয়ের নিমিত্তে] আর অন্য কোনো করণীয় নেই’ বলে প্রকৃষ্টরূপে জানতে পারেন।” [ষষ্ঠ সূত্র]

৭. আত্মানুদৃষ্টি সূত্র
১৫৬. শ্রাবস্তীতে উৎপত্তি :

‘হে ভিক্ষুগণ, কীসের উপস্থিতিতে, কীরূপ তৃষ্ণার কারণে এবং কীসের প্রতি অনুরক্ত হলে আত্মানুদৃষ্টি উৎপন্ন হয়?’ ‘ভন্তে, ভগবানই আমাদের মূল, ভগবানই আমাদের পথপ্রদর্শক এবং ভগবানই আমাদের আশ্রয়। অতএব ভন্তে, ভগবানই স্বয়ং কথিত বিষয়ের অর্থ পরিস্ফুট করুন, ভগবানের মুখ হতে শ্রবণ করে ভিক্ষুগণ তা ধারণ করবেন।’

‘হে ভিক্ষুগণ, রূপের উপস্থিতিতে, রূপ তৃষ্ণার কারণে এবং রূপের প্রতি অনুরক্ত হলে আত্মানুদৃষ্টি উৎপন্ন হয়। বেদনার উপস্থিতিতে... সংজ্ঞার উপস্থিতিতে... সংস্কারের উপস্থিতিতে... বিজ্ঞানের উপস্থিতিতে, বিজ্ঞান তৃষ্ণার কারণে এবং বিজ্ঞানের প্রতি অনুরক্ত হলে আত্মানুদৃষ্টি উৎপন্ন হয়।’

‘হে ভিক্ষুগণ, তোমরা এটি কী মনে কর, রূপ নিত্য নাকি অনিত্য?’ ‘অনিত্য, ভন্তে’ ‘যা অনিত্য... তার প্রতি অনুরক্ত না হলে কি আর সৎকায়দৃষ্টি উৎপন্ন হয়?’ ‘নিশ্চয়ই নয়, ভন্তে।’ ‘বেদনা... সংজ্ঞা... সংস্কার... বিজ্ঞান নিত্য নাকি অনিত্য?’ ‘অনিত্য, ভন্তে।’ ‘যা অনিত্য তা দুঃখ নাকি সুখ?’ ‘দুঃখ, ভন্তে।’ ‘যা অনিত্য, দুঃখ, বিপরিণামধর্মী, তার প্রতি অনুরক্ত না হলে আত্মানুদৃষ্টি উৎপন্ন হতে পারে কি?’ ‘নিশ্চয়ই নয়, ভন্তে।’ “ঠিক এভাবেই [স্মৃতি সহকারে] দর্শন করলে পরে... এ জীবনে [আসবক্ষয়ের নিমিত্তে] আর অন্য কোনো করণীয় নেই’ বলে সম্যকরূপে জানতে পারেন।” [সপ্তম সূত্র]

৮. অভিনিবেশ সূত্র
১৫৭. শ্রাবস্তীতে উৎপত্তি :

‘হে ভিক্ষুগণ, কীসের উপস্থিতিতে, কীসের কারণে এবং কীসের প্রতি অনুরক্ত হলে অনুরাগবদ্ধ সংযোজন উৎপন্ন হয়?’ ‘ভন্তে, ভগবানই আমাদের মূল, ভগবানই আমাদের পথপ্রদর্শক এবং ভগবানই আমাদের আশ্রয়। অতএব ভন্তে, ভগবানই স্বয়ং কথিত বিষয়ের অর্থ পরিস্ফুট করুন, ভগবানের মুখ হতে শ্রবণ করে ভিক্ষুগণ তা ধারণ করবেন।’

‘হে ভিক্ষুগণ, রূপের উপস্থিতিতে, রূপের কারণে এবং রূপের প্রতি অনুরক্ত হলে অনুরাগবদ্ধ সংযোজন উৎপন্ন হয়। বেদনার উপস্থিতিতে... সংজ্ঞার উপস্থিতিতে... সংস্কারের উপস্থিতিতে... বিজ্ঞানের উপস্থিতিতে, বিজ্ঞান তৃষ্ণার কারণে এবং বিজ্ঞানের প্রতি অনুরক্ত হলে অনুরাগবদ্ধ সংযোজন উৎপন্ন হয়।’

‘হে ভিক্ষুগণ, তোমরা এটি কী মনে কর, রূপ নিত্য নাকি অনিত্য?’ ‘অনিত্য, ভন্তে’ ‘যা অনিত্য... তার প্রতি বিতৃষ্ণা উৎপাদনে আর অনুরাগবদ্ধ সংযোজন উৎপন্ন হয় কি?’ ‘নিশ্চয়ই নয়, ভন্তে।’ “ঠিক এভাবেই [স্মৃতি সহকারে] দর্শন করলে পরে... এ জীবনে [নির্বাণলাভের নিমিত্তে] আর অন্য কোনো করণীয় নেই’ বলে সম্যকরূপে জানতে পারেন।” [অষ্টম সূত্র]

৯. দ্বিতীয় অভিনিবেশ সূত্র
১৫৮. শ্রাবস্তীতে উৎপত্তি :

‘হে ভিক্ষুগণ, কীসের উপস্থিতিতে, কীসের কারণে এবং কীসের প্রতি অনুরক্ত হলে অনুরাগবদ্ধ সংযোজন উৎপন্ন হয়?’ ‘ভন্তে, ভগবানই আমাদের মূল, ভগবানই আমাদের পথপ্রদর্শক এবং ভগবানই আমাদের আশ্রয়। অতএব ভন্তে, ভগবানই স্বয়ং কথিত বিষয়ের অর্থ পরিস্ফুট করুন, ভগবানের মুখ হতে শ্রবণ করে ভিক্ষুগণ তা ধারণ করবেন।’

‘হে ভিক্ষুগণ, রূপের উপস্থিতিতে, রূপে কারণে, রূপের প্রতি অনুরক্ত হলে অনুরাগবদ্ধ সংযোজন উৎপন্ন হয়। বেদনার উপস্থিতিতে... সংজ্ঞার উপস্থিতিতে... সংস্কারের উপস্থিতিতে... বিজ্ঞানের উপস্থিতিতে, বিজ্ঞান তৃষ্ণার কারণে এবং বিজ্ঞানের প্রতি অনুরক্ত হলে অনুরাগবদ্ধ সংযোজন উৎপন্ন হয়।’

‘হে ভিক্ষুগণ, তোমরা এটি কী মনে কর, রূপ নিত্য নাকি অনিত্য?’ ‘অনিত্য, ভন্তে’ ‘যা অনিত্য... তার প্রতি বিতৃষ্ণা উৎপাদনে আর অনুরাগবদ্ধ সংযোজন উৎপন্ন হয় কি?’ ‘নিশ্চয়ই নয়, ভন্তে।’ “ঠিক এভাবেই [স্মৃতি সহকারে] দর্শন করলে পরে... এ জীবনে [আসবক্ষয়ের নিমিত্তে] আর অন্য কোনো করণীয় নেই’ বলে সম্যকরূপে জানতে পারেন।” [নবম সূত্র]

১০. আনন্দ সূত্র
১৫৯. শ্রাবস্তীতে উৎপত্তি :

তখন আয়ুষ্মান আনন্দ যেখানে ভগবান আছেন সেখানে গেলেন। গিয়ে... ভগবানকে বললেন, ‘ভন্তে, আমার পক্ষে উত্তম [মঙ্গল] হবে, ভগবান আমাকে সংক্ষিপ্তভাবে ধর্মদেশনা করুন; যাতে আমি ভগবানের ধর্মদেশনা শুনে একাকী, বিচ্ছিন্ন, অপ্রমত্ত, বীর্যবান [উদ্যমী], একাগ্রচিত্ত হয়ে অবস্থান করতে সক্ষম হই।’

‘হে আনন্দ, তুমি কী মনে কর, রূপ নিত্য নাকি অনিত্য?’ ‘অনিত্য ভন্তে।’ ‘যা অনিত্য তা দুঃখ নাকি সুখ?’ ‘দুঃখ ভন্তে।’ “যা অনিত্য, দুঃখ ও পরিবর্তনশীল; সেটিকে ‘এটি আমার, এতে আমি, এটি আমার আত্মা’ বলে দর্শন করা ঠিক কি?” ‘ঠিক নয়, ভন্তে।’ ‘বেদনা নিত্য নাকি অনিত্য?’ ‘অনিত্য ভন্তে।’... সংজ্ঞা... সংস্কার... বিজ্ঞান নিত্য নাকি অনিত্য?’ ‘অনিত্য ভন্তে।’ ‘যা অনিত্য তা দুঃখ নাকি সুখ?’ ‘দুঃখ ভন্তে।’ “যা অনিত্য, দুঃখ ও পরিবর্তনশীল; সেটিকে ‘এটি আমার, এতে আমি, এটি আমার আত্মা বলে দর্শন করা ঠিক কি?” ‘ঠিক নয়, ভন্তে।’

“হে আনন্দ, যা কিছু রূপ আছে, অতীত-অনাগত-বর্তমান, আধ্যাত্মিক বা বাহ্যিক, স্থূল বা সূক্ষ্ম, হীন বা উত্তম, দূরে বা নিকটের যাবতীয় রূপ সম্পর্কে ‘তা আমার নয়, আমি তাতে [অবস্থিত] নই, তা আমার আত্মা নয়’ এভাবে বিষয়টি যথাযথভাবে সম্যক প্রজ্ঞার দ্বারা দর্শন করা উচিত।”

“হে আনন্দ, এভাবে দর্শন করে শ্রুতবান আর্যশ্রাবক রূপের প্রতি নির্বেদপ্রাপ্ত [নির্লিপ্ত] হন, বেদনার প্রতি প্রতি নির্বেদপ্রাপ্ত হন, সংজ্ঞার প্রতি নির্বেদপ্রাপ্ত হন, সংস্কারের প্রতি নির্বেদপ্রাপ্ত হন, বিজ্ঞানের প্রতি নির্বেদপ্রাপ্ত হন। নিবের্দ হতে বিরাগ হন, বিরাগ হতে বিমুক্ত হন। বিমুক্তি হতে আমি বিমুক্ত হয়েছি বলে জ্ঞান হয়। তিনি প্রকৃষ্টরূপে জানতে পারেন, ‘আমার জন্মবীজ ক্ষীণ হয়েছে, ব্রহ্মচর্যজীবন উদ্‌যাপিত হয়েছে, করণীয় কার্য কৃত হয়েছে, এ জীবনে [আসবক্ষয়ের জন্য] অন্য কোনো করণীয় নেই।’” [দশম সূত্র]

দৃষ্টি বর্গ পঞ্চদশ সমাপ্ত।

স্মারক-গাথা :

আধ্যাত্মিক, এটি আমার, সেটি আত্মা, আমারও নাই সূত্র;

মিথ্যা-সৎকায়-আত্মানু দ্বয়, অভিনিবেশ, আনন্দের দ্বারা হয় বর্গ সমাপ্ত।

শেষ পঞ্চাশ সমাপ্ত।

সেই শেষ পঞ্চাশের বর্গসূচি―

অন্ত, ধর্মকথিক, বিদ্যা, জ্বলন্ত কয়লা ও দৃষ্টি এই বর্গ পঞ্চমে―

তৃতীয় পঞ্চাশ হলো ব্যক্ত, ‘নিপাত’ তার দ্বারা হয়েছে বর্ণিত এখানে।

স্কন্ধ-সংযুক্ত সমাপ্ত।


 

২. রাধ-সংযুক্ত
১. প্রথম বর্গ
১. মার সূত্র
শ্রাবস্তী নিদান :

১৬০. অতঃপর আয়ুষ্মান রাধ[101] ভগবানের সমীপে উপস্থিত হয়ে ভগবানকে অভিবাদনপূর্বক একপার্শ্বে উপবিষ্ট হলেন। একপার্শ্বে উপবিষ্ট ভগবানকে এরূপ জিজ্ঞেস করলেন, “ভন্তে, ‘মার, মার’ বলা হয়ে থাকে, আসলে সেই মার কী?”

“হে রাধ, রূপ বিদ্যমান থাকলে মার থাকবে; অর্থাৎ মারা যাবে। তাই হচ্ছে মার। সেই হেতু রাধ, তুমি রূপকে মার বলে দর্শন কর, মারে বলে দর্শন কর, মৃয়মান বলে দর্শন কর, রোগ বলে দর্শন কর, গণ্ড[102] বলে দর্শন কর, শল্য বলে দর্শন কর, দুঃখ বলে এবং যাবতীয় দুঃখোৎপত্তির কারণ বলে দর্শন কর। যারা এটিকে এভাবে দর্শন করে থাকে, তাদের দর্শন হয় সম্যক দর্শন।

হে রাধ, বেদনা বিদ্যমান থাকলে... হে রাধ, সংজ্ঞা বিদ্যমান থাকলে... হে রাধ, সংস্কার বিদ্যমান থাকলে... হে রাধ, বিজ্ঞান বিদ্যমান থাকলে মার থাকবে; অর্থাৎ মারা যাবে। তা-ই হচ্ছে মার। সেই হেতু রাধ, তুমি বিজ্ঞানকে মার বলে দর্শন কর, মারে বলে দর্শন কর, মৃয়মান বলে দর্শন কর, রোগ বলে দর্শন কর, গণ্ড বলে দর্শন কর, শল্য বলে দর্শন কর, দুঃখ বলে এবং যাবতীয় দুঃখোৎপত্তির কারণ বলে দর্শন কর। যারা এটিকে এভাবে দর্শন করে থাকে, তাদের দর্শন হয় সম্যক দর্শন।”

“ভন্তে, সম্যক দর্শন অর্থে কী বুঝায়?” “রাধ, এটি নির্বেদজ্ঞান অর্থে।” “ভন্তে, নির্বেদজ্ঞান অর্থে কী বুঝায়?” “রাধ, এটি বিরাগ অর্থে।” “ভন্তে, বিরাগ অর্থে কী বুঝায়?” “রাধ, এটি বিমুক্তি অর্থে।” “ভন্তে, বিমুক্তি অর্থে কী বুঝায়?” “রাধ, এটি নির্বাণ অর্থে।” “ভন্তে, নির্বাণ অর্থে কী বুঝায়?” “রাধ, তুমি প্রশ্নোত্তরের বাইরে চলে গিয়েছ। তুমি এই প্রশ্নের উত্তর অনুধাবন করতে সক্ষম হবে না। কারণ ব্রহ্মচর্যকে নির্বাণে প্রতিষ্ঠিত বলা হয়। তাই নির্বাণগামীর নির্বাণেই অবসান, নিষ্পত্তি এবং সমাপ্তি জ্ঞাতব্য।” [প্রথম সূত্র]

২. সত্ত্ব সূত্র
শ্রাবস্তী নিদান :

১৬১. একপার্শ্বে উপবিষ্ট আয়ুষ্মান রাধ ভগবানকে এরূপ জিজ্ঞেস করলেন, “ভন্তে, ‘সত্ত্ব, সত্ত্ব’ বলা হয়; আসলে কী কারণেই বা সত্ত্ব বলা হয়ে থাকে?”

“হে রাধ, রূপের প্রতি যেই ছন্দ (আকাঙ্ক্ষা), রাগ (আসক্তি), নন্দী (আনন্দ), তৃষ্ণা তাতেই সত্ত্ব, বিসত্ত্ব বিদ্যমান। সেই হেতু সত্ত্ব বলা হয়ে থাকে। বেদনার প্রতি... সংজ্ঞার প্রতি... সংস্কারের প্রতি... বিজ্ঞানের প্রতি যেই ছন্দ, রাগ, নন্দী, তৃষ্ণা তাতেই সত্ত্ব, বিসত্ত্ব বিদ্যমান। সেই হেতু সত্ত্ব বলা হয়ে থাকে।”

“হে রাধ, যেমন ছোট ছোট বালক-বালিকারা ধূলি-বালি দ্বারা তৈরি করা গৃহ দিয়ে আগ্রহের সঙ্গে খেলতে থাকে। যতদিন পর্যন্ত তাদের সেই ধূলি-বালি দিয়ে তৈরিকৃত গৃহের প্রতি ছন্দ, রাগ, প্রেম, পিপাসা, দাহ এবং তৃষ্ণা অপগত না হয়, ততদিন পর্যন্ত তারা ওই (রকম) গৃহের প্রতি আকৃষ্ট হয়ে খেলা করে ধনের ন্যায় ‘আমার আমার’ বলে থাকে। রাধ, যেই দিন সেই বালক-বালিকাদের সে-সকল গৃহের প্রতি ছন্দ, রাগ, প্রেম, পিপাসা, দাহ এবং তৃষ্ণা অপসৃত হয়, সেই দিনই তারা ওই গৃহ হস্ত-পদ দ্বারা ইতস্তত বিকীর্ণ, ছত্রভঙ্গ, ধ্বংস-বিধ্বংস করে চিরতরে সেই খেলার পরিসমাপ্তি ঘটে থাকে; অবসান ঘটে থাকে। রাধ, ঠিক, এভাবে তোমরাও রূপকে ইতস্তত বিকীর্ণ, ছত্রভঙ্গ, ধ্বংস-বিধ্বংস করে চিরতরে রূপের পরিসমাপ্তি ঘটাও, অবসান ঘটাও। এবং তৃষ্ণাক্ষয়ের নিমিত্তে সম্যক মার্গ অবলম্বন কর। বেদনাকে ইতস্তত বিকীর্ণ, ছত্রভঙ্গ, ধ্বংস-বিধ্বংস করে চিরতরে বেদনার পরিসমাপ্তি ঘটাও, অবসান ঘটাও এবং তৃষ্ণাক্ষয়ের নিমিত্তে সম্যক মার্গ অবলম্বন কর। সংজ্ঞাকে... সংস্কারকে ইতস্তত বিকীর্ণ, ছত্রভঙ্গ, ধ্বংস-বিধ্বংস করে চিরতরে সংস্কারের পরিসমাপ্তি ঘটাও, অবসান ঘটাও এবং তৃষ্ণক্ষয়ের নিমিত্তে সম্যক মার্গ অবলম্বন কর। বিজ্ঞানকে ইতস্তত বিকীর্ণ, ছত্রভঙ্গ, ধ্বংস-বিধ্বংস করে চিরতরে বিজ্ঞানের পরিসমাপ্তি ঘটাও, অবসান ঘটাও এবং তৃষ্ণাক্ষয়ের নিমিত্তে সম্যক মার্গ অবলম্বন কর। হে রাধ, তৃষ্ণাক্ষয়ই নির্বাণ।” [দ্বিতীয় সূত্র]

৩. ভবতৃষ্ণা সূত্র
শ্রাবস্তী নিদান :

১৬২. একপার্শ্বে উপবিষ্ট আয়ুষ্মান রাধ ভগবানকে এরূপ জিজ্ঞেস করলেন, “ভন্তে, ‘ভবতৃষ্ণা নিরোধ, ভবতৃষ্ণা নিরোধ’ বলা হয়; আসলে সেই ভবতৃষ্ণা কী এবং ভবতৃষ্ণা নিরোধ কী?”

“হে রাধ, রূপের প্রতি ছন্দ, রাগ, নন্দী, তৃষ্ণা এবং উপাদানাসক্তিবশে চিত্তে আশ্রয়ভূত (আত্মদৃষ্টিমূলক) যেই অনুশয়; এটিকে বলা হয় ভবতৃষ্ণা। আর এটির নিরোধকে বলা হয় ভবতৃষ্ণা নিরোধ। বেদনার প্রতি... সংজ্ঞার প্রতি... সংস্কারের প্রতি... বিজ্ঞানের প্রতি ছন্দ, রাগ, নন্দী, তৃষ্ণা এবং উপাদানাসক্তিবশে চিত্তে আশ্রয়ভূত (আত্মদৃষ্টিমূলক) যেই অনুশয়; এটিকে বলা হয় ভবতৃষ্ণা। আর এটির নিরোধকে বলা হয় ভবতৃষ্ণা নিরোধ।” [তৃতীয় সূত্র]

৪. পরিজ্ঞেয় সূত্র
শ্রাবস্তী নিদান :

১৬৩. আয়ুষ্মান রাধ ভগবানের সমীপে উপস্থিত হয়ে ভগবানকে অভিবাদনপূর্বক একপার্শ্বে উপবিষ্ট হলেন। একপার্শ্বে উপবিষ্ট আয়ুষ্মান রাধকে লক্ষ করে ভগবান এরূপ বললেন :

“হে রাধ, আমি পরিজ্ঞেয়, পরিজ্ঞা এবং পরিজ্ঞাত ব্যক্তির ধর্ম সম্বন্ধে দেশনা করব। তুমি তা শ্রবণ কর, উত্তমরূপে মনোনিবেশ কর; আমি ভাষণ করছি।” “হ্যাঁ, ভদন্ত” বলে আয়ুষ্মান রাধ ভগবানের কথায় প্রত্যুত্তর প্রদান করলেন। ভগবান এরূপ বললেন :

হে রাধ, পরিজ্ঞেয় ধর্ম কিরূপ? রাধ, রূপ পরিজ্ঞেয় ধর্ম, বেদনা পরিজ্ঞেয় ধর্ম, সংজ্ঞা পরিজ্ঞেয় ধর্ম, সংস্কার পরিজ্ঞেয় ধর্ম, বিজ্ঞান পরিজ্ঞেয় ধর্ম। রাধ, এগুলোকে বলা হয় পরিজ্ঞেয় ধর্ম।

হে রাধ, পরিজ্ঞান কিরূপ? রাধ, রাগক্ষয়, দ্বেষক্ষয় ও মোহক্ষয় জ্ঞানই পরিজ্ঞান। রাধ এই জ্ঞানকে বলা হয় পরিজ্ঞান।

হে রাধ, পরিজ্ঞাত[103] পুদ্‌গল কিরূপ? অর্হৎকে এরূপ বলা হয়। যেই আয়ুষ্মানের এরূপ নাম, এরূপ গোত্র হয়ে থাকে-তাকে বলা হয় পরিজ্ঞাত ব্যক্তি।” [চতুর্ত্থ সূত্র]

৫. শ্রমণ সূত্র
শ্রাবস্তী নিদান :

১৬৪. একপার্শ্বে উপবিষ্ট আয়ুষ্মান রাধকে লক্ষ করে ভগবান এরূপ বললেন, “হে রাধ, উপাদানস্কন্ধ পাঁচ প্রকার। সেই পাঁচ প্রকার কী কী? রূপ উপাদানস্কন্ধ, বেদনা উপাদানস্কন্ধ, সংজ্ঞা উপাদানস্কন্ধ, সংস্কার উপাদানস্কন্ধ ও বিজ্ঞান উপাদানস্কন্ধ।

হে রাধ, যেই যেই শ্রমণ-ব্রাহ্মণ এই পঞ্চ উপাদানস্কন্ধের আস্বাদ (উপভোগ), আদীনব (উপদ্রব), নিঃসরণ (মুক্তি) সম্বন্ধে যথাযথ জানে না; সেই সেই শ্রমণ-ব্রাহ্মণ শ্রমণদের মধ্যে শ্রমণসম্মত, ব্রাহ্মণদের মধ্যে ব্রহ্মণসম্মত নয়। তারা শ্রমণত্ব, ব্রাহ্মণত্ব না জেনে দৃষ্টধর্মে স্বয়ং অভিজ্ঞা দ্বারা উপলব্ধি না করেই অবস্থান করে। পুনশ্চ, রাধ, যেই যেই শ্রমণ-ব্রাহ্মণ এই পঞ্চ উপাদান স্কন্ধের আস্বাদ, আদীনব, নিঃসরণ সম্বন্ধে যথাযথ জানেন; সেই সেই শ্রামণ-ব্রাহ্মণ শ্রমণদের মধ্যে শ্রমণসম্মত, ব্রাহ্মণদের মধ্যে ব্রাহ্মণসম্মত হন। তারা শ্রমণত্ব, ব্রাহ্মণত্ব জানিয়াই দৃষ্টধর্মে স্বয়ং অভিজ্ঞা দ্বারা উপলব্ধি করে অবস্থান করেন।”[পঞ্চম সূত্র]

৬. দ্বিতীয় শ্রমণ সূত্র
শ্রাবস্তী নিদান :

১৬৫. একপার্শ্বে উপবিষ্ট আয়ুষ্মান রাধকে লক্ষ করে ভগবান এরূপ বললেন, “হে রাধ, উপাদানস্কন্ধ পাঁচ প্রকার। সেই পাঁচ প্রকার কী কী? রূপ উপাদানস্কন্ধ, বেদনা উপাদানস্কন্ধ, সংজ্ঞা উপাদানস্কন্ধ, সংস্কার উপাদানস্কন্ধ, ও বিজ্ঞান উপাদানস্কন্ধ।

হে রাধ, যেই যেই শ্রমণ-ব্রাহ্মণ এই পঞ্চ উপাদান স্কন্ধের উৎপত্তি, তিরোধান (সম্পূর্ণ ধ্বংসসাধন), আস্বাদ, আদীনব, নিঃসরণ সম্বন্ধে যথাযথ জানে না... স্বয়ং অভিজ্ঞা দ্বারা উপলব্ধি করে অবস্থান করেন।” [ষষ্ঠ সূত্র]

৭. স্রোতাপন্ন সূত্র
শ্রাবস্তী নিদান :

১৬৬. একপার্শ্বে উপবিষ্ট আয়ুষ্মান রাধকে লক্ষ করে ভগবান এরূপ বললেন, “হে রাধ, উপাদানস্কন্ধ পাঁচ প্রকার। সেই পাঁচ প্রকার কী কী? রূপ উপাদানস্কন্ধ, বেদনা উপাদানস্কন্ধ, সংজ্ঞা উপাদানস্কন্ধ, সংস্কার উপাদানস্কন্ধ ও বিজ্ঞান উপাদানস্কন্ধ।

হে রাধ, যেহেতু আর্যশ্রাবক এই পঞ্চ উপাদান স্কন্ধের উৎপত্তি, তিরোধান, আস্বাদ, আদীনব এবং নিঃসারণ যথাযথ জানেন-সেহেতু আর্যশ্রাবক স্রোতাপন্ন, এবং অবিনিপাতধর্মে নিয়ত সম্বোধিপরায়ণ বলে কথিত হন।” [সপ্তম সূত্র]

৮. অর্হত্ত্ব সূত্র
শ্রাবস্তী নিদান :

১৬৭. একপার্শ্বে উপবিষ্ট আয়ুষ্মান রাধকে লক্ষ করে ভগবান এরূপ বললেন, “হে রাধ, উপাদানস্কন্ধ পাঁচ প্রকার। সেই পাঁচ প্রকার কী কী? রূপ উপাদানস্কন্ধ, বেদনা উপাদানস্কন্ধ, সংজ্ঞা উপাদানস্কন্ধ, সংস্কার উপাদানস্কন্ধ, বিজ্ঞান উপাদানস্কন্ধ।

হে রাধ, যেহেতু ভিক্ষু এই পঞ্চ উপাদান স্কন্ধের উৎপত্তি, তিরোধান, আস্বাদ, আদীনব, নিঃসরণ যথাযথ জ্ঞাত হয়ে দৃঢ়াসক্তি বিমুক্ত হন-সেহেতু এই অর্হৎকে বলা হয়ে থাকে ক্ষীণাসব, ব্রতসম্পন্ন, [104] কৃতকার্য, অপনীত[105]-ভার, সদর্থপ্রাপ্ত, [106] পরিক্ষীণ ভবসংযোজন ও সম্যক জ্ঞানের দ্বারা বিমুক্ত।” [অষ্টম সূত্র]

৯. ছন্দরাগ সূত্র
শ্রাবস্তী নিদান :

১৬৮. একপার্শ্বে উপবিষ্ট আয়ুষ্মান রাধকে লক্ষ করে ভগবান এরূপ বললেন, “হে রাধ, রূপের প্রতি যেই ছন্দ, রাগ, নন্দী, তৃষ্ণা তা পরিত্যাগ কর। এভাবে সেই রূপ পরিত্যক্ত হলে উচ্ছিন্নমূল, শীর্ষবিহীন তালবৃক্ষসদৃশ পুনর্ভবরহিত হয়ে ভবিষ্যতে আর উৎপন্ন হবে না। বেদনার প্রতি যেই ছন্দ, রাগ, নন্দী, তৃষ্ণা তা পরিত্যাগ কর। এভাবে সেই বেদনা পরিত্যক্ত হলে উচ্ছিন্নমূল, শীর্ষবিহীন তালবৃক্ষসদৃশ পুনর্ভবরহিত হয়ে ভবিষ্যতে আর উৎপন্ন হবে না। সংজ্ঞার প্রতি... সংস্কারের প্রতি যেই ছন্দ, রাগ, নন্দী, তৃষ্ণা তা পরিত্যাগ কর। এভাবে সেই সংস্কার পরিত্যক্ত হলে উচ্ছিন্নমূল, শীর্ষবিহীন তালবৃক্ষসদৃশ পুনর্ভবরহিত হয়ে ভবিষ্যতে আর উৎপন্ন হবে না। বিজ্ঞানের প্রতি যেই ছন্দ, রাগ, নন্দী, তৃষ্ণা তা পরিত্যাগ কর। এভাবে সেই বিজ্ঞান পরিত্যক্ত হলে উচ্ছিন্নমূল, শীর্ষবিহীন তালবৃক্ষসদৃশ পুনর্ভবরহিত হয়ে ভবিষ্যতে আর উৎপন্ন হবে না।” [নবম সূত্র]

১০. দ্বিতীয় ছন্দরাগ সূত্র
শ্রাবস্তী নিদান :

১৬৯. একপার্শ্বে উপবিষ্ট আয়ুষ্মান রাধকে লক্ষ করে ভগবান এরূপ বললেন, “হে রাধ, রূপের প্রতি যেই ছন্দ, রাগ, নন্দী, তৃষ্ণা এবং দৃঢ়াসক্তিবশে চিত্তে আশ্রয়ভূত (আত্মদৃষ্টিমূলক) যেই অনুশয় তা পরিত্যাগ কর। এভাবে সেই রূপ পরিত্যক্ত হলে উচ্ছিন্নমূল, শীর্ষবিহীন তালবৃক্ষসদৃশ পুনর্ভবরহিত হয়ে ভবিষ্যতে আর উৎপন্ন হবে না। বেদনার প্রতি যেই ছন্দ, রাগ, নন্দী, তৃষ্ণা এবং দৃঢ়াসক্তিবশে চিত্তে আশ্রয়ভূত (আত্মদৃষ্টিমূলক) যেই অনুশয় তা পরিত্যাগ কর। এভাবে সেই বেদনা পরিত্যক্ত হলে উচ্ছিন্নমূল, শীর্ষবিহীন তালবৃক্ষসদৃশ পুনর্ভবরহিত হয়ে ভবিষ্যতে আর উৎপন্ন হবে না। সংজ্ঞার প্রতি... সংস্কারের প্রতি যেই ছন্দ, রাগ, নন্দী, তৃষ্ণা এবং দৃঢ়াসক্তিবশে চিত্তে আশ্রয়ভূত (আত্মদৃষ্টিমূলক) যেই অনুশয় তা পরিত্যাগ কর। এভাবে সেই সংস্কার পরিত্যক্ত হলে উচ্ছিন্নমূল, শীর্ষবিহীন তালবৃক্ষসদৃশ পুনর্ভবরহিত হয়ে ভবিষ্যতে আর উৎপন্ন হবে না। বিজ্ঞানের প্রতি যেই ছন্দ, রাগ, নন্দী, তৃষ্ণা এবং দৃঢ়াসক্তিবশে চিত্তে আশ্রয়ভূত (আত্মদৃষ্টিমূলক) যেই অনুশয় তা পরিত্যাগ কর। এভাবে সেই বিজ্ঞান পরিত্যক্ত হলে উচ্ছিন্নমূল, শীর্ষবিহীন তালবৃক্ষসদৃশ পুনর্ভবরহিত হয়ে ভবিষ্যতে আর উৎপন্ন হবে না।” [দশম সূত্র]

রাধ-সংযুক্তের প্রথম বর্গ সমাপ্ত।


 

২. দ্বিতীয় বর্গ
১. মার সূত্র
শ্রাবস্তী নিদান :

১৭০. একপার্শ্বে উপবিষ্ট আয়ুষ্মান রাধ ভগবানকে এরূপ জিজ্ঞেস করলেন, “ভন্তে, ‘মার, মার’ বলা হয়; আসলে সেই মার কী?”

“হে রাধ, রূপ মার, বেদনা মার, সংজ্ঞা মার, সংস্কার মার, বিজ্ঞান মার। রাধ, এভাবে দর্শন করে শ্রুতবান আর্যশ্রাবক রূপের প্রতি নির্বেদপ্রাপ্ত হন, বেদনার প্রতি নির্বেদপ্রাপ্ত হন, সংজ্ঞার প্রতি নির্বেদপ্রাপ্ত হন, সংস্কারের প্রতি নির্বেদপ্রাপ্ত হন, বিজ্ঞানের প্রতি নির্বেদপ্রাপ্ত হন। নির্বেদ-হেতু বিরাগপ্রাপ্ত হন। বিরাগ-হেতু বিমুক্ত হন। বিমুক্ত-হেতু বিমুক্তি জ্ঞানপ্রাপ্ত হন (অর্থাৎ বিমুক্ত হয়েছি বলে জানেন)। ‘জন্ম ক্ষয় হয়েছে, ব্রহ্মচর্য পরিপূর্ণ হয়েছে, করণীয় কৃত হয়েছে এবং ইহ জীবনে আসবক্ষয়ের জন্য আমার আর অন্য কর্তব্য নেই’ বলে সম্যকরূপে জানেন।” [প্রথম সূত্র]

২. মারধর্ম সূত্র
শ্রাবস্তী নিদান :

১৭১. একপার্শ্বে উপবিষ্ট আয়ুষ্মান রাধ ভগবানকে এরূপ জিজ্ঞেস করলেন, “ভন্তে, ‘মারধর্ম, মারধর্ম’ বলা হয়; আসলে সেই মারধর্ম কীরূপ?”

“হে রাধ, রূপ মারধর্ম, বেদনা মারধর্ম, সংজ্ঞা মারধর্ম, সংস্কার মারধর্ম, বিজ্ঞান মারধর্ম। রাধ, এভাবে দর্শন করে... আমার আর অন্য কর্তব্য নেই’ বলে সম্যকরূপে জানেন।” [দ্বিতীয় সূত্র]

৩. অনিত্য সূত্র

শ্রাবস্তী নিদান :

১৭২. একপার্শ্বে উপবিষ্ট আয়ুষ্মান রাধ ভগবানকে এরূপ জিজ্ঞেস করলেন, “ভন্তে, ‘অনিত্য, অনিত্য’ বলা হয়; আসলে সেই অনিত্য কী?”

“হে রাধ, রূপ অনিত্য, বেদনা অনিত্য, সংজ্ঞা অনিত্য, সংস্কার অনিত্য, বিজ্ঞান অনিত্য। রাধ, এভাবে দর্শন করে... আমার আর অন্য কর্তব্য নেই’ বলে সম্যকরূপে জানেন।” [তৃতীয় সূত্র]

৪. অনিত্য ধর্ম সূত্র
শ্রাবস্তী নিদান :

১৭৩. একপার্শ্বে উপবিষ্ট আয়ুষ্মান রাধ ভগবানকে এরূপ জিজ্ঞেস করলেন, “ভন্তে, ‘অনিত্য ধর্ম, অনিত্য ধর্ম’ বলা হয়; আসলে সেই অনিত্য ধর্ম কিরূপ?”

“হে রাধ, রূপ অনিত্য ধর্ম, বেদনা অনিত্য ধর্ম, সংজ্ঞা অনিত্য ধর্ম, সংস্কার অনিত্য ধর্ম, বিজ্ঞান অনিত্য ধর্ম। রাধ, এভাবে দর্শন করে... আমার আর অন্য কর্তব্য নেই’ বলে সম্যকরূপে জানেন।” [চতুর্ত্থ সূত্র]

৫. দুঃখ সূত্র
শ্রাবস্তী নিদান :

১৭৪. একপার্শ্বে উপবিষ্ট আয়ুষ্মান রাধ ভগবানকে এরূপ জিজ্ঞেস করলেন, “ভন্তে, ‘দুঃখ, দুঃখ’ বলা হয়; আসলে সেই দুঃখ কিরূপ?”

“হে রাধ, রূপ দুঃখ, বেদনা দুঃখ, সংজ্ঞা দুঃখ, সংস্কার দুঃখ, বিজ্ঞান দুঃখ। রাধ, এভাবে দর্শন করে... আমার আর অন্য কর্তব্য নেই’ বলে সম্যকরূপে জানেন।” [পঞ্চম সূত্র]

৬. দুঃখ ধর্ম সূত্র
শ্রাবস্তী নিদান :

১৭৫. একপার্শ্বে উপবিষ্ট আয়ুষ্মান রাধ ভগবানকে এরূপ জিজ্ঞেস করলেন, “ভন্তে, ‘দুঃখ ধর্ম, দুঃখ ধর্ম’ বলা হয়; আসলে সেই দুঃখ ধর্ম কিরূপ?”

“হে রাধ, রূপ দুঃখ ধর্ম, বেদনা দুঃখ ধর্ম, সংজ্ঞা দুঃখ ধর্ম, সংস্কার দুঃখ ধর্ম, বিজ্ঞান দুঃখ ধর্ম। রাধ, এভাবে দর্শন করে... আমার আর অন্য কর্তব্য নেই’ বলে সম্যকরূপে জানেন।” [ষষ্ঠ সূত্র]

৭. অনাত্ম সূত্র
শ্রাবস্তী নিদান :

১৭৬. একপার্শ্বে উপবিষ্ট আয়ুষ্মান রাধ ভগবানকে এরূপ জিজ্ঞেস করলেন, “ভন্তে, ‘অনাত্ম, অনাত্ম’ বলা হয়; আসলে সেই অনাত্ম কিরূপ?”

“হে রাধ, রূপ অনাত্ম, বেদনা অনাত্ম, সংজ্ঞা অনাত্ম, সংস্কার অনাত্ম, বিজ্ঞান অনাত্ম। রাধ, এভাবে দর্শন করে... আমার আর অন্য কর্তব্য নেই’ বলে সম্যকরূপে জানেন।” [সপ্তম সূত্র]

৮. অনাত্ম ধর্ম সূত্র
শ্রাবস্তী নিদান :

১৭৭. একপার্শ্বে উপবিষ্ট আয়ুষ্মান রাধ ভগবানকে এরূপ জিজ্ঞেস করলেন, “ভন্তে, ‘অনাত্ম ধর্ম, অনাত্ম ধর্ম’ বলা হয়; আসলে সেই অনাত্ম ধর্ম কী?”

“হে রাধ, রূপ অনাত্ম ধর্ম, বেদনা অনাত্ম ধর্ম, সংজ্ঞা অনাত্ম ধর্ম, সংস্কার অনাত্ম ধর্ম, বিজ্ঞান অনাত্ম ধর্ম। রাধ, এভাবে দর্শন করে... আমার আর অন্য কর্তব্য নেই’ বলে সম্যকরূপে জানেন।” [অষ্টম সূত্র]

৯. ক্ষয়ধর্ম সূত্র
শ্রাবস্তী নিদান :

১৭৮. একপার্শ্বে উপবিষ্ট আয়ুষ্মান রাধ ভগবানকে এরূপ জিজ্ঞেস করলেন, “ভন্তে, ‘ক্ষয়ধর্ম, ক্ষয়ধর্ম’ বলা হয়; আসলে সেই ক্ষয়ধর্ম কী?”

“হে রাধ, রূপ ক্ষয়ধর্ম, বেদনা ক্ষয়ধর্ম, সংজ্ঞা ক্ষয়ধর্ম, সংস্কার ক্ষয়ধর্ম, বিজ্ঞান ক্ষয়ধর্ম। রাধ, এভাবে দর্শন করে... আমার আর অন্য কর্তব্য নেই’ বলে সম্যকরূপে জানেন।” [নবম সূত্র]

১০. ব্যয়ধর্ম সূত্র
শ্রাবস্তী নিদান :

১৭৯. একপার্শ্বে উপবিষ্ট আয়ুষ্মান রাধ ভগবানকে এরূপ জিজ্ঞেস করলেন, “ভন্তে, ‘ব্যয়ধর্ম, ব্যয়ধর্ম’ বলা হয়; আসলে সেই ব্যয়ধর্ম কী?”

“হে রাধ, রূপ ব্যয়ধর্ম, বেদনা ব্যয়ধর্ম, সংজ্ঞা ব্যয়ধর্ম, সংস্কার ব্যয়ধর্ম, বিজ্ঞান ব্যয়ধর্ম। রাধ, এভাবে দর্শন করে... আমার আর অন্য কর্তব্য নেই’ বলে সম্যকরূপে জানেন।” [দশম সূত্র]

১১. সমুদয়ধর্ম সূত্র
শ্রাবস্তী নিদান :

১৮০. একপার্শ্বে উপবিষ্ট আয়ুষ্মান রাধ ভগবানকে এরূপ জিজ্ঞেস করলেন, “ভন্তে, ‘সমুদয়ধর্ম, সমুদয়ধর্ম’ বলা হয়; আসলে সেই সমুদয়ধর্ম কী?”

“হে রাধ, রূপ সমুদয়ধর্ম, বেদনা সমুদয়ধর্ম, সংজ্ঞা সমুদয়ধর্ম, সংস্কার সমুদয়ধর্ম, বিজ্ঞান সমুদয়ধর্ম। রাধ, এভাবে দর্শন করে... আমার আর অন্য কর্তব্য নেই’ বলে সম্যকরূপে জানেন।” [একাদশ সূত্র]

১২. নিরোধধর্ম সূত্র
শ্রাবস্তী নিদান :

১৮১. একপার্শ্বে উপবিষ্ট আয়ুষ্মান রাধ ভগবানকে এরূপ জিজ্ঞেস করলেন, “ভন্তে, ‘নিরোধধর্ম, নিরোধধর্ম’ বলা হয়; আসলে সেই নিরোধধর্ম কী?”

“হে রাধ, রূপ নিরোধধর্ম, বেদনা নিরোধধর্ম, সংজ্ঞা নিরোধধর্ম, সংস্কার নিরোধধর্ম, বিজ্ঞান নিরোধধর্ম। রাধ, এভাবে দর্শন করে... আমার আর অন্য কর্তব্য নেই’ বলে সম্যকরূপে জানেন।” [দ্বাদশ সূত্র]

রাধ-সংযুক্তের দ্বিতীয় বর্গ সমাপ্ত।


 

৩. যাচ্ঞা বর্গ
১-১১. মারাদি সূত্র একাদশ
শ্রাবস্তী নিদান :

১৮২. একপার্শ্বে উপবিষ্ট আয়ুষ্মান রাধ ভগবানকে এরূপ প্রার্থনা করলেন, “ভন্তে, ভগবান, আমার দীর্ঘকাল হিত-সুখ-মঙ্গলার্থে সংক্ষিপ্তভাবে ধর্মোপদেশ প্রদান করুন; যাতে আমি ভগবানের ধর্মোপদেশ শ্রবণ করে একাকী জনমানবশূন্য অরণ্যে নির্জনবাসী, অপ্রমত্ত, বীর্যবান ইত্যাদি গুণে গুণবান হয়ে তৃষ্ণাক্ষয়কর নির্বাণগত চিত্তে অবস্থান করতে পারি।”

“হে রাধ, যা মার; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত। হে রাধ, সেই মার কী? রাধ, রূপ মার; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত। বেদনা মার; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত। সংজ্ঞা মার; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত। সংস্কার মার; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত। বিজ্ঞান মার; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত।”

১৮৩. “হে রাধ, যা মারধর্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত।...

১৮৪. “হে রাধ, যা অনিত্য; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত।...

১৮৫. “হে রাধ, যা অনিত্য ধর্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত।...

১৮৬. “হে রাধ, যা দুঃখ; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত।...

১৮৭. “হে রাধ, যা দুঃখধর্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত।...

১৮৮. “হে রাধ, যা অনাত্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত।...

১৮৯. “হে রাধ, যা অনাত্মধর্র্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত।...

১৯০. “হে রাধ, যা ক্ষয়ধর্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত।...

১৯১. “হে রাধ, যা ব্যয়ধর্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত।...

১৯২. “হে রাধ, যা সমুদয়ধর্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত।

হে রাধ, সেই সমুদয়ধর্ম কী? রাধ, রূপ সমুদয়ধর্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত। বেদনা সমুদয়ধর্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত। সংজ্ঞা সমুদয়ধর্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত। সংস্কার সমুদয়ধর্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত। বিজ্ঞান সমুদয়ধর্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত।” [প্রথম-একাদশ সূত্র]

১২. নিরোধধর্ম সূত্র
শ্রাবস্তী নিদান :

১৯৩. একপার্শ্বে উপবিষ্ট আয়ুষ্মান রাধ ভগবানকে এরূপ প্রার্থনা করলেন, “ভন্তে, ভগবান আমার দীর্ঘকাল হিত-সুখ-মঙ্গলার্থে সংক্ষিপ্তভাবে ধর্মোপদেশ প্রদান করুন; যাতে আমি ভগবানের ধর্মোপদেশ শ্রবণ করে একাকী জনমানবশূন্য অরণ্যে নির্জনবাসী, অপ্রমত্ত, বীর্যবান ইত্যাদি গুণে গুণবান হয়ে তৃষ্ণাক্ষয়কর নির্বাণগত চিত্তে অবস্থান করতে পারি।”

“হে রাধ, যা নিরোধধর্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত।

হে রাধ, সেই নিরোধধর্ম কী? রাধ, রূপ নিরোধধর্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত। বেদনা নিরোধধর্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত। সংজ্ঞা নিরোধধর্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত। সংস্কার নিরোধধর্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত। বিজ্ঞান নিরোধধর্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত।” [দ্বাদশ সূত্র]

জিজ্ঞাসা বর্গ সমাপ্ত।


 

৪. সন্নিকট বর্গ
১-১১. মারাদি সূত্র একাদশ
শ্রাবস্তী নিদান :

১৯৪. একপার্শ্বে উপবিষ্ট আয়ুষ্মান রাধকে লক্ষ করে ভগবান এরূপ বললেন, “হে রাধ, যা মার; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত।

হে রাধ, সেই মার কী? রাধ, রূপ মার; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত। বেদনা মার; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত। সংজ্ঞা মার; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত। সংস্কার মার; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত। বিজ্ঞান মার; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত।”

হে রাধ, যা মার; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত।

১৯৫. “হে রাধ, যা মারধর্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত।...

১৯৬. “হে রাধ, যা অনিত্য; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত।...

১৯৭. “হে রাধ, যা অনিত্যধর্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত।...

১৯৮. “হে রাধ, যা দুঃখ; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত।

১৯৯. “হে রাধ, যা দুঃখধর্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত।...

২০০. “হে রাধ, যা অনাত্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত।...

২০১. “হে রাধ, যা অনাত্মধর্র্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত।...

২০২. “হে রাধ, যা ক্ষয়ধর্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত।...

২০৩. “হে রাধ, যা ব্যয়ধর্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত।...

২০৪. “হে রাধ, যা সমুদয়ধর্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত।

হে রাধ, সেই সমুদয়ধর্ম কী? রাধ, রূপ সমুদয়ধর্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত। বেদনা সমুদয়ধর্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত। সংজ্ঞা সমুদয়ধর্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত। সংস্কার সমুদয়ধর্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত। বিজ্ঞান সমুদয়ধর্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত।

হে রাধ, যা সমুদয়ধর্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত।” [প্রথম-একাদশ সূত্র]

১২. নিরোধধর্ম সূত্র
শ্রাবস্তী নিদান :

২০৫. একপার্শ্বে উপবিষ্ট আয়ুষ্মান রাধকে লক্ষ করে ভগবান এরূপ বললেন, “হে রাধ, যা নিরোধধর্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত।

হে রাধ, সেই নিরোধধর্ম কী? রাধ, রূপ নিরোধধর্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত। বেদনা নিরোধধর্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত। সংজ্ঞা নিরোধধর্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত। সংস্কার নিরোধধর্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত। বিজ্ঞান নিরোধধর্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত।

হে রাধ, যা নিরোধধর্ম; তাতে তোমার যেই ছন্দ, রাগ, ছন্দরাগ তা পরিত্যাগ করা উচিত।” [দ্বাদশ সূত্র]

সন্নিকট বর্গ সমাপ্ত।

রাধ-সংযুক্ত সমাপ্ত।


 

৩. দৃষ্টি-সংযুক্ত
১. স্রোতাপত্তি বর্গ
১. বাতাস সূত্র
২০৬. এক সময় ভগবান শ্রাবস্তীর জেতবনে[107] অবস্থান করছিলেন। তখন ভগবান ভিক্ষুগণকে এরূপ জিজ্ঞেস করলেন, “হে ভিক্ষুগণ কিসের উপস্থিতিতে, কিরূপ তৃষ্ণার কারণে এবং কিসের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘বাতাস বয় না, নদীগুলো প্রবাহিত হয় না, গর্ভিণীরা প্রসব করে না, চন্দ্র-সূর্য উদিত হয় না, অস্তগমন করে না সবই স্তম্ভের ন্যায় স্থির থাকে?’”

ভন্তে, ভগবানই আমাদের মূল, ভগবানই আমাদের পথপ্রদর্শক এবং ভগবানই আমাদের আশ্রয়। এটিই উত্তম হয় ভন্তে; যদি ভগবানই এটির অর্থ প্রকাশ করেন। ভিক্ষুগণ ভগবান হতে শ্রবণ করে ধারণ করবেন। তা হলে, ভিক্ষুগণ, তোমরা শ্রবণ কর; উত্তমরূপে মনোনিবেশ কর। আমি তা ভাষণ (দেশনা) করব। “হ্যাঁ ভদন্ত” বলে ভিক্ষুগণ ভগবানের কথায় প্রত্যুত্তর প্রদান করলেন। ভগবান এরূপ বললেন :

“হে ভিক্ষুগণ, রূপের উপস্থিতিতে, রূপতৃষ্ণার কারণে এবং রূপের প্রতি অনুরক্ত হওয়ার কারণে এরূপ মিথ্যাদৃষ্টি উৎপন্ন হয় যে, ‘বাতাস বয় না, নদীগুলো প্রবাহিত হয় না, গর্ভিণীরা প্রসব করে না, চন্দ্র-সূর্য উদিত হয় না, অস্তগমন করে না সবই স্তম্ভের ন্যায় স্থির থাকে।’ বেদনার উপস্থিতিতে... সংজ্ঞার উপস্থিতিতে... সংস্কারের উপস্থিতিতে... বিজ্ঞানের উপস্থিতিতে, বিজ্ঞান তৃষ্ণার কারণে এবং বিজ্ঞানের প্রতি অনুরক্ত হওয়ার কারণে এরূপ মিথ্যাদৃষ্টি উৎপন্ন হয় যে, ‘বাতাস বয় না, নদীগুলো প্রবাহিত হয় না, গর্ভিণীরা প্রসব করে না, চন্দ্র-সূর্য উদিত হয় না, অস্তগমন করে না সবই স্তম্ভের ন্যায় স্থির থাকে’।”

তাহলে ভিক্ষুগণ, তোমরা কী মনে কর, “রূপ নিত্য নাকি অনিত্য?” “অনিত্য ভন্তে।” “যা অনিত্য তা দুঃখ নাকি সুখ?” “দুঃখ ভন্তে।” “যা অনিত্য, দুঃখ, বিপরিণামধর্মী; তার প্রতি বিতৃষ্ণা উৎপাদনে কি আর এরূপ মিথ্যাদৃষ্টি উৎপন্ন হয় যে, ‘বাতাস বয় না, নদীগুলো প্রবাহিত হয় না, গর্ভিণীরা প্রসব করে না, চন্দ্র-সূর্য উদিত হয় না, অস্তগমন করে না সবই স্তম্ভের ন্যায় স্থির থাকে?’” “না ভন্তে, এরূপ হবে না।”

“বেদনা নিত্য নাকি অনিত্য?”... “সংজ্ঞা নিত্য নাকি অনিত্য?”... “সংস্কার নিত্য নাকি অনিত্য?”... “বিজ্ঞান নিত্য নাকি অনিত্য?” “অনিত্য ভন্তে।” “যা অনিত্য তা দুঃখ নাকি সুখ?” “দুঃখ ভন্তে।” “যা অনিত্য, দুঃখ, বিপরিণামধর্মী; তার প্রতি বিতৃষ্ণা উৎপাদনে কি আর এরূপ মিথ্যাদৃষ্টি উৎপন্ন হয় যে, ‘বাতাস বয় না, নদীগুলো প্রবাহিত হয় না, গর্ভিণীরা প্রসব করে না, চন্দ্র-সূর্য উদিত হয় না, অস্তগমন করে না সবই স্তম্ভের ন্যায় স্থির থাকে?’” “না ভন্তে, এরূপ হবে না।”

“যা এরূপ দৃষ্ট, শ্রুত, অনুমিত, জ্ঞাত, প্রাপ্ত, নির্ণীত, ভাবিত, বিবেচিত তা নিত্য নাকি অনিত্য?” “অনিত্য ভন্তে।” “যা অনিত্য তা দুঃখ নাকি সুখ?” “দুঃখ ভন্তে।” “যা অনিত্য, দুঃখ, বিপরিণামধর্মী; তার প্রতি বিতৃষ্ণা উৎপাদনে কি আর এরূপ মিথ্যাদৃষ্টি উৎপন্ন হয় যে, ‘বাতাস বয় না, নদীগুলো প্রবাহিত হয় না, গর্ভিণীরা প্রসব করে না, চন্দ্র-সূর্য উদিত হয় না, অস্তগমন করে না সবই স্তম্ভের ন্যায় স্থির থাকে?’” “না ভন্তে, এরূপ হবে না।”

“হে ভিক্ষুগণ, যেহেতু আর্যশ্রাবকের এই বিষয়াদির প্রতি শঙ্কা প্রহীন হয়, যথা : দুঃখে শঙ্কা প্রহীন হয়, দুঃখ সমুদয়ে শঙ্কা প্রহীন হয়, দুঃখ নিরোধে শঙ্কা প্রহীন হয়, দুঃখ নিরোধগামিনী প্রতিপদায় শঙ্কা প্রহীন হয়, সেহেতু আর্যশ্রাবক স্রোতাপন্ন, অবিনিপাতধর্মে নিয়ত সম্বোধিপরায়ণ বলে অভিহিত হন।” [প্রথম সূত্র]

২. এটি আমার সূত্র
শ্রাবস্তী নিদান :

২০৭. “হে ভিক্ষুগণ কিসের উপস্থিতিতে, কিরূপ তৃষ্ণার কারণে এবং কিসের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘এটি আমার, এতে আমি অবস্থিত, এটি আমার আত্মা?”

ভন্তে, ভগবানই আমাদের মূল, ভগবানই আমাদের পথপ্রদর্শক এবং ভগবানই আমাদের আশ্রয়। এটিই উত্তম হয় ভন্তে; যদি ভগবানই এটির অর্থ প্রকাশ করেন। ভিক্ষুগণ ভগবান হতে শ্রবণ করে ধারণ করবেন। তাহলে ভিক্ষুগণ, তোমরা শ্রবণ কর; উত্তমরূপে মনোনিবেশ কর। আমি তা ভাষণ (দেশনা) করব। “হ্যাঁ ভদন্ত” বলে ভিক্ষুগণ ভগবানের কথায় প্রত্যুত্তর প্রদান করলেন। ভগবান এরূপ বললেন :

“হে ভিক্ষুগণ, রূপের উপস্থিতিতে... বেদনার উপস্থিতিতে... সংজ্ঞার উপস্থিতিতে... সংস্কারের উপস্থিতিতে... বিজ্ঞানের উপস্থিতিতে, বিজ্ঞান তৃষ্ণার কারণে এবং বিজ্ঞানের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘এটি আমার, এতে আমি অবস্থিত, এটি আমার আত্মা।’

হে ভিক্ষুগণ, তোমরা কী মনে কর, “রূপ নিত্য নাকি অনিত্য?” “অনিত্য ভন্তে।”... “বেদনা নিত্য নাকি অনিত্য?”... “সংজ্ঞা নিত্য নাকি অনিত্য?”... “সংস্কার নিত্য নাকি অনিত্য?”... “বিজ্ঞান নিত্য নাকি অনিত্য?” “অনিত্য ভন্তে।” “যা অনিত্য তা দুঃখ নাকি সুখ?” “দুঃখ ভন্তে।” “যা অনিত্য, দুঃখ, বিপরিণামধর্মী; তার প্রতি বিতৃষ্ণা উৎপাদনে কি আর এরূপ মিথ্যাদৃষ্টি উৎপন্ন হবে যে, ‘এটি আমার, এতে আমি অবস্থিত, এটি আমার আত্মা?’” “না ভন্তে, এরূপ হবে না।”

“যা এরূপ দৃষ্ট, শ্রুত, অনুমিত, জ্ঞাত, প্রাপ্ত, নির্ণীত, ভাবিত, বিবেচিত তা নিত্য নাকি অনিত্য?” “অনিত্য ভন্তে।” “যা অনিত্য তা দুঃখ নাকি সুখ?” “দুঃখ ভন্তে।” “যা অনিত্য, দুঃখ, বিপরিণামধর্মী; তার প্রতি বিতৃষ্ণা উৎপাদনে কি আর এরূপ মিথ্যাদৃষ্টি উৎপন্ন হবে যে, ‘এটি আমার, এতে আমি অবস্থিত, এটি আমার আত্মা?’” “না ভন্তে, এরূপ হবে না।”

“হে ভিক্ষুগণ, যেহেতু আর্যশ্রাবকের এই বিষয়াদির প্রতি শঙ্কা প্রহীন হয়; যথা : দুঃখে শঙ্কা প্রহীন হয়, দুঃখ সমুদয়ে শঙ্কা প্রহীন হয়, দুঃখ নিরোধে শঙ্কা প্রহীন হয়, দুঃখ নিরোধগামিনী প্রতিপদায় শঙ্কা প্রহীন হয়, সেহেতু আর্যশ্রাবক স্রোতাপন্ন, অবিনিপাতধর্মে নিয়ত সম্বোধিপরায়ণ বলে অভিহিত হন।” [দ্বিতীয় সূত্র]

৩. সেই আত্মা সূত্র
শ্রাবস্তী নিদান :

২০৮. “হে ভিক্ষুগণ কিসের উপস্থিতিতে, কিরূপ তৃষ্ণার কারণে এবং কিসের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘সেই আত্মা, সেই জগৎ নিত্য, ধ্রুব এবং শাশ্বত। সেই আমি মৃত্যুর পর অপরিবর্তিত স্বভাবে থাকিব?’” ভন্তে, ভগবানই আমাদের মূল...

ভগবান এরূপ বললেন :

“হে ভিক্ষুগণ, রূপের উপস্থিতিতে, রূপতৃষ্ণার কারণে এবং রূপের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘সেই আত্মা, সেই জগৎ নিত্য, ধ্রুব এবং শাশ্বত। সেই আমি মৃত্যুর পর অপরিবর্তিত স্বভাবে থাকিব।’ বেদনার উপস্থিতিতে... সংজ্ঞার উপস্থিতিতে... সংস্কারের উপস্থিতিতে... বিজ্ঞানের উপস্থিতিতে, বিজ্ঞান তৃষ্ণার কারণে এবং বিজ্ঞানের প্রতি অনুরক্ত হয়ে এরূপ মিথ্যাদৃষ্টি উৎপন্ন হয়, ‘সেই আত্মা, সেই জগৎ নিত্য, ধ্রুব এবং শাশ্বত। সেই আমি মৃত্যুর পর অপরিবর্তিত স্বভাবে থাকব’।”

হে ভিক্ষুগণ, তোমরা কী মনে কর, “রূপ নিত্য নাকি অনিত্য?” “অনিত্য ভন্তে।”... “বেদনা নিত্য নাকি অনিত্য?”... “সংজ্ঞা নিত্য নাকি অনিত্য?”... “সংস্কার নিত্য নাকি অনিত্য?”... “বিজ্ঞান নিত্য নাকি অনিত্য?” “অনিত্য ভন্তে।” “যা অনিত্য তা দুঃখ নাকি সুখ?” “দুঃখ ভন্তে।” “যা অনিত্য, দুঃখ, বিপরিণামধর্মী; তার প্রতি বিতৃষ্ণা উৎপাদনে কি আর এরূপ মিথ্যাদৃষ্টি উৎপন্ন হবে যে, ‘সেই আত্মা, সেই জগৎ নিত্য, ধ্রুব এবং শাশ্বত। সেই আমি মৃত্যুর পর অপরিবর্তিত স্বভাবে থাকব’।” “না ভন্তে, এরূপ হবে না।”

“যা এরূপ দৃষ্ট, শ্রুত, অনুমিত, জ্ঞাত, প্রাপ্ত, নির্ণীত, ভাবিত, বিবেচিত তা নিত্য নাকি অনিত্য?” “অনিত্য ভন্তে।” “যা অনিত্য তা দুঃখ নাকি সুখ?” “দুঃখ ভন্তে।” “যা অনিত্য, দুঃখ, বিপরিণামধর্মী; তার প্রতি বিতৃষ্ণা উৎপাদনে কি আর এরূপ মিথ্যাদৃষ্টি উৎপন্ন হবে যে, ‘সেই আত্মা, সেই জগৎ নিত্য, ধ্রুব এবং শাশ্বত। সেই আমি মৃত্যুর পর অপরিবর্তিত স্বভাবে থাকব?’” “না ভন্তে, এরূপ হবে না।”

“হে ভিক্ষুগণ, যেহেতু আর্যশ্রাবকের এই বিষয়াদির প্রতি শঙ্কা প্রহীন হয়; যথা : দুঃখে শঙ্কা প্রহীন হয়, দুঃখ সমুদয়ে শঙ্কা প্রহীন হয়, দুঃখ নিরোধে শঙ্কা প্রহীন হয়, দুঃখ নিরোধগামিনী প্রতিপদায় শঙ্কা প্রহীন হয়, সেহেতু আর্যশ্রাবক স্রোতাপন্ন, অবিনিপাতধর্মে নিয়ত সম্বোধিপরায়ণ বলে অভিহিত হন।” [তৃতীয় সূত্র]

৪. আমি থাকব না সূত্র
শ্রাবস্তী নিদান :

২০৯. “হে ভিক্ষুগণ কিসের উপস্থিতিতে, কিরূপ তৃষ্ণার কারণে এবং কিসের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘আমি এখনো নেই, আমি থাকব না। ভবিষ্যতেও আমি নেই, আমি থাকব না?’” ভন্তে, ভগবানই আমাদের মূল...

ভগবান এরূপ বললেন :

“হে ভিক্ষুগণ, রূপের উপস্থিতিতে, রূপতৃষ্ণার কারণে এবং রূপের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘আমি এখনো নেই, আমি থাকব না। ভবিষ্যতেও আমি নেই, আমি থাকব না।’ বেদনার উপস্থিতিতে... সংজ্ঞার উপস্থিতিতে... “সংস্কারের উপস্থিতিতে... বিজ্ঞানের উপস্থিতিতে, বিজ্ঞান তৃষ্ণার কারণে এবং বিজ্ঞানের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘আমি এখনো নেই, আমি থাকব না। ভবিষ্যতেও আমি নেই, আমি থাকব না’।”

হে ভিক্ষুগণ, তোমরা কী মনে কর, “রূপ নিত্য নাকি অনিত্য?” “অনিত্য ভন্তে।” “যা অনিত্য তা দুঃখ নাকি সুখ?” “দুঃখ ভন্তে।” “যা অনিত্য, দুঃখ, বিপরিণামধর্মী; তার প্রতি বিতৃষ্ণা উৎপাদনে কি আর এরূপ মিথ্যাদৃষ্টি উৎপন্ন হবে যে, ‘আমি এখনো নেই, আমি থাকব না। ভবিষ্যতেও আমি নেই, আমি থাকব না?’” “না ভন্তে, এরূপ হবে না।”

“বেদনা নিত্য নাকি অনিত্য?”... “সংজ্ঞা নিত্য নাকি অনিত্য?”... “সংস্কার নিত্য নাকি অনিত্য?”... “বিজ্ঞান নিত্য নাকি অনিত্য?” “অনিত্য ভন্তে।” “যা অনিত্য তা দুঃখ নাকি সুখ?” “দুঃখ ভন্তে।” “যা অনিত্য, দুঃখ, বিপরিণামধর্মী; তার প্রতি বিতৃষ্ণা উৎপাদনে কি আর এরূপ মিথ্যাদৃষ্টি উৎপন্ন হবে যে, ‘আমি এখনো নেই, আমি থাকব না। ভবিষ্যতেও আমি নেই, আমি থাকব না?’” “না ভন্তে, এরূপ হবে না।”

“যা এরূপ দৃষ্ট, শ্রুত, অনুমিত, জ্ঞাত, প্রাপ্ত, নির্ণীত, ভাবিত, বিবেচিত তা নিত্য নাকি অনিত্য?” “অনিত্য ভন্তে।” “যা অনিত্য তা দুঃখ নাকি সুখ?” “দুঃখ ভন্তে।” “যা অনিত্য, দুঃখ, বিপরিণামধর্মী; তার প্রতি বিতৃষ্ণা উৎপাদনে কি আর এরূপ মিথ্যাদৃষ্টি উৎপন্ন হবে যে, ‘এটি হবে না, আমার হবে না এবং ভবিষ্যতেও এটি হবে না, আমার হবে না?’” “না ভন্তে, এরূপ হবে না।”

“হে ভিক্ষুগণ, যেহেতু আর্যশ্রাবকের এই বিষয়াদির প্রতি শঙ্কা প্রহীন হয়; যথা : দুঃখে শঙ্কা প্রহীন হয়, দুঃখ সমুদয়ে শঙ্কা প্রহীন হয়, দুঃখ নিরোধে শঙ্কা প্রহীন হয়, দুঃখ নিরোধগামিনী প্রতিপদায় শঙ্কা প্রহীন হয়, সেহেতু আর্যশ্রাবক স্রোতাপন্ন, অবিনিপাতধর্মে নিয়ত সম্বোধিপরায়ণ বলে অভিহিত হন।” [চতুর্ত্থ সূত্র]

৫. দানে ফল নেই সূত্র
শ্রাবস্তী নিদান :

২১০. “হে ভিক্ষুগণ, কিসের উপস্থিতিতে, কিরূপ তৃষ্ণার কারণে এবং কিসের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘দানে ফল নেই, অতিথি সৎকারে ফল নেই, যজ্ঞে ফল নেই, সুকৃত-দুষ্কৃত কর্মে বিপাক নেই, ইহলোক[108] নেই, পরলোক[109] নেই, মাতাপিতার প্রতি সুব্যবহার কিম্বা দুর্ব্যবহারে কোনো ফল নেই, ঔপপাতিক সত্ত্ব নেই। (তারা আরও বলতে পারে) জগতে সম্যক মার্গপ্রাপ্ত, সম্যক প্রতিপন্ন এমন শ্রমণ-ব্রাহ্মণ নেই যারা স্বয়ং অভিজ্ঞাবলে ইহলোক ও পরলোক প্রত্যক্ষ করে অপরকে নিশ্চিত করে এসকল সুকর্ম, দুষ্কর্মের ফল বলতে পারে। অথচ বাস্তবে দেখা যায়, চতুর্মহাভৌতিক (দেহধারী) এই ব্যক্তি যখন মৃত্যুবরণ করে থাকে, তখন তার দেহস্থ পৃথিবীধাতু মহাপৃথিবীতে গমনপূর্বক উহাতেই বিলীন হয়। অপধাতু জলে, তেজধাতু অগ্নিতে, বায়ুধাতু বায়ুতে গমনপূর্বক উহাতেই বিলীন হয়। ইন্দ্রিয়গুলো আকাশে লীন হয়। পাঁচজন পুরুষ খাটিয়ায় করে মৃতদেহ শ্মশানে নিয়া যায়। দাহস্থান পর্যন্ত তার গুণাগুণ বর্ণিত হয়, অস্থিগুলো কপোতবর্ণ প্রাপ্ত হয়। আহুতিগুলো ভস্মে পরিণত হয়। তাই এই যে দান, এটি নির্বোধের ঘোষণা। যারা বলে দানে ফল আছে, তাদের বাক্য তুচ্ছ, মিথ্যা, প্রলাপমাত্র। মূর্খ ও পণ্ডিত উভয়েই দেহাবসানে উচ্ছেদপ্রাপ্ত হয়, বিনষ্ট হয়, মরণান্তে তাদের আর অস্তিত্ব থাকে না?’ ভন্তে, ভগবানই আমাদের মূল... ।

ভগবান এরূপ বললেন :

“হে ভিক্ষুগণ, রূপের উপস্থিতিতে, রূপতৃষ্ণার কারণে এবং রূপের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘দানে ফল নেই, অতিথি সৎকারে ফল নেই, ... দেহাবসানে উচ্ছেদপ্রাপ্ত হয়, বিনষ্ট হয়। মরণান্তে তাদের আর অস্তিত্ব থাকে না।’

বেদনার উপস্থিতিতে... সংজ্ঞার উপস্থিতিতে... সংস্কারের উপস্থিতিতে... বিজ্ঞানের উপস্থিতিতে, বিজ্ঞান তৃষ্ণার কারণে এবং বিজ্ঞানের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘দানে ফল নেই, অতিথি সৎকারে ফল নেই, ... দেহাবসানে উচ্ছেদপ্রাপ্ত হয়, বিনষ্ট হয়। মরণান্তে তাদের আর অস্তিত্ব থাকে না’।”

হে ভিক্ষুগণ, তোমরা কী মনে কর, “রূপ নিত্য নাকি অনিত্য?” “অনিত্য ভন্তে।”... “বেদনা নিত্য নাকি অনিত্য?”... “সংজ্ঞা নিত্য নাকি অনিত্য?”... “সংস্কার নিত্য নাকি অনিত্য?”... “বিজ্ঞান নিত্য নাকি অনিত্য?” “অনিত্য ভন্তে।” “যা অনিত্য তা দুঃখ নাকি সুখ?” “দুঃখ ভন্তে।” “যা অনিত্য, দুঃখ, বিপরিণামধর্মী; তার প্রতি বিতৃষ্ণা উৎপাদনে কি আর এরূপ মিথ্যাদৃষ্টি উৎপন্ন হবে যে, ‘দানে ফল নেই, অতিথি সৎকারে ফল নেই, ... দেহাবসানে উচ্ছেদপ্রাপ্ত হয়, বিনষ্ট হয়। মরণান্তে তাদের আর অস্তিত্ব থাকে না?’” “না ভন্তে, এরূপ হবে না।”

“হে ভিক্ষুগণ, যেহেতু আর্যশ্রাবকের এই বিষয়াদির প্রতি শঙ্কা প্রহীন হয়; যথা : দুঃখে শঙ্কা প্রহীন হয়, দুঃখ সমুদয়ে শঙ্কা প্রহীন হয়, দুঃখ নিরোধে শঙ্কা প্রহীন হয়, দুঃখ নিরোধগামিনী প্রতিপদায় শঙ্কা প্রহীন হয়, সেহেতু আর্যশ্রাবক স্রোতাপন্ন, অবিনিপাতধর্মে নিয়ত সম্বোধিপরায়ণ বলে অভিহিত হন।” [পঞ্চম সূত্র]

৬. করো সূত্র
শ্রাবস্তী নিদান :

২১১. “হে ভিক্ষুগণ কিসের উপস্থিতিতে, কীরূপ তৃষ্ণার কারণে এবং কিসের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘স্বহস্তে ছেদন করলে বা (অপরের দ্বারা) করালে, দণ্ড দ্বারা পীড়ন করলে বা করালে, শোক উৎপাদন করলে বা করালে, শারীরিক কষ্ট প্রদান করলে বা করালে, বিক্ষুব্ধ করলে বা করালে, প্রাণিহত্যা ও চুরি করলে বা করালে, সিঁদ কাটলে বা কাটালে; গ্রাম লুণ্ঠন, এক এক গৃহ ঘেরাও করে লুঠ, পথে লুকিয়ে থেকে ডাকাতি করলে, পরস্ত্রীর সঙ্গে ব্যভিচার, মিথ্যা ভাষণ করলে পাপ হয় না। এমনকি পাপ করছি জেনে পাপ করলেও পাপ হয় না। ধারালো ক্ষুরের চক্র ঘুরিয়ে এই পৃথিবীর সমস্ত প্রাণীকে কেটে মাংসগুলো একত্রে পুঞ্জ বা স্তূপ করলেও পাপ হয় না; পাপের কোনো আগমনও হয় না। যদি কেউ (তীরস্থ লোকদিগকে) হনন, আঘাত, ছেদন, উৎপীড়ন করতে করতে বা করাতে করাতে গঙ্গার দক্ষিণ তীর পর্যন্ত গমন করে, তার হেতুতে কোনো পাপ হয় না; পাপের আগমনও হয় না। আবার, যদি দান, মহাযজ্ঞানুষ্ঠান করতে করতে বা করাতে করাতে গঙ্গার উত্তর তীর পর্যন্ত গমন করে, সেই হেতুতে কোনো পুণ্য হয় না, পুণ্যের আগমনও হয় না। দান, দম, [110] সংযম এবং সত্যবাক্য ভাষণ দ্বারা কোনো পুণ্য হয় না; পুণ্যের আগমনও হয় না।’ ভন্তে, ভগবানই আমাদের মূল, ...

ভগবান এরূপ বললেন :

“হে ভিক্ষুগণ, রূপের উপস্থিতিতে, রূপতৃষ্ণার কারণে এবং রূপের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘স্বহস্তে ছেদন করলে বা (অপরের দ্বারা) করালে, ... বেদনার উপস্থিতিতে... সংজ্ঞার উপস্থিতিতে... সংস্কারের উপস্থিতিতে... বিজ্ঞানের উপস্থিতিতে, বিজ্ঞান তৃষ্ণার কারণে এবং বিজ্ঞানের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘স্বহস্তে ছেদন করলে বা (অপরের দ্বারা) করালে, ... কোনো পুণ্য হয় না; পুণ্যের আগমনও হয় না’। ”

হে ভিক্ষুগণ, তোমরা কী মনে কর, “রূপ নিত্য নাকি অনিত্য?” “অনিত্য ভন্তে।”... “বেদনা নিত্য নাকি অনিত্য?”... “সংজ্ঞা নিত্য নাকি অনিত্য?”... “সংস্কার নিত্য নাকি অনিত্য?”... “বিজ্ঞান নিত্য নাকি অনিত্য?”... কোনো পুণ্য হয় না; পুণ্যের আগমনও হয় না?’” “না ভন্তে, এরূপ হবে না।”

“হে ভিক্ষুগণ, যেহেতু আর্যশ্রাবকের এই বিষয়াদির প্রতি শঙ্কা প্রহীন হয়; যথা : দুঃখে শঙ্কা প্রহীন হয়, দুঃখ সমুদয়ে শঙ্কা প্রহীন হয়, দুঃখ নিরোধে শঙ্কা প্রহীন হয়, দুঃখ নিরোধগামিনী প্রতিপদায় শঙ্কা প্রহীন হয়, সেহেতু আর্যশ্রাবক স্রোতাপন্ন, অবিনিপাতধর্মে নিয়ত সম্বোধিপরায়ণ বলে অভিহিত হন।” [ষষ্ঠ সূত্র]

৭. হেতু সূত্র
শ্রাবস্তী নিদান :

২১২. “হে ভিক্ষুগণ কিসের উপস্থিতিতে, কিরূপ তৃষ্ণার কারণে এবং কিসের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘সত্ত্বগণের চিত্ত মালিন্যতার পিছনে কোনো প্রকার হেতু ও প্রত্যয় নেই। হেতু, প্রত্যয় ব্যতীত তারা সংক্লিষ্ট হয়ে থাকে। সত্ত্বগণের বিশুদ্ধির পিছনে কোনো প্রকার হেতু ও প্রত্যয় নেই। হেতু, প্রত্যয় ব্যতীত তারা বিশুদ্ধ হয়ে থাকে। (তৎনিমিত্ত) তাদের বল, বীর্য, শক্তি, পরাক্রমের প্রয়োজন নেই। সকল সত্ত্ব, প্রাণী, ভূত, জীব অবশ, বল, বীর্যহীন হইয়াও নিয়তি সংযোগে পরিচালিত হয়ে ষড়বিধ জাতিভুক্ত হয়ে স্বীয় স্বীয় জাত্যানুসারে সুখ-দুঃখ অনুভব করে?’” ভন্তে, ভগবানই আমাদের মূল, ... ।

ভগবান এরূপ বললেন :

“হে ভিক্ষুগণ, রূপের উপস্থিতিতে, রূপতৃষ্ণার কারণে এবং রূপের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘সত্ত্বগণের চিত্ত মালিন্যতার পিছনে কোনো প্রকার হেতু ও প্রত্যয় নেই।... বেদনার উপস্থিতিতে... সংজ্ঞার উপস্থিতিতে... সংস্কারের উপস্থিতিতে... বিজ্ঞানের উপস্থিতিতে, বিজ্ঞান তৃষ্ণার কারণে এবং বিজ্ঞানের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘সত্ত্বগণের চিত্ত মালিন্যতার পিছনে কোনো প্রকার হেতু ও প্রত্যয় নেই।... সুখ-দুঃখ অনুভব করে’।”

হে ভিক্ষুগণ, তোমরা কী মনে কর, “রূপ নিত্য নাকি অনিত্য?” “অনিত্য ভন্তে।”... বিপরিণামধর্মী; তার প্রতি বিতৃষ্ণা উৎপাদনে কি আর এরূপ মিথ্যাদৃষ্টি উৎপন্ন হবে যে, ‘সত্ত্বগণের চিত্ত মালিন্যতার পিছনে কোনো প্রকার হেতু ও প্রত্যয় নেই।... “বেদনা নিত্য নাকি অনিত্য?”... “সংজ্ঞা নিত্য নাকি অনিত্য?”... “সংস্কার নিত্য নাকি অনিত্য?”... “বিজ্ঞান নিত্য নাকি অনিত্য?” “অনিত্য ভন্তে।”... তার প্রতি বিতৃষ্ণা উৎপাদনে কি আর এরূপ মিথ্যাদৃষ্টি উৎপন্ন হবে যে, ‘সত্ত্বগণের চিত্ত মালিন্যতার পিছনে কোনো প্রকার হেতু ও প্রত্যয় নেই।... সুখ-দুঃখ অনুভব করে?’” “না ভন্তে, এরূপ হবে না।”

“হে ভিক্ষুগণ, যেহেতু আর্যশ্রাবকের এই বিষয়াদির প্রতি শঙ্কা প্রহীন হয়; যথা : দুঃখে শঙ্কা প্রহীন হয়, দুঃখ সমুদয়ে শঙ্কা প্রহীন হয়, দুঃখ নিরোধে শঙ্কা প্রহীন হয়, দুঃখ নিরোধগামিনী প্রতিপদায় শঙ্কা প্রহীন হয়, সেহেতু আর্যশ্রাবক স্রোতাপন্ন, অবিনিপাতধর্মে নিয়ত সম্বোধিপরায়ণ বলে অভিহিত হন।” [সপ্তম সূত্র]

৮. মহাদৃষ্টি সূত্র
শ্রাবস্তী নিদান :

২১৩. “হে ভিক্ষুগণ কিসের উপস্থিতিতে, কীরূপ তৃষ্ণার কারণে এবং কিসের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘এই সপ্ত বিষয় অকৃত-বিধ, [111] অনির্মিত, নির্মাতাহীন, অনুৎপাদক, কূটস্থ, [112] অচল স্তম্ভসদৃশ। এগুলো গতিহীন, বিকারহীন। এগুলো একে অপরের বিরোধী নয়; একে অপরের সুখ-দুঃখের কারণ নয়, বা সুখ-দুঃখ দাতা নয়। সেই সাত বিষয় কী কী? পৃথিবীকায়, অপকায়, তেজকায়, বায়ুকায়, সুখ, দুঃখ এবং সপ্তম সত্ত্ব-জীব। এই সপ্ত বিষয় অকৃত, অকৃত-বিধ, অনির্মিত, নির্মাতাহীন, অনুৎপাদক, কূটস্থ, অচল স্তম্ভসদৃশ। এগুলো গতিহীন, বিকারহীন; একে অপরের বিরোধী; একে অপরের সুখ-দুঃখের কারণ নয়, বা সুখ-দুঃখ দাতা নয়। তাই কেউ যদি তীক্ষ্ণ শস্ত্র দ্বারা কারও শিরচ্ছেদ করে, সে ত দ্বারা তার জীবন নাশ করে না; তাতে সপ্ত বিষয়ের মধ্যস্থ শূন্যস্থানে অস্ত্র প্রবেশ করে মাত্র। (ভিক্ষুগণ) প্রধান প্রধান যোনির সংখ্যা চৌদ্দ লক্ষ, ছয় সহস্র, ছয়শত। যা পাঁচশত প্রকার কর্ম দ্বারা, পাঁচ প্রকার ইন্দ্রিয় পরিগ্রহ করে তিন প্রকার কায়িক, বাচনিক, মানসিক কর্ম সম্পাদন করায় এসকল কর্মে কর্ম[113] এবং অর্ধকর্ম[114]ও আছে। দ্বি-ষষ্ঠী পর্যায়[115], দ্বি-ষষ্ঠী অন্তরকল্প, ষড়-অভিজাতি[116], অষ্ট পুরুষ[117]-ভূমি, ঊনপঞ্চাশ শত জীবিকা, ঊনপঞ্চাশ শত পরিব্রাজক, ঊনপঞ্চাশ শত নাগবস্তু, দুই সহস্র ইন্দ্রিয়, তিন সহস্র নিরয়, ছত্রিশ রজোধাতু, সাত সংজ্ঞী-গর্ভ, সাত অসংজ্ঞী-গর্ভ, সাত নিগ্রন্থ-গর্ভ, সাত দেব, সাত মনুষ্য, সাত পিশাচ, সাত সর (উচ্চ শ্রেণির দেবতাবিশেষ), সাত গ্রন্থি, সাত প্রপাত, সাত শত প্রপাত, সাত স্বপ্ন, সাত শত স্বপ্ন, চুরাশি লক্ষ মহাকল্প যাতে মূর্খ ও পণ্ডিত সকলেই পুনঃপুন জন্মগ্রহণ করে দুঃখের অন্তসাধন করবে। কেউ কেউ মনে করতে পারেন, ‘আমি এই শীল, ব্রত, তপঃ, ব্রহ্মচর্যের দ্বারা অপরিপক্ব কর্মের সাধন করব এবং পরিপক্ব কর্মকে ভোগ করে উহার অন্তসাধন করব’, কিন্তু তা নয় বা তারা কৃতকার্য হবে না। সংসারের দ্রোণীজাত সুখ দুঃখের পরিবর্তন হয় না; উহার হ্রাসও নেই, বৃদ্ধিও নেই, উৎকর্ষও নেই, অপকর্ষও নেই। যেইরূপ সূত্রগুল ক্ষিপ্ত হলে তার বেষ্টনীর মধ্যে সীমাবদ্ধ থাকে, সেইরূপ মূর্খ ও পণ্ডিত সকলেই পুনঃপুন জন্মগ্রহণ করে সুখ-দুঃখের পরিসমাপ্তি ঘটাবে-এরূপ তারা প্রকাশ করে?’”

ভন্তে, ভগবানই আমাদের মূল, ... ।

ভগবান এরূপ বললেন :

“হে ভিক্ষুগণ, রূপের উপস্থিতিতে, রূপতৃষ্ণার কারণে এবং রূপের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘এই সপ্ত বিষয় অকৃত-বিধ, অনির্মিত... বেদনার উপস্থিতিতে... সংজ্ঞার উপস্থিতিতে... সংস্কারের উপস্থিতিতে... বিজ্ঞানের উপস্থিতিতে, বিজ্ঞান তৃষ্ণার কারণে এবং বিজ্ঞানের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘এই সপ্ত বিষয় অকৃত-বিধ, অনির্মিত... সুখ-দুঃখের পরিসমাপ্তি ঘটাবে, এরূপ তারা প্রকাশ করে’।”

হে ভিক্ষুগণ, তোমরা কী মনে কর, “রূপ নিত্য নাকি অনিত্য?” “অনিত্য ভন্তে।”... “বেদনা নিত্য নাকি অনিত্য?”... “সংজ্ঞা নিত্য নাকি অনিত্য?”... “সংস্কার নিত্য নাকি অনিত্য?”... “বিজ্ঞান নিত্য নাকি অনিত্য?” “অনিত্য ভন্তে।” “যা অনিত্য তা দুঃখ নাকি সুখ?” “দুঃখ ভন্তে।” “যা অনিত্য, দুঃখ, বিপরিণামধর্মী; তার প্রতি বিতৃষ্ণা উৎপাদনে কি আর এরূপ মিথ্যাদৃষ্টি উৎপন্ন হবে যে, ‘এই সপ্ত বিষয় অকৃত-বিধ, অনির্মিত... সুখ-দুঃখের পরিসমাপ্তি ঘটাবে, এরূপ তারা প্রকাশ করে?’” “না ভন্তে, এরূপ হবে না।”

“হে ভিক্ষুগণ, যেহেতু আর্যশ্রাবকের এই বিষয়াদির প্রতি শঙ্কা প্রহীন হয়; যথা : দুঃখে শঙ্কা প্রহীন হয়, দুঃখ সমুদয়ে শঙ্কা প্রহীন হয়, দুঃখ নিরোধে শঙ্কা প্রহীন হয়, দুঃখ নিরোধগামিনী প্রতিপদায় শঙ্কা প্রহীন হয়-সেহেতু আর্যশ্রাবক স্রোতাপন্ন, অবিনিপাতধর্মে নিয়ত সম্বোধিপরায়ণ বলে অভিহিত হন।” [অষ্টম সূত্র]

৯. শাশ্বতদৃষ্টি সূত্র
শ্রাবস্তী নিদান :

২১৪. “হে ভিক্ষুগণ কিসের উপস্থিতিতে, কিরূপ তৃষ্ণার কারণে এবং কিসের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘লোক (জগৎ) শাশ্বত?’”

ভন্তে, ভগবানই আমাদের মূল, ... ।

ভগবান এরূপ বললেন :

হে ভিক্ষুগণ, রূপের উপস্থিতিতে, রূপতৃষ্ণার কারণে এবং রূপের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘লোক শাশ্বত।’ বেদনার উপস্থিতিতে... সংজ্ঞার উপস্থিতিতে... সংস্কারের উপস্থিতিতে... বিজ্ঞানের উপস্থিতিতে, বিজ্ঞান তৃষ্ণার কারণে এবং বিজ্ঞানের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘লোক শাশ্বত’।”

হে ভিক্ষুগণ, তোমরা কী মনে কর, “রূপ নিত্য নাকি অনিত্য?” “অনিত্য ভন্তে।” “যা অনিত্য তা দুঃখ নাকি সুখ?” “দুঃখ ভন্তে।” “যা অনিত্য, দুঃখ, বিপরিণামধর্মী; তার প্রতি বিতৃষ্ণা উৎপাদনে কি আর এরূপ মিথ্যাদৃষ্টি উৎপন্ন হবে যে, ‘লোক শাশ্বত?’” “না ভন্তে, এরূপ হবে না।”

“বেদনা নিত্য নাকি অনিত্য?”... “সংজ্ঞা নিত্য নাকি অনিত্য?”... “সংস্কার নিত্য নাকি অনিত্য?”... “বিজ্ঞান নিত্য নাকি অনিত্য?” “অনিত্য ভন্তে।” “যা অনিত্য তা দুঃখ নাকি সুখ?” “দুঃখ ভন্তে।” “যা অনিত্য, দুঃখ, বিপরিণামধর্মী; তার প্রতি বিতৃষ্ণা উৎপাদনে কি আর এরূপ মিথ্যাদৃষ্টি উৎপন্ন হবে যে, ‘লোক শাশ্বত?’” “না ভন্তে, এরূপ হবে না।”

“হে ভিক্ষুগণ, যেহেতু আর্যশ্রাবকের এই বিষয়াদির প্রতি শঙ্কা প্রহীন হয়; যথা : দুঃখে শঙ্কা প্রহীন হয়, দুঃখ সমুদয়ে শঙ্কা প্রহীন হয়, দুঃখ নিরোধে শঙ্কা প্রহীন হয়, দুঃখ নিরোধগামিনী প্রতিপদায় শঙ্কা প্রহীন হয়, সেহেতু আর্যশ্রাবক স্রোতাপন্ন, অবিনিপাতধর্মে নিয়ত সম্বোধিপরায়ণ বলে অভিহিত হন।” [নবম সূত্র]

১০. অশাশ্বতদৃষ্টি সূত্র
শ্রাবস্তী নিদান :

২১৫. “হে ভিক্ষুগণ কিসের উপস্থিতিতে, কিরূপ তৃষ্ণার কারণে এবং কিসের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘লোক অশাশ্বত?’”

ভন্তে, ভগবানই আমাদের মূল, ... ।

ভগবান এরূপ বললেন :

“হে ভিক্ষুগণ, রূপের উপস্থিতিতে... হে ভিক্ষুগণ, তোমরা কী মনে কর, “রূপ নিত্য নাকি অনিত্য?” “অনিত্য ভন্তে।”... “বেদনা নিত্য নাকি অনিত্য?”... “সংজ্ঞা নিত্য নাকি অনিত্য?”... “সংস্কার নিত্য নাকি অনিত্য?”... “বিজ্ঞান নিত্য নাকি অনিত্য?” “অনিত্য ভন্তে।” “যা অনিত্য তা দুঃখ নাকি সুখ?” “দুঃখ ভন্তে।” “যা অনিত্য, দুঃখ, বিপরিণামধর্মী; তার প্রতি বিতৃষ্ণা উৎপাদনে কি আর এরূপ মিথ্যাদৃষ্টি উৎপন্ন হবে যে, ‘লোক অশাশ্বত?’” “না ভন্তে, এরূপ হবে না।”

“যা এরূপ দৃষ্ট, শ্রুত, অনুমিত, জ্ঞাত, প্রাপ্ত, নির্ণীত, ভাবিত, বিবেচিত তা নিত্য নাকি অনিত্য?” “অনিত্য ভন্তে।” “যা অনিত্য তা দুঃখ নাকি সুখ?” “দুঃখ ভন্তে।” “যা অনিত্য, দুঃখ, বিপরিণামধর্মী; তার প্রতি বিতৃষ্ণা উৎপাদনে কি আর এরূপ মিথ্যাদৃষ্টি উৎপন্ন হবে যে, ‘লোক অশাশ্বত?’” “না ভন্তে, এরূপ হবে না।”

“হে ভিক্ষুগণ, যেহেতু আর্যশ্রাবকের এই বিষয়াদির প্রতি শঙ্কা প্রহীন হয়; যথা : দুঃখে শঙ্কা প্রহীন হয়, দুঃখ সমুদয়ে শঙ্কা প্রহীন হয়, দুঃখ নিরোধে শঙ্কা প্রহীন হয়, দুঃখ নিরোধগামিনী প্রতিপদায় শঙ্কা প্রহীন হয়, সেহেতু আর্যশ্রাবক স্রোতাপন্ন, অবিনিপাতধর্মে নিয়ত সম্বোধিপরায়ণ বলে অভিহিত হন।” [দশম সূত্র]

১১. অন্তবান সূত্র
শ্রাবস্তী নিদান :

২১৬. “হে ভিক্ষুগণ কিসের উপস্থিতিতে, কিরূপ তৃষ্ণার কারণে এবং কিসের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘লোক অন্তবান (সীমিত)?’”

ভন্তে, ভগবানই আমাদের মূল, ... নিয়ত সম্বোধিপরায়ণ বলে অভিহিত হন।” [একাদশ সূত্র]

১২. অনন্তবান সূত্র
শ্রাবস্তী নিদান :

২১৭. “হে ভিক্ষুগণ কিসের উপস্থিতিতে, কিরূপ তৃষ্ণার কারণে এবং কিসের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘লোক অনন্তবান?’”

ভন্তে, ভগবানই আমাদের মূল, ... নিয়ত সম্বোধিপরায়ণ বলে অভিহিত হন।” [দ্বাদশ সূত্র]

১৩. যেই জীব সেই শরীর সূত্র
শ্রাবস্তী নিদান :

২১৮. “হে ভিক্ষুগণ কিসের উপস্থিতিতে, কিরূপ তৃষ্ণার কারণে এবং কীসের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘যেই জীব সেই শরীর?’”

ভন্তে, ভগবানই আমাদের মূল, ... নিয়ত সম্বোধিপরায়ণ বলে অভিহিত হন।” [ত্রয়োদশ সূত্র]

১৪. জীব এক শরীর অন্য সূত্র
শ্রাবস্তী নিদান :

২১৯. “হে ভিক্ষুগণ কিসের উপস্থিতিতে, কিরূপ তৃষ্ণার কারণে এবং কিসের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘জীব এক শরীর অন্য?’”

ভন্তে, ভগবানই আমাদের মূল, ... নিয়ত সম্বোধিপরায়ণ বলে অভিহিত হন।” [চতুর্দশ সূত্র]

১৫. তথাগতের অস্তিত্ব থাকে সূত্র
শ্রাবস্তী নিদান :

২২০. “হে ভিক্ষুগণ কিসের উপস্থিতিতে, কিরূপ তৃষ্ণার কারণে এবং কিসের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘মরণের পর তথাগতের অস্তিত্ব থাকে?’”

ভন্তে, ভগবানই আমাদের মূল, ... নিয়ত সম্বোধিপরায়ণ বলে অভিহিত হন।” [পঞ্চদশ সূত্র]

১৬. তথাগতের অস্তিত্ব থাকে না সূত্র
শ্রাবস্তী নিদান :

২২১. “হে ভিক্ষুগণ কিসের উপস্থিতিতে, কিরূপ তৃষ্ণার কারণে এবং কিসের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘মরণের পর তথাগতের অস্তিত্ব থাকে না?’”

ভন্তে, ভগবানই আমাদের মূল, ... নিয়ত সম্বোধিপরায়ণ বলে অভিহিত হন।” [ষষ্ঠদশ সূত্র]

১৭. তথাগতের অস্তিত্ব থাকে, থাকে না সূত্র
শ্রাবস্তী নিদান :

২২২. “হে ভিক্ষুগণ কিসের উপস্থিতিতে, কিরূপ তৃষ্ণার কারণে এবং কিসের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘মরণের পর তথাগতের অস্তিত্ব (একাধারে) থাকে কি থাকে না?’”

ভন্তে, ভগবানই আমাদের মূল, ... নিয়ত সম্বোধিপরায়ণ বলে অভিহিত হন।” [সপ্তদশ সূত্র]

১৮. তথাগতের অস্তিত্ব থাকে না, থাকে না তাও নয় সূত্র
শ্রাবস্তী নিদান :

২২৩. “হে ভিক্ষুগণ কিসের উপস্থিতিতে, কিরূপ তৃষ্ণার কারণে এবং কিসের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘মরণের পর তথাগতের অস্তিত্ব থাকে না, আবার থাকে না তাও নয়?’”

ভন্তে, ভগবানই আমাদের মূল, ... “হে ভিক্ষুগণ, রূপের উপস্থিতিতে, রূপতৃষ্ণার কারণে এবং রূপের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘মরণের পর তথাগতের অস্তিত্ব থাকে না... ।”

“হে ভিক্ষুগণ, তোমরা কী মনে কর, “রূপ নিত্য নাকি অনিত্য?” “অনিত্য ভন্তে।”... বিপরিণামধর্মী; তার প্রতি বিতৃষ্ণা উৎপাদনে কি আর এরূপ মিথ্যাদৃষ্টি উৎপন্ন হবে যে, ‘মরণের পর তথাগতের অস্তিত্ব থাকে না, আবার থাকে না তাও নয়?’” “না ভন্তে, এরূপ হবে না।”

“যা এরূপ দৃষ্ট, শ্রুত, অনুমিত, জ্ঞাত, প্রাপ্ত, নির্ণীত, ভাবিত, বিবেচিত তা নিত্য নাকি অনিত্য?” “অনিত্য ভন্তে।” “যা অনিত্য তা দুঃখ নাকি সুখ?” “দুঃখ ভন্তে।” “যা অনিত্য, দুঃখ, বিপরিণামধর্মী; তার প্রতি বিতৃষ্ণা উৎপাদনে কি আর এরূপ মিথ্যাদৃষ্টি উৎপন্ন হবে যে, ‘মরণের পর তথাগতের অস্তিত্ব থাকে না, আবার থাকে না তাও নয়?’” “না ভন্তে, এরূপ হবে না।”

“হে ভিক্ষুগণ, যেহেতু আর্যশ্রাবকের এই বিষয়াদির প্রতি শঙ্কা প্রহীন হয়; যথা : দুঃখে শঙ্কা প্রহীন হয়, দুঃখ সমুদয়ে শঙ্কা প্রহীন হয়, দুঃখ নিরোধে শঙ্কা প্রহীন হয়, দুঃখ নিরোধগামিনী প্রতিপদায় শঙ্কা প্রহীন হয়, সেহেতু আর্যশ্রাবক স্রোতাপন্ন, অবিনিপাতধর্মে নিয়ত সম্বোধিপরায়ণ বলে অভিহিত হন।” [অষ্টাদশ সূত্র]

স্রোতাপত্তি বর্গ সমাপ্ত।


 

২. দ্বিতীয় গমন বর্গ
১. বাতাস সূত্র
শ্রাবস্তী নিদান :

২২৪. “হে ভিক্ষুগণ, কিসের উপস্থিতিতে, কিরূপ তৃষ্ণার কারণে এবং কিসের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘বাতাস বয় না, নদীগুলো প্রবাহিত হয় না, গর্ভিণীরা প্রসব করে না, চন্দ্র-সূর্য উদিত হয় না, অস্তগমন করে না সবই স্তম্ভের ন্যায় স্থির থাকে?’”

ভন্তে, ভগবানই আমাদের মূল, ... “হে ভিক্ষুগণ, রূপের উপস্থিতিতে, রূপতৃষ্ণার কারণে এবং রূপের প্রতি অনুরক্ত হওয়ার কারণে এরূপ মিথ্যাদৃষ্টি উৎপন্ন হয় যে, ‘বাতাস বয় না, ... অস্তগমন করে না সবই স্তম্ভের ন্যায় স্থির থাকে’। বেদনার উপস্থিতিতে... সংজ্ঞার উপস্থিতিতে... সংস্কারের উপস্থিতিতে... বিজ্ঞানের উপস্থিতিতে বিজ্ঞান তৃষ্ণার কারণে এবং বিজ্ঞানের প্রতি অনুরক্ত হওয়ার কারণে এরূপ মিথ্যাদৃষ্টি উৎপন্ন হয় যে, ‘বাতাস বয় না, ... অস্তগমন করে না সবই স্তম্ভের ন্যায় স্থির থাকে’।

“হে ভিক্ষুগণ, তোমরা কী মনে কর, “রূপ নিত্য নাকি অনিত্য?” “অনিত্য ভন্তে।”... বিপরিণামধর্মী, তার প্রতি বিতৃষ্ণা উৎপাদনে কি আর এরূপ মিথ্যাদৃষ্টি উৎপন্ন হয় যে, ‘বাতাস বয় না, ... অস্তগমন করে না সবই স্তম্ভের ন্যায় স্থির থাকে?’” “বেদনা... “সংজ্ঞা... “সংস্কার... “বিজ্ঞান নিত্য নাকি অনিত্য?” “অনিত্য ভন্তে।”... বিপরিণামধর্মী, তার প্রতি বিতৃষ্ণা উৎপাদনে কি আর এরূপ মিথ্যাদৃষ্টি উৎপন্ন হয় যে, ‘বাতাস বয় না, ... অস্তগমন করে না সবই স্তম্ভের ন্যায় স্থির থাকে?’” “না ভন্তে, এরূপ হবে না।”

“হে ভিক্ষুগণ, এরূপে দুঃখের উপস্থিতিতে, দুঃখ তৃষ্ণার কারণে এবং দুঃখের প্রতি অনুরক্ত হওয়ার কারণে এরূপ মিথ্যাদৃষ্টি উৎপন্ন হয় যে, ‘বাতাস বয় না, নদীগুলো প্রবাহিত হয় না, গর্ভিণীরা প্রসব করে না, চন্দ্র-সূর্য উদিত হয় না, অস্তগমন করে না সবই স্তম্ভের ন্যায় স্থির থাকে।” [প্রথম সূত্র]

২. এটি আমার সূত্র
শ্রাবস্তী নিদান :

২২৫-২৪০. (আগের বর্গের মতো করে এখানে মোট আঠারোটি সূত্রের বর্ণনা বিস্তারিত করতে হবে।)

১৮. অস্তিত্ব থাকে না, থাকে না তাও নয় সূত্র
শ্রাবস্তী নিদান :

২৪১. “হে ভিক্ষুগণ কিসের উপস্থিতিতে, কিরূপ তৃষ্ণার কারণে এবং কিসের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘তথাগতের অস্তিত্ব থাকে না, আবার থাকে না তাও নয়?’”

ভন্তে, ভগবানই আমাদের মূল, ... ।

ভগবান এরূপ বললেন :

“হে ভিক্ষুগণ, রূপের উপস্থিতিতে, রূপতৃষ্ণার কারণে এবং রূপের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘মরণের পর তথাগতের অস্তিত্ব থাকে না, আবার থাকে না তাও নয়।’ বেদনার উপস্থিতিতে... সংজ্ঞার উপস্থিতিতে... সংস্কারের উপস্থিতিতে... বিজ্ঞানের উপস্থিতিতে, বিজ্ঞান তৃষ্ণার কারণে এবং বিজ্ঞানের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘মরণের পর তথাগতের অস্তিত্ব থাকে না, আবার থাকে না তাও নয়’।”

হে ভিক্ষুগণ, তোমরা কী মনে কর, “রূপ নিত্য নাকি অনিত্য?” “অনিত্য ভন্তে।”... বিপরিণামধর্মী; তার প্রতি বিতৃষ্ণা উৎপাদনে কি আর এরূপ মিথ্যাদৃষ্টি উৎপন্ন হবে যে, ‘মরণের পর তথাগতের অস্তিত্ব থাকে না, আবার থাকে না তাও নয়?’” “না ভন্তে, এরূপ হবে না।”

“হে ভিক্ষুগণ, এরূপে দুঃখের উপস্থিতিতে, দুঃখ তৃষ্ণার কারণে এবং দুঃখের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘মরণের পর তথাগতের অস্তিত্ব থাকে না, আবার থাকে না তাও নয়’।”

“বেদনা... “সংজ্ঞা... “সংস্কার... “বিজ্ঞান নিত্য নাকি অনিত্য?” “অনিত্য ভন্তে।” “যা অনিত্য তা দুঃখ নাকি সুখ?” “দুঃখ ভন্তে।” “যা অনিত্য, দুঃখ, বিপরিণামধর্মী; তার প্রতি বিতৃষ্ণা উৎপাদনে কি আর এরূপ মিথ্যাদৃষ্টি উৎপন্ন হবে যে, ‘মরণের পর তথাগতের অস্তিত্ব থাকে না, আবার থাকে না তাও নয়?’” “না ভন্তে, এরূপ হবে না।”

“হে ভিক্ষুগণ, দুঃখের উপস্থিতিতে, দুঃখ তৃষ্ণার কারণে এবং দুঃখের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘মরণের পর তথাগতের অস্তিত্ব থাকে না, আবার থাকে না তাও নয়’।” [অষ্টাদশ সূত্র]

১৯. আত্মা রূপী সূত্র
শ্রাবস্তী নিদান :

২৪২. “হে ভিক্ষুগণ কিসের উপস্থিতিতে, কিরূপ তৃষ্ণার কারণে এবং কিসের প্রতি অনুরক্ত ইবার কারণে এরূপ দৃষ্টি উৎপন্ন হয় যে, ‘মরণের পর আত্মা রূপী ও নিত্য অবস্থায় বিদ্যমান থাকে?’”

ভন্তে, ভগবানই আমাদের মূল, ... ।

ভগবান এরূপ বললেন :

“হে ভিক্ষুগণ, রূপের উপস্থিতিতে, রূপতৃষ্ণার কারণে এবং রূপের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘মরণের পর আত্মা রূপী ও নিত্য অবস্থায় বিদ্যমান থাকে।’ বেদনার উপস্থিতিতে... সংজ্ঞার উপস্থিতিতে... সংস্কারের উপস্থিতিতে... বিজ্ঞানের উপস্থিতিতে, বিজ্ঞান তৃষ্ণার কারণে এবং বিজ্ঞানের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘মরণের পর আত্মা রূপী ও নিত্য অবস্থায় বিদ্যমান থাকে’।”

হে ভিক্ষুগণ, তোমরা কী মনে কর, “রূপ নিত্য নাকি অনিত্য?” “অনিত্য ভন্তে।”... বিপরিণামধর্মী; তার প্রতি বিতৃষ্ণা উৎপাদনে কি আর এরূপ মিথ্যাদৃষ্টি উৎপন্ন হবে যে, ‘মরণের পর আত্মা রূপী ও নিত্য অবস্থায় বিদ্যমান থাকে?’” “না ভন্তে, এরূপ হবে না।”

“হে ভিক্ষুগণ, এরূপে দুঃখের উপস্থিতিতে, দুঃখ তৃষ্ণার কারণে এবং দুঃখের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘মরণের পর আত্মা রূপী ও নিত্য অবস্থায় বিদ্যমান থাকে’।”

“বেদনা... “সংজ্ঞা... “সংস্কার... “বিজ্ঞান নিত্য নাকি অনিত্য?” “অনিত্য ভন্তে।” “যা অনিত্য তা দুঃখ নাকি সুখ?” “দুঃখ ভন্তে।” “যা অনিত্য, দুঃখ, বিপরিণামধর্মী; তার প্রতি বিতৃষ্ণা উৎপাদনে কি আর এরূপ মিথ্যাদৃষ্টি উৎপন্ন হবে যে, ‘মরণের পর আত্মা রূপী ও নিত্য অবস্থায় বিদ্যমান থাকে?’” “না ভন্তে, এরূপ হবে না।”

“হে ভিক্ষুগণ, এরূপে দুঃখের উপস্থিতিতে, দুঃখ তৃষ্ণার কারণে এবং দুঃখের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘মরণের পর আত্মা রূপী ও নিত্য অবস্থায় বিদ্যমান থাকে’।” [ঊনবিংশতি সূত্র]

২০. আত্মা অরূপী সূত্র
শ্রাবস্তী নিদান :

২৪৩. “হে ভিক্ষুগণ কিসের উপস্থিতিতে, কিরূপ তৃষ্ণার কারণে এবং কিসের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘মরণের পর আত্মা অরূপী এবং নিত্য অবস্থায় বিদ্যমান থাকে?’” (পেয়্যাল) বিংশতি সূত্র।

২১. আত্মা রূপী ও অরূপী সূত্র
শ্রাবস্তী নিদান :

২৪৪. “হে ভিক্ষুগণ, কিসের উপস্থিতিতে, কিরূপতৃষ্ণার কারণে এবং কিসের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘মরণের পর আত্মা রূপী ও অরূপী এবং নিত্য অবস্থায় বিদ্যমান থাকে?’”... [একবিংশতি সূত্র]

২২. আত্মা নৈবরূপী-নারূপী সূত্র
শ্রাবস্তী নিদান :

২৪৫. “হে ভিক্ষুগণ, কিসের উপস্থিতিতে, কিরূপ তৃষ্ণার কারণে এবং কিসের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘মরণের পর আত্মা নৈবরূপী-নারূপী (অরূপীও নয়, রূপীও নয়) এবং নিত্য অবস্থায় বিদ্যমান থাকে?’”... [দ্বাবিংশতি সূত্র]

২৩. একান্ত সুখী সূত্র
শ্রাবস্তী নিদান :

২৪৬. “হে ভিক্ষুগণ, কিসের উপস্থিতিতে, কিরূপ তৃষ্ণার কারণে এবং কিসের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘মরণের পর আত্মা একান্ত সুখী এবং নিত্য অবস্থায় বিদ্যমান থাকে?’”... [ত্রয়োবিংশতি সূত্র]

২৪. একান্ত দুঃখী সূত্র
শ্রাবস্তী নিদান :

২৪৭. “হে ভিক্ষুগণ, কিসের উপস্থিতিতে, কিরূপ তৃষ্ণার কারণে এবং কিসের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘মরণের পর আত্মা একান্ত দুঃখী এবং নিত্য অবস্থায় বিদ্যমান থাকে?’”... [চতুর্বিংশতি সূত্র]

২৫. সুখ-দুঃখী সূত্র
শ্রাবস্তী নিদান :

২৪৮. “হে ভিক্ষুগণ, কিসের উপস্থিতিতে, কিরূপ তৃষ্ণার কারণে এবং কিসের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘মরণের পর আত্মা সুখ-দুঃখী এবং নিত্য অবস্থায় বিদ্যমান থাকে?’”... [পঞ্চবিংশতি সূত্র]

২৬. না-দুঃখী না-সুখী সূত্র
শ্রাবস্তী নিদান :

২৪৯. “হে ভিক্ষুগণ, কিসের উপস্থিতিতে, কিরূপ তৃষ্ণার কারণে এবং কিসের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘মরণের পর আত্মা না-দুঃখী না-সুখী এবং নিত্য অবস্থায় বিদ্যমান থাকে?’”

ভন্তে, ভগবানই আমাদের মূল, ... ।

ভগবান এরূপ বললেন :

“হে ভিক্ষুগণ, রূপের উপস্থিতিতে, রূপতৃষ্ণার কারণে এবং রূপের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘মরণের পর আত্মা না-দুঃখী না-সুখী এবং নিত্য অবস্থায় বিদ্যমান থাকে।’ বেদনার উপস্থিতিতে... সংজ্ঞার উপস্থিতিতে... সংস্কারের উপস্থিতিতে... বিজ্ঞানের উপস্থিতিতে, বিজ্ঞান তৃষ্ণার কারণে এবং বিজ্ঞানের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘মরণের পর আত্মা না-দুঃখী না-সুখী এবং নিত্য অবস্থায় বিদ্যমান থাকে’।”

হে ভিক্ষুগণ, তোমরা কী মনে কর, “রূপ নিত্য নাকি অনিত্য?” “অনিত্য ভন্তে।”... বিপরিণামধর্মী; তার প্রতি বিতৃষ্ণা উৎপাদনে কি আর এরূপ মিথ্যাদৃষ্টি উৎপন্ন হবে যে, ‘মরণের পর আত্মা না-দুঃখী না-সুখী এবং নিত্য অবস্থায় বিদ্যমান থাকে?’” “না ভন্তে, এরূপ হবে না।”

“হে ভিক্ষুগণ, এরূপে দুঃখের উপস্থিতিতে, দুঃখ তৃষ্ণার কারণে এবং দুঃখের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘মরণের পর আত্মা না-দুঃখী না-সুখী এবং নিত্য অবস্থায় বিদ্যমান থাকে’।”

“বেদনা... “সংজ্ঞা... “সংস্কার... “বিজ্ঞান নিত্য নাকি অনিত্য?” “অনিত্য ভন্তে।” “যা অনিত্য তা দুঃখ নাকি সুখ?” “দুঃখ ভন্তে।” “যা অনিত্য, দুঃখ, বিপরিণামধর্মী; তার প্রতি বিতৃষ্ণা উৎপাদনে কি আর এরূপ মিথ্যাদৃষ্টি উৎপন্ন হবে যে, ‘মরণের পর আত্মা না-দুঃখী না-সুখী এবং নিত্য অবস্থায় বিদ্যমান থাকে?’” “না ভন্তে, এরূপ হবে না।”

“হে ভিক্ষুগণ, এরূপে দুঃখের উপস্থিতিতে, দুঃখ তৃষ্ণার কারণে এবং দুঃখের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘মরণের পর আত্মা না-দুঃখী না-সুখী এবং নিত্য অবস্থায় বিদ্যমান থাকে’।” [ষষ্ঠবিংশতি সূত্র]

দ্বিতীয় গমন বর্গ সমাপ্ত।


 

৩. তৃতীয় গমন বর্গ
১. বাতাস বয় না সূত্র
শ্রাবস্তী নিদান :

২৫০. “হে ভিক্ষুগণ, কিসের উপস্থিতিতে, কিরূপ তৃষ্ণার কারণে এবং কিসের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘বাতাস বয় না, নদীগুলো প্রবাহিত হয় না, গর্ভিণীরা প্রসব করে না, চন্দ্র-সূর্য উদিত হয় না, অস্তগমন করে না সবই স্তম্ভের ন্যায় স্থির থাকে?’”

ভন্তে, ভগবানই আমাদের মূল, ... ।

ভগবান এরূপ বললেন :

“হে ভিক্ষুগণ, রূপের উপস্থিতিতে, রূপতৃষ্ণার কারণে এবং রূপের প্রতি অনুরক্ত হওয়ার কারণে এরূপ মিথ্যাদৃষ্টি উৎপন্ন হয় যে, ‘বাতাস বয় না... বেদনার উপস্থিতিতে... সংজ্ঞার উপস্থিতিতে... সংস্কারের উপস্থিতিতে... বিজ্ঞানের উপস্থিতিতে, বিজ্ঞান তৃষ্ণার কারণে এবং বিজ্ঞানের প্রতি অনুরক্ত হওয়ার কারণে এরূপ মিথ্যাদৃষ্টি উৎপন্ন হয় যে, ‘বাতাস বয় না... অস্তগমন করে না সবই স্তম্ভের ন্যায় স্থির থাকে।’”

হে ভিক্ষুগণ, তোমরা কী মনে কর, “রূপ নিত্য নাকি অনিত্য?” “অনিত্য ভন্তে।”... বিপরিণামধর্মী; তার প্রতি বিতৃষ্ণা উৎপাদনে কি আর এরূপ মিথ্যাদৃষ্টি উৎপন্ন হয় যে, ‘বাতাস বয় না... অস্তগমন করে না সবই স্তম্ভের ন্যায় স্থির থাকে?’” “না ভন্তে, এরূপ হবে না।”

“ভিক্ষুগণ, যা অনিত্য তা দুঃখ। সেই দুঃখের উপস্থিতিতে, দুঃখ তৃষ্ণার কারণে এরূপ মিথ্যাদৃষ্টি উৎপন্ন হয় যে, ‘বাতাস বয় না, নদীগুলো প্রবাহিত হয় না, গর্ভিণীরা প্রসব করে না, চন্দ্র-সূর্য উদিত হয় না, অস্তগমন করে না সবই স্তম্ভের ন্যায় স্থির থাকে’।”

“বেদনা... “সংজ্ঞা... “সংস্কার... “বিজ্ঞান নিত্য নাকি অনিত্য?” “অনিত্য ভন্তে।” “যা অনিত্য তা দুঃখ নাকি সুখ?” “দুঃখ ভন্তে।” “যা অনিত্য, দুঃখ, বিপরিণামধর্মী; তার প্রতি বিতৃষ্ণা উৎপাদনে কি আর এরূপ মিথ্যাদৃষ্টি উৎপন্ন হয় যে, ‘বাতাস বয় না, নদীগুলো প্রবাহিত হয় না, গর্ভিণীরা প্রসব করে না, চন্দ্র-সূর্য উদিত হয় না, অস্তগমন করে না সবই স্তম্ভের ন্যায় স্থির থাকে?’” “না ভন্তে, এরূপ হবে না।”

ভিক্ষুগণ, যা অনিত্য তা দুঃখ। সেই দুঃখের উপস্থিতিতে, দুঃখ তৃষ্ণার কারণে এরূপ মিথ্যাদৃষ্টি উৎপন্ন হয় যে, ‘বাতাস বয় না, নদীগুলো প্রবাহিত হয় না, গর্ভিণীরা প্রসব করে না, চন্দ্র-সূর্য উদিত হয় না, অস্তগমন করে না সবই স্তম্ভের ন্যায় স্থির থাকে’।” [প্রথম সূত্র]

২৫১-২৭৪. (দ্বিতীয় বর্গের ন্যায় এই চব্বিশটি সূত্র পূরণ করতে হবে।) পঞ্চবিংশতি সূত্র।

২৬. না-দুঃখী না-সুখী সূত্র
শ্রাবস্তী নিদান :

২৭৫. “হে ভিক্ষুগণ, কিসের উপস্থিতিতে, কিরূপ তৃষ্ণার কারণে এবং কিসের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘মরণের পর আত্মা না-দুঃখী না-সুখী এবং নিত্য অবস্থায় বিদ্যমান থাকে?’”

ভন্তে, ভগবানই আমাদের মূল, ... ।

ভগবান এরূপ বললেন :

“হে ভিক্ষুগণ, রূপের উপস্থিতিতে, রূপতৃষ্ণার কারণে এবং রূপের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘মরণের পর আত্মা না-দুঃখী না-সুখী এবং নিত্য অবস্থায় বিদ্যমান থাকে।’ বেদনার উপস্থিতিতে... সংজ্ঞার উপস্থিতিতে... সংস্কারের উপস্থিতিতে... বিজ্ঞানের উপস্থিতিতে, বিজ্ঞান তৃষ্ণার কারণে এবং বিজ্ঞানের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘মরণের পর আত্মা না-দুঃখী না-সুখী এবং নিত্য অবস্থায় বিদ্যমান থাকে।’”

হে ভিক্ষুগণ, তোমরা কী মনে কর, “রূপ নিত্য নাকি অনিত্য?” “অনিত্য ভন্তে।”... বিপরিণামধর্মী; তার প্রতি বিতৃষ্ণা উৎপাদনে কি আর এরূপ মিথ্যাদৃষ্টি উৎপন্ন হবে যে, ‘মরণের পর আত্মা না-দুঃখী না-সুখী এবং নিত্য অবস্থায় বিদ্যমান থাকে?’” “না ভন্তে, এরূপ হবে না।”

“ভিক্ষুগণ, যা অনিত্য তা দুঃখ। সেই দুঃখের উপস্থিতিতে, দুঃখ তৃষ্ণার কারণে এরূপ দৃষ্টি উৎপন্ন হয় যে, ‘মরণের পর আত্মা না-দুঃখী না-সুখী এবং নিত্য অবস্থায় বিদ্যমান থাকে।’”

“বেদনা... “সংজ্ঞা... “সংস্কার... “বিজ্ঞান নিত্য নাকি অনিত্য?” “অনিত্য ভন্তে।” “যা অনিত্য তা দুঃখ নাকি সুখ?” “দুঃখ ভন্তে।” “যা অনিত্য, দুঃখ, বিপরিণামধর্মী; তার প্রতি বিতৃষ্ণা উৎপাদনে কি আর এরূপ মিথ্যাদৃষ্টি উৎপন্ন হবে যে, ‘মরণের পর আত্মা না-দুঃখী না-সুখী এবং নিত্য অবস্থায় বিদ্যমান থাকে?’” “না ভন্তে, এরূপ হবে না।”

“ভিক্ষুগণ, যা অনিত্য তা দুঃখ। সেই দুঃখের উপস্থিতিতে, দুঃখ তৃষ্ণার কারণে এরূপ দৃষ্টি উৎপন্ন হয় যে, ‘মরণের পর আত্মা না-দুঃখী না-সুখী এবং নিত্য অবস্থায় বিদ্যমান থাকে’।” [ষষ্ঠবিংশতি সূত্র]

তৃতীয় গমন বর্গ সমাপ্ত।


 

৪. চতুর্থ গমন বর্গ
১. বাতাস বয় না সূত্র
শ্রাবস্তী নিদান :

২৭৬. “হে ভিক্ষুগণ, কিসের উপস্থিতিতে, কীরূপ তৃষ্ণার কারণে এবং কিসের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘বাতাস বয় না, নদীগুলো প্রবাহিত হয় না, গর্ভিণীরা প্রসব করে না, চন্দ্র-সূর্য উদিত হয় না, অস্তগমন করে না সবই স্তম্ভের ন্যায় স্থির থাকে?’”

ভন্তে, ভগবানই আমাদের মূল, ... ।

ভগবান এরূপ বললেন :

“হে ভিক্ষুগণ, রূপের উপস্থিতিতে, রূপতৃষ্ণার কারণে এবং রূপের প্রতি অনুরক্ত হওয়ার কারণে এরূপ মিথ্যাদৃষ্টি উৎপন্ন হয় যে, ‘বাতাস বয় না... অস্তগমন করে না সবই স্তম্ভের ন্যায় স্থির থাকে।’ বেদনার উপস্থিতিতে... সংজ্ঞার উপস্থিতিতে... সংস্কারের উপস্থিতিতে... বিজ্ঞানের উপস্থিতিতে, বিজ্ঞান তৃষ্ণার কারণে এবং বিজ্ঞানের প্রতি অনুরক্ত হওয়ার কারণে এরূপ মিথ্যাদৃষ্টি উৎপন্ন হয় যে, ‘বাতাস বয় না, ... অস্তগমন করে না সবই স্তম্ভের ন্যায় স্থির থাকে।’”

হে ভিক্ষুগণ, তোমরা কী মনে কর, “রূপ নিত্য নাকি অনিত্য?” “অনিত্য ভন্তে।” “যা অনিত্য তা দুঃখ নাকি সুখ?” “দুঃখ ভন্তে।” “যা অনিত্য, দুঃখ, বিপরিণামধর্মী; তা কি তোমরা এরূপে দর্শন করতে পার, ‘এটি আমার, এতে আমি অবস্থিত এবং এটি আমার আত্মা?’” “না ভন্তে, এরূপে দেখতে পারি না।”

“বেদনা... “সংজ্ঞা... “সংস্কার... “বিজ্ঞান নিত্য নাকি অনিত্য?” “অনিত্য ভন্তে।” “যা অনিত্য তা দুঃখ নাকি সুখ?” “দুঃখ ভন্তে।” “যা অনিত্য, দুঃখ, বিপরিণামধর্মী; তা কি তোমরা এরূপে দর্শন করতে পার, ‘এটি আমার, এতে আমি অবস্থিতএবং এটি আমার আত্মা?’” “না ভন্তে, এরূপে দেখতে পারি না।”

“তদ্ধেতু ভিক্ষুগণ, অতীত, অনাগত, বর্তমান, আধ্যাত্মিক বা বাহ্যিক, স্থূল বা সূক্ষ্ম, হীন বা উৎকৃষ্ট, দূরবর্তী বা নিকটবর্তী সমস্ত রূপা, ‘আমার নয়, তাতে আমি অবস্থিতনই এবং তা আমার আত্মাও নয়’ এরূপে সম্যক প্রজ্ঞা দ্বারা দর্শন করতে হবে।... সমস্ত বেদনা... সমস্ত সংজ্ঞা... সমস্ত সংস্কার... সমস্ত বিজ্ঞান, ‘আমার নয়, তাতে আমি অবস্থিতনই এবং তা আমার আত্মাও নয়’ এরূপে সম্যক প্রজ্ঞা দ্বারা দর্শন করতে হবে।

“এভাবে দর্শন করে... আমার আর অন্য কর্তব্য নেই’ বলে সম্যকরূপে জানেন।” [প্রথম সূত্র]

২৭৭-৩০০. (এই চব্বিশটি সূত্র দ্বিতীয় বর্গের ন্যায় পূরণ করতে হবে।) পঁচিশতম সূত্র।

২৬. না-দুঃখী না-সুখী সূত্র
শ্রাবস্তী নিদান :

৩০১. “হে ভিক্ষুগণ, কিসের উপস্থিতিতে, কিরূপ তৃষ্ণার কারণে এবং কিসের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘মরণের পর আত্মা না-দুঃখী না-সুখী এবং নিত্য অবস্থায় বিদ্যমান থাকে?’”

ভন্তে, ভগবানই আমাদের মূল, ... ।

ভগবান এরূপ বললেন :

“হে ভিক্ষুগণ, রূপের উপস্থিতিতে, রূপতৃষ্ণার কারণে এবং রূপের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘মরণের পর আত্মা না-দুঃখী না-সুখী এবং নিত্য অবস্থায় বিদ্যমান থাকে।’ বেদনার উপস্থিতিতে... সংজ্ঞার উপস্থিতিতে... সংস্কারের উপস্থিতিতে... বিজ্ঞানের উপস্থিতিতে, বিজ্ঞান তৃষ্ণার কারণে এবং বিজ্ঞানের প্রতি অনুরক্ত হয়ে এরূপ মিথ্যাদৃষ্টি উৎপন্ন হয় যে, ‘মরণের পর আত্মা না-দুঃখী না-সুখী এবং নিত্য অবস্থায় বিদ্যমান থাকে’।”

হে ভিক্ষুগণ, তোমরা কী মনে কর, “রূপ নিত্য নাকি অনিত্য?” “অনিত্য ভন্তে।” “যা অনিত্য তা দুঃখ নাকি সুখ?” “দুঃখ ভন্তে।” “যা অনিত্য, দুঃখ, বিপরিণামধর্মী; তা কি তোমরা এরূপে দর্শন করতে পার, ‘এটি আমার, এতে আমি অবস্থিত এবং এটি আমার আত্মা?’” “না ভন্তে, এরূপে দেখতে পারি না।”

“বেদনা... “সংজ্ঞা... “সংস্কার... “বিজ্ঞান নিত্য নাকি অনিত্য?” “অনিত্য ভন্তে।” “যা অনিত্য তা দুঃখ নাকি সুখ?” “দুঃখ ভন্তে।” “যা অনিত্য, দুঃখ, বিপরিণামধর্মী; তা কি তোমরা এরূপে দর্শন করতে পার, ‘এটি আমার, এতে আমি অবস্থিতএবং এটি আমার আত্মা?’” “না ভন্তে, এরূপে দেখতে পারি না।”

“তদ্ধেতু ভিক্ষুগণ, অতীত, অনাগত, বর্তমান, আধ্যাত্মিক বা বাহ্যিক, স্থূল বা সূক্ষ্ম, হীন বা উৎকৃষ্ট, দূরবর্তী বা নিকটবর্তী সমস্ত রূপা, ‘আমার নয়, তাতে আমি অবস্থিতনই এবং তা আমার আত্মাও নয়’ এরূপে সম্যক প্রজ্ঞা দ্বারা দর্শন করতে হবে।... সমস্ত বেদনা... সমস্ত সংজ্ঞা... সমস্ত সংস্কার... সমস্ত বিজ্ঞান, ‘আমার নয়, তাতে আমি অবস্থিতনই এবং তা আমার আত্মাও নয়’ এরূপে সম্যক প্রজ্ঞা দ্বারা দর্শন করতে হবে।

“এভাবে দর্শন করে শ্রুতবান আর্যশ্রাবক রূপের প্রতি নির্বেদপ্রাপ্ত হন, বেদনার প্রতি নির্বেদপ্রাপ্ত হন, সংজ্ঞার প্রতি নির্বেদপ্রাপ্ত হন, সংস্কারের প্রতি নির্বেদপ্রাপ্ত হন, বিজ্ঞানের প্রতি নির্বেদপ্রাপ্ত হন। নির্বেদ-হেতু বিরাগপ্রাপ্ত হন। বিরাগ-হেতু বিমুক্ত হন। বিমুক্ত-হেতু বিমুক্তি জ্ঞানপ্রাপ্ত হন। “জন্ম ক্ষয় হয়েছে, ব্রহ্মচর্য পরিপূর্ণ হয়েছে, করণীয় কৃত হয়েছে এবং ইহজীবনে আসবক্ষয়ের জন্য আমার আর অন্য কর্তব্য নেই” বলে সম্যকরূপে জানেন।” [ষষ্ঠবিংশতি সূত্র]

চতুর্থ গমন বর্গ সমাপ্ত।

দৃষ্টি-সংযুক্ত সমাপ্ত।


 

৪. আগত-সংযুক্ত
১. চক্ষু সূত্র
শ্রাবস্তী নিদান :

৩০২. “হে ভিক্ষুগণ, চক্ষু-ইন্দ্রিয় অনিত্য, বিপরিণামী[118], অন্যথাভাবী[119]; শ্রোত্র-ইন্দ্রিয় অনিত্য, বিপরিণামী, অন্যথাভাবী; ঘ্রাণ-ইন্দ্রিয় অনিত্য, বিপরিণামী, অন্যথাভাবী; জিহ্বা-ইন্দ্রিয় অনিত্য, বিপরিণামী, অন্যথাভাবী; কায়-ইন্দ্রিয় অনিত্য, বিপরিণামী, অন্যথাভাবী; মন-ইন্দ্রিয় অনিত্য, বিপরিণামী, অন্যথাভাবী।

ভিক্ষুগণ, যিনি এই ধর্মগুলোতে এরূপ বিশ্বাস রেখে শ্রদ্ধান্বিত হন, অনুরক্ত হন তাকেই বলা হয় শ্রদ্ধানুসারী, লক্ষ্যপথে আগত, সৎপুরুষভূমিতে আগত এবং পৃথগ্‌জনভূমি হতে অপগত। তার পক্ষে এই কর্ম সম্পাদন সেই সময় থেকে অসম্ভব হয়, যেই কর্ম সম্পাদন করলে নিরয়, তির্যক ও প্রেতলোকে উৎপন্ন হতে হয়। কারণ তার স্রোতাপত্তিফল লাভ হয়ে থাকে।

“ভিক্ষুগণ, এরূপে যার এই ধর্মগুলো প্রজ্ঞা দ্বারা যথার্থভাবে উপলব্ধি হয় তাকেই বলা হয় ধর্মানুসারী, লক্ষ্যপথে আগত, সৎপুরুষভূমিতে আগত এবং পৃথগ্‌জনভূমি হতে অপগত। যেই কর্ম সম্পাদন করলে নিরয়, তির্যক ও প্রেতলোকে উৎপন্ন হতে হয়, সেই কর্ম সম্পাদনে অসমর্থ। যখন হতে তার স্রোতাপত্তিফল লাভ হয় তখন থেকেই সেই কর্ম সম্পাদনে অতীত হয়ে থাকেন। ভিক্ষুগণ, যিনি এই ধর্মগুলো এরূপে সম্যকভাবে জানেন, দর্শন করেন, তাকে বলা হয় স্রোতাপন্ন, অবিনিপাতধর্মে নিয়ত সম্বোধিপরায়ণ।” [প্রথম সূত্র]

২. রূপ সূত্র
শ্রাবস্তী নিদান :

৩০৩. “হে ভিক্ষুগণ, রূপ অনিত্য, বিপরিণামী, অন্যথাভাবী; শব্দ অনিত্য, বিপরিণামী, অন্যথাভাবী; গন্ধ অনিত্য, বিপরিণামী, অন্যথাভাবী; রস অনিত্য, বিপরিণামী, অন্যথাভাবী; স্পর্শ অনিত্য, বিপরিণামী, অন্যথাভাবী; ধর্ম অনিত্য, বিপরিণামী, অন্যথাভাবী।

ভিক্ষুগণ, যিনি এই ধর্মগুলোতে এরূপ বিশ্বাস রেখে শ্রদ্ধান্বিত হন, অনুরক্ত হন তাকেই বলা হয় শ্রদ্ধানুসারী, লক্ষ্যপথে আগত, সৎপুরুষভূমিতে আগত এবং পৃথগ্‌জনভূমি হতে অপগত। তার পক্ষে এই কর্ম সম্পাদন সেই সময় থেকে অসম্ভব হয়, যেই কর্ম সম্পাদন করলে নিরয়, তির্যক ও প্রেতলোকে উৎপন্ন হতে হয়। কারণ তার স্রোতাপত্তিফল লাভ হয়ে থাকে।”

“ভিক্ষুগণ, এরূপে যার এই ধর্মগুলো প্রজ্ঞা দ্বারা যথার্থভাবে উপলব্ধি হয় তাকেই বলা হয় ধর্মানুসারী, লক্ষ্যপথে আগত, সৎপুরুষভূমিতে আগত এবং পৃথগ্‌জনভূমি হতে অপগত। যেই কর্ম সম্পাদন করলে নিরয়, তির্যক ও প্রেতলোকে উৎপন্ন হতে হয়, সেই কর্ম সম্পাদনে অসমর্থ। যখন হতে তার স্রোতাপত্তিফল লাভ হয় তখন থেকেই সেই কর্ম সম্পাদনে অতীত হয়ে থাকেন। ভিক্ষুগণ, যিনি এই ধর্মগুলো এরূপে সম্যকভাবে জানেন, দর্শন করেন, তাকে বলা হয় স্রোতাপন্ন, অবিনিপাতধর্মে নিয়ত সম্বোধিপরায়ণ।” [দ্বিতীয় সূত্র]

৩. বিজ্ঞান সূত্র
শ্রাবস্তী নিদান :

৩০৪. “হে ভিক্ষুগণ, চক্ষু-বিজ্ঞান অনিত্য, বিপরিণামী, অন্যথাভাবী; শ্রোত্র-বিজ্ঞান অনিত্য, বিপরিণামী, অন্যথাভাবী; ঘ্রাণ-বিজ্ঞান অনিত্য, বিপরিণামী, অন্যথাভাবী; জিহ্বা-বিজ্ঞান অনিত্য, বিপরিণামী, অন্যথাভাবী; কায়-বিজ্ঞান অনিত্য, বিপরিণামী, অন্যথাভাবী; মনোবিজ্ঞান অনিত্য, বিপরিণামী, অন্যথাভাবী।

ভিক্ষুগণ, যিনি এই ধর্মগুলোতে এরূপ বিশ্বাস রেখে শ্রদ্ধান্বিত হন, অনুরক্ত হন তাকেই বলা হয় শ্রদ্ধানুসারী... নিয়ত সম্বোধিপরায়ণ।” [তৃতীয় সূত্র]

৪. সংস্পর্শ সূত্র
শ্রাবস্তী নিদান :

৩০৫. “হে ভিক্ষুগণ, চক্ষু সংস্পর্শ অনিত্য, বিপরিণামী, অন্যথাভাবী; শ্রোত্র সংস্পর্শ অনিত্য, বিপরিণামী, অন্যথাভাবী; ঘ্রাণ সংস্পর্শ অনিত্য, বিপরিণামী, অন্যথাভাবী; জিহ্বা সংস্পর্শ অনিত্য, বিপরিণামী, অন্যথাভাবী; কায় সংস্পর্শ অনিত্য, বিপরিণামী, অন্যথাভাবী; মন সংস্পর্শ অনিত্য, বিপরিণামী, অন্যথাভাবী।

ভিক্ষুগণ, যিনি এই ধর্মগুলোতে এরূপ বিশ্বাস রেখে শ্রদ্ধান্বিত হন, অনুরক্ত হন তাকেই বলা হয় শ্রদ্ধানুসারী... নিয়ত সম্বোধিপরায়ণ।” [চতুর্থ সূত্র]

৫. সংস্পর্শজ সূত্র
শ্রাবস্তী নিদান :

৩০৬. “হে ভিক্ষুগণ, চক্ষু সংস্পর্শজ বেদনা অনিত্য, বিপরিণামী, অন্যথাভাবী; শ্রোত্র সংস্পর্শজ বেদনা অনিত্য, বিপরিণামী, অন্যথাভাবী; ঘ্রাণ সংস্পর্শজ বেদনা অনিত্য, বিপরিণামী, অন্যথাভাবী; জিহ্বা সংস্পর্শজ বেদনা অনিত্য, বিপরিণামী, অন্যথাভাবী; কায় সংস্পর্শজ বেদনা অনিত্য, বিপরিণামী, অন্যথাভাবী; মন সংস্পর্শজ বেদনা অনিত্য, বিপরিণামী, অন্যথাভাবী।

ভিক্ষুগণ, যিনি এই ধর্মগুলোতে এরূপ বিশ্বাস রেখে শ্রদ্ধান্বিত হন, অনুরক্ত হন তাকেই বলা হয় শ্রদ্ধানুসারী... নিয়ত সম্বোধিপরায়ণ।” [পঞ্চম সূত্র]

৬. রূপসংজ্ঞা সূত্র
শ্রাবস্তী নিদান :

৩০৭. “হে ভিক্ষুগণ, রূপসংজ্ঞা অনিত্য, বিপরিণামী, অন্যথাভাবী; শব্দসংজ্ঞা অনিত্য, বিপরিণামী, অন্যথাভাবী; গন্ধসংজ্ঞা অনিত্য, বিপরিণামী, অন্যথাভাবী; রসসংজ্ঞা অনিত্য, বিপরিণামী, অন্যথাভাবী; স্পর্শসংজ্ঞা অনিত্য, বিপরিণামী, অন্যথাভাবী; ধর্মসংজ্ঞা অনিত্য, বিপরিণামী, অন্যথাভাবী।

ভিক্ষুগণ, যিনি এই ধর্মগুলোতে এরূপ বিশ্বাস রেখে শ্রদ্ধান্বিত হন, অনুরক্ত হন তাকেই বলা হয় শ্রদ্ধানুসারী... নিয়ত সম্বোধিপরায়ণ।” [ষষ্ঠ সূত্র]

৭. রূপ-সঞ্চেতনা সূত্র
শ্রাবস্তী নিদান :

৩০৮. “হে ভিক্ষুগণ, রূপ-সঞ্চেতনা অনিত্য, বিপরিণামী, অন্যথাভাবী; শব্দ-সঞ্চেতনা অনিত্য, বিপরিণামী, অন্যথাভাবী; গন্ধ-সঞ্চেতনা অনিত্য, বিপরিণামী, অন্যথাভাবী; রস-সঞ্চেতনা অনিত্য, বিপরিণামী, অন্যথাভাবী; স্পর্শ-সঞ্চেতনা অনিত্য, বিপরিণামী, অন্যথাভাবী; ধর্ম-সঞ্চেতনা অনিত্য, বিপরিণামী, অন্যথাভাবী।

ভিক্ষুগণ, যিনি এই ধর্মগুলোতে এরূপ বিশ্বাস রেখে শ্রদ্ধান্বিত হন, অনুরক্ত হন তাকেই বলা হয় শ্রদ্ধানুসারী... নিয়ত সম্বোধিপরায়ণ।” [সপ্তম সূত্র]

৮. রূপতৃষ্ণা সূত্র
শ্রাবস্তী নিদান :

৩০৯. “হে ভিক্ষুগণ, রূপতৃষ্ণা অনিত্য, বিপরিণামী, অন্যথাভাবী; শব্দতৃষ্ণা অনিত্য, বিপরিণামী, অন্যথাভাবী; গন্ধতৃষ্ণা অনিত্য, বিপরিণামী, অন্যথাভাবী; রসতৃষ্ণা অনিত্য, বিপরিণামী, অন্যথাভাবী; স্পর্শতৃষ্ণা অনিত্য, বিপরিণামী, অন্যথাভাবী; ধর্মতৃষ্ণা অনিত্য, বিপরিণামী, অন্যথাভাবী।

ভিক্ষুগণ, যিনি এই ধর্মগুলোতে এরূপ বিশ্বাস রেখে শ্রদ্ধান্বিত হন, অনুরক্ত হন তাকেই বলা হয় শ্রদ্ধানুসারী... নিয়ত সম্বোধিপরায়ণ।” [অষ্টম সূত্র]

৯. পৃথিবীধাতু সূত্র
শ্রাবস্তী নিদান :

৩১০. “হে ভিক্ষুগণ, পৃথিবীধাতু অনিত্য, বিপরিণামী, অন্যথাভাবী; আপধাতু অনিত্য, বিপরিণামী, অন্যথাভাবী; তেজধাতু অনিত্য, বিপরিণামী, অন্যথাভাবী; বায়ুধাতু অনিত্য, বিপরিণামী, অন্যথাভাবী; আকাশধাতু অনিত্য, বিপরিণামী, অন্যথাভাবী; বিজ্ঞানধাতু অনিত্য, বিপরিণামী, অন্যথাভাবী।

ভিক্ষুগণ, যিনি এই ধর্মগুলোতে এরূপ বিশ্বাস রেখে শ্রদ্ধান্বিত হন, অনুরক্ত হন তাকেই বলা হয় শ্রদ্ধানুসারী... নিয়ত সম্বোধিপরায়ণ।” [নবম সূত্র]

১০. স্কন্ধ সূত্র
শ্রাবস্তী নিদান :

৩১১. “হে ভিক্ষুগণ, রূপস্কন্ধ অনিত্য, বিপরিণামী, অন্যথাভাবী; বেদনাস্কন্ধ অনিত্য, বিপরিণামী, অন্যথাভাবী; সংজ্ঞাস্কন্ধ অনিত্য, বিপরিণামী, অন্যথাভাবী; সংস্কারস্কন্ধ অনিত্য, বিপরিণামী, অন্যথাভাবী; বিজ্ঞানস্কন্ধ অনিত্য, বিপরিণামী অন্যথাভাবী।

ভিক্ষুগণ, যিনি এই ধর্মগুলোতে এরূপ বিশ্বাস রেখে শ্রদ্ধান্বিত হন, অনুরক্ত হন তাকেই বলা হয় শ্রদ্ধানুসারী, লক্ষ্যপথে আগত, সৎপুরুষভূমিতে আগত এবং পৃথগ্‌জনভূমি হতে অপগত। তার পক্ষে এই কর্ম সম্পাদন সেই সময় থেকে অসম্ভব হয়, যেই কর্ম সম্পাদন করলে নিরয়, তির্যক ও প্রেতলোকে উৎপন্ন হতে হয়। কারণ তার স্রোতাপত্তিফল লাভ হয়ে থাকে।”

“ভিক্ষুগণ, এরূপে যার এই ধর্মগুলো প্রজ্ঞা দ্বারা যথার্থভাবে উপলব্ধি হয় তাকেই বলা হয় ধর্মানুসারী, লক্ষ্যপথে আগত, সৎপুরুষভূমিতে আগত এবং পৃথগ্‌জনভূমি হতে অপগত। যেই কর্ম সম্পাদন করলে নিরয়, তির্যক ও প্রেতলোকে উৎপন্ন হতে হয়, সেই কর্ম সম্পাদনে অসমর্থ। যখন হতে তার স্রোতাপত্তিফল লাভ হয় তখন থেকেই সেই কর্ম সম্পাদনে অতীত হয়ে থাকেন। ভিক্ষুগণ, যিনি এই ধর্মগুলো এরূপে সম্যকভাবে জানেন, দর্শন করেন, তাকে বলা হয় স্রোতাপন্ন, অবিনিপাতধর্মে নিয়ত সম্বোধিপরায়ণ।” [দশম সূত্র]

আগত-সংযুক্ত সমাপ্ত।


 

৫. উৎপত্তি-সংযুক্ত
১. চক্ষু সূত্র
শ্রাবস্তী নিদান :

৩১২. “হে ভিক্ষুগণ, চক্ষু-ইন্দ্রিয়ের উৎপত্তি, স্থিতি, পুনরুৎপত্তি এবং প্রাদুর্ভাবের কারণে অশেষ দুঃখের উৎপত্তি, রোগের স্থিতি এবং জরা-মরণের আবির্ভাব হয়। শ্রোত্র-ইন্দ্রিয়ের উৎপত্তি, স্থিতি... ঘ্রাণ-ইন্দ্রিয়ের উৎপত্তি, স্থিতি... জিহ্বা-ইন্দ্রিয়ের উৎপত্তি, স্থিতি... কায়-ইন্দ্রিয়ের উৎপত্তি, স্থিতি... মন-ইন্দ্রিয়ের উৎপত্তি, স্থিতি, পুনরুৎপত্তি এবং প্রাদুর্ভাবের কারণে অশেষ দুঃখের উৎপত্তি, রোগের স্থিতি এবং জরা-মরণের আবির্ভাব হয়।

পুনশ্চ, ভিক্ষুগণ, চক্ষু-ইন্দ্রিয়ের নিরোধ, প্রশমন এবং তিরোধান-হেতু অশেষ দুঃখের নিরোধ, রোগের উপশম এবং জরা-মরণের তিরোধান হয়। শ্রোত্র-ইন্দ্রিয়ের নিরোধ... . ঘ্রাণ-ইন্দ্রিয়ের নিরোধ... জিহ্বা-ইন্দ্রিয়ের নিরোধ... কায়-ইন্দ্রিয়ের নিরোধ... মন-ইন্দ্রিয়ের নিরোধ, প্রশমন এবং তিরোধান-হেতু অশেষ দুঃখের নিরোধ, রোগের উপশম এবং জরা-মরণের তিরোধান হয়।” [প্রথম সূত্র]

২. রূপ সূত্র
শ্রাবস্তী নিদান :

৩১৩. “হে ভিক্ষুগণ, রূপের উৎপত্তি, স্থিতি, পুনরুৎপত্তি এবং প্রাদুর্ভাবের কারণে অশেষ দুঃখের উৎপত্তি, রোগের স্থিতি এবং জরা-মরণের আবির্ভাব হয়। শব্দের... গন্ধের... রসের... স্পর্শের... ধর্মের উৎপত্তি, স্থিতি, পুনরুৎপত্তি এবং প্রাদুর্ভাবের কারণে অশেষ দুঃখের উৎপত্তি, রোগের স্থিতি এবং জরা-মরণের আবির্ভাব হয়।

পুনশ্চ, ভিক্ষুগণ, রূপের নিরোধ, প্রশমন এবং তিরোধান-হেতু অশেষ দুঃখের নিরোধ, রোগের উপশম এবং জরা-মরণের তিরোধান হয়। শব্দের... গন্ধের... রসের... স্পর্শের... ধর্মের নিরোধ, প্রশমন এবং তিরোধান-হেতু অশেষ দুঃখের নিরোধ, রোগের উপশম এবং জরা-মরণের তিরোধান হয়।” [দ্বিতীয় সূত্র]

৩. বিজ্ঞান সূত্র
শ্রাবস্তী নিদান :

৩১৪. “হে ভিক্ষুগণ, চক্ষু-বিজ্ঞানের উৎপত্তি, স্থিতি... জরা-মরণের আবির্ভাব হয়... মনোবিজ্ঞানের উৎপত্তি, স্থিতি... জরা-মরণের আবির্ভাব হয়।

পুনশ্চ, ভিক্ষুগণ, চক্ষু-বিজ্ঞানের নিরোধ... জরা-মরণের তিরোধান হয়... মনোবিজ্ঞানের নিরোধ... জরা-মরণের তিরোধান হয়।” [তৃতীয় সূত্র]

৪. সংস্পর্শ সূত্র
শ্রাবস্তী নিদান :

৩১৫. “হে ভিক্ষুগণ, চক্ষু-সংস্পর্শের উৎপত্তি, স্থিতি... জরা-মরণের আবির্ভাব হয়... মন-সংস্পর্শের উৎপত্তি, স্থিতি... জরা-মরণের আবির্ভাব হয়।

পুনশ্চ, ভিক্ষুগণ, চক্ষু-সংস্পর্শের নিরোধ... জরা-মরণের তিরোধান হয়... মন-সংস্পর্শের নিরোধ... জরা-মরণের তিরোধান হয়।” [চতুর্থ সূত্র]

৫. সংস্পর্শজ সূত্র
শ্রাবস্তী নিদান :

৩১৬. “হে ভিক্ষুগণ, চক্ষু-সংস্পর্শজ (চক্ষুসংস্পর্শ হতে জাত) বেদনার উৎপত্তি, স্থিতি... জরা-মরণের আবির্ভাব হয়... মনোসংস্পর্শজ বেদনার উৎপত্তি, স্থিতি... জরা-মরণের আবির্ভাব হয়।

পুনশ্চ, ভিক্ষুগণ, চক্ষু-সংস্পর্শজ বেদনার নিরোধ... জরা-মরণের তিরোধান হয়... মনোসংস্পর্শজ বেদনার নিরোধ... জরা-মরণের তিরোধান হয়।” [পঞ্চম সূত্র]

৬. সংজ্ঞা সূত্র
শ্রাবস্তী নিদান :

৩১৭. “হে ভিক্ষুগণ, রূপসংজ্ঞার উৎপত্তি, স্থিতি... জরা-মরণের আবির্ভাব হয়... ধর্মসংজ্ঞার উৎপত্তি, স্থিতি, পুনরুৎপত্তি এবং প্রাদুর্ভাবের কারণে অশেষ দুঃখের উৎপত্তি, রোগের স্থিতি এবং জরা-মরণের আবির্ভাব হয়।

পুনশ্চ, ভিক্ষুগণ, রূপসংজ্ঞার নিরোধ... জরা-মরণের তিরোধান হয়... ধর্মসংজ্ঞার নিরোধ, প্রশমন এবং তিরোধান-হেতু অশেষ দুঃখের নিরোধ, রোগের উপশম এবং জরা-মরণের তিরোধান হয়।” [ষষ্ঠ সূত্র]

৭. সঞ্চেতনা সূত্র
শ্রাবস্তী নিদান :

৩১৮. “হে ভিক্ষুগণ, রূপ-সঞ্চেতনার উৎপত্তি, স্থিতি... জরা-মরণের আবির্ভাব হয়... ধর্ম-সঞ্চেতনার উৎপত্তি, স্থিতি, পুনরুৎপত্তি এবং প্রাদুর্ভাবের কারণে অশেষ দুঃখের উৎপত্তি, রোগের স্থিতি এবং জরা-মরণের আবির্ভাব হয়।

পুনশ্চ, ভিক্ষুগণ, রূপ-সঞ্চেতনার নিরোধ... জরা-মরণের তিরোধান হয়... ধর্ম-সঞ্চেতনার নিরোধ, প্রশমন এবং তিরোধান-হেতু অশেষ দুঃখের নিরোধ, রোগের উপশম এবং জরা-মরণের তিরোধান হয়।” [সপ্তম সূত্র]

৮. তৃষ্ণা সূত্র
শ্রাবস্তী নিদান :

৩১৯. “হে ভিক্ষুগণ, রূপতৃষ্ণার উৎপত্তি, স্থিতি... জরা-মরণের আবির্ভাব হয়... ধর্মতৃষ্ণার উৎপত্তি, স্থিতি, পুনরুৎপত্তি এবং প্রাদুর্ভাবের কারণে অশেষ দুঃখের উৎপত্তি, রোগের স্থিতি এবং জরা-মরণের আবির্ভাব হয়।

পুনশ্চ, ভিক্ষুগণ, রূপতৃষ্ণার নিরোধ... জরা-মরণের তিরোধান হয়... ধর্মতৃষ্ণার নিরোধ, প্রশমন এবং তিরোধান-হেতু অশেষ দুঃখের নিরোধ, রোগের উপশম এবং জরা-মরণের তিরোধান হয়।” [অষ্টম সূত্র]

৯. ধাতু সূত্র
শ্রাবস্তী নিদান :

৩২০. “হে ভিক্ষুগণ, পৃথিবীধাতুর উৎপত্তি, স্থিতি, পুনরুৎপত্তি এবং প্রাদুর্ভাবের কারণে অশেষ দুঃখের উৎপত্তি, রোগের স্থিতি এবং জরা-মরণের আবির্ভাব হয়। অপধাতুর... তেজধাতুর... বায়ুধাতুর... আকাশধাতুর... বিজ্ঞানধাতুর উৎপত্তি, স্থিতি, পুনরুৎপত্তি এবং প্রাদুর্ভাবের কারণে অশেষ দুঃখের উৎপত্তি, রোগের স্থিতি এবং জরা-মরণের আবির্ভাব হয়।

পুনশ্চ, ভিক্ষুগণ, পৃথিবীধাতুর নিরোধ... জরা-মরণের তিরোধান হয়। অপধাতুর... তেজধাতুর বায়ুধাতুর... আকাশধাতুর... বিজ্ঞানধাতুর নিরোধ, প্রশমন এবং তিরোধান-হেতু অশেষ দুঃখের নিরোধ, রোগের উপশম এবং জরা-মরণের তিরোধান হয়।” [নবম সূত্র]

১০. স্কন্ধ সূত্র
শ্রাবস্তী নিদান :

৩২১. “হে ভিক্ষুগণ, রূপের উৎপত্তি, স্থিতি, পুনরুৎপত্তি এবং প্রাদুর্ভাবের কারণে অশেষ দুঃখের উৎপত্তি, রোগের স্থিতি এবং জরা-মরণের আবির্ভাব হয়। বেদনার... সংজ্ঞার... সংস্কারের... বিজ্ঞানের উৎপত্তি, স্থিতি, পুনরুৎপত্তি এবং প্রাদুর্ভাবের কারণে অশেষ দুঃখের উৎপত্তি, রোগের স্থিতি এবং জরা-মরণের আবির্ভাব হয়।

পুনশ্চ, ভিক্ষুগণ, রূপের নিরোধ, প্রশমন এবং তিরোধান-হেতু অশেষ দুঃখের নিরোধ, রোগের উপশম এবং জরা-মরণের তিরোধান হয়। বেদনার... সংজ্ঞার... সংস্কারের... বিজ্ঞানের নিরোধ, প্রশমন এবং তিরোধান-হেতু অশেষ দুঃখের নিরোধ, রোগের উপশম এবং জরা-মরণের তিরোধান হয়।” [দশম সূত্র]

উৎপত্তি-সংযুক্ত সমাপ্ত।


 

৬. ক্লেশ-সংযুক্ত
১. চক্ষু সূত্র
শ্রাবস্তী নিদান :

৩২২. “হে ভিক্ষুগণ, চক্ষুতে যেই ছন্দরাগ উৎপন্ন হয় তা চিত্তে অশেষ উপক্লেশ। শ্রবণে যেই ছন্দরাগ উৎপন্ন হয় তা চিত্তে অশেষ উপক্লেশ। ঘ্রাণে যেই ছন্দরাগ উৎপন্ন হয় তা চিত্তে অশেষ উপক্লেশ। জিহ্বাতে যেই ছন্দরাগ উৎপন্ন হয় তা চিত্তে অশেষ উপক্লেশ। কায়তে যেই ছন্দরাগ উৎপন্ন হয় তা চিত্তে অশেষ উপক্লেশ। মনেতে যেই ছন্দরাগ উৎপন্ন হয় তা চিত্তে অশেষ উপক্লেশ।

ভিক্ষুগণ, যদি এই ষড়বিধ স্থানেভিক্ষুর চিত্তে উপক্লেশগুলো প্রহীন হয়, তাতে তার চিত্ত নৈষ্ক্রম্যের দিকে নমিত হয়। এবং নৈষ্ক্রম্য পরিভাবিত চিত্ত অভিজ্ঞা দ্বারা করণীয় ধর্মগুলোতে চিত্তের কর্ম সংস্কার ক্ষয় প্রাপ্ত হয়।” [প্রথম সূত্র]

২. রূপ সূত্র
শ্রাবস্তী নিদান :

৩২৩. “হে ভিক্ষুগণ, রূপেতে যেই ছন্দরাগ উৎপন্ন হয় তা চিত্তে অশেষ উপক্লেশ। শব্দেতে... গন্ধেতে... রসেতে... স্পর্শেতে... ধর্মেতে যেই ছন্দরাগ উৎপন্ন হয় তা চিত্তে অশেষ উপক্লেশ।

ভিক্ষুগণ, যদি এই ষড়বিধ স্থানেভিক্ষুর চিত্তে উপক্লেশগুলো প্রহীন হয়, তাতে তার চিত্ত নৈষ্ক্রম্যের দিকে নমিত হয়। এবং নৈষ্ক্রম্য পরিভাবিত চিত্ত অভিজ্ঞা দ্বারা করণীয় ধর্মগুলোতে চিত্তের কর্ম সংস্কার ক্ষয় প্রাপ্ত হয়।” [দ্বিতীয় সূত্র]

৩. বিজ্ঞান সূত্র
শ্রাবস্তী নিদান :

৩২৪. “হে ভিক্ষুগণ, চক্ষু-বিজ্ঞানেতে যেই ছন্দরাগ উৎপন্ন হয় তা চিত্তে অশেষ উপক্লেশ। শ্রোত্র-বিজ্ঞানেতে... ঘ্রাণ-বিজ্ঞানেতে... জিহ্বা-বিজ্ঞানেতে... কায়-বিজ্ঞানেতে... মনোবিজ্ঞানেতে যেই ছন্দরাগ উৎপন্ন হয় তা চিত্তে অশেষ উপক্লেশ।

ভিক্ষুগণ, যদি এই ষড়বিধ স্থানেভিক্ষুর চিত্তে উপক্লেশগুলো প্রহীন হয়, তাতে তার চিত্ত নৈষ্ক্রম্যের দিকে নমিত হয়। এবং নৈষ্ক্রম্য পরিভাবিত চিত্ত অভিজ্ঞা দ্বারা করণীয় ধর্মগুলোতে চিত্তের কর্ম সংস্কার ক্ষয় প্রাপ্ত হয়।” [তৃতীয় সূত্র]

৪. সংস্পর্শ সূত্র
শ্রাবস্তী নিদান :

৩২৫. “হে ভিক্ষুগণ, চক্ষু-সংস্পর্শতে যেই ছন্দরাগ উৎপন্ন হয় তা চিত্তে অশেষ উপক্লেশ। শ্রোত্র-সংস্পর্শতে... ঘ্রাণ-সংস্পর্শতে... জিহ্বা-সংস্পর্শতে... কায়-সংস্পর্শতে... মনোসংস্পর্শতে যেই ছন্দরাগ উৎপন্ন হয় তা চিত্তে অশেষ উপক্লেশ।

ভিক্ষুগণ, যদি এই ষড়বিধ স্থানেভিক্ষুর চিত্তে উপক্লেশগুলো প্রহীন হয়, তাতে তার চিত্ত নৈষ্ক্রম্যের দিকে নমিত হয়। এবং নৈষ্ক্রম্য পরিভাবিত চিত্ত অভিজ্ঞা দ্বারা করণীয় ধর্মগুলোতে চিত্তের কর্ম সংস্কার ক্ষয় প্রাপ্ত হয়।” [চতুর্থ সূত্র]

৫. সংস্পর্শজ সূত্র
শ্রাবস্তী নিদান :

৩২৬. “হে ভিক্ষুগণ, চক্ষু সংস্পর্শজতে যেই ছন্দরাগ উৎপন্ন হয় তা চিত্তে অশেষ উপক্লেশ। শ্রোত্র সংস্পর্শজতে... ঘ্রাণ সংস্পর্শজতে... জিহ্বা সংস্পর্শজতে... কায় সংস্পর্শজতে... মন সংস্পশর্জতে যেই ছন্দরাগ উৎপন্ন হয় তা চিত্তে অশেষ উপক্লেশ।

ভিক্ষুগণ, যদি এই ষড়বিধ স্থানেভিক্ষুর চিত্তে উপক্লেশগুলো প্রহীন হয়, তাতে তার চিত্ত নৈষ্ক্রম্যের দিকে নমিত হয়। এবং নৈষ্ক্রম্য পরিভাবিত চিত্ত অভিজ্ঞা দ্বারা করণীয় ধর্মগুলোতে চিত্তের কর্ম সংস্কার ক্ষয় প্রাপ্ত হয়।” [পঞ্চম সূত্র]

৬. সংজ্ঞা সূত্র
শ্রাবস্তী নিদান :

৩২৭. “হে ভিক্ষুগণ, রূপসংজ্ঞাতে যেই ছন্দরাগ উৎপন্ন হয় তা চিত্তে অশেষ উপক্লেশ। শব্দসংজ্ঞাতে... গন্ধসংজ্ঞাতে... রসসংজ্ঞাতে... স্পর্শসংজ্ঞাতে... ধর্মসংজ্ঞাতে যেই ছন্দরাগ উৎপন্ন হয় তা চিত্তে অশেষ উপক্লেশ।

ভিক্ষুগণ, যদি এই ষড়বিধ স্থানেভিক্ষুর চিত্তে উপক্লেশগুলো প্রহীন হয়, তাতে তার চিত্ত নৈষ্ক্রম্যের দিকে নমিত হয়। এবং নৈষ্ক্রম্য পরিভাবিত চিত্ত অভিজ্ঞা দ্বারা করণীয় ধর্মগুলোতে চিত্তের কর্ম সংস্কার ক্ষয় প্রাপ্ত হয়।” [ষষ্ঠ সূত্র]

৭. সঞ্চেতনা সূত্র
শ্রাবস্তী নিদান :

৩২৮. “হে ভিক্ষুগণ, রূপ-সঞ্চেতনাতে যেই ছন্দরাগ উৎপন্ন হয় তা চিত্তে অশেষ উপক্লেশ। শব্দ-সঞ্চেতনাতে... গন্ধ-সঞ্চেতনাতে... রস-সঞ্চেতনাতে... স্পর্শ-সঞ্চেতনাতে... ধর্ম-সঞ্চেতনাতে যেই ছন্দরাগ উৎপন্ন হয় তা চিত্তে অশেষ উপক্লেশ।

ভিক্ষুগণ, যদি এই ষড়বিধ স্থানেভিক্ষুর চিত্তে উপক্লেশগুলো প্রহীন হয়, তাতে তার চিত্ত নৈষ্ক্রম্যের দিকে নমিত হয়। এবং নৈষ্ক্রম্য পরিভাবিত চিত্ত অভিজ্ঞা দ্বারা করণীয় ধর্মগুলোতে চিত্তের কর্ম সংস্কার ক্ষয় প্রাপ্ত হয়।” [সপ্তম সূত্র]

৮. তৃষ্ণা সূত্র
শ্রাবস্তী নিদান :

৩২৯. “হে ভিক্ষুগণ, রূপতৃষ্ণাতে যেই ছন্দরাগ উৎপন্ন হয় তা চিত্তে অশেষ উপক্লেশ। শব্দতৃষ্ণাতে... গন্ধতৃষ্ণাতে... রসতৃষ্ণাতে... স্পর্শতৃষ্ণাতে... ধর্মতৃষ্ণাতে যেই ছন্দরাগ উৎপন্ন হয় তা চিত্তে অশেষ উপক্লেশ।

ভিক্ষুগণ, যদি এই ষড়বিধ স্থানেভিক্ষুর চিত্তে উপক্লেশগুলো প্রহীন হয়, তাতে তার চিত্ত নৈষ্ক্রম্যের দিকে নমিত হয়। এবং নৈষ্ক্রম্য পরিভাবিত চিত্ত অভিজ্ঞা দ্বারা করণীয় ধর্মগুলোতে চিত্তের কর্ম সংস্কার ক্ষয় প্রাপ্ত হয়।” [অষ্টম সূত্র]

৯. ধাতু সূত্র
শ্রাবস্তী নিদান :

৩৩০. “হে ভিক্ষুগণ, পৃথিবীধাতুতে যেই ছন্দরাগ উৎপন্ন হয় তা চিত্তে অশেষ উপক্লেশ। আপধাতুতে... তেজধাতুতে... বায়ুধাতুতে... আকাশধাতুতে... বিজ্ঞানধাতুতে যেই ছন্দরাগ উৎপন্ন হয় তা চিত্তে অশেষ উপক্লেশ।

ভিক্ষুগণ, যদি এই ষড়বিধ স্থানেভিক্ষুর চিত্তে উপক্লেশগুলো প্রহীন হয়, তাতে তার চিত্ত নৈষ্ক্রম্যের দিকে নমিত হয়। এবং নৈষ্ক্রম্য পরিভাবিত চিত্ত অভিজ্ঞা দ্বারা করণীয় ধর্মগুলোতে চিত্তের কর্ম সংস্কার ক্ষয় প্রাপ্ত হয়।” [নবম সূত্র]

১০. স্কন্ধ সূত্র
শ্রাবস্তী নিদান :

৩৩১. “হে ভিক্ষুগণ, রূপেতে যেই ছন্দরাগ উৎপন্ন হয় তা চিত্তে অশেষ উপক্লেশ... বিজ্ঞানেতে যেই ছন্দরাগ উৎপন্ন হয় তা চিত্তে অশেষ উপক্লেশ।

ভিক্ষুগণ, যদি এই ষড়বিধ স্থানেভিক্ষুর চিত্তে উপক্লেশগুলো প্রহীন হয়, তাতে তার চিত্ত নৈষ্ক্রম্যের দিকে নমিত হয়। এবং নৈষ্ক্রম্য পরিভাবিত চিত্ত অভিজ্ঞা দ্বারা করণীয় ধর্মগুলোতে চিত্তের কর্ম সংস্কার ক্ষয় প্রাপ্ত হয়।” [দশম সূত্র]

ক্লেশ-সংযুক্ত সমাপ্ত।


 

৭. সারিপুত্র-সংযুক্ত
১. বিবেকজ সূত্র
৩৩২. এক সময় আয়ুষ্মান সারিপুত্র শ্রাবস্তীতে অনাথপিণ্ডিকের নির্মিত জেতবন আরামে অবস্থান করছিলেন। একদা তিনি পূর্বাহ্নে চীবর পরিধানপূর্বক পাত্র গ্রহণ করে শ্রাবস্তীতে পিণ্ডাচরণে প্রবেশ করলেন। (শ্রাবস্তীতে) পিণ্ডাচরণ শেষান্তে আহার গ্রহণপূর্বক অপরাহ্নে দিবা-বিহারের নিমিত্তে যেখানে অন্ধবন তথায় উপস্থিত হলেন। সেই অন্ধবনে প্রবেশ করে কোনো এক বৃক্ষমূলে দিবা-বিহারের জন্য উপবেশন করলেন।

অনন্তর আয়ুষ্মান সারিপুত্র দিবাবসানে বিবেকবস্তু হতে উত্থিত হয়ে যেখানে অনাথপিণ্ডিকের নির্মিত জেতবন আরাম তথায় উপস্থিত হলেন। সেই সময় আয়ুষ্মান আনন্দ দূর হতে আগমনরত আয়ুষ্মান সারিপুত্রকে দেখতে পেলেন। দেখতে পেয়ে তাঁর উদ্দেশ্যে এরূপ বললেন, “বন্ধু, সারিপুত্র, আপনার ইন্দ্রিয়গুলো বিপ্রসন্ন (অত্যাধিক নির্মল), মুখবর্ণ পরিশুদ্ধ এবং পবিত্র দেখাচ্ছে। আয়ুষ্মান সারিপুত্র, অদ্য কী প্রকারে অতিবাহিত করেছেন?”

“আয়ুষ্মান আনন্দের উত্তরে সারিপুত্র বললেন, বন্ধু, ইদানিং আমি কাম অকুশল প্রবৃত্তিগুলো হতে বিচ্ছিন্ন হয়ে বিতর্ক, বিচার ও বিবেকজনিত (নির্জনতা জনিত) প্রীতি-সুখসমন্বিত প্রথম, ধ্যানস্তরে প্রবেশপূর্বক অবস্থান করেছি। সেই হেতুতে আমার এরূপ চিন্তার উদয় হয়নি, ‘আমি প্রথম ধ্যানস্তরে নিয়োজিত, প্রতিষ্ঠিত এবং ধ্যানস্তর হতে উত্থিত হয়েছি।’ তাহলে আয়ুষ্মান সারিপুত্রের অহংকার, অনুরাগ, মানানুশয়গুলো চিরকালের জন্য সমূলে উৎপাটিত হয়েছে। তদ্ধেতু আয়ুষ্মান সারিপুত্রের এরূপ চিন্তার উদয় হয়নি যে, ‘আমি প্রথম ধ্যানস্তরে নিয়োজিত, প্রতিষ্ঠিত এবং ধ্যানস্তর হতে উত্থিত হয়েছি’।” [প্রথম সূত্র]

২. অবিতর্ক সূত্র
শ্রাবস্তী নিদান :

৩৩৩. আয়ুষ্মান আনন্দ দূর হতে আগমনরত আয়ুষ্মান সারিপুত্রকে দেখতে পেলেন। দেখতে পেয়ে তার উদ্দেশে এরূপ বললেন, “বন্ধু, সারিপুত্র, আপনার ইন্দ্রিয়গুলো বিপ্রসন্ন, মুখবর্ণ পরিশুদ্ধ এবং পবিত্র দেখাচ্ছে। আয়ুষ্মান সারিপুত্র, অদ্য কী প্রকারে অতিবাহিত করেছেন?”

“বন্ধু, ইদানিং আমি বিতর্ক ও বিচার প্রশমিত করে অভ্যন্তরীণ সম্প্রসাদ ও চিত্তের একাগ্রতাযুক্ত বিতর্ক ও বিচারহীন এবং সমাধিজনিত প্রীতি-সুখসমন্বিত দ্বিতীয় ধ্যানস্তরে উপনীত হয়ে অবস্থান করছি। সেই হেতুতে আমার এরূপ চিন্তার উদয় হয়নি যে, ‘আমি দ্বিতীয় ধ্যানস্তরে নিয়োজিত, প্রতিষ্ঠিত এবং ধ্যানস্তর হতে উত্থিত হয়েছি।’ তাহলে আয়ুষ্মান সারিপুত্রের অহংকার, অনুরাগ, মানানুশয়গুলো চিরকালের জন্য সমূলে উৎপাটিত হয়েছে। তদ্ধেতু তার এরূপ চিন্তার উদয় হয়নি, ‘আমি দ্বিতীয় ধ্যানস্তরে নিয়োজিত, প্রতিষ্ঠিত এবং ধ্যানস্তর হতে উত্থিত হয়েছি’।” [দ্বিতীয় সূত্র]

৩. প্রীতি সূত্র
শ্রাবস্তী নিদান :

৩৩৪. আয়ুষ্মান আনন্দ দূর হতে আগমনরত আয়ুষ্মান সারিপুত্রকে দেখতে পেলেন। দেখতে পেয়ে তার উদ্দেশে এরূপ বললেন, “বন্ধু, সারিপুত্র, আপনার ইন্দ্রিয়গুলো বিপ্রসন্ন, মুখবর্ণ পরিশুদ্ধ এবং পবিত্র দেখাচ্ছে। আয়ুষ্মান সারিপুত্র, অদ্য কী প্রকারে অতিবাহিত করেছেন?”

“বন্ধু, ইদানিং আমি প্রীতিতে বিরাগ উৎপন্ন করে উপেক্ষাভাবে অবস্থানপূর্বক স্মৃতি-সম্প্রজ্ঞানে দৈহিক সুখ অধিগত করে অবস্থান করছি। যেই অবস্থায় থাকলে আর্যগণ উহাকে উপেক্ষাসম্পন্ন স্মৃতিমান সুখবিহারী বলে থাকেন, আমি সেই তৃতীয় ধ্যানস্তরে উপনীত হয়ে অবস্থান করছি। অথচ সেই হেতুতে আমার এরূপ চিন্তার উদয় হয়নি যে, ‘আমি তৃতীয় ধ্যানস্তরে নিয়োজিত, প্রতিষ্ঠিত এবং ধ্যানস্তর হতে উত্থিত হয়েছি।’ তাহলে আয়ুষ্মান সারিপুত্রের অহংকার, অনুরাগ, মানানুশয়গুলো চিরদিনের জন্য সমূলে উৎপাটিত হয়েছে। তদ্ধেতু তার এরূপ চিন্তার উদয় হয়নি, ‘আমি তৃতীয় ধ্যানস্তরে নিয়োজিত, প্রতিষ্ঠিত এবং ধ্যানস্তর হতে উত্থিত হয়েছি’।” [তৃতীয় সূত্র]

৪. উপেক্ষা সূত্র
শ্রাবস্তী নিদান :

৩৩৫. আয়ুষ্মান আনন্দ দূর হতে আগমনরত আয়ুষ্মান সারিপুত্রকে দেখতে পেলেন। দেখতে পেয়ে তার উদ্দেশে এরূপ বললেন, “বন্ধু, সারিপুত্র, আপনার ইন্দ্রিয়গুলো বিপ্রসন্ন, মুখবর্ণ পরিশুদ্ধ এবং পবিত্র দেখাচ্ছে। আয়ুষ্মান সারিপুত্র, অদ্য কী প্রকারে অতিবাহিত করেছেন?”

“বন্ধু, ইদানিং আমি সুখ-দুঃখ পরিহারপূর্বক সুখ-দুঃখহীন পরিশুদ্ধ উপেক্ষা স্মৃতিসম্পন্ন হয়ে চতুর্থ ধ্যানস্তরে উপনীত হয়ে অবস্থান করছি। সেই হেতুতে আমার এরূপ চিন্তার উদয় হয়নি যে, ‘আমি চতুর্থ ধ্যানস্তরে নিয়োজিত, প্রতিষ্ঠিত এবং ধ্যানস্তর হতে উত্থিত হয়েছি।’ তাহলে আয়ুষ্মান সারিপুত্রের অহংকার, অনুরাগ, মানানুশয়গুলো চিরদিনের জন্য সমূলে উৎপাটিত হয়েছে। তদ্ধেতু আয়ুষ্মান সারিপুত্রের এরূপ চিন্তার উদয় হয়নি যে ‘আমি চতুর্থ ধ্যানস্তরে নিয়োজিত, প্রতিষ্ঠিত এবং ধ্যানস্তর হতে উত্থিত হয়েছি’।” [চতুর্থ সূত্র]

৫. আকাশ অনন্তায়তন সূত্র
শ্রাবস্তী নিদান :

৩৩৬. আয়ুষ্মান আনন্দ দূর হতে আগমনরত আয়ুষ্মান সারিপুত্রকে দেখতে পেলেন। দেখতে পেয়ে তঁহার উদ্দেশে এরূপ বললেন, “বন্ধু, সারিপুত্র, আপনার ইন্দ্রিয়গুলো বিপ্রসন্ন, মুখবর্ণ পরিশুদ্ধ এবং পবিত্র দেখাচ্ছে। আয়ুষ্মান সারিপুত্র, অদ্য কী প্রকারে অতিবাহিত করেছেন?”

“বন্ধু, ইদানিং আমি সকল প্রকার রূপসংজ্ঞা সমতিক্রম করে প্রতিঘসংজ্ঞা অস্তমিত করে নানাত্বসংজ্ঞার প্রতি অমনযোগবশে অনন্ত আকাশ ভাবনায় আকাশ অনন্তায়তন নামক ধ্যানস্তরে উপনীয়ত হয়ে অবস্থান করছি... ধ্যানস্তর হতে উত্থিত হয়েছি’।” [পঞ্চম সূত্র]

৬. বিজ্ঞান অনন্তায়তন সূত্র
শ্রাবস্তী নিদান :

৩৩৭. আয়ুষ্মান আনন্দ দূর হতে আগমনরত আয়ুষ্মান সারিপুত্রকে দেখতে পেলেন। দেখতে পেয়ে তার উদ্দেশে এরূপ বললেন, “বন্ধু, সারিপুত্র, আপনার ইন্দ্রিয়গুলো বিপ্রসন্ন, মুখবর্ণ পরিশুদ্ধ এবং পবিত্র দেখাচ্ছে। আয়ুষ্মান সারিপুত্র, অদ্য কী প্রকারে অতিবাহিত করেছেন?”

“বন্ধু, ইদানিং আমি সকল আকাশ অনন্তায়তন সমতিক্রম করে অনন্ত বিজ্ঞান ভাবনা করে বিজ্ঞান অনন্তায়তন নামক ধ্যানস্তরে উপনীত হয়ে অবস্থান করছি... ধ্যানস্তর হতে উত্থিত হয়েছি’।” [ষষ্ঠ সূত্র]

৭. আকিঞ্চনায়তন সূত্র
শ্রাবস্তী নিদান :

৩৩৮. আয়ুষ্মান আনন্দ দূর হতে আগমনরত আয়ুষ্মান সারিপুত্রকে দেখতে পেলেন। দেখতে পেয়ে তার উদ্দেশে এরূপ বললেন, “বন্ধু, সারিপুত্র, আপনার ইন্দ্রিয়গুলো বিপ্রসন্ন, মুখবর্ণ পরিশুদ্ধ এবং পবিত্র দেখাচ্ছে। আয়ুষ্মান সারিপুত্র, অদ্য কী প্রকারে অতিবাহিত করেছেন?”

“বন্ধু, ইদানিং আমি সকল বিজ্ঞান অনন্তায়তন সমতিক্রম করে কিছুই নাই ভাবনা করে আকিঞ্চনায়তন নামক ধ্যানস্তরে উপনীত হয়ে অবস্থান করছি... ধ্যানস্তর হতে উত্থিত হয়েছি’।” [সপ্তম সূত্র]

৮. নৈবসংজ্ঞা-নাসংজ্ঞায়তন সূত্র
শ্রাবস্তী নিদান :

৩৩৯. আয়ুষ্মান আনন্দ দূর হতে আগমনরত আয়ুষ্মান সারিপুত্রকে দেখতে পেলেন। দেখতে পেয়ে তার উদ্দেশে এরূপ বললেন, “বন্ধু, সারিপুত্র, আপনার ইন্দ্রিয়গুলো বিপ্রসন্ন, মুখবর্ণ পরিশুদ্ধ এবং পবিত্র দেখাচ্ছে। আয়ুষ্মান সারিপুত্র, অদ্য কী প্রকারে অতিবাহিত করেছেন?”

“বন্ধু, ইদানিং আমি সকল আকিঞ্চনায়তন সমতিক্রম করে নৈবসংজ্ঞা-নাসংজ্ঞায়তন ধ্যানস্তরে উপনীত হয়ে অবস্থান করছি... ধ্যানস্তর হতে উত্থিত হয়েছি’।” [অষ্টম সূত্র]

৯. নিরোধসমাপত্তি সূত্র
শ্রাবস্তী নিদান :

৩৪০. আয়ুষ্মান আনন্দ দূর হতে আগমনরত আয়ুষ্মান সারিপুত্রকে দেখতে পেলেন। দেখতে পেয়ে তার উদ্দেশে এরূপ বললেন, “বন্ধু, সারিপুত্র, আপনার ইন্দ্রিয়গুলো বিপ্রসন্ন, মুখবর্ণ পরিশুদ্ধ এবং পবিত্র দেখাচ্ছে। আয়ুষ্মান সারিপুত্র, অদ্য কী প্রকারে অতিবাহিত করেছেন?”

“বন্ধু, ইদানিং আমি নৈবসংজ্ঞা-নাসংজ্ঞায়তন সমতিক্রম করে সংজ্ঞাবেদয়িত নিরোধ অর্থাৎ নিরোধসমাপত্তি ধ্যানস্তরে উপনীত হয়ে অবস্থান করছি। অথচ সেই হেতুতে আমার এরূপ চিন্তার উদয় হয়নি যে, ‘আমি নিরোধসমাপত্তি ধ্যানস্তরে নিয়োজিত, প্রতিষ্ঠিত এবং ধ্যানস্তর হতে উত্থিত হয়েছি।’ তাহলে আয়ুষ্মান সারিপুত্রের অহংকার, অনুরাগ, মানানুশয়গুলো চিরদিনের জন্য সমূলে উৎপাটিত হয়েছে। তদ্ধেতু আয়ুষ্মান সারিপুত্রের এরূপ চিন্তার উদয় হয়নি যে, ‘আমি নিরোধসমাপত্তি ধ্যানস্তরে নিয়োজিত, প্রতিষ্ঠিত এবং ধ্যানস্তর হতে উত্থিত হয়েছি’।” [নবম সূত্র]

১০. সূচিমুখী সূত্র
শ্রাবস্তী নিদান :

৩৪১. এক সময় আয়ুষ্মান সারিপুত্র রাজগৃহের বেণুবনে, কলন্দক[120] নিবাপে অবস্থান করছিলেন। একদা তিনি পূর্বাহ্ন সময়ে চীবর পরিধানপূর্বক পাত্র গ্রহণ করে পিণ্ডাচরণার্থে রাজগৃহ নগরে প্রবেশ করলেন। তথায় সপাদানিক পিণ্ডাচরণ করে অন্যতর এক বৃক্ষমূলকে আশ্রয় করে পরিভোগে রত হলেন। সেই সময়ে সূচিমুখী নাম্নী জনৈকা পরিব্রাজিকা আয়ুষ্মান সারিপুত্রের নিকট উপস্থিত হয়ে তাকে এরূপ বললেন :

“হে শ্রামণ, আপনি অধোমুখী হয়ে কেন আহার করছেন?” (তৎশ্রবণে সারিপুত্র বললেন,) “না ভগিনি, আমি অধোমুখী হয়ে আহার গ্রহণ করছি না।” “তাহলে হে শ্রমণ, আপনি কি ঊর্ধ্বমুখী হয়ে আহার করছেন?” “না ভগিনি, আমি ঊর্ধ্বমুখী হয়েও আহার করছি না।” “তাহলে শ্রমণ কি দিশামুখী হয়ে আহার করছেন?” “না ভগিনি, আমি দিশামুখী হয়েও আহার করছি না।” “তাহলে শ্রমণ কি বিদিশামুখী হয়ে আহার করছেন?” “না ভগিনি, আমি বিদিশামুখী হয়েও আহার করছি না।”

“হে শ্রমণ, আপনাকে “অধোমুখী হয়ে আহার গ্রহণ করছেন” কি না জিজ্ঞেস করলে, আপনি বললেন “না ভগিনি, আমি অধোমুখী হয়ে আহার গ্রহণ করছি না।” “তাহলে ঊর্ধ্বমুখী হয়ে আহার গ্রহণ করছেন” কি না জিজ্ঞেস করলে, আপনি পুনঃ বললেন “না ভগিনি, আমি ঊর্ধ্বমুখী হয়ে আহার গ্রহণ করছি না।” “তাহলে দিশামুখী হয়ে আহার গ্রহণ করছেন” বলে জিজ্ঞেস করলে, আপনি একইভাবে বললেন “না ভগিনি, আমি দিশামুখী হয়ে আহার গ্রহণ করছি না।” “তাহলে বিদিশামুখী হয়ে আহার গ্রহণ করছেন” বলে জিজ্ঞেস করলেও আপনি সেই পূর্বের ন্যায় বললেন “না ভগিনি, আমি বিদিশামুখী হয়ে আহার গ্রহণ করছি না।” তা হলে, শ্রমণ, আপনি কিভাবে আহার গ্রহণ করেন?

“হে ভগিনি, যে সকল শ্রমণ-ব্রাহ্মণ বাস্তুবিদ্যা[121] নামক তিরশ্চান (হীন) বিদ্যাবলম্বনে মিথ্যা জীবনোপায় দ্বারা জীবিকা নির্বাহ করেন, সে সকল শ্রমণ-ব্রাহ্মণ অধোমুখী হয়ে আহার গ্রহণ করেন। যে সকল শ্রমণ-ব্রাহ্মণ নক্ষত্রবিদ্যা[122] নামক হীন বিদ্যাবলম্বনে মিথ্যা জীবনোপায় দ্বারা মিথ্যা জীবিকায় নির্বাহ করেন, সে সকল শ্রমণ-ব্রাহ্মণ ঊর্ধ্বমুখী হয়ে আহার গ্রহণ করেন। যে সকল শ্রমণ-ব্রাহ্মণ দৌতকার্যে[123] নিযুক্ত হয়ে মিথ্যা জীবনোপায় দ্বারা জীবিকা নির্বাহ করেন, সে সকল শ্রমণ-ব্রাহ্মণ দিশামুখী হয়ে আহার গ্রহণ করেন। যে সকল শ্রমণ-ব্রাহ্মণ অঙ্গবিদ্যা[124] নামক হীন বিদ্যাবলম্বনে মিথ্যা জীবনোপায় দ্বারা জীবিকা নির্বাহ করেন, সে সকল শ্রমণ-ব্রাহ্মণ বিদিশামুখী হয়ে আহার গ্রহণ করেন।”

“হে ভগিনি, আমি বাস্তুবিদ্যা নামক হীন বিদ্যাবলম্বনে মিথ্যা জীবনোপায় দ্বারা জীবিকা নির্বাহ করি না। নক্ষত্রবিদ্যা নামক হীন বিদ্যাবলম্বনে মিথ্যা জীবনোপায় দ্বারা জীবিকা নির্বাহ করি না। দৌতকার্যে নিযুক্ত হয়ে মিথ্যা জীবনোপায় দ্বারা জীবিকা নির্বাহ করি না। এবং অঙ্গবিদ্যা নামক হীন বিদ্যাবলম্বনে মিথ্যা জীবনোপায় দ্বারা জীবিকা নির্বাহ করি না। আমি ধর্মানুরূপে আহার অন্বেষণ করি, অন্বেষণ করে তা পরিভোগ করে থাকি।”

অতঃপর সূচীমুখী পরিব্রাজিকা অতিশয় সন্তুষ্ট হয়ে যথাক্রমে রাজগৃহের যেখানে রথে গমনযোগ্য তথায় রথে গমন করে, যেখানে চৌরাস্তা তথায় উপস্থিত হয়ে সকলের উদ্দেশ্যে এরূপ বলতে লাগলেন, “আপনারা সকলেই শাক্যপুত্রীয় শ্রমণদেরকে আহার প্রদান করুন; তাঁরা ধর্মানুরূপে ও পরিশুদ্ধভাবে আহার পরিভোগ করে থাকেন।” [দশম সূত্র]

সারিপুত্র-সংযুক্ত সমাপ্ত।


 

৮. নাগ-সংযুক্ত
১. শুদ্ধি সূত্র
শ্রাবস্তী নিদান :

৩৪২. “হে ভিক্ষুগণ, নাগযোনি চার প্রকার। সেইগুলি কী কী? যথা :১)অণ্ডজ নাগযোনি ২) জরায়ুজ নাগযোনি ৩) সংস্বেদজ নাগযোনি এবং ৪) ঔপপাতিক নাগযোনি।

ভিক্ষুগণ, এটিই চার প্রকার নাগযোনি। [প্রথম সূত্র]

২. শ্রেষ্ঠতর সূত্র
শ্রাবস্তী নিদান :

৩৪৩. “হে ভিক্ষুগণ, এগুলো হচ্ছে চার প্রকার নাগযোনি। সেই চার প্রকার কী কী? যথা :১)অণ্ডজ নাগযোনি ২) জরায়ুজ নাগযোনি ৩) সংস্বেদজ নাগযোনি এবং ৪) ঔপপাতিক নাগযোনি।

ভিক্ষুগণ, তন্মধ্যে অণ্ডজ নাগযোনি অপেক্ষা জরায়ুজ, সংস্বেদজ এবং ঔপপাতিক নাগযোনি শ্রেষ্ঠতর। আবার অণ্ডজ, জরায়ুজ নাগযোনি অপেক্ষা সংস্বেদজ ও ঔপপাতিক নাগযোনি শ্রেষ্ঠতর। এবং অণ্ডজ, জরায়ুজ, সংস্বেদজ নাগযোনি অপেক্ষা ঔপপাতিক নাগযোনি শ্রেষ্ঠতর।

ভিক্ষুগণ, এটিই চার প্রকার নাগযোনি। [দ্বিতীয় সূত্র]

৩. উপোসথ সূত্র
৩৪৪. এক সময় ভগবান শ্রাবস্তীতে অনাথপিণ্ডিকের নির্মিত জেতবন আরামে অবস্থান করছিলেন। সেই সময় জনৈক ভিক্ষু ভগবানের সমীপে উপস্থিত হয়ে ভগবানকে অভিবাদনপূর্বক একপার্শ্বে উপবিষ্ট হলেন। উপবিষ্ট অবস্থায় ভগবানকে এরূপে জিজ্ঞেস করলেন, “ভন্তে, কী হেতুতে, কী কারণে ইহজগতে কোন কোন অণ্ডজ নাগ নাগদেহ পরিত্যাগ করে উপোসথব্রত পালন করে?”

“হে ভিক্ষু, ইহজগতে কোনো কোনো অণ্ডজ নাগের এরূপ চিন্তা উদিত হয়, ‘পূর্বে আমার কর্তৃক কায়-বাক্‌-মন দ্বারা ভালো-মন্দ উভয় কর্মই সম্পাদিত হয়েছিল। সেই কর্মের বিপাক স্বরূপ দেহাবসানে মৃত্যুর পর অণ্ডজ নাগকুলে উৎপন্ন হয়েছি। অদ্য হতে যদি কায়-বাক্‌-মন দ্বারা সুচরিত কর্ম সম্পাদন করি, তাহলে দেহাবসানে মৃত্যুর পর সুগতি স্বর্গলোকে উৎপন্ন হতে পারব। এই মনে করে বলে, ওহে, চলুন, এখন থেকেই আমরা কায়-বাক্‌-মন দ্বারা সুচরিত কর্ম সম্পাদন করি।’

ভিক্ষু, এই হেতুতে, এই কারণে ইহজগতে কোনো কোনো অণ্ডজ নাগ নাগদেহ পরিত্যাগ করে (মনুষ্যবেশে) উপোসথব্রত পালন করে।” [তৃতীয় সূত্র]

৪. দ্বিতীয় উপোসথ সূত্র
শ্রাবস্তী নিদান :

৩৪৫. একদা জনৈক ভিক্ষু ভগবানের সমীপে উপস্থিত হয়ে ভগবানকে অভিবাদনপূর্বক একপার্শ্বে উপবিষ্ট হলেন। আর উপবিষ্ট অবস্থায় ভগবানকে এরূপে জিজ্ঞেস করলেন, “ভন্তে, কী হেতুতে, কী কারণে ইহজগতে কোন কোন জরায়ুজ নাগ নাগদেহ পরিত্যাগ করে উপোসথব্রত পালন করে?”

“হে ভিক্ষু, ইহজগতে... ভিক্ষু, এই হেতুতে, এই কারণে ইহজগতে কোনো কোনো জরায়ুজ নাগ নাগদেহ পরিত্যাগ করে (মনুষ্যবেশে) উপোসথব্রত পালন করে।” [চতুর্থ সূত্র]

৫. তৃতীয় উপোসথ সূত্র
শ্রাবস্তী নিদান :

৩৪৬. একদা জনৈক ভিক্ষু ভগবানের সমীপে উপস্থিত হয়ে ভগবানকে অভিবাদনপূর্বক একপার্শ্বে উপবিষ্ট হলেন। আর উপবিষ্ট অবস্থায় ভগবানকে এরূপে জিজ্ঞেস করলেন, “ভন্তে, কী হেতুতে, কী কারণে ইহজগতে কোন কোন সংস্বেদজ নাগ নাগদেহ পরিত্যাগ করে (মনুষ্যবেশে) উপোসথব্রত পালন করে?”

“হে ভিক্ষু, ইহজগতে... ভিক্ষু, এই হেতুতে, এই কারণে ইহজগতে কোনো কোনো সংস্বেদজ নাগ নাগদেহ পরিত্যাগ করে (মনুষ্যবেশে) উপোসথব্রত পালন করে।”[পঞ্চম সূত্র]

৬. চতুর্থ উপোসথ সূত্র
শ্রাবস্তী নিদান :

৩৪৭ ভগবানের সমীপে উপবিষ্ট সেই ভিক্ষু ভগবানকে এরূপে জিজ্ঞেস করলেন, “ভন্তে, কী হেতুতে, কী কারণে ইহজগতে কোন কোন ঔপপাতিক নাগ নাগদেহ পরিত্যাগ করে উপোসথব্রত পালন করে?”

“হে ভিক্ষু, ইহজগতে কোনো কোনো ঔপপাতিক নাগের এরূপ চিন্তা উদিত হয়, ‘পূর্বে আমার কর্তৃক কায়-বাক্‌-মন দ্বারা ভালো-মন্দ উভয় কর্মই সম্পাদিত হয়েছিল। সেই কর্মের বিপাকস্বরূপ দেহাবসানে মৃত্যুর পর ঔপপাতিক নাগকুলে উৎপন্ন হয়েছি। অদ্য হতে যদি কায়-বাক্‌-মন দ্বারা সুচরিত কর্ম সম্পাদন করি, তাহলে দেহাবসানে মৃত্যুর পর সুগতি স্বর্গলোকে উৎপন্ন হতে পারব। এই মনে করে বলে, ওহে, চলুন, এখন থেকেই আমরা কায়-বাক্‌-মন দ্বারা সুচরিত কর্ম সম্পাদন করি।’

ভিক্ষু, এই হেতুতে, এই কারণে ইহজগতে কোনো কোনো ঔপপাতিক নাগ নাগদেহ পরিত্যাগ করে (মনুষ্যবেশে) উপোসথব্রত পালন করে।” [ষষ্ঠ সূত্র]

৭. শ্রবণ সূত্র
শ্রাবস্তী নিদান :

৩৪৮. একপার্শ্বে উপবিষ্ট সেই ভিক্ষু ভগবানকে এরূপে জিজ্ঞেস করলেন, “ভন্তে, কী হেতুতে, কী কারণে ইহজগতে কেউ দেহাবসানে মরণের পর অণ্ডজ নাগকুলে উৎপন্ন হয়?”

হে ভিক্ষু, ইহজগতে কেউ কায়-বাক্‌-মন দ্বারা ভালো-মন্দ উভয় কর্মই সম্পাদন করে থাকে। সে এরূপ শ্রবণ করে যে, অণ্ডজ নাগেরা নাকি দীর্ঘায়ুসম্পন্ন, সুবর্ণের অধিকারী এবং সুখবহুল হয়ে অবস্থান করে। তাই তার এরূপ চিন্তা উদয় হয়, ‘অহো! আমি যদি দেহাবসানে মরণের পর অণ্ডজ নাগকুলে উৎপন্ন হতে পারতাম।’ তদ্ধেতু সে দেহাবসানে মরণের পর অণ্ডজ নাগকুলে উৎপন্ন হয়ে থাকে।

ভিক্ষু, এই হেতুতে, এই কারণে ইহজগতে কেউ দেহাবসানে মরণের পর অণ্ডজ নাগকুলে উৎপন্ন হয়।” [সপ্তম সূত্র]

৮. দ্বিতীয় শ্রবণ সূত্র
শ্রাবস্তী নিদান :

৩৪৯. একপার্শ্বে উপবিষ্ট সেই ভিক্ষু ভগবানকে এরূপে জিজ্ঞেস করলেন, “ভন্তে, কী হেতুতে, কী কারণে ইহজগতে কেউ দেহাবসানে মরণের পর জরায়ুজ নাগকুলে উৎপন্ন হয়?”... ভিক্ষু, এই হেতুতে, এই কারণে ইহজগতে কেউ দেহাবসানে মরণের পর জরায়ুজ নাগকুলে উৎপন্ন হয়।” [অষ্টম সূত্র]

৯. তৃতীয় শ্রবণ সূত্র
শ্রাবস্তী নিদান :

৩৫০. একপার্শ্বে উপবিষ্ট সেই ভিক্ষু ভগবানকে এরূপে জিজ্ঞেস করলেন, “ভন্তে, কী হেতুতে, কী কারণে ইহজগতে কেউ দেহাবসানে মরণের পর সংস্বেদজ নাগকুলে উৎপন্ন হয়?”... ভিক্ষু, এই হেতুতে, এই কারণে ইহজগতে কেউ দেহাবসানে মরণের পর সংস্বেদজ নাগকুলে উৎপন্ন হয়।” [নবম সূত্র]

১০. চতুর্থ শ্রবণ সূত্র
শ্রাবস্তী নিদান :

৩৫১. একপার্শ্বে উপবিষ্ট সেই ভিক্ষু ভগবানকে এরূপে জিজ্ঞেস করলেন, “ভন্তে, কী হেতুতে, কী কারণে ইহজগতে কেউ দেহাবসানে মরণের পর ঔপপাতিক নাগকুলে উৎপন্ন হয়?”

হে ভিক্ষু, ইহজগতে কেউ কায়-বাক্‌-মন দ্বারা ভালো-মন্দ উভয় কর্মই সম্পাদন করে থাকে। সে এরূপ শ্রবণ করে যে, ঔপপাতিক নাগেরা নাকি দীর্ঘায়ুসম্পন্ন, সুবর্ণের অধিকারী এবং সুখবহুল হয়ে অবস্থান করে। তাই তার এরূপ চিন্তা উদয় হয়, ‘অহো! আমি যদি দেহাবসানে মরণের পর ঔপপাতিক নাগকুলে উৎপন্ন হতে পারতাম।’ তদ্ধেতু সে দেহাবসানে মরণের পর ঔপপাতিক নাগকুলে উৎপন্ন হয়ে থাকে।

ভিক্ষু, এই হেতুতে, এই কারণে ইহজগতে কেউ দেহাবসানে মরণের পর ঔপপাতিক নাগকুলে উৎপন্ন হয়।” [দশম সূত্র]

১১-২০. অণ্ডজ দানুপকার সূত্র দশক
শ্রাবস্তী নিদান :

৩৫২-৩৬১. একপার্শ্বে উপবিষ্ট সেই ভিক্ষু ভগবানকে এরূপে জিজ্ঞেস করলেন, “ভন্তে, কী হেতুতে, কী কারণে ইহজগতে কেউ দেহাবসানে মরণের পর অণ্ডজ নাগকুলে উৎপন্ন হয়?”

হে ভিক্ষু, ইহজগতে কেউ কায়-বাক্‌-মন দ্বারা ভালো-মন্দ উভয় কর্মই সম্পাদন করে থাকে। সে এরূপ শ্রবণ করে যে, অণ্ডজ নাগেরা নাকি দীর্ঘায়ুসম্পন্ন, সুবর্ণের অধিকারী এবং সুখবহুল হয়ে অবস্থান করে। তাই তার এরূপ চিন্তা উদয় হয়, ‘অহো! আমি যদি দেহাবসানে মরণের পর অণ্ডজ নাগকুলে উৎপন্ন হতে পারতাম।’ এই কামনায় সে অণ্ডজ নাগকুলে উৎপন্ন হওয়ার জন্য অন্ন দান করে। তদ্ধেতু সে দেহাবসানে মরণের পর অণ্ডজ নাগকুলে উৎপন্ন হয়ে থাকে।

ভিক্ষু, এই হেতুতে, এই কারণে ইহজগতে কেউ দেহাবসানে মরণের পর অণ্ডজ নাগকুলে উৎপন্ন হয়।”... পানীয় দান করে... বস্ত্র দান করে... যান দান করে... মালা দান করে... গন্ধ দান করে... বিলেপন দ্রব্য দান করে... শয্যা দান করে... আবাস-গৃহ দান করে... প্রদীপ দান করে। তদ্ধেতু সে দেহাবসানে মরণের পর অণ্ডজ নাগকুলে উৎপন্ন হয়ে থাকে।

ভিক্ষু, এই হেতুতে, এই কারণে ইহজগতে কেউ দেহাবসানে মরণের পর অণ্ডজ নাগকুলে উৎপন্ন হয়।”

২১-৫০. জরায়ুজ দানুপকার সূত্র ত্রিশটি
শ্রাবস্তী নিদান :

৩৬২-৩৯১. একপার্শ্বে উপবিষ্ট সেই ভিক্ষু ভগবানকে এরূপে জিজ্ঞেস করলেন, “ভন্তে, কী হেতুতে, কী কারণে ইহজগতে কেউ দেহাবসানে মরণের পর জরায়ুজ নাগকুলে... দেহাবসানে মরণের পর সংস্বেদজ নাগকুলে... দেহাবসানে মরণের পর ঔপপাতিক নাগকুলে উৎপন্ন হয়?”

হে ভিক্ষু, ইহজগতে কেউ কায়-বাক্‌-মন দ্বারা ভালো-মন্দ উভয় কর্মই সম্পাদন করে থাকে। সে এরূপ শ্রবণ করে যে, ঔপপাতিক নাগেরা নাকি দীর্ঘায়ুসম্পন্ন, সুবর্ণের অধিকারী এবং সুখবহুল হয়ে অবস্থান করে। তাই তার এরূপ চিন্তা উদয় হয়, ‘অহো! আমি যদি দেহাবসানে মরণের পর ঔপপাতিক নাগকুলে উৎপন্ন হতে পারতাম।’ এই কামনায় সে ঔপপাতিক নাগকুলে উৎপন্ন হওয়ার জন্য অন্ন দান করে. . পানীয় দান করে... প্রদীপ দান করে। তদ্ধেতু সে দেহাবসানে মরণের পর ঔপপাতিক নাগকুলে উৎপন্ন হয়ে থাকে।

ভিক্ষু, এই হেতুতে, এই কারণে ইহজগতে কেউ দেহাবসানে মরণের পর ঔপপাতিক নাগকুলে উৎপন্ন হয়।”

(এই পেয়্যাল দিয়ে মোট দশটি দশটি করে সূত্র বিস্তৃত করা কর্তব্য। এভাবে চার যোনিতে চল্লিশটি বর্ণনা হয়ে থাকে। আগের দশটি সূত্রসহ মোট পঞ্চাশটি সূত্র হয়।)

নাগ-সংযুক্ত সমাপ্ত।


 

৯. সুপর্ণ-সংযুক্ত
১. শুদ্ধি সূত্র
শ্রাবস্তী নিদান :

৩৯২. হে ভিক্ষুগণ, সুপর্ণ যোনি চার প্রকার। সেইগুলি কী কী? যথা : ১) অণ্ডজ সুপর্ণ যোনি ২) জরায়ুজ সুপর্ণ যোনি ৩) সংস্বেদজ সুপর্ণ যোনি ৪) ঔপপাতিক সুপর্ণ যোনি।

ভিক্ষুগণ, এটিই চার প্রকার সুপর্ণ যোনি। [প্রথম সূত্র]

২. হরণ সূত্র
শ্রাবস্তী নিদান :

৩৯৩. হে ভিক্ষুগণ, এইগুলি হচ্ছে চার প্রকার সুপর্ণ যোনি। সেই চার প্রকার কী কী? যথা : ১) অণ্ডজ সুপর্ণ যোনি ২) জরায়ুজ সুপর্ণ যোনি ৩) সংস্বেদজ সুপর্ণ যোনি ৪) ঔপপাতিক সুপর্ণ যোনি।

ভিক্ষুগণ, তন্মধ্যে যারা অণ্ডজ সুপর্ণ তারা শুধুমাত্র অণ্ডজ নাগদিগকে হরণ করে; কিন্তু জরায়ুজ, সংস্বেদজ কিম্বা ঔপপাতিক নাগদিগকে নয়। যারা জরায়ুজ সুপর্ণ তারা অণ্ডজ এবং জরায়ুজ নাগদিগকে হরণ করে; কিন্তু সংস্বেদজ কিম্বা ঔপপাতিক নাগদিগকে নয়। যারা সংস্বেদজ সুপর্ণ তারা অণ্ডজ, জরায়ুজ এবং সংস্বেদজ নাগদিগকে হরণ করে; কিন্তু ঔপপাতিক নাগদিগকে নয়। কিন্তু যারা ঔপপাতিক সুপর্ণ তারা অণ্ডজ, জরায়ুজ, সংস্বেদজ এবং ঔপপাতিক সকল নাগদিগকে হরণ করতে সক্ষম।

ভিক্ষুগণ, সুপর্ণ এই চার প্রকার হয়। [দ্বিতীয় সূত্র]

৩. উভয়কারী সূত্র
শ্রাবস্তী নিদান :

৩৯৪. জনৈক ভিক্ষু ভগবানের নিকট উপস্থিত হয়ে (ভগবানকে) অভিবাদনপূর্বক একপার্শ্বে উপবিষ্ট হলেন। অতঃপর তিনি ভগবানকে এরূপে জিজ্ঞেস করলেন, “ভন্তে, কী হেতুতে, কী কারণে ইহজগতে কেউ দেহাবসানে মরণের পর অণ্ডজ সুপর্ণকুলে উৎপন্ন হয়?”

“ভিক্ষু, ইহজগতে কেউ কায়-বাক্‌-মন দ্বারা ভালো-মন্দ উভয় কর্মই সম্পাদন করে থাকে। সে এরূপ শ্রবণ করে যে, অণ্ডজ সুপর্ণেরা নাকি দীর্ঘায়ুসম্পন্ন, সুবর্ণের অধিকারী এবং সুখবহুল হয়ে অবস্থান করে। তাই তার এরূপ চিন্তা উদয় হয়, ‘অহো! আমি যদি দেহাবসানে মরণের পর অণ্ডজ সুপর্ণকুলে উৎপন্ন হতে পারতাম।’ তদ্ধেতু সে দেহাবসানে মরণের পর অণ্ডজ সুপর্ণকুলে উৎপন্ন হয়ে থাকে।

ভিক্ষু, এই হেতুতে, এই কারণে ইহজগতে কেউ দেহাবসানে মরণের পর অণ্ডজ সুপর্ণকুলে উৎপন্ন হয়।” [তৃতীয় সূত্র]

৪-৬. দ্বিতীয় উভয়কারী সূত্র ত্রিক
শ্রাবস্তী নিদান :

৩৯৫-৩৯৭. জনৈক ভিক্ষু ভগবানের নিকট উপস্থিত হয়ে (ভগবানকে) অভিবাদনপূর্বক একপার্শ্বে উপবিষ্ট হলেন। অতঃপর তিনি ভগবানকে এরূপে জিজ্ঞেস করলেন, “ভন্তে, কী হেতুতে, কী কারণে ইহজগতে কেউ দেহাবসানে মরণের পর জরায়ুজ সুপর্ণকুলে... সংস্বেদজ সুপর্ণকুলে... ঔপপাতিক সুপর্ণকুলে উৎপন্ন হয়?”

“ভিক্ষু, ইহজগতে কেউ কায়-বাক্‌-মন দ্বারা ভালো-মন্দ উভয় কর্মই সম্পাদন করে থাকে। সে এরূপ শ্রবণ করে যে, ঔপপাতিক সুপর্ণেরা নাকি দীর্ঘায়ুসম্পন্ন, সুবর্ণের অধিকারী এবং সুখবহুল হয়ে অবস্থান করে। তাই তার এরূপ চিন্তা উদয় হয়, ‘অহো! আমি যদি দেহাবসানে মরণের পর ঔপপাতিক সুপর্ণকুলে উৎপন্ন হতে পারতাম।’ তদ্ধেতু সে দেহাবসানে মরণের পর ঔপপাতিক সুপর্ণকুলে উৎপন্ন হয়ে থাকে।

ভিক্ষু, এই হেতুতে, এই কারণে ইহজগতে কেউ দেহাবসানে মরণের পর ঔপপাতিক সুপর্ণকুলে উৎপন্ন হয়।” [ষষ্ঠ সূত্র]

৭-১৬. অণ্ডজ দানুপকার সূত্র দশক
শ্রাবস্তী নিদান :

৩৯৮-৪০৭. একপার্শ্বে উপবিষ্ট সেই ভিক্ষু ভগবানকে এরূপে জিজ্ঞেস করলেন, “ভন্তে, কী হেতুতে, কী কারণে ইহজগতে কেউ দেহাবসানে মরণের পর অণ্ডজ সুপর্ণকুলে উৎপন্ন হয়?”

“হে ভিক্ষু, ইহজগতে কেউ কায়-বাক্‌-মন দ্বারা ভালো-মন্দ উভয় কর্মই সম্পাদন করে থাকে। সে এরূপ শ্রবণ করে যে, অণ্ডজ সুপর্ণেরা নাকি দীর্ঘায়ুসম্পন্ন, সুবর্ণের অধিকারী এবং সুখবহুল হয়ে অবস্থান করে। তাই তার এরূপ চিন্তা উদয় হয়, ‘অহো! আমি যদি দেহাবসানে মরণের পর অণ্ডজ সুপর্ণকুলে উৎপন্ন হতে পারতাম।’ এই কামনায় সে অণ্ডজ সুপর্ণকুলে উৎপন্ন হওয়ার জন্য অন্ন দান করে... পানীয় দান করে... বস্ত্র দান করে... যান দান করে... মালা দান করে. . গন্ধ দান করে... বিলেপন দ্রব্য দান করে... শয্যা দান করে... আবাস-গৃহ দান করে... প্রদীপ দান করে। তদ্ধেতু সে দেহাবসানে মরণের পর অণ্ডজ সুপর্ণকুলে উৎপন্ন হয়ে থাকে।

ভিক্ষু, এই হেতুতে, এই কারণে ইহজগতে কেউ দেহাবসানে মরণের পর অণ্ডজ সুপর্ণকুলে উৎপন্ন হয়।”

১৭-৪৬. জরায়ুজ দানুপকার সূত্র ত্রিশটি
শ্রাবস্তী নিদান :

৪০৮-৪৩৭. একপার্শ্বে উপবিষ্ট সেই ভিক্ষু ভগবানকে এরূপে জিজ্ঞেস করলেন, “ভন্তে, কী হেতুতে, কী কারণে ইহজগতে কেউ দেহাবসানে মরণের পর জরায়ুজ সুপর্ণকুলে... সংস্বেদজ সুপর্ণকুলে... ঔপপাতিক সুপর্ণকুলে উৎপন্ন হয়?”

“হে ভিক্ষু, ইহজগতে কেউ কায়-বাক্‌-মন দ্বারা ভালো-মন্দ উভয় কর্মই সম্পাদন করে থাকে। সে এরূপ শ্রবণ করে যে, ঔপপাতিক সুপর্ণেরা নাকি দীর্ঘায়ুসম্পন্ন, সুবর্ণের অধিকারী এবং সুখবহুল হয়ে অবস্থান করে। তাই তার এরূপ চিন্তা উদয় হয়, ‘অহো! আমি যদি দেহাবসানে মরণের পর ঔপপাতিক সুপর্ণকুলে উৎপন্ন হতে পারতাম।’ এই কামনায় সে ঔপপাতিক সুপর্ণকুলে উৎপন্ন হওয়ার জন্য বস্ত্র দান করে... পানীয় দান করে... বস্ত্র দান করে... যান দান করে... মালা দান করে. . গন্ধ দান করে... বিলেপন দ্রব্য দান করে... শয্যা দান করে... আবাস-গৃহ দান করে... প্রদীপ দান করে। তদ্ধেতু সে দেহাবসানে মরণের পর ঔপপাতিক সুপর্ণকুলে উৎপন্ন হয়ে থাকে।

ভিক্ষু, এই হেতুতে, এই কারণে ইহজগতে কেউ দেহাবসানে মরণের পর ঔপপাতিক সুপর্ণকুলে উৎপন্ন হয়।”

(এভাবে একসঙ্গে মোট ছেচল্লিশটি সূত্র হয়ে থাকে।)

সুপর্ণ-সংযুক্ত সমাপ্ত।


 

১০. গন্ধর্বকায়-সংযুক্ত
১. শুদ্ধি সূত্র
৪৩৮. এক সময় ভগবান শ্রাবস্তীতে অনাথপিণ্ডিক নির্মিত জেতবন আরামে অবস্থান করছিলেন। সেই সময় ভগবান ভিক্ষুগণকে আহ্বান করে এরূপ বললেন :

“হে ভিক্ষুগণ, আমি তোমাদিগকে গন্ধর্বকায়িক[125] দেবতা সম্বন্ধে দেশনা প্রদান করব। তোমরা তা মনোযোগের সঙ্গে শ্রবণ কর।

ভিক্ষুগণ, গন্ধর্বকায়িক দেবতারা কিরূপ?

ভিক্ষুগণ, এমন দেবতা আছে যারা মূলগন্ধে বাস করে, সারগন্ধে বাস করে, ফেগ্গুগন্ধে বাস করে, তচগন্ধে বাস করে, পপটিকগন্ধে বাস করে, পত্রগন্ধে বাস করে, পুষ্পগন্ধে বাস করে এবং যারা গন্ধগন্ধে বাস করে। ইহাদেরকে বলা গন্ধর্বকায়িক দেবতা। [প্রথম সূত্র]

২. সুচরিত সূত্র
শ্রাবস্তী নিদান :

৪৩৯. একপার্শ্বে উপবিষ্ট সেই ভিক্ষু ভগবানকে এরূপে জিজ্ঞেস করলেন, ভন্তে, কী হেতু, কী কারণে ইহজগতে কেউ দেহাবসানে মরণের পর গন্ধর্বকায়িক দেবতাকুলে উৎপন্ন হয়?”

“হে ভিক্ষু, ইহজগতে কেউ কায়-বাক্‌-মন দ্বারা সুচরিত কর্ম সম্পাদন করে থাকে। সে এরূপ শ্রবণ করে যে, গন্ধর্বকায়িক দেবতারা নাকি দীর্ঘায়ুসম্পন্ন, সুবর্ণের অধিকারী এবং সুখবহুল হয়ে অবস্থান করে। তাই তার এরূপ চিন্তা উদয় হয়, ‘অহো! আমি যদি দেহাবসানে মরণের পর গন্ধর্বকায়িক দেবতাকুলে উৎপন্ন হতে পারতাম।’ তদ্ধেতু সে দেহাবসানে মরণের পর গন্ধর্বকায়িক দেবতাকুলে উৎপন্ন হয়ে থাকে।

ভিক্ষু, এই হেতুতে, এই কারণে ইহজগতে কেউ দেহাবসানে মরণের পর গন্ধর্বকায়িক দেবতাকুলে উৎপন্ন হয়।” [দ্বিতীয় সূত্র]

৩. মূলগন্ধ দাতা সূত্র
শ্রাবস্তী নিদান :

৪৪০. একপার্শ্বে উপবিষ্ট সেই ভিক্ষু ভগবানকে এরূপে জিজ্ঞেস করলেন, “ভন্তে, কী হেতুতে, কী কারণে ইহজগতে কেউ দেহাবসানে মরণের পর মূলগন্ধে অধিবাসী দেবতাকুলে উৎপন্ন হয়?”

“হে ভিক্ষু, ইহজগতে কেউ কায়-বাক্‌-মন দ্বারা সুচরিত কর্ম সম্পাদন করে থাকে। সে এরূপ শ্রবণ করে যে, মূলগন্ধে[126] অধিবাসী দেবতারা নাকি দীর্ঘায়ুসম্পন্ন, সুবর্ণের অধিকারী এবং সুখবহুল হয়ে অবস্থান করে। তাই তার এরূপ চিন্তা উদয় হয়, ‘অহো! আমি যদি দেহাবসানে মরণের পর সেই মূলগন্ধে অধিবাসী দেবতাকুলে উৎপন্ন হতে পারতাম।’ এই কামনায় সে মূলগন্ধে অধিবাসী দেবত্ব লাভের অভিপ্রায়ে দান করে। তদ্ধেতু সে দেহাবসানে মরণের পর মূলগন্ধে অধিবাসী দেবতাকুলে উৎপন্ন হয়ে থাকে।

ভিক্ষু, এই হেতুতে, এই কারণে ইহজগতে কেউ দেহাবসানে মরণের পর মূলগন্ধে অধিবাসী দেবতাকুলে উৎপন্ন হয়।” [তৃতীয় সূত্র]

৪-১২. সারগন্ধ দাতা সূত্র নবক
শ্রাবস্তী নিদান :

৪৪১-৪৪৯. একপার্শ্বে উপবিষ্ট সেই ভিক্ষু ভগবানকে এরূপে জিজ্ঞেস করলেন, “ভন্তে, কী হেতুতে, কী কারণে ইহজগতে কেউ দেহাবসানে মরণের পর সারগন্ধে[127] অধিবাসী দেবতাকুলে... ফেগ্গুগন্ধে[128] অধিবাসী দেবতাকুলে... তচগন্ধে[129] অধিবাসী দেবতাকুলে... পপটিকগন্ধে[130] অধিবাসী দেবতাকুলে... পত্রগন্ধে[131] অধিবাসী দেবতাকুলে... পুষ্পগন্ধে[132] অধিবাসী দেবতাকুলে... ফলগন্ধে[133] অধিবাসী দেবতাকুলে... রসগন্ধে[134] অধিবাসী দেবতাকুলে... গন্ধগন্ধে[135] অধিবাসী দেবতাকুলে উৎপন্ন হয়?”

“হে ভিক্ষু, ইহজগতে কেউ কায়-বাক্‌-মন দ্বারা সুচরিত কর্ম সম্পাদন করে থাকে। সে এরূপ শ্রবণ করে যে, গন্ধগন্ধে অধিবাসী দেবতারা নাকি দীর্ঘায়ুসম্পন্ন, সুবর্ণের অধিকারী এবং সুখবহুল হয়ে অবস্থান করে। তাই তার এরূপ চিন্তা উদয় হয়, ‘অহো! আমি যদি দেহাবসানে মরণের পর সেই সারগন্ধে[136] অধিবাসী দেবতাকুলে... ফেগ্গুগন্ধে[137] অধিবাসী দেবতাকুলে... তচগন্ধে[138] অধিবাসী দেবতাকুলে... পপটিকগন্ধে[139] অধিবাসী দেবতাকুলে... পত্রগন্ধে[140] অধিবাসী দেবতাকুলে... পুষ্পগন্ধে[141] অধিবাসী দেবতাকুলে... ফলগন্ধে[142] অধিবাসী দেবতাকুলে... রসগন্ধে[143] অধিবাসী দেবতাকুলে... গন্ধগন্ধে অধিবাসী দেবতাকুলে উৎপন্ন হতে পারতাম।’ এই কামনায় সে গন্ধগন্ধে অধিবাসী দেবত্ব লাভের অভিপ্রায়ে সারগন্ধ দান করে... ফেগ্‌গুগন্ধ দান করে... তচগন্ধ দান করে... পপটিকগন্ধ দান করে... পত্রগন্ধ দান করে... পুষ্পগন্ধ দান করে... ফলগন্ধ দান করে... রসগন্ধ দান করে... গন্ধগন্ধ দান করে। তদ্ধেতু সে দেহাবসানে মরণের পর গন্ধগন্ধে অধিবাসী দেবতাকুলে উৎপন্ন হয়ে থাকে।

ভিক্ষু, এই হেতুতে, এই কারণে ইহজগতে কেউ দেহাবসানে মরণের পর গন্ধগন্ধে অধিবাসী দেবতাকুলে উৎপন্ন হয়।” [দ্বাদশ সূত্র]

১৩-২২. মূলগন্ধ দানুপকার সূত্র দশক
শ্রাবস্তী নিদান :

৪৫০-৪৫৯. একপার্শ্বে উপবিষ্ট সেই ভিক্ষু ভগবানকে এরূপে জিজ্ঞেস করলেন, “ভন্তে, কী হেতুতে, কী কারণে ইহজগতে কেউ দেহাবসানে মরণের পর মূলগন্ধে অধিবাসী দেবতাকুলে উৎপন্ন হয়?”

“হে ভিক্ষু, ইহজগতে কেউ কায়-বাক্‌-মন দ্বারা সুচরিত কর্ম সম্পাদন করে থাকে। সে এরূপ শ্রবণ করে যে, মূলগন্ধে অধিবাসী দেবতারা নাকি দীর্ঘায়ুসম্পন্ন, সুবর্ণের অধিকারী এবং সুখবহুল হয়ে অবস্থান করে। তাই তার এরূপ চিন্তা উদয় হয়, ‘অহো! আমি যদি দেহাবসানে মরণের পর মূলগন্ধে অধিবাসী দেবতাকুলে উৎপন্ন হতে পারতাম।’ এই কামনায় সে মূলগন্ধে অধিবাসী দেবত্ব লাভের অভিপ্রায়ে অন্ন দান করে... পানীয় দান করে... বস্ত্র দান করে... যান দান করে... মালা দান করে... গন্ধ দান করে... বিলেপন দ্রব্য দান করে... শয্যা দান করে... আবাস-গৃহ দান করে... প্রদীপ দান করে। তদ্ধেতু সে দেহাবসানে মরণের পর মূলগন্ধে অধিবাসী দেবতাকুলে উৎপন্ন হয়ে থাকে।

ভিক্ষু, এই হেতুতে, এই কারণে ইহজগতে কেউ দেহাবসানে মরণের পর মূলগন্ধে অধিবাসী দেবতাকুলে উৎপন্ন হয়।”

২৩-১১২. সারগন্ধ দানুপকার সূত্র নব্বইটি
শ্রাবস্তী নিদান :

৪৬০-৫৪৯. একপার্শ্বে উপবিষ্ট সেই ভিক্ষু ভগবানকে এরূপে জিজ্ঞেস করলেন, “ভন্তে, কী হেতুতে, কী কারণে ইহজগতে কেউ দেহাবসানে মরণের পর সারগন্ধে অধিবাসী দেবতাকুলে... ফেগ্গুগন্ধে অধিবাসী দেবতাকুলে... তচগন্ধে অধিবাসী দেবতাকুলে... পপটিকগন্ধে অধিবাসী দেবতাকুলে... পত্রগন্ধে অধিবাসী দেবতাকুলে... পুষ্পগন্ধে অধিবাসী দেবতাকুলে... ফলগন্ধে অধিবাসী দেবতাকুলে... রসগন্ধে অধিবাসী দেবতাকুলে... গন্ধগন্ধে অধিবাসী দেবতাকুলে উৎপন্ন হয়?”

“হে ভিক্ষু, ইহজগতে কেউ কায়-বাক্‌-মন দ্বারা সুচরিত কর্ম সম্পাদন করে থাকে। সে এরূপ শ্রবণ করে যে, সারগন্ধে অধিবাসী দেবতারা নাকি দীর্ঘায়ুসম্পন্ন, সুবর্ণের অধিকারী এবং সুখবহুল হয়ে অবস্থান করে। তাই তার এরূপ চিন্তা উদয় হয়, ‘অহো! আমি যদি দেহাবসানে মরণের পর সারগন্ধে অধিবাসী দেবতাকুলে উৎপন্ন হতে পারতাম।’ এই কামনায় সে সারগন্ধে অধিবাসী দেবত্ব লাভের অভিপ্রায়ে অন্ন দান করে... পানীয় দান করে... বস্ত্র দান করে... যান দান করে... মালা দান করে... গন্ধ দান করে... বিলেপন দ্রব্য দান করে... শয্যা দান করে... আবাস-গৃহ দান করে... প্রদীপ দান করে। তদ্ধেতু সে দেহাবসানে মরণের পর সারগন্ধে অধিবাসী দেবতাকুলে উৎপন্ন হয়ে থাকে।

ভিক্ষু, এই হেতুতে, এই কারণে ইহজগতে কেউ দেহাবসানে মরণের পর সারগন্ধে অধিবাসী দেবতাকুলে উৎপন্ন হয়।”

(এভাবে একসঙ্গে মোট একশ বারোটি সূত্র হয়ে থাকে।)

গন্ধর্বকায়-সংযুক্ত সমাপ্ত।


 

১১. বলাহক (মেঘ)-সংযুক্ত
১. শুদ্ধি সূত্র
শ্রাবস্তী নিদান :

৫৫০. “হে ভিক্ষু, আমি তোমাদেরকে বলাহককায়িক[144] দেবতা সম্বন্ধে দেশনা করব। তোমরা মনোযোগের সঙ্গে শ্রবণ কর।

ভিক্ষুগণ, বলাহককায়িক দেবতারা কিরূপ?

ভিক্ষুগণ, এমন দেবতা আছে যারা শীতবলাহক দেবতা, উষ্ণবলাহক দেবতা, অভ্রবলাহক দেবতা, বায়ুবলাহক দেবতা এবং বর্ষাবলাহক দেবতা। এদেরকে বলা হয় বলাহককায়িক দেবতা।” [প্রথম সূত্র]

২. সুচরিত সূত্র
শ্রাবস্তী নিদান :

৫৫১. একপার্শ্বে উপবিষ্ট সেই ভিক্ষু ভগবানকে এরূপে জিজ্ঞেস করলেন, “ভন্তে, কী হেতুতে, কী কারণে ইহজগতে কেউ দেহাবসানে মরণের পর বলাহককায়িক দেবতাকুলে উৎপন্ন হয়?”

“হে ভিক্ষু, ইহজগতে কেউ কায়-বাক্‌-মন দ্বারা সুচরিত কর্ম সম্পাদন করে থাকে। সে এরূপ শ্রবণ করে যে, বলাহককায়িক দেবতারা নাকি দীর্ঘায়ুসম্পন্ন, সুবর্ণের অধিকারী এবং সুখবহুল হয়ে অবস্থান করে। তাই তার এরূপ চিন্তা উদয় হয়, ‘অহো! আমি যদি দেহাবসানে মরণের পর বলাহককায়িক দেবতাকুলে উৎপন্ন হতে পারতাম।’ তদ্ধেতু সে দেহাবসানে মরণের পর বলাহককায়িক দেবতাকুলে উৎপন্ন হয়ে থাকে।

ভিক্ষু, এই হেতুতে, এই কারণে ইহজগতে কেউ দেহাবসানে মরণের পর বলাহককায়িক দেবতাকুলে উৎপন্ন হয়।” [দ্বিতীয় সূত্র]

৩-১২. শীতবলাহক দানুপকার সূত্র দশক
শ্রাবস্তী নিদান :

৫৫২-৫৬১. একপার্শ্বে উপবিষ্ট সেই ভিক্ষু ভগবানকে এরূপে জিজ্ঞেস করলেন, “ভন্তে, কী হেতুতে, কী কারণে ইহজগতে কেউ দেহাবসানে মরণের পর শীতবলাহক দেবতাকুলে উৎপন্ন হয়?”

“হে ভিক্ষু, ইহজগতে কেউ কায়-বাক্‌-মন দ্বারা সুচরিত কর্ম সম্পাদন করে থাকে। সে এরূপ শ্রবণ করে যে, শীতবলাহক দেবতারা নাকি দীর্ঘায়ুসম্পন্ন, সুবর্ণের অধিকারী এবং সুখবহুল হয়ে অবস্থান করে। তাই তার এরূপ চিন্তা উদয় হয়, ‘অহো! আমি যদি দেহাবসানে মরণের পর শীতবলাহক দেবতাকুলে উৎপন্ন হতে পারতাম।’ এই কামনায় সে শীতবলাহক দেবত্ব লাভের অভিপ্রায়ে অন্ন দান করে... প্রদীপ দান করে। তদ্ধেতু সে দেহাবসানে মরণের পর শীতবলাহক দেবতাকুলে উৎপন্ন হয়ে থাকে।

ভিক্ষু, এই হেতুতে, এই কারণে ইহজগতে কেউ দেহাবসানে মরণের পর শীতবলাহক দেবতাকুলে উৎপন্ন হয়।” [দ্বাদশ সূত্র]

১৩-৫২. উষ্ণবলাহক দানুপকার সূত্র চল্লিশটি
শ্রাবস্তী নিদান :

৫৬২-৬০১. একপার্শ্বে উপবিষ্ট সেই ভিক্ষু ভগবানকে এরূপে জিজ্ঞেস করলেন, “ভন্তে, কী হেতুতে, কী কারণে ইহজগতে কেউ দেহাবসানে মরণের পর উষ্ণবলাহক দেবতাকুলে... অভ্রবলাহক দেবতাকুলে... বায়ু-বলাহক দেবতাকুলে... বর্ষা-বলাহক দেবতাকুলে উৎপন্ন হয়?”

“হে ভিক্ষু, ইহজগতে কেউ কায়-বাক্‌-মন দ্বারা সুচরিত কর্ম সম্পাদন করে থাকে। সে এরূপ শ্রবণ করে যে, বর্ষা-বলাহক দেবতারা নাকি দীর্ঘায়ুসম্পন্ন, সুবর্ণের অধিকারী এবং সুখবহুল হয়ে অবস্থান করে। তাই তার এরূপ চিন্তা উদয় হয়, ‘অহো! আমি যদি দেহাবসানে মরণের পর বর্ষা-বলাহক দেবতাকুলে উৎপন্ন হতে পারতাম।’ এই কামনায় সে বর্ষা-বলাহক দেবত্ব লাভের অভিপ্রায়ে অন্ন দান করে... প্রদীপ দান করে। তদ্ধেতু সে দেহাবসানে মরণের পর বর্ষা-বলাহক দেবতাকুলে উৎপন্ন হয়ে থাকে।

ভিক্ষু, এই হেতুতে, এই কারণে ইহজগতে কেউ দেহাবসানে মরণের পর বর্ষা-বলাহক দেবতাকুলে উৎপন্ন হয়।” বায়ান্নতম সূত্র।

৫৩. শীত-বলাহক সূত্র
শ্রাবস্তী নিদান :

৬০২. একপার্শ্বে উপবিষ্ট সেই ভিক্ষু ভগবানকে এরূপে জিজ্ঞেস করলেন, “ভন্তে, কী হেতুতে, কী কারণে একসময় শীতের আগমন ঘটে?”

“হে ভিক্ষু, শীত-বলাহক নামক এক প্রকারের দেবতা রয়েছে। যখন তাদের এরূপ চিন্তা উদয় হয়, ‘যদি আমরা স্বদেহাসক্তিতে অবস্থান করতে পারতাম।’ তাদের সেই অভিপ্রায়ের কারণে তখনই শীতের আগমন ঘটে।

ভিক্ষু, এই হেতুতে, এই কারণে এক সময় শীতের আগমন ঘটে।”

৫৪. উষ্ণ-বলাহক সূত্র
শ্রাবস্তী নিদান :

৬০৩. একপার্শ্বে উপবিষ্ট সেই ভিক্ষু ভগবানকে এরূপে জিজ্ঞেস করলেন, “ভন্তে, কী হেতুতে, কী কারণে এক সময় গ্রীষ্মের আগমন ঘটে?”

“হে ভিক্ষু, উষ্ণ-বলাহক নামক এক প্রকারের দেবতা রয়েছে। যখন তাদের এরূপ চিন্তা উদয় হয়, ‘যদি আমরা স্বদেহাসক্তিতে অবস্থান করতে পারতাম।’ তাদের সেই অভিপ্রায়ের কারণে তখনই গ্রীষ্মের আগমন ঘটে।

ভিক্ষু, এই হেতুতে, এই কারণে এক সময় গ্রীষ্মের আগমন ঘটে।”

৫৫. অভ্র-বলাহক সূত্র
শ্রাবস্তী নিদান :

৬০৪. একপার্শ্বে উপবিষ্ট সেই ভিক্ষু ভগবানকে এরূপে জিজ্ঞেস করলেন, “ভন্তে, কী হেতুতে, কী কারণে এক সময় ঘন কালো মেঘের আগমন ঘটে?”

“হে ভিক্ষু, অভ্র-বলাহক নামক এক প্রকারের দেবতা রয়েছে। যখন তাদের এরূপ চিন্তা উদয় হয়, ‘যদি আমরা স্বদেহাসক্তিতে অবস্থান করতে পারতাম।’ তাদের সেই অভিপ্রায়ের কারণে তখনই ঘনকালো মেঘের আগমন ঘটে।

ভিক্ষু, এই হেতুতে, এই কারণে এক সময় ঘনকালো মেঘের আগমন ঘটে।”

৫৬. বায়ু-বলাহক সূত্র
শ্রাবস্তী নিদান :

৬০৫. একপার্শ্বে উপবিষ্ট সেই ভিক্ষু ভগবানকে এরূপে জিজ্ঞেস করলেন, “ভন্তে, কী হেতুতে, কী কারণে এক সময় বায়ু (বাতাস) প্রবাহিত হয়?”

“হে ভিক্ষু, বায়ু-বলাহক নামক এক প্রকারের দেবতা রয়েছে। যখন তাদের এরূপ চিন্তা উদয় হয়, ‘যদি আমরা স্বদেহাসক্তিতে অবস্থান করতে পারতাম।’ তাদের সেই অভিপ্রায়ের কারণে তখনই বাতাস প্রবাহিত হয়।

ভিক্ষু, এই হেতুতে, এই কারণে এক সময় বাতাস প্রবাহিত।”

৫৭. বর্ষা-বলাহক সূত্র
শ্রাবস্তী নিদান :

৬০৬. একপার্শ্বে উপবিষ্ট সেই ভিক্ষু ভগবানকে এরূপে জিজ্ঞেস করলেন, “ভন্তে, কী হেতুতে, কী কারণে এক সময় বর্ষার আগমন ঘটে?”

“হে ভিক্ষু, বর্ষা-বলাহক নামক এক প্রকারের দেবতা রয়েছে। যখন তাদের এরূপ চিন্তা উদয় হয়, ‘যদি আমরা স্বদেহাসক্তিতে অবস্থান করতে পারতাম।’ তাদের সেই অভিপ্রায়ের কারণে তখনই বর্ষার আগমন ঘটে।

ভিক্ষু, এই হেতুতে, এই কারণে এক সময় বর্ষার আগমন ঘটে।”

বলাহক-সংযুক্ত সমাপ্ত।


 

১২. বচ্ছগোত্র-সংযুক্ত
১. রূপ-অজ্ঞান সূত্র
৬০৭. এক সময় ভগবান শ্রাবস্তীতে অনাথপিণ্ডিকের নির্মিত জেতবন আরামে অবস্থান করছিলেন। তখন বচ্ছগোত্রীয়[145] নামে এক পরিব্রাজক ভগবানের সমীপে উপস্থিত হয়ে ভগবানের সঙ্গে কুশল বিনিময় করলেন। কুশল বিনিময়ান্তে ভগবানকে এরূপে জিজ্ঞেস করলেন :

“ভো গৌতম, কী হেতুতে, কী কারণে ইহজগতে এবম্বিধ অনেক প্রকারের মতবাদ হয় যে, “লোক (জগৎ) শাশ্বত, লোক অশাশ্বত; লোক সান্ত, লোক অনন্ত; যেই জীব সেই শরীর, জীব অন্য শরীর অন্য, মরণান্তে তথাগতের অস্তিত্ব থাকে, মরণান্তে তথাগতের অস্তিত্ব থাকে না, মরণান্তে তথাগতের অস্তিত্ব থাকে বা থাকে না, মরণান্তে তথাগতের অস্তিত্ব থাকে না বা থাকে না তাও না?”

“হে বচ্ছ, রূপে অজ্ঞান, রূপ সমুদয়ে অজ্ঞান, রূপ নিরোধে অজ্ঞান, রূপ নিরোধগামিনী প্রতিপদায় অজ্ঞান হওয়ার কারণে এবম্বিধ অনেক প্রকারের মতবাদ হয় যে, “লোক শাশ্বত, লোক অশাশ্বত; লোক সান্ত, লোক অনন্ত; যেই জীব সেই শরীর, জীব এক শরীর অন্য, মরণান্তে তথাগতের অস্তিত্ব থাকে, মরণান্তে তথাগতের অস্তিত্ব থাকে না, মরণান্তে তথাগতের অস্তিত্ব থাকে বা থাকে না, মরণান্তে তথাগতের অস্তিত্ব থাকে না বা থাকে না তাও না।”

বচ্ছ, এই হেতুতে, এই কারণে এবম্বিধ অনেক প্রকারে মতবাদ হয় যে, “লোক শাশ্বত, লোক অশাশ্বত; লোক সান্ত, লোক অনন্ত; যেই জীব সেই শরীর, জীব এক শরীর অন্য, মরণান্তে তথাগতের অস্তিত্ব থাকে, মরণান্তে তথাগতের অস্তিত্ব থাকে না, মরণান্তে তথাগতের অস্তিত্ব থাকে বা থাকে না, মরণান্তে তথাগতের অস্তিত্ব থাকে না বা থাকে না তাও না।” [প্রথম সূত্র]

২. বেদনা-অজ্ঞান সূত্র
শ্রাবস্তী নিদান :

৬০৮. একপার্শ্বে উপবিষ্ট বচ্ছগোত্রীয় পরিব্রাজক ভগবানকে এরূপে জিজ্ঞেস করলেন, “ভো গৌতম, কী হেতুতে, কী কারণে ইহজগতে এবম্বিধ অনেক প্রকারের মতবাদ হয় যে, “লোক শাশ্বত, লোক অশাশ্বত; লোক সান্ত, লোক অনন্ত; যেই জীব সেই শরীর, জীব এক শরীর অন্য, মরণান্তে তথাগতের অস্তিত্ব থাকে, মরণান্তে তথাগতের অস্তিত্ব থাকে না, মরণান্তে তথাগতের অস্তিত্ব থাকে বা থাকে না, মরণান্তে তথাগতের অস্তিত্ব থাকে না বা থাকে না তাও না?”

“হে বচ্ছ, বেদনায় অজ্ঞান, বেদনা সমুদয়ে অজ্ঞান, বেদনা নিরোধে অজ্ঞান, বেদনা নিরোধগামিনী প্রতিপদায় অজ্ঞান হওয়ার কারণে এবম্বিধ অনেক প্রকারের মতবাদ হয় যে, “লোক শাশ্বত, লোক অশাশ্বত, লোক সান্ত, লোক অনন্ত, যেই জীব সেই শরীর, জীব এক শরীর অন্য, মরণান্তে তথাগতের অস্তিত্ব থাকে, মরণান্তে তথাগতের অস্তিত্ব থাকে না, মরণান্তে তথাগতের অস্তিত্ব থাকে বা থাকে না, মরণান্তে তথাগতের অস্তিত্ব থাকে না বা থাকে না তাও না।”

বচ্ছ, এই হেতুতে, এই কারণে এবম্বিধ অনেক প্রকারে মিথ্যামতবাদ হয় যে, “লোক শাশ্বত, লোক অশাশ্বত; লোক সান্ত, লোক অনন্ত; যেই জীব সেই শরীর, জীব এক শরীর অন্য, মরণান্তে তথাগতের অস্তিত্ব থাকে, মরণান্তে তথাগতের অস্তিত্ব থাকে না, মরণান্তে তথাগতের অস্তিত্ব থাকে বা থাকে না, মরণান্তে তথাগতের অস্তিত্ব থাকে না বা থাকে না তাও না।” [দ্বিতীয় সূত্র]

৩. সংজ্ঞা-অজ্ঞান সূত্র
শ্রাবস্তী নিদান :

৬০৯. একপার্শ্বে উপবিষ্ট বচ্ছগোত্রীয় পরিব্রাজক ভগবানকে এরূপে জিজ্ঞেস করলেন, “ভো গৌতম, কী হেতুতে, কী কারণে ইহজগতে এবম্বিধ অনেক প্রকারের মতবাদ হয় যে, “লোক শাশ্বত, লোক অশাশ্বত; লোক সান্ত, লোক অনন্ত; যেই জীব সেই শরীর, জীব এক শরীর অন্য, মরণান্তে তথাগতের অস্তিত্ব থাকে, মরণান্তে তথাগতের অস্তিত্ব থাকে না, মরণান্তে তথাগতের অস্তিত্ব থাকে বা থাকে না, মরণান্তে তথাগতের অস্তিত্ব থাকে না বা থাকে না তাও না?”

“হে বচ্ছ, সংজ্ঞায় অজ্ঞান, সংজ্ঞা সমুদয়ে অজ্ঞান, সংজ্ঞা নিরোধে অজ্ঞান, সংজ্ঞা নিরোধগামিনী প্রতিপদায় অজ্ঞান হওয়ার কারণে এবম্বিধ অনেক প্রকারের মতবাদ হয় যে, “লোক শাশ্বত, লোক অশাশ্বত, লোক সান্ত, লোক অনন্ত, যেই জীব সেই শরীর, জীব এক শরীর অন্য, মরণান্তে তথাগতের অস্তিত্ব থাকে, মরণান্তে তথাগতের অস্তিত্ব থাকে না, মরণান্তে তথাগতের অস্তিত্ব থাকে বা থাকে না, মরণান্তে তথাগতের অস্তিত্ব থাকে না বা থাকে না তাও না।”

বচ্ছ, এই হেতুতে, এই কারণে এবম্বিধ অনেক প্রকারে মিথ্যামতবাদ হয় যে, “লোক শাশ্বত, লোক অশাশ্বত; লোক সান্ত, লোক অনন্ত; যেই জীব সেই শরীর, জীব এক শরীর অন্য, মরণান্তে তথাগতের অস্তিত্ব থাকে, মরণান্তে তথাগতের অস্তিত্ব থাকে না, মরণান্তে তথাগতের অস্তিত্ব থাকে বা থাকে না, মরণান্তে তথাগতের অস্তিত্ব থাকে না বা থাকে না তাও না।” [তৃতীয় সূত্র]

৪. সংস্কার-অজ্ঞান সূত্র
শ্রাবস্তী নিদান :

৬১০. একপার্শ্বে উপবিষ্ট বচ্ছগোত্রীয় পরিব্রাজক ভগবানকে এরূপে জিজ্ঞেস করলেন, “ভো গৌতম, কী হেতুতে, কী কারণে ইহজগতে এবম্বিধ অনেক প্রকারের মতবাদ হয় যে, “লোক শাশ্বত, লোক অশাশ্বত; লোক সান্ত, লোক অনন্ত; যেই জীব সেই শরীর, জীব এক শরীর অন্য, মরণান্তে তথাগতের অস্তিত্ব থাকে, মরণান্তে তথাগতের অস্তিত্ব থাকে না, মরণান্তে তথাগতের অস্তিত্ব থাকে বা থাকে না, মরণান্তে তথাগতের অস্তিত্ব থাকে না বা থাকে না তাও না?”

“হে বচ্ছ, সংস্কারে অজ্ঞান, সংস্কার সমুদয়ে অজ্ঞান, সংস্কার নিরোধে অজ্ঞান, সংস্কার নিরোধগামিনী প্রতিপদায় অজ্ঞান হওয়ার কারণে এবম্বিধ অনেক প্রকারের মতবাদ হয় যে, “লোক শাশ্বত, লোক অশাশ্বত, লোক সান্ত, লোক অনন্ত, যেই জীব সেই শরীর, জীব এক শরীর অন্য, মরণান্তে তথাগতের অস্তিত্ব থাকে, মরণান্তে তথাগতের অস্তিত্ব থাকে না, মরণান্তে তথাগতের অস্তিত্ব থাকে বা থাকে না, মরণান্তে তথাগতের অস্তিত্ব থাকে না বা থাকে না তাও না।”

বচ্ছ, এই হেতুতে, এই কারণে এবম্বিধ অনেক প্রকারে মিথ্যামতবাদ হয় যে, “লোক শাশ্বত, লোক অশাশ্বত; লোক সান্ত, লোক অনন্ত; যেই জীব সেই শরীর, জীব এক শরীর অন্য, মরণান্তে তথাগতের অস্তিত্ব থাকে, মরণান্তে তথাগতের অস্তিত্ব থাকে না, মরণান্তে তথাগতের অস্তিত্ব থাকে বা থাকে না, মরণান্তে তথাগতের অস্তিত্ব থাকে না বা থাকে না তাও না?” [চতুর্থ সূত্র]

৫. বিজ্ঞান-অজ্ঞান সূত্র
শ্রাবস্তী নিদান :

৬১১. একপার্শ্বে উপবিষ্ট বচ্ছ গোত্রীয় পরিব্রাজক ভগবানকে এরূপে জিজ্ঞেস করলেন, “ভো গৌতম, কী হেতুতে, কী কারণে ইহজগতে এবম্বিধ অনেক প্রকারের মতবাদ হয় যে, “লোক শাশ্বত, লোক অশাশ্বত; লোক সান্ত, লোক অনন্ত; যেই জীব সেই শরীর, জীব এক শরীর অন্য, মরণান্তে তথাগতের অস্তিত্ব থাকে, মরণান্তে তথাগতের অস্তিত্ব থাকে না, মরণান্তে তথাগতের অস্তিত্ব থাকে বা থাকে না, মরণান্তে তথাগতের অস্তিত্ব থাকে না বা থাকে না তাও না?”

“হে বচ্ছ, বিজ্ঞানে অজ্ঞান, বিজ্ঞান সমুদয়ে অজ্ঞান, বিজ্ঞান নিরোধে অজ্ঞান, বিজ্ঞান নিরোধগামিনী প্রতিপদায় অজ্ঞান হওয়ার কারণে এবম্বিধ অনেক প্রকারের মতবাদ হয় যে, “লোক শাশ্বত, লোক অশাশ্বত, লোক সান্ত, লোক অনন্ত, যেই জীব সেই শরীর, জীব এক শরীর অন্য, মরণান্তে তথাগতের অস্তিত্ব থাকে, মরণান্তে তথাগতের অস্তিত্ব থাকে না, মরণান্তে তথাগতের অস্তিত্ব থাকে বা থাকে না, মরণান্তে তথাগতের অস্তিত্ব থাকে না বা থাকে না তাও না।”

বচ্ছ, এই হেতুতে, এই কারণে এবম্বিধ অনেক প্রকারে মিথ্যামতবাদ হয় যে, “লোক শাশ্বত, লোক অশাশ্বত; লোক সান্ত, লোক অনন্ত; যেই জীব সেই শরীর, জীব এক শরীর অন্য, মরণান্তে তথাগতের অস্তিত্ব থাকে, মরণান্তে তথাগতের অস্তিত্ব থাকে না, মরণান্তে তথাগতের অস্তিত্ব থাকে বা থাকে না, মরণান্তে তথাগতের অস্তিত্ব থাকে না বা থাকে না তাও না।” [পঞ্চম সূত্র]

৬-১০. রূপ-অদর্শন সূত্র পঞ্চক
শ্রাবস্তী নিদান :

৬১২-৬১৬. একপার্শ্বে উপবিষ্ট বচ্ছ গোত্রীয় পরিব্রাজক ভগবানকে এরূপে জিজ্ঞেস করলেন, “ভো গৌতম, কী হেতুতে, কী কারণে ইহজগতে এবম্বিধ অনেক প্রকারের মতবাদ হয় যে, “লোক শাশ্বত, লোক অশাশ্বত... মরণান্তে তথাগতের অস্তিত্ব থাকে না বা থাকে না তাও না?”

“হে বচ্ছ, রূপের প্রতি অদর্শন হেতুতে... রূপ নিরোধগামিনী প্রতিপদার প্রতি অদর্শন হেতুতে... বেদনার প্রতি অদর্শন হেতুতে... সংজ্ঞার প্রতি অদর্শন হেতুতে... সংস্কারের প্রতি অদর্শন হেতুতে... বিজ্ঞানের প্রতি অদর্শন হেতুতে, বিজ্ঞান সমুদয়ের প্রতি অদর্শন হেতুতে, বিজ্ঞান নিরোধের প্রতি অদর্শন হেতুতে, বিজ্ঞান নিরোধগামিনী প্রতিপদার প্রতি অদর্শন হেতুতে এবম্বিধ অনেক প্রকারের মতবাদ হয় যে, “লোক শাশ্বত, লোক অশাশ্বত, লোক সান্ত, লোক অনন্ত, যেই জীব সেই শরীর, জীব এক শরীর অন্য, মরণান্তে তথাগতের অস্তিত্ব থাকে, মরণান্তে তথাগতের অস্তিত্ব থাকে না, মরণান্তে তথাগতের অস্তিত্ব থাকে বা থাকে না, মরণান্তে তথাগতের অস্তিত্ব থাকে না বা থাকে না তাও না।”

বচ্ছ, এই হেতুতে, এই কারণে এবম্বিধ অনেক প্রকারে মিথ্যামতবাদ হয় যে, “লোক শাশ্বত, লোক অশাশ্বত; লোক সান্ত, লোক অনন্ত; যেই জীব সেই শরীর, জীব এক শরীর অন্য, মরণান্তে তথাগতের অস্তিত্ব থাকে, মরণান্তে তথাগতের অস্তিত্ব থাকে না, মরণান্তে তথাগতের অস্তিত্ব থাকে বা থাকে না, মরণান্তে তথাগতের অস্তিত্ব থাকে না বা থাকে না তাও না।” [দশম সূত্র]

১১-১৫. রূপ-অনুপলব্ধি সূত্র পঞ্চক
শ্রাবস্তী নিদান :

৬১৭-৬২১. “হে বচ্ছ, রূপে অনুপলব্ধির কারণে... রূপ নিরোধগামিনী প্রতিপদায় অনুপলব্ধি কারণে... মরণান্তে তথাগতের অস্তিত্ব থাকে না বা থাকে না তাও না।”

“হে বচ্ছ, বেদনায় অনুপলব্ধির কারণে... বেদনা নিরোধগামিনী প্রতিপদায় অনুপলব্ধি কারণে... মরণান্তে তথাগতের অস্তিত্ব থাকে না বা থাকে না তাও না।”

“হে বচ্ছ, সংজ্ঞায় অনুপলব্ধির কারণে... সংজ্ঞা নিরোধগামিনী প্রতিপদায় অনুপলব্ধি কারণে... মরণান্তে তথাগতের অস্তিত্ব থাকে না বা থাকে না তাও না।”

“হে বচ্ছ, বিজ্ঞানে অনুপলব্ধির কারণে... বিজ্ঞান নিরোধগামিনী প্রতিপদায় অনুপলব্ধি কারণে... মরণান্তে তথাগতের অস্তিত্ব থাকে না বা থাকে না তাও না।” পনেরোটি।

১৬-২০. রূপ অনুবোধহীন সূত্র পঞ্চক
শ্রাবস্তী নিদান :

৬২২-৬২৬. একপার্শ্বে উপবিষ্ট বচ্ছ গোত্রীয় পরিব্রাজক ভগবানকে এরূপে জিজ্ঞেস করলেন, “ভো গৌতম, কী হেতুতে, কী কারণে... হে বচ্ছ, রূপ অনুবোধহীনতার কারণে... রূপ নিরোধগামিনী প্রতিপদায় অজ্ঞাত হওয়ার কারণে... মরণান্তে তথাগতের অস্তিত্ব থাকে না বা থাকে না তাও না।”

“হে বচ্ছ, বেদনায় অনুবোধহীনতার কারণে...

“হে বচ্ছ, সংজ্ঞায় অনুবোধহীনতার কারণে...

“হে বচ্ছ, সংস্কারে অনুবোধহীনতার কারণে...

“হে বচ্ছ, বিজ্ঞানে অনুবোধহীনতার কারণে... বিজ্ঞান নিরোধগামিনী প্রতিপদায় অজ্ঞাত হওয়ার কারণে... মরণান্তে তথাগতের অস্তিত্ব থাকে না বা থাকে না তাও না।”

২১-২৫. রূপে অজ্ঞতা সূত্র পঞ্চক
শ্রাবস্তী নিদান :

৬২৭-৬৩১. একপার্শ্বে উপবিষ্ট বচ্ছ গোত্রীয় পরিব্রাজক ভগবানকে এরূপে জিজ্ঞেস করলেন, “ভো গৌতম, কী হেতুতে, কী কারণে... হে বচ্ছ, রূপে অজ্ঞতার কারণে... হে বচ্ছ, বিজ্ঞানের প্রতি মূর্খতার কারণে... মরণান্তে তথাগতের অস্তিত্ব থাকে না বা থাকে না তাও না।” [পঞ্চবিংশতি সূত্র]

২৬-৩০. রূপে অন্তর্দৃষ্টিহীনতা সূত্র পঞ্চক
শ্রাবস্তী নিদান :

৬৩২-৬৩৬. “হে বচ্ছ, রূপে অন্তর্দৃষ্টিহীনতার কারণে... হে বচ্ছ, বিজ্ঞানের প্রতি অবিবেচনার কারণে... মরণান্তে তথাগতের অস্তিত্ব থাকে না বা থাকে না তাও না।” [ত্রিংশতি সূত্র]

৩১-৩৫. রূপে তীক্ষ্ণবুদ্ধিহীনতা সূত্র পঞ্চক
শ্রাবস্তী নিদান :

৬৩৭-৬৪১. “হে বচ্ছ, রূপে তীক্ষ্ণবুদ্ধিহীনতার কারণে... হে বচ্ছ, বিজ্ঞানে অপ্রভেদকরণের কারণে... মরণান্তে তথাগতের অস্তিত্ব থাকে না বা থাকে না তাও না।” [পঞ্চত্রিংশতি সূত্র]

৩৬-৪০. রূপে সঠিক সংজ্ঞাহীনতা সূত্র পঞ্চক
শ্রাবস্তী নিদান :

৬৪২-৬৪৬. “হে বচ্ছ, রূপে সঠিক সংজ্ঞাহীনতার কারণে... হে বচ্ছ, বিজ্ঞানে সূক্ষ্ম চিন্তাহীনতার কারণে... মরণান্তে তথাগতের অস্তিত্ব থাকে না বা থাকে না তাও না।” [চত্বারিংশতি সূত্র]

৪১-৪৫. রূপে বিচারহীনতা সূত্র পঞ্চক
শ্রাবস্তী নিদান :

৬৪৭-৬৫১. হে বচ্ছ, রূপে বিচারহীনতার কারণে... হে বচ্ছ, বিজ্ঞানে বিচারহীনতার কারণে... মরণান্তে তথাগতের অস্তিত্ব থাকে না বা থাকে না তাও না।” [পঞ্চচত্বারিংশতি সূত্র]

৪৬-৫০. রূপে অপ্রত্যবেক্ষণ সূত্র পঞ্চক
শ্রাবস্তী নিদান :

৬৫২-৬৫৬. হে বচ্ছ, রূপে অপ্রত্যবেক্ষণের কারণে... হে বচ্ছ, বিজ্ঞানের প্রতি উপেক্ষণের কারণে... মরণান্তে তথাগতের অস্তিত্ব থাকে না বা থাকে না তাও না।” [পঞ্চাশৎ সূত্র]

৫১-৫৪. রূপে অপ্রত্যক্ষ কর্ম সূত্র পঞ্চক
শ্রাবস্তী নিদান :

৬৫৭-৬৬০. একদা বচ্ছ গোত্রীয় পরিব্রাজক ভগবানের সমীপে উপস্থিত হয়ে সন্তুষ্ট চিত্তে কুশল বিনিময় করলেন। একপার্শ্বে উপবিষ্ট বচ্ছগোত্রীয় পরিব্রাজক ভগবানকে এরূপে জিজ্ঞেস করলেন, “ভো গৌতম, কী হেতুতে, কী কারণে ইহজগতে এবম্বিধ অনেক প্রকারের মতবাদ হয় যে, “লোক শাশ্বত... মরণান্তে তথাগতের অস্তিত্ব থাকে না বা থাকে না তাও না?”

“হে বচ্ছ, রূপে অপ্রত্যক্ষ কর্মের কারণে, রূপ সমুদয়ের প্রতি অপ্রত্যক্ষ করণের কারণে, রূপ নিরোধের প্রতি অপ্রত্যক্ষ করণের কারণে, রূপ নিরোধগামিনী প্রতিপদার প্রতি অপ্রত্যক্ষ করণের কারণে...

“হে বচ্ছ, বেদনার প্রতি অপ্রত্যক্ষ করণের কারণে, বেদনা সমুদয়ের প্রতি অপ্রত্যক্ষ করণের কারণে, বেদনা নিরোধের প্রতি অপ্রত্যক্ষ করণের কারণে, বেদনা নিরোধগামিনী প্রতিপদার প্রতি অপ্রত্যক্ষ করণের কারণে...

“হে বচ্ছ, সংজ্ঞার প্রতি অপ্রত্যক্ষ করণের কারণে, সংজ্ঞা সমুদয়ের প্রতি অপ্রত্যক্ষ করণের কারণে, সংজ্ঞা নিরোধের প্রতি অপ্রত্যক্ষ করণের কারণে, সংজ্ঞা নিরোধগামিনী প্রতিপদার প্রতি অপ্রত্যক্ষ করণের কারণে...

“হে বচ্ছ, সংস্কারের প্রতি অপ্রত্যক্ষ করণের কারণে, সংস্কার সমুদয়ের প্রতি অপ্রত্যক্ষ করণের কারণে, সংস্কার নিরোধের প্রতি অপ্রত্যক্ষ করণের কারণে, সংস্কার নিরোধগামিনী প্রতিপদার প্রতি অপ্রত্যক্ষকরণের কারণে... মরণান্তে তথাগতের অস্তিত্ব থাকে না বা থাকে না তাও না।” [চতুর্পঞ্চাশৎ সূত্র]

৫৫. বিজ্ঞান-অপ্রত্যক্ষ সূত্র
শ্রাবস্তী নিদান :

৬৬১. “হে বচ্ছ, বিজ্ঞানের প্রতি অপ্রত্যক্ষ করণের কারণে, বিজ্ঞান সমুদয়ের প্রতি অপ্রত্যক্ষ করণের কারণে, বিজ্ঞান নিরোধের প্রতি অপ্রত্যক্ষ করণের কারণে, বিজ্ঞান নিরোধগামিনী প্রতিপদার প্রতি অপ্রত্যক্ষ করণের কারণে এবম্বিধ অনেক প্রকারের মতবাদ হয় যে, “লোক শাশ্বত... মরণান্তে তথাগতের অস্তিত্ব থাকে না বা থাকে না তাও না।”

বচ্ছ, এই হেতুতে, এই কারণে এবম্বিধ অনেক প্রকারে মিথ্যা মতবাদ হয় যে, “লোক শাশ্বত, লোক অশাশ্বত; লোক সান্ত, লোক অনন্ত; যেই জীব সেই শরীর, জীব এক শরীর অন্য, মরণান্তে তথাগতের অস্তিত্ব থাকে, মরণান্তে তথাগতের অস্তিত্ব থাকে না, মরণান্তে তথাগতের অস্তিত্ব থাকে বা থাকে না, মরণান্তে তথাগতের অস্তিত্ব থাকে না বা থাকে না তাও না।” [পঞ্চপঞ্চাশৎ সূত্র]

বচ্ছগোত্র-সংযুক্ত সমাপ্ত।


 

১৩. ধ্যান-সংযুক্ত
১. সমাধিমূলক বিষয়ে সমাপত্তি সূত্র
শ্রাবস্তী নিদান :

৬৬২. “হে ভিক্ষুগণ, ধ্যানী চার প্রকারের। সেই চার প্রকারের কারা?

ভিক্ষুগণ, এখানে কোনো কোনো ধ্যানী সমাধিতে দক্ষ কিন্তু সমাপত্তিতে দক্ষ নয়। কোনো কোনো ধ্যানী সমাধিতে অদক্ষ কিন্তু সমাপত্তিতে দক্ষ। কোনো কোনো ধ্যানী সমাধিতেও অদক্ষ, সমাপত্তিতেও অদক্ষ। এবং কোনো কোনো ধ্যানী সমাধিতেও দক্ষ, সমাপত্তিতেও দক্ষ।

ভিক্ষুগণ, যেই ধ্যানী সমাধিতেও দক্ষ, সমাপত্তিতেও দক্ষ তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে; যেমন গাভীদুগ্ধ (গাভী হতে জাত দুগ্ধ) হতে দধি, দধি হতে নবনীত, নবনীত হতে ঘৃত, ঘৃত হতে ঘৃতমণ্ড (পনির) শ্রেষ্ঠতর; এরূপে যিনি সমাধিতেও দক্ষ, সমাপত্তিতেও দক্ষ তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে।” [প্রথম সূত্র]

২. সমাধিমূলক বিষয়ে স্থিতি সূত্র
শ্রাবস্তী নিদান :

৬৬৩. “হে ভিক্ষুগণ, ধ্যানী চার প্রকারের। সেই চার প্রকারের ধ্যানী কারা?

ভিক্ষুগণ, এখানে কোনো কোনো ধ্যানী সমাধিতে দক্ষ কিন্তু সমাধিমূলক বিষয়ে স্থিত হতে দক্ষ নয়। কোনো কোনো ধ্যানী সমাধিমূলক বিষয়ে স্থিত হতে দক্ষ কিন্তু সমাধিতে দক্ষ নয়। কোনো কোনো ধ্যানী সমাধিতেও অদক্ষ, সমাধিমূলক বিষয়ে স্থিত হতেও অদক্ষ। এবং কোনো কোনো ধ্যানী সমাধিতেও দক্ষ, সমাধিমূলক বিষয়ে স্থিত হতেও দক্ষ।

ভিক্ষুগণ, যেই ধ্যানী সমাধিতেও দক্ষ, সমাধিমূলক বিষয়ে স্থিত হতেও দক্ষ তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে; যেমন গাভীদুগ্ধ (গাভী হতে জাত দুগ্ধ) হতে দধি, দধি হতে নবনীত, নবনীত হতে ঘৃত, ঘৃত হতে ঘৃতমণ্ড (পনির) শ্রেষ্ঠতর; এরূপে যিনি সমাধিতেও দক্ষ, সমাধিমূলক বিষয়ে স্থিত হতেও দক্ষ তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে।” [দ্বিতীয় সূত্র]

৩. সমাধিমূলক বিষয়ে উত্থান সূত্র
শ্রাবস্তী নিদান :

৬৬৪. “হে ভিক্ষুগণ, ধ্যানী চার প্রকারের। সেই চার প্রকারের ধ্যানী কারা?

ভিক্ষুগণ, এখানে কোনো কোনো ধ্যানী সমাধিতে দক্ষ কিন্তু সমাধিমূলক বিষয়ে উত্থান হতে দক্ষ নয়। কোনো কোনো ধ্যানী সমাধিমূলক বিষয়ে উত্থান হতে দক্ষ কিন্তু সমাধিতে দক্ষ নয়। কোনো কোনো ধ্যানী সমাধিতেও অদক্ষ, সমাধিমূলক বিষয়ে উত্থান হতেও অদক্ষ। এবং কোনো কোনো ধ্যানী সমাধিতেও দক্ষ, সমাধিমূলক বিষয়ে উত্থান হতেও দক্ষ।

ভিক্ষুগণ, যেই ধ্যানী সমাধিতেও দক্ষ, সমাধিমূলক বিষয়ে উত্থান হতেও দক্ষ তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে; যেমন গাভীদুগ্ধ (গাভী হতে জাত দুগ্ধ) হতে দধি, দধি হতে নবনীত, নবনীত হতে ঘৃত, ঘৃত হতে ঘৃতমণ্ড (পনির) শ্রেষ্ঠতর; এরূপে যিনি সমাধিতেও দক্ষ, সমাধিমূলক বিষয়ে উত্থান হতেও দক্ষ তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে।” [তৃতীয় সূত্র]

৪. সমাধিমূলক বিষয়ে প্রফুল্লতা সূত্র
শ্রাবস্তী নিদান :

৬৬৫. “হে ভিক্ষুগণ, ধ্যানী চার প্রকারের। সেই চার প্রকারের ধ্যানী কারা?

ভিক্ষুগণ, এখানে কোনো কোনো ধ্যানী সমাধিতে দক্ষ কিন্তু সমাধিমূলক বিষয়ে প্রফুল্লতা উৎপাদনে দক্ষ নয়। কোনো কোনো ধ্যানী সমাধিমূলক বিষয়ে প্রফুল্লতা উৎপাদনে দক্ষ কিন্তু সমাধিতে দক্ষ নয়। কোনো কোনো ধ্যানী সমাধিতেও অদক্ষ, সমাধিমূলক বিষয়ে প্রফুল্লতা উৎপাদনেও অদক্ষ। এবং কোনো কোনো ধ্যানী সমাধিতেও দক্ষ, সমাধিমূলক বিষয়ে প্রফুল্লতা উৎপাদনেও দক্ষ।

ভিক্ষুগণ, যেই ধ্যানী সমাধিতেও দক্ষ, সমাধিমূলক বিষয়ে প্রফুল্লতা উৎপাদনেও দক্ষ তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে; যেমন গাভীদুগ্ধ (গাভী হতে জাত দুগ্ধ) হতে দধি, দধি হতে নবনীত, নবনীত হতে ঘৃত, ঘৃত হতে ঘৃতমণ্ড (পনির) শ্রেষ্ঠতর; এরূপে যিনি সমাধিতেও দক্ষ, সমাধিমূলক বিষয়ে প্রফুল্লতা উৎপাদনেও দক্ষ তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে।” [চতুর্থ সূত্র]

৫. সমাধিমূলক বিষয়ে আরম্মণ সূত্র
শ্রাবস্তী নিদান :

৬৬৬. “হে ভিক্ষুগণ, ধ্যানী চার প্রকারের। সেই চার প্রকারের ধ্যানী কারা?

ভিক্ষুগণ, এখানে কোনো কোনো ধ্যানী সমাধিতে দক্ষ কিন্তু সমাধিমূলক বিষয়ে আরম্মণে দক্ষ নয়। কোনো কোনো ধ্যানী সমাধিমূলক বিষয়ে আরম্মণে দক্ষ কিন্তু সমাধিতে দক্ষ নয়। কোনো কোনো ধ্যানী সমাধিতেও অদক্ষ, সমাধিমূলক বিষয়ে আরম্মণেও অদক্ষ। এবং কোনো কোনো ধ্যানী সমাধিতেও দক্ষ, সমাধিমূলক বিষয়ে আরম্মণেও দক্ষ।

ভিক্ষুগণ, যেই ধ্যানী সমাধিতেও দক্ষ, সমাধিমূলক বিষয়ে আরম্মণেও দক্ষ তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে; যেমন গাভীদুগ্ধ (গাভী হতে জাত দুগ্ধ) হতে দধি, দধি হতে নবনীত, নবনীত হতে ঘৃত, ঘৃত হতে ঘৃতমণ্ড (পনির) শ্রেষ্ঠতর; এরূপে যিনি সমাধিতেও দক্ষ, সমাধিমূলক বিষয়ে আরম্মণেও দক্ষ তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে।” [পঞ্চম সূত্র]

৬. সমাধিমূলক বিষয় অন্বেষণ সূত্র
শ্রাবস্তী নিদান :

৬৬৭. “হে ভিক্ষুগণ, ধ্যানী চার প্রকারের। সেই চার প্রকারের ধ্যানী কারা?

ভিক্ষুগণ, এখানে কোনো কোনো ধ্যানী সমাধিতে দক্ষ কিন্তু সমাধিমূলক বিষয় অন্বেষণে দক্ষ নয়। কোনো কোনো ধ্যানী সমাধিমূলক বিষয় অন্বেষণে দক্ষ কিন্তু সমাধিতে দক্ষ নয়। কোনো কোনো ধ্যানী সমাধিতেও দক্ষ নয়, সমাধিমূলক বিষয় অন্বেষণেও দক্ষ নয়। এবং কোনো কোনো ধ্যানী সমাধিতেও দক্ষ, সমাধিমূলক বিষয় অন্বষণেও দক্ষ।

ভিক্ষুগণ, যেই ধ্যানী সমাধিতেও দক্ষ, সমাধিমূলক বিষয় অন্বেষণেও দক্ষ তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে; যেমন গাভীদুগ্ধ (গাভী হতে জাত দুগ্ধ) হতে দধি, দধি হতে নবনীত, নবনীত হতে ঘৃত, ঘৃত হতে ঘৃতমণ্ড (পনির) শ্রেষ্ঠতর; এরূপে যিনি সমাধিতেও দক্ষ, সমাধিমূলক বিষয় অন্বেষণেও দক্ষ তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে।” [ষষ্ঠ সূত্র]

৭. সমাধিমূলক বিষয়ে উদ্যম সূত্র
শ্রাবস্তী নিদান :

৬৬৮. “হে ভিক্ষুগণ, ধ্যানী চার প্রকারের। সেই চার প্রকারের ধ্যানী কারা?

ভিক্ষুগণ, এখানে কোনো কোনো ধ্যানী সমাধিতে দক্ষ কিন্তু সমাধিমূলক বিষয়ে উদ্যমে দক্ষ নয়। কোনো কোনো ধ্যানী সমাধিমূলক বিষয়ে উদ্যমে দক্ষ কিন্তু সমাধিতে দক্ষ নয়। কোনো কোনো ধ্যানী সমাধিতেও অদক্ষ, সমাধিমূলক বিষয়ে উদ্যমেও অদক্ষ। এবং কোনো কোনো ধ্যানী সমাধিতেও দক্ষ, সমাধিমূলক বিষয়ে উদ্যমেও দক্ষ।

ভিক্ষুগণ, যেই ধ্যানী সমাধিতেও দক্ষ, সমাধিমূলক বিষয়ে উদ্যমেও দক্ষ তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে; যেমন গাভীদুগ্ধ (গাভী হতে জাত দুগ্ধ) হতে দধি, দধি হতে নবনীত, নবনীত হতে ঘৃত, ঘৃত হতে ঘৃতমণ্ড (পনির) শ্রেষ্ঠতর; এরূপে যিনি সমাধিতেও দক্ষ, সমাধিমূলক বিষয়ে উদ্যমেও দক্ষ তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে।” [সপ্তম সূত্র]

৮. সমাধিমূলক বিষয়ে আগ্রহী সূত্র
শ্রাবস্তী নিদান :

৬৬৯. “হে ভিক্ষুগণ, ধ্যানী চার প্রকারের। সেই চার প্রকারের ধ্যানী কারা?

ভিক্ষুগণ, এখানে কোনো কোনো ধ্যানী সমাধিতে দক্ষ কিন্তু সমাধিমূলক বিষয়ে আগ্রহী নয়। কোনো কোনো ধ্যানী সমাধিমূলক বিষয়ে আগ্রহী কিন্তু সমাধিতে দক্ষ নয়। কোনো কোনো ধ্যানী সমাধিতেও দক্ষ নয়, সমাধিমূলক বিষয়েও আগ্রহী নয়। এবং কোনো কোনো ধ্যানী সমাধিতেও দক্ষ, সমাধিমূলক বিষয়েও আগ্রহী হয়।

ভিক্ষুগণ, যেই ধ্যানী সমাধিতেও দক্ষ, সমাধিমূলক বিষয়েও আগ্রহী তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে; যেমন গাভীদুগ্ধ (গাভী হতে জাত দুগ্ধ) হতে দধি, দধি হতে নবনীত, নবনীত হতে ঘৃত, ঘৃত হতে ঘৃতমণ্ড (পনির) শ্রেষ্ঠতর; এরূপে যিনি সমাধিতেও দক্ষ, সমাধিমূলক বিষয়েও আগ্রহী তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে।” [অষ্টম সূত্র]

৯. সমাধিমূলক বিষয়ে অধ্যবসায়ী সূত্র
শ্রাবস্তী নিদান :

৬৭০. “হে ভিক্ষুগণ, ধ্যানী চার প্রকারের। সেই চার প্রকারের ধ্যানী কারা?

ভিক্ষুগণ, এখানে কোনো কোনো ধ্যানী সমাধিতে দক্ষ কিন্তু সমাধিমূলক বিষয়ে অধ্যবসায়ী নয়। কোনো কোনো ধ্যানী সমাধিমূলক বিষয়ে অধ্যবসায়ী কিন্তু সমাধিতে দক্ষ নয়। কোনো কোনো ধ্যানী সমাধিতেও অদক্ষ, সমাধিমূলক বিষয়েও অধ্যবসায়ী নয়। এবং কোনো কোনো ধ্যানী সমাধিতেও দক্ষ, সমাধিমূলক বিষয়েও অধ্যবসায়ী হয়।

ভিক্ষুগণ, যেই ধ্যানী সমাধিতেও দক্ষ, সমাধিমূলক বিষয়েও অধ্যবসায়ী তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে; যেমন গাভীদুগ্ধ (গাভী হতে জাত দুগ্ধ) হতে দধি, দধি হতে নবনীত, নবনীত হতে ঘৃত, ঘৃত হতে ঘৃতমণ্ড (পনির) শ্রেষ্ঠতর; এরূপে যিনি সমাধিতেও দক্ষ, সমাধিমূলক বিষয়েও অধ্যবসায়ী তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে।” [নবম সূত্র]

১০. সমাধিমূলক বিষয়ে আনুকূল্যতাকারী সূত্র
শ্রাবস্তী নিদান :

৬৭১. “হে ভিক্ষুগণ, ধ্যানী চার প্রকারের। সেই চার প্রকারের ধ্যানী কারা?

ভিক্ষুগণ, এখানে কোনো কোনো ধ্যানী সমাধিতে দক্ষ কিন্তু সমাধিমূলক বিষয়ে আনুকূল্যতাকারী নয়। কোনো কোনো ধ্যানী সমাধিমূলক বিষয়ে আনুকূল্যতাকারী কিন্তু সমাধিতে দক্ষ নয়। কোনো কোনো ধ্যানী সমাধিতেও দক্ষ নয়, সমাধিমূলক বিষয়ে আনুকূল্যতাকারীও নয়। এবং কোনো কোনো ধ্যানী সমাধিতেও দক্ষ, সমাধিমূলক বিষয়ে আনুকূল্যতাকারীও।

ভিক্ষুগণ, যেই ধ্যানী সমাধিতেও দক্ষ, সমাধিমূলক বিষয়ে আনুকূল্যতাকারীও তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে; যেমন গাভীদুগ্ধ (গাভী হতে জাত দুগ্ধ) হতে দধি, দধি হতে নবনীত, নবনীত হতে ঘৃত, ঘৃত হতে ঘৃতমণ্ড (পনির) শ্রেষ্ঠতর; এরূপে যিনি সমাধিতেও দক্ষ, সমাধিমূলক বিষয়ে আনুকূল্যতাকারীও তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে।” [দশম সূত্র]

১১. সমাপত্তিমূলক বিষয়ে স্থিতি সূত্র
শ্রাবস্তী নিদান :

৬৭২. “হে ভিক্ষুগণ, ধ্যানী চার প্রকারের। সেই চার প্রকারের ধ্যানী কারা?

ভিক্ষুগণ, এখানে কোনো কোনো ধ্যানী সমাপত্তিতে দক্ষ কিন্তু সমাধিমূলক বিষয়ে স্থিত হতে দক্ষ নয়। কোনো কোনো ধ্যানী সমাধিমূলক বিষয়ে স্থিত হতে দক্ষ কিন্তু সমাপত্তিতে দক্ষ নয়। কোনো কোনো ধ্যানী সমাপত্তিতেও অদক্ষ, সমাধিমূলক বিষয়ে স্থিত হতেও অদক্ষ। এবং কোনো কোনো ধ্যানী সমাপত্তিতেও দক্ষ, সমাধিমূলক বিষয়ে স্থিত হতেও দক্ষ।

ভিক্ষুগণ, যেই ধ্যানী সমাপত্তিতেও দক্ষ, সমাধিমূলক বিষয়ে স্থিত হতেও দক্ষ তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে; যেমন গাভীদুগ্ধ (গাভী হতে জাত দুগ্ধ) হতে দধি, দধি হতে নবনীত, নবনীত হতে ঘৃত, ঘৃত হতে ঘৃতমণ্ড (পনির) শ্রেষ্ঠতর; এরূপে যিনি সমাপত্তিতেও দক্ষ, সমাধিমূলক বিষয়ে স্থিত হতেও দক্ষ তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে।” [একাদশ সূত্র]

১২. সমাপত্তিমূলক বিষয়ে উত্থান সূত্র
শ্রাবস্তী নিদান :

৬৭৩. “হে ভিক্ষুগণ, ধ্যানী চার প্রকারের। সেই চার প্রকারের ধ্যানী কারা?

ভিক্ষুগণ, এখানে কোনো কোনো ধ্যানী সমাপত্তিতে দক্ষ কিন্তু সমাধিমূলক বিষয়ে উত্থানে দক্ষ নয়। কোনো কোনো ধ্যানী সমাধিমূলক বিষয়ে উত্থানে দক্ষ কিন্তু সমাপত্তিতে দক্ষ নয়। কোনো কোনো ধ্যানী সমাপত্তিতেও অদক্ষ, সমাধিমূলক বিষয়ে উত্থানেও অদক্ষ। এবং কোনো কোনো ধ্যানী সমাপত্তিতেও দক্ষ, সমাধিমূলক বিষয়ে উত্থানেও দক্ষ।

ভিক্ষুগণ, যেই ধ্যানী সমাপত্তিতেও দক্ষ, সমাধিমূলক বিষয়ে উত্থানেও দক্ষ তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে; যেমন গাভীদুগ্ধ (গাভী হতে জাত দুগ্ধ) হতে দধি, দধি হতে নবনীত, নবনীত হতে ঘৃত, ঘৃত হতে ঘৃতমণ্ড (পনির) শ্রেষ্ঠতর; এরূপে যিনি সমাপত্তিতেও দক্ষ, সমাধিমূলক বিষয়ে উত্থানেও দক্ষ তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে।” [দ্বাদশ সূত্র]

১৩. সমাপত্তিমূলক বিষয়ে প্রফুল্লতা সূত্র
শ্রাবস্তী নিদান :

৬৭৪. “হে ভিক্ষুগণ, ধ্যানী চার প্রকারের। সেই চার প্রকারের ধ্যানী কারা?

ভিক্ষুগণ, এখানে কোনো কোনো ধ্যানী সমাপত্তিতে দক্ষ কিন্তু সমাধিমূলক বিষয়ে প্রফুল্লতা উৎপাদনে দক্ষ নয়। কোনো কোনো ধ্যানী সমাধিমূলক বিষয়ে প্রফুল্লতা উৎপাদনে দক্ষ কিন্তু সমাপত্তিতে দক্ষ নয়। কোনো কোনো ধ্যানী সমাপত্তিতেও অদক্ষ, সমাধিমূলক বিষয়ে প্রফুল্লতা উৎপাদনেও অদক্ষ। এবং কোনো কোনো ধ্যানী সমাপত্তিতেও দক্ষ, সমাধিমূলক বিষয়ে প্রফুল্লতা উৎপাদনেও দক্ষ।

ভিক্ষুগণ, যেই ধ্যানী সমাপত্তিতেও দক্ষ, সমাধিমূলক বিষয়ে প্রফুল্লতা উৎপাদনেও দক্ষ তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে; যেমন গাভীদুগ্ধ (গাভী হতে জাত দুগ্ধ) হতে দধি, দধি হতে নবনীত, নবনীত হতে ঘৃত, ঘৃত হতে ঘৃতমণ্ড (পনির) শ্রেষ্ঠতর; এরূপে যিনি সমাপত্তিতেও দক্ষ, সমাধিমূলক বিষয়ে প্রফুল্লতা উৎপাদনেও দক্ষ তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে।” [ত্রয়োদশ সূত্র]

১৪. সমাপত্তিমূলক বিষয়ে আরম্মণ সূত্র
শ্রাবস্তী নিদান :

৬৭৫. “হে ভিক্ষুগণ, ধ্যানী চার প্রকারের। সেই চার প্রকারের ধ্যানী কারা?

ভিক্ষুগণ, এখানে কোনো কোনো ধ্যানী সমাপত্তিতে দক্ষ কিন্তু সমাধিমূলক বিষয়ে আরম্মণে দক্ষ নয়। কোনো কোনো ধ্যানী সমাধিমূলক বিষয়ে আরম্মণে দক্ষ কিন্তু সমাপত্তিতে দক্ষ নয়। কোনো কোনো ধ্যানী সমাপত্তিতেও অদক্ষ, সমাধিমূলক বিষয়ে আরম্মণেও অদক্ষ। এবং কোনো কোনো ধ্যানী সমাপত্তিতেও দক্ষ, সমাধিমূলক বিষয়ে আরম্মণেও দক্ষ।

ভিক্ষুগণ, যেই ধ্যানী সমাপত্তিতেও দক্ষ, সমাধিমূলক বিষয়ে আরম্মণেও দক্ষ তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে; যেমন গাভীদুগ্ধ (গাভী হতে জাত দুগ্ধ) হতে দধি, দধি হতে নবনীত, নবনীত হতে ঘৃত, ঘৃত হতে ঘৃতমণ্ড (পনির) শ্রেষ্ঠতর; এরূপে যিনি সমাপত্তিতেও দক্ষ, সমাধিমূলক বিষয়ে আরম্মণেও দক্ষ তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে।” [চতুর্দশ সূত্র]

১৫. সমাপত্তিমূলক বিষয় অন্বেষণ সূত্র
শ্রাবস্তী নিদান :

৬৭৬. “হে ভিক্ষুগণ, ধ্যানী চার প্রকারের। সেই চার প্রকারের ধ্যানী কারা?

ভিক্ষুগণ, এখানে কোনো কোনো ধ্যানী সমাপত্তিতে দক্ষ কিন্তু সমাধিমূলক বিষয় অন্বেষণে দক্ষ নয়। কোনো কোনো ধ্যানী সমাধিমূলক বিষয় অন্বেষণে দক্ষ কিন্তু সমাপত্তিতে দক্ষ নয়। কোনো কোনো ধ্যানী সমাপত্তিতেও দক্ষ নয়, সমাধিমূলক বিষয় অন্বেষণেও দক্ষ নয়। এবং কোনো কোনো ধ্যানী সমাপত্তিতেও দক্ষ, সমাধিমূলক বিষয় অন্বেষণেও দক্ষ।

ভিক্ষুগণ, যেই ধ্যানী সমাপত্তিতেও দক্ষ, সমাধিমূলক বিষয় অন্বেষণেও দক্ষ তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে; যেমন গাভীদুগ্ধ (গাভী হতে জাত দুগ্ধ) হতে দধি, দধি হতে নবনীত, নবনীত হতে ঘৃত, ঘৃত হতে ঘৃতমণ্ড (পনির) শ্রেষ্ঠতর; এরূপে যিনি সমাপত্তিতেও দক্ষ, সমাধিমূলক বিষয় অন্বেষণেও দক্ষ তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে।” [পঞ্চদশ সূত্র]

১৬. সমাপত্তিমূলক বিষয়ে উদ্যম সূত্র
শ্রাবস্তী নিদান :

৬৭৭. “হে ভিক্ষুগণ, ধ্যানী চার প্রকারের। সেই চার প্রকারের ধ্যানী কারা?

ভিক্ষুগণ, এখানে কোনো কোনো ধ্যানী সমাপত্তিতে দক্ষ কিন্তু সমাধিমূলক বিষয়ে উদ্যমে দক্ষ নয়। কোনো কোনো ধ্যানী সমাধিমূলক বিষয়ে উদ্যমে দক্ষ কিন্তু সমাপত্তিতে দক্ষ নয়। কোনো কোনো ধ্যানী সমাপত্তিতেও অদক্ষ, সমাধিমূলক বিষয়ে উদ্যমেও অদক্ষ। এবং কোনো কোনো ধ্যানী সমাপত্তিতেও দক্ষ, সমাধিমূলক বিষয়ে উদ্যমেও দক্ষ।

ভিক্ষুগণ, যেই ধ্যানী সমাপত্তিতেও দক্ষ, সমাধিমূলক বিষয়ে উদ্যমেও দক্ষ তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে; যেমন গাভীদুগ্ধ (গাভী হতে জাত দুগ্ধ) হতে দধি, দধি হতে নবনীত, নবনীত হতে ঘৃত, ঘৃত হতে ঘৃতমণ্ড (পনির) শ্রেষ্ঠতর; এরূপে যিনি সমাপত্তিতেও দক্ষ, সমাধিমূলক বিষয়ে উদ্যমেও দক্ষ তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে।” [ষষ্ঠদশ সূত্র]

১৭. সমাপত্তিমূলক বিষয়ে আগ্রহী সূত্র
শ্রাবস্তী নিদান :

৬৭৮. “হে ভিক্ষুগণ, ধ্যানী চার প্রকারের। সেই চার প্রকারের ধ্যানী কারা?

ভিক্ষুগণ, এখানে কোনো কোনো ধ্যানী সমাপত্তিতে দক্ষ কিন্তু সমাধিমূলক বিষয়ে আগ্রহী নয়। কোনো কোনো ধ্যানী সমাধিমূলক বিষয়ে আগ্রহী কিন্তু সমাপত্তিতে দক্ষ নয়। কোনো কোনো ধ্যানী সমাপত্তিতেও দক্ষ নয়, সমাধিমূলক বিষয়ে আগ্রহীও নয়। এবং কোনো কোনো ধ্যানী সমাপত্তিতেও দক্ষ, সমাধিমূলক বিষয়ে আগ্রহীও হয়।

ভিক্ষুগণ, যেই ধ্যানী সমাপত্তিতেও দক্ষ, সমাধিমূলক বিষয়ে আগ্রহীও তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে; যেমন গাভীদুগ্ধ (গাভী হতে জাত দুগ্ধ) হতে দধি, দধি হতে নবনীত, নবনীত হতে ঘৃত, ঘৃত হতে ঘৃতমণ্ড (পনির) শ্রেষ্ঠতর; এরূপে যিনি সমাপত্তিতেও দক্ষ, সমাধিমূলক বিষয়ে আগ্রহীও তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে।” [সপ্তদশ সূত্র]

১৮. সমাপত্তিমূলক বিষয়ে অধ্যবসায়ী সূত্র
শ্রাবস্তী নিদান :

৬৭৯. “হে ভিক্ষুগণ, ধ্যানী চার প্রকারের। সেই চার প্রকারের ধ্যানী কারা?

ভিক্ষুগণ, এখানে কোনো কোনো ধ্যানী সমাপত্তিতে দক্ষ কিন্তু সমাধিমূলক বিষয়ে অধ্যবসায়ী নয়। কোনো কোনো ধ্যানী সমাধিমূলক বিষয়ে অধ্যবসায়ী কিন্তু সমাপত্তিতে দক্ষ নয়। কোনো কোনো ধ্যানী সমাপত্তিতেও অদক্ষ, সমাধিমূলক বিষয়ে অধ্যবসায়ীও নয়। এবং কোনো কোনো ধ্যানী সমাপত্তিতেও দক্ষ, সমাধিমূলক বিষয়ে অধ্যবসায়ীও হয়।

ভিক্ষুগণ, যেই ধ্যানী সমাপত্তিতেও দক্ষ, সমাধিমূলক বিষয়ে অধ্যবসায়ীও তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে; যেমন গাভীদুগ্ধ (গাভী হতে জাত দুগ্ধ) হতে দধি, দধি হতে নবনীত, নবনীত হতে ঘৃত, ঘৃত হতে ঘৃতমণ্ড (পনির) শ্রেষ্ঠতর; এরূপে যিনি সমাপত্তিতেও দক্ষ, সমাধিমূলক বিষয়ে অধ্যবসায়ীও তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে।” [অষ্টদশ সূত্র]

১৯. সমাপত্তিমূলক বিষয়ে আনুকূল্যতাকারী সূত্র
শ্রাবস্তী নিদান :

৬৮০. “হে ভিক্ষুগণ, ধ্যানী চার প্রকারের। সেই চার প্রকারের ধ্যানী কারা?

ভিক্ষুগণ, এখানে কোনো কোনো ধ্যানী সমাপত্তিতে দক্ষ কিন্তু সমাধিমূলক বিষয়ে আনুকূল্যতাকারী নয়। কোনো কোনো ধ্যানী সমাধিমূলক বিষয়ে আনুকূল্যতাকারী কিন্তু সমাপত্তিতে দক্ষ নয়। কোনো কোনো ধ্যানী সমাপত্তিতেও দক্ষ নয়, সমাধিমূলক বিষয়ে আনুকূল্যতাকারীও নয়। এবং কোনো কোনো ধ্যানী সমাপত্তিতেও দক্ষ, সমাধিমূলক বিষয়ে আনুকূল্যতাকারীও।

ভিক্ষুগণ, যেই ধ্যানী সমাপত্তিতেও দক্ষ, সমাধিমূলক বিষয়ে আনুকূল্যতাকারীও তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে; যেমন গাভীদুগ্ধ (গাভী হতে জাত দুগ্ধ) হতে দধি, দধি হতে নবনীত, নবনীত হতে ঘৃত, ঘৃত হতে ঘৃতমণ্ড (পনির) শ্রেষ্ঠতর; এরূপে যিনি সমাপত্তিতেও দক্ষ, সমাধিমূলক বিষয়ে আনুকূল্যতাকারীও তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে।” [ঊনবিংশতি সূত্র]

২০-২৭. স্থিতিমূলক বিষয়ে উত্থান সূত্র অষ্টক
শ্রাবস্তী নিদান :

৬৮১-৬৮৮. “হে ভিক্ষুগণ, ধ্যানী চার প্রকারের। সেই চার প্রকারের ধ্যানী কারা?

ভিক্ষুগণ, এখানে কোনো কোনো ধ্যানী সমাধিমূলক বিষয়ে স্থিত হতে দক্ষ কিন্তু সমাধিমূলক বিষয়ে উত্থানে দক্ষ নয়। কোনো কোনো ধ্যানী সমাধিমূলক বিষয়ে উত্থানে দক্ষ কিন্তু সমাধিমূলক বিষয়ে স্থিত হতে দক্ষ নয়। কোনো কোনো ধ্যানী সমাধিমূলক বিষয়ে স্থিত হতেও অদক্ষ, সমাধিমূলক বিষয়ে উত্থানেও অদক্ষ। এবং কোনো কোনো ধ্যানী সমাধিমূলক বিষয়ে স্থিত হতেও দক্ষ, সমাধিমূলক বিষয়ে উত্থানেও দক্ষ।

ভিক্ষুগণ, যেই ধ্যানী সমাধিমূলক বিষয়ে... উত্তম এবং পরমোৎকৃষ্টতর হয়ে থাকে।” [সপ্তবিংশতি সূত্র]

(পূর্বের মূলক বিষয়ে সূত্রগুলোর ন্যায় সাতাশতম পর্যন্ত স্থিতিমূলক ও সপ্রায়কারী সূত্র মোট আটটি সূত্র পূরণ করতে হবে।)

২৮-৩৪. উত্থানমূলক বিষয়ে প্রফুল্লতা সূত্র সপ্তক
শ্রাবস্তী নিদান :

৬৮৯-৬৯৫. “হে ভিক্ষুগণ, ধ্যানী চার প্রকারের। সেই চার প্রকারের ধ্যানী কারা?

ভিক্ষুগণ, এখানে কোনো কোনো ধ্যানী সমাধিমূলক বিষয়ে উত্থানে দক্ষ কিন্তু সমাধিমূলক বিষয়ে প্রফুল্লতা উৎপাদনে দক্ষ নয়... কোনো কোনো ধ্যানী সমাধিমূলক বিষয়ে প্রফুল্লতা উৎপাদনে দক্ষ, কিন্তু সমাধিমূলক বিষয়ে উত্থানে দক্ষ নয়... কোনো কোনো ধ্যানী সমাধিমূলক বিষয়ে উত্থানেও অদক্ষ, সমাধিমূলক বিষয়ে প্রফুল্লতা উৎপাদনেও অদক্ষ... কোনো কোনো ধ্যানী সমাধিমূলক বিষয়ে উত্থানেও দক্ষ, সমাধিমূলক বিষয়ে প্রফুল্লতা উৎপাদনেও দক্ষ।

ভিক্ষুগণ, যেই ধ্যানী সমাধিমূলক বিষয়ে... উত্তম এবং পরমোৎকৃষ্টতর হয়ে থাকে।” [অষ্টবিংশতি সূত্র]

(পূর্বের মূলক বিষয়ে সূত্রগুলোর ন্যায় চৌত্রিশতম পর্যন্ত উত্থানমূলক ও সপ্রায়কারী সূত্র মোট সাতটি সূত্র পূরণ করতে হবে। উত্থানমূলক)

৩৫. প্রফুল্লতামূলক বিষয়ে আরম্মণ সূত্র ষষ্ঠক
শ্রাবস্তী নিদান :

৬৯৬-৭০১. “হে ভিক্ষুগণ, এখানে কোনো কোনো ধ্যানী সমাধিমূলক বিষয়ে প্রফুল্লতা উৎপাদনে দক্ষ কিন্তু সমাধিমূলক বিষয়ে আরম্মণে দক্ষ নয়... কোনো কোনো ধ্যানী সমাধিমূলক বিষয়ে আরম্মণে দক্ষ কিন্তু সমাধিমূলক বিষয়ে প্রফুল্লতা উৎপাদনে দক্ষ নয়... কোনো কোনো ধ্যানী সমাধিমূলক বিষয়ে প্রফুল্লতা উৎপাদনেও অদক্ষ, সমাধিমূলক বিষয়ে আরম্মণেও অদক্ষ... কোনো কোনো ধ্যানী সমাধিমূলক বিষয়ে প্রফুল্লতা উৎপাদনেও দক্ষ, সমাধিমূলক বিষয়ে আরম্মণেও দক্ষ।

ভিক্ষুগণ, যেই ধ্যানী সমাধিমূলক বিষয়ে... উত্তম এবং পরমোৎকৃষ্টতর হয়ে থাকে।” [পঞ্চত্রিংশতি সূত্র]

(পূর্বের মূলক বিষয়ে সূত্রগুলোর ন্যায় চুয়াল্লিশতম পর্যন্ত প্রফুল্লতামূলক ও সপ্রায়কারী সূত্র মোট ছয়টি সূত্র পূরণ করতে হবে। প্রফুল্লতামূলক)

৪১. আরম্মণমূলক বিষয় অন্বেষণ সূত্র প্রভৃতি পঞ্চক
শ্রাবস্তী নিদান :

৭০২-৭০৬. “হে ভিক্ষুগণ, এখানে কোনো কোনো ধ্যানী সমাধিমূলক বিষয়ে আরম্মণে দক্ষ কিন্তু সমাধিমূলক বিষয় অন্বেষণে দক্ষ নয়... কোনো কোনো ধ্যানী সমাধিমূলক বিষয় অন্বেষণে দক্ষ কিন্তু সমাধিমূলক বিষয়ে আরম্মণে দক্ষ নয়... কোনো কোনো ধ্যানী সমাধিমূলক বিষয়ে আরম্মণেও অদক্ষ, সমাধিমূলক বিষয় অন্বেষণেও অদক্ষ... কোনো কোনো ধ্যানী সমাধিমূলক বিষয়ে আরম্মণেও দক্ষ, সমাধিমূলক বিষয় অন্বেষণেও দক্ষ।

ভিক্ষুগণ, যেই ধ্যানী সমাধিমূলক বিষয়ে... উত্তম এবং পরমোৎকৃষ্টতর হয়ে থাকে।” [একচত্বারিংশতি সূত্র]

(পূর্বের মূলক বিষয়ে সূত্রগুলোর ন্যায় পঁয়তাল্লিশতম পর্যন্ত আরম্মণমূলক ও সপ্রায়কারী সূত্র মোট পাঁচটি সূত্র পূরণ করতে হবে। আরম্মণমূলক)

৪৬-৪৯. অন্বেষণমূলক বিষয়ে উদ্যম সূত্র প্রভৃতি চতুষ্ক
শ্রাবস্তী নিদান :

৭০৭. “হে ভিক্ষুগণ, এখানে কোনো কোনো ধ্যানী সমাধিমূলক বিষয় অন্বেষণে দক্ষ কিন্তু সমাধিমূলক বিষয়ে উদ্যমে দক্ষ নয়... কোনো কোনো ধ্যানী সমাধিমূলক বিষয়ে উদ্যমে দক্ষ কিন্তু সমাধিমূলক বিষয় অন্বেষণে দক্ষ নয়... কোনো কোনো ধ্যানী সমাধিমূলক বিষয় অন্বেষণেও অদক্ষ, সমাধিমূলক বিষয়ে উদ্যমেও অদক্ষ... কোনো কোনো ধ্যানী সমাধিমূলক বিষয় অন্বেষণেও দক্ষ, সমাধিমূলক বিষয়ে উদ্যমেও দক্ষ।

ভিক্ষুগণ, যেই ধ্যানী সমাধিমূলক বিষয় অন্বেষণেও দক্ষ, সমাধিমূলক বিষয়ে উদ্যমেও দক্ষ তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে; যেমন গাভীদুগ্ধ (গাভী হতে জাত দুগ্ধ) হতে দধি, দধি হতে নবনীত, নবনীত হতে ঘৃত, ঘৃত হতে ঘৃতমণ্ড (পনির) শ্রেষ্ঠতর; এরূপে যিনি সমাধিমূলক বিষয় অন্বেষণেও দক্ষ, সমাধিমূলক বিষয়ে উদ্যমেও দক্ষ তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে।” [ষচত্বারিংশতি সূত্র]

৭০৮. “হে ভিক্ষুগণ, এখানে কোনো কোনো ধ্যানী সমাধিমূলক বিষয় অন্বেষণে দক্ষ কিন্তু সমাধিমূলক বিষয়ে আগ্রহী নয়... ।

৭০৯. “হে ভিক্ষুগণ, এখানে কোনো কোনো ধ্যানী সমাধিমূলক বিষয় অন্বেষণে দক্ষ কিন্তু সমাধিমূলক বিষয়ে অধ্যবসায়ী নয়... ।

৭১০. “হে ভিক্ষুগণ, এখানে কোনো কোনো ধ্যানী সমাধিমূলক বিষয় অন্বেষণে দক্ষ কিন্তু সমাধিমূলক বিষয়ে আনুকূল্যতাকারী নয়... । [ঊনপঞ্চাশৎ সূত্র] (গোচরমূলক)

৫০-৫২. উদ্যমমূলক বিষয়ে আগ্রহী সূত্র প্রভৃতি ত্রিক
শ্রাবস্তী নিদান :

৭১১. “হে ভিক্ষুগণ, এখানে কোনো কোনো ধ্যানী সমাধিমূলক বিষয়ে উদ্যমে দক্ষ কিন্তু সমাধিমূলক বিষয়ে আগ্রহী নয়... কোনো কোনো ধ্যানী সমাধিমূলক বিষয়ে আগ্রহী কিন্তু সমাধিমূলক বিষয়ে উদ্যমে দক্ষ নয়... কোনো কোনো ধ্যানী সমাধিমূলক বিষয়ে উদ্যমেও অদক্ষ, সমাধিমূলক বিষয়ে আগ্রহীও নয়... কোনো কোনো ধ্যানী সমাধিমূলক বিষয়ে উদ্যমেও দক্ষ, সমাধিমূলক বিষয়ে আগ্রহীও।

ভিক্ষুগণ, যেই ধ্যানী সমাধিমূলক বিষয়ে... উত্তম এবং পরমোৎকৃষ্টতর হয়ে থাকে।” [পঞ্চাশৎ সূত্র]

৭১২. “হে ভিক্ষুগণ, এখানে কোনো কোনো ধ্যানী সমাধিমূলক বিষয়ে উদ্যমে দক্ষ কিন্তু সমাধিমূলক বিষয়ে অধ্যবসায়ী নয়... ।

৭১৩. “হে ভিক্ষুগণ, এখানে কোনো কোনো ধ্যানী সমাধিমূলক বিষয়ে উদ্যমে দক্ষ কিন্তু সমাধিমূলক বিষয়ে আনুকূল্যতাকারী নয়... । [দ্বাপঞ্চাশৎ সূত্র] (উদ্যমমূলক)

৫৩-৫৪. আগ্রহীমূলক বিষয়ে অধ্যবসায়ী সূত্র প্রভৃতি দ্বিক
শ্রাবস্তী নিদান :

৭১৪. “হে ভিক্ষুগণ, এখানে কোনো কোনো ধ্যানী সমাধিমূলক বিষয়ে আগ্রহী কিন্তু সমাধিমূলক বিষয়ে অধ্যবসায়ী নয়... কোনো কোনো ধ্যানী সমাধিমূলক বিষয়ে অধ্যবসায়ী কিন্তু সমাধিমূলক বিষয়ে আগ্রহী নয়... কোনো কোনো ধ্যানী সমাধিমূলক বিষয়ে আগ্রহীও নয়, সমাধিমূলক বিষয়ে অধ্যবসায়ীও নয়... কোনো কোনো ধ্যানী সমাধিমূলক বিষয়ে আগ্রহীও, সমাধিমূলক বিষয়ে অধ্যবসায়ীও।

ভিক্ষুগণ, যেই ধ্যানী সমাধিমূলক বিষয়ে... উত্তম এবং পরমোৎকৃষ্টতর হয়ে থাকে।” [তেপঞ্চাশৎ সূত্র]

৭১৫. “হে ভিক্ষুগণ, এখানে কোনো কোনো ধ্যানী সমাধিমূলক বিষয়ে আগ্রহী কিন্তু সমাধিমূলক বিষয়ে আনুকূল্যতাকারী নয়... [চতুর্পঞ্চাশৎ সূত্র]

৫৫. অধ্যবসায়ীমূলক বিষয়ে আনুকূল্যতাকারী সূত্র
শ্রাবস্তী নিদান :

৭১৬. “হে ভিক্ষুগণ, ধ্যানী চার প্রকারের। সেই চার প্রকারের কারা?

ভিক্ষুগণ, এখানে কোনো কোনো ধ্যানী সমাধিমূলক বিষয়ে অধ্যবসায়ী কিন্তু সমাধিমূলক বিষয়ে আনুকূল্যতাকারী নয়। কোনো কোনো ধ্যানী সমাধিমূলক বিষয়ে আনুকূল্যতাকারী কিন্তু সমাধিমূলক বিষয়ে অধ্যবসায়ী নয়। কোনো কোনো ধ্যানী সমাধিমূলক বিষয়ে অধ্যবসায়ীও নয়, সমাধিমূলক বিষয়ে আনুকূল্যতাকারীও নয়। এবং কোনো কোনো ধ্যানী সমাধিমূলক বিষয়ে অধ্যবসায়ীও, সমাধিমূলক বিষয়ে আনুকূল্যতাকারীও।

ভিক্ষুগণ, যেই ধ্যানী সমাধিমূলক বিষয়ে অধ্যবসায়ীও, সমাধিমূলক বিষয়ে আনুকূল্যতাকারীও তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে; যেমন ভিক্ষুগণ, গাভীদুগ্ধ (গাভী হতে উৎপন্ন দুগ্ধ) হতে দধি, দধি হতে নবনীত, নবনীত হতে ঘৃত, ঘৃত হতে ঘৃতমণ্ড শ্রেষ্ঠতর; এরূপে যেই ধ্যানী সমাধিমূলক বিষয়ে অধ্যবসায়ীও, সমাধিমূলক বিষয়ে আনুকূল্যতাকারীও, তিনি এই চার প্রকার ধ্যানীর মধ্যে অগ্র, শ্রেষ্ঠ, প্রধান, উত্তম এবং পরমোৎকৃষ্টতর হয়ে থাকে।” [পঞ্চপঞ্চাশৎ সূত্র]

ভগবান এরূপে বিবৃত করলেন। আর ভিক্ষুগণ প্রসন্ন মনে ভগবানের ভাষণকে অভিনন্দিত করলেন।

ধ্যান-সংযুক্ত সমাপ্ত।

সংযুক্তনিকায়ের স্কন্ধবর্গ সমাপ্ত।

১. স্কন্ধ-সংযুক্ত

১. নকুলপিতা বর্গ

১. নকুলপিতা সূত্র

২. দেবদহ সূত্র

৩. হালিদ্দিকানি সূত্র

৪. দ্বিতীয় হালিদ্দিকানি সূত্র

৫. সমাধি সূত্র

৬. নির্জনতা সূত্র

৭. উৎপন্ন পরিত্রাস সূত্র

৮. দ্বিতীয় উৎপন্ন পরিত্রাস সূত্র

৯. কালত্রয় অনিত্য সূত্র

১০. কালত্রয় দুঃখ সূত্র

১১. কালত্রয় অনাত্মা সূত্র

২. অনিত্য বর্গ

১. অনিত্য সূত্র

২. দুঃখ সূত্র

৩. অনাত্মা সূত্র

৪. যা অনিত্য সূত্র

৫. যা দুঃখ সূত্র

৬. যা অনাত্মা সূত্র

৭. সহেতু (হেতুসংযুক্ত) অনিত্য সূত্র

৮. সহেতু (হেতুসংযুক্ত) দুঃখ সূত্র

৯. সহেতু (হেতুসংযুক্ত) অনাত্মা সূত্র

১০. আনন্দ সূত্র

৩. ভার বর্গ

১. ভার সূত্র

২. পরিজ্ঞান সূত্র

৩. অভিজ্ঞা সূত্র

৪. ছন্দরাগ সূত্র

৫. আস্বাদ সূত্র

৬. দ্বিতীয় আস্বাদ সূত্র

৭. তৃতীয় আস্বাদ সূত্র

৮. অভিনন্দন সূত্র

৯. উৎপত্তি সূত্র

১০. দুঃখের শেকড় সূত্র

১১. ভঙ্গুর সূত্র

৪. তোমাদের নয় বর্গ

১. তোমাদের নয় সূত্র

২. দ্বিতীয় তোমাদের নয় সূত্র

৩. জনৈক ভিক্ষু সূত্র

৪. দ্বিতীয় জনৈক ভিক্ষু সূত্র

৫. আনন্দ সূত্র

৬. দ্বিতীয় আনন্দ সূত্র

৭. অনুধর্ম সূত্র

৮. দ্বিতীয় অনুধর্ম সূত্র

৯. তৃতীয় অনুধর্ম সূত্র

১০. চতুর্থ অনুধর্ম সূত্র

৫. আত্মদ্বীপ বর্গ

১. আত্মদ্বীপ সূত্র

২. প্রতিপদা সূত্র

৩. অনিত্য সূত্র

৪. দ্বিতীয় অনিত্য সূত্র

৫. সমনুদর্শন সূত্র

৬. স্কন্ধ সূত্র

৭. সোণ সূত্র

৮. দ্বিতীয় সোণ সূত্র

৯. নন্দীক্ষয় সূত্র

১০. দ্বিতীয় নন্দীক্ষয় সূত্র

৬. উপয় (আসক্তি) বর্গ

১. উপয় (আসক্তি) সূত্র

২. বীজ সূত্র

৩. উদান সূত্র

৪. উপাদান গুচ্ছ (পরিপবত্ত) সূত্র

৫. সপ্ত স্থান সূত্র

৬. সম্যকসম্বুদ্ধ সূত্র

৭. অনাত্মা লক্ষণ সূত্র

৮. মহালি সূত্র

৯. প্রজ্বলিত সূত্র

১০. নিরুক্তিপথ (বিবেচনাবোধ) সূত্র

৭. অর্হৎ বর্গ

১. আসক্তিপরায়ণ সূত্র

২. অহংকারী সূত্র

৩. অভিনন্দনকারী সূত্র

৪. অনিত্য সূত্র

৫. দুঃখ সূত্র

৬. অনাত্মা সূত্র

৭. নিজের অধিকারভুক্ত নয় সূত্র

৮. সহজাত কামোদ্দীপক বিষয় সূত্র

৯. রাধ সূত্র

১০. সুরাধ সূত্র

৮. খাদনীয় বর্গ

১. আস্বাদ সূত্র

২. সমুদয় সূত্র

৩. দ্বিতীয় সমুদয় সূত্র

৪. অর্হৎ সূত্র

৫. দ্বিতীয় অর্হৎ সূত্র

৬. সিংহ সূত্র

৭. খাদ্য সূত্র

৮. ভিক্ষান্ন সংগ্রহকারী সূত্র

৯. পারলেয়্য সূত্র

১০. পুণ্ণম সূত্র

৯. স্থবির বর্গ

১. আনন্দ সূত্র

২. তিষ্য সূত্র

৩. যমক সূত্র

৪. অনুরাধ সূত্র

৫. বক্কলি সূত্র

৬. অশ্বজি সূত্র

৭. ক্ষেমক সূত্র

৮. ছন্ন সূত্র

৯. রাহুল সূত্র

১০. দ্বিতীয় রাহুল সূত্র

১০. পুষ্প বর্গ

১. নদী সূত্র

২. পুষ্প সূত্র

৩. ফেণপিণ্ড উপমা সূত্র

৪. গোবর পিণ্ড সূত্র

৫. নখাগ্র সূত্র

৬. শুদ্ধিক সূত্র

৭. চর্মদড়িবদ্ধ সূত্র

৮. দ্বিতীয় চর্মদড়িবদ্ধ সূত্র

৯. বাটালির হাতল সূত্র

১০. অনিত্য-সংজ্ঞা সূত্র

১১. অন্ত বর্গ

১. অন্ত সূত্র

২. দুঃখ সূত্র

৩. সৎকায় সূত্র

৪. পরিজ্ঞেয় সূত্র

৫. শ্রমণ সূত্র

৬. দ্বিতীয় শ্রমণ সূত্র

৭. স্রোতাপন্ন সূত্র

৮. অর্হৎ সূত্র

৯. ছন্দ প্রহান সূত্র

১০. দ্বিতীয় ছন্দ প্রহান সূত্র

১২. ধর্মকথিক বর্গ

১. অবিদ্যা সূত্র

২. বিদ্যা সূত্র

৩. ধর্মকথিক সূত্র

৪. দ্বিতীয় ধর্মকথিক সূত্র

৫. বন্ধন সূত্র

৬. প্রতিপ্রশ্ন সূত্র

৭. দ্বিতীয় প্রতিপ্রশ্ন সূত্র

৮. সংযোজনীয় সূত্র

৯. উপাদানীয় সূত্র

১০. শীলবান সূত্র

১১. শ্রুতবান সূত্র

১২. কপ্প সূত্র

১৩. দ্বিতীয় কপ্প সূত্র

১৩. অবিদ্যা বর্গ

১. উৎপত্তিধর্মী সূত্র

২. দ্বিতীয় উৎপত্তিধর্মী সূত্র

৩. তৃতীয় উৎপত্তিধর্মী সূত্র

৪. আস্বাদ সূত্র

৫. দ্বিতীয় আস্বাদ সূত্র

৬. উৎপত্তি সূত্র

৭. দ্বিতীয় উৎপত্তি সূত্র

৮. কোট্ঠিক সূত্র

৯. দ্বিতীয় কোট্ঠিক সূত্র

১০. তৃতীয় কোট্ঠিক সূত্র

১৪. জ্বলন্ত কয়লা বর্গ

১. জ্বলন্ত কয়লা সূত্র

২. অনিত্য সূত্র

৩. দ্বিতীয় অনিত্য সূত্র

৪. তৃতীয় অনিত্য সূত্র

৫. দুঃখ সূত্র

৬. দ্বিতীয় দুঃখ সূত্র

৭. তৃতীয় দুঃখ সূত্র

৮. অনাত্মা সূত্র

৯. দ্বিতীয় অনাত্মা সূত্র

১০. তৃতীয় অনাত্মা সূত্র

১১. নির্বেদবহুল সূত্র

১২. অনিত্যানুদর্শী সূত্র

১৩. দুঃখানুদর্শী সূত্র

১৪. অনাত্মানুদর্শী সূত্র

১৫. দৃষ্টি বর্গ

১. আধ্যাত্মিক সূত্র

২. এটি আমার সূত্র

৩. সেটি আত্মা সূত্র

৪. এটি আমার নয় সূত্র

৫. মিথ্যাদৃষ্টি সূত্র

৬. সৎকায়দৃষ্টি সূত্র

৭. আত্মানুদৃষ্টি সূত্র

৮. অভিনিবেশ সূত্র

৯. দ্বিতীয় অভিনিবেশ সূত্র

১০. আনন্দ সূত্র

২. রাধ-সংযুক্ত

১. প্রথম বর্গ

১. মার সূত্র

২. সত্ত্ব সূত্র

৩. ভবতৃষ্ণা সূত্র

৪. পরিজ্ঞেয় সূত্র

৫. শ্রমণ সূত্র

৬. দ্বিতীয় শ্রমণ সূত্র

৭. স্রোতাপন্ন সূত্র

৮. অর্হত্ত্ব সূত্র

৯. ছন্দরাগ সূত্র

১০. দ্বিতীয় ছন্দরাগ সূত্র

২. দ্বিতীয় বর্গ

১. মার সূত্র

২. মারধর্ম সূত্র

৪. অনিত্য ধর্ম সূত্র

৫. দুঃখ সূত্র

৬. দুঃখ ধর্ম সূত্র

৭. অনাত্ম সূত্র

৮. অনাত্ম ধর্ম সূত্র

৯. ক্ষয়ধর্ম সূত্র

১০. ব্যয়ধর্ম সূত্র

১১. সমুদয়ধর্ম সূত্র

১২. নিরোধধর্ম সূত্র

৩. যাচ্ঞা বর্গ

১-১১. মারাদি সূত্র একাদশ

১২. নিরোধধর্ম সূত্র

৪. সন্নিকট বর্গ

১-১১. মারাদি সূত্র একাদশ

১২. নিরোধধর্ম সূত্র

৩. দৃষ্টি-সংযুক্ত

১. স্রোতাপত্তি বর্গ

১. বাতাস সূত্র

২. এটি আমার সূত্র

৩. সেই আত্মা সূত্র

৪. আমি থাকব না সূত্র

৫. দানে ফল নেই সূত্র

৬. করো সূত্র

৭. হেতু সূত্র

৮. মহাদৃষ্টি সূত্র

৯. শাশ্বতদৃষ্টি সূত্র

১০. অশাশ্বতদৃষ্টি সূত্র

১১. অন্তবান সূত্র

১২. অনন্তবান সূত্র

১৩. যেই জীব সেই শরীর সূত্র

১৪. জীব এক শরীর অন্য সূত্র

১৫. তথাগতের অস্তিত্ব থাকে সূত্র

১৬. তথাগতের অস্তিত্ব থাকে না সূত্র

১৭. তথাগতের অস্তিত্ব থাকে, থাকে না সূত্র

১৮. তথাগতের অস্তিত্ব থাকে না, থাকে না তাওনয় সূত্র

২. দ্বিতীয় গমন বর্গ

১. বাতাস সূত্র

২. এটি আমার সূত্র

১৮. অস্তিত্ব থাকে না, থাকে না তাও নয় সূত্র

১৯. আত্মা রূপী সূত্র

২০. আত্মা অরূপী সূত্র

২১. আত্মা রূপী ও অরূপী সূত্র

২২. আত্মা নৈবরূপী-নারূপী সূত্র

২৩. একান্ত সুখী সূত্র

২৪. একান্ত দুঃখী সূত্র

২৫. সুখ-দুঃখী সূত্র

২৬. না-দুঃখী না-সুখী সূত্র

৩. তৃতীয় গমন বর্গ

১. বাতাস বয় না সূত্র

২৬. না-দুঃখী না-সুখী সূত্র

৪. চতুর্থ গমন বর্গ

১. বাতাস বয় না সূত্র

২৬. না-দুঃখী না-সুখী সূত্র

৪. আগত-সংযুক্ত

১. চক্ষু সূত্র

২. রূপ সূত্র

৩. বিজ্ঞান সূত্র

৪. সংস্পর্শ সূত্র

৫. সংস্পর্শজ সূত্র

৬. রূপসংজ্ঞা সূত্র

৭. রূপ-সঞ্চেতনা সূত্র

৮. রূপতৃষ্ণা সূত্র

৯. পৃথিবীধাতু সূত্র

১০. স্কন্ধ সূত্র

৫. উৎপত্তি-সংযুক্ত

১. চক্ষু সূত্র

২. রূপ সূত্র

৩. বিজ্ঞান সূত্র

৪. সংস্পর্শ সূত্র

৫. সংস্পর্শজ সূত্র

৬. সংজ্ঞা সূত্র

৭. সঞ্চেতনা সূত্র

৮. তৃষ্ণা সূত্র

৯. ধাতু সূত্র

১০. স্কন্ধ সূত্র

৬. ক্লেশ-সংযুক্ত

১. চক্ষু সূত্র

২. রূপ সূত্র

৩. বিজ্ঞান সূত্র

৪. সংস্পর্শ সূত্র

৫. সংস্পর্শজ সূত্র

৬. সংজ্ঞা সূত্র

৭. সঞ্চেতনা সূত্র

৮. তৃষ্ণা সূত্র

৯. ধাতু সূত্র

১০. স্কন্ধ সূত্র

৭. সারিপুত্র-সংযুক্ত

১. বিবেকজ সূত্র

২. অবিতর্ক সূত্র

৩. প্রীতি সূত্র

৪. উপেক্ষা সূত্র

৫. আকাশ অনন্তায়তন সূত্র

৬. বিজ্ঞান অনন্তায়তন সূত্র

৭. আকিঞ্চনায়তন সূত্র

৮. নৈবসংজ্ঞা-নাসংজ্ঞায়তন সূত্র

৯. নিরোধসমাপত্তি সূত্র

১০. সূচিমুখী সূত্র

৮. নাগ-সংযুক্ত

১. শুদ্ধি সূত্র

২. শ্রেষ্ঠতর সূত্র

৩. উপোসথ সূত্র

৪. দ্বিতীয় উপোসথ সূত্র

৫. তৃতীয় উপোসথ সূত্র

৬. চতুর্থ উপোসথ সূত্র

৭. শ্রবণ সূত্র

৮. দ্বিতীয় শ্রবণ সূত্র

৯. তৃতীয় শ্রবণ সূত্র

১০. চতুর্থ শ্রবণ সূত্র

১১-২০. অণ্ডজ দানুপকার সূত্র দশক

২১-৫০. জরায়ুজ দানুপকার সূত্র ত্রিশটি

৯. সুপর্ণ-সংযুক্ত

১. শুদ্ধি সূত্র

২. হরণ সূত্র

৩. উভয়কারী সূত্র

৪-৬. দ্বিতীয় উভয়কারী সূত্র ত্রিক

৭-১৬. অণ্ডজ দানুপকার সূত্র দশক

১৭-৪৬. জরায়ুজ দানুপকার সূত্র ত্রিশটি

১০. গন্ধর্বকায়-সংযুক্ত

১. শুদ্ধি সূত্র

২. সুচরিত সূত্র

৩. মূলগন্ধ দাতা সূত্র

৪-১২. সারগন্ধ দাতা সূত্র নবক

১৩-২২. মূলগন্ধ দানুপকার সূত্র দশক

২৩-১১২. সারগন্ধ দানুপকার সূত্র নব্বইটি

১১. বলাহক (মেঘ)-সংযুক্ত

১. শুদ্ধি সূত্র

২. সুচরিত সূত্র

৩-১২. শীতবলাহক দানুপকার সূত্র দশক

১৩-৫২. উষ্ণবলাহক দানুপকার সূত্র চল্লিশটি

৫৩. শীত-বলাহক সূত্র

৫৪. উষ্ণ-বলাহক সূত্র

৫৫. অভ্র-বলাহক সূত্র

৫৬. বায়ু-বলাহক সূত্র

৫৭. বর্ষা-বলাহক সূত্র

১২. বচ্ছগোত্র-সংযুক্ত

১. রূপ-অজ্ঞান সূত্র

২. বেদনা-অজ্ঞান সূত্র

৩. সংজ্ঞা-অজ্ঞান সূত্র

৪. সংস্কার-অজ্ঞান সূত্র

৫. বিজ্ঞান-অজ্ঞান সূত্র

৬-১০. রূপ-অদর্শন সূত্র পঞ্চক

১১-১৫. রূপ-অনুপলব্ধি সূত্র পঞ্চক

১৬-২০. রূপ অনুবোধহীন সূত্র পঞ্চক

২১-২৫. রূপে অজ্ঞতা সূত্র পঞ্চক

২৬-৩০. রূপে অন্তর্দৃষ্টিহীনতা সূত্র পঞ্চক

৩১-৩৫. রূপে তীক্ষ্ণবুদ্ধিহীনতা সূত্র পঞ্চক

৩৬-৪০. রূপে সঠিক সংজ্ঞাহীনতা সূত্র পঞ্চক

৪১-৪৫. রূপে বিচারহীনতা সূত্র পঞ্চক

৪৬-৫০. রূপে অপ্রত্যবেক্ষণ সূত্র পঞ্চক

৫১-৫৪. রূপে অপ্রত্যক্ষ কর্ম সূত্র পঞ্চক

৫৫. বিজ্ঞান-অপ্রত্যক্ষ সূত্র

১৩. ধ্যান-সংযুক্ত

১. সমাধিমূলক বিষয়ে সমাপত্তি সূত্র

২. সমাধিমূলক বিষয়ে স্থিতি সূত্র

৩. সমাধিমূলক বিষয়ে উত্থান সূত্র

৪. সমাধিমূলক বিষয়ে প্রফুল্লতা সূত্র

৫. সমাধিমূলক বিষয়ে আরম্মণ সূত্র

৬. সমাধিমূলক বিষয় অন্বেষণ সূত্র

৭. সমাধিমূলক বিষয়ে উদ্যম সূত্র

৮. সমাধিমূলক বিষয়ে আগ্রহী সূত্র

৯. সমাধিমূলক বিষয়ে অধ্যবসায়ী সূত্র

১০. সমাধিমূলক বিষয়ে আনুকূল্যতাকারী সূত্র

১১. সমাপত্তিমূলক বিষয়ে স্থিতি সূত্র

১২. সমাপত্তিমূলক বিষয়ে উত্থান সূত্র

১৩. সমাপত্তিমূলক বিষয়ে প্রফুল্লতা সূত্র

১৪. সমাপত্তিমূলক বিষয়ে আরম্মণ সূত্র

১৫. সমাপত্তিমূলক বিষয় অন্বেষণ সূত্র

১৬. সমাপত্তিমূলক বিষয়ে উদ্যম সূত্র

১৭. সমাপত্তিমূলক বিষয়ে আগ্রহী সূত্র

১৮. সমাপত্তিমূলক বিষয়ে অধ্যবসায়ী সূত্র

১৯. সমাপত্তিমূলক বিষয়ে আনুকূল্যতাকারী সূত্র

২০-২৭. স্থিতিমূলক বিষয়ে উত্থান সূত্র অষ্টক

২৮-৩৪. উত্থানমূলক বিষয়ে প্রফুল্লতা সূত্র সপ্তক

৩৫. প্রফুল্লতামূলক বিষয়ে আরম্মণ সূত্র ষষ্ঠক

৪১. আরম্মণমূলক বিষয় অন্বেষণ সূত্র প্রভৃতি পঞ্চক

৪৬-৪৯. অন্বেষণমূলক বিষয়ে উদ্যম সূত্র প্রভৃতি চতুষ্ক

৫০-৫২. উদ্যমমূলক বিষয়ে আগ্রহী সূত্র প্রভৃতি ত্রিক

৫৩-৫৪. আগ্রহীমূলক বিষয়ে অধ্যবসায়ী সূত্র প্রভৃতি দ্বিক

৫৫. অধ্যবসায়ীমূলক বিষয়ে আনুকূল্যতাকারী সূত্র

[1] ‘ভর্গের মধ্যে’ বলতে [ভর্গ] এই নামক জনপদে। ‘সুসুমারগিরে’ বলতে সুসুমারগির নগরে। সেই নগর সৃষ্টির সময় নাকি সুসুমার শব্দ করেছিল, সেকারণে ‘সুসুমারগির’ নামক নামে অভিহিত হয়েছিল। ‘ভেসকলাবনে’ বলতে ভেসকলায় নামক যক্ষিণীর অধিকৃত বিধায় এই নামে আখ্যায়িত বনে। ওই সময় মৃগদের অভয় দিয়েছিলেন বলে ‘মৃগদায়’ বলা হয়। ভগবান সেই জনপদে সেই নগরকে আশ্রয় করে সেই বনসণ্ডে বিহার করতেন। ‘নকুলপিতা’ বলতে নকুল নামক বালকের পিতা। [অর্থকথা]

[2] কিভাবে এর অন্যথা হতে পারে’ বলতে কোন কারণে লাভ হবে না? লাভ হয়েছে অর্থে। এর দ্বারা কী প্রদর্শন করে? ভগবানের প্রতি বিশ্বস্ততাভাব। ইনি নাকি ভগবানকে দেখার পর হতে পিতৃপ্রেম এবং তার উপাসিকা মাতৃপ্রেম লাভ করেন। দুজনেই ভগবানকে ‘আমার পুত্র’ এরূপ বলতেন। তাদের পূর্বজন্মের স্নেহের কারণে এরূপ বলতেন। সেই উপাসিকা নাকি পাঁচশ জন্ম তথাগতের মাতা এবং সেই গৃহপতি পিতা ছিলেন। পুনঃ সেই উপাসিকা পাঁচশ জন্ম জেঠীমা, উপাসক জেঠুমশাই, তদ্রূপ কাকীমা, কাকা ছিলেন। এভাবে ভগবান দেড় হাজার জন্ম পর্যন্ত তাদের হাতে বড় হয়েছেন। সেই কারণে তাঁরা যা পুত্রের কাছে বা পিতার নিকট বলতে সক্ষম হয় না, তা তাঁরা ভগবানের নিকট বসে বলতে সক্ষম হন। এই কারণে ভগবান তাঁদের ‘হে ভিক্ষুগণ, আমার বিশ্বস্ত গৃহী শিষ্য-শিষ্যাদের মধ্যে গৃহপতি নকুলপিতা ও নকুলমাতা গৃহপত্নী সর্বাগ্রগণ্য’ [অ.নি.১.২৫৭] এই বলে তাঁদের সর্বাগ্রগণ্যরূপে স্থাপন করেছিলেন। তাই এই বিশ্বস্তভাব প্রকাশ করতে গিয়ে ‘কিভাবে অন্যথা হতে পারে’ এটি বলেছিলেন। [অর্থকথা]

[3] এখানে কোনো প্রকার ধ্যান, বিদর্শন, মার্গ কিংবা ফল নয় ‘অমৃতে অভিষিক্ত’ হয়েছেন বলে দ্রষ্টব্য। মধুর ধর্মদেশনাই এখানে ‘অমৃতে অভিসিক্ত’ বলে জ্ঞাতব্য। [অর্থকথা]

[4] বহুদূরের রাজ্য ও বহুদূরের জনপদ হতে। [অর্থকথা]

[5] সতিপট্ঠানাদি ভেদে আর্যধর্মে অদক্ষ। [অর্থকথা]

[6] এখানে আর্যধর্মে অবিনীত বলতে সংবর-বিনয় ও প্রহান-বিনয় এই দ্বিবিধ বিনয়। ওই ব্যক্তি দ্বিবিধ বিনয়ের মধ্যে এক এক করে বিনয় পঞ্চধা ভঙ্গ করে। সংবর-বিনয় পাঁচ প্রকার; যথা : শীলসংবর, স্মৃতিসংবর, জ্ঞানসংবর, ক্ষান্তিসংবর, বীর্যসংবর। প্রহান-বিনয় পাঁচ প্রকার; যথা : তদঙ্গপ্রহান, বিষ্কম্ভনপ্রহান, সমুচ্ছেদপ্রহান, পটিপ্রশ্রদ্ধিপ্রহান, নিঃসরণপ্রহান। [অর্থকথা]

[7] এখানে সৎপুরুষ ও আর্য বলতে বুদ্ধ, প্রত্যেকবুদ্ধ ও তথাগতের শ্রাবকদেরকে বুঝতে হবে। [অর্থকথা]

[8] বৌদ্ধদর্শনে রূপকে এর গুণাবলিতে বিভাগ করে পারমার্থিকভাবে পর্যবেক্ষণ ও বিশ্লেষণ করা হয়েছে। যা শীতে সংকুচিত হয় এবং উত্তাপে প্রসারিত হয় তা-ই হচ্ছে রূপ। আমাদের এই দেহ-রূপ চার ধাতুর সমন্বয়ে গঠিত। যথা : পৃথিবীধাতু, আপধাতু, তেজধাতু ও বায়ুধাতু। এই চার ধাতুর অপর নাম চার মহাভূতরূপ। এই চার মহাভূতের সমন্বয়ে উৎপন্ন রূপকে বলা হয় উপাদারূপ বা উৎপন্নরূপ। এভাবে ১১টি গুচ্ছে ২৮ প্রকারের রূপ অভিধর্মপিটকে পরিদৃষ্ট হয়। এই ২৮ প্রকারের মধ্যে ৪ মহাভূতরূপ [পৃথিবী, আপ, তেজ, বায়ু], ৫ প্রসাদরূপ [চক্ষু, শ্রোত্র, ঘ্রাণ, জিহ্বা, কায়], ৫ গোচররূপ [রূপ, শব্দ, গন্ধ, রস, স্পর্শ], ১ ভাবরূপ [স্ত্রীভাব ও পুংভাব], ১ হৃদয়রূপ [হৃদয়রূপ], ১ জীবিতরূপ [জীবিতেন্দ্রিয়] এবং ১ আহাররূপ [কবলীকৃত আহার] এই ১৮ প্রকার রূপবস্তু বিদর্শন ভাবনার যোগ্য। এসব বস্তুরূপগুলো চিত্তের দ্বারা সংস্পর্শনের উপযোগী বলেই এদেরকে নিষ্পন্ন রূপ বলে। ১ পরিচ্ছেদরূপ [আকাশধাতু], ২ বিজ্ঞপ্তিরূপ [কায় ও বাক্‌বিজ্ঞপ্তি], ৩ বিকাররূপ [রূপের লঘুতা, মৃদুতা ও কর্মণ্যতা] এবং লক্ষণরূপ [উপচয়, সন্ততি, জড়তা ও অনিত্যতা]। এই ১০ প্রকার রূপ সংস্পর্শের উপযোগী নহে বলে এরা অনিষ্পন্ন-রূপ নামে অভিহিত। এই ২৮ প্রকার রূপের সমন্বয়ে গঠিত এই রূপস্কন্ধ। [বিস্তারিত অভিধর্মার্থ-সংগ্রহ দ্রষ্টব্য]

[9] এখানে কেউ কেউ রূপকে আত্মদৃষ্টিতে দেখে, ‘যেই রূপ, সেই আমি; যেই আমি, সেই রূপ’ রূপ ও আত্মাকে অদ্বয় বলে দর্শন করে। যেমন তৈলপ্রদীপকে প্রজ্জ্বলিত করলে যেই অগ্নিশিখা, সেই বর্ণ। যেই বর্ণ সেই অগ্নিশিখা। অগ্নিশিখা ও বর্ণকে অদ্বয় বলে দর্শন করে। ঠিক এভাবেই কেউ কেউ রূপকে আত্মদৃষ্টিতে দর্শন করে... অদ্বয় বলে দর্শন করে এভাবে রূপকে ‘আত্মা’ দৃষ্টিদর্শনের দ্বারা দেখে। ‘আত্মাকে রূপবান দেখে’ বলতে অরূপকে ‘আত্মা’ বলে গ্রহণ করে ছায়াবান বৃক্ষের ন্যায় তাকে রূপবান বলে দর্শন করে। ‘আত্মায় রূপ দেখে’ বলতে অরূপকে ‘আত্মা’ বলে ধরে নিয়ে পুষ্পের গন্ধের মতন আত্মায় রূপ দেখে। ‘রূপে আত্মা দেখে’ বলতে অরূপকে ‘আত্মা’ বলে ধরে নিয়ে বাক্সে মণির ন্যায় আত্মাকে রূপে বলে দর্শন করে। [অর্থকথা]

[10] বেদনা মানে অনুভূতি; স্পৃষ্ট আলম্বনের “রস-বোধ” বেদনা। আলম্বনের রসানুভব এটির কৃত্য। অনুভূতি অনুসারে বেদনা (১) সুখ বেদনা, (২) দুঃখ বেদনা, (৩) অদুঃখ-অসুখ [সুখও নহে দুঃখও নহে] বেদনা এই ত্রিবিধ। কিন্তু শারীরিক সুখ বেদনা, দুঃখ বেদনা, এবং মানসিক সৌমনস্য, দৌর্মনস্য, উপেক্ষা বেদনা, এই পঞ্চ ইন্দ্রিয়-প্রভেদ বেদনা। অর্থাৎ কায়েন্দ্রিয় ও মনেন্দ্রিয় ভেদে এই পঞ্চবিধ বেদনা। “ফস্স-পচ্চযা বেদনা”। এই পাঁচ প্রকার বেদনারাশি বা সমষ্টিকে বেদনাস্কন্ধ বলে। [অভিধর্মার্থ-সংগ্রহ]

[11] কোনো আলম্বন বা ইন্দ্রিয়গ্রাহ্য বিষয়, চক্ষু, শ্রোত্র ইত্যাদি ইন্দ্রিয়পথে যেভাবে প্রতিভাত হয়, সেভাবে জানাই হলো সংজ্ঞা। যদ্বারা এই আলম্বন হতে অন্য আলম্বনকে পৃথক করে চিনতে পারা যায় এবং আলম্বনে জ্ঞান জন্মে, তাকে সংজ্ঞা বলে। চক্ষু, শ্রোত্র, ঘ্রাণ, জিহ্বা, কায় ও মনঃসংস্পর্শ হতে সংজ্ঞার উদয় হয়, সুতরাং উৎপত্তির কারণভেদে সংজ্ঞা ছয় প্রকার। অতীত, বর্তমান ও অনাগত যেকোনো কালে অভ্যন্তরস্থ বা বাহ্যিক স্থুল, সূক্ষ্ম, হীন, প্রণীত, দূরের বা নিকটের যেকোনো বস্তু আলম্বনাদির সাথে ইন্দ্রিয়াদির যখন সংস্পর্শ ঘটে তখন সেই সংস্পর্শজনিত বস্তুর আকার বিষয়ক প্রাথমিক জ্ঞানের নাম সংজ্ঞা। [বিদর্শন ভাবনা]

[12] পরমার্থ সত্যানুযায়ী চিত্তবৃত্তিসমূহ ৫২ প্রকার। বেদনা ও সংজ্ঞা ব্যতীত অবশিষ্ট ৫০ প্রকার চিত্তবৃত্তিগুলোকে ‘সংস্কার’ বলে। চক্ষু, শ্রোত্র, ঘ্রাণ, জিহ্বা, কায় ও মনঃসংস্পর্শ হতে চিত্তবৃত্তি বা চেতনার উদ্ভব হয়। অতীত, অনাগত ও বর্তমান অভ্যন্তরস্থ কিংবা বাহ্যিক স্থুল, সূক্ষ্মহীন, প্রণীত, দূরস্থ বা নিকটস্থ কামবচরাদি চতুর্বিধ ভূমির চেতনারাশির সমষ্টিগত নাম ‘সংস্কারস্কন্ধ’। কুশল, অকুশল, অনেঞ্জা, কায়, বাক্য ও চিত্ত-সংস্কার ভেদে ছয় প্রকার। কর্মকেই সাধারণত সংস্কার বলা হয়। ‘চেতনাহং ভিক্‌খবে কম্মং বদামি’ অর্থাৎ ‘কর্ম ও সংস্কারের’ প্রভেদ তা হলে কী প্রকারে বুঝতে হবে? সাধারণত অতীতে যে-সকল কর্ম করা হয়েছে এবং অনাগতেও যে-সকল কর্ম করা হবে, সে-সকল কর্মের সমষ্টিকে ‘সংস্কার’ এবং ‘বর্তমান কর্মপ্রবাহকে কর্ম’ নামে অভিহিত করা হয়। [বিদর্শন ভাবনা]

[13] বিজ্ঞান মানে হচ্ছে রূপ-বেদনা-সংস্কার সহযোগে উৎপন্ন চেতনা বা চিত্ত। চিত্ত, মন ও বিজ্ঞান একার্থবোধক। প্রকৃতপক্ষে বিজ্ঞান বলতে ১৯ প্রকার প্রতিসন্ধি চিত্তকে বুঝায়। ৩২ প্রকার বিপাক চিত্ত প্রবর্তনকালে অনুভূত হয় তাও বিজ্ঞানের অন্তর্ভূক্ত। সর্বমোট একাশি প্রকার লৌকিক চিত্ত নিয়ে ‘বিজ্ঞানস্কন্ধ’ গঠিত। চক্ষু-বিজ্ঞান, শ্রোত্র-বিজ্ঞান, ঘ্রাণ-বিজ্ঞান, জিহ্বা-বিজ্ঞান, কায়-বিজ্ঞান, মনো-ধাতু ও মনো-বিজ্ঞান-ধাতু এবং লৌকিক চিত্তগুলোর সমষ্টিগত নাম বিজ্ঞানস্কন্ধ। [বিদর্শন ভাবনা]

[14] শরীর মাত্রেই পীড়িতকায় হয়, বুদ্ধদেরও পীড়িতকায় হয়। চিত্ত রাগ-দ্বেষ-মোহ নিমগ্ন হয়ে পীড়িত হয়, তা-ই এখানে প্রদর্শন করা হয়েছে। ‘পীড়িত চিত্ত হয় না’ বলতে এখানে নিঃক্লেশতার জন্য চিত্তের অপীড়িত দেহ প্রদর্শন করছেন। এই সূত্রে লৌকিক জনসাধারণ পীড়িত দেহ ও পীড়িত চিত্ত হয় বলে প্রদর্শন করছেন। অর্হৎরা পীড়িত দেহ অপীড়িত চিত্ত। সপ্ত শৈক্ষ্য ব্যক্তিদেরকে পীড়িত দেহও নয়, অপীড়িত চিত্তও নয় বলে জানতে হবে। অনুসরণকারীরা অপীড়িত চিত্তকেই অনুসরণ করেন। [অর্থকথা]

[15] এখানে ‘দেবদহ’ বলতে দেব বলা হয় রাজাদের, তাদের মঙ্গলহ্রদ, অথবা সেই হ্রদ হলো স্বয়ংজাত, তাই ‘দেবদহ’ বলা হয়। দেবদহ তার অবিদূরের নিগম বলে নপুংসকলিঙ্গবশে কথিত। [অর্থকথা]

[16] এখানে ‘পণ্ডিত’ বলতে ধাতুদক্ষতাদি চতুর্বিধ পাণ্ডিত্যের দ্বারা গুণান্বিত। [অর্থকথা]

[17] এখানে ‘অনুগ্রহকারী’ বলতে আমিষ-অনুগ্রহ ও ধর্ম-অনুগ্রহের দ্বারা এই দ্বিবিধ অনুগ্রহের দ্বারা অনুগ্রহকারী। [অর্থকথা]

[18] ‘ক্ষত্রিয়পণ্ডিত’ বলতে বিম্বিসার-কোশলরাজাদি পণ্ডিত রাজা। ‘ব্রাহ্মণপণ্ডিত’ বলতে চঙ্কী-তারুক্ষ প্রভৃতি পণ্ডিত ব্রাহ্মণ। ‘গৃহপতিপণ্ডিত’ বলতে চিত্ত-সুদত্ত প্রভৃতি পণ্ডিত গৃহপতি। ‘শ্রমণপণ্ডিত’ বলতে সভিয়-পিলোতিক প্রভৃতি পণ্ডিত পরিব্রাজক। [অর্থকথা]

[19] নিজের দর্শন সম্পর্কে কী বলেন? কী মতান্তরগ্রাহী। [অর্থকথা]

[20] শ্রাবক তথা শিষ্যদের উপদেশ-অনুশাসন বিষয়ে কী প্রকাশ করেন? [অর্থকথা]

[21] ‘সুখে সুখী’ বলতে পরিচারকের মধ্যে ধনধান্য লাভাদি বশে ‘আমি এখনই মনোজ্ঞ ভোজন লাভ করেছি’ বলে সংসার জীবনের সাথে সম্বন্ধযুক্ত সুখে সুখী হয়। সেই প্রাপ্ত সম্পত্তিকে অনুভব করতে করতে তিনি বিচরণ করেন। ‘দুঃখে দুঃখিত’ বলতে সেই কোনো না-কোনো কারণের দ্বারা দুঃখরাশি উৎপন্ন হলে দ্বিগুণ দুঃখের দ্বারা দুঃখিত হয়। [অর্থকথা]

[22] দীর্ঘ সময় পরে কালো-সাদাদি রূপের মধ্যে ‘এ ধরনের রূপ হোক’ এভাবে প্রার্থনা করে। সুখ প্রভৃতি বেদনার মধ্যে ‘এরূপ বেদনা হোক’। নীল-সংজ্ঞাদির মধ্যে ‘এরূপ সংজ্ঞা হোক’। পুণ্যাভিসংস্কার ইত্যাদি সংস্কারের মধ্যে ‘এরূপ সংস্কার হোক’। চক্ষুবিজ্ঞান ইত্যাদি বিজ্ঞানের মধ্যে ‘এরূপ বিজ্ঞান হোক’ এভাবে প্রার্থনা করে। [অর্থকথা]

[23] এটি ভগবান সেই ভিক্ষুদের চিত্ত-একাগ্রতা পরিক্ষীণ হচ্ছে দেখে, ‘চিত্ত-একাগ্রতা লাভ করার জন্য এই কর্মস্থান সহায়ক হবে’ এটি জ্ঞাত হয়ে বলেছিলেন। [অর্থকথা]

[24] অভিবাদন করেন’ বলতে সেই অভিবাদনের দরুন ‘অহো! প্রিয়, ইষ্ট, কান্ত ও মনোজ্ঞ’ বলে প্রকাশ করেন। [অর্থকথা]

[25] বর্তমানের কথাই বা কী! বলতে যা বর্তমান তাও অনিত্য। সেই ভিক্ষুরা নাকি অতীত-অনাগত অনিত্য অবলোকন করে বর্তমান সম্পর্কে সন্ধিহান হচ্ছিলেন। অতঃপর তাদের এই হতে অতীত-অনাগতে ও ‘বর্তমান অনিত্য’ বললে বুঝতে পারবে। এই অভিপ্রায় জ্ঞাত হয়ে ভগবান পুদ্গল অভিপ্রায়ের দ্বারা এই দেশনা দেশনা করেছিলেন। [অর্থকথা]

[26] ‘হে ভিক্ষুগণ, একেই ভার বলে’ বলতে এই যে পঞ্চ উপাদানস্কন্ধ, একেই ভার বলা হয়। কোন অর্থে? রক্ষা করা কষ্টকর এই অর্থে। তা স্থাপন-গমন-বসানো-শোয়ানো-স্নান-মণ্ডন-খাওয়ানো-ভোজন করানো প্রভৃতি রক্ষা করা কষ্টকর’ বলে রক্ষা করা কষ্টকর অর্থের দ্বারা ভার বা বোঝা বলা হয়। ‘এরূপ নাম’ বলতে তিষ্য-দত্ত প্রভৃতি নাম। ‘এরূপ গোত্র’ বলতে কৃষ্ণায়ন-বচ্ছায়ন প্রভৃতি গোত্র। এই কার্যমাত্র সিদ্ধপুদ্গল ‘ভারবাহক’ করে প্রদর্শন করছেন। পুদ্গল প্রতিসন্ধিক্ষণেই স্কন্ধভার ধারণ করে দশ বছর, বিশ বছর এভাবে যাবজ্জীবন এই স্কন্ধভার স্নান করিয়ে, ভোজন করিয়ে, কোমল-সংস্পর্শযুক্ত মঞ্চপীঠের মধ্যে বসিয়ে, শয়ন করিয়ে যত্নশীল হলেও চ্যুতিক্ষণে তা পরিত্যাগ করে পুনঃ প্রতিসন্ধিক্ষণে অপর স্কন্ধভার গ্রহণ করে, তার কারণে ‘ভারবাহক’ বলা হয়েছে। [অর্থকথা]

[27] ‘পুনর্জন্মদায়ী’ বলতে পুনঃ ভবে উৎপন্নকারী। ‘নন্দীরাগ-সহগত’ বলতে নন্দীরাগের দ্বারা সহ একভাবাপন্ন অবস্থায় গত। প্রকৃত স্বভাব সহগত বলে এখানে অভিপ্রেত। ‘সেই সেই বিষয়ের অভিনন্দনকারী’ বলতে উৎপত্তিস্থানে রূপাদির মধ্যে কিংবা আলম্বনগুলোর মধ্যে বিভিন্ন স্থানে অভিনন্দনশীল হয়। কামতৃষ্ণা প্রভৃতির মধ্যে পঞ্চকামগুণিক রাগ হলো কামতৃষ্ণা, রূপ-অরূপ ভবরাগ ধ্যানীক শাশ্বতদৃষ্টি সহগত রাগ এটি হলো ভবতৃষ্ণা, উচ্ছেদদৃষ্টি সহগত রাগ হলো বিভবতৃষ্ণা। ‘ভার গ্রহণকারী’ বলতে বোঝা বা দায়িত্ব গ্রহণ তৃষ্ণাই এই ভার গ্রহণ করে। অশেষ, বিরাগ, নিরোধ ইত্যাদি সমস্তই নির্বাণের সমান অর্থবাচক শব্দ। তা আগমন করলে তৃষ্ণা অশেষ হতে নিজেকে বিচ্ছিন্ন করে, নিরুদ্ধ করে, ত্যাগ করে, বর্জন করে বিমুক্ত হয়। যদি এখানে কামালয় কিংবা দৃষ্ট্যালয় না থাকে তবে নির্বাণ লাভ হয়। [অর্থকথা]

[28] ‘অভিজ্ঞান করেন’ বলতে অভিজানন করেন। এর দ্বারা জ্ঞাত-পরিজ্ঞা কথিত হয়েছে। দ্বিতীয় পদের তীরণ-পরিজ্ঞা, তৃতীয় পদের দ্বারা প্রহান-পরিজ্ঞা কথিত হয়েছে। এই সূত্রে ত্রিবিধ পরিজ্ঞাই কথিত হয়েছে। [অর্থকথা]

[29] এই সূত্রে দুঃখ-লক্ষণই কথিত হয়েছে।

[30] এই সূত্রে অনিত্য-লক্ষণই কথিত হয়েছে।

[31] ‘সেই নামে কথিত হয়’ বলতে কামরাগাদির মধ্যে যেই অনুশয়ের দ্বারা সেই রূপ সুপ্ত থাকে, সেই অনুশয়ের দ্বারা ‘রঞ্জিত, দোষযুক্ত, পথভ্রষ্ট’ বলে পরিচিতি লাভ করে। ‘সেই নামে কথিত হয় না’ বলতে সেই অভূত বা অবিদ্যমান অনুশয়ের দ্বারা ‘রঞ্জিত, দোষযুক্ত, পথভ্রষ্ট’ বলে পরিচিতি লাভ করে না। [অর্থকথা]

[32] নিজের দ্বীপ, ত্রাণ, আশ্রয়, গতি, নিরাপত্তা প্রতিষ্ঠা করে বিহার কর।

[33] তদ্ধেতু বিদর্শন অঙ্গের দ্বারা ক্লেশগুলো নিবৃত করেছেন বলে ‘তদঙ্গনিবৃত’। এই সূত্রে বিদর্শনই কথিত হয়েছে।

[34] যেহেতু সৎকায় দুঃখ, সেহেতু তার সমুদয়গামিনী প্রতিপদা মাত্রই ‘রূপকে আত্মা বলে সমনুদর্শন করে’ এভাবে দৃষ্ট্যানুদর্শন বলা হয়, তার কারণে ‘দুঃখ-সমুদয়গামিনী সমনুদর্শন’ এখানে এই অর্থ হয়।

[35] এখানে বিদর্শনসহ চারি মার্গজ্ঞানকে ‘সমনুদর্শন’ বলা হয়। এই সূত্রে বর্ত-বিবর্ত কথিত হয়েছে।

[36] ‘সম্যক প্রজ্ঞার দ্বারা দর্শন করা উচিত’ মানে হচ্ছে বিদর্শনসহ মার্গপ্রজ্ঞার দ্বারা দর্শন করা উচিত। ‘নিজেকে পৃথক করে বিমুক্ত হন’ মানে হচ্ছে মার্গক্ষণে পৃথক হন, ফলক্ষণে বিমুক্ত হন। ‘আসব হতে সম্পূর্ণরূপে’ মানে হচ্ছে অনুৎপত্তি-নিরোধের দ্বারা নিরুদ্ধ আসব গ্রহণ না করে এই বিমুক্তি লাভ হয়। রূপধাতু ইত্যাদি প্রত্যবেক্ষণ দর্শনার্থে বলা হয়েছে। ফলের দ্বারা সহ প্রত্যবেক্ষণ দর্শনার্থেও বলা হয়েছে। ‘স্থিত’ তদূর্ধ্ব কর্তব্যকৃত্য অভাবের দরুন স্থিত। ‘স্থিত চিত্ত সন্তুষ্ট’ মানে হচ্ছে প্রাপ্তব্য প্রাপ্ত অবস্তুার দরুন সন্তুষ্ট। ‘প্রত্যক্ষ পরিনির্বাণ লাভ করেন’ মানে হচ্ছে স্বয়ং পরিনির্বাণ লাভ করেন। [অর্থকথা]

[37] ‘পূর্বান্তনুদৃষ্টিগুলো’ বলতে পূর্বান্ত অনুগত আঠারো প্রকার দৃষ্টি লাভ হয় না। ‘অপরান্তানুদৃষ্টিগুলো’ বলতে অপরান্ত অনুগত চুয়াল্লিশ প্রকার দৃষ্টি লাভ হয় না। ‘দৃঢ় পরামাস’ বলতে দৃঢ় দৃষ্টি অথচ দৃষ্টিপরামাস হয় না। এতোদূর পর্যন্ত প্রথম মার্গ বা স্রোতাপত্তিমার্গ দর্শিত হয়েছে। এখন বিদর্শনসহ তৃতীয় মার্গ ও ফল প্রদর্শন করতে গিয়ে রূপেতে ইত্যাদি গৃহীত হয়েছে। অতঃপর দৃষ্টিগুলো বিদর্শনের দ্বারা প্রহীন হয়, কিন্তু এটি তদূর্ধ্ব বিদর্শনসহ চারি মার্গে প্রদর্শন করতে গিয়ে গৃহীত হয়েছে। [অর্থকথা]

[38] পঞ্চস্কন্ধকে দুভাবে প্রদর্শন করা হয় একটি পঞ্চস্কন্ধ, অপরটি পঞ্চ উপাদানস্কন্ধ। পৃথগ্‌জনেরা একে শুভ, সুখ, নিত্য ও আত্মা মনে করে এতে আসক্ত হয়। তখন এই পঞ্চস্কন্ধই তাদের তৃষ্ণার গোচরভূমি হয়ে থাকে। এমতাবস্থায়পঞ্চস্কন্ধই তাদের পঞ্চ উপাদানস্কন্ধ হয়। ২৮ প্রকার রূপ রূপ-উপাদানস্কন্ধ, বেদনা-চৈতসিক বেদনা-উপাদানস্কন্ধ, সংজ্ঞা-চৈতসিক সংজ্ঞা-উপাদানস্কন্ধ, বাকি ৫০ প্রকার চৈতসিক সংস্কার-উপাদানস্কন্ধ, ৮১ প্রকার লোকীয় চিত্ত বিজ্ঞান-উপাদানস্কন্ধ। [অভিধর্মার্থ-সংগ্রহ

[39] অকুশল-চিত্তোৎপত্তির আলম্বন বলে রূপ কামাসবাদির সহযোগী, এজন্য এটি ‘সাসব’। [অভিধর্মার্থ-সংগ্রহ]

[40] এই নন্দী কিংবা রাগ এই অর্থ হতে নির্ণয়করণের জন্য বলা হয়েছে। নির্বেদানুদর্শনের দ্বারা নির্বেদকারীর নন্দী পরিত্যাগ হয়। বিরগানুদর্শনের দ্বারা বিরাগ লাভকারীর রাগ পরিত্যাগ হয়। এ পর্যন্ত বিদর্শনে অবিনিবিষ্ট হয়ে ‘রাগক্ষয়ে নন্দীক্ষয়’ এখানে মার্গকে প্রদর্শন করে ‘নন্দীরাগক্ষয়ে চিত্ত বিমুক্ত হয়’ এতে ফল প্রদর্শন করা হয়েছে। [অর্থকথা]

[41] প্রতিসন্ধি উৎপাটনের সমর্থতার অভাবের দরুন আলম্বন ছিন্ন হয়।

[42] বলবতী সৌমনস্য উৎপত্তি হওয়ার কারণে এই উদান তথা উচ্ছ্বাসবাণী ভাষণ করলেন। কিন্তু কী নিশ্রয় করে ভগবানের এটি উৎপন্ন হয়েছিল। শাসনের নৈর্বাণিক ভাব দর্শন করে। কিভাবে? ভগবানের নাকি এরূপ মনে হয়েছিল—‘এই ত্রিবিধ উপনিশ্রয়-দান-উপনিশ্রয়, শীল-উপনিশ্রয়, ভাবনা-উপনিশ্রয়। তন্মধ্যে দান-উপনিশ্রয় হলো দুর্বল, ভাবনা-উপনিশ্রয় হলো বলবতী। দান-শীল-উপনিশ্রয় ত্রিবিধ মার্গ ও ফল প্রাপ্ত করায়। আর ভাবনা-উপনিশ্রয় অর্হত্ত্ব প্রাপ্ত করায়। এই দুর্বল-উপনিশ্রয়ে প্রতিষ্ঠিত ভিক্ষু উদ্যম সহকারে প্রচেষ্টা করে পঞ্চ অধোভাগীয় বন্ধন ছিন্ন করে ত্রিবিধ মার্গফল উৎপন্ন করেছে, ‘অহো! এই শাসন নিয়্যানিক’ এই নিয়ে চিন্তা করতে করতে এটি উৎপন্ন হয়েছিল। [অর্থকথা]

[43] সৎকায়দৃষ্টি, বিচিকিৎসা, শীলব্রত-পরামর্শ, কামরাগ ও ব্যাপাদ [হিংসা] এই হলো অধোভাগীয় সংযোজন।

[44] রূপ বা জড়শক্তি দ্বিবিধ; চারি মহাভূত [পৃথিবীধাতু, আপধাতু, তেজধাতু ও বায়ুধাতু] এবং চারি মহাভূতোৎপন্ন রূপ। এই দ্বিবিধ রূপ একাদশ ভাগে বিভক্ত। [বিস্তারিত অভিধর্মার্থ-সংগ্রহ দ্রষ্টব্য]

[45] আহার অর্থে কী বুঝায়? যা ‘নাম-রূপকে’ উৎপন্ন করে, পরিপোষণ করে তা-ই নাম-রূপের আহার। আহারের উৎপাদিকা শক্তি থাকলেও উপস্তম্ভন বা পরিপোষণ শক্তিই এতে প্রবল। আহার চার প্রকার; কবলীকৃত আহার হলো ভক্ষণীয় দ্রব্যাদি; এটি রূপ-আহার। অরূপ-আহার কিন্তু ত্রিবিধ : স্পর্শ, চেতনা ও বিজ্ঞান আহার। [বিস্তারিত অভিধর্মার্থ-সংগ্রহ দ্রষ্টব্য] স্পর্শ, চেতনা ও বিজ্ঞান এই তিন নাম-আহারের বলে জীবনচক্র অবিচ্ছিন্ন আবর্তিত হচ্ছে। স্পর্শ-আহার চেতনা-আহারকে, চেতনা-আহার বিজ্ঞান-আহারকে, পুনরপি বিজ্ঞান-আহার স্পর্শ-আহারকে পোষণ করছে। রূপ-আহার রূপকায়কে সঞ্জীবিত রেখে চলেছে। এই চতুর্বিধ আহারের ফলে পঞ্চস্কন্ধ অবিচ্ছিন্ন চ্যুতি-প্রতিসন্ধি মধ্যে দিয়ে সংসরিত হচ্ছে। এই আহারের নিরোধে পঞ্চ-উপাদানস্কন্ধ বা দুঃখরাশি নিরুদ্ধ হয়। পঞ্চ-উপাদানস্কন্ধ এবং দুঃখ অভিন্ন। ‘সঙ্খিত্তেন পঞ্চূপাদানখন্ধাপি দুক্খা।’

[46] ‘উত্তম পুরুষ’ মানে হচ্ছে শ্রেষ্ঠ পুরুষ। এই সূত্র গুণপ্রশংসা ও প্রলোভনীয় বলে জ্ঞাতব্য। যেমন রাজা বিজিতসংগ্রাম [জয়ী] হন, তিনি সংগ্রামে বিজয়ীদের উঁচু মর্যাদায় প্রতিষ্ঠিত করে তাদের সৎকার করেন। কারণ কী? তাদের সৎকার দেখে অন্যেরাও সাহসী হতে প্রতিজ্ঞাবদ্ধ হবে। ঠিক এভাবে ভগবান অসংখ্যকাল ধরে পারমীসম্ভার পূর্ণ করে মহাবোধিমণ্ডপে ক্লেশমারকে পরাজয় করেন। অবশেষে সর্বজ্ঞতা লাভ করে শ্রাবস্তীর জেতবন মহাবিহারে আসীন হয়ে এই সূত্র দেশনা করতে গিয়ে ক্ষীণাসবদের তুলে ধরে গুণকীর্তন করলেন, প্রশংসা করলেন। কারণ কী? এভাবে অবশিষ্ট শৈক্ষ্যপুদগল [শিক্ষব্রতী ব্যক্তি] অর্হত্ত্বফল প্রাপ্তব্য বলে প্রতিজ্ঞাবদ্ধ হবে। এভাবে এই সূত্র ক্ষীণাসবদের তুলে ধরে প্রশংসিত বিধায় গুণপ্রশংসা, শৈক্ষ্যদের প্রলোভিত বিধায় প্রলোভনীয় বলে জানতে হবে। [অর্থকথা]

[47] ‘অনুৎপন্ন’ বলতে এই মার্গ কশ্যপ সম্যকসম্বুদ্ধ উৎপাদন করেছিলেন, মাঝখানে অন্য কোনো শাস্তা উৎপন্ন করতে পারেননি। এই ভগবান অনুৎপন্ন মার্গের উৎপাদনকারী। ‘অব্যাখ্যাত’ বলতে অকথিতের। মার্গকে জানেন বলে মার্গজ্ঞ। মার্গকে জ্ঞাত হয়েছেন ও প্রকাশিত করেছেন বলে ‘মার্গবিদূ’। মার্গে ও অমার্গে কোবিদ বা দক্ষ বলে ‘মার্গকোবিদ’। ‘মার্গানুগ’ বলতে মার্গ অনুগমনকারী। ‘পশ্চাৎ সমন্নাগত’ বলতে আমি প্রথমে গমনকারী, শ্রাবকগণ পশ্চাতে সমন্নাগত। [অর্থকথা]

[48] কোণ্ডিন্য, বপ্প, ভদ্রিয়, মহানাম ও অশ্বজিৎ এই পাঁচজন হলো বুদ্ধের পঞ্চবর্গীয় শিষ্য। এঁরা পূর্বে বোধিসত্ত্বের সেবক ছিলেন। আষাঢ়ী পূর্ণিমা দিবসে এঁরা ধর্মচক্র প্রবর্তন সূত্র শ্রবণে স্রোতাপত্তিফলে প্রতিষ্ঠিত হলে ‘এখন তাদের আসবক্ষয়ের নিমিত্ত ধর্মদেশনা করব’ এই ভেবে ভগবান পঞ্চমী পক্ষে তাঁদের ডেকেছিলেন অর্থাৎ এটি ভগবান বুদ্ধের দেশিত দ্বিতীয় ধর্মদেশনা। এই সূত্রে অনাত্ম-লক্ষণই কথিত হয়েছে। [অর্থকথা]

[49] লোভাগ্নি, দ্বেষাগ্নি, মোহাগ্নি, জন্মাগ্নি, জরাগ্নি, ব্যাধিগ্নি, মরণাগ্নি, শোকাগ্নি, পরিদেবনাগ্নি, দুঃখাগ্নি, দৌর্মনস্যাগ্নি ও উপায়াসাগ্নি, এই একাদশ অগ্নিতে প্রজ্জ্বলিত। মহালি সূত্রে এবং এই সূত্রে দুঃখ-লক্ষণই কথিত হয়েছে। [অর্থকথা]

[50] তৃষ্ণা-মান-দৃষ্টিবশে গ্রহণকারী।

[51] তৃষ্ণা-মান-দৃষ্টির দ্বারা অহংকার করে বলে অহংকারী। [অর্থকথা]

[52] তৃষ্ণা-মান-দৃষ্টির দ্বারা অভিনন্দন করে বলে অভিনন্দনকারী। [অর্থকথা]

[53] ৭৩-৭৫ নং সূত্রের মধ্যে চারি আর্যসত্যই কথিত হয়েছে।

[54] ধ্যানসুখে, মার্গসুখে ও ফলসুখে সুখী। তাদের অপায় দুঃখজনিত তৃষ্ণা বিদ্যমান নেই। এভাবে তারা এই তৃষ্ণামূলকের অভাবের দরুন সুখী। তাদের নয় প্রকার অহংকার অর্হত্ত্বমার্গের দ্বারা সমুচ্ছিন্ন হয়েছে। জ্ঞানের দ্বারা তাদের অবিদ্যাজাল ভগ্ন হয়েছে। [অর্থকথা]

[55] শ্রদ্ধা, পাপের প্রতি লজ্জা পাপের প্রতি ভয়, বহুসত্য, আরব্ধবীর্যতা, উপস্থিতবুদ্ধি ও প্রজ্ঞা হলো সপ্ত সদ্ধর্ম। আর সপ্ত বোধ্যঙ্গ-রত্নের দ্বারা সমন্নাগত হলো সপ্ত রত্নসম্পন্ন। [অর্থকথা]

[56] এখানে এটিই হলো সিংহনাদের সমোধান―‘আমি বিমুক্তিসুখের দ্বারা সুখী, দুঃখজনক নয়, তৃষ্ণা প্রহীনজনিত সুখে সুখী। পঞ্চস্কন্ধ পরিজ্ঞাত। দাসকারক ও বর্তমূলিক তৃষ্ণা প্রহীন করে আমি অনুত্তর ও অসদৃশ। চারি সত্যের দ্বারা বুদ্ধত্ব লাভ করে বুদ্ধ হয়েছি’ ভবাগ্রে স্থিত হয়ে বিজয়োল্লাস ধ্বনিতে ক্ষীণাসব অর্হৎ সিংহনাদে গর্জন করেন। [অর্থকথা]

[57] সিংহ চার প্রকার―তৃণসিংহ, কালোসিংহ, পাণ্ডুসিংহ ও কেশরসিংহ। তৃণসিংহ কপোতবর্ণ গাভী সদৃশ তৃণ ভক্ষণ করে। কালোসিংহ কালো গাভী সদৃশ তৃণ ভক্ষণ করে। পাণ্ডুসিংহ পাণ্ডুপলাশবর্ণ সদৃশ মাংস ভক্ষণ করে। কেশরসিংহ এই সিংহ খুবই বলবান ও শক্তিধর হয়। এর ঘাড় কেশযুক্ত ও পিঠ পরিশুদ্ধ হয়। এখানে এই সিংহকেই বুঝতে হবে। [অর্থকথা]

[58] ‘এই হলো রূপ’ বলতে এটি রূপ, এতটুকু রূপ, এর চেয়ে অধিকতর রূপ নেই। এই হতে স্বভাববশে, আস্বাদবশে, অভিপ্রায়বশে, পরিচ্ছেদবশে, সংজ্ঞাবশে চারি মহাভূত ও চারি মাহাভূত হতে উৎপন্ন রূপ পর্যন্ত সমস্তই প্রদর্শিত হয়েছে। ‘এটি হলো রূপের সমুদয়’ বলতে ‘আহার সমুদয়ে রূপ সমুদয় হয়’ ইত্যাদি সমস্তই প্রদর্শিত হয়েছে। ‘এটি হলো রূপের অস্তগমন’ বলতে ‘আহার নিরোধে রূপ নিরোধ হয়’ ইত্যাদি সমস্তই প্রদর্শিত হয়েছে। এভাবে বেদনাদি জানতে হবে [অর্থকথা]

[59] এখানে ‘ধর্মচক্র’ বলতে প্রতিবেধজ্ঞান ও দেশনাজ্ঞান। ‘প্রতিবেধজ্ঞান’ হচ্ছে যেই জ্ঞানের দ্বারা বোধিপালঙ্কে আসীন হয়ে চারি আর্যসত্য ষোলো আকারের দ্বারা ও ষাটহাজার প্রণালিতে হৃদয়ঙ্গম করেছেন। ‘দেশনাজ্ঞান’ বলতে যেই জ্ঞানের দ্বারা ত্রিবৃত্ত [ক্লেশবৃত্ত―অবিদ্যা, তৃষ্ণা ও উপাদান। বিপাকবৃত্ত―ভবের ‘কর্মভব’ নামক একাংশ ও সংস্কার। বিপাকবৃক্ত―ভবের ‘উৎপত্তিভব’ নামক অপরাংশ ও অবশিষ্ট অঙ্গগুলো] দ্বাদশাকারে ধর্মচক্র প্রবর্তন করেছিলেন। উভয়ই তা দশবলের হৃদয়ে জাত জ্ঞান। তন্মধ্যে এখানে দেশনাজ্ঞান গ্রহণ করতে হবে। তা কিন্তু যাবৎ আঠারো কোটি ব্রহ্মার সাথে অঞ্ঞাসি কোণ্ডিন্য স্থবিরের স্রোতাপত্তিফল উৎপন্ন হলো। তা-ই হলো প্রবর্তন। সেই উৎপন্ন জ্ঞানকে প্রবর্তন বলে জানতে হবে। [অর্থকথা]

[60] ভগবান এই সূত্রে দেশনাকে ত্রিবিধ ভবের দ্বারা পরিণত করে অর্হত্ত্বের সর্বোচ্চ স্থান গ্রহণ করেছিলেন। দেশনার পরিসমাপ্তিতে পাঁচশত ভিক্ষু অর্হত্ত্বে প্রতিষ্ঠিত হয়েছিলেন। [অর্থকথা]

[61] কী কারণে ভগবান ভিক্ষুসংঘকে চলে যেতে বলেছিলেন? একসময় ভগবান শ্রাবস্তীতে বার্ষাবাস যাপন করলেন। বর্ষাযাপন শেষে প্রবারণা সমাপনান্তে মহাভিক্ষুসংঘ পরিবার নিয়ে শ্রাবস্তী হতে বের হয়ে জনপদে বিচরণ করতে করতে কপিলাবাস্তুতে উপনীত হয়ে নিগ্রোধারামে প্রবেশ করলেন। শাক্যরাজাগণ ‘শাস্তা এসেছেন’ শুনে অপরাহ্নে বৌদ্ধ বিনয়সম্মত তৈল-মধু-মাখনাদি ও পানীয় শত দণ্ডের দ্বারা গ্রহণ করিয়ে বিহারে গিয়ে সংঘকে দান করলেন। ভগবানকে বন্দনা নিবেদন করে সৌজন্যমূলক কথাবার্তা শেষ করে একপাশে বসলেন। ভগবান তাদের মধুর ধর্মকথা বলতে গিয়ে উপবেশন করলেন। সেই মুহূর্তে কোনো কোনো ভিক্ষু শয্যাসন সামলিয়ে রাখছিলেন, কেউ কেউ মঞ্চ-পীঠাদি প্রস্তুত করছিলেন, শ্রামণেরগণ তৃণ পরিষ্কার করছিলেন। ভাণ্ডাগারে উপস্থিত ভিক্ষুও আছে, অনুপস্থিত ভিক্ষুও আছে। উপস্থিত ভিক্ষুগুলো অনুপস্থিত ভিক্ষুদের লাভ গ্রহণ করছিলেন, ‘আমাদের দিন, আমাদের আচার্যের জন্য দিন, আমাদের উপাধ্যায়ের জন্য দিন’ এভাবে কথা বলতে গিয়ে তারা মহাশব্দ করছিলেন। ভগবান সেই মহাশব্দ শুনে স্থবিরকে জিজ্ঞেস করলেন, ‘আনন্দ, কারা উচ্চশব্দ-মহাশব্দ করছে, মনে হয় যেন জেলেদের মাছের বাজার?’ স্থবির তার আদ্যোপান্ত প্রকাশ করলেন। ভগবান তা শুনে বললেন, ‘আনন্দ, ভিক্ষুগণ আমিষহেতু মহাশব্দ করছে। ‘হ্যাঁ, ভন্তে’। ‘আনন্দ, তা নিতান্তই অনুচিত ও অন্যায়। আমি লক্ষাধিক চারি লক্ষ অসঙ্খ্যেয় কল্পকাল ধরে চীবরাদির জন্য পারমী পূরণ করিনি, এই ভিক্ষুগণও চীবরাদিহেতু অগার হতে অনাগারিক প্রব্রজ্যা গ্রহণ করেনি, অর্হত্ত্বলাভের জন্য প্রব্রজ্জ্বিত হয়ে কেন তারা অনর্থকে অর্থসদৃশ, অসারকে সারসদৃশ করছেন, আনন্দ, যাও তুমি গিয়ে সেই ভিক্ষুদের চলে যেতে বল।’ এ কারণে ভগবান ভিক্ষুদের চলে যেতে বলেছিলেন। [অর্থকথা]

[62] এখানে অনিমিত্ত সমাধি মানে হচ্ছে বিদর্শন সমাধি। সেই নিত্য নিমিত্তাদির সমুদ্ঘাতের দ্বারা অনিমিত্ত বলা হয়। এখানে চারি সতিপট্ঠান হলো মিশ্রিত, অনিমিত্ত সমাধি হলো পূর্বভাগ। অথবা অনিমিত্ত সমাধি হলো মিশ্রিত, সতিপট্ঠান হলো পূর্বভাগ বলে জানতে হবে। [অর্থকথা]

[63] কৌশাম্বীর ভিক্ষুদের বিবাদকালে ভগবান একদিন কোশলরাজ দিঘীতির কাহিনি আহরণ করে ‘শত্রুতা দ্বারা কখনো শত্রুতার উপশম হয় না’ [ধর্মপদ ৫] গাথায় উপদেশ দিলেন। সেই দিন তাদের কলহ চলতে চলতে রাত্রি প্রভাত হলো। দ্বিতীয় দিনও ভগবান সেই কাহিনি অবলম্বনে তাদের উপদেশ দিলেন। সেই দিনও তাদের কলহ চলতে চলতে রাত্রি প্রভাত হলো। তৃতীয় দিনও ভগবান তাদের সেই কাহিনি অবলম্বনে উপদেশ দিলেন। অতঃপর তাদের কোনো একজন ভিক্ষু এরূপ বলেলেন, ‘ভন্তে, ভগবান আপনি নিরুদ্বেগে দৃষ্টধর্ম সুখবিহারে অনুযুক্ত হয়ে বিহার করুন, আমরা ভণ্ডন, কলহ, ঝগড়া, বিবাদের দ্বারা অবস্থান করব’। ভগবান ভাবলেন, ‘এই তুচ্ছ লোকগুলো দেহ-মনে ক্লিষ্ট হবে, আমি এদের বুঝাতে সক্ষম হবো না’। তিনি আরও চিন্তা করলেন, ‘আমার এদের সাথে থেকে কী লাভ, আমি একাকীই বাস করব!’ তিনি ভোরেই শরীরকৃত্য সমাপন করে কৌশাম্বীতে পিণ্ডাচরণ করে কাউকেই না ডেকে একাকীই বিচরণার্থে প্রস্থান করলেন। [অর্থকথা]

[64] ‘ভগবান নাকি ভিক্ষুসংঘকে বহিষ্কার করে অরণ্যে প্রবেশ করেছেন’ নিজ ধর্মতাবশত ভগবানের নিকট বর্ষাবাস যাপন করে আগন্তুক ভিক্ষুগুলো গমন করতে অক্ষম হয়ে যেখানে আয়ুষ্মান আনন্দ আছেন সেখানে গেলেন। [অর্থকথা]

[65] চারি সতিপট্ঠান : কায়ে কায়ানুদর্শন, বেদনায় বেদনানুদর্শন, চিত্তে চিত্তনাদর্শন, ধর্মে ধর্মানুদর্শন। চারি সম্যকপ্রধান : অনুৎপন্ন অকুশল অনুৎপত্তির প্রচেষ্টা, উৎপন্ন অকুশল বিনাশের প্রচেষ্টা, অনুৎপন্ন কুশল উৎপত্তির প্রচেষ্টা, উৎপন্ন কুশল শ্রীবৃদ্ধির প্রচেষ্টা। চারি ঋদ্ধিপাদ : ছন্দঋদ্ধি, বীর্যঋদ্ধি, চিত্তঋদ্ধি ও মীমাংসাঋদ্ধি। পঞ্চইন্দ্রিয় : শ্রদ্ধা-ইন্দ্রিয়, বীর্য-ইন্দ্রিয়, স্মৃতি-ইন্দ্রিয়, সমাধি-ইন্দ্রিয় ও প্রজ্ঞা-ইন্দ্রিয়। পঞ্চবল : শ্রদ্ধাবল, বীর্যবল, স্মৃতিবল, সমাধিবল ও প্রজ্ঞাবল। সপ্ত বোধ্যঙ্গ : স্মৃতিবোধ্যঙ্গ, ধর্মবিচয়বোধ্যঙ্গ, বীর্যবোধ্যঙ্গ, প্রীতিবোধ্যঙ্গ, প্রশান্তিবোধ্যঙ্গ, সমাধিবোধ্যঙ্গ ও উপেক্ষাবোধ্যঙ্গ। আর্য অষ্টাঙ্গিক মার্গ : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক আজীব, সম্যক ব্যায়াম, সম্যক ম্মৃতি ও সম্যক সমাধি।

[66] ‘এই স্থবির পাঁচশত ভিক্ষুর আচার্য, পঞ্চস্কন্ধ পর্যন্তও ভালোভাবে জানেন না’ এভাবে কিন্তু বলা উচিত নয়। প্রশ্ন জিজ্ঞেস করতে গিয়ে ‘এগুলো পঞ্চস্কন্ধ, না অন্য’ এভাবে জ্ঞাতব্যক্তির ন্যায় হয়ে প্রশ্ন করা উচিত নয়। তাই অজানার ন্যায় প্রশ্ন করেছেন। সেই অন্তেবাসীরাও “আমাদের আচার্য ‘আমি জানি’ এরূপ বলছেন না, সর্বজ্ঞতা-জ্ঞানের দ্বারা উপযুক্ত করে বলছেন” শ্রবণ করা উচিত, শ্রদ্ধা করা উচিত এরূপ মনে করে অজানার ন্যায় হয়ে প্রশ্ন করেছেন। [অর্থকথা]

[67] এখানে ‘নাম’ বলতে বেদনা, সংজ্ঞা, সংস্কার ও বিজ্ঞানস্কন্ধকে বুঝায়। আর ‘রূপ’ বলতে রূপস্কন্ধকে বুঝায়।

[68] এই বর্গের একেকটি সূত্রে পাঁচশত ভিক্ষু অর্হত্ত্ব প্রাপ্ত হয়েছিল। [অর্থকথা]

[69] মন্তানী নামক ব্রাহ্মণীর পুত্র। উনি ‘বিচিত্র ধর্মকথিক অভিধামণ্ডিত’ বুদ্ধের একজন অশীতি মহাশ্রাবক।

[70] শুধু অভিনন্দনই করেননি। ভগবানের নিকট এই আশ্বাস লাভ করে প্রচেষ্ট করে উদ্যমী হয়ে কয়েক দিনের মধ্যেই অর্হত্ত্বে প্রতিষ্ঠিত হয়েছিলেন। [অর্থকথা]

[71] যেমন প্রত্যন্ত জনপদবাসী কুপিত হলে তাদের উপশম করতে অসমর্থ হয়ে রাজপুর্বষেরা সেনাপতি কিংবা রাজার নিকট গমন করে, ঠিক এভাবেই দৃষ্টিবশে সেই স্থবির কুপিত হলে তাকে উপশম করতে অসমর্থ হয়ে সেই ভিক্ষুগুলো যেখানে ধর্মরাজের ধর্মসেনাপতি আয়ুষ্মান সারিপুত্র আছেন সেখানে গেলেন। [অর্থকথা]

[72] রূপ, বেদনা, সংজ্ঞা, সংস্কার ও বিজ্ঞান এই পঞ্চস্কন্ধকে সংযুক্ত করে ‘সত্ত্ব’ বলে দর্শন কর কি বলে প্রশ্ন করা হয়েছে। তৃষ্ণা-সম্প্রযুক্ত চিত্তে বিচিকিৎসা নেই, কিভাবে বিচিকিৎসা সংস্কার তৃষ্ণা হতে জন্ম হয়? অপ্রহীন বিধায়। যার তৃষ্ণা অপ্রহীনের জন্য সেটি উৎপন্ন হয়, সেই সম্বন্ধে এটি বলা হয়েছে। দৃষ্টিও একই প্রণালিতে লাভ হয়, চারি চিত্ত উৎপন্ন হলে সম্প্রযুক্তদৃষ্টি লাভ হয় না। যেহেতু তৃষ্ণা অপ্রহীন বিধায় তারই উৎপন্ন হয়, সেহেতু সেই সম্বন্ধে বর্তমানেও এই অর্থ যুক্তিযুক্ত। এই ত্রিবৃত্ত দেশনার অবসানে আয়ুষ্মান ক্ষেমক স্রোতাপন্ন হয়েছিলেন। [অর্থকথা]

[73] যেমন পণ্ডিত গৃহপতিপুত্র এভাবে উপস্থিত প্রতিপক্ষকে ‘এটি আমার প্রতিপক্ষ’ এরূপ জ্ঞাত হয়ে অপ্রমত্ত থেকে সেই সেই কর্মগুলো সম্পাদন করে অনর্থ পরিহার করে, অর্থ লাভ করেন, এভাবে শ্রুতবান আর্যশ্রাবকও ‘রূপকে আত্মাদৃষ্টিতে দর্শন করেন না’ ইত্যাদির প্রণালিতে পঞ্চস্কন্ধকে ‘আমি কিংবা আমার’ বলে অগ্রহণ করে ‘এটি আমার প্রতিপক্ষ’ বলে জ্ঞাত হয়ে রূপসপ্তক-অরূপসপ্তকাদি বশে বিদর্শন যোজনা করে তার মাধ্যমে দুঃখকে পরিবর্জন করে অগ্রফল অর্হত্ত্ব লাভ করেন। [অর্থকথা]

[74] সেই বিহারের নিকটবর্তী পর্ণশালায়। [অর্থকথা]

[75] তোমাদের শাস্তা তথাগত, সেই সত্ত্ব তথাগত। [অর্থকথা]

[76] বর্ত-দুঃখ ও বর্তদুঃখের নিরোধ নির্বাণকে প্রকাশ করা হয়েছে। ‘দুঃখ’ এই বচনের দ্বারা দুঃখসত্য গৃহীত হয়েছে। তা গৃহীত হলে সমুদয়সত্য গৃহীত হয়। ‘নিরোধ’ এই বচনের দ্বারা নিরোধসত্য গৃহীত হয়েছে। তা গৃহীত হলে মার্গসত্য গৃহীত হয়। ‘হে অনুরাধ, আমি পূর্বেও এই চারি সত্যই বর্ণনা করেছি’ বলে প্রদর্শন করছেন। এভাবে এই সূত্রে বর্ত-বিবর্তই কথিত হয়েছে। [অর্থকথা]

[77] কুমারশালায়। স্থবির নাকি বর্ষাবাস শেষ করে প্রবারণা উদ্‌যাপন করে ভগবানকে দর্শন করার জন্য আসছিলেন। তার নগরমধ্যে মহাব্যাধি উৎপন্ন হলো। পদদ্বয় আর অগ্রসর হচ্ছিল না। তখন তাকে মঞ্চপালকিতে করে কুমারশালায় নিয়ে আসা হয়েছিল। সেই শালা তাদের কর্মশালা, নিবাসশালায় নয়। তাই বলা হয়েছে―‘কুম্ভকারনিবাসে বিহার করছিলেন।’ [অর্থকথা]

[78] ‘আসন প্রস্তুত আছে’ বলতে বুদ্ধের সময় একজন ভিক্ষুর বাসস্থানেও ‘যদি ভগবান আগমন করেন, এখানে বসবেন’ এই ভেবে আসন প্রস্তুতথাকতো; অন্ততপক্ষে কাষ্ঠফলক ও পাতার বিছানা হলেও প্রস্তুত থাকতো। [অর্থকথা]

[79] ভগবানে দেহখানা সুবর্ণবর্ণ হলেও সর্বদা [অশুচি] ক্ষরিত হয় বলে ভগবান এরূপ বলেছেন। [অর্থকথা]

[80] নব লোকোত্তর ধর্ম হলো তথাগতের কায়। [অর্থকথা]

[81] বক্কলি স্থবির নাকি অধিমানবশে সমাধি-বিদর্শনের দ্বারা বিনষ্ট ক্লেশগুলোর অবস্থা না দেখে ‘আমি অর্হৎ হয়েছি’ এই ধারণার বশবর্তী হয়ে ‘এই দুঃখময় জীবন নিয়ে বেঁচে থেকে কী লাভ? ছুরি বিদ্ধ হয়ে মরব’ এই চিন্তা করে তীক্ষ্ণ ছুড়ি দিয়ে নিজ কণ্ঠনালি ছিন্ন করলেন। অতঃপর তাঁর দুঃখ বেদনা উৎপন্ন হলো। তিনি সেই ক্ষণেই নিজের পৃথগ্‌জনভাব জ্ঞাত হলেন। অতঃপর অবিচ্ছিন্ন কর্মস্থান বিধায় শীঘ্র মূল কর্মস্থান গ্রহণ করে তাতে দক্ষতা অর্জনপূর্বক অর্হত্ত্ব লাভ করে কালগত হলেন। [অর্থকথা]

[82] ‘কায়সংস্কারে’ বলতে আশ্বাস-প্রশ্বাসে। তিনি লব্ধ চতুর্থ ধ্যানের দ্বারা উপশমের মাধ্যমে বিহার করতেন। [অর্থকথা]

[83] এভাবে স্থবিরকে সন্তুষ্ট করে এখন ত্রিবৃত্ত ধর্মদেশনাকে ভিত্তি করে ‘তা কী মনে কর’ প্রভৃতি বললেন। অতঃপর ত্রিবৃত্ত দেশনা অবসানে অর্হত্ত্ব প্রাপ্তের জীবনের দীর্ঘকাল স্থায়ী বিহার প্রদর্শন করতে গিয়ে ‘তিনি যদি সুখবেদনা অনুভব করেন’ প্রভৃতি বলেছেন। [অর্থকথা]

[84] বদরিকা আরাম হতে প্রায় দেড়ক্রোশ মাত্র দূরে ঘোষিতারামে আগমন করলেন। দাসক স্থবির কিন্তু চারবার গমন-আগমনের দ্বারা সেই দিন দুই যোজন পর্যন্ত দীর্ঘপথ ভ্রমণ করেছিল। কেন সেই স্থবিরগুলো তাকে পাঠিয়েছিলেন? বিশ্রুত বিষয়ে ধর্মকথিকের নিকট ধর্ম শ্রবণ করব এই ভেবে। স্বয়ং কেন গমন করেননি? স্থবিরের বাসস্থান হচ্ছে অরণ্যে দুঃখময় জায়গায়, সেখানে ষাটজন মাত্র স্থবিরের দাঁড়ানোর কিংবা বসার সুযোগ নেই বিধায় গমন করেননি। ‘এখানে এসে আমাদের ধর্মদেশনা করুন’ এই বলে কেন পাঠাননি? স্থবির অসুস্থ বিধায়। অতঃপর কেন পুনঃপুন পাঠালেন? স্বয়ংই জ্ঞাত হয়ে আমাদের দেশনা করতে আসবেন এই ভেবে। স্থবিরও তাদের অভিপ্রায় জ্ঞাত হয়ে এসেছিলেন। [অর্থকথা]

[85] ইনি তথাগতের সাথে একই দিনে জন্ম নিয়েছিলেন। মহাভিনিষ্ক্রমণ দিবসে বোধিসত্ত্বের সাথে নিষ্ক্রমণপূর্বক পরে ভগবানের নিকট প্রব্রজ্যাধর্মে দীৰিত হয়েছিলেন। অতঃপর ‘আমাদের বুদ্ধ আমাদের ধর্ম’ এই বলে ভণ্ডামি, হিংসাসূচক সব্রহ্মচারীদের কর্কশবাক্য বলে অহংকার করে বেড়াতেন। [অর্থকথা]

[86] কেন তিনি এরূপ বলবতী উৎসাহসম্পন্ন হয়ে এখানে সেখানে গিয়ে এরূপ বলে বেড়াতে লাগলেন? উৎপন্ন সংবেগের দরুন। ভগবান পরিনির্বাণপ্রাপ্ত হলে ধর্মসংগ্রাহক স্থবিরদের দ্বারা আয়ুষ্মান আনন্দকে কৌশাম্বীতে পাঠিয়ে তাকে ব্রহ্মদণ্ড প্রদান করা হলো। তিনি ব্রহ্মদণ্ড প্রদত্ত হলে উৎপন্ন মানসিক কষ্টে অজ্ঞান হয়ে মাটিতে পতিত হয়ে পুনঃ সংজ্ঞা লাভ করে উত্থিত হয়ে এক ভিক্ষুর নিকট গেলেন। তিনি তার সাথে কিছুই বললেন না। অরেকজনের নিকট গেলেন। তিনিও কিছু বললেন না এভাবে করে সমস্ত বিহার বিচরণ করে নিরাশ হয়ে পাত্র-চীবর নিয়ে বারাণসীতে গিয়ে সংবেগ লাভ করে এখানে সেখানে গিয়ে এরূপ বলতে লাগলেন। [অর্থকথা]

[87] স্থবির ছন্নের কথা শুনে ‘কীরূপ ধর্মদেশনা এর উপযোগী’ এই চিন্তা করতে করতে ত্রিপিটক বুদ্ধবচন অনুসন্ধান করে কচ্চান সূত্র [সং.নি. ২.১৫] দর্শন করে এই সূত্র দেশনা করেছিলেন। [অর্থকথা]

[88] (পঞ্চস্কন্ধকে) ‘অনিত্য, দুঃখ, অনাত্মা ও অশুচি’ বলে প্রকাশকারীর সাথে ‘নিত্য, সুখ, আত্মা ও শুচি’ বলে বিবাদ করা। [অর্থকথা]

[89] লোকধর্ম হলো পাঁচটি স্কন্ধ। তা ক্ষয়স্বভাবসম্পন্ন বলে তাকে লোকধর্ম বলা হয়েছে। [অর্থকথা]

[90] ‘গঙ্গা নদীর তীরে’ বলতে অযোধ্যা পুরবাসীর অপরিমাণ ভিক্ষুপরিবৃত হয়ে ধর্মপ্রচারার্থে বিচরণ করতে করতে তথাগত নিজ নগরে উপনীত হচ্ছেন দেখে গঙ্গা হতে প্রত্যাবর্তন স্থানে মহাবনসণ্ড মণ্ডিত প্রদেশে ভগবানকে একখানা বিহার নির্মাণ করে দেয়া হয়। ভগবান তাতে বিহার করেন। সেই সম্বন্ধে বলা হয়েছে : ‘গঙ্গা নদীর তীরে।’ ‘তখন ভগবান ভিক্ষুদের ডাকলেন’ বলতে সেই বিহারে আসীন হয়ে গঙ্গা নদী হতে আগমন করার সময় মস্ত বড়ো এক ফেণাপিণ্ড দেখে ‘আমার শাসনে পঞ্চস্কন্ধনিশ্রিত এক ধর্মদেশনা করব’ এই চিন্তা করে জড়ো হয়ে উপবিষ্ট ভিক্ষুদেরকে ডাকলেন। [অর্থকথা]

[91] মাংসচক্ষু ও প্রজ্ঞাচক্ষু এই দ্বিবিধ চক্ষুর দ্বারা চক্ষুষ্মান। [অর্থকথা]

[92] মাত্র আঙুলের এক তুড়ি প্রমাণ সময়ে কিংবা মাত্র চক্ষুর এক পলক সময়ে লক্ষ কোটি বেদনা উৎপন্ন হয়, নিরুদ্ধ হয়। [অর্থকথা]

[93] মরুভূমির শুষ্ক বালুকার উপর যখন সূর্যের কিরণ পতিত হয় তখন সেটি এতই চকচকে হয় যে দূর হতে পিপাসার্থ মৃগ সেটিকে জলভ্রমে তার দিকে দ্রুত গমন করে। তথায় পৌঁছে দেখে যে তা প্রকৃত জল নয়, জলের ন্যায় দর্শন ভ্রমমাত্র। এরূপে জলভ্রমে তখন এদিক সেদিক ছুটাছুটি করতে থাকে। কিন্তু কোথাও জলের সন্ধান না পেয়ে সেই মৃগ অবশেষে প্রাণত্যাগ করে থাকে। দূর হতে ওইরূপ চকচকে জলের ন্যায় ভ্রমপূর্ণ দর্শনকে ‘মরীচিকা’ বলা হয়। [পালি-বাংলা অভিধান]

[94] পৃথগ্‌জন সত্ত্বগণ মিথ্যাদৃষ্টিতে-তৃষ্ণায়-সৎকায়ে আবদ্ধ হয়ে খুঁটিতে কিংবা স্তম্ভে চর্মদড়িতে বাঁধা কুকুরের ন্যায় সৎকায়ের দ্বারা পুনঃপুন জন্ম-মৃত্যুর বন্ধনে ঘূর্ণায়মান বলে জানতে হবে।

[95] মান তথা অহমিকা বা অহংকার নয় প্রকার। মান সবসময় অন্যের সাথে তুলনা করে নিজেকে শ্রেষ্ঠ মনে করে। যেমন : ১. আমি শ্রেষ্ঠ, ২. আমি শ্রেষ্ঠের সমান, ৩. আমি শ্রেষ্ঠ হতে হীন, ৪. আমি সমান, ৫. আমি সমানের সমান, ৬. আমি সমান হতে হীন, ৭. আমি হীন, ৮. আমি হীনের সমান, ৯. আমি হীন হতেও হীন। [অর্থকথা]

[96] মহালাঙ্গলের ন্যায় হলো অনিত্য-সংজ্ঞা, ক্ষুদ্রানুক্ষুদ্র বিস্তার করে স্থিত শেকড়গুলোর ন্যায় হলো ক্লেশ। যেমন কৃষক কর্ষণ করার সময় লাঙ্গলের দ্বারা তা খণ্ড-বিখণ্ড করে, ঠিক এভাবেই যোগী অনিত্য-সংজ্ঞা ভাবনা করার সময় অনিত্য-সংজ্ঞা জ্ঞানের দ্বারা ক্লেশগুলো খণ্ড-বিখণ্ড করে। এখানে এই উপমা প্রদর্শন করা হয়েছে। [অর্থকথা]

[97] ‘বোঁটা ছিন্ন করার জন্য’ বলতে ধাঁরালো ক্ষুরের দ্বারা বোঁটা ছিন্ন করার জন্য। ‘তার অনুগামী হয়’ বলতে সেই আমগুচ্ছকে অনুসরণ করে। সেটি পতিত হওয়ার সময় আমগুলো ভূমিতে পতিত হয়। এখানেও আমগুচ্ছের ন্যায় হলো ক্লেশ, ধারালো ক্ষুরের ন্যায় হলো অনিত্য-সংজ্ঞা। যেমন, ক্ষুরের দ্বারা ছিন্ন করার সময় আমগুচ্ছের সমস্ত আমই ভূমিতে পতিত হয়, ঠিক তদ্রূপ অনিত্য-সংজ্ঞা জ্ঞানের দ্বারা ক্লেশগুলোর মূল স্বরূপ অবিদ্যা ছিন্নতার দরুন সর্বক্লেশ বিনাশ হয়। এখানে এই উপমা প্রদর্শন করা হয়েছে। [অর্থকথা]

[98] ৫-১০ সূত্রের মধ্যে চারি আর্যসত্যই কথিত হয়েছে। ৯-১০ এই সূত্রের মধ্যে ক্লেশ প্রহান কথিত হয়েছে। [অর্থকথা]

[99] এখানে ‘অতীরদর্শী’ বলতে তীর হচ্ছে বর্ত, তাকে দেখে না। ‘অপারদর্শী’ বলতে পার বলতে নির্বাণকে বুঝায়, তাকে দেখে না। ‘বন্ধন’ বলতে ক্লেশ বন্ধনের দ্বারা আবদ্ধ হয়ে জন্ম ও মৃত্যুকে এবং ইহলোক-পরলোক ঘূর্ণায়মান। এই সূত্রে বর্ত-দুঃখের কথিত হয়েছে। [অর্থকথা]

[100] এখানে প্রথমটির দ্বারা ধর্মকথিক, দ্বিতীয়টির দ্বারা শৈক্ষ্যভূমি ও তৃতীয়টির দ্বারা অশৈক্ষ্যভূমি নির্দেশ করে। [অর্থকথা]

[101] আয়ুষ্মান রাধ হলেন থেরগাথায় উল্লেখিত রাধ স্থবির। তিনি গৌতম বুদ্ধের সময় রাজগৃহে ব্রাহ্মণকুলে জন্মগ্রহণ করেন। বৃদ্ধকালে পুত্র-কন্যার দুর্ব্যবহারে অতিশয় দুঃখিত হয়ে “গৃহবাসে কী প্রয়োজন, প্রব্রজ্যা গ্রহণ করব” বলে প্রব্রজিত হন। এই বৃদ্ধ ব্রাহ্মণ ব্রতাদি পূর্ণ করিতে অসমর্থ হবে ভেবে প্রথমদিকে ভিক্ষুগণ তাঁকে প্রব্রজ্যা প্রদান করেননি। বুদ্ধ তাঁর অর্হত্ত্ব লাভের হেতু দেখে ধর্মসেনাপতি সারিপুত্র স্থবিরকে দিয়ে প্রব্রজ্যা করিয়ে নেন। অরহত্ত্ব লাভ করার পূর্বে আয়ুষ্মান রাধ ভগবান বুদ্ধের নিকট উপস্থিত হয়ে এ সকল প্রশ্নাদি জিজ্ঞেস করেন। ভগবানও তাঁর সবকটি প্রশ্নের যথাযথ উত্তর প্রদান করেন।

[102] আঘাতজনিত ফুলে যাওয়া।

[103] পূর্ণজ্ঞানী ব্যক্তি। যাঁর পরিপূর্ণ নির্দোষ জ্ঞান লাভ হয়েছে।

[104] যার আসবক্ষয়ের নিমিত্তে আর অন্য কোনো কর্তব্য নেই। সকল কর্তব্য পরিপূর্ণ, সমাপ্ত হয়েছে।

[105] যার (জন্ম-জন্মান্তরের) সমস্ত দুঃখ ভার অপসৃত হয়েছে। যিনি দুঃখ ভার থেকে বিমুক্ত হয়েছেন।

[106] সদর্থ শব্দের অর্থ নিজের মঙ্গল।

[107] শ্রাবস্তীর (বর্তমান নাম সায়েট-মায়েট) প্রসিদ্ধ শ্রেষ্ঠী অনাথপিণ্ডিক জেত নামক রাজকুমারের রমণীয় উদ্যান আঠারো কোটি স্বর্ণমুদ্রায় আচ্ছাদিত করে তার বিনিময়ে ক্রয় করে সেখানে একখানা সুরম্য বিহার করে বুদ্ধকে দান করেছিলেন। জেত রাজকুমারের উদ্যানে নির্মিত হয়েছিল বিধায় বিহারটি ‘জেতবন’ নামে খ্যাত হয়। এই বিহারের জন্য শ্রেষ্ঠীর সর্বমোট চুয়ান্ন কোটি স্বর্ণমুদ্রা ব্যয় হয়েছিল। “জেতবন বিহার দানের দৃশ্য ভারহুতে খোদিত আছে। সেখানে এই শিলালিপিও দৃষ্ট হয়, ‘জেতবনে অনধপেডিকে দেতি কোটিসংথতেন কেত’।”—মহামানব গৌতম বুদ্ধ, পৃষ্ঠা ১৬২।

[108] পূর্বজন্মের কৃতকর্মের ফলস্বরূপ ইহলোক নয় বা ইহলোক নেই।

[109] বর্তমান জন্মের কৃতকর্মের ফলস্বরূপ পরলোক হবে না বা পরলোক নেই।

[110] কুকর্ম হতে মনোনিবৃত্তি। কুকর্ম সম্পাদন না করিতে চিত্তকে শাসন করা, দমন করা। ভালো কর্মে চিত্তকে বশীভূতকরণ।

[111] যাহা কোনো আদেশবিশেষ দ্বারা সৃষ্ট নয়।

[112] অনুভূতিহীন।

[113] কর্ম বলতে এখানে কায়িক ও বাচনিক কর্মকে একত্রে ধরা হয়েছে। [অট্ঠকথা]

[114] অর্ধকর্ম বলতে মানসিক কর্মকে ধরা হয়েছে। [অট্ঠকথা]

[115] একটি কল্পে চৌষট্টিটা অন্তরকল্প থাকে। তারা বাষট্টিটা সম্বন্ধে জ্ঞাত, অপর দুটি তাদের অজ্ঞাত। তাই বাষট্টি অন্তরকল্পের হিসাব করে থাকে। [সংযুক্তনিকায় অট্ঠকথা]

[116] ষড়বিধ অভিজাতি—(১) কৃষ্ণাভিজাতি (ব্যাধ, চোর প্রভৃতি কয়েদি প্রভৃতি ক্রুরকর্মা), (২) নীলাভিজাতি (ভিক্ষু, প্রব্রজিত প্রভৃতি, কণ্টকময় বৃত্তিধারী), (৩) লোহিতাজাতি (একবস্ত্র পরিধানকারী নির্গ্রন্থ সন্ন্যাসী), (৪) হরিদ্রাতিজাতি (শ্বেতবস্ত্র পরিধানকারী গৃহী অচেলক শ্রাবক), (৫) শুক্লাভিজাতি (আজীবক সন্ন্যাসী), (৬) পরম শুক্লাভিজাতি (নন্দবচ্ছ, কৃশ সাংকৃত্য ও মক্ষলি গোসাল প্রমুখ তীর্থিয়গণ)। [সংযুক্তনিকায় অট্ঠকথা]

[117] অষ্ট পুরুষ-ভূমি : মানুষের অষ্টবিধ ভূমি বা অবস্থা। যথা : (১) মন্দভূমি (মাতৃকুক্ষি হতে নিষ্ক্রান্তের সময় প্রাপ্ত দুঃখে শিশু যে জন্মের সপ্তম দিবস পর্যন্ত ভোঁতা অবস্থায় থাকে, সেই সময়), (২) খিড্ডাভূমি (দুর্গতি হতে আগতরা ক্রন্দন, চিৎকার করে আর সুগতি হতে আগতরা সেই সুখের কথা স্মরণ করে সহাস্য থাকে-এইভাবে খেলার সময়), (৩) বীমংসকভূমি (মাতাপিতার হাত, পদ ও খাট, চেয়ার প্রভৃতি গ্রহণ করে পদ নিক্ষেপণের সময়), (৪) উজুগতভূমি (হাঁটিতে সক্ষম সময়), (৫) সেখভূমি (বিদ্যাশিক্ষা করার সময়), (৬) সমণভূমি (গৃহত্যাগ করে সন্ন্যাস সময়), (৭) জাননভূমি (আচার্যকে সেবা করে তার নিকট হতে অভিজ্ঞাত গ্রহণের সময়), (৮) পন্নভূমি (শ্রমণের অলাভ বা পতিত সময়)। [সংযুক্তনিকায় অট্ঠকথা]

[118] সতত পরিবর্তনশীল।

[119] অন্যথাভাবী (এক অবস্থায় থাকে না)।

[120] বেণুবনকে কলন্দক নিবাপ বা কাঠবিড়ালদের বাসস্থানও বলা হয়। কথিত আছে, একদা যুবরাজ বিম্বিসার প্রমোদ ভ্রমণে সঙ্গীদের নিয়ে এই উদ্যানে এসেছিলেন। প্রমোদের এক পর্যায়ে প্রকাণ্ডে এক বৃক্ষমূলে ঘুমিয়ে পড়লেন। তার সঙ্গীরাও অন্যত্র বিশ্রামে রত হলেন। ইত্যবসরে এক বিষধর সর্প তার শিয়রের দিকে ফণা তুলে ছোবলোদ্যত হলো। বৃক্ষ থেকে এক কাঠবিড়াল সেই দৃশ্য দেখে বিকট আওয়াজ করল। সঙ্গে সঙ্গে যুবরাজ জাগ্রত হলেন এবং সর্পের ছোবলোদ্যত ফণা বিস্তারের কবল হতে নিজেকে সরিয়ে নিলেন। যুবরাজ কাঠবিড়ালী দ্বারা জীবন রক্ষা পেয়ে ভেবে কৃতজ্ঞতাবশত তথায় বিভিন্ন ফল-ফুলের বাগান করিয়ে, কাঠবিড়ালদিগের প্রতিপালন করার ব্যবস্থা করেন। তাই এ স্থানটি কলন্দক নিবাপ বলে খ্যাত।

[121] ভূমি দেখে উহা কোনো ফল-শয্যাদি ফলনের এবং বসবাসের পক্ষে শুভ কিম্বা অশুভ তা নির্ণয় করার কৌশল। (অট্ঠকথা)

[122] অদ্য এই নক্ষত্র। এই নক্ষত্রে গমন করা উচিত, এটি এটি করা উচিত। এবং এই নক্ষত্রের নির্দ্দিষ্ট পথে গতি হলে এই ফল হবে, বিপথে গতি হলে এই ফল হবে তা নির্ণয় করার কৌশল। (অট্ঠকথা)

[123] গৃহীকর্তৃক “এই স্থানে যাও, সেই স্থানে যাও, এটি নিয়ে আস, এটি ওইস্থানে নিয়ে যাও” এইরূপে আদিষ্ট হয়ে যথায়-তথায় গমনাগমন করার নাম দৌতকার্য। (অট্ঠকথা)

[124] স্ত্রী-পুরুষের দৈহিক লক্ষণ দেখে তার এই নাম হওয়া উচিত এবং তার এই এই স্বভাব হবে, তা নির্ণয় করার কৌশল। (অট্ঠকথা)

[125] চতুর্মহারাজিক দেবভবনে বাসকারী এক শ্রেণির দেবতা। মূলগন্ধ, সারগন্ধ, ফেগ্গুগন্ধ নববিধ গুণধর্মে বিশিষ্ট দেবতা।

[126] বৃক্ষমূলের সুগন্ধ উপভোগ করে বাস করে। চতুর্মহারাজিক দেবভবনের নয় প্রকার গন্ধর্বকায়িক দেবতাগণের মধ্যে এক প্রকার দেবতা।

[127] বৃক্ষসারের সুগন্ধ উপভোগ করে বাস করে।

[128] বৃক্ষসার পরিবেষ্টকের সুগন্ধ উপভোগ করে বাস করে।

[129] বৃক্ষের বাকলের সুগন্ধ উপভোগ করে বাস করে।

[130] বৃক্ষের শুষ্ক বাকলের সুগন্ধ উপভোগ করে বাস করে।

[131] বৃক্ষপত্রের সুগন্ধ উপভোগ করে বাস করে।

[132] বৃক্ষপুষ্পের সুগন্ধ উপভোগ করে বাস করে।

[133] বৃক্ষফলের সুগন্ধ উপভোগ করে বাস করে।

[134] বৃক্ষরসের সুগন্ধ উপভোগ করে বাস করে।

[135] বৃক্ষগন্ধের সুগন্ধ উপভোগ করে বাস করে।

[136] বৃক্ষসারের সুগন্ধ উপভোগ করে বাস করে।

[137] বৃক্ষসার পরিবেষ্টকের সুগন্ধ উপভোগ করে বাস করে।

[138] বৃক্ষের বাকলের সুগন্ধ উপভোগ করে বাস করে।

[139] বৃক্ষের শুষ্ক বাকলের সুগন্ধ উপভোগ করে বাস করে।

[140] বৃক্ষপত্রের সুগন্ধ উপভোগ করে বাস করে।

[141] বৃক্ষপুষ্পের সুগন্ধ উপভোগ করে বাস করে।

[142] বৃক্ষফলের সুগন্ধ উপভোগ করে বাস করে।

[143] বৃক্ষরসের সুগন্ধ উপভোগ করে বাস করে।

[144] এগুলো বিভিন্ন প্রকার মেঘকে আশ্রয় করে বাস করে।

[145] বচ্ছগোত্র একজন মিথ্যাদৃষ্টিপরায়ণ পরিব্রাজক। তিনি ভগবান বুদ্ধকে জগৎ ও জীবন (আত্মা) সম্পর্কিত দশটি প্রশ্ন করেন। প্রশ্নগুলি ত্রিপিটকের বিভিন্ন স্থানে (দীর্ঘনিকায়, মধ্যমনিকায়, সংযুক্তনিকায়, অঙ্গুত্তরনিকায়ে) আলোচিত হয়েছে।