খুদ্দকনিকায়ে নেত্তিপ্রকরণ

অনুবাদক : শ্রীমৎ শান্তরক্ষিত মহাস্থবির

১. সংগ্রহবার
সত্ত্বলোক বা প্রাণিজগৎ যাঁহাকে পূজা করিয়া থাকে এবং চতুর্মহারাজিক দেবগণসহ তদূর্ধ্ব দেবগণ ও ব্রহ্মগণ যাঁহাকে নমস্কার করিয়া থাকেন সেই নরশ্রেষ্ঠ অর্হৎ সম্যকসম্বুদ্ধের এতাদৃশ লৌকিক ও লোকোত্তরযুক্ত শ্রেষ্ঠ পরিয়ত্তি (অর্থাৎ সূত্র-বিনয়-অভিধর্ম এই ত্রিপিটকোক্ত সমস্ত বুদ্ধবচন) শাসনধর্ম জ্ঞানীগণ কর্তৃক জ্ঞাত হইয়া থাকেন।

সেই পরিয়ত্তি শাসন দ্বাদশপদ (অর্থাৎ সঠিক স্থিরীকৃত ধর্ম নিদর্শন) পরিচ্ছেদে বা সূত্রে বিভক্ত। সমস্ত পরিচ্ছেদই (ছয় প্রকার) ব্যঞ্জন বা ধর্ম নিদর্শন এবং উহার (ছয় প্রকার) অর্থ। যেই ব্যঞ্জনে ও অর্থে বচন কথিতভাবে সম্বন্ধ সূত্র ব্যবহার সেই ব্যঞ্জন কয় প্রকার? এবং উহার অর্থই বা কী? এতদুভয় জানার উপযুক্ত।

নেত্তি ষোলো প্রকার হারবিশিষ্ট (অর্থাৎ রত্নমালা বা শ্রুতচিত্ত মুগ্ধকারী বিষয়যুক্ত)। এই শাসনের অর্থ অনুসন্ধান অর্থাৎ সমস্ত বুদ্ধবচনের ও উহার উপলব্ধি জ্ঞানের অনুসরণ পঞ্চ নয় পাঁচটি ধারা বা ক্রম এবং আঠারোটি মূলপদ সমন্বিত, মহাকাচ্চায়ন মহাথের ইহাই নির্দিষ্ট করিয়াছেন। আয়ুষ্মান মহাকাচ্চায়ন বলিয়াছেন, ‘ষোলো প্রকার হার-সমন্বিত নেত্তির সমুদয় ব্যঞ্জনের এবং তদর্থ সূত্রের যথার্থ নির্ণয়ে সূত্রের হার, ব্যঞ্জন ও বিচয়, এই ত্রিধারায় সূত্রার্থ।’ তদ্ধেতু তিনি হার এবং নয় (ধারা বা ক্রম) এতদুভয় সূত্রের অর্থ নির্ধারণে চতুর্দিক হইতে গৃহীত বা অর্থবিদিত সূত্রের অনুরূপ অর্থ বর্ণনা করিয়াছেন।

এখন নেত্তিতে সংবর্ণিত বিষয়ভূত শ্রেষ্ঠ পরিয়ত্তি ধর্ম এবং তদর্থস্বরূপ যাহা পরিচ্ছেদের পর পরিচ্ছেদে প্রবন্ধাকারে প্রকাশ বা ব্যাখ্যা করা হইয়াছে এই উভয় বিষয় বিজ্ঞগণ কর্তৃক বিমুক্তির শীর্ষস্থান বলিয়া এবং অনুপাদিশেষ পরিনির্বাণ লাভের হেতু বলিয়া নিশ্চিতরূপে জানা প্রয়োজন। উহাতে হার ও নয় (ধারা বা ক্রম) কথিতানুক্রমে সূত্রাদি বশে নবাঙ্গযুক্ত শাসনধর্মের বা পরিয়ত্তি ধর্মের অনুসন্ধান এবং অর্থের যথার্থ বিচার করিয়া বিশেষরূপে জানিবার জন্য সাধনা করা প্রয়োজন।


 

২. উদ্দেশবার
১. ষোলো প্রকার হারযুক্ত নেত্তিতে ষোলো প্রকার হার কী কী? দেশনাহার, বিচয়হার, যুক্তিহার, পদস্থানহার বা আসন্নকারাহার, লক্ষণহার, চতুব্যূহহার (অর্থাৎ চারিভাগে পিণ্ডাকারে দর্শনহার), আবর্তনহার বা আবর্তনস্বভাব, বিভক্তিহার (অর্থাৎ সাধারণাসাধারণ-পবিত্রাপবিত্র বিভাজনহার), পরিবর্তনহার (অর্থাৎ প্রতিপক্ষবশে বা সূত্রোক্ত নিয়মধারা হইতে পরিবর্তনহার), বিবচনহার (অর্থাৎ বিবিধ বাক্য-সম্বলিত বিষয় বা বিতর্কহার), প্রজ্ঞাপ্তিহার বা প্রজ্ঞাপনহার, অবতরণহার বা বিষয়ে অনুপ্রবেশহার, শোধনহার (অর্থাৎ অনুপ্রবিষ্ট বিষয়ে চিত্তেকাগ্রতাযুক্ত সমাধিহার), অধিষ্ঠানহার বা দৃঢ়প্রতিজ্ঞাহার, পরিষ্কারহার বা উপাদানহার (অর্থাৎ ‘ইহার এই এই ফল ইহার এই ফল’ এইরূপে উপাদানহারের অনুক্রমে সজ্জিতকারে পুনঃপুন দর্শনকরণ), সমারোপণহার বা উপরে উঠানহার (অর্থাৎ পদস্থান হইতে প্রথমত আরম্ভ করিয়া ক্রমশ ঊর্ধ্বগমন) অর্থাৎ উহার হার-উদ্দেশের অনুগীতি বা অনুরূপ গাথা―দেশনা, বিচয়, যুক্তি, পদস্থান, লক্ষণ, চতুর্ব্যূহ, আবর্ত, বিভক্তি, পরিবর্তন, বিবচন, প্রজ্ঞপ্তি, অবতরণ, শোধন, অধিষ্ঠান, পরিষ্কার এবং সমারোপণ—এই ষোলো প্রকার।

ইহাতে ষোলো প্রকার হার অর্থের দিক হইতে অসীর্ণ অর্থাৎ পদের অর্থ দ্বারা সঙ্কর বা মিশ্রণরহিত হইয়া প্রকীর্তিত। ইহাতে ষোলো প্রকার হার যেমন অসঙ্কর তেমন বিস্তৃতির জন্য বিস্তৃত ধারায় বিভাগক্রমে পদ্ধতিতে বিভাগ রহিয়াছে।

২. ষোলো প্রকার হারযুক্ত নেত্তিতে পঞ্চবিধ নয় (শৃঙ্খলা বা ধারা) কী কী? নন্দিয়াবর্ত নয় (অর্থাৎ তীব্র আকাঙ্ক্ষিত তৃষ্ণা দ্বারা অথবা উল্লাসের আবর্ত নয় বা ক্রম বা ধারা), ত্রিপুক্খল বা ত্রিপুদ্গল নয় (অর্থাৎ অপবিত্রতাপক্ষে লোভাদি ত্রিবিধ অবয়ব বা উপাদান দ্বারা আর পবিত্রতা পক্ষে অলোভাদি ত্রিবিধ অবয়ব বা উপাদান দ্বারা শোভিত ব্যক্তি ত্রিপুক্খল বা ত্রিপুদ্গল নয় বা ক্রম), সিংহবিকীড়িত নয় (অর্থাৎ সিংহবিক্রমে বা সিংহের ন্যায় গর্জন করিয়া দেশনাদি ভাষণ প্রদান নয় বা ক্রম), দিসালোচন নয় (অর্থাৎ অর্থ শৃঙ্খলার প্রতি লক্ষ রাখিয়া কুশলাদি ধর্ম বা সৎকার্যসমূহের আলোচনাকরণই দিসালোচন নয় বা শৃঙ্খলা), অঙ্কুশ নয় (অর্থাৎ তাদৃশ আলোচনাকৃত সেই সেই ধর্মসমূহের অর্থ শৃঙ্খলায় মনোনিবেশের সমানতায় অঙ্কুশ সদৃশ অঙ্কুশ নয় বা ধারা)। উহার অনুগীতি :

প্রথমটি নন্দিয়াবর্ত, দ্বিতীয়টি ত্রিপুক্খল বা ত্রিপুদ্গল, তৃতীয়টি সিংহবিকীড়িত বা সিংহক্রিড়ার বা সিংহলীলার ন্যায় নয় (ধারা বা শৃঙ্খলা) প্রকাশক।

চতুর্থটিকে উত্তম পদ্ধতিতে দিসালোচন (অর্থ নয় ত্রয় দিকভাবে কুশলাদি ধর্মসমূহের আলোচনা দিসালোচন) বলা হইয়াছে এবং পঞ্চমটির নাম অঙ্কুশ। সমস্তই পঞ্চবিধ নয় বা শৃঙ্খলাভূক্ত বলিয়া জ্ঞাতব্য।

৩. ষোলো প্রকার হারযুক্ত নেত্তিতে আঠারো প্রকার মূলপদ (অর্থাৎ মূলস্থান বা ভিত্তি অথবা প্রাথমিক গোড়াপত্তন) কী কী? নয় প্রকার মূলপদ কুশল (পুণ্য বা সৎ) এবং নয় প্রকার অকুশল (পাপ বা গর্হিত) উহাতে নয় প্রকার অকুশল মূলপদ কী কী? তৃষ্ণা (অর্থাৎ পাইবার তীব্র আকাঙ্ক্ষা), অবিদ্যা (অর্থাৎ অজ্ঞানতা বা মূর্খতা), লোভ, দ্বেষ (বিদ্বেষ, ক্রোধ, হিংসা বা ঈর্ষা), মোহ (মূঢ়তা বা বিহ্বলতা), শুভসংজ্ঞা (অর্থাৎ অশুভকে শুভ বলিয়া জানা), সুখসংজ্ঞা (অর্থাৎ দুঃখকে সুখ বলিয়া জানা), নিত্যসংজ্ঞা (অর্থাৎ অনিত্যকে নিত্য বলিয়া জানা), আত্মসংজ্ঞা (অর্থাৎ অনাত্মাকে আত্মা বলিয়া জানা)―এই নয় প্রকার মূলপদ অকুশল যেইখানে সর্বপ্রকার অকুশলপক্ষীয় ধর্ম সংগ্রহ একত্রে আগমনে মিলিত হইয়া থাকে।

উহাতে নয় প্রকার কুশল মূলপদ কী কী? শমথ (অর্থাৎ প্রতিকূল ধর্মের অনুরূপ হওয়া), বিদর্শন (অর্থাৎ অনিত্যাদি বিবিধ আকারে দর্শন বিদর্শন), অলোভ (অর্থাৎ লোভহীনতা), অদ্বেষ (অর্থাৎ দ্বেষ বা হিংসাহীনতা), অমোহ (অর্থাৎ মোহহীনতা), অশুভসংজ্ঞা (অর্থাৎ অশুভকে প্রকৃতরূপে অশুভ বলিয়া জানা), দুঃখসংজ্ঞা (অর্থাৎ দুঃখকে প্রকৃতরূপে দুঃখ বলিয়া জানা), অনিত্যসংজ্ঞা (অর্থাৎ অনিত্যকে প্রকৃতরূপে অনিত্য বলিয়া জানা), অনাত্মসংজ্ঞা (অর্থাৎ অনাত্মকে বা অসারকে প্রকৃতরূপে অনাত্ম বা অসার বলিয়া জানা)―এই নয় প্রকার মূলপদ কুশল যেইখানে সর্বপ্রকার কুশলপক্ষীয় ধর্ম সংগ্রহ একত্রে আগমনে মিলিত হইয়া থাকে। তথায় এই উদানগীতি গীত হইয়াছে :

তৃষ্ণা, অবিদ্যা, লোভ, দ্বেষ, মোহ এবং সেইরূপ (শুভসংজ্ঞা, সুখসংজ্ঞা, নিত্যসংজ্ঞা ও আত্মসংজ্ঞা)―এই চারি বিপল্লাস (অর্থাৎ উন্মার্গগমন বা কুপথ গমন বা বাঁধা)―এই নয় প্রকার মূলপদকে বলা হয় ক্লেশভূমি (অর্থাৎ দুঃখের ভিত্তিভূমি বা গোড়াপত্তন)।

শমথ, বিদর্শন, যাহা (অলোভ, অদ্বেষ ও অমোহ)―এই তিন প্রকার কুশল মূলপদ এবং (অশুভসংজ্ঞা, দুঃখসংজ্ঞা ও অনাত্মসংজ্ঞা)―এই চারি প্রকার স্মৃতিপ্রস্থান (অর্থাৎ মনোযোগিতার প্রয়োগ বা প্রযত্ন)―এই নয় প্রকার মূলপদকে বলা হয় ইন্দ্রিয়ভূমি (অর্থাৎ জ্ঞানের বা উপলব্ধির ভিত্তিভূমি বা প্রাথমিক গোড়াপত্তন)।

নয় প্রকার মূলপদ দ্বারা কুশলপক্ষ যোজনা করা হইয়াছে আর নয় প্রকার মূলপদ দ্বারা অকুশলপক্ষ যোজনা করা হইয়াছে। এই মূলপদগুলিতেই আঠারো প্রকার মূলপদ হইয়াছে।


 

৩. নির্দেশবার
৪. নির্দেশিত হার ইত্যাদি সঠিক স্থির করিবার জন্য সেই উদ্দেশ পাঠে বা বারে সংক্ষিপ্তভাবে নেত্তি সম্বন্ধে বলা হইয়াছে।

আস্বাদ (অর্থাৎ পঞ্চস্কন্ধে উৎপন্ন সুখ ও সৌমনস্য বা মানসিক শান্তি), আদীনবতা (অর্থাৎ দুঃখসমূহ, ‘সুখ-দুঃখ-উপেক্ষা’ এই ত্রিবিধ অনুভূতি ও দুঃখময় দুঃখ অথবা সর্বপ্রকার ত্রিভৌমিক সংস্কারই আদীনব বা দোষ), নিঃসরণ (অর্থাৎ নিঃসারিত আর্যমার্গ অথবা নিঃসৃত নির্বাণ), ফল (দেশনাফল অর্থাৎ যাহা দেশনা দ্বারা উৎপাদিত হয়), উপায় (অর্থাৎ আর্যমার্গ পদস্থানভূত পূর্বভাগীয় প্রগতির বা উন্নতির উপায়), আণত্তি বা আদেশ (অর্থাৎ পারমী পরিপূরিতজনের হিতসিদ্ধির জন্য ভগবানের আদেশ রহস্য এবং পথে বা গতিতে প্রবেশ করাইবার বিধান) ইহা যোগীজনের (চারি আর্যসত্য কর্মস্থান ভাবনায় যুক্তপ্রযুক্ত বিনীতদের) জন্য ভগবানের দেশনাহার বা ভাষণরূপ হার (অর্থাৎ ইহা উক্ত কথিতানুসারে আস্বাদ আদীনব ইত্যাদি বিভাজনের লক্ষণ বা বিদর্শন সংবর্ণনাবিশেষ)।

সূত্রের (ব্যাখ্যার বা অর্থের) যাহা জিজ্ঞাসা, যাহা উত্তর, যাহা সূত্রের অর্থ সম্বন্ধে অনুরূপ গাথা বা গীতি (ইহাতে পূর্বাপর গৃহীত অর্থেরই অনুরূপতা বুঝায়) এবং সূত্রের হার-বিচয় দ্বারা নির্দিষ্ট (বিশেষত হার সম্বন্ধীয়) যাহা পরিচয়―সর্বপ্রকার (ষোলো প্রকার) হারের ব্যঞ্জন-বিচার ভাবধারায় যাহা ভূমি প্রবর্তিত স্থান (মূল বা গোড়াপত্তন) যাহা গোচর বা ইন্দ্রিয় দ্বারা জ্ঞেয় বা জ্ঞায়মান বিষয় (অর্থাৎ যাহা সূত্রের অর্থ প্রারম্ভে হারযুক্তি) আর যাহা উহার (সেই ব্যঞ্জন অর্থের) যুক্তি-অযুক্তি পরীক্ষা বা বিচার উহাই হার যুক্তির নির্দিষ্ট (অর্থাৎ ব্যঞ্জন অর্থের যুক্তি-অযুক্তি ভাব-বিভাবন লক্ষণকেই যুক্তিহার বলিয়া জানা দরকার)। জিন (বুদ্ধ) ধর্ম (সূত্রের অন্তর্গত যাহা কিছু কুশলাদি ধর্ম) ব্যক্ত করিয়াছেন, তাঁহার কথিত কুশলাদি ধর্মের যাহা পদস্থান (সঙ্গত বা ঠিক বিচার ইত্যাদি দ্বারা সূত্রে যে কারণ বর্তমান বা ভবিষ্যৎ অথবা সম্ভাব্য সূত্র হইতে নির্ধারণ করিয়া বলা হইয়াছে উহাই এখানে অভিপ্রেত) আর এইরূপ যাহা কিছু সেই সূত্রের অন্তর্গত সেই সমস্ত ধর্ম, ইহাই হার পদস্থান।

কথিত একটিমাত্র ধর্মে (অর্থাৎ কুশলাদিতে ও স্কন্ধাদিতে অথবা যেইখানে যাহা কিছু একজাতীয় ধর্মসূত্রে স্বরূপত নির্ধারিত বা কথিত) আর যেকোনো ধর্মসমূহ একটিমাত্র লক্ষণযুক্ত (অর্থাৎ যেকোনো ধর্মসমূহ কুশলাদি ভাবে ও স্কন্ধাদি ভাবে অথবা তৎধর্মের লক্ষণযুক্ত) সমস্তকেই সেই হারলক্ষণ নামে বলা হইয়াছে।

নিরুক্তি অভিপ্রায় (অর্থাৎ বুদ্ধগণের শিষ্যদের অথবা বুদ্ধের নির্ণীত সূত্রের দেশকগণের অভিপ্রায়), ব্যঞ্জন, দেশনানিদান বা দেশনার কারণ আর পূর্বাপর অনুসন্ধি বা সম্বন্ধ (অর্থাৎ পূর্ব বিষয় বা পদের সহিত পরবর্তী বিষয় বা পদের সম্বন্ধ)―এই চতুর্বিধ বিষয় বা বিভাবন লক্ষণ হারের চতুব্যূহ বা হারচতুব্যূহ। প্রথমত দেশনা আরম্ভে একটিমাত্র পরাক্রমশালী বা গুরুত্বপূর্ণ বিষয়বস্তুকে পদস্থান বা মূলরূপে গ্রহণ করিয়া দেশনার্বঢ় স্মৃতিতে প্রজ্ঞা পরিচালনায় শেষ পদস্থান বা দেশনার শেষ পর্যন্ত একই বিষয়বস্তুকে অবলম্বন করিয়া থাকা। প্রথমে উৎসাহের সহিত আরব্ধ সূত্র বা ধর্মব্যাখ্যা করিতে করিতে প্রমাদাদি বশে নির্দিষ্ট বিষয়বস্তুর দেশনায় প্রতিপক্ষে বা বিপরীতদিকে আবর্তিত হইয়া যায়। সেই হারের নাম আবর্ত (অর্থাৎ দেশনায় গৃহীত বিষয়বস্তু সদৃশ-বিসদৃশ বা ওলটপালট হইয়া যায়, তদ্ধেতু ইহা আবর্ত লক্ষণ বা আবর্তহার নামে কথিত হয়)। এই হারধর্ম (স্বভাব ধর্ম) এবং পদস্থান ভূমি (অর্থাৎ যেই ভিত্তি ভূমিতে প্রতিষ্ঠিত হইয়া শ্রেষ্ঠ গুণবিশেষে পৌঁছাইতে পারা যায়। সেই পৃথগ্‌জনভূমি বা সাধারণ মনুষ্যভূমি অথবা দর্শনভূমি বা এইরূপ প্রারম্ভিক ভূমি) বলিয়া বিভাগ করিয়া থাকে আর এই হারধর্ম বিভাগ করিয়া সাধারণে অসাধারণে ও (অর্থাৎ দর্শন করিবার এবং ত্যাগ করিবার সবকিছু বা সর্ববিষয় রহিয়াছে বলিয়া পৃথগ্‌জনকে সাধারণ মানুষ বলা হইয়াছে); স্রোতাপত্তিমার্গ-ফললাভী, সকৃদাগামীমার্গ-ফললাভী, অনাগামীমার্গ-ফললাভী এবং অর্হত্ত্বমার্গলাভীর মধ্যে ক্রমানুসারে দর্শন ও ত্যাগের সাধারণ কিছু কিছু অবশিষ্ট রহিয়াছে বলিয়া তাঁহারা সাধারণ বলিয়া কথিত হইয়াছে; যাঁহাদের দর্শন ও ত্যাগ করিবার আর কিছু অবশিষ্ট নাই সেই অর্হৎগণ অসাধারণ গৃহীত পরিগণিত করিয়াছেন―ঈদৃশ যথাকথিত ধর্মসমূহকে বিভাজিত করে বলিয়া এই বিভক্তিকে হার বিভক্তিকরণ জানা দরকার।

সূত্রে সংবর্ণিত কুশল ও অকুশলধর্মে ভাবিবার মত ভাবিতে আর ত্যাগের মত ত্যাগ করিতে প্রতিপক্ষে বা বিসদৃশভাবে পরিবর্তিত হয়, ইহারই নাম হার পরিবর্তন।

যেই ব্যক্তি সূত্রোক্ত (অর্থাৎ ত্রিপিটকে বুদ্ধবচনে ভাষিত নববিধ সূত্রান্ত বা ধর্মবিষয়ক উপদেশে স্বীকৃত) একটি ধর্ম বা পদের বিবচন বা বহু পর্যায়ে অর্থ জানেন তিনি সূত্রবিদ। এইরূপে বহুবিধ বা বহু পর্যায়ে অর্থ জানার সেই হারের নাম বিবচন।

ভগবান একটিমাত্র ধর্মকে বা ধর্মস্কন্ধকে প্রজ্ঞপ্তিসমূহ দ্বারা বিবিধাকারে দেশনা করেন, সেই জ্ঞাতব্য দেশনা আকারের নাম প্রজ্ঞপ্তি হার।

যাহা প্রতীত্যসমুৎপাদ বা দ্বাদশ পদিক প্রত্যয়াকার, যাহা ইন্দ্রিয় (বাইশ প্রকার ইন্দ্রিয়), যাহা স্কন্ধ (পঞ্চস্কন্ধ), যাহা ধাতু (আঠারো প্রকার ধাতু) এবং যাহা আয়তন (বারো প্রকার আয়তন)―এইসব সূত্রান্তর্গত পদের অর্থের সংবর্ণনায় যাহা অবতরণ বা প্রবেশ করা হয় উহার নামই ওতরণ বা অবতরণ হার।

গাথায় আমাকে জিজ্ঞাসিত প্রশ্নের উত্তর দিতে হয় মনে করিয়া শুদ্ধাশুদ্ধ পরীক্ষা করিয়া যাহা উত্তর দিতে আরম্ভ করা হয় (অর্থাৎ গাথায় জিজ্ঞাসিত প্রশ্নে বুদ্ধগণ কর্তৃক উত্তর দিতে আরম্ভ করিয়া গাথার প্রতিটি পদের অর্থ শুদ্ধাশুদ্ধ পরীক্ষা বা বিচার করিয়া যাহা বলা হইয়াছে) উহাই শোধন নামক হার।

যেই ধর্মসমূহ একত্বতার জন্য আর যেই ধর্মসমূহ স্বতন্ত্রতার জন্য নির্দিষ্ট বা সংবর্ণিত সেই ধর্মসমূহে বিকল্পনা আনা উচিত নয় (অর্থাৎ যেই ধর্মসমূহ দুঃখ উৎপত্তির কারণ ইত্যাদি শ্রামণ্য আর যেই ধর্মসমূহ জন্ম-জরা, কামতৃষ্ণা, ভবতৃষ্ণা ইত্যাদি বিশেষে সূত্রে দেশনা করা হইয়াছে, ইহাতে কী অর্থে শ্রামণ্য আর কীই বা বিশেষ? এইরূপ শ্রামণ্যবিশেষ বিকল্পনা বা অনিশ্চিততাবশে সন্ধিগ্ধ হওয়া উচিত নহে)। যেহেতু শ্রামণ্যবিশেষ কল্পনার চেতনাভাব দ্বারা দৃঢ় না হইয়া অদ্য-কল্য-পরশু এইরূপে সময়বিশেষের অপেক্ষায় থাকা হয় আর পূর্বদিক, পশ্চিমদিক ইত্যাদি দিকবিশেষের অপেক্ষায় থাকা হয়। এইরূপে অদৃঢ়তা প্রকাশ পাইয়া থাকে। ইহা না করিয়া এই ধর্মসমূহে দৃঢ়প্রতিজ্ঞ হওয়ার নামই অধিষ্ঠান হার।

যেই যেই ধর্ম (অবিদ্যামূলক প্রত্যয় ধর্মসমূহ) যেই ধর্মকে (সংস্কারমূলক প্রত্যুৎপন্ন ধর্মকে) পরম্পরা প্রত্যয়ভাবে হেতু প্রত্যাগমন করিয়া (অর্থাৎ সূত্রে নির্ধারণ করিয়া যেইরূপ সংবর্ধিত হইয়াছে তদনুরূপ কথিত নিয়মে প্রত্যায়ানুরূপ জনকাদি ভেদভিন্ন হেতু আকর্ষণ করে) উৎপন্ন করে বা বাড়ায়, ইহা পরিষ্কার বা উপাদান হার।

যেই যেই ধর্ম (অর্থাৎ শীলাদি ধর্মসমূহ), যাহা যাহা মূল (অর্থাৎ যেই ধর্মসমূহ প্রারম্ভিক সমাধিমূলভূত সেই সেই ধর্ম সেই প্রারম্ভিক সমাধিকে পদস্থান বা মূল ভিত্তি করিয়া আরূঢ় হওয়ার যোগ্য, ইহা সম্বন্ধে) আর মুনি (বুদ্ধ) কর্তৃক যাহা যাহা একার্থবোচক বলিয়া প্রকাশ করা হইয়াছে (অর্থাৎ যাহা যাহা আসক্তিক্ষয়ে চিত্তবিমুক্তি শৈক্ষ্যফল কামধাতু অতিক্রমকরণ ইত্যাদি আর আগামীফল লাভের জন্য শ্রদ্ধা একার্থবাচক বলিয়া বুদ্ধমুনি কর্তৃক প্রকাশ করা হইয়াছে) সেই ধর্মসমূহে সমারোপণ করা উচিত, ইহাই সমারোপণ হার।

যেই তৃষ্ণা ও অবিদ্যা নিয়ে যায় (অর্থাৎ সেই সংবর্ণনাবিশেষ সংক্লেশ বা অপবিত্রতাপক্ষ প্রাপ্ত করায়) আর যেই শমথ দ্বারা বিদর্শনে নেওয়া হয় (অর্থাৎ যেই শমথ সমাধি দ্বারা পবিত্রতাপক্ষ প্রাপ্ত করায়) উহা সত্যসমূহের মধ্যে যোজনা বা সংযোগ করিয়া নিয়া যায় (অর্থাৎ নীতকরণ, ইহাতে তৃষ্ণা ও অবিদ্যা ভবমূলক বিধায় সমুদয় সত্য বা কারণসত্য, অবশিষ্ট ত্রিভৌমিক ধর্ম দুঃখসত্য; শমথ-বিদর্শন মার্গসত্য আর তদ্বারা প্রাপ্তব্য অসংস্কৃত ধাতু নিরোধসত্য―এইরূপে এই চারিসত্যে যোজনা করিয়া নিয়া যায়) ঈদৃশ ধারা বা পদ্ধতিকে নন্দিয়াবর্ত বলে (অর্থাৎ সূত্রার্থের যেই তৃষ্ণা ও অবিদ্যার দ্বারা অপবিত্রতাপক্ষের আর শমথ-বিদর্শন দ্বারা পবিত্রতাপক্ষের চারি সত্য সংযোজনার প্রারম্ভে নীতকরণ বা নেয়ার লক্ষণবিশেষই নন্দিয়াবর্ত)।

অকুশলমূল দ্বারা (অর্থাৎ দ্বাদশ প্রকার প্রত্যয় বা চিত্তোৎপত্তি দ্বারা) সংগ্রহে সর্বপ্রকার অকুশলধর্মে যেই নেওয়া হয় আর কুশলমূল দ্বারা (অর্থাৎ কুশলের অলোভাদি মূল দ্বারা) যেই নেওয়া হয় সেই কুশলাকুশল পথ প্রদর্শন বা নীতকরণ কুশলাকুশল মায়ামরীচিকাদির ন্যায় অভূত বা মিথ্যা নহে, ইহা ভূত বা জাত বা প্রকৃতিগত, ঘট-পট প্রভৃতির ন্যায় ইহা সম্মতিসত্য মাত্র নহে, ইহা তথ বা প্রকৃত, অকুশলের বিপাক বা ফল প্রদান অবস্থার ভাব হইতে এবং কুশলের অনিষ্ট বিপাক অবস্থার ভাব হইতে বিপাকে বা ফল প্রদানে স্মৃতি অবিসংবাদকতার বা সত্যতার দরুন কুশলাকুশল অবহিত বা যথাসত্যে নিয়া যায়―এইরূপে এই তিনটি পদ ও কুশলাকুশল বিশেষণতায় দ্রষ্টব্য। অথবা অকুশলমূলসমূহ দ্বারা অকুশলসমূহে নীতকরণ আর কুশলমূলসমূহ দ্বারা কুশলে নীতকরণ―এই পদ্ধতি বা ধারাই ভূত বা জাত বা প্রকৃতিগত, তথ বা প্রকৃত এবং অবিতথ বা যথাসত্য অবস্থায় নিয়া যায়, চারি প্রকার সত্য নির্ধারণ করিয়া যোজনা করা হয় ইহাই অর্থ। এইখানে দুঃখ ইত্যাদি দ্বারা বাধাপ্রাপ্ত ভাব হইতে অন্যপ্রকার ভাবের ভাবধারা দিয়া বলা হইয়াছে ‘ভূত বা জাত’ ইত্যাদি, সত্য স্বভাবের ভাবত্ব দিয়া বলা হইয়াছে ‘তথ বা সত্য’ ইত্যাদি, অবিসংবাদ বা সত্য কথা বলা হইতে বলা হইয়াছে ‘অবিতথ বা যথাসত্য’ ইত্যাদি। ভগবান ইহাই বলিয়াছেন, ‘হে ভিক্ষুগণ, এই ‘তথ, অবিতথ এবং অন্যথা’ চারি প্রকার’। সেই নয় বা ধারাকে বলা হইয়াছে ত্রিপুক্খল বা ত্রিপুদ্গল (অর্থাৎ যাহা অকুশলমূল দ্বারা অপবিত্রতাপক্ষীয় আর যাহা কুশলমূল দ্বারা পবিত্রতাপক্ষীয় সূত্রের চারি সত্য যোজনের প্রারম্ভে নীতকরণ লক্ষণ সংবর্ণনাবিশেষ উহাই ত্রিপুক্খলে নীত করে বলিয়া অর্থে বলা হইয়াছে)।

(অশুভে শুভ বলিয়া ধারণা ইত্যাদি ধারা প্রবর্তিত চারিটি) বিপল্লাস (বিপথে গমন বা উন্মার্গগমন) দ্বারা ক্লেশে বা দুঃখে আর শ্রদ্ধাদি ইন্দ্রিয় দ্বারা সদ্ধর্মে যেই নেওয়া হয়―এই নয় বা ধারাকে (অর্থাৎ অশুভসংজ্ঞা প্রভৃতি চারি প্রকার বিপল্লাস দ্বারা সর্বপ্রকার অপবিত্রতাপক্ষের আর শ্রদ্ধা ইন্দ্রিয়াদি দ্বারা পবিত্রতাপক্ষের চারি সত্য যোজনা বা সংযুক্তিবশে নীতকরণ লক্ষণ সংবর্ণনাবিশেষকে) নয়ে বা ধারায় অভিজ্ঞ সদ্ধর্মবিদ পণ্ডিত ব্যক্তিরা সিংহবিক্রম বা সিংহের ন্যায় গর্জন বলিয়া আখ্যা দিয়াছেন।

ব্যাকরণে বা অর্থসংবর্ণনায় যেই যেই কুশলাকুশল সম্বন্ধে ব্যাখ্যা করা হইয়াছে সেই সেই কুশলাকুশলের বিষয়সমূহ মানসিক বা মনশ্চক্ষে অবলোকন করা হইয়াছে বা অবহিত হইয়াছে বলিয়া বলা হইয়াছে। উহাকেই বলা হইয়াছে দিসালোচন বা দিক নির্ণয়। (অর্থাৎ যেই যেই পবিত্রতা ও অপবিত্রতা সম্বন্ধীয় অর্থ শৃঙ্খলার যোজনার্থ করায় সূত্রের অর্থ কথনে সেই সেই কথিত পবিত্রতা ও অপবিত্রতা বিষয়ে যেমন, যেইটা প্রথম দিক, ইহা দ্বিতীয় দিক, ইত্যাদি মনের মধ্যে সেই সেই পবিত্রতা ও অপবিত্রতা নয়ের বা ধারার দিক ভাগ দ্বারা উপপরীক্ষা হয়, বিচার করা হয় বলিয়া কথিত হইয়াছে। এইখানে যাহা অবলোকন উহাকেই বলা হইয়াছে দিসালোচন।) দিসালোচন দ্বারা অবলোকন করিয়া (অর্থাৎ প্রথমাদি দিসা ভাবে অবলোকন বা উপপরীক্ষা করিয়া দিসালোচন ধারায় কারণবশে যেই যেই বিধি দ্বারা সেই সেই অর্থ শৃঙ্খলার যোজনায় দিক অবলোকন করা হইয়াছে সেই সেই বিধি দ্বারা) উৎক্ষিপ্ত করিয়া যাহা কুশলাকুশল ধর্মে সমান করা হয় (অর্থাৎ উদ্ধৃত করিয়া সূত্র হইতে দিসাভূত বা দিকান্তর্গত ধর্মে নির্ধারণ করিয়া যাহা কুশলাকুশল ধর্মে ন্যায়ত আনয়ন করা হয়)। এবম্বিধ নয় বা ধারার নাম অঙ্কুশ।

প্রথমে ষোলো প্রকার হার দ্বারা আর দিসালোচন বা দিক নির্ণয় হইতে দিক অবলোকন করাইয়া সংক্ষেপত অঙ্কুশ দ্বারাই ত্রিবিধ নয়ে বা ধারায় সূত্র নির্দেশিত হইল (অর্থাৎ এইরূপে হারে এবং নয়ে সঠিক স্থির করিয়া এখন যোজনাক্রমে বা ধারা দেখাইবার জন্য প্রথমে ষোলো প্রকার হার সম্বন্ধে উল্লেখ করিয়া কুশলাকুশল বা পবিত্রতা ও অপবিত্রতা নয়ের বা ক্রমের দিকভাগ দ্বারা উপপরীক্ষা ও বিচার করাইয়া সংক্ষেপে নয়ের শেষোক্ত বিষয় অঙ্কুশ দ্বারাই তিন প্রকার নয়ে সূত্র বা অর্থসংবর্ণনা নির্দেশ করা হইল।)

অক্ষর (একটিমাত্র অক্ষর বা পদ) পদ (নামপদ, আখ্যাতপদ, উসর্গপদ ও নিপাতপদ―এই চতুর্বিধ পদ অর্থাৎ ১. স্পর্শ, বেদনা বা অনুভূতি, চিত্ত―এইরূপ প্রারম্ভিক সত্ত্ব যোজনাকরণকে বলা হয় নামপদ বা বিশেষ্যপদ, ২. স্পর্শ করা, অনুভব করা, বিশেষভাবে জানা―এইরূপ প্রারম্ভিক ক্রিয়া যোজনাকরণকে বলা হয় আখ্যাতপদ বা ক্রিয়াপদ, ৩. ক্রিয়া গ্রহণের সংকেত ‘প’―এইরূপ প্রারম্ভিক উপসর্গপদ, ৪. ক্রিয়ায় সত্ত্বের স্বরূপবিশেষ প্রকাশনের হেতুভূত এইরূপ―এইরূপ প্রারম্ভিক নিপাতপদ―এই চতুর্বিধ পদ), ব্যঞ্জন (পদে বা বাক্যে পদ বা শব্দ বিষয়ের অর্থ সংবর্ণিত হয়―এই অর্থে ব্যঞ্জন), নির্বত্তী (পদ বা শব্দাকারে নির্বাচন অর্থে নির্বত্তী) সেইরূপ নির্দেশ (অর্থাৎ নির্বাচন বিস্তারে নিরবশেষ দেশনার বা অর্থ করিয়া বুঝাইবার জন্য নির্দেশই) আর ষষ্ঠ কথা হইল আকার (অর্থাৎ পদসমূহের দ্বারা বাক্যের বিভাগই আকার) এইগুলি সমস্তই ব্যঞ্জন (অর্থাৎ এই যে অক্ষর, পদ, ব্যঞ্জন, নির্বত্তী, নির্দেশ ও আকার বলা হইল এইগুলি সমস্তই ব্যঞ্জন)।

শঙ্কাসনা (অর্থাৎ সংক্ষিপ্তভাবে ব্যবহার), প্রকাশনা (অর্থাৎ সংক্ষিপ্ত ব্যবহারে অর্থ ও পদ―এই দুইটির দ্বারা অক্ষর আর পদসমূহের স্পষ্টরূপে অর্থাকারে গৃহীত বর্ণনা প্রকাশকরণ), বিবরণা (অর্থাৎ বিস্তৃতাকারকরণ), বিভাগকরণ (অর্থাৎ পূর্বোক্ত নয়ক্রমে অথবা অর্থ ও পদে ব্যঞ্জনাকার দ্বারা নির্দেশ করিয়া অর্থাকার এইখানে দেখাইয়াছেন), উত্তানীকর্ম (অর্থাৎ ব্যাখ্যার কার্য নির্ধারণকরণ), প্রজ্ঞপ্তি (অর্থাৎ অর্থত্ত পদ প্রকারে জ্ঞাপনই প্রজ্ঞপ্তি, এইখানেও অর্থাকার নিরুক্তি ও নির্দেশের অনুরূপ নির্দেশ করিয়া বলিয়াছেন) এই ছয়টি পদের দ্বারা অর্থ বা সূত্রার্থ ও কার্য বা উদ্‌ঘাটিত কার্য নির্দিষ্ট করা হইয়াছে।

(লিঙ্গ বা চিহ্ন হিসেবে বিপল্লাস বা উন্মার্গগমন দ্বারা বলা হইয়াছে) তিন প্রকার নয় বা ধারা এবং গণনাবশে ছয় প্রকার পদের সম্পূর্ণ অর্থ করা হইল। ভগবান কর্তৃক কথিত বাক্যের অর্থ নয় প্রকার পদ বা ভাগ দ্বারা সম্পূর্ণরূপে যুক্তভাবে হইয়া থাকে অর্থাৎ সর্বপ্রকার বুদ্ধবচনের চারিসত্য প্রকাশকরণ হইতে নয় বা ধারাসমূহের অর্থ আর সংগৃহীত ত্রিবিধ নয়ের অর্থ হইতে শঙ্কাসনা ইত্যাদি আকারবিশেষ বলা হইল।

এখন অর্থ হিসেবে নয় প্রকার পদ আর উহার অর্থ সংবর্ণনা হিসেবে চব্বিশ প্রকার―এইরূপে উভয়কে (অর্থাৎ ছয় প্রকার অর্থপদ এবং তিন প্রকার অর্থ নয় বা ধারা―এই নয় প্রকার আর অর্থবর্ণনানুসারে যেই চব্বিশ প্রকার বলা হইয়াছে উহা এই উভয় প্রকারকে) সংযুক্ত করিয়া তেত্রিশ প্রকারে এইখানে নেত্তি বর্ণনা করা হইয়াছে।


 

৪. প্রতিনির্দেশবার
৪. (ক) হারবিভঙ্গ
৪. (ক) ১. দেশনাহার বিভঙ্গ
৫. নেত্তিতে দেশনাহার কিরূপ? ‘আস্বাদাদীনবতা’ ইত্যাদি গাথা [নির্দেশবারে প্রথম গাথা দ্রষ্টব্য] ইহা দেশনাহার। কী দেশনা করা হইয়াছে? আস্বাদ, আদীনবতা বা দোষ, নিঃসরণ, ফল, উপায় এবং আণত্তি বা আদেশ। হে ভিক্ষুগণ, আমি তোমাদের নিকট আদিতে কল্যাণজনক (এইখানে শীল দ্বারা আদিতে বা প্রারম্ভিক কল্যাণ, বুদ্ধ প্রবুদ্ধতার দ্বারা আদিকল্যাণ, উদ্ঘাটিতজ্ঞ বা উন্মুক্তজ্ঞ বিনীত বা দমিত হওয়ার দ্বারা আদিকল্যাণ), মধ্যে কল্যাণজনক (এইখানে সমাধির দ্বারা মধ্যকল্যাণ, ধর্ম ও সুধর্মতার দ্বারা অর্থাৎ সুন্দররূপে সুনীতি আচরণে দমিত হওয়ার দ্বারা মধ্যকল্যাণ, বিপরীতজ্ঞ বা বিপরীত ধারণায় দমিত হওয়ার দ্বারা মধ্যকল্যাণ), পর্যাবসানে কল্যাণজনক (এইখানে প্রজ্ঞা দ্বারা বা জ্ঞানের পূর্ণতাপ্রাপ্তি দ্বারা শেষকল্যাণ, সংঘে সুপ্রতিষ্ঠা প্রাপ্তি দ্বারা অন্তিমকল্যাণ, জ্ঞাতব্যক্তি দমিত হওয়ার দ্বারা চরম ফল কল্যাণ)―এই ত্রিবিধ কল্যাণজনক ধর্মদেশনা করিব এবং উহার অর্থসহ (অর্থাৎ শঙ্কসনাদি ছয় প্রকার অর্থপদ সংযোগ করিয়া) ব্যঞ্জনসহ (অর্থাৎ অক্ষরাদি ছয় ব্যঞ্জন পদ সংযোগ করিয়া) কেবল পরিপূর্ণ (অর্থাৎ সর্বাংশে বা সম্পূর্ণরূপে বিশুদ্ধ) পরিশুদ্ধ ব্রহ্মচর্য ধর্ম কথা (অর্থাৎ পরিয়ত্তি ধর্ম বা ত্রিপিটকোক্ত সমস্ত বুদ্ধবচন) প্রকাশ করিব বা বলিব। উহাতে আস্বাদ কিরূপ? কাম (অর্থাৎ মনোজ্ঞ রূপাদি ত্রিভৌমিক ধর্ম বা স্বভাব অনুরূপ বস্তু কামনা) আকাঙ্ক্ষী সত্ত্ব বা জীব যাহা পাইবার ইচ্ছা করে তাহার বা সেই সত্ত্বের মন সেই কাম্যবস্তুর অনুগামী হইয়া থাকে আর উহা প্রাপ্ত হইয়া নিশ্চিত প্রীতমন হইয়া থাকে, ইহাই আস্বাদ (অর্থাৎ বস্তুলাভে প্রীতমন ও সৌমনস্য বা মানসিক শান্তিস্বরূপ আস্বাদ)।

উহাতে আদীনব কিরূপ? সেই কামাকাঙ্ক্ষী সত্ত্বের বা প্রাণীর উৎপন্ন ইচ্ছার বা তৃষ্ণার বস্তু (অর্থাৎ কাম্যবস্তু)-সমূহ যেকোনো অন্তরায় সংঘটিত হইয়া বিনাশপ্রাপ্ত হইলে সেই সত্ত্ব উহাতে লৌহময় ইত্যাদি শল্যবিদ্ধ হওয়ার ন্যায় পীড়িত হইয়া থাকে, ইহাই আদীনব (অর্থাৎ কাম্যবস্তুসমূহের পরিবর্তন বা অন্যথাভাব প্রাপ্তি দ্বারা কাম্যবস্তু আকাঙ্ক্ষী সত্ত্বের দৌর্মনস্যভাব বা মানসিক অশান্তি ভাব উৎপত্তিতে পরিবর্তন দোষ)।

উহাতে নিঃসরণ কিরূপ? যেই ব্যক্তি বিষাক্ত কৃষ্ণসর্পের মস্তক পদদলিত না করিয়া পরিবর্জন করে সেই ব্যক্তি সর্প সদৃশ এইরূপ বিষাক্ত মনে করিয়া জগতে স্মৃতির সহিত অতিক্রম করে। (অর্থাৎ কোনো পুরুষ যেমন বাঁচিয়া থাকার ইচ্ছায় বা প্রাণনাশের ভয়ে প্রতিপথে বা গতিপথের সম্মুখে বা বিপরীত দিকে বিষাক্ত কৃষ্ণসর্প দর্শন করিয়া নিজ পদ দ্বারা সর্পের মস্তক দলিত না করিয়া পথ পরিবর্তন করিয়া থাকে সেইরূপ যেই ভিক্ষু যথাকথিত কামে বা উৎপন্ন ইচ্ছাবৃত্তিকে ও আসক্তিকে দমন করিয়া বা সমূলে উৎপাটিত করিয়া অথবা সর্বাংশে পরিবর্জন করিয়া থাকে সেই ভিক্ষু নবজগতে ব্যাপ্ত হইয়া অবস্থানের অবস্থায় ‘জগতে এই তৃষ্ণা আসক্তির অনুরূপ’ মনে করিয়া স্মৃতির সহিত অতিক্রম করিয়া থাকে), ইহাই নিঃসরণ (অর্থাৎ নৈর্বাণিক আরম্মণ বা জ্ঞানের বিষয়যুক্ত আর্যমার্গ দ্বারা আসক্তির অনুরূপ তৃষ্ণাকে অতিক্রমকরণ)।

উহাতে আস্বাদ কিরূপ? যে ব্যক্তি কর্ষণযোগ্য জমি ইত্যাদি ক্ষেত্র, ঘরের আসবাবপত্রাদি বস্তু, টাকা-পয়সা-স্বর্ণ ইত্যাদি অনুরূপ হিরণ্য, গর্ব-অশ্ব প্রভৃতি, দাস-দাসী, জন-পরিজন, স্ত্রী, বন্ধু বা জ্ঞাতি-বান্ধব অথবা অন্য প্রকার মনোজ্ঞ বহুবিধ কাম্যবস্তুতে অণু অণুভাবে প্রাপ্তি আকাঙ্ক্ষা করিয়া থাকে প্রার্থনা করিয়া থাকে তাহার পক্ষে ইহাই আস্বাদ।

উহাতে আদীনব কিরূপ? উহা অবলীয়ানকে বলীয়ান করিয়া থাকে (অর্থাৎ সেই ক্ষেত্রাদি ভেদে কাম্যবস্তুতে লোভপরায়ণ ব্যক্তিকে কুশলকর্মসমূহ দ্বারা পরিত্যক্ত অবস্থায় দুর্বলের অনুরূপ ক্লেশ বলবৎ হইয়া বশীভূত করিয়া থাকে অথবা শ্রদ্ধাবল ইত্যাদি বিরহিত সেই দুর্বল ব্যক্তিকে দুর্বল ক্লেশ দ্বারা বলীয়ান করিয়া থাকে), বিপদ তাহাকে নিষ্পীড়িত করিয়া থাকে (অর্থাৎ কাম্যবস্তু লোভী ব্যক্তিকে কাম্যবস্তুর অনুসন্ধান, রক্ষণ ও সিংহ প্রভৃতির জ্ঞাত বিপদ হইতে এবং কায়িক দুশ্চরিত্রাদির অজ্ঞাত বিপদ হইতে মন্দা বা অনিষ্ট ঘটিয়া থাকে)। উহা হইতে ভগ্ননৌকার জলসদৃশ দুঃখ অনুগমন করিয়া থাকে (অর্থাৎ তাদৃশ জ্ঞাত-অজ্ঞাত বিপদসমূহের দ্বারাই অভিভূত ব্যক্তির জন্ম-জরা ইত্যাদি দুঃখসমূহ সমুদ্রে ভগ্ন অর্ণবপোতের জল সদৃশ পিছে পিছে অনুগমন করিতে থাকে), ইহাই আদীনব (অর্থাৎ তৃষ্ণাবশে দুশ্চরিত্ররূপ অপবিত্রতায় হেতুভূত জন্ম-জরাদি দুঃখের অনুবন্ধন দোষ)।

উহাতে নিঃসরণ কিরূপ? সেই কারণে (অর্থাৎ যেই কারণে কাম্যবস্তু লোভীর পূর্বোক্ত নিয়মে দুঃখের অনুবন্ধন হইয়া থাকে সেই কারণে) সত্ত্ব সর্বদা স্মৃতিমান থাকিয়া (অর্থাৎ পূর্বাপর কাম্য কামনায় হতবুদ্ধি না হইয়া সর্বদা স্মৃতিমান হইয়া) কাম বা কামনাসমূহ পরিবর্জন করিয়া থাকে (অর্থাৎ বর্জন ও সমুচ্ছেদ দ্বারা রূপাদির বস্তুকামভূমিতে সর্বপ্রকার ক্লেশদায়ক কাম বা তৃষ্ণাসমূহকে উৎপন্ন না করিয়া পরিবর্জন করিয়া থাকে)। উহাদিগকে ত্যাগ করিয়া ওঘ বা প্রবাহ উত্তীর্ণ হইয়া থাকে (অর্থাৎ এইরূপে কাম বা তৃষ্ণাসমূহকে ত্যাগ করিয়া তৎপ্রহানকর আর্যমার্গ দ্বারা চারি ওঘ বা প্লাবন উত্তীর্ণ হইয়া থাকে) যেমন নৌকার জল সিঞ্চন করিয়া পার হইয়া যায় (অর্থাৎ যেমন কোনো ব্যক্তি জলভরা গুরুভার নৌকার জল সিঞ্চনে হালকা করিয়া পার হইয়া যায় এইরূপে আত্মভাবরূপ নৌকার ক্লেশরূপ গুরুভার জলসিঞ্চন করিয়া লঘু আত্মভাব দ্বারা সমর্থ হইয়া অর্হত্ত্ব প্রাপ্তি দ্বারা অনুপাদিশেষ নির্বাণধাতুতে পরিনির্বাপিত হইয়া নির্বাণ গমন করা যায়), ইহাই নিঃসরণ (অর্থাৎ কাম বা কামনা প্রহানের প্রারম্ভ দ্বারা চারি ওঘ উত্তীর্ণ হইয়া অনুপাদিশেষ নির্বাণধাতুতে নির্বাণপ্রাপ্তি, ইহাই সর্বপ্রকার কারণভূত নিঃসরণ হইতে নিঃসরণ)।

উহাতে ফল কিরূপ? বর্ষণকালে মহান ছত্র যেমন বৃষ্টিবর্ষণ হইতে রক্ষা করে (অর্থাৎ বর্ষাকালে বৃষ্টি বর্ষিত হইলে মহাছত্র যেমন দক্ষ ছত্রধারী ব্যক্তিকে সেই বৃষ্টিবর্ষণ প্রভৃতি হইতে রক্ষা করে) সেইরূপ ধর্ম আচরণকারী ব্যক্তি ধর্ম রক্ষা করিয়া থাকে (অর্থাৎ যেই ব্যক্তি দানাদি পুণ্যকর্ম অপ্রমত্ততার সহিত আচরণ করে ধর্ম সেই ধর্ম আচরণকারী ব্যক্তিকে দৃষ্ট ধার্মিক বা এই সংসার বা ইহলোক সম্বন্ধীয় এবং সম্প্ররায়িক বা মৃত্যুর পর দেহত্যাগে পরলোক সম্বন্ধীয় ভেদে দ্বিবিধ প্রকারে অনর্থ হইতে রক্ষা করিয়া থাকে পালন করিয়া থাকে)। ধর্মে সুন্দররূপে অভ্যস্ত ধর্ম আচরণকারী ব্যক্তি দুর্গতিতে (অর্থাৎ অসুরকুলে, প্রেতকুলে, তির্যগকুলে ও নরকে―এই চারি অপায়ে) গমন করে না, ইহাই সুফল, ইহাই ফল।

উহাতে উপায় কিরূপ? যখন (অর্থাৎ নিজের মধ্যে বিদর্শন উদ্বুদ্ধ করিয়া যেই সময় অনিত্যতার বা পরিবর্তনের অনুরূপ) প্রজ্ঞায় বা জ্ঞানচক্ষুতে দর্শন করা হয় তখন জানা যায় সমস্ত সংস্কারই (উৎপত্তি বা উৎপন্ন বস্তুই) এইরূপ অনিত্য বা পরিবর্তনশীল। অনন্তর উহাতে (অর্থাৎ সেই অনিত্যতাতে) দুঃখ বলিয়া অপ্রবৃত্তি জন্মান অর্থাৎ অনিত্যানুদর্শনে অনিত্যতাকে দুঃখ বলিয়া পরিষ্কাররূপে দর্শন করে উহাতে বিরাগ উপলব্ধি বশে বিদর্শন গোচরীভূত পঞ্চস্কন্ধ দুঃখে অপ্রবৃত্তি জন্মায় নির্বেদ বা বিরক্তি প্রাপ্ত হয়) ইহাই মার্গ বা পথ বিশুদ্ধি বলিয়া পরিগণিত। (অর্থাৎ উক্ত কথিত লক্ষণ অনুসারে বিরাগ উপলব্ধিতে সর্বক্লেশ বিশুদ্ধকরণ হইতে বিশুদ্ধিতার অনুরূপ নিত্য বিশুদ্ধিতার অথবা অমৃতধাতুর মার্গোপায়)। যখন প্রজ্ঞাচক্ষুতে দর্শন করা হয় তখন জানা যায় সমস্ত সংস্কারই দুঃখ। অনন্তর উহাতে দুঃখ বলিয়া অপ্রবৃত্তি জন্মান ইহাই মার্গবিশুদ্ধি বলিয়া পরিগণিত।

যখন প্রজ্ঞাচক্ষুতে দর্শন করা হয় তখন জানা যায় সমস্ত সংস্কার ধর্মই (অর্থাৎ উৎপত্তি স্বভাবই) অনাত্ম বা অসার (অর্থাৎ ইহাতে আত্মাকারক বলিয়া অনুভূতির স্বভাব কিছু নাই, স্বয়ং অথবা আত্মা নাই এই কারণে অনাত্ম)। অনন্তর উহাতে দুঃখ বলিয়া অপ্রবৃত্তি জন্মান ইহাই মার্গবিশুদ্ধি বলিয়া পরিগণিত, ইহাই উপায় (অর্থাৎ যেমন এই অনাত্মানুদর্শন প্রারম্ভ দ্বারা সমস্ত কক্ষপথে অপ্রবৃত্তি জন্মান বলা হইয়াছে, উহাতে বিশুদ্ধি দ্বারা অধিগমের বা প্রাপ্তির হেতুভাব হইতে উপায়)।

উহাতে আদেশ কিরূপ? বিসমতা বিদ্যমানে চক্ষুষ্মান পরাক্রম করে সেইরূপ পণ্ডিত ব্যক্তি জীবজগতে পাপসমূহকে পরিবর্জন করিয়া থাকে (অর্থাৎ চক্ষুষ্মান পুরুষ যেমন শরীর দ্বারা বোঝা বহন করিবার সময় প্রচণ্ড শক্তিতে অসমতল বা বন্ধুর ভূমিতল অথবা অসম হস্তী প্রভৃতিকে পরিবর্জন করে তদ্রূপ জগতে প্রজ্ঞাবান পুরুষ সপ্রজ্ঞায় বা সজ্ঞানে হিতহিত জানিয়া বা বিচার করিয়া পাপজনক হীন দুশ্চরিত্রতা প্রভৃতি পরিবর্জন করিয়া থাকে), ইহাই আণত্তি বা আদেশ (অর্থাৎ এই পাপসমূহ পরিবর্জিত হওয়ার যোগ্য, ইহা ধর্মরাজ ভগবান বুদ্ধের আদেশ, ইহাই আণত্তি বা আদেশ)।

‘ওহে দাম্ভিক রাজা, শূন্যতার দিক দিয়া জগতের প্রতি দৃষ্টিপাত করো’ ইহা আণত্তি বা আদেশ (অর্থাৎ ওহে দাম্ভিক রাজা, সমস্ত সংস্কার জগৎ অবশবর্তীতা সলক্ষণবশে অথবা তুচ্ছ ভাবের সমান উপলব্ধিবশে শূন্য বলিয়া দর্শন হয়। ইহা ধর্মরাজ বুদ্ধের বচনবিধান ভাব হইতে আণত্তি বা আদেশ)। ‘সর্বদা স্মৃতিমান থাকে’ ইহা উপায় (অর্থাৎ ‘সর্বদা স্মৃতিকার্য দ্বারা শূন্যতা দর্শনের অনুগামী হইতে থাকে’ এইরূপে সর্বদা স্মৃতিমান হইয়া থাকাটাই উপায়)। আত্মানুদৃষ্টি অপসারিত করিয়া (অর্থাৎ কুড়ি প্রকার বস্তুকে সৎকায় বা শরীরের বর্তমানতারূপে দর্শন উদ্ধৃত করিয়া সমূলে ধ্বংস করিয়া) এইরূপ মৃত্যুতর আছে বলিয়া দর্শনকরণ, ইহা ফল (অর্থাৎ এইরূপ কথিত নিয়মে যাহাকে মৃত্যু-উত্তরণ মৃত্যুর বিষয় অতিক্রম বলা হইয়াছে উহার পূর্বভাগে যাহা প্রতিপদা বা পরিচালনের গতিপথ অথবা আচরণের ধারা সাধন, ইহাই দেশনার দ্বারা ফল)।

৬. উহাতে ভগবান উদ্‌ঘটিতজ্ঞ বা বিচক্ষণ পণ্ডিত ব্যক্তিকে (অর্থাৎ যাহাকে নির্দেশে প্রতিনির্দেশে উদ্ঘাটনমাত্র, ঘটামাত্র, নির্দেশ দেওয়ামাত্র তাহা জানে বা বুঝিতে পারে অথবা ধর্মদেশনাকারী দেশক হইতে দেশনারূপ ভাজন স্থানার গমনের ন্যায় হয় আর তাহা তাদৃশ উচ্চারিতভাবে জানে অথবা কথিত সময়ে যাহার ধর্মাভিসময় বা সত্যজ্ঞাত হয় সেই উদ্‌ঘাটিতজ্ঞ ব্যক্তিকে নিঃসরণ সম্বন্ধে দেশনা করেন, বিপঞ্চিতজ্ঞ পণ্ডিত ব্যক্তিকে (অর্থাৎ একটিমাত্র শব্দ বা পদ ভাষণে উহাকে বিস্তৃত অর্থে, বহু অর্থে, বহুভাবে বিবিধ আকারে জানিতে বা বুঝিতে পারে অথবা সংক্ষিপ্ত ভাষণের বিস্তৃত অর্থে বিভাগ করিয়া ধর্মাভিসময় বা সত্যজ্ঞাত হয় সেই বিপঞ্চিতজ্ঞ ব্যক্তিকে) আদীনব ও নিঃসরণ সম্বন্ধে দেশনা করেন, নীত হইবার যোগ্য ব্যক্তিকে (অর্থাৎ নেওয়ার উপযুক্ত ধর্মের প্রতিনির্দেশে অর্থ প্রাপ্তব্য অর্থে নেয়্য অথবা মৃদু ইন্দ্রিয় অবস্থায় বা প্রতিলোম গ্রহণ হইতে নেওয়ার যোগ্য বিধায় বা অর্থে নেয়্য, সেই নেয়্য ব্যক্তিকে) আস্বাদ, আদীনব ও নিঃসরণ সম্বন্ধে দেশনা করেন।

[পুদ্গল বা বিভাগ হিসেবে অভিজ্ঞার বা বিশেষ জ্ঞানের চারিটি বিভাগ এবং চারিটি প্রতিপদা বা আচরণ ধারা। উহা আবার শমথ-বিদর্শন প্রতিপত্তিবশে বা ধর্মনিষ্ঠ সাধনাবশে দ্বিবিধ। শমথপক্ষে―প্রথম হার সমান হইতে ধ্যান আরম্ভ করিয়া যেই পর্যন্ত সেই সেই ধ্যানের উপাচার উৎপন্ন হয় সেই পর্যন্ত প্রবর্তিত ধ্যানকে শমথ ভাবনা প্রতিপদা বলা হয় আর উপাচার হইতে অর্পণা পর্যন্ত প্রবর্তিত প্রজ্ঞাকে অভিজ্ঞা বা বিশেষ জ্ঞান বলা হয়। কিন্তু বিদর্শনপক্ষে―যেই সাধক রূপায়ণ হইতে আরম্ভ করিয়া বিদর্শনে মনোনিবেশ করিয়া চারি মহাভূত পরিগ্রহণ (গবেষণা বা ভাবনা) করিয়া উপাদারূপ (বহিঃস্থ বস্তুর স্বরূপ বা আকৃতি) পরিগ্রহণ করে, অরূপ পরিগ্রহণ করে―এইরূপে পরিগ্রহণ করিয়া দুঃখে কষ্টে অবসাদগ্রস্ত হইয়া পরিগ্রহণ করিতে সমর্থ হইয়া থাকে, ইহার নাম দুঃখপ্রতিপদা। গবেষণাকৃত রূপারূপের বিদর্শন সাধনায় মার্গ প্রাদুর্ভাব দ্বন্দ্বতায় (অর্থাৎ হয় অথবা নয় এইরূপ দ্বন্দ্ব বা ব্যাকুল অবস্থায়) দ্বন্দ্বাভিজ্ঞা বা দ্বন্দ্বযুক্ত বিশেষ জ্ঞান নাম হইয়া থাকে। অতএব যেই সাধক রূপারূপ গবেষণা করিয়া নামরূপ ব্যবস্থাপন করিতে দুঃখে কষ্টে অবসাদগ্রস্ত হইয়া ব্যবস্থাপিত করিয়া থাকে, আর ব্যবস্থাপিত করিতে নামরূপ বিদর্শন সাধনা করিয়া বিলম্বে বা দীর্ঘ সময়ে মার্গ উৎপন্ন করিতে সমর্থ হয় উহাকে বলা হয় দুঃখপ্রতিপদা দ্বন্দ্বাভিজ্ঞা। অন্যভাবে ও নামরূপে ব্যবস্থাপন স্থিরীকৃত করিয়া প্রত্যয়ে বা হেতু গবেষণা করিতে দুঃখে কষ্টে অবসাদগ্রস্ত হইয়া গবেষণা করিয়া থাকে এবং প্রত্যয়ে গবেষণা করিয়া বিদর্শন সাধনা করিয়া দীর্ঘ সময়ে মার্গ উৎপন্ন করিয়া থাকে, ইহাও দুঃখপ্রতিপদা দ্বন্দ্বাভিজ্ঞা। অন্য প্রকারে প্রত্যয়ে ও গবেষণা করিয়া লক্ষণসমূহ বোধগম্য করিয়া দুঃখে কষ্টে অবসাদগ্রস্ত হইয়া বোধগম্য লক্ষণও বিদর্শন সাধনা করিয়া বিলম্বে মার্গ উৎপন্ন করিয়া থাকে, ইহাও দুঃখপ্রতিপদা দ্বন্দাভিজ্ঞা। অন্য প্রকারে লক্ষণসমূহও বোধগম্য করিয়া বিদর্শনজ্ঞানে অত্যন্ত প্রবল সাহসে সুপ্রসন্নতার সহিত উৎপন্ন বিদর্শনসমূহ ক্লান্তি, পরাজয়মান বা শ্রীভ্রষ্টকারক দুঃখে কষ্টে অবসাদগ্রস্ত হইয়া নিয়ন্ত্রিত করিয়া থাকে, শ্রীহীনতাও নিয়ন্ত্রিত করিয়া বিদর্শন সাধনায় বিলম্বে মার্গ উৎপন্ন করিয়া থাকে, ইহাও দুঃখপ্রতিপদা দ্বন্দ্বাভিজ্ঞা। ঈদৃশ উপায়ে আরও তিনটি প্রতিপদা বলা হইয়াছে। বিদর্শনপক্ষীয় চতুর্বিধ প্রতিপদাও ঐরূপে দ্রষ্টব্য।]

এতাদৃশ প্রতিপদা বিভাগের চারিটি প্রতিপদা এবং সেই প্রতিপদা বিভাগের সহিত হেতু, উপায়, ফলসমূহ দ্বারা প্রদর্শনের জন্য চারি প্রকার পুদ্গল বলা হইয়াছে। তন্মধ্যে ১. এক প্রকার প্রতিপদা এবং অবিদ্যার মোহ প্রধান তৃষ্ণা চরিত্রের (তৃষ্ণা দ্বারা প্রবর্তিত) এক প্রকার পুদ্গল স্মৃতিপ্রস্থান ভাবনা অবলম্বনে স্মৃতি ইন্দ্রিয় দ্বারা দুঃখপ্রতিপদা দ্বন্দ্বাভিজ্ঞায় নীত হয়, ২. এক প্রকার প্রতিপদা এবং উল্লসিত প্রজ্ঞাযুক্ত তৃষ্ণাচরিত্রের এক প্রকার পুদ্গল ধ্যান অবলম্বনে সমাধি ইন্দ্রিয় দ্বারা দুঃখপ্রতিপদা ক্ষিপ্র বা তীক্ষ্ণ অভিজ্ঞায় নীত হয়, ৩. এক প্রকার প্রতিপদা এবং অবিদ্যার মোহপ্রধান দৃষ্টি (মিথ্যাদৃষ্টিসম্পন্ন) চরিত্রের এক প্রকার পুদ্গল সম্যক প্রধান অবলম্বনে বীর্য ইন্দ্রিয় দ্বারা সুখপ্রতিপদা দ্বন্দ্বাভিজ্ঞায় নীত হয়, ৪. এক প্রকার প্রতিপদা এবং উল্লসিত প্রজ্ঞাযুক্ত এক প্রকার পুদ্গল চারি আর্যসত্য অবলম্বনে প্রজ্ঞা-ইন্দ্রিয় দ্বারা সুখপ্রতিপদা ক্ষিপ্র অভিজ্ঞায় নীত হয়।

এখানে সেই বিনীত পুদ্গল বিভাগকে অর্থ নয় যোজনায় বিষয় করিয়া দেখাইবার জন্য উভয় তৃষ্ণাচরিত্র ইত্যাদি বলা হইয়াছে। তৃষ্ণা দ্বারা সমাধি প্রতিপক্ষতা হেতু তৃষ্ণাচরিত্র বিশুদ্ধ করার সমাধি প্রারম্ভে বিশুদ্ধ হইয়া থাকে বলিয়া ‘শমথ পূর্বগামী হইয়া’ বলা হইয়াছে। ইহা অবশ্য অনাগামীফল সমাধি ক্ষেত্রে বলা হইয়াছে, উভয় তৃষ্ণাচরিত্র শমথ ও বিদর্শন যুগ্ম ভাবনায় শমথ-বিদর্শনের পূর্বগামী হইয়া সম্যক দৃষ্টির সহিত অর্হত্ত্বফল সমাধির পূরণকারী রাগ বিরাগের (আসক্তিতে বিরক্তির অথবা কামনায় অনিচ্ছার) চিত্ত বিমুক্তি (চেতনা বিমুক্তি অথবা সঙ্কল্প মুক্তি বা মোচন) দ্বারা সম্যক সমাধিতে নিয়া যায়। তদ্রূপ উভয় দৃষ্টি (মিথ্যাদৃষ্টি) চরিত্র শমথ ও বিদর্শন যুগ্ম ভাবনায় বিদর্শন শমথের পূর্বগামী হইয়া সম্যক দৃষ্টির সহিত অর্হত্ত্বফল সমাধির পূরণকারী অবিদ্যা (অজ্ঞানতা) বিরাগের প্রজ্ঞাবিমুক্তি দ্বারা সম্যক সমাধিতে নিয়া যায়। উহাতে যাহা শমথ পূর্বগামী প্রতিপদার (প্রগতির ধরন) দ্বারা নেওয়া হয় তাহা প্রবর্তিত অভিনন্দন দ্বারা (তীব্র আকাঙ্ক্ষার দ্বারা) হইয়া থাকে। যাহা বিদর্শন পূর্বগামী প্রতিপদা (প্রগতির ধরন) হইয়া নেওয়া হয় তাহা সিংহবিক্রমে হইয়া থাকে।

৭. [এইরূপে প্রতিপদা বিভাগ দ্বারা বিনীত পুদ্গল বিভাগ দেখাইয়া এখন উহাকে সেই জ্ঞান বিভাগ দ্বারা দেখানো হইতেছে, কেননা ভগবানের দেশনা বিনীতের বিনয়ন বা শিক্ষা পর্যন্ত। বিনয়ন (শিক্ষা) ও শ্রুতময়াদি তিন প্রকার প্রজ্ঞানুক্রমে উৎপত্তি যেমন, ভগবানের দেশনায় প্রবত্তি (প্রাসঙ্গিক কথা) ভাব বিভাবন (ভাবিবার বিষয়কে ভাবিয়া স্পষ্টকরণ) ও হার-নয় ব্যাপার, সেই জন্য এই হারের সুমত্থিত প্রকার পর্যন্ত জিজ্ঞাসা করিয়া যে পর্যন্ত পুদ্গল বিভাগ দেখাইয়া দেশনার ভাজন বিভাগ করিয়া সেই দেশনায় দেশনা হার নিয়োজিত করিবার ইচ্ছায় বলা হইয়াছে] এই সেই হার কোথায় হইতে সম্ভব বা সমুত্থিত হইয়াছে?

শাস্তা যাহাকে ধর্মদেশনা করেন অথবা গুরুস্থানীয় সব্রহ্মচারী ভগবানের শ্রাবকগণ (শিষ্যগণ) যাহাকে ধর্মদেশনা করেন সেই শ্রোতা ধর্ম শ্রবণ করিয়া শ্রদ্ধা উৎপন্ন করে, সেই ধর্ম শ্রবণে শ্রোতার যাহা বীমাংসা বা অনুসন্ধান প্রজ্ঞা, উৎসাহ বা বীর্য দ্বারা উপস্তম্ভিতা ধর্মের ধারণ পরিচয় সাধিকা প্রজ্ঞা, তুলনা বা পদ হইতে পদান্তর অথবা দেশনা হইতে দেশনান্তর তুলনা করিয়া উপযুক্ত বা ঠিক করিয়া গ্রহণ প্রজ্ঞা, উপপরীক্ষা বা পালি ত্রিপিটকরূপ মহাপ্রদেশে অবতরণ করিয়া উহা যথাযথভাবে পরীক্ষাকরণ প্রজ্ঞা, ইহা শ্রুতময়ী প্রজ্ঞা। সেইরূপ বীমাংসা (ইহা শীল, ইহা সমাধি, ইহা রূপারূপ ধর্ম, ইহা পঞ্চস্কন্ধ বলিয়া সেই সেই ধর্মের স্বভাব অনুসন্ধান প্রজ্ঞা), তুলনা (সেই ধর্মসমূহের বচনার্থ ব্যতীত স্বভাব সরস লক্ষণের তুলনা করিবার ন্যায় গ্রহণ প্রজ্ঞা), উপপরীক্ষা (সেই ধর্মসমূহের সলক্ষণ ত্যাগ না করিয়া অনিত্যাদি পরিবর্তনশীল প্রত্যায়াদিসহ আকারে মনে মনে তর্ক-বিতর্ক দ্বারা পরীক্ষাকরণ প্রজ্ঞা), মনসানু পেক্ষণা (সেই উপপরীক্ষিত ধর্মে বা স্বভাবে বিচার-বিতর্কের সহিত স্থিরকৃত বিষয়ে অন্তর্দৃষ্টিসম্পন্ন চিত্তের যত্নসহকারে গভীর চিন্তাকরণ) ইহা চিন্তাময়ী প্রজ্ঞা। এই শ্রুতময়ী প্রজ্ঞা এবং চিন্তাময়ী প্রজ্ঞা দুইটির দ্বারা রূপান্তর পরিগ্রহণাদি বিচারে যুক্ত প্রযুক্ত সাধকের (কথিত অনুক্রমে বিচার বা অনুভূতি প্রয়োগে দৃষ্টিবিশুদ্ধি, সন্দেহোত্তরণ বিশুদ্ধি, মার্গামার্গ জ্ঞানদর্শন বিশুদ্ধি, প্রতিপদা জ্ঞানদর্শন বিশুদ্ধিসমূহের সম্পাদনে বিদর্শন ঔৎসুক্য সাধকের যে দর্শন বিশুদ্ধি অনুরূপ) প্রথমে নির্বাণ দর্শন সফলতায় প্রথম মার্গ দর্শন ভূমিতে আর অবশিষ্ট শৈক্ষ্যাশৈক্ষ্য ধর্ম সম্বন্ধীয় ভাবনা ভূমিতে যে জ্ঞান উৎপন্ন হয় ইহা ভাবনাময়ী প্রজ্ঞা। (শাস্তা কিংবা শ্রাবকের) ঘোষিত দেশনা শ্রবণে যে জ্ঞান বা প্রজ্ঞা উৎপন্ন হয় তাহা শ্রুতময় জ্ঞান বা শ্রুতময়ী প্রজ্ঞা। সেই ঘোষিত বা দেশিত ধর্মের স্বভাব পরিগ্রহণাদি যথাকথিত উপায়ে প্রবর্তিত বিচার দ্বারা উহা হইতে নিজের যে জ্ঞান সমুত্থিত হয় বা প্রজ্ঞা উৎপন্ন হয় তাহা চিন্তময় জ্ঞান বা চিন্তাময়ী প্রজ্ঞা। অপরের ঘোষণায় বা দেশনায় নিজের মধ্যে সমুৎপন্ন জ্ঞান দ্বারা এবং উচিত বিচার দ্বারা যে জ্ঞান উৎপন্ন হয় তাহা ভাবনাময় জ্ঞান বা ভাবনাময়ী প্রজ্ঞা।

৮. যাহার শ্রুতময়ী ও চিন্তময়ী দুইটি প্রজ্ঞা আছে সে উদ্‌ঘাটিতজ্ঞ (অর্থাৎ এই শ্রুতময় ও চিন্তাময় জ্ঞান দ্বারা প্রবুদ্ধের ইচ্ছা প্রয়োগ সম্পাদন করিবার উদ্দেশ্য হওয়া মাত্রেই জানিতে পারে এমন ব্যক্তিকে বলা হয় উদ্‌ঘাটিতজ্ঞ)। যাহার শ্রুতময়ী প্রজ্ঞা আছে চিন্তাময়ী প্রজ্ঞা নাই সে বিপঞ্চিতজ্ঞ বা ইতঃস্ততকারীজ্ঞ (অর্থাৎ চিন্তাময় জ্ঞান দ্বারা অনুরাগের বা প্রবণতার প্রস্তুতি বা পরীক্ষা ব্যতিরেকে উদ্দেশ-নির্দেশ হইতে জাননই বিপঞ্চিতজ্ঞ বা ইতস্ততকারীজ্ঞ)। যাহার শ্রুতময়ী প্রজ্ঞাও নাই চিন্তাময়ী প্রজ্ঞাও নাই সে নেয়্য (অর্থাৎ শ্রুতময় জ্ঞানের অভাব থাকায় নিরবশেষ বিস্তৃত দেশনায় নেওয়ার উপযুক্ত বলিয়া নেয়্য)।

৯. [এইরূপে দেশনা প্রতিপদা জ্ঞান বিভাগসমূহের দ্বারা দেশনা বিভাগকরণকে অন্তর্ভুক্ত করিয়া যাহা বিভাগ করা হইয়াছে এখন উহাতে প্রবর্তিত করার জন্য ভগবানের ধর্মদেশনায় দেশনাহার নির্ধারণ করিয়া যোজনা করিবার জন্য ‘সা অযং ধম্মদেসা’তি’ ইত্যাদি আরম্ভ করা হইয়াছে। উহাতে ‘যা পুব্বে ধম্মং বো ভিক্খবে, দেসিস্‌সামী’তি’ ইত্যাদি প্রতিনিদের্শবারের প্রথম হইতে দেশনাহারের বিষয়ভাব দ্বারা পালি ধর্মগ্রন্থে রক্ষিত হইয়াছে।]

এই সেই ধর্মদেশনা অর্থাৎ সেই ধর্মদেশনা অনুক্রমে এই ধর্মদেশনা। কী ধর্মদেশনা করা হইয়াছে? চারি আর্যসত্য; যথা : দুঃখ, দুঃখ উৎপত্তির কারণ, দুঃখের নিরোধ এবং দুঃখকে নিরোধ করিবার উপায় বা মার্গ। আদীনব ফল দুঃখ (অর্থাৎ তৃষ্ণাপ্রযুক্ত লৌকিক ত্রিভৌমিক পঞ্চ-উপাদান-স্কন্ধ ধর্মসমূহ অনিত্যাদি দোষস্বভাববশে ফলস্বরূপ দুঃখ), আস্বাদ দুঃখ উৎপত্তির কারণ (অর্থাৎ তৃষ্ণাযুক্ত শুভসংজ্ঞা, সুখসংজ্ঞা, নিত্যসংজ্ঞা ও আত্মসংজ্ঞা―এই চতুর্বিধ বিপল্লাস বা উন্মার্গগমনের ইচ্ছা প্রণোদিত আস্বাদ বা তৃপ্তিবোধ দুঃখ উৎপত্তির কারণ), নিঃসরণ নিরোধ (অর্থাৎ দুঃখের বিরোধ বা উপশমজনিত মুক্তি), উপায় আদেশ এবং মার্গ (অর্থাৎ বিদর্শনে আর্যমার্গসহ দেশনা এবং দেশনার ফল অধিগমের উপায় করাই উপায়স্বরূপ আদেশ বা মার্গ বলা হইয়াছে। এই চারি সত্য (যেমন সত্যবিভঙ্গ সূত্রে বলা হইয়াছে তৃষ্ণাবিশিষ্ট ক্লেশবিশিষ্ট অকুশলধর্মসমূহ, আসক্তিযুক্ত কুশলমূলসমূহ এবং আসক্তিযুক্ত কুশলধর্মসমূহ সমুদয় বা দুঃখ উৎপত্তির কারণভাবে বিভক্ত সেইভাবে সেই সেই নয়ে সেই সেই তৃষ্ণা অবশিষ্ট ত্রিভৌমিক ধর্মসমূহ দুঃখ সত্যভাবে বিভক্ত হইয়াছে। তদ্ধেতু এই চারি আর্যসত্য সেই ত্রিভৌমিক দুঃখসত্য হইতে নির্গমন বা মুক্তির উপায়), ইহা ধর্মচক্র (অর্থাৎ যাহা ভগবানের চারি প্রকার আর্যসত্য সম্বলিত নিজের উৎকৃষ্ট ধর্মদেশনা, ইহা ধর্মচক্র), ভগবান যাহা বলিয়াছেন (অর্থাৎ এখন সেই ধর্মদেশনায় ধর্মচক্রের বিষয়বস্তু সত্য বিভঙ্গ সূত্রের মতে দেখাইবার জন্য বলা হইয়াছে ‘ভগবান যাহা বলিয়াছেন’) : ‘হে ভিক্ষুগণ, বারাণসীর ঋষিপতন মৃগদায়ে (বর্তমান সারনাথে) অনুত্তর (সর্বশ্রেষ্ঠ) ধর্মচক্র প্রবর্তন বা প্রকাশ করা হইল যাহা কোনো শ্রমণ কিংবা ব্রাহ্মণ কিংবা দেবতা কিংবা মার কিংবা ব্রহ্মা কিংবা সত্ত্বলোকের কেউ কখনো প্রবর্তন করে নাই’, ইহা সমস্তই ধর্মচক্র।

উহাতে অপরিমিত পদ, অপরিমিত অক্ষর (অর্থাৎ বিশৃঙ্খল কথার প্রায় সমস্ত পদে সংগৃহীত অক্ষরসমূহ), অপরিমিত ব্যঞ্জন (বৈশিষ্ট্যমূলক চিহ্ন), অপরিমিত আকার, ভাব প্রকাশ পদ্ধতি ও বিশ্লেষণ সম্বন্ধীয় বর্ণনা রহিয়াছে। ইহাই উহার এইরূপ চারি আর্যসত্য উল্লেখকৃত অর্থের সঙ্কাসনা বা দীপ্তকরণ প্রকাশনা প্রচার বিভাগকরণ সম্বন্ধীয় ব্যাখ্যা বা প্রদর্শনী প্রজ্ঞপ্তি―এইরূপে ইহাই দুঃখ আর্যসত্য।

‘হে ভিক্ষুগণ, ইহাই দুঃখ উৎপত্তির কারণ বলিয়া বারাণসীর ঋষিপতন মৃগদায়ে অনুত্তর ধর্মচক্র প্রবর্তন করা হইল যাহা কোনো শ্রমণ কিংবা ব্রাহ্মণ কিংবা দেবতা কিংবা মার কিংবা ব্রহ্মা কিংবা সত্ত্বলোকের কেউ কখনো প্রবর্তন করে নাই। হে ভিক্ষুগণ, দুঃখের নিরোধ বা উপশম বলিয়া বারাণসীর ঋষিপতন মৃগদায়ে অনুত্তর ধর্মচক্র প্রবর্তন করা হইল যাহা কোনো শ্রমণ কিংবা ব্রাহ্মণ কিংবা দেবতা কিংবা মার কিংবা ব্রহ্মা কিংবা সত্ত্বলোকের কেউ কখনো প্রবর্তন করে নাই। হে ভিক্ষুগণ, ইহাই দুঃখকে নিরোধ করিবার প্রতিপদা বা উপায় বলিয়া বারাণসীর ঋষিপতন মৃগদায়ে অনুত্তর ধর্মচক্র প্রবর্তন করা হইল যাহা কোনো শ্রমণ কিংবা ব্রাহ্মণ কিংবা দেবতা কিংবা মার কিংবা ব্রহ্মা কিংবা সত্ত্বলোকের কেউ কখনো প্রবর্তন করে নাই।’

উহাতে অপরিমিত পদ, অপরিমিত অক্ষর, অপরিমিত ব্যঞ্জন, অপরিমিত আকার, ভাব প্রকাশ পদ্ধতি ও বিশ্লেষণ সম্বন্ধীয় বর্ণনা রহিয়াছে। ইহাই উহার এইরূপ চারি আর্যসত্য উল্লেখকৃত অর্থের সঙ্কাশন (দীপ্তিমানকরণ) প্রকাশনা-প্রচার-বিভাগকরণ সম্বন্ধীয় ব্যাখ্যা বা প্রদর্শনী প্রজ্ঞপ্তি এইরূপে ইহাই দুঃখকে নিরোধ করিবার প্রতিপদা বা উপায় আর্যসত্য। উহাতে ভগবান অক্ষরসমূহের দ্বারা সঙ্কাশন করিয়াছেন, আকারসমূহের দ্বারা বিভাগ করিয়াছেন, নিরুক্তিসমূহের দ্বারা ব্যাখ্যা বা প্রদর্শন করিয়াছেন, নির্দেশ বা বিশ্লেষণ সম্বন্ধীয় বর্ণনাসমূহের দ্বারা প্রজ্ঞাপ্ত করিয়াছেন।

উহাতে ভগবান অক্ষর এবং পদসমূহ দ্বারা উদ্ঘাটন করিয়াছেন (অর্থাৎ শৈখ্যরূপে গ্রহণের ন্যায় কৃত্যসাধনের জন্য শ্রুতাবধান করিয়া সমাহিত চিত্ত দ্বারা বিনীতগণের সঙ্কাশনবশে অক্ষরাদিসমূহ দ্বারা বিশেষভাবে উৎসাহিত বা উত্তেজিত করা হইয়াছে যেন পদপর্যাবসানে বা বর্ণনার পরিসমাপ্তিতে প্রবণতাবোধ জাগ্রত হইয়া থাকে, সেইরূপে যথাভিপ্রায় বা পরিকল্পনারূপ সংক্ষেপে অর্থ করা বা বর্ণনা করা হইয়াছে), ব্যঞ্জন এবং আকারসমূহ দ্বারা বিপঞ্চনা (অর্থাৎ যেইরূপ বর্ণনা করা হইয়াছে সেইরূপ নির্দেশ) করা হইয়াছে আর নিরুক্তি এবং নির্দেশসমূহ দ্বারা বিস্তৃত করা হইয়াছে। উহাতে উদ্দেশ বা দেশনা আদি বা প্রথম, বিপঞ্চনা (ইতস্ততকরণ বা অস্থিরতা) মধ্যে এবং বিস্তৃতকরণ পর্যাবসানে বা পরিসমাপ্তিতে। এই সেই ধর্মবিনয় যাহা উদ্দেশ বা বর্ণিত হওয়ায় উদ্ঘাটিতজ্ঞ ব্যক্তিকে (শ্রবণে যথাকর্তব্যপরায়ণ শ্রোতাকে) বিনীত করে, সেইজন্য ইহাকে ‘আদিকল্যাণপ্রদ বলিয়া বলিতেছি, বিপঞ্চিয়ন্ত বা নির্দেশ দিবার যোগ্য নেয়্য ব্যক্তিকে বিনীত করে, সেইজন্য ইহাকে ‘মধ্যে কল্যাণপ্রদ’ বলিয়া বলিতেছি; বিস্তৃতভাবে প্রকাশ হইয়া অথবা প্রতি নির্দেশ দিবার যোগ্য নেয়্য ব্যক্তিকে বিনীত করে, সেইজন্য ইহাকে ‘পর্যাবসানে কল্যাণপ্রদ’ বলিয়া বলিতেছি।

১০. উহাতে ছয় প্রকার পদের অর্থ, সঙ্কাশনা, প্রকাশনা, বর্ণনাকরণ, বিভাগকরণ, উত্তানীকর্ম (অভিব্যক্তি বা ব্যাখ্যা পুস্তক) এবং প্রজ্ঞপ্তি―ইহাই ছয় প্রকার পদের অর্থ ও ব্যঞ্জন―অক্ষর, পদ, ব্যঞ্জন, আকার, নিরুক্তি এবং নিদের্শ, ইহাই ছয় প্রকার পদের ব্যঞ্জন। সেইজন্য ভগবান বলিয়াছেন, হে ভিক্ষুগণ, আমি তোমাদের নিকট আদিতে কল্যাণজনক, পর্যাবসানে কল্যাণজনক এবং উহার অর্থ ও ব্যঞ্জনসহ কেবল বা সর্বাংশে পরিপূর্ণ পরিশুদ্ধ ধর্মদেশনা করিব।’ এইখানে ‘কেবল (সর্বাংশে বা সম্পূর্ণরূপে)’ লোকোত্তর সম্বন্ধীয় বিষয়, ইহা কিন্তু লৌকিক ধর্মসমূহের সহিত মিশ্রিত নহে। ‘পরিপূর্ণ’ পরিপূর্ণ যাহা কমও নহে অতিরিক্তও নহে। ‘পরিশুদ্ধ’ নির্মল, সর্বপ্রকার মল বা পাপ অপগত, বিশুদ্ধ, সর্বপ্রকার বৈশিষ্ট্যপূর্ণ (অর্থাৎ লোকোত্তর বা অতীন্দ্রিয় আদর্শস্বরূপ বৈশিষ্ট্যপূর্ণ অথবা অধিশীল শিক্ষাদি বৈশিষ্ট্যপূর্ণ) মনোনিবেশের স্থান, ইহাও বলা হইয়াছে তথাগত পদ (অর্থাৎ এই শিক্ষাত্রয় সংগ্রহ শাসন ব্রহ্মচর্য তথাগতের সুগন্ধ বা সুকীর্তি হস্তী সদৃশ প্রতিপত্তিজনিত বা ধার্মিক অভ্যাসজনিত দেশনা গমনে ক্লেশের গভীরতায় প্রকাশ হইয়া যে পথে গমন করিয়াছে সেই পথ বা মার্গ) ইহাও গোচর-ভাবনা-সেবন (অভ্যাস বা নিত্যকৃত) দ্বারা তথাগত নিসেবিত (তথাগতের নিত্য অভ্যস্ত) এবং ইহাও তথাগত রঞ্জিত বা তৃপ্ত (অর্থাৎ তাঁহার মহাবজ্রতুল্য জ্ঞানময় সর্বজ্ঞতাজ্ঞানময় দন্তসমূহ দ্বারা কর্তিত ত্রিভৌমিক স্থান) হইয়াছে। তদনুরূপ চিত্তসম্পন্ন ব্রহ্মচর্য প্রকাশিত হয় (অর্থাৎ তথাগত পত্রাদি দ্বারা যেইভাবে বর্ণনা করা হইয়াছে তদনুরূপ কারণে সর্বসত্ত্বের ব্রহ্মা ভগবানের ব্রহ্মচর্য বা সর্বশ্রেষ্ঠ চর্যা প্রকাশ করা হইয়াছে); সেইজন্য ভগবান বলিয়াছেন, ‘সর্বাংশে পরিপূর্ণ পরিশুদ্ধ ব্রহ্মচর্য প্রকাশ করিব।’ এই ধর্মদেশনা কাহাদের জন্য? যোগীদের জন্য। সেইজন্য আয়ুষ্মান মহাকচ্চায়ন বলিয়াছেন, ‘আস্বাদ, আদীনবতা, নিঃসরণ, ফল, উপায়, আণত্তি বা আদেশ―ইহা যোগীজনের জন্য ভগবানের দেশনাহার বা দেশনারূপহার’ ইত্যাদি।


 

৪. (ক) ২. বিচয়হার বিভঙ্গ
১১. উহাতে বিচয়হার কী রকম? ‘যাহা জিজ্ঞাসা এবং যাহা উত্তর’ ইত্যাদি গাথা, ইহা বিচয়হার। কী বা কোনো বিষয় চিন্তা করে? পদ সম্বন্ধে চিন্তা করে (অর্থাৎ প্রথম হইতে নির্গমন সূত্রের সর্বপদ সম্বন্ধে চিন্তা করে। এই বিচয় বা পুঙ্খানুপুঙ্খরূপে পরীক্ষা শব্দ ও অর্থভেদে দুই প্রকার। উহাতে ইহা নামপদ, ইহা আখ্যাত পদ, ইহা উপসর্গ পদ, ইহা নিপাত পদ, ইহা স্ত্রীলিঙ্গ, ইহা পুংলিঙ্গ, ইহা ক্লীবলিঙ্গ, ইহা অতীতকাল, ইহা ভবিষ্যৎ কাল, ইহা বর্তমান কাল, ইহা কর্তৃকারক সাধন বা কর্তৃকারক, ইহা করণকারক সাধন, ইহা কর্মকারক সাধন, ইহা অধিকরণ সাধন, ইহা অবিভাজ্য বচন, ইহা উপযোগ বা সম্বন্ধবচন, ইহা পার্থিব বচন পর্যন্ত, ইহা একবচন, ইহা অনেক বা বহুবচন ইত্যাদি এইরূপ বিভাগবচন, ইহা শব্দ হইতে পদ বিচার বা পদ সম্বন্ধে পুঙ্খানুপুঙ্খরূপে পরীক্ষা। অর্থ হইতে পদ বিচার হইতেছে সেই সেই পদ দ্বারা বক্তব্য অর্থ সংবর্ণনা)। প্রশ্ন সম্বন্ধে চিন্তা করে (অর্থাৎ যদি পদ জিজ্ঞাসা বা প্রশ্নাদি বশে প্রবর্তন করা হয় উহার আর উহার অর্থের প্রশ্নাদি ভাব বিচারযোগ্য―ইহা দেখাইবার জন্য ‘প্রশ্ন সম্বন্ধে চিন্তা করা’ বলা হইয়াছে)। উত্তর সম্বন্ধে চিন্তা করে, পূর্বাপর সম্বন্ধে চিন্তা করে, আস্বাদ সম্বন্ধে চিন্তা করে (যেহেতু সমস্ত দেশনাহার বিচয়হারের বিষয়সূত্রের বিচার করিয়া করা হইয়াছে, সেইজন্য বলা হইয়াছে : ‘আস্বাদ সম্বন্ধে চিন্তা করে’)। আদীনব বা দোষ সম্বন্ধে চিন্তা করে, নিঃসরণ সম্বন্ধে চিন্তা করে, ফল সম্বন্ধে চিন্তা করে, উপায় সম্বন্ধে চিন্তা করে, আদেশ সম্বন্ধে চিন্তা করে, অনুগীতি সম্বন্ধে চিন্তা করে অর্থাৎ বিচার্যমান সূত্রপদের অনুরূপ সূত্রান্তর পদসমূহ ও অর্থোদ্ধারবশে অথবা পদোদ্ধারবশে আনিয়া বিচার্য বলিয়া দেখাইবার জন্য বলা হইয়াছে, সমস্তই নববিধ সূত্রে চিন্তা করে।

যথা কি ভাবে? (অর্থাৎ যেইভাবে সেই বিচয় প্রবর্তিত হওয়া উচিত সেইভাবে সেই প্রকারে অর্থ নির্দেশের জন্য জিজ্ঞাসা করা হইতেছে ‘কিভাবে বা কী প্রকারে’?) যেই প্রকারে আয়ুষ্মান অজিতপরায়ণ (অর্থাৎ বাবরী ব্রাহ্মণের ষোলো জন পরিচারক বা সেবকের মধ্যে কোনো একজন) ভগবানকে নির্বাণ গমনের উপায় সম্বন্ধে প্রশ্ন জিজ্ঞাসা করিয়াছেন :

(আয়ুষ্মান অজিতপরায়ণ জানিবার জন্য ইচ্ছা প্রকাশ করিয়া প্রশ্ন জিজ্ঞাসা করিতেছেন) ‘সত্ত্বলোক বা প্রাণিজগৎ হইতে ইহা কেন গোপন রাখা হইয়াছে? তাহা কেন প্রকাশ করিতেছেন না? বলুন, অভিলেপন বা আবরণ কিসের? আর আপনার মহাভয়ও বা কিসে?’

(এইখানে নিবারণ বা বাধা, অপ্রকাশন বা গোপন রাখন, অভিলেপন বা আবরণ এবং মহাভয়) এই চারি প্রকার অর্থ-সমন্বিত প্রশ্ন বা জিজ্ঞাসা, উহা একটিমাত্র প্রশ্ন। কেন এক বস্তুতে বা এক অর্থে পরিগ্রহণ করা হইয়াছে? এইরূপ বলা হইয়াছে : ‘লোক বা সত্ত্বলোক হইতে ইহা কেন গোপন রাখা হইয়াছে?’ এইখানে লোকাধিট্‌ঠান সম্বন্ধে জিজ্ঞাসা করা হইয়াছে (এই চারিটি প্রশ্ন একটিমাত্র লোকম্পতিগুণভূত সত্ত্বলোকের বা প্রাণিজগতের উপকারে গৃহীত হইয়াছে বলিয়া একটিমাত্র বস্তু বা অর্থবাচক জিজ্ঞাসা)। ‘তাহা কেন প্রকাশ করিতেছেন না বা গোপন রাখিয়াছেন?’ এইখানে সত্ত্বলোকের অপ্রকাশন সম্বন্ধে জিজ্ঞাসা করা হইয়াছে। ‘বলুন, অভিলেপন বা আবরণ কিসের?’ এইখানে সত্ত্বলোককে আবরণকরণ বা ঢাকিয়া রাখন সম্বন্ধে জিজ্ঞাসা করা হইয়াছে। ‘আপনার মহাভয়ও বা কিসে?’ এইখানে সেই সত্ত্বলোকের মহাভয় সম্বন্ধে জিজ্ঞাসা করা হইয়াছে। লোক তিন প্রকার, যথা : ক্লেশলোক (অর্থাৎ রাগ বা আসক্তি ইত্যাদি ক্লেশ বাহুল্যতা দ্বারা রমিত কামাবচর বা কামভূমির সত্ত্বগণ ক্লেশলোক), ভবলোক (অর্থাৎ ধ্যান অভিজ্ঞা বৃদ্ধি করিয়া রমিত রূপাবচর বা রূপব্রহ্মভূমির সত্ত্বগণ ভবলোক) এবং ইন্দ্রিয়লোক (অর্থাৎ আনেঞ্জ বা অরূপব্রহ্মভূমির সমাধি বাহুল্যতায় বিশদ ইন্দ্রিয় হইয়াছে বলিয়া অরূপাবচর বা অরূপব্রহ্মভূমির সত্ত্বগণ ইন্দ্রিয়লোক)।

ভগবানের উত্তর―‘(ওহে অজিত,) সত্ত্বলোক (কামভূমির সত্ত্বগণ) অবিদ্যায় বা অজ্ঞানতায় আচ্ছন্ন, মাৎসর্যরূপ সন্দেহের প্রমাদ (আলস্য বা কর্তব্য কার্যে অবহেলা) হেতু প্রকাশ পায় না।’ আমি বলিতেছি, ‘লোভই আবরণ এবং ইহার দুঃখকে মহাভয় (অর্থাৎ বানরের এক কামড় বা একগ্রাস যেমন বানরের অভিলেপনের বা আবরণের সংলগ্নতা বা আঠালো প্রকৃতি তেমন) এই কামভূমির সত্ত্বগণের লোভজনক তৃষ্ণা পুনঃপুন জন্মগ্রহণের আবর্ত দুঃখকে মহাভয় বলিয়া আমি বলিতেছি।’

সেই চারি পদের উত্তর এই চারি পদ দ্বারা দেওয়া হইয়াছে, যেমন―প্রথম পদের উত্তর দেওয়া হইয়াছে এই দ্বিতীয় পদ দ্বারা, সেই দ্বিতীয় পদের উত্তর দেওয়া হইয়াছে, এই তৃতীয় পদ দ্বারা সেই তৃতীয় পদের উত্তর দেওয়া হইয়াছে আর এই চতুর্থ পদ দ্বারা সেই চতুর্থ পদের উত্তর দেওয়া হইয়াছে। ‘সত্ত্বলোক হইতে ইহা কেন গোপন রাখা হইয়াছে?’ প্রশ্নের উত্তর ‘সত্ত্বলোক অবিদ্যায় আচ্ছন্ন।’ এইভাবে যথাক্রমে প্রশ্নের উত্তর দেওয়া হইয়াছে। এখন সত্ত্বলোক নীবরণসমূহ দ্বারা [অর্থাৎ ১. কামচ্ছন্দ বা ইন্দ্রিয়সুখরূপ নীবরণ বা আবরণ, ২. (অবিজ্জা) ব্যাপদ নীবরণ অর্থাৎ (পরের সম্পত্তিতে লোভ উৎপন্ন করিয়া) ক্রোধ-হিংসা-বিদ্বেষ করণরূপ নীবরণ, ৩. থিনমিদ্ধ নীবরণ অর্থাৎ মন ও শরীরের আলস্য ও নিষ্ক্রিয়তারূপ নীবরণ, ৪. ঔদ্ধত্য-কৌকৃত্য অর্থাৎ সর্ব বিষয়ে বিরক্তিভাব প্রকাশরূপ নীবরণ, ৫. বিচিকিচ্ছা অর্থাৎ সন্দেহ বা সন্দিহান অবস্থায় ইতস্তত করণরূপ নীবরণ―এই পঞ্চ নীবরণ বা আবরণ অথবা মনের উন্নতির পথে প্রতিবন্ধক দ্বারা] আচ্ছাদিত, সমস্ত সত্ত্ব অবিদ্যারূপ নীবরণ দ্বারাই আবরিত, ভগবান যেমন বলিয়াছেন, ‘হে ভিক্ষুগণ, আমি বলিতেছি সর্বপ্রকার সত্ত্বের, সর্বপ্রকার প্রাণীর এবং সর্বপ্রকার ভূতের বা জীবন্ত প্রাণীর পর্যায়ে একই প্রকার নীবরণ, এই নীবরণই অবিদ্যা। অবিদ্যারূপ নীবরণ দ্বারাই আচ্ছন্ন সমস্ত সত্ত্ব সর্বপ্রকার অবিদ্যায় নিরোধ বা প্রতিবন্ধকতা আনিলে ত্যাগ আনিলে প্রত্যাখ্যান করিলে হে ভিক্ষুগণ, আমি বলিতেছি সত্ত্বগণের নীবরণ (আবরণ বা আচ্ছাদন) থাকিতে পারে না।’ তদ্বারা (অর্থাৎ ‘সত্ত্বলোক অবিদ্যায় আচ্ছন্ন’ এই কথার দ্বারা) প্রথম পদের বা প্রশ্নের (অর্থাৎ ‘সত্ত্বলোক হইতে ইহা কেন গোপন রাখা হইয়াছে?’ এই প্রশ্নের) উত্তরযুক্ত হইয়াছে। ‘তাহা কেন প্রকাশ করিতেছেন না?’ প্রশ্নের উত্তর ‘মাৎসর্যরূপ সন্দেহের প্রমাদ হেতু প্রকাশ পায় না।’ যেই ব্যক্তি নীবরণসমূহ দ্বারা আচ্ছন্ন সেই ব্যক্তি (কিছু) হইতে দূরে থাকে। (কিছু) হইতে দূরে থাকা বা যোগ না দেওয়াকে বলা হয় সন্দেহ। সে সন্দেহযুক্ত হইয়া শ্রদ্ধাসম্পন্ন হয় না, শ্রদ্ধাসম্পন্ন না হওয়ায় অকুশল বা পাপ ধর্মসমূহকে ত্যাগের জন্য কুশলধর্ম বা পুণ্যকার্যসমূহকে প্রত্যক্ষ করিবার জন্য তাহার বীর্য বা উৎসাহ আরম্ভ হয় না। সেই ব্যক্তি এই সংসারে প্রমাদ অনুযুক্ত বা আলস্যপরায়ণ হইয়া অবস্থান করে, প্রমত্ত ব্যক্তি ধর্মে অর্থ গ্রহণ করিতে পারে না, সেই ব্যক্তি সেইসব বিষয় গ্রহণ করিতে পারে না বলিয়া তাহার নিকট প্রকাশ করা হয় না, ভগবান যেমন বলিয়াছেন, ‘সৎ পুরুষ দূরে থাকিলেও হিমালয় পর্বত সদৃশ প্রকাশিত থাকে, রাত্রিকালে শর নিক্ষিপ্ত হওয়ার ন্যায় এইখানে অসৎ পুরুষকে দেখা যায় না। সৎ পুরুষগণ বিবিধ প্রকার গুণ দ্বারা, কীর্তি দ্বারা, যশ দ্বারা প্রকাশিত হইয়া থাকে।’

তদ্বারা (অর্থাৎ ‘মাৎসর্যরূপ সন্দেহের প্রমাদ হেতু প্রকাশ পায় না’ এই কথার দ্বারা) ও দ্বিতীয় পদের বা প্রশ্নের (অর্থাৎ ‘তাহা কেন প্রকাশ করিতেছেন না?’ এই প্রশ্নের) উত্তরযুক্ত হইয়াছে।

‘বলুন, লেপন বা আবরণ কিসের?’ প্রশ্নের উত্তর ‘আমি বলিতেছি, লোভই আবরণ। জপ্পা বা লোভ বলিলে বুঝায় তৃষ্ণা। সেই তৃষ্ণা কিরূপে আবরিত করে? ভগবান যেমন বলিয়াছেন :

‘যেই মানুষের নিকট কামরাগ বা আসক্তি প্রবল হয় তখন সেই ব্যক্তি সেই কাম প্রবৃত্তিতে ঘোর অন্ধ হইয়া যায়। সেই কামান্ধতায় সেই ব্যক্তি কামনার বিষয়বস্তু জ্ঞাত থাকে না আর সেই কামান্ধতায় সেই ব্যক্তি কামনার উৎপত্তি বা স্বভাব দর্শন করে না।’

এই সেই তৃষ্ণা আসক্তিবহুল ব্যক্তিকে এইরূপে ধীরে ধীরে গ্রাস করিয়া (অর্থাৎ পূর্বসংস্কার স্থায়ী করিবার কারণে) সেই তৃষ্ণার সত্ত্বলোক আঠালো প্রকৃতি বা পদার্থ দ্বারা রক্ষিত হওয়ার ন্যায় হইয়া থাকে। তদ্বারা (অর্থাৎ ‘আমি বলিতেছি লোভই আবরণ’ এই কথার দ্বারা) তৃতীয় পদের বা প্রশ্নের (অর্থাৎ ‘বলুন, লেপন বা আবরণ কিসের?’ এই প্রশ্নের উত্তরযুক্ত হইয়াছে)। ‘আপনার মহাভয় কিসে?’ প্রশ্নের উত্তর ‘ইহার দুঃখকে মহাভয়। দুঃখ দুই প্রকার; যথা : কায়িক বা শারীরিক দুঃখ এবং চৈতসিক বা মানসিক দুঃখ। যাহা কায়িক ইহা শারীরিক দুঃখ, যাহা চৈতসিক বা মানসিক ইহা দৌর্মনস্য বা মানসিক অশান্তি। সমস্ত সত্ত্ব বা প্রাণীই দুঃখকে শঙ্কা করে, দুঃখের সমতুল্য ভয় নাই। কিন্তু সেই দুঃখের অতীত বা অতিক্রান্ত কোথায় বা কিরূপে? দুঃখভাব তিন প্রকার; যথা : দুঃখরূপ দুঃখভাব, সংস্কাররূপ দুঃখভাব, পরিবর্তনরূপ দুঃখভাব। সত্ত্বগণ সেই তিন প্রকার দুঃখকে কখনো কখনো সীমিত করিয়া আবার কখনো কখনো সীমিত করাইয়া দুঃখরূপ দুঃখভাব হইতে মুক্ত হইয়া থাকে (অর্থাৎ কখনো কখনো আত্ম উপক্রম বা অভিপ্রায়কে ভিত্তি করিয়া আবার কখনো কখনো পরোপক্রমকে অথবা অপরের অভিপ্রায়কে ভিত্তি করিয়া ইত্যাদি বিভাগ দ্বারা দুঃখরূপ দুঃখভাব হইতে মুক্ত হওয়া বিশেষে রূপাবচর বা রূপব্রহ্মভূমির কার্য দ্বারা মুক্ত হইয়া থাকে)। সেইরূপ বিপরিণাম বা পরিবর্তনরূপ দুঃখভাব হইতে মুক্ত হইয়া থাকে (অর্থাৎ দুঃখভাব হইতে মুক্ত হওয়ার জন্য উপেক্ষা সমাপত্তি ধ্যানের বাহুল্যতা বিশেষে অরূপাবচর বা অরূপব্রহ্মভূমির কার্য দ্বারা মুক্ত হইয়া থাকে)। ইহার কারণ কী? সত্ত্বলোকের সত্ত্বগণ (প্রাণিজগতের প্রাণীগণ) দুঃখরূপ দুঃখভাব হইতে মুক্ত হইবার কারণে নিরোগীও হইয়া থাকে এবং অরূপব্রহ্মভূমির ব্রহ্মা বিশেষে দীর্ঘায়ুও প্রাপ্ত হইয়া থাকে। কিন্তু সংস্কাররূপ দুঃখভাব হইতে মুক্ত হইয়া সত্তা বা জীব অনুপাদিশেষ (শরীরাংশ অনবশিষ্ট) নির্বাণধাতুতে পরিণত হইয়া থাকে। সেই কারণে (অর্থাৎ যেই কারণে সমস্ত সত্ত্বলোক ব্যাপী সর্ববিষয় সংগ্রহকারী সংস্কাররূপ দুঃখভাব সেই কারণে) সংস্কাররূপ দুঃখভাব হইতে সত্ত্বগণের দুঃখোৎপত্তি হয় ইহা মনে করিয়া এই দুঃখকে মহাভয় হয়। তদ্বারা (অর্থাৎ ‘ইহার দুঃখকে মহাভয়’ এই কথার দ্বারা) চতুর্থ পদের বা প্রশ্নের (অর্থাৎ ‘আপনার মহাভয় কিসের?’ এই প্রশ্নের উত্তরযুক্ত হইয়াছে)। সেইজন্য ভগবান বলিয়াছেন, ‘প্রাণিজগৎ বা সত্ত্বগণ অবিদ্যায় বা অজ্ঞানতায় আচ্ছন্ন।’

সর্বদিক দিয়া স্রোত প্রবাহিত হয় (অর্থাৎ সর্বপ্রকার রূপাদি আয়তনে অথবা চক্ষু ইত্যাদি ছয় ইন্দ্রিয় স্থানে তৃষ্ণাদি স্রোত প্রবাহিত হইতে থাকে), (আয়ুষ্মান অজিত জানিতে ইচ্ছা করেন), সেইসব স্রোতকে কিরূপে নিবারণ করা যায়? আপনি সেই স্রোতসমূহের সংযম (অর্থাৎ নীবরণ বা আবরণ সম্বন্ধীয় সংযম) সম্বন্ধে বলুন কি প্রকারে সেইসব স্রোত বন্ধ হইয়া থাকে অথবা সেইসব স্রোতকে বাধা দেওয়া যায়।

এই চারিটি পদ জিজ্ঞাসা করা হইয়াছে। উহাতে দুইটি প্রশ্ন। অধিক বাধ্য দ্বারা (অর্থাৎ চারিটি পদ দ্বারা) কেন জিজ্ঞাসা করা হইল? এইরূপে নিযুক্ত বা ব্যস্ত সত্ত্বের এইরূপে সংক্লিষ্ট বা অবিশুদ্ধ সত্ত্বের (অর্থাৎ যেইসব জ্ঞাতি ব্যসনাদির জন্য প্রাণিবধ ইত্যাদি দ্বারা অথবা এইরূপ দুর্গতির কারণভূত আপদাদি দ্বারা সমানতার সহিত সর্বত্র অথবা এই সত্ত্বলোক বা প্রাণীগণ পতিত পরিব্যাপ্ত। সেই নিমিত্ত দশপ্রকার কেশবস্তু দ্বারা সংক্লিষ্ট এবং তাহার সেই পতিতাকার ও সংক্লিষ্টার জ্ঞানত জানিয়া বলা হইয়াছে : ‘এইরূপে পতিতের এইরূপে সংক্লিষ্টের)’ শুদ্ধিতা কিরূপে আসিতে পারে? (অর্থাৎ শমথ-বিদর্শন ভাবনায় আর্য অষ্টাঙ্গিক মার্গ কিরূপে লাভ হইতে পারে?)

ইহার উত্তরে এইরূপ বলা হইয়াছে : ‘সর্বদিক দিয়া স্রোত প্রবাহিত হয়।’ অসমাহিত (একাগ্রতারহিত বা নানা অবলম্বনে বিক্ষিপ্তচিত্ত) সত্ত্বগণের অভিজ্ঝা বা লোলুপতা, ব্যাপাদ বা হিংস-বিদ্বেষ বা জীবহত্যা, প্রমাদ বা অলসতা বহুলভাবে প্রবাহিত হইতে থাকে। উহাতে যাহা অভিজ্ঝা বা লোলুপতা―ইহা দ্বেষ বা হিংসা অকুশল আর যাহা প্রমাদ বা অলসতা ইহা মোহ অকুশলমূল। এইরূপে সেই অসমাহিত প্রাণীগণের ছয় প্রকার আয়তন বা স্থান দিয়া তৃষ্ণা প্রবাহিত হইয়া থাকে; যেমন : রূপতৃষ্ণা (বাহ্যিক মনোজ্ঞ বস্তুত দৃশ্যমান আকারের প্রতি প্রবল আকাঙ্ক্ষা), শব্দতৃষ্ণা (মনোজ্ঞ শব্দের প্রতি প্রবল আকাঙ্ক্ষা), গন্ধতৃষ্ণা (মনোজ্ঞ সুগন্ধের প্রতি প্রবল আকাঙ্ক্ষা), রসতৃষ্ণা (মনোজ্ঞ স্বাদের প্রতি প্রবল আকাঙ্ক্ষা), স্পর্শতৃষ্ণা (মনোজ্ঞ কোমল স্পর্শের প্রতি প্রবল আকাঙ্ক্ষা), ধর্মতৃষ্ণা (মনের মনোজ্ঞ বা মনোমত বিষয়বস্তু গ্রহণ ও ধারণের প্রতি প্রবল আকাঙ্ক্ষা)। ভগবান যেমন বলিয়াছেন―‘হে ভিক্ষুগণ, ছয় প্রকার আয়তন বা স্থান দিয়া প্রবাহিত হইতে থাকে, ইহা আধ্যাত্মিক আয়তন বা স্থানসমূহের অধিবচন। চক্ষু মনোজ্ঞরূপ বা বস্তুর আকারসমূহে প্রবাহিত হইয়া থাকে, অমনোজ্ঞরূপসমূহে আহত হইয়া থাকে। শ্রুত বা কর্ণ মনোজ্ঞরূপ বা শব্দসমূহে প্রবাহিত হইয়া থাকে, অমনোজ্ঞরূপ বা শব্দসমূহে আহত হইয়া থাকে। ঘ্রাণ বা নাসিকা মনোজ্ঞরূপ বা সুগন্ধীসমূহে প্রবাহিত হইয়া থাকে, অমনোজ্ঞরূপ বা দুর্গন্ধসমূহে আহত হইয়া থাকে। জিহ্বা মনোজ্ঞরূপ বা স্বাদসমূহে প্রবাহিত হইয়া থাকে, অমনোজ্ঞরূপ বিস্বাদসমূহে আগত হইয়া থাকে। কায় বা শরীর মনোজ্ঞরূপ বা কোমলরূপসমূহে প্রবাহিত হইয়া থাকে, অমনোজ্ঞ বা শক্ত (কর্কশ) স্পর্শসমূহ আহত হইয়া থাকে। মন মনোজ্ঞ বা মনোমত ধর্ম বা বিষয়বস্তুসমূহে প্রবাহিত হইয়া থাকে, অমনোজ্ঞ ধর্ম বা বিষয়বস্তুসমূহে আহত হইয়া থাকে।’

এইরূপে চক্ষু ইত্যাদি সর্বপ্রকার (ছয় প্রকার) ইন্দ্রিয় হইতে প্রবাহিত হইতে থাকে এবং সর্বপ্রকারে প্রবাহিত হইতে থাকে। সেইজন্য বলা  হইয়াছে : ‘সর্বদিক দিয়া স্রোত প্রবাহিত হয়’। ‘সেই স্রোতসমূহকে কিরূপে নিবারণ করা যায়?’ ইহাতে পূর্ব সংস্কারের বিনাশ সম্বন্ধে জিজ্ঞাসা করা হইয়াছে―ইহা বোদান বা পূর্ব সংস্কারের বিনাশজনিত শুদ্ধিতা। ‘আপনি সেই স্রোতসমূহের সংযম সম্বন্ধে বলুন কী প্রকারে সেই স্রোত বন্ধ হইয়া থাকে অথবা সেই স্রোতকে বাধা দেওয়া যায়?’ ইহাতে অনুশয়ের (সুপ্ত বা অন্তর্নিহিত প্রবণতার) সম্পূর্ণরূপে ধ্বংস করার বিষয় সম্বন্ধে জিজ্ঞাসা করা হইয়াছে, ইহা বুট্‌ঠান বা শুদ্ধিতা উৎপাদন।

উত্তরে ভগবান বলিলেন, ‘(হে অজিত,) সত্ত্বলোকে যেইসব স্রোত প্রবাহিত হইতেছে সেইসব স্রোতের নিবারণ বা বাধা স্মৃতি (অর্থাৎ বিদর্শনসংযুক্ত স্মৃতি কুশল ও অকুশলধর্মসমূহের বা পাপ ও পুণ্যের গতি সমন্বয়ে সমানভাবে সেই স্রোতসমূহকে নিবারণ করিয়া থাকে)। আমি বলিতেছি, সেই স্মৃতিই স্রোতাসমূহের সংবর বা সংযমতা। প্রজ্ঞা দ্বারা ইহাদিগকে বন্ধ করা যায় (অর্থাৎ ছয় ইন্দ্রিয় উৎপন্ন রূপসমূহে অনিত্যাদি লক্ষণবশে প্রতিবেধ বা বিচক্ষণতা সাধনে মার্গপ্রজ্ঞা দ্বারা এই স্রোতসমূহ সর্বপ্রকারে বন্ধ হইয়া যায় আর উৎপন্ন হইবার সুযোগের অভাবে সম্পূর্ণরূপে ধ্বংস হইয়া যায়)’।

কায়গত (অর্থাৎ শরীর বা শরীরের বত্রিশ প্রকার অশুচি সম্বন্ধীয়)-স্মৃতি ভাবনা দ্বারা এবং উহাকে বহুলভাবে বৃদ্ধি করিয়া ভাবনা দ্বারা চক্ষু দৃশ্যমান মনোজ্ঞ রূপ বা বস্তু আকারসমূহে আসক্ত হয় না (অর্থাৎ চক্ষুদ্বারে লোভাদি সংঘটিত মনোমত বস্তু আকারসমূহ ব্যক্তির চিত্তসন্ততিকে বা চিত্তের অবিরত গতিকে আকর্ষণ করে না), দৃশ্যমান অমনোজ্ঞ রূপ বা বস্তু আকারসমূহেও আহত হয় না। শ্রুত বা কর্ণ মনোজ্ঞ শব্দরূপ বা শব্দাকার বস্তুসমূহে আসক্ত হয় না (অর্থাৎ শ্রবণ দ্বারে লোভাদি সংঘটিত মনোমত শব্দরূপ বা শব্দাকার বস্তুসমূহ ব্যক্তির চিত্ত সন্ততিকে আকর্ষণ করে না), অমনোজ্ঞ শব্দরূপ বা শব্দাকার বস্তুসমূহেও আহত হয় না। ঘ্রাণ বা নাসিকা মনোজ্ঞ গন্ধরূপ বা গন্ধাকার বস্তুসমূহে আসক্ত হয় না (অর্থাৎ ঘ্রাণ দ্বারে লোভাদি সংঘটিত মনোমত গন্ধরূপ বা গন্ধাকার বস্তুসমূহ ব্যক্তির চিত্ত সন্ততিতে আকর্ষণ করে না), অমনোজ্ঞ গন্ধরূপ বা গন্ধাকার বস্তুসমূহেও আহত হয় না। জিহ্বা মনোজ্ঞ স্বাদরূপ বা স্বাদাকার বস্তুসমূহে ব্যক্তির চিত্ত সন্ততিকে আকর্ষণ করে না), অমনোজ্ঞ স্বাদরূপ বা স্বাদাকার বস্তুসমূহেও আহত হয় না। কায় বা শরীর মনোজ্ঞ স্পর্শরূপ বা স্পর্শাকার বস্তুসমূহে আকৃষ্ট হয় না (অর্থাৎ শরীর দ্বারে লোভাদি সংঘটিত মনোমত স্পর্শরূপ বা স্পর্শাকার বস্তুসমূহ ব্যক্তির চিত্তসন্ততিকে আকর্ষণ করে না), অমনোজ্ঞ স্পর্শরূপ বা স্পর্শাকার বস্তুসমূহে আহত হয় না। মন মনোজ্ঞ ধর্ম বা মনের স্বভাব অনুরূপ চিন্তনীয় বিষয়বস্তুসমূহে আসক্ত হয় না। (অর্থাৎ মনোদ্বারে লোভাদি সংঘটিত মনোমত ধর্ম বা মনের স্বভাব অনুরূপ চিন্তনীয় বিষয়বস্তুসমূহ ব্যক্তির চিত্তসন্ততিকে আকর্ষণ করে না), অমনোজ্ঞ ধর্ম বা মনের স্বভাব অনুরূপ চিন্তনীয় বিষয়বস্তুসমূহেও আহত হয় না। ইহার কারণ কী? ইন্দ্রিয়সমূহের সংযত বা নিয়ন্ত্রিত নিবারণ দ্বারা। কিরূপে ইন্দ্রিয়সমূহকে নিয়ন্ত্রিত বা নিবারিত করা যায়? স্মৃতি রক্ষণ দ্বারা। সেইজন্য ভগবান বলিয়াছেন, ‘সেই স্রোতসমূহের নিবারণ স্মৃতি।’ প্রজ্ঞার দ্বারা অনুশয়সমূহ পরিত্যক্ত হয়, অনুশয়সমূহের পরিত্যক্ত হইলে পুনর্বত্থানের সন্ততি বা নিরবচ্ছিন্নতা বন্ধ হইয়া আচ্ছন্ন হওয়ার দরুন বিনষ্ট হইয়া যায়। কী প্রকারে? প্রজ্ঞার দ্বারা। সেইজন্য ভগবান বলিয়াছেন, ‘প্রজ্ঞার দ্বারা ইহাকে বন্ধ করা যায়।’

(আয়ুষ্মান অজিত জানিতে চাহেন) ‘প্রভু, প্রজ্ঞা, স্মৃতি ও নামরূপ ইহাই আমার জিজ্ঞাস্য, বলুন কোথায় ইহা থামিয়া যায় বা পরিত্যাগ হয়?’

(ভগবানের উক্তি) ‘হে অজিত, তুমি আমাকে যখন এই প্রশ্ন জিজ্ঞাসা করিতেছ নিঃশেষরূপে যেইখানে নাম এবং রূপ থামিয়া যায় বা পরিত্যাগ হয় আমি তোমাকে তাহা বলিতেছি, বিজ্ঞানের নিরোধ দ্বারা, ইহাতেই ইহা থামিয়া যায় বা পরিত্যাগ হয় (অর্থাৎ বিজ্ঞান বা চিত্তোৎপত্তি বন্ধ হইলে ইহা নিরুদ্ধ হয় বা থামিয়া যায়)’।

১২. এই প্রশ্ন দ্বারা দেশনার অবসান বা সিদ্ধান্ত সম্বন্ধে জিজ্ঞাসা করা হইয়াছে। দেশনার অবসান বা সিদ্ধান্ত সম্বন্ধে জিজ্ঞাসা করিবার পর কি জিজ্ঞাসা করা হইয়াছে? অনুপাদিশেষ নির্বাণধাতু (অর্থাৎ শরীরের অনবশিষ্ট নির্বাণ অবস্থা) এবং তিন প্রকার সত্য সম্বন্ধীয় নিরোধ স্বভাব; যথা : দুঃখ, সমুদয় বা দুঃখোৎপত্তির কারণ এবং মার্গ যাহা অসংস্কৃত নিরোধ। উহাতে সমুদয় বা দুঃখোৎপত্তির কারণ দর্শনভূমি ও ভাবনাভূমি এই দুই ভূমিতে পরিত্যাগ হইয়া যায়। দর্শন দ্বারা সৎকায়দৃষ্টি বা আত্মবাদ, সন্দেহ ও শীলব্রত পরামাশয় (আনুষ্ঠানিক ধর্মকর্ম প্রতিপালনে আত্মনিয়োগ) এই তিন প্রকার সংযোজন পরিত্যাগ হইয়া যায়। ভাবনা দ্বারা কামচ্ছন্দ (কামভূমির বা ভোগ বিলাসের প্রতি প্রবল আকাঙ্ক্ষা), ব্যাপাদ (বিদ্বেষ বা ঈর্ষাপরায়ণতা), রূপরাগ (রূপ বা শরীরধারী ব্রহ্মলোকের প্রতি আসক্তি), অরূপরাগ (অরূপ বা অশরীরী ব্রহ্মলোকের প্রতি আসক্তি), মান (অভিমান বা আত্মমর্যাদা জ্ঞান), ঔদ্ধত্য বা নিরবশেষ বা অনবশেষ অবিদ্যা (অর্থাৎ দর্শনমার্গ দ্বারা প্রহীণাবশেষ অবিদ্যা বা অজ্ঞানতা মোহ)―এই সাত প্রকার সংযোজন বা বন্ধন পরিত্যাগ হইয়া যায়। সেই ধাতুসমূহের মধ্যে দশ প্রকার সংযোজনের পাঁচটি নিম্নভাগীয় বা হীনগতিতে জন্মপ্রদানকারী আর পাঁচটি ঊর্ধ্বভাগীয় বা ঊর্ধ্বগতিতে জন্মপ্রদানকারী। উহাতে সৎকায়দৃষ্টি, সন্দেহ ও শীলব্রত পরামাশয়―এই তিন প্রকার সংযোজন বা বন্ধন অনঞ্‌ঞাত-ঞ্‌ঞস্‌সামী ইন্দ্রিয়কে বা অজ্ঞাতজ্ঞাত হওয়া ইন্দ্রিয়কে অধিষ্ঠান করিয়া (অর্থাৎ বিরক্ত হইয়া বা ত্যাগ করিয়া) নিরুদ্ধ হইয়া যায়। কামচ্ছন্দ, ব্যাপাদ, রূপরাগ, অরূপরাগ, মান, ঔদ্ধত্য এবং নিরবশেষ অবিদ্যা―এই সাত প্রকার সংযোজন অঞ্‌ঞিন্দ্রিয় বা অন্য-ইন্দ্রিয়কে অধিষ্ঠান করিয়া নিরুদ্ধ হইয়া যায়। কিন্তু যাহা ‘আমার জন্ম ক্ষয় হইয়াছে’ এইরূপ জানা―ইহা ক্ষয়ে জ্ঞান বা ক্ষয় জ্ঞান, ‘ইহার বা এই জন্মের পর আর আমার জন্ম নাই (অর্থাৎ আমি এই সংসারে পুনর্বার জন্মগ্রহণ করিব না)’ বিশেষরূপে জানা―ইহা অনুৎপত্তিতে জ্ঞান (অর্থাৎ জন্ম না হওয়া সম্বন্ধে জ্ঞান। অর্থসালিনীতে কিন্তু বলা হইয়াছে, ‘ক্ষয়ে জ্ঞান অর্থে ক্লেশক্ষয়কারী আর্যমার্গে জ্ঞান’)। এই দুইটি জ্ঞান অঞ্‌ঞতাবিন্দ্রিয় বা অনন্যইন্দ্রিয় জ্ঞান (এইখানে বলা হইয়াছে : ‘জ্ঞানের অনুৎপত্তিতে প্রতিসন্ধি বা জন্মবশে এই অনুৎপত্তিভূত জ্ঞানকে সেই মার্গ ত্যাগের উপযুক্ত ক্লেশসমূহের অনুৎপত্তি পর্যাবসানে উৎপন্ন জ্ঞানকে আর্যফলে উৎপন্ন জ্ঞান বলে।’ এইখানে কিন্তু উভয় জ্ঞানই অর্হত্ত্বফল জ্ঞানবশে বিভক্ত, সেইজন্য বলা হইয়াছে, ‘এই দুইটি জ্ঞান অঞ্‌ঞতাবিন্দ্রিয় বা অনন্যইন্দ্রিয় আরম্মণ বা অবলম্বন সংকেত দ্বারা অথবা ক্ষয়ে উৎপন্ন হইতেছে না এইরূপ অবলম্বন সমজ্ঞানে দুইটি নাম প্রাপ্ত হইয়াছে)। উহাতে যাহা অনঞ্‌ঞাতঞ্‌ঞস্‌সামী ইন্দ্রিয় বা অজ্ঞাতজ্ঞাত হওয়া ইন্দ্রিয় এবং যাহা অঞ্‌ঞিন্দ্রিয় বা অন্য-ইন্দ্রিয়―এই দুইটি অগ্রফল বা শ্রেষ্ঠ ফল অর্হৎপ্রাপ্ত ব্যক্তির নিরুদ্ধ হইয়া যায়। উহাতে যাহা ক্ষয়ে জ্ঞান এবং যাহা অনুৎপত্তিতে জ্ঞান এই দুইটি জ্ঞান একক প্রজ্ঞা। [অঞ্‌ঞন্দ্রিয় বা অন্য-ইন্দ্রিয় নিচের দিকে তিনটি ফলে এবং উপর দিকে তিনটি মার্গে উৎপন্ন হইয়া পুনঃপুন উৎপন্ন হইয়া ও অনঞ্‌ঞাতঞ্‌ঞস্‌সামী বা অজ্ঞাতজ্ঞাত হওয়া ইন্দ্রিয়ের ন্যায় প্রথম ফল উৎপন্ন হইয়া অগ্র বা শ্রেষ্ঠ ফলোৎপত্তিতে অনুৎপত্তি নিরোধ দ্বারা নিরুদ্ধ হইয়া যায়, তদ্ধেতু বলা হইয়াছে―‘যাহা অজ্ঞাতজ্ঞাত হওয়া ইন্দ্রিয় ইত্যাদি। ইহার দ্বারা প্রহীন বা পরিত্যাগ হওয়ার উপযুক্ত ধর্ম বা স্বভাবসমূহের ন্যায় দর্শন ভাবনাই অগ্রফল উৎপাদন করিয়া থাকে। তদাবশেষ ফল ধর্মসমূহ ও অনুৎপত্তি নিরোধ দ্বারা নিরুদ্ধ হইয়া যায়। কোনো কথায় ত্রিভৌমিক ধর্মসমূহকে দেখান হইল? তাহা অঞ্‌ঞতাবিন্দ্রিয় বা অনন্য-ইন্দ্রিয়ের একক প্রজ্ঞা। যদি এক প্রজ্ঞা হইয়া থাকে দুইটি কেন বলা হইল? বলা হইয়াছে ‘অপিচ’ ইত্যাদি।] অপিচ আরম্মণ সংকেত দ্বারা দুইটি নাম প্রাপ্ত হইয়াছে; যথা : ‘আমার জন্ম ক্ষীণ বা ক্ষয় হইয়াছে’ ইহা বিশেষভাবে জ্ঞাত ব্যক্তি ‘ক্ষয়ে জ্ঞান’ নাম প্রাপ্ত হইয়া থাকে, ‘ইহার পর আর আমার জন্ম নাই’ বিশেষরূপে জ্ঞাত ব্যক্তি ‘অনুৎপত্তিতে জ্ঞান’ নাম প্রাপ্ত হইয়া থাকে। উহা প্রজানন বা বিভাজন স্বভাব-হেতু প্রজ্ঞা, অন্যগুলি কিন্তু যথাদৃষ্ট যথাগৃহীত আরম্মণ বা অবলম্বন অপরিবর্তন অর্থে নিমজ্জন অর্থে স্মৃতি।

১৩. উহাতে যাহা পঞ্চ উপাদান স্কন্ধ, ইহা নামরূপ। উহাতে যাহা স্পর্শ পঞ্চকা চক্ষু, কর্ণ, নাসিকা, জিহ্বা ও শরীর, এই পাঁচটি স্পর্শ ইন্দ্রিয়ের স্পর্শ ধর্ম বা স্বভাব (অর্থাৎ রূপ, শব্দ, গন্ধ, রস ও স্পর্শ গ্রহণের ধর্ম বা স্বভাব) ইহা নাম বা অদৃশ্যমান বস্তু। যাহা পঞ্চ ইন্দ্রিয়রূপ, ইহা রূপ বা দৃশ্যমান বস্তু বা আকার। তদুভয় নামরূপ বিজ্ঞান সম্প্রযুক্ত বা সংযুক্ত (অর্থাৎ নাম এবং রূপ অভিন্ন পরস্পরাশ্রিত হইয়া একত্রে চলিতে থাকাবশত উহাতে অন্য চিত্ত-চৈতসিকসমূহের রূপধর্ম বা বস্তু আকার ও গৃহীত হইয়া থাকে। নামকে গ্রহণ দ্বারা এইখানে ‘বেদনা-সংজ্ঞা-সংস্কার’ এক স্কন্ধত্রয়কেও গ্রহণ করা হইয়াছে। এইরূপে নামরূপ বিজ্ঞান সংযুক্ত হইয়াছে বলিয়া বলা হইয়াছে)। আয়ুষ্মান অজিত পারায়ণ ভগবানকে সেই নিরোধ সম্বন্ধে জিজ্ঞাসা করিয়া এইরূপ বলিয়াছিলেন : ‘প্রজ্ঞা, স্মৃতি এবং নামরূপ ইহাই আমার প্রশ্ন, ইহা কোথায় থামিয়া যায় বা পরিত্যাগ হয়?’

[গাথায় অনুপাদিশেষ নির্বাণধাতু সম্বন্ধে জিজ্ঞাসা করা হইলে উহা চারি প্রকার ঋদ্ধিপাদ হইতে আরম্ভ করিয়া আর্যমার্গ অধিগম বা লাভ দ্বারা প্রাপ্তব্য, ইহা দেখাইয়া ঋদ্ধিপাদ ভাবনামূলভূত ইন্দ্রিয়সমূহ স্মৃতি-প্রজ্ঞাই নির্ধারণ করিবার জন্য ‘উহাতে স্মৃতি-প্রজ্ঞা চারি প্রকার ইন্দ্রিয়’ বলা হইয়াছে।]

উহাতে স্মৃতি এবং প্রজ্ঞা চারি প্রকার ইন্দ্রিয়। (কুশলাকুশল-ধর্মসমূহের গতি সমন্বয়ে সমানভাবে স্মৃতি সিদ্ধ হয় আর নিঃসন্দেহভাবে সমাধি সফল হয়। এইখানে স্মৃতিগ্রহণ দ্বারাও পূর্ব সংস্কার প্রহান বা পরিত্যাগ করা―এই অভিপ্রায়ে এইখানে বলা হইয়াছে) স্মৃতি দুই প্রকার; যথা : স্মৃতি-ইন্দ্রিয় এবং সমাধিন্দ্রিয়। (সেইরূপ অনুশয়ের সম্পূর্ণরূপে ধ্বংসবিধানকারিণী প্রজ্ঞা সিদ্ধ হইতে থাকে আর উহার সঙ্গে সঙ্গে চতুর্বিধ সম্যক প্রধান বীর্যও সিদ্ধ হইতে থাকে। তদ্ধেতু বলা হইয়াছে) প্রজ্ঞা দুই প্রকার ইন্দ্রিয়; যথা : প্রজ্ঞা-ইন্দ্রিয় এবং বীর্য-ইন্দ্রিয়। এই চারি প্রকার ইন্দ্রিয়ের যাহা শ্রদ্ধা বা বিশ্বাস অথবা সত্য বলিয়া ধারণা, ইহা শ্রদ্ধা-ইন্দ্রিয়। উহাতে যাহা শ্রদ্ধাধিপত্য চিত্ত একাগ্রতা ইহা ছন্দ (ইচ্ছা) সমাধি। (বিদর্শন সমাধি দ্বারা) সমাহিত (ধ্যানযুক্ত একাগ্র) চিত্তে বিচার বলে অথবা ভাবনা বলে ক্লেশসমূহের বিক্ষম্ভন বা পরিত্যাগকরণ, ইহা প্রহান বা বর্জন। উহাতে যাহা যাহা আশ্বাস-প্রশ্বাস বিতর্ক-বিচার সংজ্ঞানুভূত রসাত্মক সংকল্পসমূহ (অর্থাৎ আশ্বাস-প্রশ্বাস ইত্যাদি দ্বারা কায়-বাক্য-চিত্তসংস্কার শীর্ষক হইয়া উহা সমুত্থাপক বীর্য সংস্কারসমূহরূপে গ্রহণ করা হইয়াছে। তদ্বারা যাবত ভাবনা শেষ না হয় একটিমাত্র রস দ্বারা শরণ এবং সংকল্পিতব্য হইতে রসাত্মক সংকল্প বলা হইয়াছে―‘এই রূপই আমার ভাবনা হউক’ বলিয়া যেইরূপ ইচ্ছা করা হয় সেইরূপ প্রবৃত্তি হেতুভাব হইতে বলা হইয়াছে―আশ্বাস-প্রশ্বাস বিচার-বিতর্ক সংজ্ঞানুভূত রসাত্মক সংকল্পসমূহ) ইহা সংস্কারসমূহ, এইরূপে পূর্বোক্ত বিষয় দ্বারা এবং ছন্দ সমাধি ক্লেশ বিক্ষম্ভন বা পরিত্যাগ দ্বারা যেই প্রহান বা বর্জন করা হয়, ইহাও সংস্কারসমূহ। তদুভয় সংস্কার (অর্থাৎ ছন্দ সমাধি প্রদান অনুরূপ এবং সংস্কার অনুরূপ বীর্য বা উৎসাহ এতদুভয় সংস্কার) ছন্দ সমাধি প্রধান সংস্কারসংযুক্ত বিবেকনিঃসৃত বিরাগনিঃসৃত নিরোধনিঃসৃত পরিত্যাগ পরিণামী ঋদ্ধিপাদ (মানসিক শক্তির মূলসূত্র) ভাবনা করে (অর্থাৎ ছন্দ সমাধি প্রধান অনুরূপ এবং সংস্কার অনুরূপ বীর্য এতদুভয় সংস্কার। এই উভয়কেই উপচারবশে অতিরিক্তভাবে বর্ধিত করিয়া ছন্দ সমাধি প্রধান সংস্কার সংযুক্ত ঋদ্ধিপাদ বলা হইয়াছে। উভয়ই উপচারবশে ভিন্নরূপে করিয়া অভ্যাস করা হয়, যেমন―সিলা পুত্রের শরীর)। উহাতে যাহা বীর্য অধিপতি হইয়া চিত্ত-একাগ্রতা, ইহা বীর্য সমাধি, পূর্ববৎ। উহাতে যাহা চিত্ত অধিপতি হইয়া চিত্ত একাগ্রতা ইহা চিত্তসমাধি পূর্ববৎ। উহাতে যাহা বীমাংসা বা পুঙ্খানুপুঙ্খরূপে পরীক্ষা অধিপতি হইয়া চিত্ত-একাগ্রত, ইহা বীমাংসা বা পুঙ্খানপুঙ্খরূপে পরীক্ষা সমাধি। (বিদর্শন সমাধি দ্বারা) সমাহিত চিত্তে বিচারবলে অথবা ভাবনাবলে বিক্ষম্ভন বা পরিত্যাগকরণ, ইহা প্রহান। উহাতে যাহা যাহা আশ্বাস-প্রশ্বাস বিতর্ক-বিচার সংজ্ঞানুভূত রসাত্মক সংকল্প, ইহার সংস্কারসমূহ; এইরূপে পূর্বোক্ত বিষয় দ্বারা এবং বীমাংসা সমাধি ক্লেশ বিক্ষম্ভন দ্বারা যে প্রহান, ইহাও সংস্কার। তদুভয় সংস্কার বীমাংসা সমাধি সংস্কার সংযুক্ত বিবেক নিঃসৃত বিরাগ নিঃসৃত নিরোধ নিঃসৃত পরিত্যাগ পরিণামী ঋদ্ধিপাদ ভাবনা করে। সর্বপ্রকার সমাধি জ্ঞানমূলক, জ্ঞান পূর্বগামী ও জ্ঞান পরবর্তী। [এইখানে বর্ণিত বা সমৃদ্ধিশালী হওয়া অর্থে ঋদ্ধি (অলৌকিক শক্তি বা মানসিক শক্তি)। সফল হওয়া স্থির হওয়া অর্থ, সত্ত্বগণ সমৃদ্ধিশালী হয় অথবা উহাতে অলৌকিক শক্তি বৃদ্ধিপ্রাপ্ত, উন্নত বা উল্লসিত হয়। গাথা বা স্তবক বা চরণ অথবা পঙ্‌ক্তি অর্থে পাদ। প্রথম অর্থ দ্বারা ঋদ্ধি এইরূপ পঙ্‌ক্তি বা চরণযুক্ত ঋদ্ধিপাদ, অর্থ ঋদ্ধির অংশবিশেষ। দ্বিতীয় অর্থ দ্বারা ঋদ্ধি অলৌকিক শক্তি দ্বারা ঋদ্ধিপাদ বা স্থানে প্রতিষ্ঠিত অধিগম-উপায়ই ঋদ্ধিপাদ। উহার দ্বারাই উপর্যুপরি বিশেষানুরূপ ঋদ্ধি লাভ করে প্রাপ্ত হয়। বিবেকনিঃসৃত অর্থে তদঙ্গ বিবেকনিঃসৃত, সমুচ্ছেদ বিবেকনিঃসৃত এবং নিঃসরণবিবেক নিঃসৃত ঋদ্ধিপাদ ভাবনা করে, অথ। উহাতেই এই ঋদ্ধিপাদ ভাবনাযুক্ত যোগী বিদর্শনক্ষণে কৃত্যবশত তদঙ্গ বিবেকনিঃসৃত প্রবণতা বা পরিকল্পনা হইতে নিঃসরণ বিবেকনিঃসৃত ঋদ্ধিপাদ ভাবনা করিয়া থাকে। মার্গক্ষণে কিন্তু কৃত্যবশত সমুচ্ছেদ বিবেকনিঃসৃত আরম্মণ হইতে নিঃসরণ বিবেকনিঃসৃত ঋদ্ধিপাদ ভাবনা করিয়া থাকে। ইহার অনুক্রমে বিরাগনিঃসৃত ইত্যাদি জ্ঞাতব্য, বিবেকবশত বিরাগ ইত্যাদি এইরূপই। এইখানে সম্পূর্ণ বোস্‌সগ্‌গ (পরিত্যাগ) দুই প্রকার; যথা : পরিত্যাগে পরিবর্জন এবং উল্লম্ফমূলে বা বাহির হইয়া পরিবর্জন। উহাতে পরিত্যাগ পরিবর্জন বিদর্শনক্ষণে তদঙ্গবশে মার্গক্ষণে সমুচ্ছেদবশে ক্লেশত্যাগ; উল্লম্ফনে পরিবর্জন বিদর্শনক্ষণে তন্নিম্নভাবে মার্গক্ষণে আরম্মণকরণবশে নির্বাণে লম্ফ প্রদান।

তদুভয়ই এই লৌকিক-লোকোত্তর মিশ্রভাবে অর্থ সংবর্ণনা নয়ে যোজনা করা হইয়াছে। সেই জন্যই এই প্রথম ঋদ্ধিপাদ কথিতানুসারে ক্লেশ পরিত্যাগ করে এবং নির্বাণে উল্লম্ফন করে। পরিত্যাগ পরিণামী, এই কথায় বোস্‌সগ্‌গ বা পরিত্যাগের অর্থ বুঝায়, পরিণামের অন্তে (শেষ সীমায়) পরিণত এবং উত্তমরূপে পরিপক্বতায় অন্তে পরিপক্ব। এই ঋদ্ধিপাদ ভাবনাযুক্তযোগী যেইরূপে প্রথম ঋদ্ধিপাদে ক্লেশ পরিত্যাগ পরিবর্জন অর্থে নির্বাণে উল্লম্ফন পরিবর্জনও উত্তমরূপে পরিপক্ব হয়, যেমন, সম্পূর্ণরূপে পরিপক্ব হয় সেইরূপই ভাবনা করিয়া থাকেন। অবশিষ্ট ঋদ্ধিপাদসমূহেও এইরূপ। ইহাই বিশেষত্ব বা প্রাধান্য, যেমন―ছন্দকে প্রাধান্য করিয়া প্রবর্তিত সমাধি ছন্দসমাধি, এইরূপে বীর্য-চিত্ত-বীমংসাকে প্রাধান্য করিয়া প্রবর্তিত সমাধি বীমংসাসমাধি। কেবল চতুর্থ ঋদ্ধিপাদ সমাধি এইরূপ জ্ঞানমূলক নহে, অনন্তর সমস্তকেই দেখাইবার জন্য বলা হইয়াছে―‘সমস্ত বা সর্বপ্রকার সমাধি জ্ঞানমূলক, জ্ঞান পূর্বগামী ও জ্ঞানানুবর্তী’। যদি তাহাই হয়, সেই এইরূপ বীমংসাসমাধি কেন বলা হইল? ‘বীমংসাকে প্রাধান্য করিয়া প্রবর্তিত অর্থে’ বলা হইয়াছে অথবা যাহার অর্থ ‘বীমংসাকে প্রাধান্য করিয়া অর্থে’। উহাতে পূর্বভাগে প্রজ্ঞা দ্বারা জ্ঞানমূলক হইয়াছে, অধিগম প্রজ্ঞা দ্বারা জ্ঞান পূর্বগামী হইয়াছে এবং প্রত্যবেক্ষণ প্রজ্ঞা দ্বারা জ্ঞানানুপরবর্তী হইয়াছে, অথবা পূর্বভাগ প্রজ্ঞা দ্বারা জ্ঞানমূলক হইয়াছে, উপচার প্রজ্ঞা দ্বারা জ্ঞান পূর্বগামী হইয়াছে এবং অর্পণা প্রজ্ঞা দ্বারা জ্ঞানানুবর্তী হইয়াছে, অথবা উপচার প্রজ্ঞা দ্বারা জ্ঞানমূলক হইয়াছে, অর্পণা প্রজ্ঞা দ্বারা জ্ঞানপূর্বগামী হইয়াছে এবং অভিজ্ঞা প্রজ্ঞা দ্বারা জ্ঞানানুপরবর্তী হইয়াছে।]

১৪. পূর্বে যেমন ভবিষ্যতেও তেমন, ভবিষ্যতে যেমন পূর্বেও তেমন, যেমন দিবা তেমন রাত্রি, যেমন রাত্রি তেমন দিবা। [অর্থাৎ সমাধিকারী যোগীর পূর্বে নিবেসানুস্মৃতি জ্ঞানানুপরবর্তীভাবে ইতিপূর্বের ও বহু পূর্বের অতীত জন্মসমূহে অসংখ্য অসংখ্য সংবর্ত-বিবর্তের অসংখ্য অসংখ্য জনসমূহে ও নিজের ও অপরের স্কন্ধপুঞ্জ আর স্কন্ধপুঞ্জের নিকট সম্বন্ধ সম্পর্কে যেমন দুর্জ্ঞেয় বা দুর্বোধ্য থাকে না, সেইরূপ সমাধিকারী বা ধ্যান যোগীর ভবিষ্যতাংশের জ্ঞানানুবর্তীভাবে পরজন্মের ও ভবিষ্যতে বহু জন্মের অসংখ্য অসংখ্য সংবর্ত-বিবর্তের অসংখ্য অসংখ্য জন্মসমূহের ও নিজের ও অপরের স্কন্ধপুঞ্জ আর স্কন্ধপুঞ্জের নিকট সম্বন্ধ সম্পর্কে কিছুই দুর্জ্ঞেয় বা দুর্বোধ্য থাকে না, সমাধিকারী যোগীর মনোযোগ বা অভিপ্রায় অনুসারে জ্ঞানানুপরবর্তীভাবে ভবিষ্যতের সপ্তদিবসের মধ্যে অপর সত্ত্বগণের বা প্রাণীসমূহের মনোভাব জ্ঞাত হওয়া সম্পর্কে যেমন কিছুই দুর্জ্ঞেয় বা দুর্বোধ থাকে না, সেইরূপ সমাধিকারী যোগীর অতীতের সপ্ত দিবসের মধ্যেও অপর সত্ত্বগণের মনোভাব জ্ঞাত হওয়া সম্পর্কে কিছুই দুর্জ্ঞেয় বা দুর্বোধ্য থাকে না। দিবাভাগে সূর্যালোক দ্বারা অন্ধকার ধ্বংস হইলে যেমন সত্ত্বগণের দৃষ্টিপথ আগত চক্ষুবিজ্ঞেয় অথবা চক্ষুবিজ্ঞান বা দৃষ্টিশক্তি দ্বারা জ্ঞাত রূপ বা বস্তু-আকার জানিতে পারে, সেইরূপ রাত্রিকালে চতুরঙ্গ সংযুক্ত হইলেও অন্ধকার বর্তমানে সমাধিকারী যোগীর দিব্যচক্ষু জ্ঞানানুপরিবর্তীতায় দুর্জ্ঞেয় বা দুর্বোধ্য রূপায়তন (দৃশ্যমান বস্তু-আকার), থাকে না, রাত্রির অন্ধকারে যেমন দিবাভাগে সূর্যালোকেও সেইরূপ যাহা কিছু অতি সূক্ষ্ম আর যাহা কিছু অদৃশ্যভাবে অতিদূরে রহিয়াছে তৎসমস্ত রূপ বা বস্তু-আকার দুর্জ্ঞেয় বা দুর্বোধ্য থাকে না। রূপ-আয়তনে যেইরূপ বলা হইয়াছে সেইরূপ সমাধিকারী যোগীর দিব্যকর্ণ পরিবর্তিতায় শব্দায়তনে বা শব্দরূপ বস্তু-আকারেতে নিয়াও জ্ঞাতব্য। সেইজন্য বলা হইয়াছে―‘এইরূপে উন্মুক্ত চিত্তে’ ইত্যাদি।

এইরূপে উন্মুক্তচিত্তে ক্লেশসমূহ দ্বারা অভিজ্ঞা জ্ঞানের অপ্রতিন্ধকভাবে বা অনাবরিতভাবে জ্ঞানালোকের সহিত (অর্থাৎ সমাধির বিভিন্ন ঋদ্ধি জ্ঞানানুবর্তীতার সহিত) ভাবনা করিতে থাকে। (ঋদ্ধিপাদ জ্ঞানসংযুক্ত শৈক্ষ্য পুদ্গলের) পঞ্চ ইন্দ্রিয় বিজ্ঞানজাত কুশল চিত্তসমূহের যাহা উৎপন্ন হইবার তাহা উৎপন্ন হইয়াই সঙ্গে সঙ্গে নিরুদ্ধ হইয়া যায়। নামরূপ ও বিজ্ঞানকে হেতু করিয়া বিজ্ঞান প্রত্যয়ে নিবৃত বা দমিত হইয়া যায়। সেই পথে বিজ্ঞানের (তৃষ্ণা-অবিদ্যাদি) বিনষ্ট হইয়া যায়, বিজ্ঞান (তৃষ্ণা-অবিদ্যাদির অভাবে) অনাহার থাকে বা পরিপুষ্ট থাকে না, (তৃষ্ণা-অবিদ্যাদিকে) অভিনন্দন করে না, (তৃষ্ণা বর্জন হেতু) অপ্রার্থিত থাকে, উহাতে বিজ্ঞানের অনুৎপত্তি হেতু উহা নিরুদ্ধ হইয়া যায়। নামরূপ ও হেতু-প্রত্যয়ের অভাবে পুনর্জন্মের অপেক্ষা করে না। এইরূপে বিজ্ঞানের নিরোধ দ্বারা প্রজ্ঞা, স্মৃতি ও নামরূপ নিরোধ হইয়া যায়।

সেইজন্য ভগবান বলিয়াছেন, ‘হে অজিত, তুমি আমাকে যখন এই প্রশ্ন জিজ্ঞাসা করিতেছ নিঃশেষরূপে যেইখানে নাম এবং রূপ থামিয়া যায় বা পরিত্যাগ হয় আমি তোমাকে তাহা বলিতেছি―বিজ্ঞানের নিরোধ দ্বারা, ইহাতেই ইহা থামিয়া যায় বা পরিত্যাগ হয় (অর্থাৎ বিজ্ঞান বা চিত্তোৎপত্তি বন্ধ হইলে ইহা নিরুদ্ধ হয় বা থামিয়া যায়)’।

‘যেই সংস্কার ধর্মসমূহ, যেই শৈক্ষ্যগণ (শীলাদি শিক্ষাকারীগণ) পৃথগ্‌জনগণ এই সংসারে বর্তমান আছেন (আয়ুষ্মান অজিত জানিতে ইচ্ছা করিয়া) তাঁহাদের জ্ঞানপূর্ণ ইর্যা বা ভাবভঙ্গী সম্বন্ধে জিজ্ঞাসা করিয়াছেন, প্রভু, তাহা আমাকে বলুন।

১৫. এই তিনটি পদ জিজ্ঞাস্য বিষয়। উহাতে তিনটি প্রশ্ন। কী হেতু অথবা কী কারণে? শৈক্ষ্যাশৈক্ষ্য (অর্থাৎ শীলাদি শিক্ষাকারী এবং শিক্ষা সমাপ্তকারী অথবা স্রোতাপত্তি ইত্যাদি মার্গফললাভী এবং অর্হৎ বা অর্হত্ত্বফললাভী) বিদর্শনের পূর্বগামী প্রত্যাহার (অর্থাৎ বিদর্শন ভাবনা আরম্ভ করিবার পূর্বে যাহা যাহা ত্যাগ করিবার তাহা ত্যাগ) করণে এবং জিজ্ঞাসাযোগে বিবিধ প্রশ্নে এইরূপই বলা হইয়াছে―‘যেই সংস্কারসমূহ ধর্ম’ ইহা অর্হত্ত্ব সম্বন্ধে জিজ্ঞাসা করা হইয়াছে, ‘যেই শৈক্ষ্য পৃথগ্‌জনগণ (শীলাদি শিক্ষাকারী পৃথগ্‌জনগণ)’ ইহা শৈক্ষ্য সম্বন্ধে জিজ্ঞাসা করা হইয়াছে, ‘তাহাদের জ্ঞানপূর্ণ ইর্যা (ভাবভঙ্গী বা শরীরের গতিবিধি) সম্বন্ধে জিজ্ঞাসা করিয়াছেন, প্রভু, তাহা আমাকে বলুন, ইহাতে বিদর্শন ভাবনা আরম্ভের পূর্ববর্তী ত্যাগ সম্বন্ধীয় বিষয় সম্বন্ধে জিজ্ঞাসা করা হইয়াছে। উহাতে উত্তরে বলা হইয়াছে :

ভগবানের উক্তি : ‘হে অজিত, কামনা বা কামবাসনাসমূহে অনাকাঙ্ক্ষিত, মানসিক অনাবিলতা রক্ষাকারী, সর্বপ্রকার ধর্মে কুশল চিন্তাকারী ও স্মৃতিমান ভিক্ষু প্রস্থান করিয়া থাকে। (অর্থাৎ যেই ভিক্ষু বস্তু কামনাসমূহে ক্লেশকামনা দ্বারা অনাকাঙ্ক্ষিত থাকে, ঈর্ষা-বিদ্বেষজনিত বিতর্কাদি এবং কায়িক দুশ্চরিতাদি মনের আবিল স্বভাব ত্যাগচিত্ত দ্বারা অনাবিল হয় বা বিশুদ্ধ থাকে, আর যাহাতে অশৈক্ষ্য বা অর্হতোচিত অনিত্যাদি বশে সর্বধর্মকে পরিতুলনা করিয়া পুণ্যকামী ভিক্ষু সর্বপ্রকার ধর্মে বা স্বভাবে কায়ানুদর্শন স্মৃতি ইত্যাদি দ্বারা স্মৃতিভাবনা করিয়া সর্বক্লেশের ভিন্ন বা বিনাশ হেতু উত্তম ভিক্ষুভাব প্রাপ্ত হইয়া সর্বপ্রকার ইর্যাপথে প্রবর্তিত হইতে থাকে সেই ভিক্ষু প্রকৃত পরিব্রাজক হইয়া থাকে বা প্রস্থান করিয়া থাকে)’।

এইরূপে ভগবান সর্বপ্রকার কায়িক কর্মকে জ্ঞানপূর্বগামী (অর্থাৎ প্রথমে জ্ঞান উৎপন্ন হয়) ও জ্ঞানানুবর্তী (অর্থাৎ সেই জ্ঞানের অনুরূপ কার্য সম্পাদন করা হয়) বলিয়া প্রদর্শন করিলেন, সর্বপ্রকার বাচনিক কর্মকে জ্ঞানপূর্বগামী ও জ্ঞানানুবর্তী বলিয়া প্রদর্শন করিলেন এবং সর্বপ্রকার মানসিক কর্মকে জ্ঞানপূর্বগামী ও জ্ঞানানুবর্তী বলিয়া প্রদর্শন করিলেন। তিনি আরও ইহার অতীতাংশে বা পূর্বভাগে অপ্রতিহত বা উন্মুক্ত জ্ঞানদর্শন প্রদর্শন করিলেন, অনাগতংশে বা ভবিষ্যতে অপ্রতিহত জ্ঞানদর্শন করিলেন এবং বর্তমানেও অপ্রতিহত জ্ঞানদর্শন প্রদর্শন করিলেন।

কোনো বিষয়েতে জ্ঞান দর্শনের বিতৃষ্ণা বা প্রতিনিবৃত্তি হইয়া থাকে? (অর্থাৎ ‘জ্ঞানদর্শন উৎপন্ন হইলে সমস্ত সংস্কার অনিত্য, দুঃখ এবং সমস্ত ধর্ম অনাত্মবশে উৎপন্ন হইতেছে’ বলিয়া যে জ্ঞানদর্শন হইয়া থাকে সেই বিষয়ে উহার যাহা অপ্রবর্তি বা অনবস্থিতি, ইহা প্রতিঘাত, উহাতে লক্ষণত্রয় জ্ঞাত ব্যক্তির দুরভিসম্ভব সেই অনন্যসাধারণ দর্শন হইয়া থাকে। লক্ষণত্রয় বিভাবন দ্বারাই ভগবান চারি আর্যসত্য জ্ঞাত সম্যক সম্বোধিজ্ঞান পারদর্শিতা লাভ করিয়াছেন)। যাহা অনিত্যে, দুঃখে ও অনাত্মে অজ্ঞান অদর্শন (অর্থাৎ সেই প্রতিঘাত বা প্রতিনিবৃত্তিকে স্বরূপত দর্শন) ইহা জ্ঞানদর্শন প্রতিঘাত (অর্থাৎ ছয় প্রকার আরম্মণ জ্ঞানের বা উপলব্ধির স্বভাব প্রতিচ্ছাদক বা আচ্ছাদনকরণই সম্মোহ জ্ঞানদর্শনের প্রতিঘাত। যেই বিষয়ে জ্ঞানদর্শন উৎপত্তি বন্ধ হয় সেই বিষয়ে উহার প্রতিঘাত হইয়া থাকে বিধায় বলা হইয়াছে―‘অনিত্যে, দুঃখে ও অনাত্মে’)। এইখানে যেমন পুরুষ তারকার রূপসমূহ দর্শন করে, কিন্তু গণন সংকেত দ্বারা জানে না (অর্থাৎ যেমন এইখানে উপমা দ্বারা তুলনা করা যায় যে পুরুষ সদৃশ সর্বলোক বা সর্বপ্রাণিজগৎ, তারকার রূপসমূহের অথবা নক্ষত্রের ন্যায় দৃশ্যমান বস্তুসমূহের সদৃশ ছয় প্রকার আরম্মণ বা জ্ঞানের বিষয়। এখন এইখানে চক্ষুবিজ্ঞান ইত্যাদি দ্বারা ছয় প্রকার আরম্মণকে জানন। সেই পুরুষের তারকার রূপসমূহ দর্শনেও ‘একশত তারকা আছে কিংবা এক হাজার তারকা আছে’ ইত্যাদি গণন সংকেত দ্বারা না জানার ন্যায় লোকের রূপাদি আরম্মণকে কিছু কিছু জানা ব্যক্তিরও অনিত্যাদি লক্ষণত্রয় জ্ঞাত বিষয়) ইহা জ্ঞানদর্শনের প্রতিঘাত। কিন্তু ভগবানের জ্ঞানদর্শন অপ্রতিহত বা উন্মুক্ত, ভগবান অনাবরিত জ্ঞানদর্শন দ্বারাই উদ্বুদ্ধ। উহাতে শৈক্ষ্যযোগী কর্তৃক দুই প্রকার ধর্মে চিত্ত রক্ষিত হইয়া থাকে; যথা : প্রলোভিত বিষয়সমূহের লোভ হইতে চিত্ত রক্ষিত হইয়া থাকে এবং লোভে উৎপন্নশীল, হিংসাবিদ্বেষসমূহ হইতে সম্যক ব্যায়াম বা সম্যক প্রধানবশে চিত্ত রক্ষিত হইয়া থাকে। উহাতে যাহা মুর্ছা বা মোহ, প্রার্থনা, স্নেহ ভালবাসা, ক্রীড়নতৎসমস্ত নিবারণ করিবার জন্য বা নিষেধার্থে ভগবান এই কথা বলিয়াছেন―‘কামনা বা কামবাসনাসমূহে অনাকাঙ্ক্ষিত’ আর উৎপত্তির ধ্বংসের জন্য বলিয়াছেন―‘মানসিক অনাবিলতা রক্ষাকারী’।

সেইরূপেই (উৎপন্ন ও অনুৎপন্ন ভেদ হইতে সম্যক ব্যায়ামের বিষয় দ্বারা সমস্ত সংক্লেশ বা অপবিত্রতার শুদ্ধিতা স্বভাব বা নীতি চারি ভাগ করিয়া সম্যক প্রধান আরম্ভ করিয়া প্রতিপদের বা প্রগতির শীর্ষস্থানে পৌঁছিয়াছে, ইহা দেখাইবার জন্য বলা হইয়াছে) শৈক্ষ্য-সাধক আকাঙ্ক্ষা করিয়া অসমুৎপন্ন বা অনুৎপন্ন ক্লেশকেও উৎপন্ন করিয়া থাকে, উৎপন্ন ক্লেশকেও বৃদ্ধি করিয়া থাকে। কিন্তু অনাবিল সংকল্পযুক্ত (অর্থাৎ কাম-বাসনাদির আবিলতাহীন বা পবিত্র সংকল্পযুক্ত) যেই সাধক অনাকাঙ্ক্ষিতভাবে প্রচেষ্টা করে সেই সাধক অনুৎপন্ন পাপযুক্ত অকুশলধর্মসমূহের অনুৎপত্তিতে ইচ্ছা উৎপন্ন করিয়া থাকে, প্রচেষ্টা করিয়া থাকে, বীর্য আরম্ভ করিয়া থাকে বা উৎসাহ গ্রহণ করিয়া থাকে, চিত্তকে (অবলম্বনে) গ্রহণ করিয়া থাকে বা ধারিয়া রাখে, পরিশ্রম বা প্রতিযোগিতা করিয়া সাধনা করিয়া থাকে, সেই সাধক উৎপন্ন পাপযুক্ত অকুশলধর্মসমূহকে ত্যাগের জন্য ইচ্ছা উৎপন্ন করিয়া থাকে, প্রচেষ্টা করিয়া থাকে, বীর্যারম্ভ করিয়া থাকে, চিত্তকে (আলম্বনে বা অবলম্বনে) গ্রহণ করিয়া থাকে, পরিশ্রম করিয়া সাধনা করিয়া থাকে; সেই সাধক অনুৎপন্ন কুশলধর্মসমূহের উৎপাদনে ইচ্ছা উৎপন্ন করিয়া থাকে, প্রচেষ্টা করিয়া থাকে, বীযারম্ভ করিয়া থাকে, চিত্তকে (অবলম্বনে) গ্রহণ করিয়া থাকে, পরিশ্রম করিয়া সাধনা করিয়া থাকে, সেই সাধক উৎপন্ন কুশলধর্মসমূহের স্থিতির জন্য, বিনষ্ট না হইবার জন্য, পুনঃপুন ভাবনা করিবার জন্য, বিপুলভাবে ভাবনা বৃদ্ধি করিবার জন্য পরিপূর্ণভাবে ইচ্ছা উৎপন্ন করিয়া থাকে, প্রচেষ্টা করিয়া থাকে, বীর্যারম্ভ করিয়া থাকে, চিত্তকে (অবলম্বনে) গ্রহণ করিয়া থাকে, পরিশ্রম করিয়া সাধনা করিয়া থাকে।

১৬. অনুৎপন্ন পাপজনক অকুশলধর্মসমূহ কয় প্রকার? কামবিতর্ক, ব্যাপাদবিতর্ক ও বিহিংসাবিতর্ক এইগুলি অনুৎপন্ন পাপজনক অকুশলধর্ম। উৎপন্ন পাপজনক অকুশলধর্মসমূহ কয় প্রকার? অনুশয়সমূহ অকুশলের মূলে এইগুলি পাপজনক অকুশলধর্ম। অনুৎপন্ন (অর্থাৎ স্রোতাপত্তিফল লাভে শ্রদ্ধাদি অনুৎপন্ন) কুশলধর্মসমূহ কয় প্রকার? যাহা যাহা স্রোতাপত্তি ফললাভীর ইন্দ্রিয় এইগুলি অনুৎপন্ন কুশলধর্ম। উৎপন্ন কুশলধর্মসমূহ কয় প্রকার? যাহা যাহা তাহার (স্রোতাপত্তিফললাভীর) অষ্টবিধ ইন্দ্রিয় এইগুলি (অর্থাৎ স্রোতাপত্তিফল লাভের প্রথম মার্গে শ্রদ্ধাদি উৎপন্ন) কুশলধর্ম। যদ্বারা কামবিতর্ককে (কামনাজনিত মনের আলোড়নকে) নিবারণ বা বন্ধ করা যায় (অর্থাৎ যেই স্মৃতি প্রস্থান ভাবনা দ্বারা কামবাসনা ও ভোগবিলাস সুনিগ্রহিত হইয়া থাকে) ইহা স্মৃতি ইন্দ্রিয়। যদ্বারা ব্যাপাদ বিতর্কে (হিংসাজনিত মনের আলোড়নকে) নিবারণ করা যায় (অর্থাৎ অনবদ্য সুখ পদস্থান অবিক্ষেপ দ্বারা চিত্তের দুঃখ সংযুক্ত বিক্ষেপ প্রত্যয় হইতে ব্যাপাদ সুনিগ্রহিত হইয়া থাকে) ইহা সমাধি ইন্দ্রিয়। যদ্বারা বিহিংসা বিতর্ককে (নিষ্ঠুরতাজনক মনের আলোড়নকে) নিবারণ করা যায় (অর্থাৎ কুশলধর্মসমূহ বীর্য বা উৎসাহ আরম্ভ করিয়া পর পর অপরাধ বা কষ্টসমূহকে সহ্য করিয়া থাকা তাদৃশ বীর্য বা উৎসাহ দ্বারা বিহিংসা বিতর্ক সুনিগ্রহিত হয়) ইহা বীর্য ইন্দ্রিয়। যদ্বারা উৎপন্ন-অনুৎপন্ন পাপমূলক অকুশল ধর্মকে ত্যাগ করা যায়, বিনোদন করা যায়, রহিত করা যায়, চরম নিবৃত্তি প্রাপ্ত হয়, অস্থায়ী হইয়া থাকে, ইহা প্রজ্ঞা ইন্দ্রিয়। যাহা যাহা এই চারি প্রকার ইন্দ্রিয়ে বিশ্বাস করা হয় ও সত্য বলিয়া ধারণা করা হয়, ইহা শ্রদ্ধা ইন্দ্রিয় বা শ্রদ্ধারূপ ইন্দ্রিয়। উহাতে শ্রদ্ধা ইন্দ্রিয় কোথায় দ্রষ্টব্য? (অর্থাৎ উহাতে নির্ধারিত পঞ্চ-ইন্দ্রিয়ের সবিশেষ জ্যেষ্ঠভাব বা প্রাধান্য প্রদর্শনে বলা হইয়াছে ‘শ্রদ্ধা ইন্দ্রিয় কোথায় দ্রষ্টব্য?’) স্রোতাপত্তিফল লাভের চারি প্রকার অঙ্গ। বীর্যইন্দ্রিয় কোথায় দ্রষ্টব্য? চারি প্রকার সম্যক প্রধানে। স্মৃতিইন্দ্রিয় কোথায় দ্রষ্টব্য? চারি প্রকার স্মৃতিপ্রস্থানে। সমাধি ইন্দ্রিয় কোথায় দ্রষ্টব্য? চারি প্রকার ধ্যানে। প্রজ্ঞা ইন্দ্রিয় কোথায় দ্রষ্টব্য? চারি প্রকার আর্যসত্যে। এইরূপে মানসিক অনাবিলতায় শৈক্ষ্য সর্বপ্রকার কুশলধর্ম দ্বারা অপ্রমত্ত (এইরূপে শৈক্ষ্যগণের শ্রদ্ধাদি ইন্দ্রিয়সমূহের উৎপত্তি করিলে সমস্ত শৈক্ষ্য ধর্ম শ্রেষ্ঠতা প্রাপ্ত হইয়া থাকে―ইহা দেখাইবার জন্য বলা হইয়াছে ‘এইরূপে শৈক্ষ্য’ ইত্যাদি শৈক্ষ্য প্রতিপদ নির্গমন করা হইয়াছে) বলিয়া ভগবান বলিয়াছেন। সেইজন্য ভগবান বলিয়াছেন, ‘মানসিক অনাবিলতা রক্ষাকারী হইয়া থাকে।’

১৭. [এইরূপে এইখানে শৈক্ষ্য প্রতিপদ বিভাগ করিয়া এখন অশৈক্ষ্য বা অর্হত্ত্ব প্রতিপদ বিভাগ করিতে ‘সর্বপ্রকার ধর্মের কুশল’ ইত্যাদি বলা হইয়াছে।]

‘সর্বপ্রকার ধর্মের কুশল’ লোক নাম (এইখানে এই পদ দ্বারা কথিত ধর্মে তাদৃশ বিভাগ করিয়া উহাতে অশৈক্ষ্যের বা অর্হতের কুশলতা দেখাইবার জন্য ‘লোক নাম’ ইত্যাদি বলা হইয়াছে) ত্রিবিধ; যথা : ক্লেশলোক, ভবলোক, ইন্দ্রিয়লোক। উহাতে ক্লেশলোক দ্বারা ভবলোক সমুদগত হইয়া থাকে (অর্থাৎ কামাবচর ধর্মকে বা কামভূমির স্বভাব নীতিকে আশ্রয় করিয়া রূপারূপাবচর ধর্মে বা রূপ ও অরূপব্রহ্মের স্বভাবনীতিতে উত্থিত বা উন্নত হইয়া থাকে)। সেই সাধক ইন্দ্রিয়সমূহ উৎপাদন করিয়া (অর্থাৎ সেই সাধক মহদগত বা রূপারূপ ধর্মসমূহে আশ্রয় করিয়া মহদগত ধর্মসমূহে স্থিত হইয়া) ইন্দ্রিয়সমূহ উৎপাদন করিয়া থাকে, ইন্দ্রিয়সমূহে ভাবনায় রত হইলে নীত বা উপনীত হওয়ার পরিজ্ঞান বা ঠিক জ্ঞান হইয়া থাকে (অর্থাৎ পূর্বকথিত ইন্দ্রিয়সমূহে ভাবনা বর্ধিত করিলে রূপারূপ পরিগ্রহাদি বশে নীত বা উপনীত হওয়ার পরিজ্ঞান হইয়া থাকে)। সেই পরিজ্ঞান দুই প্রকারে উপপরীক্ষিতব্য বা গবেষিতব্য; যথা : দর্শন বা জ্ঞাত পরিজ্ঞান দ্বারা এবং ভাবনা পরিজ্ঞান দ্বারা (অর্থাৎ উত্তীর্ণ হইবার পরিজ্ঞান এবং পরিত্যাগ করিবার পরিজ্ঞান দ্বারা)। যখন শৈক্ষ্য জ্ঞাতব্য বিষয় জানিবে তখন নির্বিদা-সহকারে সংজ্ঞা মনস্কার (সংজ্ঞামনোযোগ)-সমূহের দ্বারা নীত হওয়ার পরিজ্ঞান হইয়া থাকে (অর্থাৎ যখন কল্যাণ পৃথগ্‌জন পূর্বে শিক্ষনীয় বিষয়সমূহ শিক্ষা করিয়া নির্বিদা বা ক্লান্তির সহিত সংজ্ঞা মনোযোগসমূহ দ্বারা অথবা স্রোতাপন্নাদি শৈক্ষ্যের যথাকথিত নিয়ম দ্বারা জ্ঞাতব্য বিষয় জানিবে সেই সময় তাহার বা সেই যোগীর সেই বিদর্শন ধর্মসমূহ দর্শন-কুশলতা প্রথম মার্গজ্ঞান চলিতে থাকে সম্প্রাপ্ত হইয়া থাকে, উহার সহিত ঘটিয়া থাকে অথবা তখন তাহার সেই বিদর্শন ধর্মসমূহ ভাবনা কুশলতা চলিতে থাকে)। তাহার দুই প্রকার ধর্ম কুশলতা চলিতে থাকে―দর্শন কুশলতা এবং ভাবনা কুশলতা। সেই জ্ঞানকে (অর্থাৎ পূর্বে যাহা নীত উপনীত হইবার পরিজ্ঞান বলা হইয়াছে সেই উপনীত হওয়ার জানন জ্ঞানকে) পঞ্চ প্রকারে জ্ঞাতব্য; যথা : অভিজ্ঞা, পরিজ্ঞান, পরিত্যাগ, ভাবনা ও প্রত্যক্ষকরণ।

উহাতে অভিজ্ঞা কয় প্রকার? ‘ধর্মপ্রতিসম্ভিদা এবং অর্থপ্রতিসম্ভিদা’ এই দুই প্রকার যাহা ধর্মসমূহের লক্ষণসহ জ্ঞান (অর্থাৎ রূপারূপ ধর্মসমূহের কর্কশ স্পর্শাদি লক্ষণের সহিত জ্ঞান। যেই কারণে সেই সমস্ত উপনীত হওয়ার হেতু হেতুফল ভেদে দুই প্রকার হইয়া থাকে সেই কারণে ধর্মপ্রতিসম্ভিদা ও অর্থপ্রতিসম্ভিদা―এই দুই প্রকার নির্দিষ্ট করা হইয়াছে) ইহা অভিজ্ঞা। পরিজ্ঞান কয় প্রকার? এইরূপে সম্পূর্ণরূপে জানিয়া ‘ইহা কুশল, ইহা অকুশল, ইহা সাবদ্য, ইহা অনবদ্য, ইহা কৃষ্ণ বা কালো, ইহা শুক্ল বা শুভ্র, ইহা সেব্য বা সেবনীয়, ইহা অসেব্য বা অসেবনীয়, এই ধর্মসমূহ এইভাবে গৃহীত (অর্থাৎ অনিত্যাদি কলাপ সংমর্শনাদি অথবা পুনঃপুন কষ্ট ইত্যাদি বশে গৃহীত সংমর্শিত) হইলে এইরূপ ফল (অর্থাৎ এই উদয়-ব্যয় জ্ঞানাদি ফলপ্রতিপত্তি দ্বারা উৎপাদিত হয়, নিমিত্তের কর্তৃত্ব ভাব দ্বারা পুনঃপুন করণ হইতে প্রকৃত আযভাবকারী সত্যসমূহই আর্যসত্য) উৎপাদন করিবে। উহাদিগকে (উদয়-ব্যয় জ্ঞানসমূহকে) এইরূপে গ্রহিতাদের (নিযুক্ত বা রত যোগীদের) ইহা অর্থ (অর্থাৎ ইহা সত্যসমূহের উপলব্ধি অনুভব অর্থ যেমন পরিজ্ঞান প্রজ্ঞা সংমর্শিতব্য ধর্মে সংমর্শন ধর্মে তত্র সংমর্শনাকার পরিজ্ঞাত হইয়া থাকে। এইরূপে সংমর্শনফল ও পরিজ্ঞাত হয় বলিয়া ইহা নয় বা ক্রম অথবা ধারা দেখান হইয়াছে) এইরূপভাবে জানা বা পরিজ্ঞাত হওয়া, ইহা পরিজ্ঞান। এইরূপে পরিজ্ঞাত হইলে আর তিন প্রকার ধর্ম অবশিষ্ট থাকিয়া যায়; যথা : যাহা ত্যাগ করিবার তাহা পরিত্যাজ্য, যাহা ভাবিবার তাহা ভাবিতব্য এবং যাহা প্রত্যক্ষ করিবার তাহা প্রত্যক্ষিতব্য।

উহাতে কত প্রকার ধর্ম পরিত্যাজ্য? যাহা যাহা অকুশলধর্ম (অর্থাৎ সমগ্র হেতুসত্য বা অকুশলের হেতুপক্ষীয় সমস্ত ধর্ম বা বিষয়)। উহাতে কত প্রকার ধর্ম ভাবিতব্য? যাহা যাহা কুশলধর্ম (অর্থাৎ সম্যক দৃষ্টি ইত্যাদি মার্গধর্ম)। উহাতে কত প্রকার ধর্ম প্রত্যক্ষিতব্য? যাহা অসংস্কৃত (অর্থাৎ যদিও ফল ধর্মসমূহ প্রত্যক্ষিতব্য এখানে কিন্তু চারি আর্যসত্যের অভিপ্রায় অর্থে ‘কত প্রকার ধর্ম প্রত্যক্ষিতব্য?’ ইহার উত্তরে বলা হইয়াছে ‘যাহা যাহা অসংস্কৃত ধাতু’)। যিনি এইরূপে জানেন তাঁহাকে বলা হয় অর্থকুশল বা প্রত্যুৎপন্ন জ্ঞানসমূহে অভিজ্ঞ বা নিপুণ, ধর্মকুশল বা প্রত্যয় ধর্মসমূহে অভিজ্ঞ বা নিপুণ, কল্যাণতাকুশল বা যুক্তিতানিপুণ বা চারি প্রকার নয় বা ক্রম সম্বন্ধে কোবিদ (দক্ষ) অথবা দেশনা যুক্তিতে নিপুণ, ফলতাকুশল বা ক্ষীণাস্রব ফল দ্বারা নিপুণ, আয়কুশল বা লাভ বৃদ্ধিতে বা উন্নতিতে নিপুণ (ইহা অনর্থ নাশ ও অনর্থ উৎপত্তি দ্বারা দুই প্রকার), অপায়কুশল বা নরকাদি দুর্গতি অবৃদ্ধিতে নিপুণ (ইহা অনর্থ নাশ ও অনর্থ উৎপত্তি দ্বারা দুই প্রকার), উপায়কুশল বা উপায়নিপুণ (এইখানে ‘উপায়’ অর্থে সত্ত্বগণের প্রয়োজনীয় কার্যে বা ভয়ে বা উহার চিকিৎসার সমর্থ স্থানোৎপত্তির কারণ উৎপন্ন হইলে যেই পন্থা বা সাধন অবলম্বন করা হয় তাহা উপায়, উহাতে ‘কুশল’ অর্থে নিপুণতা।

ক্ষীণাস্রব অর্হৎই সর্বপ্রকার অবিদ্যাকে প্রহীন, পরিত্যাগ করিবার জন্য প্রজ্ঞাবৈপুল্যতা প্রাপ্ত হইয়া থাকেন, এই আয় বা লাভ ইত্যাদিতে নিপুণতা। এইরূপে অশৈক্ষ্যের বা অর্হতের কুশলতা একদেশে বিশেষরূপে ভাবনা করিয়া পুনঃ অনবশেষ দ্বারা দেখাইয়া) মহতি কুশলতা বা নিপুণতা দ্বারা সংযুক্ত হইয়াছে বলিয়া বলা হইয়াছে। সেইজন্য ভগবান বলিয়াছেন, ‘সর্বপ্রকার ধর্মের কুশল’ ইত্যাদি।

‘স্মৃতিমান ভিক্ষু প্রস্থান করিয়া থাকে’ সেইজন্য (অর্থাৎ শিক্ষা সমাপ্ত অশৈক্ষ্যের বা অর্হতের স্মৃতি করিবার জন্য প্রয়োজন নাই বিধায় বলা হইয়াছে) দৃষ্টিধর্ম এই সংসারে সুখ অবস্থানের জন্য গমনে-প্রত্যাগমনে, আলোকন-বিলোকনে (দৃষ্টিপাতকরণে-পরিদর্শনে), সঙ্কোচনে-প্রসারণে, সঙ্ঘাটি-পাত্র-চীবর ধারণে, আহারে-পানে, খাইতে-শুইতে, পায়খানা-প্রস্রাব কর্মে, গমনে-দাঁড়ানে, উপবেশনে, সুপ্তে-জাগরণে, ভাষণে-তুষ্ণীভাবে স্মৃতি সম্প্রজ্ঞানের সহিত (স্মৃতি-সহকারে জানিয়া) অবস্থানের উপযুক্ত (এখন যথানির্দিষ্ট শৈক্ষ্যাশৈক্ষ্য প্রতিপদ সমাপ্ত করিয়া) ভগবান এই দুইটি চর্যা অনুজ্ঞা বা অনুমতি প্রদান করিয়াছেন; যথা : একমাত্র বিশুদ্ধ বা অশৈক্ষ্য পুরুষদের জন্য, একমাত্র বিশুদ্ধ হইবার শৈক্ষ্য পুরুষদের জন্য। বিশুদ্ধ ব্যক্তি কাহারা? অর্হৎগণ। কাহারা বিশুদ্ধ হইবার ব্যক্তি? শৈক্ষ্যগণ (অর্থাৎ যাঁহারা এখনও অশৈক্ষ্য বা অর্হৎ হন নাই কিন্তু স্রোতাপত্তি ইত্যাদিতে রহিয়াছেন)। সম্পাদিত কর্তব্য কর্মসমূহই অর্হতের ইন্দ্রিয়সমূহ। যাহা বুঝিবার বা জানিবার তাহা চতুর্বিধ; যথা : দুঃখের পরিজ্ঞান উপলব্ধি বা বাস্তবে পরিণতি দ্বারা, দুঃখের হেতু প্রহান বা পরিত্যাগ বাস্তবে পরিণতি দ্বারা, এই চতুর্বিধ বুঝিবার বা জানিবার বা জ্ঞাতব্য। যেই ব্যক্তি বা সাধক এইরূপ জানে (অর্থাৎ এইরূপে দুঃখের পরিজ্ঞান বাস্তবে পরিণতি ইত্যাদি জানে) তাঁহাকে বা এই অশৈক্ষ্য পুরুষকে বলা হয় রাগ বা আসক্তি ক্ষয়ে, দ্বেষ বা হিংসা ক্ষয়ে ও মোহ ক্ষয়ে স্মৃতিমান হইয়া প্রস্থান বা পশ্চাদপসরণ করিয়াছেন। সেই জন্য ভগবান বলিয়াছেন―‘স্মৃতিমান ভিক্ষু প্রস্থান করিয়া থাকে’। সেই জন্য বলা হইয়াছে :

ভগবানের উক্তি : ‘(হে অজিত,) কামনাসমূহে অনাকাঙ্ক্ষিত, মানসিক অনাবিলতা রক্ষাকারী, সর্বপ্রকার ধর্মে কুশলচিন্তাকারী ও স্মৃতিমান ভিক্ষু প্রস্থান করিয়া থাকে।’

[এইরূপে মহাথের বিচয়হার বিভাগ করিয়া অজিত সূত্রবশে জিজ্ঞাসা বা প্রশ্ন বিচয় এবং উত্তর প্রদান বা উত্তর বিচয় পুঙ্খানুপুঙ্খরূপে পরীক্ষা বা তদন্ত দেখাইয়া এখন সূত্রের অভ্যন্তরে ও প্রশ্ন-উত্তর বিচয় নয় বা ক্রম দেখাইবার জন্য বলা হইয়াছে] এইরূপে প্রশ্ন করা কর্তব্য এইরূপে উত্তর দেওয়া কতর্ব্য, সূত্রের অনুগীতি বা গাথাও অর্থ হইতে এবং ব্যঞ্জন হইতে সমান করা কর্তব্য (অর্থাৎ সূত্রান্তর দেশনার অনুরূপ অনুগীতি বা গাথা অর্থ হইতে এবং ব্যঞ্জন হইতে সংবর্ণনা দ্বারা সূত্রের সমান ও সদৃশ করা কর্তব্য অথবা সেই সূত্রে গাথার অর্থ ও ব্যঞ্জন ঠিকরূপে আনয়ন করা কর্তব্য)। অর্থ অপগত বা অসদৃশ হইলে ব্যঞ্জন সম্প্রলাপ হইয়া থাকে (অর্থাৎ সূত্রের অভ্যন্তরস্থ গাথার অর্থ সূত্রের সহিত অসম্বন্ধযুক্ত হইলে ব্যঞ্জন সামঞ্জস্য রহিত হইয়া থাকে), দুর্নিক্ষিপ্ত পদব্যঞ্জনের অর্থও দূর-অন্বয়যুক্ত হইয়া থাকে (অর্থাৎ অযথার্থ কথার অর্থও অতিকষ্টে সাদৃশ্যকরণে নিতে হয় অথবা সাদৃশ্য করিয়া নিতে অসমর্থ হয়)। সেই জন্য অর্থ ও ব্যঞ্জন দ্বারা অলংকৃত (অর্থ ও স্বভাবনিরুক্তি গুণ দ্বারা ভূষিত) সংগৃহীত হওয়া সূত্রও নির্বাচন করিয়া বা বাছিয়া লওয়া কর্তব্য।

[এইরূপে অনুগীতি বিচয় (পুঙ্খানুপুঙ্খরূপে পরীক্ষা) দেখাইয়া নির্দেশবারে সূত্রের যাহা নির্বাচন সংক্ষিপ্তাকারে কথিত অর্থকে বিভাগ করিতে ‘সূত্র নির্বাচন করা কর্তব্য’ বলিয়া উহার বিচার বা নির্বাচনাকার দেখাইয়া ‘এই সূত্র কি আহচ্চবচন?’ ইত্যাদি বলা হইয়াছে।]

এই সূত্র কি আহচ্চবচন (অর্থাৎ ভগবানের স্থানে স্থানারিত করিয়াছে বলিয়া কথিত প্রবর্তিত বাক্য অথবা সম্যকসম্বুদ্ধের স্বয়ং দেশিত সূত্র), অনুসন্ধিবচন (অর্থাৎ শ্রাবকভাষিত বাক্যকে বুদ্ধভাষিত বাক্যের সহিত একত্রে মিলাইয়া প্রবর্তিত বাক্য), নীত অর্থ (অর্থাৎ প্রাণীর শব্দ বিশেষে জ্ঞাতব্য অর্থ), নেয্য অর্থ (অর্থাৎ নির্ধারণ করিয়া গৃহীতব্য অর্থ), সংক্লেশভাগীয়, বাসনাভাগীয়, নির্বেধভাগীয়, অশৈক্ষ্যভাগীয়? কোথায় এই সূত্রের সমস্ত সত্য দৃষ্ট হয়? আদি-মধ্য-পর্যাবসানে। এইরূপে সূত্র বিবেচনা বা নির্বাচন করা কর্তব্য। সেই জন্য আয়ুষ্মান মহাকচ্চায়ন বলিয়াছেন, ‘সূত্রের যাহা জিজ্ঞাসা, যাহা উত্তর, যাহা সূত্রের অর্থ সম্বন্ধে অনুরূপ গাথা বা গীতি’ ইত্যাদি।


 

৪. (ক) ৩. যুক্তিহার বিভঙ্গ
১৮. উহাতে কয় প্রকার যুক্তিহার? ‘সর্বপ্রকার বা ষোলো প্রকার হারের’ ইত্যাদি, ইহা যুক্তি হার। কী যোজনা করা হইয়াছে?

চারি প্রকার মহা অপদেশ বা মহাপ্রমাণ (অর্থাৎ বুদ্ধগণ প্রভৃতির মহা প্রমাণ নির্ধারণ করিয়া কথিত কারণসমূহ অথবা মহাপদেশ বা মহান অবসর, ধর্মের মহান প্রতিষ্ঠানসমূহ বলা হইয়াছে); যথা : বুদ্ধ অপদেশ বা প্রমাণ, সংঘ অপদেশ বা প্রমাণ, বহুসংখ্যক থের অপদেশ বা প্রমাণ, একজন থের অপদেশ বা প্রমাণ (অর্থাৎ সম্মুখে ইহা ভগবানের সূত্র ইত্যাদি হইতে কোনো কোনোটি আনীত বা জ্ঞাত ব্যক্তির সূত্রে অবতরণাদি তাদৃশ। যদি এই প্রকার কথা চারি প্রকার হয় অপদেশের বা প্রমাণের প্রভেদ দ্বারা ধর্মেরই দুইটি সম্প্রদায়, ভগবানের শ্রাবক বা শিষ্যেরাও তদ্রূপ।

তাহাদের মধ্যে শ্রাবকসংঘগণ ও পুদ্গল বা ব্যক্তিবশে তিন প্রকার। এইরূপে আমরা অমুক হইতে এই ধর্ম গ্রহণ করিয়াছি বলিয়া প্রমাণ প্রদত্ত ভেদে চারি প্রকার, সেইজন্য বলা হইয়াছে : বুদ্ধ প্রমাণ... পূর্ববৎ... থের প্রমাণ’)। সেই পদব্যঞ্জনসমূহ (অর্থাৎ কোনো কোনো আনীত সূত্রের পদব্যঞ্জন আহরণকৃত পদব্যঞ্জনসমূহ) সূত্রে অবতারণের বা অনুপ্রবেশ করানোর যোগ্য, ধর্মতায় বা স্বাভাবিক নীতিতে প্রক্ষেপ করার যোগ্য। কয় প্রকার সূত্রে অবতরণ বা অনুপ্রবেশ করানোর যোগ্য? চারি প্রকার আর্যসত্যে। কয় প্রকার বিনয়ে উপযুক্ত করার যোগ্য? রাগবিনয়ে, দ্বেষবিনয়ে এবং মোহবিনয়ে। কয় প্রকার ধর্মতায় বা স্বাভাবিক নীতিতে প্রক্ষেপ করার যোগ্য? প্রতীত্যসমুৎপাদে। যদি চারি প্রকার আর্যসত্যে অবতরণ বা অনুপ্রবেশ করা হয় ক্লেশ বিনয়ে বা ক্লেশদমনে উপযুক্ত করা হয় এবং ধর্মতায় স্বাভাবিক নীতিতেও যথার্থতা অস্বীকার করা হয়, এইরূপ হইলে আস্রবসমূহকে উৎপাদন বৃদ্ধি করিতে পারে না। পূর্বোক্ত নিয়মে চারি প্রকার মহা অপদেশ বা মহাপ্রমাণ দ্বারা যেই যেই অর্থজাত ও ধর্ম বা স্বভাবজাত যোজনা করা হয়, যেই যেই কারণে যোজনা করা হয় এবং যেই যেই প্রকারে যোজনা করা হয় তাহা তাহা গৃহীতব্য (অর্থাৎ সংবর্ণনা করিতে সূত্রে আনীত কারণে প্রসঙ্গে প্রকারে ও সূত্র হইতে উদ্ধার করিয়া সংবর্ণনাবশে গ্রহণ করা কর্তব্য)।

১৯. প্রশ্ন জিজ্ঞাসা করিতে কয়টি পদ জিজ্ঞাসা করা হয়? পদের অর্থ জানা কর্তব্য। যদি সমস্ত পদের একটি অর্থ বলা হয়―একটি প্রশ্ন, চারটি পদের একটি অর্থ বলা হয়―একটি প্রশ্ন, দুইটি পদের একটি অর্থ বলা হয়―একটি প্রশ্ন, একটি অর্থ বলা হয়―একটি প্রশ্ন। তাহা পরীক্ষাকরণ দ্বারা আজানিতল্য বা শ্রেষ্ঠ বিষয়ক (আজাননাকার দর্শনে বলা হইয়াছে) এই পরিয়ত্তি ধর্ম নানা অর্থযুক্ত নানাব্যঞ্জনযুক্ত কেন? অথবা এই পরিয়ত্তি ধর্মসমূহের একটি অর্থ-ব্যঞ্জনযুক্ত হইয়াও নানা অর্থব্যঞ্জনযুক্ত কেন? যথা কিরূপ হইবে? যথা―সেই দেবতা ভগবানকে প্রশ্ন জিজ্ঞাসা করিয়াছেন :

‘কী কারণে জগৎ সর্বদা আক্রান্ত? (অর্থাৎ এই সত্ত্বলোক বা প্রাণিজগৎ চোরের ন্যায় দস্যুঘাতক দ্বারা কি জন্য সর্বদা প্রহৃত হইয়া বর্ধিত হয়?) কী কারণে সর্বদা পরিবেষ্টিত? (অর্থাৎ মালুবলতা সদৃশ বৃক্ষ কিজন্য পৃথিবী দ্বারা সর্বদা আচ্ছাদিত?) কী কারণে শল্য দ্বারা সর্বদা নিম্নগত? (অর্থাৎ কি জন্য বিষর্পিত তীরবিদ্ধ সদৃশ শরীর অভ্যন্তরে নিমজ্জিত শল্য দ্বারা অনুপ্রবিষ্ট?) কী কারণে সর্বদা ধূপায়িত? (অর্থাৎ কেন বা কী কারণে জগৎ সর্বদা ধূপায়িত বা সন্তাপিত?) এই চারিটি পদ জিজ্ঞাসা। উহাতে তিনটি প্রশ্ন। কিরূপে জানা যায়? ভগবানই দেবতাকে উত্তর প্রদান করিয়াছেন :

‘মৃত্যু দ্বারা জগৎ সর্বদা আক্রান্ত, জরা বা বার্ধক্যতা দ্বারা সর্বদা পরিবেষ্টিত, তৃষ্ণারূপ শল্য দ্বারা সর্বদা নিম্নগত, ইচ্ছা দ্বারা সর্বদা ধূপায়িত বা সন্তাপিত।’

২০. উহাতে জরা (বার্ধক্যতা বা জীর্ণতা) এবং মরণ―এই দুইটি সপ্রতিবন্ধ কারণভূত লক্ষণ (অর্থাৎ জরা ও মরণ এই দুইটি সপ্রতিবন্ধ পঞ্চস্কন্ধের সংকেত লক্ষ করা হয়, ইহাতেই কারণভূত লক্ষণসমূহ রহিয়াছে। এইখানে ভগবান বলিয়াছেন, ‘হে ভিক্ষুগণ, সপ্রতিবন্ধ কারণভূত লক্ষণ তিন প্রকার; যথা : উৎপত্তি প্রত্যক্ষ হয়, ব্যয় বা ক্ষয় প্রত্যক্ষ হয় এবং পরিবর্তন প্রত্যক্ষ হয়’। সেইজন্য বলা হইয়াছে) জরায় স্থিত পঞ্চস্কন্ধের পরিবর্তন মরণ ও ক্ষয়। উহাতে জরা এবং মরণের অর্থত নানা প্রকার। কী কারণে? গর্ভগত হইলেও মৃত্যু হয়, কিন্তু জীর্ণ হইতে হয় না। দেবগণের মৃত্যুও আছে, কিন্তু তাঁহাদের শরীর জীর্ণ হয় না। জরায় প্রতিকার করিতে সমর্থ হওয়া যায়। কিন্তু মরণের প্রতিকার করিতে সমর্থ হওয়া যায় না, তবে অন্যভাবে ঋদ্ধিমানদের ঋদ্ধি বিস্তৃতি দ্বারা সমর্থ হইয়া থাকে (অর্থাৎ যদি কোনো ঋদ্ধিমান অর্হৎ ভিক্ষু চারি প্রকার ঋদ্ধিপাদ ভাবনা করেন বহুলভাবে করেন, অভ্যস্ত হন, মূলকৃত বা ভিত্তিস্বরূপ করেন, অনুস্থিত হন, পরিচিত হন, সম্পূর্ণরূপে দায়িত্বগ্রহিতা হন সেই ঋদ্ধিমান অর্হৎ ভিক্ষু ইচ্ছা করিলে ঋদ্ধি বিস্তৃতি করিয়া মৃত্যুর প্রতিকার করিয়া জগতের হিতার্থে কল্পকাল বা মনুষ্যের আয়ু প্রমাণকাল পর্যন্ত আয়ুভোগ করিয়া থাকিতে পারেন)। যাহা বলা হইল―‘তৃষ্ণাশল্য দ্বারা নিম্নগত’। বীতরাগ বা তৃষ্ণাবিমুক্তগণকে জীর্ণ বা বৃদ্ধ হইতেও দেখা যায় মরিতেও দেখা যায় যদি জরা-মরণের ন্যায় এইরূপ তৃষ্ণাও থাকে। এইরূপ হইলে সকলে যৌবন অবস্থায়ও তৃষ্ণাবিগত বা তৃষ্ণাবিমুক্ত হইয়া থাকে।

তৃষ্ণা যেমন দুঃখের হেতু এইরূপে জরা-মরণও দুঃখের হেতু হইয়া থাকে, তৃষ্ণা দুঃখের হেতু না হইলে জরা-মরণও মার্গনাশক হইয়া থাকে। এই যুক্তিতে পারস্পরিক কারণ দ্বারা গবেষণা করা প্রয়োজন (অর্থাৎ অন্যান্য কারণ উৎপত্তি দ্বারা অন্যপ্রকার অর্থেও তদন্য প্রকারে ব্যঞ্জনে প্রবেশ করা কর্তব্য)। যদিও যুক্তি সমারূঢ় দৃষ্ট হয় তথাপি অন্য প্রকার অর্থ দ্বারা ও অন্য প্রকার ব্যঞ্জন দ্বারা গবেষণা করা প্রয়োজন। শল্যবিদ্ধ হওন বা ধূপায়িত (সন্তাপিত) হওন―এই দুইটি ধর্মের বা স্বভাবের অর্থ দ্বারা এক ভাব বা একটি, ইচ্ছায় এবং তৃষ্ণায় অন্যভাবে যোজনা করা হয়নি। তৃষ্ণায় অভিপ্রায় অপরিপূর্ণতায় নববিধ আঘাতবস্তুতে ক্রোধ ও বিদ্বেষ উৎপন্ন হইয়া থাকে।

এই যুক্তিতে জরা, মরণ ও তৃষ্ণা অর্থ দ্বারা অন্য অর্থ প্রকাশ পায়। যাহা ভগবান ‘ইচ্ছা’ ও ‘তৃষ্ণা’ এই দুই নামে আলাপ করিয়াছেন, ইহা ভগবান বাহিরের বাস্তুরূপসমূহের আরম্মণ (জ্ঞানের বা উপলব্ধির বিষয়) বশে ‘ইচ্ছা (অর্থাৎ অপ্রাপ্ত বিষয়ের অনুসন্ধানবশে ইচ্ছা)’ এবং ‘তৃষ্ণা (অর্থাৎ প্রাপ্তব্য অপ্রাপ্তির অথবা প্রাপ্তব্য পাইবার ইচ্ছাবশে তৃষ্ণা)’ এই দুই নামে আলাপ করিয়াছেন। সর্বপ্রকার তৃষ্ণাই সম্পূর্ণ অবসান লক্ষণ দ্বারা একটি লক্ষণযুক্ত যেমন সর্বপ্রকার অগ্নি উষ্ণত্ব লক্ষণ দ্বারা একটি লক্ষণ। অপিচ উপাদান বা আসক্তি বলে পারস্পরিক নামসমূহ গ্রহণ করিয়া থাকে, যেমন কাষ্ঠাগ্নিও নাম গ্রহণ করিয়া থাকে, তৃণাগ্নি, চোকলা বা সর্বচেলার অগ্নি, গোময়াগ্নি, কুলাগ্নি, আবর্জনার অগ্নিও নাম গ্রহণ করিয়া থাকে, সর্বপ্রকার অগ্নিই উষ্ণত্ব লক্ষণ সদৃশ। এইরূপে সর্বতৃষ্ণার সম্পূর্ণ অবসান লক্ষণ দ্বারা একটি লক্ষণযুক্ত।

কিন্তু আরম্মণ উপাদান (জ্ঞানের বা উপলব্ধির আসক্তি) বশে পারস্পরিক নাম দ্বারা ইচ্ছাও আলাপিত হইয়াছে, তৃষ্ণা, শল্য, ধূপায়ন বা সন্তাপন, নিঃসরণ বা দ্রবণ, (তৃষ্ণা রূপে, শব্দে, গন্ধে, রসে, স্পর্শে ও ধর্মে কুলসমূহে বা মনুষ্যগণে আচ্ছাদন করিয়া ও বিস্তৃত হইয়া রহিয়াছে) বিসত্তিকা বা তীব্র আকাঙ্ক্ষা, স্নেহ, ক্লান্তি, লতা, কল্পনা, বন্ধন, আশা, পিপাসা, অভিনন্দন ও আলাপিত হইয়াছে। এইরূপ সমস্ত তৃষ্ণাই সম্পূর্ণ অবসান লক্ষণ দ্বারা একটি লক্ষণযুক্ত যেমন বিবচনে বা প্রতিশব্দেও বলা হইয়াছে :

‘আশা, পিপাসা, অভিনন্দন অনেক প্রকার ধাতুতে দ্রবীভূত প্রতিষ্ঠিত, অজ্ঞানের মূল প্রভাব বা অজ্ঞানরূপ উৎস হইতে কল্পনা বা আকাঙ্ক্ষা সমস্তই আমাকর্তৃক মূলসহ রহিত করা হইয়াছে।’

ইহা তৃষ্ণারই সমার্থবাচক শব্দ বা প্রতিশব্দ। ভগবান যেমন বলিয়াছেন, ‘রূপে (বস্তুরূপে) এই অবিগত রাগের (অবিনষ্ট অনুরাগের বা আসক্তির) অবিগত ছন্দের বা ইচ্ছার, অবিগত প্রেমের, অবিগত পিপাসার, অবিগত পরিদাহের বা শোকের―এইরূপে অনুভূতিতে সংজ্ঞায় সংস্কারে বিজ্ঞানে অবিগত রাগের, অবিগত ছন্দের, অবিগত প্রেমের, অবিগত পিপাসার, অবিগত পরিদাহের বা শোকের সমস্তসূত্র বিস্তৃত করা কর্তব্য। ইহা তৃষ্ণার প্রতিশব্দ।’ এইরূপে সমস্ত দুঃখোপচার (দুঃখজনক প্রারম্ভিক কার্য) কামতৃষ্ণা সংস্কার মূলকরূপে যোজন করা হইয়াছে, কিন্তু সর্বপ্রকার নির্বিদা-উপচার বা প্রারম্ভিক কার্য কামতৃষ্ণা পরিষ্কার বা আবশ্যকতামূলক (অর্থাৎ বস্তু কামনার হেতুমূলক) রূপে যোজনা করা হইয়াছে।

২১. এই যুক্তিতে পারস্পরিক কারণ দ্বারা গবেষণা করা প্রয়োজন। যেমন বলা হইয়াছে ভগবান রাগ বা লোভচরিত্র পুদ্গলের (ব্যক্তির) জন্য অশুভ ভাবনা দেশনা করিয়াছেন, ভগবান দ্বেষ বা হিংসাচরিত্র পুদ্গলের জন্য মৈত্রী ভাবনা দেশনা করিয়াছেন, ভগবান মোহচরিত্র পুদ্গলের জন্য প্রতীত্যসমুৎপাদ ভাবনা দেশনা করিয়াছেন। যদি ভগবানই রাগ বা লোভচরিত্র পুদ্গলের জন্য মৈত্রী ভাবনায় চিত্তবিমুক্তি ধর্মদেশনা করিয়া থাকেন সুখজনক প্রতিপদ দ্বন্দ্বাভিজ্ঞ অথবা সুখজনক প্রতিপদ ক্ষিপ্ত-অভিজ্ঞ বিদর্শন পূর্বগামী অথবা প্রহান (পরিত্যাগ) ধর্মদেশনা করিয়াছেন, কিন্তু এইখানে সেই দেশনা যোজনা করা হয়নি। এইরূপে অন্য বিষয়ে ও যাহা কিছু রাগের বা লোভের অনুরূপ পরিত্যাগ দ্বেষের অনুরূপ পরিত্যাগ এবং মোহের অনুরূপ পরিত্যাগ সেই সব জ্ঞানের ভূমি পর্যন্ত (অর্থাৎ আচার্যের কথিত অনুসারে যাহা জ্ঞান যাহা প্রতিভাণ বা বোধশক্তি উহার যাহা যাহা বিষয় সেই সব বিষয় পর্যন্ত) বিচয়হার দ্বারা বিবেচনা করিয়া যুক্তিহার দ্বারা যোজনা করা উচিত।

মৈত্রী ভাবনালাভীর স্মৃতি বা তথাভূত স্মৃতি ঈর্ষা বা হিংসা চিত্তকে ক্লান্ত বা অবসন্ন করিয়া রাখিবে সেই দেশনা যোজনা করা হয়নি, ঈর্ষা পরিত্যাগ অব্যর্থভাবে চলিতেছে এই দেশনাই যোজনা করা হইয়াছে। করুণাভাবনা লাভীর স্মৃতি অহিত চিত্তকে ক্লান্ত করিয়া রাখিবে সেই দেশনা যোজনা করা হয়নি, অহিত পরিত্যাগ অব্যর্থভাবে চলিতেছে এই দেশনাই যোজনা করা হইয়াছে। মুদিতা ভাবনালাভীর স্মৃতি অনাসক্তি বা অসংযোগ চিত্তকে ক্লান্ত করিয়া রাখিবে সেই দেশনা যোজনা করা হয়নি, অনাসক্তি বা অসংযোগ পরিত্যাগ অব্যর্থভাবে চলিতেছে এই দেশনাই যোজনা করা হইয়াছে। উপেক্ষা ভাবনালাভীর স্মৃতি অনুরাগ বা আসক্তি চিত্তকে ক্লান্ত করিয়া রাখিবে সেই দেশনা যোজনা করা হয়নি, অনুরাগ পরিত্যাগ অব্যর্থভাবে চলিতেছে এই দেশনা যোজনা করা হইয়াছে। অনিমিত্ত ভাবনালাভীর স্মৃতি নিমিত্ত অনুযায়ী সেই সেই বিজ্ঞান প্রবর্তিত হউক সেই দেশনা যোজনা করা হয়নি, নিমিত্ত পরিত্যাগ অব্যর্থভাবে চলিতেছে এই দেশনাই যোজনা করা হইয়াছে।

‘আমি আছি’ এই ভাব অথবা ‘আমার আমিত্বভাব’ বিগত বা রহিত হইয়া ‘ইহা আমি হই অথবা ইহা আমার’ এইরূপে দর্শন না করা (অর্থাৎ পঞ্চ উপাদান স্কন্ধে মিথ্যাদৃষ্টি ও মানবশে অথবা অযথার্থ দর্শন ও অহঙ্কারবশে যাহা আমি বলিয়া মনে করা হয় উহার বিলুপ্তিতেই আমার আমিত্বরূপে দর্শন না করা)। অথচ ‘কোনো বস্তুতে কোথায় আমি আছি বা আমার আমিত্ব রহিয়াছে’ ইহা সন্দেহ ও অনিশ্চয়তা রূপ শল্য (অর্থাৎ এক কথায় যাহা সন্দেহ), ইহাতে চিত্তকে ক্লান্ত করিয়া রাখিবে সেই দেশনা যোজনা করা হয়নি, সন্দেহ ও অনিশ্চয়তারূপ শল্য পরিত্যাগ অব্যর্থভাবে চলিতেছে এই দেশনাই যোজনা করা হইয়াছে। অথবা যেমন প্রথম ধ্যান সমাপন্নের (অর্থাৎ প্রথম ধ্যান গুণ দ্বারা ভূষিত সাধকের) স্মৃতি কামরাগ (ইন্দ্রিয়-সুখ সম্বন্ধীয় ভাবাবেগ) ঈর্ষা বা হিংসা বিশেষতায় সংবর্তিত হয় সেই দেশনা-যোজনা করা হয়নি, পরিত্যাগে সংবর্তিত হয় এই দেশনাই যোজনা করা হইয়াছে। অথবা অবিতর্ক-সহগত সংজ্ঞা মনস্কার দ্বারা পরিত্যাগে সংবর্তিত হয় সেই দেশনাই যোজনা করা হয়নি, বিশেষতায় সংবর্তিত হয় এই দেশনাই যোজনা করা হইয়াছে। দ্বিতীয় ধ্যান সমাপন্নের স্মৃতি বিতর্ক-বিচারসহগত (প্রথম ধ্যান বা কামাবচর ধর্মসমূহ সংযুক্ত) সংজ্ঞা মনস্কার বিশেষতায় সংবর্তিত হয় সেই দেশনাই যোজনা করা হয়নি, পরিত্যাগে সংবর্তিত হয় এই দেশনাই যোজনা করা হইয়াছে। অথবা উপেক্ষা-সুখসহগত (উপচারের সহিত তৃতীয় ধ্যান ধর্মসমূহ সংযুক্ত) সংজ্ঞা মনসিকার দ্বারা পরিত্যাগে সংবর্তিত হয় সেই দেশনা যোজনা করা হয়নি, বিশেষতায় সংবর্তিত হয় এই দেশনাই যোজনা করা হইয়াছে। তৃতীয় ধ্যানে সমাপন্নের স্মৃতি প্রীতি-সুখসহগত (প্রীতি-সুখসহ উপচারের সহিত দ্বিতীয় ধ্যান ধর্মসমূহ সংযুক্ত) সংজ্ঞা মনস্কার বিশেষতায় সংবর্তিত হয় সেই দেশনা যোজনা করা হয়নি, পরিত্যাগে সংবর্তিত হয় এই দেশনাই যোজনা করা হইয়াছে। অথবা উপেক্ষা স্মৃতি পরিশুদ্ধিসহগত (চতুর্থ ধ্যান ধর্মসমূহ সংযুক্ত) সংজ্ঞা মনস্কার দ্বারা পরিত্যাগে সংবর্তিত হয় সেই দেশনা যোজনা করা হয়নি, বিশেষতায় সংবর্তিত হয় এই দেশনাই সংজ্ঞা মনস্কার বিশেষতায় সংবর্তিত হয় সেই দেশনা যোজনা করা হয়নি, পরিত্যাগে সংবর্তিত হয় এই দেশনাই যোজনা করা হইয়াছে।

অথবা আকাশ-অনন্ত-আয়তনময় ধ্যানসহগত সংজ্ঞা মনস্কার দ্বারা পরিত্যাগে সংবর্তিত হয় সেই দেশনা যোজনা করা হয়নি, বিশেষতায় সংবর্তিত হয় এই দেশনাই যোজনা করা হইয়াছে। আকাশ-অনন্ত-আয়তনময় ধ্যান সমাপন্নের স্মৃতি রূপ (রূপব্রহ্মলোক)সহগত সংজ্ঞা মনস্কার বিশেষতায় সংবর্তিত হয় সেই দেশনা যোজনা করা হয়নি, পরিত্যাগে সংবর্তিত হয় এই দেশনাই যোজনা করা হইয়াছে। অথবা বিজ্ঞান-অনন্ত-আয়তনময় ধ্যানসহগত সংজ্ঞা মনস্কার দ্বারা পরিত্যাগে সংবর্তিত হয় সেই দেশনা যোজনা করা হয়নি, বিশেষতায় সংবর্তিত হয় এই দেশনাই যোজনা করা হইয়াছে। বিজ্ঞান-অনন্ত-আয়তনময় ধ্যান সমাপন্নের স্মৃতি আকাশ-অনন্ত-আয়তনময়সহগত সংজ্ঞা মনস্কার বিশেষতায় সংবর্তিত হয় সেই দেশনা যোজনা করা হয়নি, পরিত্যাগে সংবর্তিত হয় এই দেশনাই যোজনা করা হইয়াছে। অথবা আকিঞ্চন্যায়তনময় (কেবল শূন্যময়) ধ্যানসহগত সংজ্ঞা মনস্কার দ্বারা পরিত্যাগে সংবর্তিত হয় সেই দেশনা যোজনা করা হয়নি, বিশেষতায় সংবর্তিত হয় এই দেশনাই যোজনা করা হইয়াছে। আকিঞ্চন্যায়তনময় ধ্যান সমাপন্নের স্মৃতি বিজ্ঞান-অনন্ত-আয়তনময়-সহগত সংজ্ঞা মনস্কার বিশেষতায় সংবর্তিত হয় সেই দেশনা যোজনা করা হয়নি, পরিত্যাগে সংবর্তিত হয় এই দেশনাই যোজনা করা হইয়াছে। অথবা নৈবসংজ্ঞা-নাসংজ্ঞা-আয়তনময় ধ্যানসহগত সংজ্ঞা মনস্কার দ্বারা পরিত্যাগে সংবর্তিত হয় সেই দেশনা যোজনা করা হয়নি, বিশেষতায় সংবর্তিত হয় এই দেশনাই যোজনা করা হইয়াছে। নৈবসংজ্ঞা-নাসংজ্ঞা-আয়তনময় ধ্যান সমাপন্নের স্মৃতি সংজ্ঞা-উপাচার (সংজ্ঞাকৃত্য করিতে পটু এইরূপ যেকোনো চিত্ত উৎপাদনকারী, ইহাকে আকিঞ্চন্যায়তনময় ধ্যানচিত্তও বলা হয়) বিশেষতায় সংবর্তিত হয় সেই দেশনা যোজনা করা হয়নি, পরিত্যাগে সংবর্তিত হয় এই দেশনাই যোজনা করা হইয়াছে।

অথবা সংজ্ঞা-বেদয়িত-নিরোধ ধ্যানসহগত সংজ্ঞা মনস্কার পরিত্যাগে সংবর্তিত হয় সেই দেশনা যোজনা করা হয়নি, বিশেষতায় সংবর্তিত হয় এই দেশনাই যোজনা করা হইয়াছে (অর্থাৎ সংজ্ঞা-বেদয়িত-নিরোধ ধ্যান প্রাপ্ত হইয়া অবস্থান করিব, উহারই পরিকর্মবশে প্রবর্ত ধর্মসমূহ। কিন্তু উহাতে যেই কারণে নৈবসংজ্ঞা-নাসংজ্ঞা-আয়তনময় সমাপত্তি ধ্যানে স্থিত হইয়া থাকিলে সংজ্ঞা-বেদয়িত-নিরোধ ধ্যান লাভ করিয়া অবস্থান করিতে সমর্থ হয় না, উহা হইতে পতিত হইলেও নহে সেই কারণে নৈবসংজ্ঞা-নাসংজ্ঞা-আয়তনময় ধ্যান দ্বারা পরিত্যাগে সংবর্তিত হয়। ইহা যুক্তিকথা নহে, বিশেষতায় সংবর্তিত হয় ইহা কিন্তু যুক্তিকথা। সেইজন্য বলা হইয়াছে : ‘পরিত্যাগে সংবর্তিত হয় এই দেশনাই যোজনা করা হইয়াছে)’। সমর্থভাবে পরিচিত (অর্থাৎ কথিত অনুসারে সমাপত্তি ধ্যানসমূহ লাভ দ্বারা জ্ঞাত) চিত্ত সমাধানে নিবৃত্ত হয় না সেই দেশনা যোজনা করা হয়নি, সমর্থভাবে পরিচিত চিত্ত আরও সমাধানে নিবৃত্ত হয় এই দেশনাই যোজনা করা হইয়াছে। এইরূপে নববিধ সূত্রের (ধর্মবিষয়ক উপদেশের) সমস্তই ধর্মের অনুরূপ, বিনয়ের অনুরূপ, শাস্তা বা বুদ্ধশাসনের অনুরূপ সর্বপ্রকারে বিচয়হার দ্বারা বিচার বা পরীক্ষা করিয়া যুক্তিহার দ্বারা যোজনা করা প্রয়োজন। সেইজন্য আয়ুষ্মান মহাকচ্চায়ন বলিয়াছেন, ‘সর্বপ্রকার হারের ব্যঞ্জন-বিচার ভাবধারায় যাহা ভূমি প্রবর্তিত স্থান, যাহা গোচর বা ইন্দ্রিয় দ্বারা জ্ঞেয় বা জ্ঞায়মান বিষয়’ ইত্যাদি।

[অর্থকথায় এইখানে যুক্তিহারে আরও কিছু বর্ণনা দৃষ্ট হয়, যেমন―অপ্রতিকূল সংজ্ঞা আরম্ভে কামচ্ছন্দ বা কামসুখে উত্তেজনা প্রতারিত হয় বলিয়া যোজনা করা হইয়াছে। প্রতিকূল সংজ্ঞা অনুরূপতায় ঈর্ষাভাব প্রতারিত হয় বলিয়া যোজনা করা হইয়াছে। সমাধি আরম্ভে থিনমিদ্ধ (শারীরিক ও মানসিক নিষ্ক্রিয়তা বা অকর্মণ্যতা) প্রতারিত হয় বলিয়া যোজনা করা হইয়াছে। বীর্যারম্ভে বা উৎসাহ আরম্ভে ঔদ্ধত্যভাব প্রতারিত হয় বলিয়া যোজনা করা হইয়াছে। শিক্ষাকাম্যতা বা ধর্মনীতি পালনে আগ্রহান্বিত অবস্থায় কৌকৃত্য বা মনস্তাপ প্রতারিত হয় বলিয়া যোজনা করা হইয়াছে। (সৌমনস্য বা মানসিক শান্তি-সংযুক্ত এবং উপেক্ষা-সংযুক্ত) এই উভয় পক্ষ সন্তীরণ বা পুঙ্খানুপুঙ্খরূপে পরীক্ষা আরম্ভে সন্দেহ বা অনিশ্চয়তা প্রতারিত হয় বলিয়া যোজনা করা হইয়াছে। ইষ্টানিষ্টে নিরপেক্ষতা বা ঔদাস্য আরম্ভে সম্মোহ বা মুগ্ধতা ভাব প্রতারিত হয় বলিয়া যোজনা করা হইয়াছে। আত্মজ্ঞান আরম্ভে নিজের অপরিভব বা পরাজয় ভাব দ্বারা মান বা আমিত্বের অহঙ্কার প্রতারিত হয় বলিয়া যোজনা করা হইয়াছে। বীমংসা বা পুঙ্খানুপুঙ্খরূপে পরীক্ষা আরম্ভে প্রতিরূপক প্রতিগ্রহণ বা ধারণকরণ দ্বারা মিথ্যাদৃষ্টি বা অযথার্থ দর্শন প্রতারিত হয় বলিয়া যোজনা করা হইয়াছে। বিরক্ততা প্রতিরূপ দ্বারা সত্ত্ব বা প্রাণীগণের মধ্যে অদয়াসম্পন্নতা প্রতারিত হয় বলিয়া যোজনা করা হইয়াছে। অনুমতি প্রদত্ত বিষয় পুনঃপুন করণের প্রতিরূপতায় লৌকিক কামসুখভোগের বাসনা প্রতারিত হয় বলিয়া যোজনা করা হইয়াছে। নিষ্পাপ পরিশুদ্ধ জীবিকার প্রতিরূপতায় অসংবিভাগশীলতা প্রতারিত হয় বলিয়া যোজনা করা হইয়াছে। সংবিভাগশীলতা প্রতিরূপতায় পাপজীবিকা প্রতারিত হয় বলিয়া যোজনা করা হইয়াছে। অসংসর্গ অবস্থানের প্রতিরূপতায় অসংগ্রহশীলতা প্রতারিত হয় বলিয়া যোজনা করা হইয়াছে। অসংগ্রহশীলতার প্রতিরূপতায় অননুলোমিক বা অননুরূপ সংসর্গ প্রতারিত হয় বলিয়া যোজনা করা হইয়াছে। সত্যবাদিতার প্রতিরূপতায় পিসুণ বা বিদ্বেষপরায়ণ কথা প্রতারিত হয় বলিয়া যোজনা করা হইয়াছে। অবিদ্বেষপরায়ণ কথার প্রতিরূপতায় অনর্থকাম্যতা বা অনিষ্ট করিবার ইচ্ছা প্রতারিত হয় বলিয়া যোজনা করা হইয়াছে। প্রিয়বাদীতার প্রতিরূপতায় চাটুকাম্যতা (চাটুকারীতা বা তোষামোদ) প্রতারিত হয় বলিয়া যোজনা করা হইয়াছে। মিতভাষীতার প্রতিরূপতায় অসম্মোদনশীলতা বা আনন্দভাবের প্রতিরূপতায় মায়া ও শঠতা প্রতারিত হয় বলিয়া যোজনা করা হইয়াছে। নিগ্রহবাদীতার প্রতিরূপতায় কটু বা কর্কশ কথা বলা প্রতারিত হয় বলিয়া যোজনা করা হইয়াছে। পাপগর্হিতার প্রতিরূপতায় পরদোষ দর্শন প্রতারিত হয় বলিয়া যোজনা করা হইয়াছে। কুল বা জাতির প্রতি দয়া প্রকাশের প্রতিরূপতায় কুলমাৎসর্যতা প্রতারিত হয় বলিয়া যোজনা করা হইয়াছে। আবাসে চিরস্থিতি স্পৃহা আরম্ভে আবাসমাৎসর্যতা প্রতারিত হয় বলিয়া যোজনা করা হইয়াছে। ধর্মপরিবন্ধ অভ্যাস আরম্ভে ধর্মমাৎসর্যতা প্রতারিত হয় বলিয়া যোজনা করা হইয়াছে। ধর্মদেশনায় আনন্দ আরম্ভে অনাবশ্যক কথা বলার আসক্তি প্রতারিত হয় বলিয়া যোজনা করা হইয়াছে। অকটু বা অকর্কশ কথা জনগণকে অনুগ্রহকরণ আরম্ভে সংসর্গ আরম্ভতা প্রতারিত হয় বলিয়া যোজনা করা হইয়াছে। পুণ্যস্পৃহা প্রতিরূপতায় কর্মারামতা প্রতারিত হয় বলিয়া যোজনা করা হইয়াছে। সংবেগ বা ধর্মানিষ্ট আবেগের প্রতিরূপ দ্বারা চিত্তসন্তাপ প্রতারিত হয় বলিয়া যোজনা করা হইয়াছে। শ্রদ্ধালুতার প্রতিরূপতায় অপরিপক্বতা প্রতারিত হয় বলিয়া যোজনা করা হইয়াছে। পুঙ্খানুপুঙ্খরূপে পরীক্ষার প্রতিরূপ দ্বারা অশ্রদ্ধা বা অবিশ্বাস প্রতারিত হয় বলিয়া যোজনা করা হইয়াছে। আত্ম অধিপত্যের প্রতিরূপ দ্বারা গুরুর অনুশাসনকে অপ্রদক্ষিণ গ্রাহিতা প্রতারিত হয় বলিয়া যোজনা করা হইয়াছে। ধর্মাধিপত্যের প্রতিরূপ দ্বারা সব্রহ্মচারিগণের প্রতি অগৌরব প্রতারিত করে বলিয়া যোজনা করা হইয়াছে। বিশ্ব আধিপত্যের প্রতিরূপ দ্বারা নিজধর্মে ঘৃণাভাব প্রতারিত হয় বলিয়া যোজনা করা হইয়াছে। পরদুঃখকাতরতার প্রতিরূপ দ্বারা লোক প্রতারিত হয় বলিয়া যোজনা করা হইয়াছে। মুদিতায় বা অপরের সুখে সুখানুভূতির অবস্থায় অবস্থানের প্রতিরূপ দ্বারা উল্লাস বা আমোদ-প্রমোদ প্রতারিত হয় বলিয়া যোজনা করা হইয়াছে। উপেক্ষার (নয় সুখ নয় দুঃখ তত্রমধ্যস্থ অবস্থায়) অবস্থানের প্রতিরূপ দ্বারা কুশলধর্মসমূহে নিক্ষিপ্ত বা প্রযুক্ত স্পৃহা প্রতারিত হয় বলিয়া যোজনা করা হইয়াছে। এইরূপে আগম বা ধর্মনিষ্ঠার প্রতিরূপ অধিগম বা প্রাপ্তির প্রতিরূপাদি ও সেই সেই বঞ্চণস্বভাব যুক্তি দ্বারা জ্ঞাতব্য। এইরূপে আগম বা ধর্মনিষ্ঠা অনুসারে যুক্তি গবেষণা করা কর্তব্য)।


 

৪. (ক) ৪. পদস্থানহার বিভঙ্গ
২২. উহাতে পদস্থান হার কিরূপ? ‘জিন ধর্মদেশনা বা ব্যক্ত করিয়াছেন’ ইত্যাদি―ইহা পদস্থান বা ভিত্তিমূলক হার। কী দেশনা করিয়াছেন? সর্বপ্রকার ধর্ম যথারূপে অসম্প্রতিবেধ বা অসম্প্রাপ্তি (অর্থাৎ যেই কারণে ‘ইহা ইহার পদস্থান বা ভিত্তি, ইহা ইহার পদস্থান’ এইরূপে সেই সেই পদস্থানভূত ধর্ম বিভাবন লক্ষণই পদস্থান হার, সেই কারণে প্রবর্তিদ্বারা মূলভূত অবিদ্যাকে আদি করিয়া স্বভাব ধর্মসমূহের পদস্থানকে আসন্ন কারণ নির্ধারণ করিয়া অবিদ্যা দ্বারা স্বভাব নির্দেশ করা হইয়াছে ‘সর্বপ্রকার ধর্ম ঠিক অসম্প্রাপ্তি লক্ষণসমূহ অবিদ্যা’। অথবা সম্যক প্রাপ্তি সম্প্রাপ্তি, উহার প্রতিপক্ষ বা বিপরীত অসম্প্রাপ্তি)। লক্ষণ অবিদ্যা-উহার পদস্থান ‘অশুভকে শুভজ্ঞান’ ইত্যাদি বিপল্লাস বা উন্মার্গগমনসমূহ। অবসান লক্ষণ তৃষ্ণা, উহার পদস্থান প্রিয়রূপ ইস্পিত বস্তু। প্রার্থনা বা যাচনা লক্ষণ লোভ, উহার পদস্থান অদত্তগ্রহণ (অর্থাৎ অপ্রদত্ত গ্রহণ চেতনা ইহা একবার মাত্র উৎপন্ন হইলেও আদীনব বা দোষদর্শিতায় লোভের কারণ হইয়া থাকে, উহাই পদস্থান বলা হইয়াছে। সেইরূপে দ্বেষের পদস্থান প্রাণিহত্যা এবং মোহের পদস্থান মিথ্যা প্রতিপদ বা পন্থা বলা হইয়াছে)। বর্ণসৌন্দর্য ব্যঞ্জন বা নিদর্শন গ্রহণ (অর্থাৎ নিমিত্তানুরূপ ব্যঞ্জন গ্রহণ) লক্ষণ শুভসংজ্ঞা, উহার পদস্থান ইন্দ্রিয়সমূহের সংবরণ। আস্রবসহ স্পর্শের উপগমন বা নিকটে আগমন লক্ষণ সুখসংজ্ঞা, উহার পদস্থানে আস্বাদ বা অধিকতর পছন্দ অথবা তৃষ্ণা। সপ্রতিবন্ধ লক্ষণের ধর্মসমূহকে দর্শনের লক্ষণ নিত্যসংজ্ঞা, উহার পদস্থান বিজ্ঞান। অনিত্যসংজ্ঞা, দুঃখসংজ্ঞা দর্শনের লক্ষণ আত্মসংজ্ঞা, উহার পদস্থান নামকায় বা চতুর্বিধ নামস্কন্ধ।

সর্বপ্রকার ধর্মসম্প্রাপ্তির লক্ষণসমূহ বিদ্যা, উহার পদস্থান সর্বপ্রকার বা চারি আর্যসত্যে নীত বা উপনীতকরণ। চিত্তবিক্ষেপ অপসারণ বা ঔদ্ধত্য দমনের লক্ষণ শমথ, উহার পদস্থান অশুভ (অশুভানুদর্শন ভাবনা)-সমূহ। ইচ্ছানুরূপ কার্য অপসারণের লক্ষণ অলোভ, উহার পদস্থান অদত্তদান গ্রহণে বিরতি (অর্থাৎ লোভের ক্ষীণতায় বা লোভকে ক্ষীণকরণ দ্বারা চুরিকার্য পরিত্যাগ অলোভের ভিত্তি)। উপদ্রব বা দুঃখ হইতে মুক্তির লক্ষণ অদ্বেষ বা অহিংসা, উহার পদস্থান প্রাণিহত্যায় বিরতি (অর্থাৎ হিংসার ক্ষীণতায় বা হত্যাকার্যকে ক্ষীণকরণ দ্বারা প্রাণিহত্যা পরিত্যাগ অহিংসার ভিত্তি) বস্তুব্যবস্থার নির্দোষ প্রতিপাদনের (অথবা বিষয় স্বভাব বিচক্ষণতার) লক্ষণ অমোহ, উহার পদস্থান সম্যক প্রতিপত্তি (অথবা প্রত্যক্ষশীল, সমাধি, দান ও নির্বিদাজ্ঞান দ্বারা অভিরমিত ধার্মিক অভ্যাস)। নীলবর্ণযুক্ত পুঁযযুক্ত হওয়ার বা গ্রহণের লক্ষণ অশুভসংজ্ঞা, উহার পদস্থান নির্বিদা বা বিরাগ। আস্রবযুক্ত স্পর্শ পরিজাননের বা প্রত্যক্ষ জ্ঞানের লক্ষণ দুঃখসংজ্ঞা বা দুঃখ বলিয়া জ্ঞান, উহার পদস্থানে বেদনা বা অনুভূতি (অর্থাৎ সর্বপ্রকার অনুভূতি দুঃখ কেবল দুঃখতা বা দুঃখপূর্ণতাভাব দ্বারা দুঃখ বলিয়া বলা হইয়াছে ‘দুঃখসংজ্ঞায় বেদনা বা অনুভূতি পদস্থান)। সংস্কৃত লক্ষণযুক্ত ধর্মসমূহকে দর্শনের লক্ষণ অনিত্যসংজ্ঞা, উহার পদস্থান উৎপত্তি ও ব্যয় বা ক্ষয়। ধর্মে বা স্বভাবে অভিনিবেশের বা প্রবণতার লক্ষণ অনাত্মসংজ্ঞা, উহার পদস্থান ধর্মসংজ্ঞা বা আত্মস্বভাব সংজ্ঞা (অর্থাৎ সত্ত্বগণের শরীরের প্রতি অনুরাগবশত পঞ্চবিধ আধ্যাত্মিক আয়তনবশে ‘আত্মস্বভাব সংজ্ঞা’ হয় বলিয়া বলা হইয়াছে : ‘আকারধারী বা সাকার বস্তুর প্রতি অনুরাগের বা আসক্তির পদস্থান বা ভিত্তি পঞ্চ-ইন্দ্রিয়’। এইখানে শরীরই বলিয়া গ্রহণে অভিপ্রেত, বিশেষত ধ্যানে আশ্রয়যুক্ত মন রূপ আয়তনে বা স্থানেও ‘আত্মস্বভাব সংজ্ঞা’ নিঃসৃত হয়, সেইজন্য বলা হইয়াছে : ‘ভবের প্রতি অনুরাগের পদস্থান ষড়ায়তন’। ‘এইরূপ শরীর ধারণ না হউক’, ‘এইরূপ বেদনা বা অনুভূতি না হউক’ ‘এইরূপ প্রবর্তিত রূপাদি বা শরীর ধারণাদি অভিনন্দনে নিবর্তিত হউক’ বলিয়া বলা ভবসম্বন্ধে অনুদর্শনকরণ)। কামরাগের পদস্থান পঞ্চকামগুণ। সাকার বস্তুর প্রতি অনুরাগের বা আসক্তির পদস্থান পঞ্চ-ইন্দ্রিয়। ভবসমূহের প্রতি অনুরাগের পদস্থান ষড়ায়তন। পঞ্চ উপাদানস্কন্ধের পদস্থান জন্মের বা উৎপত্তির জন্য ভবসমূহে অনুদর্শন বা পর্যবেক্ষণ। জ্ঞানদর্শনের পদস্থান পূর্বেনিবেশানুস্মৃতি (অর্থাৎ পূর্ব পূর্ব জন্মসমূহ কোথায় কোনো স্থানে অবস্থান করিতেন এবং তখন কী কার্য করিয়াছেন, কী কথা বলিয়াছেন ইত্যাদি ইত্যাদি অনুস্মরণ)। সত্য বলিয়া ধারণার লক্ষণযুক্ত শ্রদ্ধা দৃঢ় সংকল্পে প্রত্যুপস্থান বা মনোযোগিতা এবং অনাবিল লক্ষণযুক্ত প্রসাদ বা শান্ত অবস্থা বিশুদ্ধিতায় মনোযোগিতা আর প্রার্থনার লক্ষণযুক্ত শ্রদ্ধা, উহার পদস্থান ধর্মে পূর্ণাঙ্গ বিশ্বাস। অনাবিল লক্ষণযুক্ত শ্রদ্ধা, উহার পদস্থান শ্রদ্ধা। আরম্ভের লক্ষণ বীর্য বা উৎসাহ, উহার পদস্থান সম্যকপ্রধান। অপরিবর্তনশীল অবস্থার লক্ষণ স্মৃতি, উহার পদস্থান স্মৃতিপ্রস্থান। একাগ্রতার লক্ষণ সমাধি, উহার পদস্থান ধ্যানসমূহ। সম্প্রজ্ঞান বা চিন্তাশীলতার লক্ষণ প্রজ্ঞা, উহার পদস্থান সত্যসমূহ বা চারি আর্যসত্য।

অপনয়ন-আস্বাদ বা পরিতোষযুক্ত মনস্কারের লক্ষণ অনবিজ্ঞ বা অদূরদর্শী মনস্কার উহার পদস্থান অবিদ্যা। সত্য সম্মোহনের লক্ষণ অবিদ্যা, উহা সংস্কারসমূহের পদস্থান। পুনর্জন্ম বর্ধিতকরণের সংস্কারসমূহ, উহারা বিজ্ঞানের পদস্থান। সংসারোৎপত্তিভাবে প্রত্যাবর্তন স্বভাবের লক্ষণ বিজ্ঞান, উহা নামরূপের পদস্থান। নামরূপ ও বস্তু আকার সংঘাতের লক্ষণ (অর্থাৎ অরূপ ও রূপকায়ের সম্মিলিতভাবের লক্ষণ) নামরূপ, উহা ষড়ায়তনের পদস্থান। ইন্দ্রিয় ব্যবস্থাপনের (চক্ষু ইত্যাদি ইন্দ্রিয়সমূহের ব্যবস্থাপিতভাবের) লক্ষণ ষড়ায়তন, উহা স্পর্শে পদস্থান। চক্ষু ও রূপবিজ্ঞানের সম্মিলিত লক্ষণ স্পর্শ, উহা বেদনা বা অনুভূতির পদস্থান। ইষ্টানিষ্ট অনুভবের লক্ষণ বেদনা, উহা তৃষ্ণার পদস্থান। অভিপ্রায়ের লক্ষণ তৃষ্ণা, উহা উপাদানের বা আসক্তির পদস্থান। পুনর্জন্ম বর্ধিত করিবার উপাদান, উহা অস্তিত্বের বা পুনর্বার ভবাগমনের পদস্থান। অরূপ ও রূপকায় (নাম ও রূপ) সম্ভব বা উৎপত্তি হইবার লক্ষণ ভব বা ভবাগমন, উহা জন্ম হইবার পদস্থান। স্কন্ধসমূহের বা পঞ্চস্কন্ধের প্রাদুর্ভাব হইবার লক্ষণ জন্ম, উহা জরার বা বার্ধক্যের পদস্থান। আসক্তি বা আত্মভাব পরিপক্বতার লক্ষণ জরা, উহা মরণের পদস্থান (অর্থাৎ নিজের প্রিয়জনের মরণ চিন্তাকারী মূর্খের অধিক পরিমাণে শোক উৎপন্ন হয়, সেইজন্য বলা হইয়াছে―‘মরণ শোকের পদস্থান’)। জীবনী শক্তি ধ্বংস হইবার লক্ষণ মৃত্যু বা মরণ, উহা শোকের পদস্থান। ঔৎসুক্যকারক (চিত্তের সন্তাপকারক) শোক, উহা খেদোক্তির বা বিলাপের পদস্থান। নানাপ্রকার বিলাপ, উহা দুঃখের পদস্থান।

শরীর পীড়ন দুঃখ, উহা দৌর্মনস্যের বা মানসিক অশান্তির পদস্থান। চিত্ত বা মনপীড়ন দৌর্মনস্য, উহা ক্লেশ বা গ্লানীর পদস্থান। আন্তর্নিধানকার বা রক্ষণ দুঃখ, উহা অস্তিত্বের (অস্তিত্ব বা সংসার অবস্থার) পদস্থান। যখন এই ভবাঙ্গসমূহের (অর্থাৎ দুঃখপূর্ণ অস্তিত্বের অঙ্গসমূহ অথবা কর্মবিপাকাবর্ত অস্তিত্বের অনুরূপ অঙ্গসমূহের) সমস্তই প্রত্যাবর্তিত হয় তখন উহা ভব (অস্তিত্ব বা সংসার), উহা সংসারের বা সংসারোৎপত্তির পদস্থান। মুক্তিপথে নিয়া যাইবার লক্ষণ মার্গ বা উপায়, উহা নিরোধের পদস্থান। তীর্থজ্ঞতা (অর্থাৎ কর্মস্থানে অবগাহনকারীর অবতরণস্থান আছে বলিয়া বহুশ্রুত অর্থে তীর্থ, উহার সেবা বা সঙ্গকরণ অর্থে তীর্থজ্ঞতা) প্রীতজ্ঞতার (অর্থাৎ ধর্মজ্ঞাত আনন্দবোধ অর্থে প্রীত, অনুকূল ধর্মসেবন বা পালন দ্বারা উহা প্রীতি উৎপন্ন করিয়া কর্মস্থানকে সম্প্রসারণকরণ অর্থে প্রীতজ্ঞতা) পদস্থান। প্রীতজ্ঞতা প্রাপ্তজ্ঞতার (অর্থাৎ ভাবনায় কিছু একাগ্রতা ও লয়প্রাপ্ত হওয়া, গাঢ়তা প্রাপ্ত হওয়া ও জ্ঞাত হওয়া অর্থে প্রাপ্তজ্ঞতা) পদস্থান প্রাপ্তজ্ঞতা আত্মজ্ঞতার পদস্থান। আত্মজ্ঞতা পূর্বকৃত পুণ্যতার বা পুণ্যের পদস্থান। পূর্বকৃত পুণ্যতা বা পুণ্য প্রতিরূপ (অনুরূপ বা সদ্ধর্ম প্রচলিত) দেশে বাসকারীর পদস্থান। প্রতিরূপ দেশে বাস সৎপুরুষের উপনিশ্রয়ের বা অবলম্বনের পদস্থান। সৎপুরুষের আশ্রয় নিজকে সম্যকরূপে প্রণিধানকারী পদস্থান। নিজেকে সম্যকরূপে প্রণিধান শীলসমূহের পদস্থান। শীলসমূহ পাপের জন্য অপরিতাপের পদস্থান। পাপের জন্য অপরিতাপ আনন্দের বা সৌভাগ্যের পদস্থান। আনন্দ বা সৌভাগ্য প্রীতির পদস্থান। প্রীতি প্রশ্রদ্ধির (প্রশান্তির বা শান্তির) পদস্থান। প্রশ্রদ্ধি সুখের পদস্থান। সুখ সমাধির পদস্থান। সমাধি যথাভূত বা ঠিকরূপ জ্ঞানদর্শনের বা বিশুদ্ধ জ্ঞানের পদস্থান। যথাভূত বা ঠিকরূপ জ্ঞানদর্শন (অধিষ্ঠানের সহিত তর্বণ বিদর্শন) নির্বিদার (বিরত্তির বা অবসাদের) পদস্থান। নির্বিদা (শক্তিশালী বিদর্শন ভাবনা) বিরাগের পদস্থান। বিরাগ (মার্গ অর্থে বিরাগ) বিমুক্তির বা মুক্তির পদস্থান। বিমুক্তি (ফল অর্থে বিমুক্তি) বিমুক্তি জ্ঞানদর্শনের (মুক্ত সম্বন্ধীয় বিশুদ্ধজ্ঞানের) পদস্থান। এইরূপে (অর্থাৎ যেমন সেই বিপল্লাস বা উন্মার্গগমনসমূহ পদস্থান ইত্যাদি অবিদ্যা ইত্যাদি পদস্থান প্রভৃতি দেখান হইয়াছে এবং ক্রমানুসারে) যাহা কিছু উপনিশ্রয় বা অবলম্বন যাহা কিছু প্রত্যয় বা হেতু (অর্থাৎ যাহা কিছু শক্তিশালী প্রত্যয় আর অবশেষ প্রত্যয়) সর্ববিষয়ে উহাই পদস্থান বা পদস্থানকরণ। সেইজন্য আয়ুষ্মান মহাকচ্চায়ন বলিয়াছেন, ‘জিন ধর্মদেশনা করিয়াছেন’ ইত্যাদি।


 

৪. (ক) ৫. লক্ষণহার বিভঙ্গ
২৩. উহাতে লক্ষণহার কিরূপ? ‘কথিত একটিমাত্র ধর্মে’ ইত্যাদি―ইহা লক্ষণহার । কী লক্ষ করা হইয়াছে? যেই ধর্মসমূহ একটিমাত্র লক্ষণযুক্ত সেই ধর্মসমূহকে একটিমাত্র ধর্মে বলা হইয়াছে, তৎপর অবশিষ্ট ধর্মসমূহ বলা হইয়াছে। যেমন কী বা কিরূপ হইয়াছে? যেমন ভগবান বলিয়াছেন, ‘হে ভিক্ষুগণ, চক্ষু অনিশ্চিত ক্ষণিক অকিঞ্চিৎকর ভঙ্গুর, পরে বা পরমুহূর্তে দুঃখজনক ব্যসন বা বিপদজনক পরিবর্তনশীল উত্তপ্ত ভস্ম-সদৃশ সংস্কারজনক এবং অমিত্রের মধ্যে বধকারী।’ এই চক্ষুতে বলিলে অবশিষ্ট আধ্যাত্মিক আয়তনসমূহকেই বলা হইয়াছে। কী কারণে? ছয় প্রকার আধ্যাত্মিক আয়তন বধক অর্থে একটিমাত্র লক্ষণ। যেমন ভগবান বলিয়াছেন, ‘অতীতে আরাধিত বা প্রার্থিত রূপবস্তুতে অপেক্ষমাণ বা নির্ভরশীল হইও না, ভবিষ্যতে উৎপন্নশীল রূপবস্তুকে অভিনন্দন করিও না এবং বর্তমানে উৎপন্ন রূপবস্তুকে নির্বিদা বা অত্যন্ত বিরক্তির জন্য বিরাগের জন্য নিরোধ করিবার জন্য ত্যাগ করিবার জন্য এবং প্রত্যাখ্যান করিবার জন্য ক্রম বা ধারা অনুসরণ কর। এই রূপস্কন্ধ বলায় অবশিষ্ট স্কন্ধসমূহও বলা হইয়াছে।’ কী কারণে? সমস্তই পঞ্চস্কন্ধায়কোবাদ সূত্রে বধক অর্থে একটিমাত্র লক্ষণযুক্ত বলা হইয়াছে। যেমন ভগবান বলিয়াছেন :

২৪. ‘যাহারা নিত্য কায়গতাস্মৃতি বা কায়গতানুস্মৃতি ভাবনা সুন্দররূপে আরম্ভ করিয়া থাকে সেই অবিচ্ছিন্ন ভাবনাকারীগণ কৃত্যেই রত থাকে, তাহারা অকৃত্য সেবন বা ভাবনা করে না।’

এইরূপে কায়গতাস্মৃতি (কায়াগতানুস্মৃতি)-সমূহ বলায় বেদনাগত স্মৃতি (বেদনানুগত স্মৃতি), চিত্তগত স্মৃতি (চিত্তানুগত স্মৃতি) এবং ধর্মগত স্মৃতি (ধর্মানুগত স্মৃতি) ও বলা হইয়াছে। তদ্রূপ যাহা কিছু দৃষ্ট বা শ্রুত অথবা জ্ঞাত বলিলে বিজ্ঞাত বা বিদিতও বলা হইয়া থাকে। ভগবান যেমন বলিয়াছেন, ‘তদ্ধেতু হে ভিক্ষু, তুমি সংসারের লোভ ও দৌর্মনস্যকে (মনের অশান্তিকে) অপসারণ করিয়া উদ্দীপনাময় (অর্থাৎ ত্রিভবের ক্লেশতাপে দগ্ধ), সম্প্রজ্ঞ বা চিন্তাশীল ও কায়স্মৃতিতে স্মৃতিমান হইয়া কায়ে কায়ানুদর্শী হইয়া অবস্থান করিতে থাক।’ এইখানে উদ্দীপনাময় অর্থে বীর্য-ইন্দ্রিয়, সম্প্রজ্ঞ অর্থে পঞ্চ-ইন্দ্রিয়, স্মৃতিমান অর্থে স্মৃতি-ইন্দ্রিয় এবং সংসারে লোভ ও দৌর্মনস্যকে অপসারণকরণ অর্থে সমাধি-ইন্দ্রিয়। এইরূপে কায়ে কায়ানুদর্শন ভাবনায় অবস্থান করিলে চারি প্রকার স্মৃতিপ্রস্থান ভাবনা পরিপূর্ণ হইতে থাকে। কী কারণে? চারি প্রকার ইন্দ্রিয়ের একটি মাত্র লক্ষণ বলিয়া।

চারি প্রকার স্মৃতিপ্রস্থানে ভাবনা করা হইলে চারি প্রকার সম্যক প্রধান ভাবনা পরিপূর্ণ হইয়া থাকে। চারি প্রকার সম্যক প্রধানে ভাবনা করা হইলে চারি প্রকার ঋদ্ধিপাদ ভাবনা পরিপূর্ণ হইয়া থাকে। চারি প্রকার ঋদ্ধিপাদ ভাবনা করা হইলে পঞ্চ-ইন্দ্রিয় ভাবনা পরিপূর্ণ হইয়া থাকে। পঞ্চ-ইন্দ্রিয় ভাবনা করা হইলে পঞ্চবল ভাবনা পরিপূর্ণ হইয়া থাকে। পঞ্চবল ভাবনা করা হইলে সপ্তবোধ্যঙ্গ ভাবনা পরিপূর্ণ হইয়া থাকে। সপ্তবোধ্যঙ্গে ভাবনা করা হইলে আর্য অষ্টাঙ্গিক মার্গ ভাবনা পরিপূর্ণ হইয়া থাকে। সর্বপ্রকারে বোধ্যঙ্গধর্ম (অর্থাৎ বুঝিবার আর্যমার্গ জ্ঞান)-সমূহে ও বোধিপক্ষীয় ভাবনা পরিপূর্ণ হইয়া থাকে। ইহার কারণ কী? সর্বপ্রকার বোধ্যঙ্গম বোধিপক্ষীয় ভাবনাই নিয্যানিক (অর্থাৎ মুক্তির পথে নিয়া যায় অর্থে নিয়্যানিক) লক্ষণদ্বারা একটিমাত্র লক্ষণযুক্ত। উহারা একটিমাত্র লক্ষণযুক্ত বলিয়া ভাবনা পরিপূর্ণ হইয়া থাকে। এইরূপে অকুশলধর্মসমূহ ও একটিমাত্র লক্ষণ বলিয়া পরিত্যাগে (অর্থাৎ পরিবর্জনে কষ্টবশত) অব্যর্থ হইয়া থাকে।

চারি প্রকার স্মৃতিপ্রস্থানে ভাবনা করা হইলে উন্মার্গগমনসমূহ পরিত্যক্ত হইয়া থাকে, আহার কবলীঙ্কার বা গ্রাস করিয়া আহার ইত্যাদি চারি প্রকার আহারে ও ক্ষীণতা প্রাপ্ত হইয়া থাকে, উপাদান বা আসক্তিসমূহ হইতে অনুপাদান বা অনাসক্তি হইয়া থাকে, যোগ (সংযোগ বা মিলন) হইতে বিসংযুক্ত (পৃথক বা বিচ্ছিন্ন) হইয়া থাকে, বন্ধন হইতে বিপ্রযুক্ত (বিযুক্ত বা বিভেদ) হইয়া থাকে, আস্রব হইতে অনাসব হইয়া থাকে, ওঘ বা প্রবাহ হইতে উত্তীর্ণ হইয়া থাকে, শল্য বা শোক হইতে বিশল্য বা শোকমুক্ত হইয়া থাকে, তাহার বিজ্ঞানস্থিতি লঘু বা ক্ষীণ হইয়া থাকে, অগতিগমন হইতেও রক্ষা পাইয়া অগতিগমন করে না। এইরূপে অকুশলধর্মসমূহও একটিমাত্র লক্ষণ হওয়ায় পরিত্যাগে অব্যর্থ হইয়া থাকে।

যেইখানে (যেই দেশনায়) রূপ-ইন্দ্রিয় (অর্থাৎ পরিবর্তন স্বভাবযুক্ত অষ্টবিধ ইন্দ্রিয়) সম্বন্ধে দেশনা করা হইয়াছে সেইখানে (সেই দেশনায়) রূপধাতু (অর্থাৎ পরিবর্তন স্বভাবযুক্ত দশবিধ ধাতু), রূপস্কন্ধ (শরীর) এবং রূপায়তন (অর্থাৎ পরিবর্তন স্বভাবযুক্ত অথবা পরিবর্তনশীল দশবিধ আয়তন―এই তিনটি রূপন বা পরিবর্তন লক্ষণ হেতু একটিমাত্র লক্ষণযুক্ত) সম্বন্ধে দেশনা করা হইয়াছে। কিন্তু যেইখানে সুখবেদনা বা সুখানুভূতি সম্বন্ধে দেশনা করা হইয়াছে। সেইখানে সুখ-ইন্দ্রিয়, সৌমনস্য-ইন্দ্রিয় (এই দুইটি সুখবেদনা হেতু একটিমাত্র লক্ষণযুক্ত) এবং দুঃখসমুদয় বা দুঃখের কারণ আর্যসত্য (এই দুঃখের কারণ আর্যসত্য অকুশলের সৌমনস্যবশে এবং আস্রবযুক্ত কুশলের সৌমনস্যবশে সুখবেদনারূপে গ্রহণ করা হইয়াছে। সুতরাং এই তিনটি বেদনা লক্ষণ হেতু একটিমাত্র লক্ষণযুক্ত) সম্বন্ধে দেশনা করা হইয়াছে। কিন্তু যেইখানে দুঃখবেদনা সম্বন্ধে দেশনা করা হইয়াছে সেইখানে দুঃখ-ইন্দ্রিয়, দৌর্মনস্য-ইন্দ্রিয় এবং দুঃখ আর্যসত্য সম্বন্ধে দেশনা করা হইয়াছে। কিন্তু যেইখানে অদুঃখ-অসুখ তত্রমধ্যস্থ অবস্থার বেদনা (অনুভূতি) দেশনা করা হইয়াছে সেইখানে উপেক্ষা এবং সমস্ত প্রতীত্যসমুৎপাদ দেশনা করা হইয়াছে। (এইখানে উক্ত বিষয়গুলিও বেদনা লক্ষণহেতু একটিমাত্র লক্ষণযুক্ত)। কী কারণে? অদুঃখ-অসুখ-তত্রমধ্যস্থ অবস্থার বেদনাই অবিদ্যা অন্তর্নিহিত অবস্থায় থাকে, সেইজন্য অবিদ্যার প্রত্যয়ে বা কারণে সংস্কার, সংস্কারের কারণে বিজ্ঞান, বিজ্ঞানের কারণে নামরূপ, নামরূপের কারণে ষড়ায়তন, ষড়ায়তনের কারণে স্পর্শ, স্পর্শের কারণে বেদনা বা অনুভূতি, বেদনার কারণে তৃষ্ণা, তৃষ্ণার কারণে উপাদান (আসক্তি বা সংযোগ), উপাদানের কারণে ভব (কর্ম বা উৎপত্তি ভব), ভবের কারণে জন্ম, জন্মের কারণে জরামরণ-শোক-বিলাপ দুঃখ-দৌর্মনস্য (মানসিক অশান্তি) দুর্দশা ঘটিয়া থাকে। তাহাও সরাগ-সদ্বেষ-সমোহ সংক্লেশ বা অবিশুদ্ধিতা পক্ষীয় হইয়া থাকে (অর্থাৎ সেই প্রতীত্যসমুৎপাদ অনুলোমের দিক দিয়া রাগযুক্ত বা অনুরাগযুক্ত বা আসক্তিযুক্ত, দ্বেষ বা হিংসাযুক্ত ও মোহযুক্ত সংক্লেশ বা অবিশুদ্ধিতা পক্ষীয় হইয়া থাকে) এবং বীতরাগ-বীতদ্বেষ-বীতমোহ আর্যধর্মই হইয়া থাকে (অর্থাৎ সেই প্রতীত্যসমুৎপাদ প্রতিলোমের দিক দিয়া যাহা অবিদ্যায় অশেষ বিরাগ নিরোধ ইত্যাদি পিটকগ্রনে' উক্ত হইয়াছে তৎসম্বন্ধে বীতরাগ বা অনুরাগরহিত বা আবেগহীন, বীতদোষ বা দ্বেষরহিত ও বীতমোহ বা মোহরহিত আর্যধর্মই হইয়া থাকে বলা হইয়াছে)। এইরূপে যেই ধর্মসমূহ কৃত্যবশত (অর্থাৎ পৃথিবী ইত্যাদি এবং স্পর্শাদি রূপারূপ ধর্মসমূহের সম্বন্ধ সংঘট্টনাদি কৃত্যবশত অথবা সেই সেই প্রত্যয় ধর্মসমূহের সেই সেই প্রত্যুৎপন্ন ধর্মের প্রত্যয়ভাব সম্বন্ধীয় কৃত্যবশত), লক্ষণবশত (অর্থাৎ কর্কশ বা কঠিন স্পর্শাদি স্বভাববশত), সাদৃশ্যবশত (অর্থাৎ পরিবর্তন স্বভাববশত অনিত্যাদিবশত এবং স্কন্ধায়তনাদিবশত) এবং চ্যুতি-উৎপত্তি বা জন্ম-মৃত্যুবশত (অর্থাৎ উৎপন্নশীল সর্ববস্তুর উৎপত্তিবশত ও ধ্বংসবশত এবং উহা নিরোধে বা ধ্বংসেও সমানবশত ও উৎপত্তিতেও সমানবশত) একটিমাত্র লক্ষণযুক্ত, সেই ধর্মসমূহকে একটিমাত্র কথিত হওয়ায় অবশিষ্ট ধর্মসমূহ সম্বন্ধেও বলা হইল। সেইজন্য আয়ুষ্মান মহাকচ্চায়ন বলিয়াছেন, ‘কথিত একটিমাত্র ধর্ম’ ইত্যাদি।


 

৪. (ক) ৬. চতুব্যূহহার বিভঙ্গ
২৫. উহাতে চতুব্যূহহার কিরূপ? ‘নিরুক্তি অভিপ্রায়’―ইহা ব্যঞ্জনসহ সূত্রের নিরুক্তি, দেশনানিদান এবং পূর্বাপর সন্ধি বা সম্বন্ধ গবেষিতব্য। উহাতে নিরুক্তি কিরূপ? যাহা নিরুক্তি পদ দ্বারা সম্পর্ক আর যাহা ধর্মসমূহের নাম দ্বারা জ্ঞান (অর্থাৎ ‘পৃথিবী বা মাটি, স্পর্শ আর স্কন্ধধাতু―এই তিনের সম্মেলন’ এইরূপে ইত্যাদি নামবিশেষে প্রবর্তিত জ্ঞান―ইহার স্বভাবনিরুক্তি নাম) যখনই ভিক্ষু অর্থের নাম জানিতে পারে (অর্থাৎ শ্রদ্ধাবিধেয় অর্থের নাম প্রজ্ঞপ্তিবশে ‘ইহার এই নাম, ইহার এই নাম’ এইরূপে নাম জানিতে পারে) আর ধর্মের বা স্বভাবধর্মের নাম জানিতে পারে সেই সেই অর্থে ধর্মে অভিনিরূপিত বা দৃঢ় হয়, ইহাকেও বলা হয় (অর্থকুশল অর্থজ্ঞানে নিপুণ বা দক্ষ), ধর্মকুশল (স্বভাবধর্ম জ্ঞানে নিপুণ), ব্যঞ্জনকুশল (অক্ষরজ্ঞানে ও বাক্যজ্ঞানে নিপুণ), নিরুক্তিকুশল (মানবজাতির ভাষাজ্ঞানে অথবা অর্থ ও ধর্মের গুহাস্থিত বিষয়ের সরূপজ্ঞানে নিপুণ), পূর্বাপরকুশল (দেশনায় পূর্বাপর সম্বন্ধজ্ঞানে নিপুণ), দেশনাকুশল (ধর্ম সম্বন্ধীয় বিষয়ের ব্যাখ্যাকরণে নিপুণ), অতীতাধিবচনকুশল (অতীতকালীন প্রজ্ঞপ্তিতে বা প্রবিধানে নিপুণ), অনাগতাধিবচনকুশল (ভবিষ্যৎকালীন প্রজ্ঞপ্তিতে বা প্রবিধানে নিপুণ), প্রত্যুৎপন্নাধিবচনকুশল (বর্তমানকালীন প্রজ্ঞপ্তিতে বা প্রবিধানে নিপুণ), স্ত্রীজাতীয়াধিবচনকুশল (স্ত্রীজাতি সম্বন্ধীয় প্রজ্ঞপ্তিতে বা প্রবিধানে নিপুণ), পুরুষজাতীয়াধিবচন-কুশল (পুরুষজাতি সম্বন্ধীয় প্রজ্ঞপ্তিতে বা প্রবিধানে নিপুণ), নপুংসকাধিবচনকুশল (নপুংসক সম্বন্ধীয় প্রজ্ঞপ্তিতে বা প্রবিধানে নিপুণ), একাধিবচনকুশল (একজাতীয় প্রজ্ঞপ্তিতে বা প্রবিধানে নিপুণ) এবং অনেকাধিবচনকুশল (অনেক জাতীয় প্রজ্ঞপ্তিতে বা প্রবিধানে নিপুণ)। এইরূপে সর্বপ্রকার কর্তব্যসমূহ জনপদ নিরুক্তি (অর্থাৎ সত্ত্বগণের যতপ্রকার মত প্রকাশের পদ বা কথা রহিয়াছে সেই পদ বা কথাসমূহ সূত্রে যথাসম্ভব নির্বচনবশে করা কর্তব্য বলিয়া বলা উচিত অর্থে ইহা বলা হইয়াছে) উহা সমস্তই নিরুক্তি (অর্থাৎ উহা সমস্তই প্রাণিজগৎ নামে বা অর্থে উপযুক্তভাবে করা কর্তব্য) ইহা নিরুক্তি পদসংহিতা বা নিরুক্তিপদ দ্বারা সম্পর্ক।

২৬. উহাতে অভিপ্রায় কিরূপ?

ধর্মাচরণকারীকে ধর্ম রক্ষা করিয়া থাকে যেমন মহাছত্র বৃষ্টিবর্ষণের সময় বৃষ্টি হইতে রক্ষা করিয়া থাকে, ধর্মে বা ধর্মাচরণে সুঅভ্যস্থ হইলে ইহাই ফল হয় যে ধর্মাচরণকারী ব্যক্তি দুর্গতিতে বা দুঃখময় স্থানে গমন করেন না।

এইখানে ভগবানের অভিপ্রায় কিরূপ? যাহারা অপায় বা নরক যন্ত্রণা হইতে মুক্ত থাকিবার ইচ্ছা করিবে তাহারা ধর্মাচরণকারী হইবে, ইহাই এইখানে ভগবানের অভিপ্রায়।

চোর যেমন সন্ধিমুখে বা গৃহপ্রবেশ আরম্ভের সুযোগে ধৃত হইয়া স্বকীয় কর্মদ্বারা হনিত হয় এবং বধিত হয় এইরূপে এই মনুষ্যগণ মৃত্যুর পর পরকালে স্বকীয় কর্মদ্বারা হনিত হয় এবং বধিত হয়।

এইখানে ভগবানের কিরূপ অভিপ্রায়? ইচ্ছাকারীদের কৃতকর্মসমূহের রাশিকৃত দুঃখানুভূতির অনিষ্টজনক অসন্তোষজনক বিপাক বা ফল ভোগ করিতে হয়, ইহাই এইখানে ভগবানের অভিপ্রায়।

সুখ হইবে কামনা করিয়া নিজ সুখের সন্ধানে যেই ব্যক্তি দ-দ্বারা আঘাত করে সেই ব্যক্তি মৃত্যুর পর সুখলাভ করিতে পারে না।

এইখানে ভগবানের কিরূপ অভিপ্রায়? যাহারা সুখ লাভের প্রার্থী হইবে তাহারা পাপকার্য করিবে না, ইহাই এইখানে ভগবানের অভিপ্রায়।

যখন আলস্যপরায়ণ হয় আর অধিক ভোজন করে তখন নিক্ষিপ্ত খাদ্য পালিত মহাবরাহ সদৃশ্য নিদ্রিত হইয়া শয়নে এদিক ওদিক পার্শ্বপরিবর্তন করিতে থাকে, এইরূপে মন্দ বা মূর্খ ব্যক্তি পুনঃ গর্ভে উৎপন্ন হইয়া থাকে।

এইখানে ভগবানের কিরূপ অভিপ্রায়? যাহারা জরামরণ দ্বারা অতিষ্ট হইবার আকাঙ্ক্ষা করিবে না তাহারা ভোজনে মাত্রাজ্ঞ বা পরিমাণজ্ঞ হইবে, ইন্দ্রিয়সমূহে সুসংযত হইবে, পূর্ববর্তী বিষয়ে বা কার্যে সন্তুষ্ট থাকিবে এবং পরবর্তী বিষয়ে বা কার্যেও সন্তুষ্ট থাকিবে, সতর্কতাযুক্ত থাকিবে, বিদর্শন ভাবনাকারী হইবে, কুশলধর্মসমূহের প্রতি এবং সব্রহ্মচারী মহাস্থবিরগণের প্রতি, নবভিক্ষুগণের প্রতিও মধ্যস্থ স্থবিরগণের প্রতি গৌরবযুক্ত থাকিবে, ইহাই এইখানে ভগবানের অভিপ্রায়।

অপ্রমত্ততা বা নিরলসতা অমৃতপদ বা নির্বাণমার্গ, প্রমত্ততা বা অলসতা মৃত্যুপদ বা ধ্বংসের পথ। অপ্রমত্ততায় ম্রিয়মান হয় না, কিন্তু যাহারা প্রমত্ত তাহারা মৃত সদৃশ।

এইখানে ভগবানের কিরূপ অভিপ্রায়? যাহারা অমৃত বা নির্বাণের অনুসন্ধানে অনুসন্ধিৎসু হইবে তাহারা অপ্রমত্ততার সহিত অবস্থান করিবে বা বাস করিবে, ইহাই এইখানে ভগবানের অভিপ্রায়। ইহাই অভিপ্রায়।

২৭. উহাতে নিদান (প্রথম উৎপত্তি বা কারণ) কিরূপ? সেই ধনিয় গোপালক যেমন ভগবানকে বলিয়াছেন :

‘পুত্রবতী পুত্রগণের দ্বারা আনন্দিত হইয়া থাকে, সেইরূপ গোরক্ষক বা গোপালক গোগণ দ্বারা আনন্দিত হইয়া থাকে। আসক্তি মানবের আনন্দ কিন্তু যেই ব্যক্তি আসক্তিরহিত সেই ব্যক্তি আসক্তিতে আনন্দিত হয় না।’

ভগবান বলিলেন :

‘পুত্রবতী পুত্রগণ দ্বারা অনুশোচনা বা দুঃখানুভব করিয়া থাকে, সেইরূপ গোরক্ষক গোগণ দ্বারা দুঃখানুভব করিয়া থাকে। আসক্তি মানবের অনুশোচনা বা দুঃখানুভবের কারণ, কিন্তু যেই ব্যক্তি আসক্তিরহিত সেই ব্যক্তি দুঃখানুভব করে না।’

এই বস্তু বা বিষয় দ্বারা এই কারণ দ্বারা এইরূপ জানা যায়। এইখানে ভগবান বাহিরের বিষয়বস্তুকে গ্রহণ করিয়া আসক্তি সম্বন্ধে বলিয়াছেন। যেমন পাপীমার গির্জাকূট পর্বত হইতে বিচ্ছিন্ন শিলাখণ্ড ভূপতিত করিলে ভগবান বলিয়াছেন :

‘যদি সমস্ত গির্জাকূট পর্বত সম্পূর্ণরূপে আলোড়িত কর তথাপি সম্যকরূপে বিমুক্ত বুদ্ধগণকে আলোড়িত করিতে পারিবে না।’

‘আকাশ বিদীর্ণ হইতে পারে, পৃথিবী কম্পিত হইতে পারে, শল্য ও বক্ষ প্রকম্পিত করিতে পারে, কিন্তু আসক্তিবিমুক্ত বুদ্ধগণকে কম্পিত করিতে পারে না।’

এই বস্তু বা বিষয় দ্বারা এই কারণ দ্বারা এইরূপ জানা যায়। এইখানে ভগবান শরীরের প্রতি আসক্তি সম্বন্ধে বলিয়াছেন। যেমন বলিয়াছেন :

জ্ঞানীগণ বলিয়াছেন যখন যশ অর্জন করে, নিদারুণ দুঃখোৎপত্তিতে পরিব্রাজক হয়, প্রব্রজ্যা গ্রহণ করে বা বনে প্রস্থান করে, যেই মনিকুণ্ডলসমূহে মোহিত হয়। লোভে জ্ঞানহীন হয় এবং স্ত্রীপুত্রগণকে যাহা প্রবল ইচ্ছা পোষণ করা হয় উহা দৃঢ় বন্ধন নহে।

এই বস্তু বা বিষয় দ্বারা এই কারণ দ্বারা এইরূপ জানা যায়। এইখানে ভগবান বাহিরের বস্তুসমূহে তৃষ্ণা সম্বন্ধে বলিয়াছেন। যেমন বলিয়াছেন :

‘যাহা হইতে মুক্ত হওয়া দুঃসাধ্য উহাকে অপসারিতকরণ এবং শিথিলকরণ, জ্ঞানীগণ ইহাকেই দৃঢ় বন্ধন বলিয়াছেন, ইহাকেও ছিন্ন করিয়া অনপেক্ষী বা অনিচ্ছুক ব্যক্তি কামসুখ পরিত্যাগ করিয়া সংসারধর্ম পরিত্যাগ করে বা প্রস্থান করে।’

এই বস্তু বা বিষয় দ্বারা এই কারণ দ্বারা এইরূপ জানা যায়। এইখানে ভগবান বাহিরের বস্তু আকারের প্রতি তৃষ্ণার পরিত্যাগ সম্বন্ধে বলিয়াছেন। যেমন বলিয়াছেন :

‘মূর্খগণের অভিনন্দিত শরীর পীড়াগ্রস্ত হয়, অশুচি শরীর হইতে পঁচা দুর্গন্ধ নিঃসৃত হয় এবং উহা দিবারাত্রি ক্ষরিত হইতে থাকে।’

এই বস্তু বা বিষয় দ্বারা এই কারণ দ্বারা এইরূপ জানা যায়। এইখানে ভগবান আধ্যাত্মিক বস্তু আকারের প্রতি তৃষ্ণার ত্যাগ সম্বন্ধে বলিয়াছেন, যেমন বলিয়াছেন :

আত্মস্নেহ বিনষ্ট প্রাণী কর্তৃক শরৎকালীন কুমুদসছল শান্তিমার্গ ক্রমবিকাশ হইয়া থাকে, এইরূপে সুগত কর্তৃক নির্বাণ দেশনা করা হইয়াছে।’

এই বস্তু বা বিষয় দ্বারা এই কারণ দ্বারা এইরূপ জানা যায়। এইখানে ভগবান আধ্যাত্মিক বস্তু আকারের প্রতি তৃষ্ণার পরিত্যাগ সম্বন্ধে বলিয়াছেন। ইহাই নিদান।

উহাতে পূর্বাপর সংযোগ কিরূপ? যেমন বলা হইয়াছে :

‘যাহারা কামান্ধ (ক্লেশকামে অন্ধ), তৃষ্ণাজালে জড়িত, তৃষ্ণাচ্ছাদানে আচ্ছাদিত (তৃষ্ণানুরূপ অন্ধকারে আবদ্ধ) আর প্রমত্ত তাহারা মাছ ধরার ফাঁদে বা জালে প্রবিষ্ট মৎস্যসমূহ সদৃশ বন্ধনে আবদ্ধ (অর্থাৎ কামগুণানুরূপ বন্ধন দ্বারা আবদ্ধ) জরামরণ মায়ের দুগ্ধপানকারী বাছুরের ন্যায় তাহাদের অনুগমন করে বা পিছনে যায়।’

ইহা কামতৃষ্ণা বলা হইয়াছে। সেই তৃষ্ণা কি প্রকারে পূর্বাপর দেশনায় সম্বন্ধযুক্ত হয়? যেমন বলা হইয়াছে :

‘যেই মানুষকে অনুরাগ বা আসক্তি সহ্য করিতে হয় তাহাতে সে অন্ধতম হইয়া যায়, তখন সে তৃপ্ত হওয়ার অর্থ জানিতে পারে না আর তৃপ্ত হওয়ার নৈতিকতাও দর্শন করে না (অর্থাৎ মানুষের মধ্যে যখন অনুরাগ বা আসক্তি উৎপন্ন হয় উহাতে সে একেবারেই অন্ধ হইয়া যায়। তখন তৃপ্তি বা আনন্দ কি বুঝিতে পারে না এবং তৃপ্তি পাওয়ার স্বভাব বা স্বরূপ কী তাহাও বুঝিতে পারে না)।’

এইরূপে অন্ধতার দ্বারা এবং আচ্ছন্নতার দ্বারা সেই পূর্ব কথিত তৃষ্ণার কথাই বলা হইয়াছে। যাহা বলা হইয়াছে : ‘কামান্ধ, তৃষ্ণাজালে জড়িত, তৃষ্ণাচ্ছাদনে আচ্ছাদিত’ ইত্যাদি। যাহা বলা হইয়াছে : ‘তৃপ্ত হওয়ার অর্থ জানিতে পারে না আর তৃপ্ত হওয়ার নৈতিকতাও দর্শন করে না’ ইত্যাদি। এই পদসমূহ পর্যুত্থান বা ভাবপ্রকাশ দ্বারা (অর্থাৎ এই যথাকথিত গাথার পদসমূহের তৃষ্ণার পর্যুত্থানের বা ভাব প্রকাশের বর্ণনাসমূহ দ্বারা) সেই পূর্বকথিত তৃষ্ণার কথাই বলা হইয়াছে। যাহা অন্ধকার ইহা ‘দুঃখের কারণ’ এবং পুনর্জন্ম প্রদানকারী তৃষ্ণা যাহাকে বলা হইয়াছে : ‘ইহা ‘কাম বা কামনা’। ইহা ক্লেশকামসমূহ যাহাকে বলা হইয়াছে : ‘তৃষ্ণাজালে জড়িত’। পূর্বোক্ত সেই কাম বা কামনাসমূহের প্রয়োগ বা ব্যবহার দ্বারা সংস্কার প্রদর্শন করা হইয়াছে। সেইজন্য ক্লেশবশে বা সংস্কারবশে ‘তৃষ্ণাবন্ধন’ বলা হইয়াছে। যাহা যাহা এই প্রকার তৃষ্ণা সেই তৃষ্ণাসমূহ জরামরণের অনুগমন করে। ভগবান ইহা যথাপ্রযুক্ত গাথা বলে বা গাথা সংযোগে প্রদর্শন করিয়াছেন ‘জরামরণের অনুগমন করিয়া’।

যাহার প্রপঞ্চ (অর্থাৎ সংসারে চিরস্থায়ীত্ব)-সমূহ নাই এবং প্রপঞ্চযুক্ত স্থিতি নাই আর যাহার সংযোগকরণ বা অনুরঞ্জন ও বাধা (অর্থাৎ নির্বাণনগরে প্রবেশকারীকে নিবারণ সদৃশ বাধা) অতিক্রান্ত হইয়াছে সেই নির্তৃষ্ণ বা সম্পূর্ণরূপে তৃষ্ণারহিত মুনির বিচরণ বা গতিবিধিকে দেবগণসহ সংসারে কেহই বিশেষরূপে জানে না।

প্রপঞ্চ বলিতে বুঝায়―তৃষ্ণাপূর্ণ দৃষ্টির হেতুযুক্ত সংস্কার। স্থিতি বলিতে অনুশয়কে বুঝায়। সংযোগকরণ বা অনুরঞ্জন বলিতে বুঝায় তৃষ্ণাদ্বারা পর্যুত্থান বা ভাবপ্রকাশ যাহা ছত্রিশ প্রকার তৃষ্ণা দ্বারা উদ্রিক্ত চরিত্র। বাধা বলিতে বুঝায় মোহ। যেইসব প্রপঞ্চ সংস্কার, যাহা স্থিতি, যাহা সংযোগ বা অনুরঞ্জন আর যাহা বাধা―যেই ব্যক্তি এই সমস্তকে অতিক্রম করিয়াছেন এইরূপ ব্যক্তিকে বলা হয় নির্তৃষ্ণ বা সম্পূর্ণরূপে তৃষ্ণারহিত।

২৮. উহাতে পর্যুত্থান বা ভাবপ্রকাশের সংস্কারসমূহ (উহাতে কিন্তু যেই কারণে সপ্ত জবন চেতনার মধ্যে প্রথম চেতনা স্মৃতি প্রত্যয় সমবায়ে এই আত্মভাবে বা ইহজন্মে ফল প্রদান করিয়া থাকে এবং শেষের চেতনাটি তৎপরবর্তী আত্মভাবে বা জন্মে ফল প্রদান করিয়া থাকে, এই দুইয়ের মধ্যবর্তী চেতনাসমূহ যেকোনো সময়ে ফল প্রদান করিয়া থাকে সেই কারণে ফল প্রাপ্ত হইবার অবকাশবশে বিভাগ করিয়া দেখাইবার জন্য বলা হইয়াছে) দৃষ্টধর্ম বেদনীয় অর্থাৎ এই সংসারে জীবিত অবস্থায় ফলভোগ বা অনুভব করিতে হয় অথবা অপর পর্যায়ে অর্থাৎ পরবর্তী যেকোনো জন্মে ফল অনুভব বা ভোগ করিতে হয়, [যেই কারণে সেই সেই চেতনাসমূহ সম্প্রযুক্ত হইয়া তৃষ্ণা ও চেতনার ন্যায় দৃষ্টধর্ম বেদনীয়বশে তিন প্রকার হইয়া থাকে সেই কারণে বলা হইয়াছে] এইরূপে তৃষ্ণা ত্রিবিধ ফল প্রদান করিয়া থাকে; যথা : দৃষ্টধর্মে (অর্থাৎ এই সংসারে জীবিত অবস্থায়) অথবা তৎপরবর্তী জন্মে অথবা অপর পর্যায়ে [অর্থাৎ পরবর্তী যেকোনো জন্মে] ভগবান এইরূপে বলিয়াছেন―‘কায়ের দ্বারা, বাক্যের দ্বারা ও মনের দ্বারা যেই লোভসৃষ্ট কার্য করা হয় উহার বিপাক [ফল বা সফলতা] দৃষ্টধর্মে [ইহজন্মে] অথবা তৎপরবর্তী জন্মে অথবা অপর পর্যায়ে [পরবর্তী যেকোনো জন্মে] অনুভব বা ভোগ করিয়া থাকে’। ইহা ভগবান পূর্বাপর (অর্থাৎ পূর্বোক্ত সংস্কারসমূহ সম্বন্ধীয় দৃষ্টধর্ম বেদনীয় ইত্যাদি কথার সহিত এই পরবর্তী অপর কর্মের দৃষ্টধর্ম বেদনীয় ইত্যাদি কথার দ্বারা) সম্বন্ধযুক্ত করিয়াছেন। উহাতে পর্যুত্থান দৃষ্টধর্ম বেদনীয় কর্ম অথবা তৎপরবর্তী জন্মে বেদনীয় কর্ম অথবা অপর পর্যায়ে (পরবর্তী যেকোনো জন্মে) বেদনীয় কর্ম, এইরূপে কর্ম তিন প্রকারের ফল প্রদান করিয়া থাকে; যথা : দৃষ্টধর্মে (ইহজন্মে) অথবা পরবর্তী জন্মে অথবা অপর পর্যায়ে (পরবর্তী যেকোনো জন্মে)। যেমন বলা হইয়াছে : ‘যেই মূর্খ লোক এইখানে (ইহজন্মে বা এইজন্মে) প্রাণিহত্যাকারী হইয়া থাকে পূর্ববৎ মিথ্যাদৃষ্টিপরায়ণ হইয়া থাকে তাহাকে দৃষ্টধর্মে (ইহজন্মে) অথবা তৎপরবর্তী জন্মে অথবা অপর পর্যায়ে (পরবর্তী যেকোনো জন্মে) উহার ফল ভোগ করিতে হয়।’ ইহা ভগবান পূর্বাপর (অর্থাৎ পূর্ব কথার সহিত পরবর্তী কথার) সম্বন্ধযুক্ত করিয়াছেন। উহাতে পর্যুত্থান বিচার বলে পরিত্যাগ করা কর্তব্য, সংস্কারসমূহের দর্শন বলে, ছত্রিশ প্রকার তৃষ্ণাচরিত্র ভাবনা বলে পরিত্যাগ করা কর্তব্য। এইরূপে তৃষ্ণাও ত্রিবিধভাবে পরিত্যক্ত হইয়া থাকে। যাহা নির্তৃষ্ণা বা তৃষ্ণা বিরহিত অবন্থা, উহা সউপাদিশেষ নিবাণধাতু (অর্থাৎ শরীরের সহিত বর্তমান জীবিত অবস্থায় নিধানসুখের পরিবেশ অবস্থা), মৃত্যুর পর দেহত্যাগ, উহা অনুপাদিশেষ নির্বাণধাতু (অর্থাৎ মৃত্যুর পর দেহত্যাগে নির্বাণসুখের পরিবেশ অবস্থা)। প্রপঞ্চ বলিলে বুঝায় অনুবন্ধন বা সংলগ্নতা। যেমন ভগবান বলিয়াছেন, ‘অতীত, ভবিষ্যৎ ও বর্তমান চক্ষুবিজ্ঞেয় (চক্ষু দ্বারা দর্শনে জ্ঞাত) রূপকে উল্লেখ বা নির্দেশ করিয়া ব্যাখ্যা করা হইয়া থাকে’। যেমন ভগবান বলিয়াছেন, ‘তোমরা আরাধিত অতীতরূপে (অর্থাৎ অতীত সময়ের মধ্যে যেই সব বস্তু আকার দর্শন করা হইয়াছে তাহাতে) আশাবিরহিত হইও, ভবিষ্যৎরূপে (অর্থাৎ ভবিষ্যতের জন্য পরিকল্পিত বস্তু আকার বিষয়ে) অভিনন্দন বা আনন্দ প্রকাশ করিও না বা উহাতে আনন্দিত হইও না আর বর্তমানে উৎপন্ন বস্তু আকারকে নির্বিদা দ্বারা, বিরাগ দ্বারা, নিরোধ (নিবৃত্তি বা উপশম) দ্বারা, ত্যাগ দ্বারা ও প্রত্যাখ্যান দ্বারা বরাবর চলিতে থাক’। ভগবান ইহা পূর্বকথার সহিত পরবর্তী কথার সম্বন্ধযুক্ত করিয়াছেন। যাহা প্রপঞ্চ, যাহা যাহা সংস্কার এবং যাহা অতীত-ভবিষ্যৎ-বর্তমান সম্বন্ধীয় অভিনন্দনকরণ বা আনন্দ প্রকাশকরণ, ইহা এক অর্থবাচক।

ভগবান কিন্তু পারস্পরিক পদসমূহ দ্বারা, পারস্পরিক অক্ষরসমূহ দ্বারা, পারস্পরিক ব্যঞ্জনসমূহ দ্বারা অপরিমিত বা অসংখ্য ধর্মদেশনায় বলিয়াছেন। এইরূপে সূত্রের দ্বারা সূত্র মিল রাখিয়া (অর্থাৎ একটি সূত্র বর্ণনায় অপর সূত্রের সহিত অর্থত অভিন্ন করিয়া) পূর্বাপর বা পূর্ব সূত্রের সহিত পরবর্তী সূত্রের অর্থত সম্বন্ধ যোজনা করিয়া সূত্র বা সূত্রের অর্থ নির্দিষ্ট হইয়া থাকে। পূর্বাপর সন্ধি বা সম্বন্ধ চতুর্বিধ; যথা : অর্থ সন্ধি (ক্রিয়া কারকাদি বশে অর্থের সম্বন্ধ), ব্যঞ্জন সন্ধি (এক পদের সহিত সম্বন্ধ), দেশনা সন্ধি (যথাকথিত এক দেশনা হইতে অন্য দেশনার সহিত মিল) এবং নির্দেশ সন্ধি (উহাতে অর্থসন্ধি ছয় প্রকার; যথা : সম্ভাষণকরণ, প্রকাশকরণ, উন্মুক্তকরণ, বিভাগকরণ, ব্যাখ্যাকরণ এবং প্রজ্ঞপ্তি। ব্যঞ্জনসন্ধি ছয় প্রকার; যথা : অক্ষর, পদ, ব্যঞ্জন, আকার, নিরুক্তি ও নির্দেশ। দেশনাসন্ধি―পৃথিবী বা মৃত্তিকার সাহায্যে বা সমর্থনে ধ্যান করে না অথচ ধ্যানী ধ্যানও করিয়া থাকে; জলের সাহায্যে বা সমর্থনেও ধ্যান করে না অথচ ধ্যানী ধ্যানও করিয়া থাকে; তাপ বা অগ্নির সাহায্যে বা সমর্থনেও ধ্যান করে না অথচ ধ্যানী ধ্যানও করিয়া থাকে; বায়ুর সাহায্যে বা সমর্থনেও ধ্যান করে না অথচ ধ্যানী ধ্যানও করিয়া থাকে; পূর্ববৎ আকাশ-অনন্ত-আয়তনময়ের সাহায্যে বা সমর্থনেও ধ্যান করে না অথবা...; বিজ্ঞান-অনন্ত-আয়তনময়ের সাহায্যে বা সমর্থনেও ধ্যান করে না অথচ...; আকিঞ্চন বা অনন্তশূন্য-আয়তনময়ের সাহায্যে বা সমর্থনেও ধ্যান করে না অথচ...; নৈবসংজ্ঞা-না-অসংজ্ঞা আয়তনময়ের সাহায্যে বা সমর্থনেও ধ্যান করে না অথচ...; এই সংসার বা ইহজগতের সাহায্যে বা সমর্থনেও ধ্যান করে না অথচ...; পরলোকের সাহায্যে বা সমর্থনেও ধ্যান করে না অথচ ধ্যানী ধ্যানও করিয়া থাকে। এই উভয়ের ভিতর যাহা দৃষ্ট, শ্রুত (ইন্দ্রিয়জ্ঞানে), জ্ঞাত, বিজ্ঞাত, প্রাপ্ত, অন্বেষিত, চিন্তা করিয়া নির্ধারিত, মনের দ্বারা অনু অনুভাবে চিন্তিত উহার সাহায্যে বা সমর্থনেও ধ্যান করে না অথব ধ্যানী ধ্যান করিয়া থাকে। (ক্ষীণাসব সমাপত্তি ধ্যানে ধ্যান করিয়া পূর্বের তৃষ্ণা মিথ্যাদৃষ্টির আশ্রয়সমূহকে সুষ্ঠুভাবে ত্যাগ অর্থে) সংসারে দেবগণসহ, মারগণসহ, ব্রহ্মগণসহ, শ্রমণগণসহ ব্রাহ্মণ প্রজার (ব্রাহ্মণ জনগণের) মধ্যে, দেবগণসহ, মনুষ্যগণের মধ্যে কেউ কখনো অনির্ভরশীল চিত্ত দ্বারা ধ্যান করিতে জানে নাই।

পাপী মার যেমন গোধিক কুলপুত্রের বিজ্ঞান বিষয়ে (অর্থাৎ পরিনির্বাণ হইতে ঊর্ধ্বস্ত বিজ্ঞান বিষয়ে) অনুসন্ধান করিয়াও জানে নাই, দেখে নাই। তিনিই তৃষ্ণা পরিত্যাগ দ্বারা প্রপঞ্চাতীত হইয়াছিলেন এবং উহাতে মিথ্যাদৃষ্টির অবলম্বন বা সমর্থনও তাহার ছিল না। গোধিকের যেমন হইয়াছিল তেমন বক্কলিকেরও হইয়াছিল। সংসারে দেবগণসহ, মারগণসহ, ব্রহ্মাগণসহ, শ্রমণগণসহ, ব্রাহ্মণ প্রজার (ব্রাহ্মণ জনগণের) মধ্যে, দেবগণসহ, মনুষ্যগণের মধ্যে কাহারও দ্বারা কখনো অনির্ভরশীল চিত্তে ধ্যানে মগ্ন হইয়া জানা হয়নি (অর্থাৎ কেবল অনুপাদিশেষ নির্বাণধাতুতে ক্ষীণাসবের চিত্তগতি মার প্রভৃতি কেউ জানিতে পারে না, এমন কি সউপাদিশেষ নির্বাণধাতুতেও তাহার সেই চিত্তগতি জানিতে পারে না অর্থে)। ইহা দেশনাসন্ধি।

উহাতে নির্দেশ সন্ধি (অর্থাৎ পূর্ববর্তী সূত্রের নির্দেশের সহিত তৎপরবর্তী সূত্রের নির্দেশের অথবা পরবর্তী সূত্রের নির্দেশের সহিত পূর্ববর্তী সূত্রের নির্দেশের সন্ধি বা সম্বন্ধন বা সংযোগ) কিরূপ? (উহা দেখাইতে যেইজন্য ভগবান বহুল পরিমাণে প্রথম বর্ত প্রদর্শন করিয়া পরে বিবর্ত প্রদর্শন করিয়াছেন সেইজন্য বলা হইয়াছে) নির্ভরশীল চিত্ত আছে বলিয়া অকুশল পক্ষ দ্বারা (পুদ্গল অধিষ্ঠানে দেশনায়) নির্দেশিতব্য, অনির্ভরশীল চিত্ত আছে বলিয়া কুশলপক্ষ দ্বারা (পুদ্গল অধিষ্ঠানে দেশনায়) নির্দেশিতব্য। নির্ভরশীল চিত্ত আছে বলিয়া অবিশুদ্ধতা দ্বারা নির্দেশিতব্য, অনির্ভরশীল চিত্ত আছে বলিয়া বিশুদ্ধতা দ্বারা নির্দেশিতব্য। নির্ভরশীল চিত্ত আছে বলিয়া সংস্কার সম্বন্ধীয় প্রবর্তি বা প্রাসঙ্গিক কথা দ্বারা নির্দেশিতব্য, অনির্ভরশীল চিত্ত আছে বলিয়া সংসার সম্বন্ধীয় নিবর্তন বা নিবারণ দ্বারা নির্দেশিতব্য। নির্ভরশীল চিত্ত আছে বলিয়া তৃষ্ণা দ্বারা এবং অবিদ্যা দ্বারা নির্দেশিতব্য, অনির্ভরশীল চিত্ত আছে বলিয়া শমথ ভাবনা দ্বারা এবং বিদর্শন ভাবনা দ্বারা নির্দেশিতব্য। নির্ভরশীল চিত্ত আছে বলিয়া নির্লজ্জতা দ্বারা এবং অসাবধানতা বা ফল সম্বন্ধে উদাসীনতা দ্বারা নির্দেশিতব্য, অনির্ভরশীল চিত্ত আছে বলিয়া পাপে লজ্জা দ্বারা এবং পাপে ভয় দ্বারা নির্দেশিতব্য। নির্ভরশীল চিত্ত আছে বলিয়া অস্মৃতি দ্বারা এবং অসম্প্রজন্য বা অবিবেচনা দ্বারা নির্দেশিতব্য, অনির্ভরশীল চিত্ত আছে বলিয়া স্মৃতি দ্বারা এবং সম্প্রজন্য বা বিবেচনা দ্বারা নির্দেশিতব্য। নির্ভরশীল চিত্ত আছে বলিয়া অযোনি বা প্রথম অনুৎপত্তি দ্বারা এবং অনুপযুক্ত মনস্কার বা বিবেচনা দ্বারা নির্দেশিতব্য, অনির্ভরশীলতা আছে বলিয়া যোনি বা জন্ম দ্বারা এবং উপযুক্ত মনস্কার বা বিচার দ্বারা নির্দেশিতব্য। নির্ভরশীল চিত্ত আছে বলিয়া আলস্য দ্বারা এবং দুর্বাক্য কথন দ্বারা নির্দেশিতব্য, অনির্ভরশীল চিত্ত আছে বলিয়া বীর্য বা উৎসাহ আরম্ভ দ্বারা এবং সুবাক্যকথন দ্বারা নির্দেশিতব্য। নির্ভরশীল চিত্ত আছে বলিয়া অশ্রদ্ধা দ্বারা এবং প্রমাদ বা অবহেলা দ্বারা নির্দেশিতব্য, অনির্ভরশীল চিত্ত আছে বলিয়া শ্রদ্ধা দ্বারা এবং অপ্রমাদ বা উৎসুকতা দ্বারা নির্দেশিতব্য। নির্ভরশীল চিত্ত আছে বলিয়া অসদ্ধর্ম শ্রবণ দ্বারা এবং অসংবরণ দ্বারা নির্দেশিতব্য, অনির্ভরশীল চিত্ত আছে বলিয়া সদ্ধর্ম শ্রবণ দ্বারা এবং সংবরণ দ্বারা নির্দেশিতব্য। নির্ভরশীল চিত্ত আছে বলিয়া লোভ দ্বারা এবং হিংসা দ্বারা নির্দেশিতব্য, অনির্ভরশীল চিত্ত আছে বলিয়া নির্লোভ দ্বারা এবং অহিংসা দ্বারা নির্দেশিতব্য। নির্ভরশীল চিত্ত আছে বলিয়া নীবরণ বা আবরণসমূহ দ্বারা সংযোজন বা সংলগ্নতা দ্বারা নির্দেশিতব্য, অনির্ভরশীল চিত্ত আছে বলিয়া রাগবিরাগে (অর্থাৎ অনুরাগে বা আসক্তিতে বিরাগে বা বিরক্তিতে) চিত্ত বিমুক্তি দ্বারা এবং অবিদ্যা বিরাগে প্রজ্ঞা বিমুক্তি দ্বারা নির্দেশিতব্য। নির্ভরশীল চিত্ত আছে বলিয়া উচ্ছেদদৃষ্টি দ্বারা এবং শাশ্বতদৃষ্টি দ্বারা নির্দেশিতব্য। অনির্ভরশীল চিত্ত আছে বলিয়া সউপাদিশেষ এবং অনুপাদিশেষ নির্বাণধাতুতে বা নির্বাণধাতু দ্বারা নির্দেশিতব্য। ইহা নির্দেশসন্ধি। সেইজন্য আয়ুষ্মান মহাকচ্চায়ন বলিয়াছেন, ‘নিরুক্তি অভিপ্রায়’ ইত্যাদি।


 

৪. (ক) ৭. আবর্তহার বিভঙ্গ
২৯. উহাতে আবর্তহার কিরূপ? ইহা ‘একটিমাত্র পদস্থান’ ইত্যাদি। আরম্ভ কর, বহির্গত হও, বুদ্ধশাসনে সংযুক্ত হও (অর্থাৎ যেই কারণে শীল সংবরণ, ইন্দ্রিয়সমূহের সংযমতা, ভোজনে মাত্রাজ্ঞান বা পরিমাণজ্ঞান ও স্মৃতি সম্প্রজন্য―এই ধর্মসমূহে প্রতিষ্ঠা লাভের জন্য সতর্কতাবশে আরম্ভ ও উদ্যম ধাতু বা উপাদান দ্বারা কৃতকার্য হওয়া যায় সেই কারণে তাদৃশ শমথ ও বিদর্শন অনুরূপে ভগবানের শাসনে যুক্ত হও), হস্তী যেমন নল বা খাগড়া দ্বারা প্রস্তুত পর্ণশালা বিধ্বস্ত করে সেইরূপে মৃত্যুসৈন্যকে বা ক্লেশসমূহকে বিধ্বস্ত কর।

‘আরম্ভ কর, বহির্গত হও’ ইহা বীর্য বা উৎসাহের পদস্থান বা ভিত্তি। ‘বুদ্ধশাসনে সংযুক্ত হও’ ইহা সমাধির পদস্থান’। ‘হস্তী যেমন নল বা খাগড়া দ্বারা প্রস্তুত পর্ণশালা বিধ্বস্ত করে সেইরূপে মৃত্যুসৈন্যকে বিধ্বস্ত কর’ ইহা প্রজ্ঞার পদস্থান। ‘আরম্ভ কর, বহির্গত হও’ ইহা বীর্য ইন্দ্রিয়ের পদস্থান। ‘বুদ্ধশাসনে সংযুক্ত হও’ ইহা সমাধি ইন্দ্রিয়ের পদস্থান। ‘হস্তী যেমন নল বা খাগড়া দ্বারা প্রস্তুত পর্ণশালা বিধ্বস্ত করে সেইরূপে মৃত্যুসৈন্যকে বিধ্বস্ত কর’ ইহা প্রজ্ঞা ইন্দ্রিয়ের পদস্থান। এই পদস্থানসমূহ দেশনা, যোগে বা ভাবনায় অসংযুক্ত বা সংযুক্ত সত্ত্বগণের জন্য দেশনারাম্ভ (অর্থাৎ ভাবনায় যুক্ত হইয়া সেই অসংযুক্ত সত্ত্বগণের অপরিপক্ব জ্ঞানের অতীতের স্মৃতি অনুরূপ ভবিষ্যৎকে বিশেষরূপে জ্ঞাত হইবার জন্য অথবা সেই ভাবনায় সংযুক্ত সত্ত্বগণের পরিপক্ব জ্ঞানের জন্য এই দেশনা আরম্ভ)।

উহাতে যাহারা সংযুক্ত হয় না তাহারা প্রমাদমূলক হেতুদ্বারা সংযুক্ত হয় না। সেই প্রমাদ (নিজ কারণভেদে) দুই প্রকার; যথা : তৃষ্ণামূলক এবং অবিদ্যামূলক। উহাতে অবিদ্যামূলক―যেই প্রকারে (অর্থাৎ পঞ্চস্কন্ধ লক্ষণ শ্রামণ্য লক্ষণ প্রতিচ্ছাদন সম্মোহন দ্বারা) আচ্ছাদিত হয় জ্ঞাতব্য স্থান (অর্থাৎ ‘ইহা রূপ, ইহা রূপের কারণ’ ইত্যাদি জ্ঞানের প্রবর্তন স্থান) তথা পঞ্চস্কন্ধ হইতে ‘উৎপত্তি ও ব্যয়’ ধর্ম বা স্বভাব পুঙ্খানুপুঙ্খরূপে জানে না, ইহা অবিদ্যা। যাহা তৃষ্ণামূলক তাহা ত্রিবিধ―অনুৎপন্ন ভোগ বা ভোগ্যবস্তুসমূহের উৎপাদনের অনুসন্ধানে প্রমাদগ্রস্ত হয়, উৎপন্ন ভোগসমূহের রক্ষার নিমিত্ত তথা পরিত্যাগের নিমিত্ত প্রমাদগ্রস্ত হয়। এই সংসারে প্রমাদ (অলসতা বা অতৎপরতা) চতুর্বিধ; যথা : এক প্রকার অবিদ্যা আর তিন প্রকার তৃষ্ণা।

উহাতে অবিদ্যার দ্বারা নামকায় বা চতুর্বিধ নামস্কন্ধ পদস্থান বা ভিত্তি। তৃষ্ণার দ্বারা রূপকায় বা রূপস্কন্ধ পদস্থান। উহার কারণ কী? রূপ বা শরীরধারী জগৎসমূহে তৃষ্ণাভিনিবেশ এবং অরূপ জগৎ (অর্থাৎ অশরীরী বা অতিসূক্ষ্ম শরীরধারী জগৎ)-সমূহে সম্মোহ (দ্বারা সত্ত্বগণ প্রতিষ্ঠিত)। উহাতে রূপকায় রূপস্কন্ধ, নামকায় চারি প্রকার অরূপ বা অশরীরিস্কন্ধ। এই পঞ্চস্কন্ধ কয় প্রকার উপাদান দ্বারা সউপাদান বা উপাদান দ্বারা মণ্ডিত হয়? তৃষ্ণা দ্বারা এবং অবিদ্যা দ্বারা। উহাতে তৃষ্ণা দুই প্রকার উপাদান সম্বলিত; যথা : কাম উপাদান এবং শীলব্রত উপাদান। অবিদ্যা দুই প্রকার উপাদান-সম্বলিত;   যথা : দৃষ্টি উপাদান এবং আত্মবাদ উপাদান। এই চারি প্রকার উপাদান হইতে যেইসব সউপাদান স্কন্ধ হয়, ইহা দুঃখ। চারি প্রকার উপাদান, ইহা দুঃখোৎপত্তির কারণ। পঞ্চস্কন্ধ দুঃখ। সেই সমস্তকে জানিয়া এবং পরিত্যাগ করিয়া ভগবান দুঃখকে জানিবার জন্য এবং দুঃখোৎপত্তির কারণকে পরিত্যাগ করিবার জন্য ধর্মদেশনা করিয়াছেন।

৩০. উহাতে যাহা তৃষ্ণামূলক প্রমাদ (অলসতা বা তৎপরতা) অনুৎপন্ন ভোগ বা ভোগ্যবস্তুসমূহের উৎপত্তির অনুসন্ধান করা, উৎপন্ন ভোগসমূহের রক্ষা করা এবং পরিভোগের নিমিত্ত করা। উহার উপলব্ধি দ্বারা রক্ষণকরণ অপসারণকরণ (অর্থাৎ সেই প্রমাদের আস্বাদাদি জানন দ্বারা নিজ চিত্তকে রক্ষণের অনুরূপ প্রমাদকে অপসারণকরণ) ইহা শমথ বা শমথ ভাবনা। তাহা কী প্রকারে হইয়া থাকে? যখন কামসমূহের আস্বাদ জানে (অর্থাৎ ক্লেশকামসমূহের অথবা কামনায় বা কামপ্রবৃত্তিতে কারণযুক্ত উৎপদ্যমান সুখ-সৌমনস্যের বা সুখ ও মানসিক শান্তির উপযোগী আস্বাদ বুঝিতে পারে), সেই আস্বাদ হইতে আদীনবকে (অর্থাৎ ‘অল্পসুখ প্রদানকারী কামনা বহু দুঃখ’ ইত্যাদি কথিত দোষকে) জানে, সেই আদীনব হইতে নিঃসরণকে (অর্থাৎ যদি নিষ্কম্য দ্বারা প্রথম ধ্যানে রত হয় উহাকে বলা হয় কামনাসমূহ হইতে নিঃসরণ) জানে এবং সেই নিঃসরণ হইতে হীন বা বিনীতভাবকে জানে, সংক্লেশ বা অবিশুদ্ধতাকে জানে, বিশুদ্ধতাকে জানে আর নৈষ্ক্রম্যের ফল (অর্থাৎ নীবরণ পরিত্যাগ ইত্যাদি গুণবিশেষ) সম্বন্ধে জানে। উহাতে যাহা বীমংসা বা পুঙ্খানুপুঙ্খরূপে পরীক্ষা যাহা অনুসন্ধান, ইহা বিদর্শন বা ভাবনা। এই দুই প্রকার ধর্ম দ্বারা ভাবনা পরিপূর্ণ হইয়া থাকে, ইহা শমথ ও বিদর্শন। এই দুই ধর্মে ভাবনা করা হইলে দুই প্রকার ধর্ম পরিপক্ব হয়, ইহা তৃষ্ণা ও অবিদ্যা। এই দুই প্রকার ধর্ম পরিত্যক্ত হইলে চতুর্বিধ উপাদান নিরুদ্ধ হয় বা বন্ধ হইয়া যায়, উপাদান বন্ধ হইলে ভব (উৎপত্তি বা কর্মভব) বন্ধ হইয়া যায়, ভব বন্ধ হইলে জন্ম বন্ধ হইয়া যায়, জন্ম বন্ধ হইলে জরা-মরণ-শোক-বিলাপ-দুঃখ-দৌর্মনস্য বা মানসিক অশান্তি-দুর্দশা বন্ধ হইয়া যায়। এইরূপে সম্পূর্ণ দুঃখস্কন্ধের নিরোধ (দুঃখস্কন্ধ নিরুদ্ধ বা বন্ধ) হইয়া যায়। ইহাই পূর্বোক্ত দ্বিবিধ সত্য―দুঃখ এবং দুঃখোৎপত্তির কারণ। শমথ এবং বিদর্শন মার্গ (অর্থাৎ সমাধিমার্গ বা প্রজ্ঞা)। ভব নিরুদ্ধ হওয়া ইহা নির্বাণ। এই (দুঃখ, দুঃখোৎপত্তির কারণ, মার্গ ও নির্বাণ) চারি প্রকার সত্য। সেইজন্য ভগবান বলিয়াছেন, ‘আরম্ভ কর, বহির্গত হও’ ইত্যাদি।

উপদ্রববিহীন দৃঢ়মূল বৃক্ষ ছিন্ন হইলেও যেমন পুনরায় বর্ধিত হইতে থাকে সেইরূপ তৃষ্ণানুশয়কে নির্মূল করা না হইলে এই দুঃখ পুনঃপুন উৎপন্ন হইতে থাকে।

ইহা তৃষ্ণানুশয় বা অন্তর্নিহিত অতি সূক্ষ্মতৃষ্ণা। কিরূপ তৃষ্ণায়? ভবতৃষ্ণায়। যাহা এই ধর্মে প্রত্যয় বা হেতু (অর্থাৎ এই ভবতৃষ্ণার উপযোগী ধর্মের বা স্বভাবের ভবসমূহে আদীনব বা দোষ আচ্ছাদনাদি বশে আস্বাদ গ্রহণের হেতু) ইহা অবিদ্যা। (উক্তরূপে স্বভাব ধর্মসমূহে আস্বাদ অনুশীলন করিলে তৃষ্ণা বর্ধিত হয়, সেইজন্য বলা হইয়াছে :) অবিদ্যার প্রত্যয়ে বা হেতুতেই ভবতৃষ্ণা (মনোজ্ঞ ভবের প্রতি উৎপন্ন ও বর্ধিত আকাঙ্ক্ষা)। এই দুইটি ক্লেশ―তৃষ্ণা ও অবিদ্যা। সেই চারিটি উপাদান, সেই চারিটি উপাদান দ্বারা এই সউপাদান স্কন্ধসমূহ ইহা দুঃখ। চারিটি উপাদান ইহা দুঃখোৎপত্তির কারণ। পঞ্চস্কন্ধ দুঃখ। সেই সমস্তকে জানিয়া, পরিত্যাগ করিয়া ভগবান দুঃখকে জানিবার জন্য এবং দুঃখোৎপত্তির কারণকে পরিত্যাগ করিবার জন্য ধর্মদেশনা করিয়াছেন। যদদ্বারা তৃষ্ণানুশয় উচ্ছিন্ন বা ধ্বংস হয় ইহা শমথ বা শমথ ভাবনা। যদদ্বারা তৃষ্ণানুশয়ের প্রত্যয় বা হেতু অবিদ্যাকে বারণ করা যায়, ইহা বিদর্শন বা বিদর্শন ভাবনা। এই দুই প্রকার ধর্ম দ্বারা ভাবনা পরিপূর্ণ হইয়া থাকে শমথ এবং বিদর্শন। উহাতে শমথ ভাবনার ফল অনুরাগে বিরাগ বা বিরক্তি দ্বারা মনের স্বাধীনতা। বিদর্শন ভাবনার ফল অবিদ্যায় বিরাগ বা আকাঙ্ক্ষার অভাব হেতু প্রজ্ঞা বিমুক্তি (অর্থাৎ অন্তর্দৃষ্টির মাধ্যমে বন্ধন মোচন বা স্বাধীনতা)। ইহাই পূর্বোক্ত দ্বিবিধ সত্য দুঃখ এবং দুঃখোৎপত্তির কারণ। শমথ ও বিদর্শন মার্গ (অর্থাৎ সমাধি মার্গ বা প্রজ্ঞা)। বিমুক্তি ও নিরোধরূপেও দুই প্রকার। এই চারি প্রকার সত্য। সেইজন্য ভগবান বলিয়াছেন, ‘উপদ্রববিহীন দৃঢ় মূল’ ইত্যাদি।

সর্বপ্রকার পাপকার্য না করণ, পুণ্য অর্জনকরণ এবং নিজ চিত্ত পরিশুদ্ধকরণ, ইহাই বুদ্ধগণের শাসন।

সর্বপ্রকার পাপ বলিলে তিন প্রকার দুশ্চরিত্রকে বুঝায়; যথা : কায়দুশ্চরিত্র, বাক্যদুশ্চরিত্র এবং মনোদুশ্চরিত্র। এইগুলি (অর্থাৎ এই তিন প্রকার দুশ্চরিত্র) দশ প্রকার অকুশল কর্মপথ বা পাপকর্ম পথ; যথা : প্রাণিহত্যা, অদত্ত দান গ্রহণ বা চুরি, মিথ্যাকামাচার, মিথ্যাকথাকথন, পিশুন বা হিংসামূলক কথাকথন, কর্কশ বা র্বক্ষ কথাকথন, সম্প্রলাপ বাক্য বা নিরর্থক কথাকথন, লোভ, ঈর্ষা বা হিংসা এবং মিথ্যাদৃষ্টি (অর্থাৎ সত্যকে সত্য বলিয়া গ্রহণ না করা, অসত্যকে সত্য বলিয়া গ্রহণ করা)। সেই দুই প্রকার কর্ম―চেতনাকর্ম এবং চৈতসিক কর্ম। উহাতে যাহা প্রাণিহত্যা, যাহা পিশুন বা হিংসামূল কথা আর যাহা কর্কশ বা র্বক্ষ কথা, ইহা দ্বেষ সমুত্থান বা দ্বেষের উৎপত্তি। যাহা অদত্ত দান গ্রহণ বা চুরি, যাহা মিথ্যাকামাচার বা যাহা মিথ্যাকথাকথন―ইহা লোভসমুত্থান বা লোভের উৎপত্তি। যাহা সম্প্রলাপ বা নিরর্থক কথাকথন―ইহা মোহসমুত্থান বা মোহের উৎপত্তি। এই সপ্তবিধ কারণ চেতনাকার্য। যাহা লোভ―ইহা লোভ অকুশলমূল বা পাপের মূল। যাহা ঈর্ষা বা হিংসা―ইহা দ্বেষ অকুশলমূল। যাহা মিথ্যাদৃষ্টি―ইহা মিথ্যামার্গ বা ভ্রান্তপথ। এই ত্রিবিধ কারণ চৈতসিক কার্য। সেইজন্য বলা হইয়াছে, ‘চেতনাকর্ম চৈতসিক কর্ম’।

অকুশলমূল প্রযুক্ত হইলে চারি প্রকার অগতিতে গমন হয়; যথা : ছন্দ বা ইচ্ছা, দ্বেষ বা হিংসা, ভয়, মোহ। উহাতে যাহা ছন্দ বা ইচ্ছারূপ অগতিতে গমন হয়, ইহা লোভসমুত্থান বা লোভের উৎপত্তি। যাহা দ্বেষ বা হিংসারূপ অগতিতে গমন হয়, ইহা দ্বেষসমুত্থান বা দ্বেষের উৎপত্তি। যাহা ভয় ও মোহরূপ অগতিতে হয়, ইহা মোহসমুত্থান বা মোহের উৎপত্তি। উহাতে লোভ অশুভ ভাবনা দ্বারা প্রহান বা পরিত্যাগ হয়, দ্বেষ মৈত্রী ভাবনা দ্বারা পরিত্যাগ হয় আর মোহ প্রজ্ঞা ভাবনা দ্বারা পরিত্যাগ হয়। সেইরূপ লোভ উপেক্ষা দ্বারা পরিত্যাগ হয়, দ্বেষ মৈত্রী দ্বারা ও করুণা দ্বারা পরিত্যাগ হয় আর মোহ মুদিতা দ্বারা (অর্থাৎ অপরের সুখে সুখ অনুভবের দ্বারা) পরিত্যাগ অব্যর্থ হইয়া থাকে। সেইজন্য ভগবান বলিয়াছেন, ‘সর্বপ্রকার পাপকার্য না-করণ’।

৩১. সর্বপ্রকার পাপকার্য বলিলে বুঝায় আট প্রকার মিথ্যা বিষয়কে;   যথা : মিথ্যাদৃষ্টি, মিথ্যাসংকল্প, মিথ্যাবাক্য, মিথ্যাকার্য বা অসত্যকার্য, মিথ্যাজীবিকা (অর্থাৎ অন্যায়কার্য দ্বারা বা অসৎপথে জীবিকার্জন), মিথ্যা প্রচেষ্টা, মিথ্যা স্মৃতি ও মিথ্যা সমাধি, ইহাকে বলা হয় ‘সর্বপ্রকার পাপ’। এই অষ্টবিধ মিথ্যা বিষয়ের যাহা অক্রিয়া বা না করার অবস্থা, না করণ ও কুব্যবহার বা অসদাচরণ না করণ, ইহাকে বলা হয় ‘সর্বপ্রকার পাপকার্য না করণ’। অষ্টবিধ মিথ্যা বিষয় পরিত্যাগ হইলে অষ্টবিধ সম্যক বা সত্য বিষয় অনুগামী বা সম্পাদিত হয়। অষ্টবিধ সম্যক বিষয়ের যাহা ক্রিয়া বা কার্যকরণ, করণ ও সৎ ব্যবহার বা সদাচরণ, ইহাকে বলা হয় ‘পুণ্য অর্জন করণ’।

‘নিজ চিত্ত পরিশুদ্ধকরণ’ (চিরকাল প্রবর্তিত বশে) পুরাকালীন আর্যমার্গের ভাবনা কার্যকরণ দেখান হইয়াছে, চিত্ত পরিশুদ্ধ করিতে পঞ্চস্কন্ধ পরিশুদ্ধ হইয়া থাকে। ইহাই ভগবান বলিয়াছেন, ‘হে ভিক্ষুগণ, মনন বা ভাবনা বিশুদ্ধির জন্য তথাগত ব্রহ্মচর্যবাস করিয়াছেন। দুই প্রকারই পরিশুদ্ধতা;  যথা : নীবরণ বা আবরণ পরিত্যাগ এবং অনুশয় সম্পূর্ণ ধ্বংসকরণ। পরিশুদ্ধতার ভূমিও দুই প্রকার; যথা : দর্শনভূমি এবং ভাবনাভূমি। উহাতে যাহা প্রতিবেধ বা সত্যজ্ঞান উপলব্ধি দ্বারা পরিশুদ্ধ বা শোধন করা হয় ইহা দুঃখ। যাহা হইতে পরিশুদ্ধ বা শোধন করা হয় ইহা দুঃখোৎপত্তির কারণ। যদ্বারা পরিশুদ্ধ বা শোধন করা হয় ইহা আর্যমার্গ বা প্রজ্ঞা। যাহা পরিশুদ্ধ বা শোধন করা হয় ইহা নিরোধ। এই চারি প্রকার সত্য। সেইজন্য ভগবান বলিয়াছেন, ‘সর্বপ্রকার পাপকার্য না-করণ’।

ধর্মাচরণকারীকে ধর্ম রক্ষা করিয়া থাকে যেমন মহাছত্র বৃষ্টি বর্ষণের সময় বৃষ্টি হইতে রক্ষা করিয়া থাকে, ধর্মে বা ধর্মাচরণে সু-অভ্যস্ত হইলে ফল যে ধর্মাচরণকারী ব্যক্তি দুর্গতিতে বা দুঃখময় স্থানে গমন করেন না।

ধর্ম বলিলে দুই প্রকার বুঝায়; যথা : ইন্দ্রিয় সংবরণ এবং মার্গ। দুর্গতি বলিলে দুই প্রকার বুঝায়; যথা : দেবমনুষ্যের তুলনায় অপায় দুর্গতি (অর্থাৎ অসুর, প্রেত, তির্যক ও নরক এই চতুর্বিধ হীনকুল বা দুঃখাবস্থার স্থান) অথবা নির্বাণের তুলনায় সর্বৈব উৎপত্তি স্থান দুর্গতি। উহাতে যাহা সংবরণশীল অখ-ভাবে রক্ষা করা হয় এইরূপ ধর্মাচরণের সুঅভ্যাস অপায়সমূহ হইতে রক্ষা করিয়া থাকে। ভগবান এইরূপ বলিয়াছেন, ‘হে ভিক্ষুগণ, শীলব্রতের বা শীল পালনকারীর গতি দুই প্রকার; যথা : দেবকুল এবং মনুষ্যকুল’। এইরূপে নালন্দার ক্ষুদ্র শহরে গ্রামণীয় (অর্থাৎ গ্রাম প্রধানের বা গ্রাম মোড়লের) পুত্র অসিবন্ধক ভগবানকে এইরূপ বলিয়াছেন, ‘প্রভু, পার্শ্ববর্তী গ্রামের ব্রাহ্মণগণ কমণ্ডলুধারী শৈবাল বা উৎপলের মালধারী প্রাতঃ সন্ধ্যায় জলে অবতরণ করিয়া স্নানকারী, অগ্নিপূজারী, মৃত কালগত বা মৃত্যু উয্যাপন করিয়া তাকে সম্যকরূপে যাপন করিয়া থাকে (তৎপর সকলে পরিবৃতভাবে স্থিত হইয়া ‘ওহে, ব্র্‌হ্মলোকে চল, ওহে, ব্রহ্মলোকে চল’ বলিতে বলিতে) স্বর্গে উদ্গমন বা প্রবেশ করাইয়া থাকেন। কিন্তু প্রভু ভগবান সেইটা করাই যথেষ্ট হয় যাহাতে সর্বসত্ত্ব মৃত্যুর পর দেহত্যাগে সুগতি স্বর্গলোকে উৎপন্ন হইয়া থাকে।’ ‘তাহা হইলে ওহে গ্রামণি, ইহার প্রতিউত্তরে আমি তোমাকে জিজ্ঞাসা করিব তোমার যাহা ইচ্ছা হয় তাহা বলিতে পার, গ্রামণি, ইহা কিরূপ মনে কর―এই সংসারে যেই ব্যক্তি প্রাণিহত্যাকারী, পরদ্রব্য অপহরণকারী, ব্যাভিচারী, হিংসামূলক ভাষণকারী, কর্কশভাষী, সম্প্রলাপী বা নিরর্থক কথনকারী, লোভী, বিদ্বেষী এবং মিথ্যাদৃষ্টিক বা মিথ্যাদৃষ্টিসম্পন্ন তখন নাকি মহাজনসংঘ একত্রে সম্মিলিত হইয়া প্রার্থনা জানায়, স্তুতি জানায়, অঞ্জলিবদ্ধ হইয়া প্রদক্ষিণ করিয়া বলে যে এই ব্যক্তির মৃত্যুর পর দেহত্যাগে সুগতি স্বর্গলোকে উৎপন্ন হউক। অপিচ তুমি ইহা কিরূপ মনে কর গ্রামণি, সেই ব্যক্তি কি মহাজনসংঘের প্রার্থনা জানাইবার কারণে অথবা স্তুতি জানাইবার কারণে অথবা অঞ্জলিবদ্ধ হইয়া চারিদিকে প্রদক্ষিণ করিবার কারণে মৃত্যুর পর দেহত্যাগে স্বর্গলোকে উৎপন্ন হইয়া থাকে?’ ‘না তাহা হয় না প্রভু!’ ‘এইরূপে হে গ্রামণি, কোনো এক ব্যক্তি একটা মহৎ শিলাখ- গভীর জলপূর্ণ হ্রদে প্রক্ষেপ বা নিক্ষেপ করিয়াছে তখন নাকি মহাজনসংঘ একত্রে সম্মিলিত হইয়া প্রার্থনা জানায়, স্তুতি জানায় এবং অঞ্জলিবদ্ধ হইয়া চারিদিকে প্রদক্ষিণ করিয়া বলে যে ‘ওহে শিলাখণ্ড, জলে ভাসিয়া উঠ, ওহে শিলাখণ্ড, জলের উপর ভাসমান হও, ওহে শিলাখণ্ড, স্থলের উপর উঠ, তাহা হইলে তুমি ইহা কিরূপে মনে কর গ্রামণি, সেই মহৎ শিলাখণ্ড মহাজনসংঘের প্রার্থনা হেতু অথবা স্তুতি হেতু অথবা অঞ্জলিবদ্ধ হইয়া চারিদিকে প্রদক্ষিণ করিবার হেতু অথবা স্তুতি হেতু অথবা অঞ্জলিবদ্ধ হইয়া চারিদিকে প্রদক্ষিণ করিবার হেতু কি জলের উপর ভাসিয়া উঠিবে? অথবা কি জলের উপর ভাসমান হইবে? অথবা কি স্থলের উপর উঠিবে? ‘না, প্রভু, তাহা হয় না’ এইরূপই গ্রামণি যেকোনো ব্যক্তি প্রাণিহত্যাকারী, পূর্ববৎ মিথ্যাদৃষ্টিক তাহাকে মহাজনসংঘ একত্রে সম্মিলিত হইয়া প্রার্থনা জানায়, স্তুতি জানায় এবং অঞ্জলিবদ্ধ হইয়া চারিদিকে প্রদক্ষিণ করিয়া বলে যে এই ব্যক্তি মৃত্যুর পর দেহত্যাগে সুগতি স্বর্গলোকে উৎপন্ন হউক (বলিলে তাহা হয় না)।

অনন্তর সেই ব্যক্তি মৃত্যুর পর দেহত্যাগে অপায় দুর্গতি বিনিপাত (দুঃখময় স্থান) নরকে উৎপন্ন হইয়া থাকে। ইহা কিরূপ মনে কর গ্রামণি, এই সংসারে যেই ব্যক্তি প্রাণিহত্যায় বিরত থাকে বা প্রাণিহত্যা করে না, চুরি করে না বা পরদ্রব্য অপহরণ করে না, ব্যভিচার করে না, মিথ্যাকথা বলে না, হিংসামূলক কথা বলে না, কর্কশবাক্য বলে না, নিরর্থক কথা বলে না, নির্লোভী, অবিদ্বেষী এবং সম্যক দৃষ্টিসম্পন্ন তখন নাকি মহাজনসংঘ একত্রে সম্মিলিত হইয়া প্রার্থনা জানায়, স্তুতি জানায় এবং অঞ্জলিবদ্ধ হইয়া চারিদিকে প্রদক্ষিণ করিয়া বলে যে এই ব্যক্তি মৃত্যুর পর দেহত্যাগে অপায় দুর্গতি বিনিপাত নরকে উৎপন্ন হউক। তুমি তাহা কী মনে কর গ্রামণি, সেই ব্যক্তি কি মহাজনসংঘের প্রার্থনা হেতু অথবা স্তুতি হেতু অথবা অঞ্জলিবদ্ধ হইয়া চারিদিকে প্রদক্ষিণ করার হেতু মৃত্যুর পর দেহত্যাগে অপায় দুর্গতি বিনিপাত নরকে উৎপন্ন হইবে? ‘না প্রভু, তাহা হয় না’।

সেইরূপ গ্রামণি, কোনো ব্যক্তি ঘৃতকুম্ভকে অথবা তৈলকুম্ভকে জলপূর্ণ হ্রদে ডুবাইয়া ভাঙ্গিয়া ফেলিল। তথায় যাহা ভগ্নকুম্ভের কঙ্কর বা পাত্রভাঙ্গা চাঁড়া রহিল উহা অধঃগামী হইয়া হ্রদের তলায় পড়িল। তথায় কুম্ভের যাহা ঘৃত বা তৈল ছিল উহা ঊর্ধ্বগামী হইয়া হ্রদের জলের উপর ভাসিয়া উঠিল, তখন নাকি মহাজনসংঘ একত্রে সম্মিলিত হইয়া প্রার্থনা জানায়, স্তুতি জানায় এবং অঞ্জলিবদ্ধ হইয়া চারিদিকে প্রদক্ষিণ করিয়া বলে যে, ‘ওহে ঘৃত তৈল’ তলায় পড়, ওহে ঘৃত তৈল তলায় পড়, ওহে ঘৃত তৈল ডুবিয়া যাও, ওহে ঘৃত তৈল নিচে যাও, তুমি উহা কিরূপ মনে কর গ্রামণি, সেই ঘৃত তৈল কি মহাজনসংঘের প্রার্থনা হেতু অথবা স্তুতি হেতু অথবা অঞ্জলিবদ্ধ হইয়া চারিদিকে প্রদক্ষিণ করার হেতু তলায় পড়িবে? অথবা ডুবিয়া যাইবে? অথবা নিচে যাইবে?’ ‘না প্রভু, তাহা হয় না।’ ‘এইরূপই গ্রামণি, যে ব্যক্তি প্রাণিহত্যা করে না, পুর্ববৎ সম্যক দৃষ্টিসম্পন্ন, মহাজনসংঘ একত্রে সম্মিলিত হইয়া প্রার্থনা জানায় এবং অঞ্জলিবদ্ধ হইয়া চারিদিকে প্রদক্ষিণ করিয়া বলে যে এই ব্যক্তি মৃত্যুর পর দেহত্যাগে সুগর্তি স্বর্গলোকে উৎপন্ন হউক। অনন্তর সেই ব্যক্তি মৃত্যুর পর দেহত্যাগে সুগতি স্বর্গলোকে উৎপন্ন হইয়া থাকে।’

এইরূপে সুঅভ্যস্ত ধর্ম অপায়সমূহ হইতে রক্ষা করিয়া থাকে। উহাতে যাহা আর্যমার্গের তীক্ষ্ণতা আধিক্য, এই সুঅভ্যস্ত ধর্ম সর্বপ্রকার উৎপত্তি বা জন্ম হইতে রক্ষা করিয়া থাকে। ভগবান এইরূপ বলিয়াছেন :

‘সেইজন্য যেই ভিক্ষু সম্যক দৃষ্টিকে পুরোভাগে করিয়া উদয় ও ব্যয় জ্ঞাত হইয়া নিজ চিত্তকে সম্যক সংকল্পের গোচরে রাখে সেই জড়তা ও আলস্যজয়ী ভিক্ষু সর্বপ্রকার দুর্গতিকে পরিত্যাগ করিয়া থাকে।

৩২. উহাতে দুর্গতিসমূহের হেতু তৃষ্ণা ও অবিদ্যা। সেই চারিটি উপাদানের দ্বারা যেই সউপাদান স্কন্ধসমূহের উৎপত্তি হয়, ইহা দুঃখ। চারি প্রকার উপাদান, ইহা সমুদয় বা দুঃখোৎপত্তির কারণ। পঞ্চস্কন্ধ দুঃখ। সেই সমস্তকে জানিয়া এবং পরিত্যাগ করিয়া ভগবান দুঃখকে জানিবার জন্য এবং দুঃখোৎপত্তির পরিত্যাগ করিবার জন্য ধর্মদেশনা করিয়াছেন। উহাতে তৃষ্ণার পঞ্চ-ইন্দ্রিয় সাকার পদস্থান বা ভিত্তি। অবিদ্যার মন-ইন্দ্রিয় পদস্থান। পঞ্চ-ইন্দ্রিয় সাকার রক্ষা করিয়া সমাধি ভাবনা বা একাগ্রতা সাধন করা হয়, উহাতে তৃষ্ণাকে নিগৃহীত বা দমিত করা হয়। মন-ইন্দ্রিয় রক্ষা করিয়া বিদর্শন ভাবনা করা হয়, উহাতে অবিদ্যাকেও নিগৃহীত করা হয়। তৃষ্ণা নিগৃহীত হইলে দুই প্রকার উপাদান পরিত্যাগ হয়; যথা : কাম উপাদান এবং শীলব্রত উপাদান। অবিদ্যা নিগৃহীত হইলে দুই প্রকার উপাদান পরিত্যাগ হয়। যথা : দৃষ্টি উপাদান এবং আত্মবাদ উপাদান। এই চারিটি উপাদান পরিত্যাগ হইলে দুই প্রকার ভাবনা পরিপূর্ণ হইয়া থাকে; যথা : শমথ ভাবনা এবং বিদর্শন ভাবনা। ইহাকে বলা হয় ‘ব্রহ্মচর্য আচরণ’।

উহাতে ব্রহ্মচর্যের ফল চারি প্রকার শ্রামণ্যফল (ভিক্ষুজীবনের ফল);   যথা : স্রোতাপত্তিফল, সকৃদাগামীফল, অনাগামীফল, অর্হত্ত্বফল এই চারি প্রকার ব্রহ্মচর্যফল বা ব্রহ্মচর্য পালনের ফল। এইরূপে পূর্বোক্ত দুই দুই প্রকার সত্য, যেমন―দুঃখ এবং দুঃখোৎপত্তির কারণ, শমথ এবং বিদর্শন, ব্রহ্মচর্য এবং মার্গ, ব্রহ্মচর্যের ফলসমূহ এবং তদারম্মণ (তদাবলম্বন) দ্বারা অসংস্কৃত ধাতু বা অবস্থা নিরোধ বা নিবৃত্তি, ইহা চারি প্রকার সত্য। সেইজন্য বলা হইয়াছে : ‘ধর্ম রক্ষা করিয়া থাকে।’ উহাতে যাহা উপলব্ধি বা প্রাপ্তি দ্বারা রক্ষা করা হয়, ইহা দুঃখ। যাহা হইতে রক্ষা করা হয়, ইহা সমুদয় বা দুঃখোৎপত্তির কারণ। যাহার দ্বারা রক্ষা করা হয়, ইহা আর্যমার্গ বা প্রজ্ঞা। যাহা রক্ষা করা হয়, ইহা নিরোধ বা নিবৃত্তি। এই চারি প্রকার সত্য। সেইজন্য আয়ুষ্মান মহাকচ্চায়ন বলিয়াছেন, ‘একটিমাত্র পদস্থানে’ ইত্যাদি।


 

৪. (ক) ৮. বিভক্তিহার বিভঙ্গ
৩৩. উহাতে বিভক্তিহার কিরূপ? ‘ধর্ম এবং পদস্থানভূমি’ ইত্যাদি দুই প্রকার সূত্র; যথা : বাসনাভাগীয় (পুণ্যার্জনে হিতকারী) এবং নির্বেদভাগীয় (বিদ্ধকারী লোভ স্কন্ধাদিকে প্রদলনে হিতকারী)। দুই প্রকার প্রতিপদা বা আচরণ ধারা; যথা : পুণ্যভাগীয় এবং ফলভাগীয় (শ্রামণ্যফলভাগীয়)। দুই প্রকার শীল; যথা : সংবরশীল (অর্থাৎ প্রাতিমোক্ষ-সংবর, স্মৃতি-সংবর, জ্ঞান-সংবর, ক্ষন্তি-সংবর এবং বীর্য-সংবর, এই পঞ্চ সংবর সংবরশীল) এবং প্রাহাণ বা পরিত্যাগশীল (অর্থাৎ তদঙ্গপ্রহান, বিক্খম্ভন প্রহান, সমুচ্ছেদ প্রহান, প্রতিপ্রশ্রদ্ধি প্রহান এবং নিঃসরণপ্রহান, এই প্রহানের মধ্যে নিঃসরণপ্রহান বর্জিত বা বাদ অপর প্রহানসমূহের বলে প্রহানশীল বলা হয়)। উহাতে ভগবান বাসনাভাগীয় সূত্রকে পুণ্যভাগীয় প্রতিপদায় দেশনা করিয়াছেন। সেই (অর্থাৎ বাসনাভাগীয় সূত্র সমাদরে গ্রহণকারী সেই) ভিক্ষু সংবরশীল (অর্থাৎ সমুচ্ছেদ প্রতিপ্রশ্রদ্ধি প্রহানসমূহের বশে প্রহানশীলে) স্থিত, সেই ব্রহ্মচর্য দ্বারা ব্রহ্মচারী হইয়া থাকে। উহাতে ভগবান নির্বেধভাগীয় সূত্রকে ফলভাগীয় প্রতিপদায় দেশনা করিয়াছেন। সেই (অর্থাৎ নির্বেধসূত্র সমাদরে গ্রহণকারী সেই) ভিক্ষু প্রহানশীলে স্থিত, সেই ব্রহ্মচর্য দ্বারা ব্রহ্মচারী হইয়া থাকে।

উহাতে বাসনাভাগীয় সূত্র কিরূপ? বাসনাভাগীয় সূত্র বলিলে বুঝায়―দানকথা, শীলকথা, স্বর্গকথা, কামসমূহের দোষ এবং নৈষ্ক্রম্যে আনিশংস (ফল বা উপকার)। উহাতে নির্বেধভাগীয় সূত্র কিরূপ? নির্বেধভাগীয় সূত্র বলিলে বুঝায় যাহা চারি প্রকার সত্য প্রকাশনা। বাসনাভাগীয় সূত্রে প্রজ্ঞা নাই, মার্গ নাই এবং ফল (শ্রামণ্যফল) নাই। নির্বেধভাগীয় সূত্রে প্রজ্ঞা আছে, মার্গ আছে এবং ফল (শ্রামণ্যফল) আছে। এই চারি প্রকার সূত্র। এই চতুর্বিধ সূত্রকে দেশনা দ্বারা, ফল দ্বারা, শীল দ্বারা, ব্রহ্মচর্য দ্বারা এবং সর্বপ্রকারের বিষয় দ্বারা বিচার বা বিবেচনা করিয়া যুক্তিহার জ্ঞানের ভূমি পর্যন্ত প্রযোজ্য।

৩৪. সাধারণ ধর্ম (অবশিষ্ট স্বভাবধর্ম)-সমূহ কিরূপ? সাধারণ বা অবশিষ্ট ধর্ম দুই প্রকার। যথা : নাম (অর্থাৎ কুশল ও অকুশল সমান নাম) সাধারণ এবং বস্তু সাধারণ (অর্থাৎ বিশেষত সংক্লেশ বা অবিশুদ্ধতাপক্ষে প্রহানে একত্র সংযোগে নাম সাধারণ আর সহজে একত্র সংযোগে বস্তুসাধারণ)। অন্য যাহা কিছু এই জাতীয় (অর্থাৎ কৃত্য প্রত্যয় প্রতিপক্ষাদি দ্বারা সমানরূপে সংগ্রহ করা) মিথ্যাবিশ্বাসী সত্ত্বগণের এবং অনিশ্চিত সত্ত্বগণের (অর্থাৎ ইহা পৃথগ্‌জনের উপলক্ষণ, সেইজন্য এইখানে শাশ্বতবাদী ও উচ্ছেদবাদী প্রভৃতি সর্ববিধ পৃথগ্‌জনভেদে সংগৃহীতভাবে বলা হইয়াছে) দর্শন দ্বারা ক্লেশ সাধারণ বিধায় প্রত্যাহার বা পরিত্যাগ করা উচিত, পৃথগ্‌জন ব্যক্তি এবং স্রোতাপন্ন ব্যক্তির কামরাগ (আকাঙ্ক্ষার প্রতি অনুরাগ) বিদ্বেষ সাধারণ (অর্থাৎ অবশিষ্ট হিংসা বা ঈর্ষা), পৃথগ্‌জন ভিক্ষুর ঊর্ধ্বভাগীয় সংযোজন সাধারণ, শৈক্ষ্য আর্যশ্রাবক যাহা কিছু লৌকিক সমাপত্তি ধ্যানে নিযুক্ত থাকে তাহা সমস্তই অবীতরাগগণের দ্বারা সাধারণ (অর্থাৎ লৌকিক সমাপত্তি ধ্যান রূপাবচরজনিত, অরূপাবচরজনিত, দিব্যবিহারজনিত এবং ব্রহ্মবিহারজনিত প্রথম ধ্যান সমাপত্তি, এইরূপে ইত্যাদি পর্যায়ের দ্বারা সাধারণ)। (পূর্বোক্ত মিথ্যাবিশ্বাসী এবং অনিশ্চিতকে সাধারণ বলা হইয়াছে, এইরূপে) সাধারণসমূহই ধর্ম, (এই সাধারন ধর্মসমূহ সর্বসত্ত্বগণের সাধারণতায় সাধারণ নহে যেইজন্য) এইরূপে পারস্পরিক নিজ নিজ বিষয় অধিককাল বর্তমান থাকে না। যেই ভিক্ষু বা ব্যক্তি এই ধর্মসমূহে অভিভূত সেই ভিক্ষু বা ব্যক্তি জীবিত থাকা পর্যন্ত সেই ধর্ম ত্যাগ করে না। ইহা ধর্মসাধারণ বা জনসাধারণের বা অবশিষ্ট ধর্ম।

অসাধারণ ধর্মসমূহ কিরূপ? শৈক্ষ্যাশৈক্ষ্য এবং যোগ্যাযোগ্য পর্যন্ত দেশনা গ্রহণ করিয়া গবেষিতব্য (অর্থাৎ অসাধারণ নামক ধর্ম সেই সেই পুদ্গলের পৃথক পৃথক নির্ভরযোগ্য আর্যগণের মধ্যে শৈক্ষ্য এবং অশৈক্ষ্য ধর্মবশে আর অনার্যগণের মধ্যে উপযুক্ত এবং অনুপযুক্ত ধর্ম পরিত্যাগ করা উচিত বশে গবেষণা কর্তব্য)। অষ্টম ব্যক্তির (অর্থাৎ স্রোতাপত্তিফল প্রাপ্তির পথে প্রবিষ্ট অথবা স্রোতাপত্তিমার্গলাভী ব্যক্তির) এবং স্রোতাপত্তিফললাভী ব্যক্তির কামরাগ বিদ্বেষ সাধারণ, ধর্মতা (অর্থাৎ ধর্মস্বভাব, প্রথম ব্যক্তির মার্গে স্থিতি এবং দ্বিতীয় ব্যক্তির ফলে স্থিতি) অসাধারণ। অষ্টম ব্যক্তির (অর্থাৎ অনাগামীফল প্রাপ্তির পথে প্রবিষ্ট অথবা অনাগামী মার্গলাভী ব্যক্তির) এবং অনাগামী ফললাভী ব্যক্তির ঊর্ধ্বভাগীয় সংযোজনা সাধারণ, ধর্মতা (অর্থাৎ ধর্মস্বভাব, প্রথম ব্যক্তির মার্গে স্থিত এবং দ্বিতীয় ব্যক্তির ফলে (স্থিতি) অসাধারণ। সর্বপ্রকারে মার্গলাভীর শৈক্ষ্যগণের নাম সাধারণ, ধর্মতা অসাধারণ। সর্বপ্রকারে প্রতিপন্ন বা ফললাভীর নাম সাধারণ, ধর্মতা অসাধারণ। সর্বপ্রকারে শৈক্ষ্যগণের শৈক্ষ্যশীল সাধারণ, ধর্মতা অসাধারণ। এইরূপে হীন-উৎকৃষ্ট-মধ্যমভাবে গ্রহণ করিয়া বিশেষরূপে (অসাধারণভাবে) অনুশীলন করিয়া গবেষণা করা কর্তব্য।

দর্শনভূমি বা প্রথম মার্গ (যেই কারণে মার্গক্ষণে আর্যশ্রাবক সম্প্রাপ্ত নিশ্চয়তায় প্রবেশ করে বলিয়া বলা হয়, তৎপর মার্গে পতিত হয়, সেইজন্য বলা হইয়াছে) দর্শনভূমির বা প্রথম মার্গের নিশ্চয়তায় প্রবেশের পদস্থান। ভাবনাভূমি (প্রতি মার্গবিশেষ) উপরিস্থ ফলসমূহের প্রাপ্তির পদস্থান। দুঃখজনক প্রতিপদ (আচরণ ধারা) দ্বন্দ্বাভিজ্ঞা শমথ ভাবনার পদস্থান। সুখজনক প্রতিপদ ক্ষিপ্রাভিজ্ঞা বিদর্শন ভাবনার পদস্থান। দানময় পুণ্যক্রিয়াবস্তু অপরের দ্বারা ঘোষিত ধর্মশ্রবণের সাধারণ (অর্থাৎ ধর্মশ্রবণের কারণজনিত উৎসাহপূর্ণ) পদস্থান। শীলময় পুণ্যক্রিয়াবস্তু চিন্তাময়ী প্রজ্ঞার সাধারণ পদস্থান। (শমথ) ভাবনাময় পুণ্যক্রিয়াবস্তু ভাবনাময়ী প্রজ্ঞার সাধারণ পদস্থান। দানময় পুণ্যক্রিয়াবস্তু অপরের দ্বারা ঘোষিত ধর্মশ্রবণের এবং শ্রুতময়ী প্রজ্ঞার সাধারণ পদস্থান। শীলময় পুণ্যক্রিয়াবস্তু চিন্তাময়ী প্রজ্ঞার এবং সঙ্গত বিচারের সাধারণ পদস্থান। (বিদর্শন) ভাবনাময়ী পুণ্যক্রিয়াবস্তু ভাবনাময়ী প্রজ্ঞার এবং সম্যক দৃষ্টির সাধারণ পদস্থান। প্রতিরূপ (সদ্ধর্ম প্রচলিত) দেশে বাসকরণ বিবেকের এবং সমাধির সাধারণ পদস্থান। সৎপুর্বষেরা আশ্রয় উত্তীর্ণের এবং জ্ঞাত হওয়ার বিশুদ্ধতাজনক শমথ ভাবনার সাধারন পদস্থান। নিজকে সম্যকরূপে প্রণিধানকরণ বা উচ্চাকাঙ্ক্ষায় উন্নীতকরণ পাপে লজ্জা জ্ঞানের এবং বিদর্শন ভাবনার সাধারণ পদস্থান। অকুশল পরিত্যাগ কুশল অনুসন্ধানের (অর্থাৎ চিন্তা করিয়া বিচার করিবার) এবং (মার্গ) সমাধি ইন্দ্রিয়ের সাধারণ পদস্থান। ধর্ম সুন্দররূপে ব্যাখ্যাকৃত অবস্থা কুশল মূল রোপণের এবং ফলসমাপত্তির সাধারণ পদস্থান। সংঘের সুপ্রতিপন্ন বা স্রোতাপন্ন অবস্থা সংঘসুট্‌ঠুতার সাধারণ পদস্থান। শাস্তা সম্পদ অপ্রসন্নগণের হৃষ্টতার এবং প্রসন্নগণের ভীতি উৎপাদনের সাধারণ পদস্থান। অপ্রতিহত প্রাতিমোক্ষতা (অর্থাৎ অবাধ বিনয়নীতি আচরণ শিক্ষার অবস্থা) যেই ব্যক্তিকে নিস্তব্দ করা কঠিন তাহাদিগকে নিগ্রহ করিবার এবং শিষ্ট ব্যক্তিদের সুখে অবস্থানের সাধারণ পদস্থান। সেইজন্য আয়ুষ্মান মহাকচ্চায়ন বলিয়াছেন, ‘ধর্ম এবং পদস্থান ভূমি’ ইত্যাদি।


 

৪. (ক) ৯. পরিবর্তন হারবিভঙ্গ
৩৫. উহাতে পরিবর্তন হারবিভঙ্গ কিরূপ? ‘কুশল ও অকুশলধর্মে’ ইত্যাদি সম্যক দৃষ্টিসম্পন্ন পুরুষ পুদ্গলের (ব্যক্তির) মিথ্যাদৃষ্টি নিঃশেষিত হইয়া থাকে। অর্থাৎ পূর্ববর্তী নয়ে বা ক্রমে বা ধারায় বিদর্শন ভাবনাকারীর সম্যক দৃষ্টি দ্বারা মিথ্যাদৃষ্টি দমিতভাবে প্রহীন হয় আর পরবর্তী নয়ে প্রথম মার্গ সম্যক দৃষ্টি দ্বারা সমুচ্ছিন্নভাবে প্রহীন বা পরিত্যাগ হয়। এই মিথ্যাদৃষ্টির প্রত্যয় বা হেতু দ্বারা যাহাদের বহু পাপজাতীয় অকুশল ধর্ম উৎপন্ন হইয়াছে তাহাদের এই মিথ্যাদৃষ্টি নিঃশেষিত হইয়া যায় (অর্থাৎ বিদর্শন ভাবনাকারী আর্যদের মধ্যে যাহাদের দর্শন জ্ঞান লাভ হয়নি তাহাদের যাহা মিথ্যা অভিনিবেশ-হেতু কামাদি, লোভাদি ও প্রাণিহত্যাদি বহু হীনার্থে পাপজাতীয় অকুশল সম্ভূত অকুশল ধর্ম উৎপন্ন হইয়া এই মিথ্যা অভিনিবেশ বা মিথ্যাদৃষ্টি বিদর্শন ভাবনা আরম্ভে নিঃশেষ হয়)। সম্যক দৃষ্টি প্রত্যয় দ্বারা শমথ ও বিদর্শন ভাবনাকারীদের বহু কুশল শমথ ও বিদর্শন ধর্ম সম্ভব হইয়া থাকে, সম্যক দৃষ্টি দ্বারা তাহাদের শমথ ও বিদর্শন ভাবনা পরিপূর্ণ হইতে থাকে। সম্যক সংকল্প পুরুষ পুদ্গলের মিথ্যাসংকল্প নিঃশেষিত হয়। এই মিথ্যাসংকল্প প্রত্যয় দ্বারা যাহাদের পাপজাতীয় অকুশল ধর্ম উৎপন্ন হইয়াছে তাহাদের এই মিথ্যাসংকল্প নিঃশেষিত হইয়া যায়। সম্যক সংকল্প প্রত্যয় দ্বারা তাহাদের বহু কুশলধর্ম সম্ভব হইয়া থাকে, সম্যক দৃষ্টি দ্বারা তাহাদের শমথ ও বিদর্শন ভাবনা পরিপূর্ণ হইতে থাকে। পূর্ববৎ এইরূপে সম্যক বাক্যসম্পন্ন, পূর্ববৎ সম্যক কর্মসম্পন্ন, পূর্ববৎ সম্যক জীবিকাসম্পন্ন, পূর্ববৎ সম্যক প্রচেষ্টাসম্পন্ন, পূর্ববৎ সম্যক স্মৃতিসম্পন্ন, পূর্ববৎ সম্যক সমাধিসম্পন্ন, পূর্ববৎ সম্যক বিমুক্তিসম্পন্ন, পূর্ববৎ সম্যক বিমুক্তি (অর্থাৎ ফলধর্মসমূহ) জ্ঞানদর্শনসম্পন্ন পুরুষ পুদ্গলের মিথ্যা বিমুক্তি জ্ঞানদর্শন নিঃশেষিত হইয়া যায়। এই মিথ্যা বিমুক্তি জ্ঞানদর্শন প্রত্যয় দ্বারা যাহাদের বহু পাপজাতীয় অকুশল ধর্ম উৎপন্ন হইয়াছে তাহাদের এই মিথ্যা বিমুক্তি জ্ঞানদর্শন নিঃশেষিত হইয়া যায়। সম্যক বিমুক্তি জ্ঞানদর্শন প্রত্যয় দ্বারা তাহাদের বহু কুশলধর্ম সম্ভব হইয়া থাকে, সম্যক বিমুক্তি জ্ঞানদর্শন দ্বারা তাহাদের বিদর্শন ভাবনা পরিপূর্ণ হইতে থাকে।

৩৬. যাহারা বা প্রাণিহত্যা হইতে বিরত ব্যক্তির প্রাণিহত্যা প্রহীন বা পরিত্যাগ হয়। অদত্ত গ্রহণ করণ বা চুরিকার্য হইতে বিরত ব্যক্তির চুরিকর্ম প্রহীন হয়। ব্রহ্মচারীর অব্রহ্মচর্য প্রহীন হয়। সত্যবাদীর মিথ্যাবাদ বা মিথ্যাকথা বলা প্রহীন হয়। অবিদ্বেষবাদীর ঈর্ষা বা বিদ্বেষ কথা প্রহীন হয়। মিষ্ট বা মৃদুভাষীর কর্কশ কথা প্রহীন হয়। কালবাদীর (অর্থাৎ সময়বিশেষে উপদেশাদি অর্থপূর্ণ স্বল্প ভাষণকারীর) সম্প্রলাপ বা নিরর্থক কথা প্রহীন হয়। নির্লোভীর লোভ প্রহীন হয়। হিংসাচিত্ত ব্যক্তির হিংসা বা বিদ্বেষ প্রহীন হয়। সম্যক দৃষ্টিসম্পন্ন ব্যক্তির মিথ্যাদৃষ্টি প্রহীন হয়।

যাহারা নাকি আর্য অষ্টাঙ্গিক মার্গকে নিন্দা করিয়া থাকে তাহারা সন্দৃষ্টিক বা প্রত্যক্ষদর্শী এক ধর্মাবলম্বী নহে অথবা কারণসহ প্রত্যক্ষরূপে দর্শন করে নাই বলিয়া নিকৃষ্ট বাদানুবাদ করিতে আসে। সেই ভবন'গণের (ভদ্রগণ) সম্যক দৃষ্টি ধর্মকেও নিন্দা করিয়া থাকে। সেই জন্যই যাহারা মিথ্যাদৃষ্টিসম্পন্ন সেই ভবন'গণের (ভদ্রগণের) পূজ্য এবং প্রশংসার যোগ্য হয়। পূর্ববৎ এইরূপে সম্যক সংকল্প ধর্মকেও সম্যক বাক্য ধর্মকেও সম্যক কর্ম ধর্মকেও সম্যক জীবিকা ধর্মকেও সম্যক প্রচেষ্টা ধর্মকেও সম্যক স্মৃতি ধর্মকেও সম্যক সমাধি ধর্মকেও সম্যক বিমুক্তি ধর্মকেও সম্যক বিমুক্তি জ্ঞানদর্শন ধর্মকেও সেই ভবন'গণ (ভদ্রগণ) নিন্দা করিয়া থাকে। সেইজন্যই মিথ্যাদৃষ্টি জ্ঞানদর্শনসম্পন্ন সেই ভবন'গণের (ভদ্রগণের) পূজ্য ও প্রশংসনীয় হয়।

যাহারা নাকি এইরূপ বলিয়া থাকে : ‘কামসমূহ ভোগ করিবার উপযুক্ত, কামসমূহ পরিভোগ করিবার উপযুক্ত, কামসমূহ সেবন করিবার উপযুক্ত, কামসমূহকে প্রশ্রয় দিবার উপযুক্ত, কামসমূহকে মনে মনে ভাবিবার উপযুক্ত, কামসমূহকে বাহুল্য করার উপযুক্ত’, তাহাদের পক্ষে কামসমূহ হইতে বিরতি অধর্ম। যাহারা নাকি এইরূপ বলিয়া থাকে : ‘আত্মনিগ্রহ করা বা শরীর পীড়ন করা ধর্ম’ মুক্তির পথে (অর্থাৎ বিদর্শনের সহিত মার্গ পথে) নিয়া যায় এমন ধর্ম তাহাদের পক্ষে অধর্ম। যাহারা নাকি এইরূপ বলিয়া থাকে : ‘দুঃখ ধর্ম (অর্থাৎ শরীরকে পীড়া প্রদান ধর্ম)’, সুখ (অর্থাৎ অনবদ্য প্রত্যয় পরিভোগ সুখ) তাহাদের পক্ষে অধর্ম। যেমন ভিক্ষুগণ সর্বসংস্কারে অশুভানুদর্শী অবস্থানকারী হইয়া শুভ সংজ্ঞা প্রহীন বা পরিত্যাগ করিয়া থাকে। দুঃখানুদর্শী অবস্থানকারী হইয়া সংজ্ঞা পরিহার করে, অনিত্যানুদর্শী অবস্থানকারী হইয়া নিত্যসংজ্ঞা প্রহীন বা পরিহার করে, অনাত্মনুদর্শী অবস্থানকারী হইয়া আত্মসংজ্ঞা পরিত্যাগ করে। যেই ব্যক্তি যেই ধর্মে সন্তুষ্ট থাকে অথবা পালনে চেষ্টিত থাকে সেই ব্যক্তি সেই ধর্মের যাহা প্রতিপক্ষ বা বিরুদ্ধ তাহা তাহার বা সেই ব্যক্তির অনিষ্টকারী বলিয়া দোষী সাব্যস্ত হইয়া থাকে। সেই জন্য আয়ুষ্মান মহাকচ্চায়ন বলিয়াছেন, ‘কুশল ও অকুশলধর্মে’ ইত্যাদি।

নিযুক্ত পরিবর্তন হারবিভঙ্গ সমাপ্ত।


 

৪. (ক) ১০. বিবচন (সামর্থবাচক শব্দ) হারবিভঙ্গ
৩৭. বিবচন বা সমার্থবাচক শব্দ বা প্রতিশব্দ হার কিরূপ? ‘বহু প্রকার বিবচন (অর্থাৎ সামর্থবাচক শব্দ বা বহু পর্যায় শব্দের একার্থ)’ ইত্যাদি যেমন ভগবান একটি ধর্মকে পারস্পরিক বিবচন বা এক অর্থে বহু পর্যায়ের শব্দ দ্বারা নির্দেশ করিয়াছেন। যেমন ভগবান বলিয়াছেন :

‘অজ্ঞানের মূল প্রভাব দ্বারা জল্পনাকৃত নিঃসারণ প্রতিষ্ঠিত বহু প্রকার ধাতুতে বা উপাদানে আশা করিয়া থাকে, স্পৃহা করে ও অভিনন্দন করে, উহা সমস্তই আমা কর্তৃক সমূলে রহিত করা হইয়াছে।’

আশা বলিলে বুঝায়―‘ভবিষ্যতে ঈপ্সিত অর্থের জন্য ঔৎসুক্য, অবশ্য আসিবে বলিয়া আশার উৎপত্তি’ (ইহা ভবিষ্যতের জন্য অর্থ বিষয়ক তৃষ্ণা) পিহা বা স্পৃহা বলিলে বুঝায়―‘বর্তমানকালে অর্থের জন্য প্রার্থনা’ (ইহা অনাগত বর্তমান অর্থবিষয়ক তৃষ্ণা)। ভিন্নভাবে শ্রেষ্ঠতর দেখিয়া এইরূপ হইলে স্পৃহার উৎপত্তি হয়। অর্থ লাভ প্রতিপালন করাই (অর্থাৎ ঈপ্সিত অর্থের সুবিধা পালন করা আগমন করাই অথবা যাবতীয় লব্ধ অর্থ রক্ষা করাই) অভিনন্দন নামে কথিত হইয়াছে, যেমন প্রিয়জনকে বা জ্ঞাতিকে অভিনন্দন করে যেমন প্রিয় ধর্মকে অভিনন্দন করে অথবা প্রতিকূল অবস্থা হইতে অভিনন্দন করে।

অনেক ধাতু; যথা : চক্ষুধাতু, রূপধাতু, চক্ষুবিজ্ঞান ধাতু, শ্রুত বা কর্ণধাতু, শব্দধাতু, শ্রুতবিজ্ঞানধাতু, ঘ্রাণ বা নাসিকাধাতু, গন্ধধাতু, ঘ্রাণবিজ্ঞানধাতু, জিহ্বাধাতু, রসধাতু, জিহ্বাবিজ্ঞানধাতু, কায়ধাতু, স্পর্শধাতু, কায়বিজ্ঞানধাতু, মনোধাতু, ধর্মধাতু, মনোবিজ্ঞানধাতু। নিঃসরণ, যথা কেউ কেউ রূপের (দৃশ্যমান বস্তু আকারের) প্রতি ইচ্ছুক বা প্রবৃত্তিবিশিষ্ট, কেউ কেউ শব্দের প্রতি প্রবৃত্তিবিশিষ্ট, কেউ কেউ গন্ধের প্রতি প্রবৃত্তিবিশিষ্ট, কেউ কেউ রসের প্রতি প্রবৃত্তিবিশিষ্ট, কেউ কেউ স্পর্শের প্রতি প্রবৃত্তিবিশিষ্ট, কেউ কেউ ধর্মের প্রতি প্রবৃত্তিবিশিষ্ট। উহাতে যাহা ছয় প্রকার পারিবারিক বা সাংসারিক জীবনের সহিত সম্বন্ধযুক্ত দৌর্মনস্য (মানসিক অশান্তি), যাহা ছয় প্রকার পারিবারিক বা সাংসারিক জীবনের সহিত সম্বন্ধযুক্ত সৌমনস্য (মানসিক শান্তি), যাহা ছয় প্রকার নৈষ্ক্রম্য বা সংসার ত্যাগকরণের সহিত সম্বন্ধযুক্ত দৌর্মনস্য, যাহা ছয় প্রকার নৈষ্ক্রম্য বা সংসার ত্যাগকরণের সহিত সম্বন্ধযুক্ত সৌমনস্য এই ছাব্বিশ প্রকার পদ তৃষ্ণাপক্ষীয়, ইহা তৃষ্ণার বিবচন বা প্রতিশব্দ।

৩৮. যাহা ছয় প্রকার উপেক্ষা গৃহাশ্রিত―ইহা দৃষ্টিপক্ষীয়। তদনুরূপই সেই প্রার্থনা আকার দ্বারা ধর্মস্পৃহা, ধর্মপ্রেম বা ধর্মানুরাগ, ধর্মের সম্পূর্ণ অবসান ইহা তৃষ্ণার বিবচন। চিত্ত, মনোবিজ্ঞান ইহা চিত্তের বিবচন। মন ইন্দ্রিয়, মনোধাতু, মনায়তন, বিজানন বা বিশেষরূপে জানান ইহা মনের বিবচন। প্রজ্ঞান্দ্রিয়, প্রজ্ঞাবল, উচ্চতর জ্ঞান শিক্ষা, প্রজ্ঞা, প্রজ্ঞাস্কন্ধ, ধর্মবিচয় সম্বোধ্যঙ্গ, জ্ঞান, সম্যক দৃষ্টি, উত্তীর্ণ হইবার বিদর্শন, ধর্মেজ্ঞান, অর্থে জ্ঞান, অন্বয়ে জ্ঞান, ক্ষয়ে জ্ঞান, অনুৎপন্নেজ্ঞান, অজ্ঞাত জ্ঞাত হইবার ইন্দ্রিয়, অন্য ইন্দ্রিয় বা অর্হত্ত্বজ্ঞান, অন্তর্দৃষ্টি বা পরিজ্ঞান ইন্দ্রিয়, চক্ষু, বিদ্যা, বিজ্ঞতা, মেধা, আলোক, এই জাতীয় আরও অন্য কিছু থাকিলে তাহাও ইহা প্রজ্ঞার বিবচন।

ক্ষয়ে জ্ঞান ইত্যাদি লোকোত্তর পঞ্চ-ইন্দ্রিয় সমস্তই প্রজ্ঞা; কিন্তু (দৃঢ় সংকল্প লক্ষণে) অধিপতি অর্থে শ্রদ্ধা; আরম্ভ অর্থে বীর্য অপরিবর্তনশীল অবস্থা অর্থে স্মৃতি, অবিক্ষেপ বা মনের সাম্য অবস্থা অর্থে সমাধি, প্রজানন বা তন্ন তন্ন করিয়া জানান অর্থে প্রজ্ঞা। যেমন বুদ্ধানুস্মৃতিতে বলা হইয়াছে : ইনি সেই ভগবান যিনি অর্হৎ, সম্যকসম্বুদ্ধ, বিদ্যাচরণসম্পন্ন, সুগত, লোকবিদ, অনুত্তর বা শ্রেষ্ঠ দম্য ও অদম্য পুরুষগণের সারথি, দেব মনুষ্যগণের শাস্তা বা শিক্ষক, বুদ্ধ ভগবান’ ভগবান বুদ্ধগণ শক্তির শেষফল অধিগত, বৈশারদ্যপ্রাপ্ত, প্রতিসম্ভিদাজ্ঞান অধিগত, চারিযোগ পরিবর্জিত, অগতি গমন অতিক্রান্ত, উদ্ধৃত বা উদ্ধারকৃত শল্য, অনুত্থিত ব্রণ, মর্দিত কন্টক, নির্বাপিত পূর্ব সংস্কার, বন্ধনাতীত বন্ধনমুক্ত, অভিপ্রায় বা সংকল্প অতিক্রান্ত, অন্ধকার ভেদিত বা বিদূরীত, চক্ষুষ্মান, লৌকিকধর্ম সমতিক্রান্ত, অনুরোধ বিরোধ বিপ্রযুক্ত বা বিরহিত, ইষ্টানিষ্ট ধর্মসমূহের অসংক্ষেপগত বা বিস্তৃত, বন্ধন অতিক্রান্ত, সংগ্রামরহিত, সুন্দরতর, উল্কাধর, আলোককর, প্রদ্যুতকর, অন্ধকার ধ্বংসকারী, রণঞ্জয়, অপ্রমেয় বা অপরিমিত বর্ণ, অপ্রমাণ্য বা অতুলনীয় বর্ণ, অসংখ্য বর্ণ, আভঙ্কর বা জ্যোতির্মান, প্রভঙ্কর বা প্রভাকর এবং ধর্মভাষণে প্রদীপ্ত করিয়া থাকেন এই শব্দগুলি বুদ্ধানুস্মৃতির বিবচন (অর্থাৎ শব্দ দ্বারা ভগবানকে অনুস্মরণ করা হইয়া থাকে, সুতরাং এই শব্দগুলি বুদ্ধের বিবচন বা গুণবাচক সংজ্ঞা।

যেমন ধর্মানুস্মৃতিতে বলা হইয়াছে : ‘ভগবানের ধর্ম সুন্দররূপে ব্যাখ্যাত বা বর্ণিত, সন্দৃষ্টিক বা স্বয়ং প্রত্যয়রূপে দর্শন করিবার বিষয়বস্তু, (ধর্ম পালনে ও দর্শনে শিশু-যুবা-পৌঢ় বৃদ্ধ কিংবা অদ্য-কল্য-পরশু কালের কোনো ভেদ নাই বলিয়া) অকালিক, আসিয়া দর্শন কর, উপনয়নকারী, বিজ্ঞগণ দ্বারা স্বয়ং উপলব্ধি করিবার উপযুক্ত’; ইহাই মত্ততা দমন, পিপাসাবিনয় বা তৃষ্ণাদমন, আলয় সমুদঘাত বা আসক্তি অপসারণ, পুনর্জন্মের কালচক্র ধ্বংস, শূন্যতা বা অসার, অতিদুর্লভ, তৃষ্ণাক্ষয়, বিরাগ, নিরোধ, নির্বাণ।

(ধর্মানুস্মৃতি ইত্যাদি ভাবনায় কোনো প্রত্যয় দ্বারা সংস্কার হয় না বলিয়া) অসংস্কৃত, (ইহার অন্ত বিনাশ নাই বলিয়া) অনন্ত। (আস্রবসমূহের উপলব্ধির বিষয় নাই বলিয়া) অনাসব, (অবিপরীত স্বভাববশত) সত্য, (সংসারের পরবর্তী ভাব হইতে), পার, (নিপুণজ্ঞান বিষয়ত্ববশত এবং সূক্ষ্ম স্বভাববশত) নিপুণ, (অসংগৃহীত জ্ঞানসম্ভার দ্বারা দর্শনে অসমর্থ বিধায়) সুদুর্দর্শ বা অত্যন্ত দুর্বোধ্য, (উৎপন্ন জরাসমূহ দ্বারা অনাক্রান্ততাবশত) অজর্জর, (স্থিরভাব দ্বারা), ধ্রুব, (জরামরণ দ্বারা অপমরণ হইতে) যত্নশীল হওন বা সতর্কীকরণ, (চর্মচক্ষু বা মাংসচক্ষু ও দিব্যচক্ষু দ্বারা অদর্শনবশত) অনিদর্শন, (অনুরাগাদি প্রপঞ্চ অভাব-হেতু) নিষ্প্রপঞ্চ এবং (ক্লেশ সঞ্চয়সমূহের উপসম হেতুতে) সৎপুরুষ।

(অমৃত হেতুতে এবং মৃত্যুর অভাব হইতে) অমৃত, (উত্তম অর্থে এবং নিঃসন্দেহ অর্থে) প্রণীত, (যাহারা নির্বাণপ্রাপ্ত হয়নি তাহাদের কর্মক্লেশ বিপাক বা ফল দিবার সুযোগের অভাব হেতু অর্থাৎ তাহারাও নির্বাণপ্রাপ্ত হইয়াছে এই হেতু) শিব অর্থাৎ নিরাপদ বা নির্বাণ, (চারি প্রকার যোগ দ্বারা অনুপদ্রব ভাবহেতু) ক্ষেম, (তৃষ্ণাক্ষয় হইয়াছে এই হেতু) তৃষ্ণাক্ষয়, (কৃতপুণ্যসমূহ দ্বারা কখনো কখনো দেবতুল্য দর্শন হয় এই কারণে) আশ্চর্য, (অভূতপূর্ব) অদ্ভুত, (অন্তরায়মুক্ত-হেতু) অনীতিক বা অহিত হইতে মুক্ত, অথবা (অন্তরায়ের অভাব-হেতু) অনিষ্টমুক্ত ধর্ম ইহাই সুগত কর্তৃক দেশিত নির্বাণ।

(অনুৎপত্তি স্বভাব-হেতু) আজাত, (উৎপত্তির অভাব-হেতু) অভূত, (কোনো প্রকার উপদ্রব নাই বলিয়া) অনুপদ্রব, (কোনো প্রকার হেতু দ্বারা কৃত হয়নি বলিয়া) অকৃত, (ইহাতে শোক নাই বলিয়া) অশোক, অতঃপর (শোকের হেতু, অন্তর্ধান হইয়াছে বলিয়া) বিশোক (কোনো প্রকার উপসজ্জা বা উপপ্রস্তুতি নাই বলিয়া) অনুপসর্গ, (উপসর্গের অভাব-হেতু হইতে) অনুপসর্গ ধর্ম ইহাই সুগত কর্তৃক দেশিত নির্বাণ।

(গম্ভীর জ্ঞানগোচর হইতে) গম্ভীর, (সম্যক প্রতিপত্তি ব্যতীত দেখিতে অসমর্থ হেতু) দুর্দর্শ বা দেখা কষ্টসাধ্য, (সর্বলোক জয় করিয়া স্থিত বলিয়া) উত্তর, (ইহা অপেক্ষা শ্রেষ্ঠ নাই বলিয়া) অনুত্তর, (সমানের সদৃশ্যের অভাব-হেতু) অসম, (সমানের অভাব-হেতু) অপ্রতিসম, (উত্তম অর্থে) জ্যেষ্ঠ এবং শ্রেষ্ঠ বলা হয়।

ইহাকে (সংসারের দুঃখসমূহ হইতে লইয়া যাওয়া অর্থে) লেণ বা নিরাপত্তা, (সংসারের দুঃখসমূহ হইতে রক্ষা করে বলিয়া) ত্রাণ বা আশ্রয়, (রণের অভাব-হেতু) অরণ প্রশান্ত (মনের অপবিত্রতার অভাব হেতু) অনঙ্গণ বা উদাসীন, (নির্দোষতায়) অকাচ বা অপ্রবাহিত, (অনুরাগাদি ময়লা অপগমন বা অন্তর্ধান দ্বারা) বিমল বলা হয়; ইহাকে (চতুর্বিধ ওঘ বা প্রবাহ দ্বারা জলমগ্ন না হওয়া অর্থে) দ্বীপ, (সংসার বা জন্ম উপশম সুখ হেতু) সুখ, (প্রমাণকর ধর্মের অভাব হেতু) অপ্রমাণ, (সংসাররূপ সমুদ্রে জলমগ্ন না হইবার স্থান বলিয়া) প্রতিষ্ঠা, (অনুরাগ ইত্যাদি ঐরূপ কিছুর অভাব হেতু এবং গ্রহণ করার অভাব হেতু) আকিঞ্চন বা অনাকাঙ্ক্ষী এবং অপ্রপঞ্চ বলা হয়।

এই শব্দগুলি ধর্মানুস্মৃতির বিবচন বা গুণবাচক সংজ্ঞা।

যেমন সংঘানুস্মৃতিতে বলা হইয়াছে : ‘সুপ্রতিপন্ন বা স্রোতাপন্ন, ঋজুপ্রতিপন্ন বা সকৃদাগামী, ন্যায় প্রতিপন্ন বা অনাগামী, সঙ্গতগতি প্রতিপন্ন বা অর্হৎ―এই চারি যুগ্ম পুরুষ (মার্গ ও ফলভেদে) আটজন পুরুষ পুদ্গল বা ব্যক্তি, ইহারা ভগবানের শ্রাবকসংঘ বা শিষ্যসংঘ, ইহারাই আহ্বানের যোগ্য, পাইবার যোগ্য, দক্ষিণা বা দান পাইবার যোগ্য, অঞ্জলিবদ্ধ নমস্কার পাইবার যোগ্য, সংসারের শ্রেষ্ঠ পুণ্যক্ষেত্র, শীলসম্পন্ন, সমাধিসম্পন্ন, প্রজ্ঞাসম্পন্ন, বিমুক্তিসম্পন্ন, বিমুক্তি জ্ঞানদর্শনসম্পন্ন, সত্ত্বগণের সার বা শ্রেষ্ঠ, সত্ত্বগণের মধ্যে অতি অন্তর্দৃষ্টিসম্পন্ন সত্ত্বগণের উদ্ধারকারী, সত্ত্বগণের নগরদ্বারের সম্মুখস্থ দৃঢ়স্তম্ভ, সত্ত্বগণের সুরভিপ্রসূন এবং দেবমনুষ্যগণের পূজ্য’ এই শব্দগুলি সংঘানুস্মৃতি বিবচন বা গুণবাচক সংজ্ঞা।

যেমন শীলানুস্মৃতিতে বলা হইয়াছে : ‘যেই শীলসমূহ অখণ্ড, অচ্ছিদ্র, দুর্বল বা চরিত্রদোষে অকলঙ্কিত, দাগহীন বা নির্দোষ, আর্য, আর্যকান্ত, মুক্ত মানুষের, বিজ্ঞ ব্যক্তি কর্তৃক অতি প্রশংসিত, অপরামৃষ্ট বা অননুরক্ত, সমাধিতে সংবর্তনকারী বা সংযুক্তকারী, শীল উত্তমঙ্গ বা মস্তক উপশোভিত করিবার অলংকার, শীল সর্বপ্রকার ভাঙ্গন বা উৎপন্ন দুঃখ অতিক্রান্ত করিবার গুপ্তধন, শীল অক্ষণ ভেদ করিবার বা উদ্দেশ্য সাধনের ধনুশিল্প, শীল অতিক্রমার্থে বেলাভূমি বা সমুদ্রতীর, শীল দারিদ্র্যতা বিনাশের ধন, শীল ধর্ম অবলোকন করিবার দর্পণ, শীল নিচের দিকে অবলোকন করিবার সপ্ততলাবিশিষ্ট উচ্চ প্রাসাদ, শীল সর্ব ভূমিপরিবর্তী বা ঊর্ধ্বস্তরসমূহে নয়নকারী এবং অন্তিম নির্বাণ প্রদানকারী’ এই শব্দগুলি শীলানুস্মৃতির বিবচন বা গুণবাচক সংজ্ঞা।

যেমন ত্যাগানুস্মৃতিতে বলা হইয়াছে : ‘যেই সময়ে আর্যশ্রাবক আগারে বা গৃহাশ্রমে বাস করেন তখন তাহারা থাকেন দানে উন্মুক্ত, দানে মুক্তহস্ত, দানে রত, অপরের অনুরোধে বা প্রার্থনায় দানের জন্য স্বীকৃত হইতে প্রস্তুত, বিভাগ করিয়া দান দিতে রত’ এই শব্দগুলি ত্যাগানুস্মৃতির বিবচন। সেইজন্য আয়ুষ্মান মহাকচ্চায়ন বলিয়াছেন, ‘বহু প্রকার বিবচন’ ইত্যাদি।

নিযুক্ত বিবচনহার বিবঙ্গ সমাপ্ত।


 

৪. (ক) ১১. প্রজ্ঞপ্তি হারবিভঙ্গ
৩৯. উহাতে প্রজ্ঞপ্তি হার কিরূপ? ‘ভগবান একটি মাত্র ধর্মকে প্রজ্ঞপ্তিসমূহ দ্বারা বিবিধাকারে দেশনা করিয়াছেন’ ইত্যাদি যাহা স্বভাব বা প্রকৃতি কথায় দেশনা―ইহা নিক্ষেপ বা সংক্ষিপ্ত বর্ণনা প্রজ্ঞপ্তি। কোন প্রকৃতি কথায় দেশনা? চারি প্রকার সত্য। যেমন ভগবান বলিয়াছেন, ‘ইহা দুঃখ’ এই প্রজ্ঞপ্তি পাঁচ প্রকার স্কন্ধ, ছয় প্রকার ধাতু, আঠারো প্রকার ধাতু, বার প্রকার আয়তন এবং দশ প্রকার ইন্দ্রিয় সম্বন্ধীয় সংক্ষিপ্ত বর্ণনা প্রজ্ঞপ্তি। হে ভিক্ষুগণ, কবলীঙ্কার আহারে (গ্রাস গ্রাস করিয়া খাদ্য ভোজনে) অনুরাগ বা আসক্তি আছে, পরিতৃপ্তি আছে, তৃষ্ণা আছে সেইজন্য বিজ্ঞান (আত্মজ্ঞান বা চেতনা) বৃদ্ধিপ্রাপ্ত হইয়া প্রতিষ্ঠিত হয়। যেইখানে বিজ্ঞান বৃদ্ধিপ্রাপ্ত হইয়া প্রতিষ্ঠিত হয় সেইখানে নামরূপের গমনাগমন আছে। যেইখানে নামরূপের গমনাগমন আছে সেইখানে সংস্কারসমূহের বৃদ্ধি আছে। যেইখানে সংস্কারসমূহের বৃদ্ধি আছে সেইখানে ভবিষ্যতে সংসারে পুনর্বার জন্ম আছে। যেইখানে ভবিষ্যতে সংসারে পুনর্বার জন্ম আছে সেইখানে ভবিষ্যতে জন্ম-জরা-মরণ আছে। যেইখানে ভবিষ্যতে জন্ম-জরা-মরণ আছে হে ভিক্ষুগণ, তাহা শোকের সহিত দুঃখের সহিত অনুশোচনার সহিত হয় বলিয়া বলিতেছি।

হে ভিক্ষুগণ, স্পর্শ আহারে... পূর্ববৎ, হে ভিক্ষুগণ, মনোসঞ্চেতনা (মনের অবগতি বা সংকল্প) আহারে... পূর্ববৎ, হে ভিক্ষুগণ, বিজ্ঞান (আত্মজ্ঞান বা চেতনা) আহারে অনুরাগ বা আসক্তি আছে, পরিতৃপ্তি আছে, তৃষ্ণা আছে সেইখানে বিজ্ঞান বৃদ্ধিপ্রাপ্ত হইয়া প্রতিষ্ঠিত হইয়া থাকে। যেইখানে বিজ্ঞান বৃদ্ধিপ্রাপ্ত হইয়া প্রতিষ্ঠিত হয় সেইখানে নামরূপের গমনাগমন আছে। যেইখানে নামরূপের গমনাগমন আছে সেইখানে সংস্কারসমূহের বৃদ্ধি আছে। যেইখানে সংস্কারসমূহের বৃদ্ধি আছে সেইখানে ভবিষ্যতে সংসারে পুনর্বার জন্ম আাছে। যেইখানে ভবিষ্যতে সংসারে পুনর্বার জন্ম আছে সেইখানে ভবিষ্যতে জন্ম-জরা-মরণ আছে। যেইখানে ভবিষ্যতে জন্ম-জরা-মরণ আছে হে ভিক্ষুগণ, তাহা শোকের সহিত দুঃখের সহিত অনুশোচনার সহিত হয় বলিয়া আমি বলিতেছি’ ইহা দুঃখের এবং দুঃখোৎপত্তির কারণের প্রথম উৎপত্তি বা গোড়াপত্তন প্রজ্ঞপ্তি।

‘হে ভিক্ষুগণ, কবলীঙ্কার আহারে অনুরাগ বা আসক্তি না থাকিলে, পরিতৃপ্তি না থাকিলে, তৃষ্ণা না থাকিলে সেইখানে বিজ্ঞান বৃদ্ধিপ্রাপ্ত হইয়া প্রতিষ্ঠিত হয় না। যেইখানে বিজ্ঞানে বৃদ্ধিপ্রাপ্ত হইয়া প্রতিষ্ঠিত হয় না সেইখানে নামরূপের গমনাগমন হয় না। যেইখানে নামরূপের গমনাগমন হয় না সেইখানে সংস্কারসমূহে বৃদ্ধি হয় না। যেইখানে সংস্কারসমূহের বৃদ্ধি হয় না সেইখানে ভবিষ্যতে সংসারে পুনর্বার জন্ম হয় না। যেইখানে ভবিষ্যতে সংসারে পুনর্বার জন্ম হয় না সেইখানে ভবিষ্যতে জন্ম-জরা-মরণ হয় না। যেইখানে ভবিষ্যতে জন্ম-জরা-মরণ হয় না হে ভিক্ষুগণ, তাহা শোকরহিত দুঃখরহিত অনুশোচনারহিত বলিয়া বলিতেছি’।

‘হে ভিক্ষুগণ, স্পর্শ আহারে... পূর্ববৎ, হে ভিক্ষুগণ, মনোসঞ্চেতনা আহারে... পূর্ববৎ। হে ভিক্ষুগণ, বিজ্ঞান আহারে অনুরাগ বা আসক্তি না থাকিলে, পরিতৃপ্তি না থাকিলে, তৃষ্ণা না থাকিলে সেইখানে বিজ্ঞান বৃদ্ধিপ্রাপ্ত হইয়া প্রতিষ্ঠিত হয় না। যেইখানে বিজ্ঞান বৃদ্ধিপ্রাপ্ত হইয়া প্রতিষ্ঠিত হয় না সেইখানে নামরূপের গমনাগমন হয় না। যেইখানে নামরূপের গমনাগমন হয় না সেইখানে সংস্কারসমূহের বৃদ্ধি হয় না। যেইখানে সংস্কারসমূহের বৃদ্ধি হয় না সেইখানে ভবিষ্যতে সংসারে পুনর্বার জন্ম হয় না। যেইখানে ভবিষ্যতে পুনর্বার জন্ম হয় না সেইখানে ভবিষ্যতে জন্ম-জরা-মরণ হয় না। যেইখানে ভবিষ্যতে জন্ম-জরা-মরণ হয় না হে ভিক্ষুগণ, তাহা শোকরহিত দুঃখরহিত অনুশোচনারহিত বলিয়া বলিতেছি’ ইহা দুঃখের পরিজ্ঞান বা সত্যজ্ঞান প্রজ্ঞপ্তি, কারণের প্রহান বা পরিহার প্রজ্ঞপ্তি, মার্গের ভাবনা প্রজ্ঞপ্তি, নিরোধের প্রত্যক্ষকরণ প্রজ্ঞপ্তি।

৪০. ‘হে ভিক্ষুগণ, অপ্রমত্ত (নিরলস) হইয়া দক্ষ হইয়া স্মৃতিমান হইয়া সমাধি ভাবনা করিতে থাক। হে ভিক্ষুগণ, সমাহিত বা স্থিরচিত্ত ভিক্ষু যথাভূত বা সত্যতার অনুক্রমে পুঙ্খানুপুঙ্খরূপে জানিতে পারে, এরূপ যাহা কিছু যথাভূত পুঙ্খানুপুঙ্খরূপে জানিতে পারে, চক্ষু অনিত্য (অস্থায়ী বা পরিবর্তনশীল) বলিয়া যথাভূত পুঙ্খানুপুঙ্খরূপে জানিতে পারে, রূপসমূহ অনিত্য বলিয়া যথাভূত পুঙ্খানুপুঙ্খরূপে জানিতে পারে, চক্ষুবিজ্ঞান (চক্ষু দ্বারা আত্মজ্ঞান বা চেতনা) অনিত্য বলিয়া যথাভূত পুঙ্খানুপুঙ্খরূপে জানিতে পারে, চক্ষু সংস্পর্শ চক্ষু দ্বারা সংস্পর্শিত বা দৃষ্ট বিষয়বস্তু অনিত্য বলিয়া যথাভূত পুঙ্খানুপুঙ্খরূপে জানিতে পারে, এই চক্ষু সংস্পর্শের হেতু দ্বারা সুখজনক অনুভূতির অথবা দুঃখজনক অনুভূতির অথবা নয়সুখজনক নয়দুঃখজনক তত্রমধ্যস্থ অনুভূতির দ্বারা অনুভূতি উৎপন্ন হয় তাহাও অনিত্য বলিয়া যথাভূত পুঙ্খানুপুঙ্খরূপে জানিতে পারে। সেইরূপ শ্রুত বা কর্ণ... পূর্ববৎ। ঘ্রাণ বা নাসিকা... পূর্ববৎ। জিহ্বা... পূর্ববৎ। কায় বা শরীর... পূর্ববৎ। মন অনিত্য বলিয়া যথাভূত পুঙ্খানুপুঙ্খরূপে জানিতে পারে, মনোবিজ্ঞান (মন দ্বারা আত্মজ্ঞান বা চেতনা) অনিত্য বলিয়া যথাভূত তন্নতন্ন করিয়া জানিতে পারে, মনোসংস্পর্শ (মন দ্বারা সংস্পর্শিত বা গৃহীত বিষয়বস্তু) অনিত্য বলিয়া যথাভূত তন্নতন্ন করিয়া জানিতে পারে, এই মনোসংস্পর্শের হেতু দ্বারা সুখজনক অনুভূতির অথবা দুঃখজনক অনুভূতির অথবা নয়সুখজনক নয়দুঃখজনক তত্রমধ্যস্থ অনুভূতির দ্বারা অনুভূতি উৎপন্ন হয় তাহাও অনিত্য বলিয়া যথাভূত তন্নতন্ন করিয়া জানিতে পারে’ ইহা মার্গের ভাবনা প্রজ্ঞপ্তি, দুঃখের পরিজ্ঞান প্রজ্ঞপ্তি, কারণের পরিত্যাগ প্রজ্ঞপ্তি, নিরোধের সাক্ষাৎ দর্শনকরণ প্রজ্ঞপ্তি।

‘রূপকে আরাধনা কর, বিকীর্ণ কর, বিধ্বস্ত কর, ধ্বংস কর, ক্রীড়নক কর, প্রজ্ঞার দ্বারা তৃষ্ণাক্ষয়ের গতিতে বা পথে প্রবেশ কর, তৃষ্ণাক্ষয়ে দুঃখক্ষয়, দুঃখক্ষয়ে নির্বাণ। সেইরূপ বেদনাকে... পূর্ববৎ, সংজ্ঞাকে... পূর্ববৎ। সংস্কারকে... পূর্ববৎ। বিজ্ঞানকে বিকীর্ণ কর, বিধ্বস্ত কর, ধ্বংস কর, ক্রীড়নক কর, প্রজ্ঞার দ্বারা তৃষ্ণাক্ষয়ের গতিতে প্রবেশ কর, তৃষ্ণাক্ষয়ে দুঃখক্ষয়, দুঃখক্ষয়ে নির্বাণ’ ইহা নিরোধের নিরোধ প্রজ্ঞপ্তি, আস্বাদের নির্বিদা বা বিরাগ প্রজ্ঞপ্তি, দুঃখের পরিজ্ঞান প্রজ্ঞপ্তি, কারণের প্রহান বা পরিহার প্রজ্ঞপ্তি, মার্গের ভাবনা প্রজ্ঞপ্তি, নিরোধের প্রত্যক্ষকরণ প্রজ্ঞপ্তি।

‘সেই ভিক্ষুগণ ইহা দুঃখ বলিয়া যথাভূত তন্ন তন্ন করিয়া জানিতে পারে, ইহা দুঃখোৎপত্তির কারণ বলিয়া যথাভূত পুঙ্খানুপুঙ্খরূপে জানিতে পারে, ইহা দুঃখের নিরোধ বা অবসান বলিয়া যথাভূত তন্ন তন্ন করিয়া জানিতে পারে, ইহা দুঃখকে নিরোধ করিবার প্রতিপদা বা উপায় বলিয়া যথাভূত তন্ন তন্ন করিয়া জানিতে পারে―ইহা সত্যসমূহের প্রতিবেধ বা প্রবেশ প্রজ্ঞপ্তি, দর্শনভূমির নিক্ষেপণ বা রক্ষণ প্রজ্ঞপ্তি, মার্গের ভাবনা প্রজ্ঞপ্তি, স্রোতাপত্তিফলের সাক্ষাৎ দর্শনকরণ প্রজ্ঞপ্তি।

‘সেই ভিক্ষু ইহা আস্রব বলিয়া যথাভূত পুঙ্খানুপুঙ্খরূপে জানিতে পারে, ইহা আস্রবের কারণ বলিয়া যথাভূত তন্ন তন্ন করিয়া জানিতে পারে, ইহা আস্রবের নিরোধ বা অবসান বলিয়া যথাভূত তন্ন তন্ন করিয়া জানিতে পারে, ইহা আস্রবের নিরোধগামিনী প্রতিপদা বা উপায় বলিয়া যথাভূত পুঙ্খানুপুঙ্খরূপে জানিতে পারে, ইহাতে আস্রবসমূহ অনবশেষ বা সম্পূর্ণরূপে অবসান হয় বলিয়া যথাভূত তন্ন তন্ন করিয়া জানিতে পারে’ ইহা ক্ষয়ে জ্ঞানের উৎপত্তি প্রজ্ঞপ্তি অথবা ক্ষয়ে জ্ঞান উৎপন্নের প্রজ্ঞাপণ, অনুৎপন্নে জ্ঞানের অবকাশ প্রজ্ঞপ্তি বা স্থানের প্রজ্ঞাপনা, মার্গের ভাবনা প্রজ্ঞপ্তি, দুঃখের পরিজ্ঞান প্রজ্ঞপ্তি, কারণে প্রহান বা পরিহার প্রজ্ঞপ্তি, বীর্য-ইন্দ্রিয়ের আরম্ভ প্রজ্ঞপ্তি, আসাটিকসমূহকে (অর্থাৎ পচাসায়ে নীলামক্ষিকাসমূহের দ্বারা ডিমপাড়া বা আঁচাই পাড়ার নাম আসাটিকা। এইখানে এইরূপ যাহার উৎপন্ন হইয়াছে সেই সত্ত্বের দুঃখ বিপদের হেতু আছে বলিয়া নীলমক্ষিকার ডিম সদৃশ ক্লেশসমূহ। সেইসব আসাটিকা বা ক্লেশসমূহকে) বাহিরকরণ বা সরাইয়া ফেলন প্রজ্ঞপ্তি, ভাবনাভূমির নিক্ষেপ বা রক্ষণ প্রজ্ঞপ্তি, পাপজনক অকুশলধর্মসমূহের সম্পূর্ণ ধ্বংসকরণ প্রজ্ঞপ্তি।

৪১. ‘হে ভিক্ষুগণ, ইহা দুঃখ বলিয়া পূর্বে কেউ কখনো শুনে নাই তা হলো ধর্মসমূহে আমার চক্ষু উৎপন্ন হইয়াছে, জ্ঞান উৎপন্ন হইয়াছে, প্রজ্ঞা উৎপন্ন হইয়াছে, বিদ্যা উৎপন্ন হইয়াছে, আলোক উৎপন্ন হইয়াছে। হে ভিক্ষুগণ, ইহা দুঃখের বা দুঃখোৎপত্তির কারণ বলিয়া... পূর্ববৎ। হে ভিক্ষুগণ, ইহা দুঃখের নিবৃত্তি বা অবসান বলিয়া... পূর্ববৎ। হে ভিক্ষুগণ, ইহা দুঃখ নিবৃত্তির বা অবসানের উপায় বলিয়া পূর্বে কেউ কখনো শুনে নাই তাদৃশ ধর্মসমূহে আমার চক্ষু উৎপন্ন হইয়াছে, জ্ঞান উৎপন্ন হইয়াছে, প্রজ্ঞা উৎপন্ন হইয়াছে, বিদ্যা উৎপন্ন হইয়াছে, আলোক উৎপন্ন হইয়াছে’ ইহা (চারি আর্য) সত্যসমূহের দেশনা প্রজ্ঞপ্তি, শ্রুতময়ী প্রজ্ঞার নিক্ষেপ বা রক্ষণ প্রজ্ঞপ্তি, অনন্য ইন্দ্রিয় বা অর্হত্ত্ব প্রাপ্ত হইবার উপায় ধর্মজ্ঞানের প্রত্যক্ষকরণ প্রজ্ঞপ্তি, ধর্মচক্রের প্রবর্তন প্রজ্ঞপ্তি।

‘হে ভিক্ষুগণ, এই দুঃখকে দুঃখরূপে জানা উচিত বলিয়া পূর্বে কেউ কখনো শুনে নাই তাদৃশ ধর্মসমূহে আমার চক্ষু উৎপন্ন হইয়াছে, জ্ঞান উৎপন্ন হইয়াছে, প্রজ্ঞা উৎপন্ন হইয়াছে, বিদ্যা উৎপন্ন হইয়াছে, আলোক উৎপন্ন হইয়াছে। হে ভিক্ষুগণ, এই দুঃখোৎপত্তির কারণকে পরিহার বা পরিত্যাগ করা উচিত বলিয়া... পূর্ববৎ। হে ভিক্ষুগণ, এই দুঃখের নিরোধ বা অবসানকে প্রত্যক্ষ বা সাক্ষাৎ দর্শন করা উচিত বলিয়া... পূর্ববৎ। হে ভিক্ষুগণ, এই দুঃখ অবসানের উপায়কে ভাবা বা চিন্তা করা উচিত বলিয়া পূর্বে কেউ কখনো শুনে নাই তাদৃশ ধর্মসমূহে আমার চক্ষু উৎপন্ন হইয়াছে, জ্ঞান উৎপন্ন হইয়াছে, প্রজ্ঞা উৎপন্ন হইয়াছে, বিদ্যা উৎপন্ন হইয়াছে, আলোক উৎপন্ন হইয়াছে’ ইহা মার্গের ভাবনা প্রজ্ঞপ্তি, চিন্তাময়ী প্রজ্ঞার নিক্ষেপ বা রক্ষণ প্রজ্ঞপ্তি, ধর্ম জ্ঞানের অর্থাৎ অনাগামী ফল জ্ঞান প্রত্যক্ষকরণ প্রজ্ঞপ্তি।

‘হে ভিক্ষুগণ, এই দুঃখকে পরিজ্ঞাত হইয়াছে বা জানিয়াছে বলিয়া পূর্বে কেউ কখনো শুনে নাই তাদৃশ ধর্মসমূহে আমার চক্ষু উৎপন্ন হইয়াছে, জ্ঞান উৎপন্ন হইয়াছে, প্রজ্ঞা উৎপন্ন হইয়াছে, বিদ্যা উৎপন্ন হইয়াছে, আলোক উৎপন্ন হইয়াছে। হে ভিক্ষুগণ, এই দুঃখোৎপত্তির কারণকে পরিহার করিয়াছে বলিয়া... পূর্ববৎ। হে ভিক্ষুগণ, এই দুঃখের নিরোধকে প্রত্যক্ষ করিয়াছে বলিয়া... পূর্ববৎ। হে ভিক্ষুগণ, এই দুঃখ নিরোধের উপায়কে ভাবিয়াছে বা চিন্তা করিয়াছে বলিয়া পূর্বে কেউ কখনো শুনে নাই তাদৃশ ধর্মসমূহে আমার চক্ষু উৎপন্ন হইয়াছে, জ্ঞান উৎপন্ন হইয়াছে, প্রজ্ঞা উৎপন্ন হইয়াছে, বিদ্যা উৎপন্ন হইয়াছে, আলোক উৎপন্ন হইয়াছে’ ইহা মার্গের ভাবনা প্রজ্ঞপ্তি, ভাবনাময়ী প্রজ্ঞার স্থাপন বা রক্ষণ প্রজ্ঞপ্তি, ধর্মজ্ঞানের অর্থাৎ অর্হত্ত্বফলজ্ঞান সাক্ষাৎকরণ প্রজ্ঞপ্তি, ধর্মচক্রের প্রবর্তন প্রজ্ঞপ্তি।

বুদ্ধমুনি তুলনীয় (অর্থাৎ বহুজনকে প্রত্যক্ষভাবে তুলনায় সঠিক স্থির করা হইয়াছে বলিয়া তুলনীয়, ইহা কামাবচর) অতুলনীয় (অর্থাৎ ইহার তুলনা বা সাদৃশ্য করিবার অন্য কিছু লৌকিক ধর্ম নাই বলিয়া অতুলনীয়, ইহা মহজগৎ কর্ম। কামাবচর ও রূপাবচর কর্ম তুলনীয়, অরূপাবচর কর্ম অতুলনীয়। অথবা অল্পবিপাক তুলনীয়, বহুবিপাক অতুলনীয়, সম্ভব বা হেতুভূত ভবসংস্কার বা পুনর্জন্ম বিসর্জন দিয়াছিলেন এবং অধ্যাত্মরত সমাহিত থাকিয়া (অর্থাৎ নিজ আত্মতুষ্ট অনুরূপ উপাচার ও অর্পণাবশে মনের একাগ্রতা সাধনে রত থাকিয়া) আত্মসম্ভবকে (অর্থাৎ নিজ পুনর্জন্মকে অথবা আত্মসঞ্জাত ক্লেশকে) কবচ সদৃশ নষ্ট করিয়া দিয়াছিলেন।

তুলনীয় অর্থে সংস্কার ধাতু বা পুনরুৎপ অবস্থা। অতুলনীয় অর্থে নির্বাণ ধাতু বা নির্বাণ অবস্থা। তুলনীয়, অতুলনীয় এবং সম্ভব বা হেতুমূলক ইহা অভিজ্ঞা (বিশেষ জ্ঞান বা অতিপ্রাকৃত ক্ষমতা) প্রজ্ঞপ্তি, ধর্ম প্রতিসম্ভিদার সর্বধর্মের স্থাপন বা রক্ষণ প্রজ্ঞপ্তি। বুদ্ধমুনি ভবসংস্কার বিসর্জন দিয়াছিলেন, ইহা কারণের পরিত্যাগ প্রজ্ঞপ্তি, দুঃখের পরিজ্ঞান প্রজ্ঞপ্তি। অধ্যাত্মরত সমাহিত ইহা কায়গতা স্মৃতির ভাবনা প্রজ্ঞপ্তি, চিত্ত একাগ্রতায় স্থিতি প্রজ্ঞপ্তি। আত্মসম্ভবকে অথবা আত্মসঞ্জাত ক্লেশকে কবচ সদৃশ নষ্ট করিয়া দিয়াছিলেন, ইহা চিত্তের বিরাগ প্রজ্ঞপ্তি, সর্বজ্ঞতার উপাদান প্রজ্ঞপ্তি, অবিদ্যমান অ-কোষসমূহের (ক্লেশের অভাবে ভগবান কর্ম বা কর্মবীজ পরিত্যাগ করিয়াছেন এই অর্থে) অবিদ্যামূলক অ-কোষসমূহের প্রদলনকরণ প্রজ্ঞপ্তি। সেইজন্য ভগবান বলিয়াছেন, ‘তুলনীয় অতুলনীয় সম্ভব’ ইত্যাদি।

যেই ব্যক্তি দুঃখকে দেখিয়াছে, যাহা নিদান বা হেতু উহাকে দেখিয়াছে (অর্থাৎ যেই বিদর্শন ভাবনা আরম্ভকারী বিদর্শক ব্যক্তি ত্রিভৌমিক সমস্ত দুঃখকে দেখিয়াছে, সেই দুঃখের হেতুসমূহকে দেখিয়াছে তাহা ও উহার কারণভাবে তৃষ্ণাকে দেখিয়াছে) সেই ব্যক্তি কাম বা কামনাসমূহে কিরূপে নমিত হইতে পারে? (অর্থাৎ সেই ভাবনাকারী ব্যক্তি বস্তুর সহিত কামসমূহে ক্লেশকামসমূহে নমিত বা অনুরক্ত হইতে পারে না)। (কারণ) কামসমূহই সংসারে সঙ্গ বা আসক্তি ইহা জানিয়া সেই ব্যক্তি উহাদিগকে স্মৃতির সহিত সংযত করিবার জন্য শিক্ষা করিয়াছে।

যেই যোগী দুঃখকে ইহা দুঃখের (স্কন্ধাদির) বিবচন প্রজ্ঞপ্তি এবং পরিজ্ঞান প্রজ্ঞপ্তি। যাহা অথবা যাহা যাহা নিদান বা হেতু ইহা প্রথম উৎপত্তি বা মূল প্রজ্ঞপ্তি এবং কারণের পরিহার প্রজ্ঞপ্তি। দর্শন করিয়াছে বা দেখিয়াছে ইহা জ্ঞানচক্ষুর বিবচন প্রজ্ঞপ্তি এবং প্রতিবেধ (প্রবেশ বা প্রাপ্তি) প্রজ্ঞপ্তি। কাম বা কামনাসমূহে সেই যোগী কিরূপে নমিত হইতে পারে, ইহা কামতৃষ্ণার বিবচন প্রজ্ঞপ্তি এবং অভিনিবেশ প্রজ্ঞপ্তি। ‘কামসমূহই সংসারে সঙ্গ বা আসক্তি’ ইহা জানিয়া ইহা কামসমূহের বিপক্ষ বা বিপরীত দিক হইতে দর্শন প্রজ্ঞপ্তি। কামসমূহই জ্বলন্ত অঙ্গারপূর্ণ কুণ্ডসদৃশ উপমেয়, মাংসপেশী সদৃশ উপমেয়, প্রজ্জ্বলিত অগ্নিস্কন্ধ প্রপাত সদৃশ উপমেয় এবং বিষধরসর্প সদৃশ উপমেয়। উহাদিগকে স্মৃতির সহিত ইহা পরিত্যাগের অপচয় বা অবনতি প্রজ্ঞপ্তি, কায়গতাস্মৃতির নিক্ষেপ বা রক্ষণ প্রজ্ঞপ্তি, মার্গের ভাবনা প্রজ্ঞপ্তি। সংযত করিবার জন্য শিক্ষা করিয়াছে, ইহা রাগ বা অনুরাগ নিয়ন্ত্রণের, দ্বেষ নিয়ন্ত্রণের, মোহ নিয়ন্ত্রণের প্রতিবেধ (প্রবেশ বা প্রাপ্তি) প্রজ্ঞপ্তি। ব্যক্তি বা যোগী ইহা যোগীর বিবচন প্রজ্ঞপ্তি। যখনই যোগী কামসমূহ সঙ্গ বা আসক্তি বলিয়া তন্ন তন্ন করিয়া জানে সেই যোগী কামসমূহের অনুৎপাদনের জন্য কুশল ধর্ম উৎপাদন করিয়া থাকে, সেই যোগী অনুৎপন্ন কুশলধর্মসমূহকে উৎপাদন করিবার জন্য চেষ্টা করিয়া থাকে, ইহা অপ্রাপ্ত বিষয় প্রাপ্ত হইবার জন্য চেষ্টাকরণ প্রজ্ঞপ্তি, সামান্য অসন্তুষ্টির স্থাপন বা রক্ষণ প্রজ্ঞপ্তি। উহাতে সেই যোগী উৎপন্ন কুশলধর্মসমূহের স্থিতির জন্য চেষ্টা করিয়া থাকে, ইহা ভাবনার অপ্রমাদ বা নিরলস প্রজ্ঞপ্তি, বীর্য-ইন্দ্রিয়ের স্থাপন বা রক্ষণ প্রজ্ঞপ্তি, কুশলধর্মসমূহের রক্ষণ প্রজ্ঞপ্তি, অধিচিত্ত বা মনের একাগ্রতা শিক্ষার স্থিতি প্রজ্ঞপ্তি। সেইজন্য ভগবান বলিয়াছেন, যেই ব্যক্তি বা যোগী দুঃখকে দেখিয়াছে যাহা নিদান বা হেতু উহাকে দেখিয়াছে ইত্যাদি।

সংসার মোহের সহিত বন্ধনযুক্ত বলিয়া ভব্য বা উপযুক্ত সদৃশ দৃষ্ট হয় (অর্থাৎ এই সংসার অবিদ্যারূপ হেতুযুক্ত সংযোজন বা বন্ধনসমূহ দ্বারা আবদ্ধ আর বিপন্ন প্রবণতা হইয়াও মায়া এবং শঠতা দ্বারা আচ্ছন্ন স্বভাব হেতু নিজেকে ভব্য জাতীয় সদৃশ দেখায়)। আসক্তিতে বন্ধনযুক্ত বা আবদ্ধ মূর্খলোক তমসায় পরিবেষ্টিত, উহাকে সৌভাগ্য সদৃশ মনে করে, কিন্তু দেখিলে ঐরূপ কিছুই নহে (অর্থাৎ সেই মূর্খলোকের তাদৃশ দর্শনে সম্মোহ অন্ধকারে আবৃত হওয়ার দরুন কামগুণসমূহে অদোষ বা নির্দোষ দেখিয়া ক্লেশ সংস্কারসমূহ দ্বারা আবদ্ধ অবস্থা। তা হলো এই মূর্খলোক পণ্ডিতগণের সৌভাগ্য সদৃশ মনে করিয়া হতভাগা হইয়া আনুগত্য করে। এই সমস্ত বিষয়ই অনুরাগাদি বশে কিছু বলিয়া মূর্খলোকের স্মৃতি বা স্মরণ হইয়া থাকে, পণ্ডিতগণের প্রজ্ঞাচক্ষুর দৃষ্টিতে ওইসব কিছুই নহে)।

সংসার মোহের সহিত বন্ধনযুক্ত ইহা উন্মার্গগমনসমূহের দেশনা প্রজ্ঞপ্তি। ভব্য বা উপযুক্ত সদৃশ দৃষ্ট হয় ইহা সংসারের বিপরীত প্রজ্ঞপ্তি। আসক্তিতে বন্ধনযুক্ত বা আবদ্ধ মূর্খ ইহা পাপে ইচ্ছায় পরিচালনাসমূহের প্রথম উৎপত্তি বা মূল প্রজ্ঞপ্তি, পর্যুত্থানসমূহের বা পূর্ব সংস্কারসমূহের কৃত্য প্রজ্ঞপ্তি, ক্লেশসমূহের বলব বা শ্রেষ্ঠতা প্রজ্ঞপ্তি, সংস্কারসমূহের ক্রমিক বৃদ্ধি প্রজ্ঞপ্তি। তসমায় পরিবেষ্টিত ইহা অবিদ্যারূপ অন্ধকারে দেশনা প্রজ্ঞপ্তি এবং বিবচন প্রজ্ঞপ্তি। সৌভাগ্য সদৃশ মনে করে ইহা দিব্যচক্ষুর দর্শন প্রজ্ঞপ্তি, প্রজ্ঞাচক্ষুর স্থাপন বা রক্ষণ প্রজ্ঞপ্তি। দেখিলে কিছুই নহে ইহা সত্ত্বগণের সামান্য অনুরাগ সামান্য দ্বেষ, সামান্য মোহ প্রাপ্তি প্রজ্ঞপ্তি। সেইজন্য ভগবান বলিয়াছেন, ‘সংসার মোহের সহিত বন্ধনযুক্ত’ ইত্যাদি।

(নির্বাণ নাই যাহারা এই কথা বলে পমরার্থত তাহাদের নির্বাণ লাভ হয়নি স্বভাব বিধায় অন্যায় পথে গমনকারী ব্যক্তিগণের মিথ্যা কথা উপভোগ করিতে ভগবান বলিয়াছেন) ‘হে ভিক্ষুগণ, অজাত অভূত অকৃত অসংস্কৃত আছে। (উহাতে হেতু দেখাইতে বলা হইয়াছে) হে ভিক্ষুগণ, যদি সেই অজাত অভূত অকৃত অসংস্কৃত না থাকিত এই সংসারে জাতের ভূতের কৃতের সংস্কৃতের নিঃসরণ প্রত্যক্ষ হইত না। হে ভিক্ষুগণ, যেই কারণে অজাত অভূত অকৃত অসংস্কৃত থাকে সেই কারণে জাতের ভূতের কৃতের সংস্কারের নিঃসরণ প্রত্যক্ষ হইয়া থাকে।’ হে ভিক্ষুগণ, যদি অজাত অভূত অকৃত অসংস্কৃত না থাকিত, ইহা নির্বাণের দেশনা প্রজ্ঞপ্তি এবং বিবচন প্রজ্ঞপ্তি। এই সংসারে জাতের ভূতের কৃতের সংস্কৃতের নিঃসরণ প্রত্যক্ষ হইত না ইহা হেতুর দ্বারা উৎপত্তির বিবচন প্রজ্ঞপ্তি এবং উপনয়ন বা উপনীত কারণ প্রজ্ঞপ্তি। হে ভিক্ষুগণ, যেই কারণে অজাত অকৃত অসংস্কৃত থাকে, ইহা নির্বাণের বিবচন প্রজ্ঞপ্তি এবং ব্যাখ্যা প্রজ্ঞপ্তি। সেই কারণে জাতের ভূতের কৃতের সংস্কারের নিঃসরণ প্রত্যক্ষ হয় ইহা নির্বাণের বিবচন প্রজ্ঞপ্তি, মার্গে নিয়া যাওয়ার প্রজ্ঞপ্তি, সংসার হইতে নিঃসরণ প্রজ্ঞপ্তি। সেইজন্য ভগবান বলিয়াছেন, ‘হে ভিক্ষুগণ, যদি না থাকিত’ ইত্যাদি। সেইজন্য আয়ুষ্মান মহাকচ্চায়ন বলিয়াছেন, ‘ভগবান একটি মাত্র ধর্মকে প্রজ্ঞপ্তিসমূহ দ্বারা বিবিধাকারে দেশনা করেন’ ইত্যাদি।

নিযুক্ত প্রজ্ঞপ্তি হারবিভঙ্গ সমাপ্ত।


 

৪. (ক) ১২. অবতরণ হারবিভঙ্গ
৪২. উহাতে অবতরণ হারবিভঙ্গ কিরূপ? ‘যাহা প্রতীত্যসমুৎপাদ (অর্থাৎ হেতু উৎপত্তি বা কার্যকারণ নীতি) ইত্যাদি যেই পুরুষ ‘আমি হই’ বলিয়া পর্যবেক্ষণ করে না (অর্থাৎ ‘আমি হই’ বলিয়া আমার আমিত্বের অহংকার যাহার নিকট নাই) সেই ব্যক্তিই ঊর্ধ্ব অধঃ সর্বত্র মুক্ত, এই বিমুক্ত পুরুষ পুনর্জন্ম গ্রহণ না করিবার অনুত্তীর্ণপূর্ব প্লাবনকে অতিক্রম করিয়া থাকে।

ঊর্ধ্ব ইহা রূপধাতু এবং অরূপধাতু (অর্থাৎ ষোলো প্রকার রূপব্রহ্মভূমি এবং চারি প্রকার অরূপব্রহ্মভূমি)। অধঃ ইহা কামধাতু (অর্থাৎ এক প্রকার মনুষ্যভূমি এবং ছয় প্রকার দেবভূমি)। সর্বত্র বিপ্রমুক্ত বা মুক্ত ইহা ত্রিধাতুতে অশৈক্ষ্যগণের বিমুক্তি (অর্থাৎ কামধাতু রূপধাতু ও অরূপধাতু এই তিন প্রকার অবস্থার ভূমি হইতে অর্হৎগণের জন্ম ও উৎপত্তি মুক্তি)। সেই অশৈক্ষ্য পঞ্চ ইন্দ্রিয় (অর্থাৎ সেই অর্হৎগণের মধ্যে বিমুক্তির জন্য শ্রদ্ধা ইত্যাদি ইন্দ্রিয়সমূহ) ইহা ইন্দ্রিয়সমূহ দ্বারা অবতরণ (অর্থাৎ অর্হৎগণের মধ্যে বিমুক্তির জন্য নির্ধারিত শ্রদ্ধাদি ইন্দ্রিয়সমূহ দ্বারা সংবর্ণনায় অবতরণ)। সেই অশৈক্ষ্য পঞ্চ ইন্দ্রিয় বিদ্যা। বিদ্যার উৎপত্তিতে অবিদ্যার নিরোধ বা অবসান, অবিদ্যার নিরোধে সংস্কারের নিরোধ, সংস্কারের নিরোধে বিজ্ঞানের নিরোধ, বিজ্ঞানের নিরোধে নামরূপের নিরোধ, নামরূপের নিরোধে ষড়ায়তনের (চক্ষু ইত্যাদি ছয় ইন্দ্রিয়ের) নিরোধ, ষড়ায়তনের নিরোধে স্পর্শের নিরোধ, স্পর্শের নিরোধে বেদনার (সুখ-দুঃখাদি অনুভূতির) নিরোধ, বেদনার নিরোধে তৃষ্ণার (পাইবার আকাঙ্ক্ষার) নিরোধ, তৃষ্ণার নিরোধে উপাদানের (বাঞ্চিত বস্তুর) নিরোধ, উপাদানের নিরোধে ভবের (উৎপত্তি ভবের বা স্থানের) নিরোধ, ভবের নিরোধে জাতির (জন্মের বা উৎপত্তির) নিরোধ, জাতির নিরোধে জরা-মরণ শোক-বিলাপ বা অনুতাপ দুঃখ-দৌর্মনস্য-দুর্দশা নিরোধ হইয়া থাকে, এইরূপে এই দুঃখস্কন্ধের সম্পূর্ণরূপে নিরোধ হইয়া থাকে―ইহা প্রতীত্যসমুৎপাদ (কারণ উৎপত্তি বা কার্যকারণ নীতি)-সমূহ দ্বারা অবতরণ। সেই অশৈক্ষ্য পঞ্চ-ইন্দ্রিয় তিন প্রকার স্কন্ধ দ্বারা সংগৃহীত; যথা : শীলস্কন্ধ, সমাধিস্কন্ধ ও প্রজ্ঞাস্কন্ধ, ইহা স্কন্ধসমূহ দ্বারা অবতরণ সেই অশৈক্ষ্য পঞ্চ-ইন্দ্রিয় সংস্কার অন্তর্গত। যেই সংস্কারসমূহ অনাসব অবচেতন অবস্থাও নহে সেই সংস্কারসমূহ ধর্মধাতুতে সংগৃহীত। ইহা ধাতুসমূহ দ্বারা অবতরণ। সেই ধর্মধাতু ধর্মায়তন অন্তর্গত এই আয়তন অনাসব অবচেতন অবস্থাও নহে, ইহা আয়তনসমূহ দ্বারা অবতরণ।

যেই পুরুষ ‘আমি হই’ বলিয়া পর্যবেক্ষণ করে না। ইহা সৎকায়দৃষ্টি বা আত্মবাদ দ্বারা সমুদ্‌ঘাত বা সমূলে উৎপাটন। সেই শৈক্ষ্য পঞ্চ-ইন্দ্রিয় বিদ্যা। বিদ্যার উৎপত্তিতে অবিদ্যার নিরোধ, অবিদ্যার নিরোধে সংস্কারের নিরোধ ইত্যাদি হইয়া থাকে, এইরূপে সমস্তই প্রতীত্যসমুৎপাদ (হেতু উৎপত্তি বা কার্যকারণ নীতি) ইহা প্রতীত্যসমুৎপাদসমূহ দ্বারা অবতরণ। সেই বিদ্যা প্রজ্ঞাস্কন্ধ ইহা স্কন্ধসমূহ দ্বারা অবতরণ। সেই বিদ্যা সংস্কার অন্তর্ভুক্ত। যেই সংস্কারসমূহ অনাসব অবচেতন অবস্থাও নহে সেই সংস্কারসমূহ ধর্মধাতুতে সংগৃহীত। ইহা ধাতুসমূহ দ্বারা অবতরণ। সেই ধর্মধাতু ধর্মায়তন অন্তর্ভুক্ত। যেই আয়তন অনাসব অবচেতন অবস্থানও নহে, ইহা আয়তনসমূহ দ্বারা অবতরণ। শৈক্ষ্যের বিমুক্তির জন্য এবং অশৈক্ষ্যের বিমুক্তির জন্য বিমুক্ত পুরুষ পুনর্জন্ম গ্রহণ না করিবার অনুত্তীর্ণপূর্ব প্লাবনকে অতিক্রম করিয়া থাকে। সেইজন্য ভগবান বলিয়াছেন, ‘ঊর্ধ্ব-অধঃ’ ইত্যাদি।

৪৩. নির্ভরশীলের বা আশ্রিতের উদ্বেগ বা আলোড়ন (অর্থাৎ তৃষ্ণাদৃষ্টিবশে কর্মের অনবস্থান) থাকে, অনির্ভরশীলের বা অনাশ্রিতের উদ্বেগ বা আলোড়ন থাকে না। আলোড়নে প্রশ্রদ্ধি বা প্রশান্তি ক্ষয় হয় বা থাকে না, প্রশান্তির দ্বারা স্মৃতি নমিত হয় না। অবনমন দ্বারা ক্ষয় হইলে বা না থাকিলে এই সংসারে পুনরাগমন বা পরলোকে গমন হয় না, এই সংসারে পুনরাগমন বা পরলোকে গমন না হইলে চ্যুতি-উৎপত্তি হয় না, চ্যুতি-উৎপত্তি ক্ষয় হইলে বা না থাকিলে ইহা সংসার অথবা পরলোক ক্ষয় হয় বা থাকে না এবং এতদুভয়ের দুঃখেরও অন্তসাধিত হয়।

আশ্রিতের উদ্বেগ বা আলোড়ন। আশ্রিত দুই প্রকার; যথা : তৃষ্ণাশ্রিত এবং দৃষ্টি আশ্রিত। উহাতে যাহা কামমুগ্ধের চেতনা ইহা তৃষ্ণাশ্রিত, যাহা বিহ্বলের বা ভ্রান্তের চেতনা ইহা দৃষ্টি আশ্রিত। চেতনা কিন্তু সংস্কারসমূহ, সংস্কারের প্রত্যয়ে বা হেতুতে বিজ্ঞান, বিজ্ঞানের হেতুতে নামরূপে ইত্যাদি; এইরূপে সমস্তই প্রতীত্যসমুৎপাদ বা কার্যকারণ নীতিবদ্ধ হইয়া প্রতীত্যসমুৎপাদ বা কার্যকারণ নীতিসমূহ দ্বারা অবতরণ। উহাতে যাহা কামমুগ্ধের বেদনা বা অনুভূতি ইহা সুখবেদনা বা অনুভূতি, যাহা বিহ্বলের বা ভ্রান্তের বেদনা ইহা দুঃখও নহে সুখও নহে তত্রমধ্যস্থ বেদনা, এই দুই প্রকার বেদনা বেদনাস্কন্ধ, ইহা স্কন্ধসমূহ দ্বারা অবতরণ। উহাতে সুখবেদনা বা সুখানুভূতি দুই প্রকার ইন্দ্রিয়বিশেষ; যথা : সুখইন্দ্রিয় এবং সৌমনস্য বা মানসিক শান্তি ইন্দ্রিয়, অদুঃখ-অসুখ (দুঃখও নহে সুখও নহে তত্রমধ্যস্থ) বেদনা, উপেক্ষা-ইন্দ্রিয় ইহা ইন্দ্রিয়সমূহ দ্বারা অবতরণ। সেই ইন্দ্রিয়সমূহ সংস্কার অন্তর্ভুক্ত। যেই সংস্কারসমূহ আস্রব সংযুক্ত অবচেতন অবস্থা সেই সংস্কারসমূহ ধর্মধাতুতে সংগৃহীত ইহা ধাতুসমূহ দ্বারা অবতরণ। সেই ধর্মধাতু ধর্মায়তনের অন্তর্ভুক্ত, এই আয়তন আস্রবের সহিত অবচেতন অবস্থা ইহা আয়তনসমূহ দ্বারা অবতরণ।

অনাশ্রিতের উদ্বেগ বা আলোড়ন নাই। ইহা শমথবশে অথবা তৃষ্ণা দ্বারা অনাশ্রিত, বিদর্শনবশে দৃষ্টি দ্বারা অনাশ্রিত। যাহা বিদর্শন ইহা বিদ্যা। বিদ্যার উৎপত্তিতে অবিদ্যার নিরোধ, অবিদ্যার নিরোধে সংস্কারের নিরোধ, সংস্কারের নিরোধে বিজ্ঞানের নিরোধ ইত্যাদি, এইরূপে সমস্তই প্রতীত্যসমুৎপাদ ইহা প্রতীত্যসমুৎপাদসমূহ দ্বারা অবতরণ। সেই বিদর্শন প্রজ্ঞাস্কন্ধ ইহা স্কন্ধসমূহ দ্বারা অবতরণ। সেই বিদর্শন দুই প্রকার ইন্দ্রিয়বিশেষ; যথা : বীর্য ইন্দ্রিয় এবং প্রজ্ঞা ইন্দ্রিয়, ইহা ইন্দ্রিয়সমূহ দ্বারা অবতরণ। সেই বিদর্শন সংস্কার অন্তর্ভুক্ত। যেই সংস্কারসমূহ অনাসব অবচেতন অবস্থাও নহে সেই সংস্কারসমূহ ধর্মধাতুতে সংগৃহীত, ইহা ধাতুসমূহ দ্বারা অবতরণ। সেই ধর্মধাতু আয়তন অন্তর্ভুক্ত। এই আয়তন অনাসব, অবচেতন অবস্থাও নহে, ইহা আয়তনসমূহ দ্বারা অবতরণ।

প্রশ্রদ্ধি বা প্রশান্তি দ্বারা স্মৃতি। দুই প্রকার প্রশ্রদ্ধি; যথা : কায়িক (প্রশ্রদ্ধি) এবং চিত্ত সংক্রান্ত বা মানসিক (প্রশ্রদ্ধি)। যাহা কায়িক সুখ ইহা কায়িক প্রশ্রদ্ধি বা প্রশান্তি। যাহা চৈতসিক সুখ ইহা মানসিক প্রশ্রদ্ধি বা প্রশান্তি। প্রশ্রদ্ধ বা শান্ত স্বভাববিশিষ্ট কায় বা শরীর সুখ অনুভব করে, সুখীচিত্ত শান্ত হয় বা ধ্যানমগ্ন হয়, শান্ত বা ধ্যানমগ্ন চিত্তের পুরুষ যথাভূত বা প্রত্যক্ষরূপে তন্ন তন্ন করিয়া জানিতে পারে, তন্ন তন্ন করিয়া জানিয়া অপ্রবৃত্তি জন্মাইয়া নিজেকে বিচ্ছিন্ন করে বা বিরাগ দ্বারা মুক্ত হয়, বিমুক্তিতে ‘আমি বিমুক্ত হইয়াছি’ বলিয়া জ্ঞান হয়; তখন জন্ম ক্ষয় হইয়াছে, ব্রহ্মচর্য ভূষিত হইয়াছে এবং এই সংসারে করণীয়সমূহ কৃত হইয়াছে বলিয়া পুঙ্খানুপুঙ্খরূপে জানিতে পারে। সেই পুরুষ রাগ বা আসক্তি ক্ষয়ে দ্বেষ ক্ষয়ে মোহ ক্ষয়ে রূপসমূহে নমিত হয় না, শব্দসমূহে নমিত হয় না, গন্ধসমূহে নমিত হয় না, রসসমূহে নমিত হয় না, স্পর্শসমূহে নমিত হয় না, ধর্মসমূহে নমিত হয় না। যেই প্রকারে রূপ দ্বারা তথাগতকে দাঁড়ানে গমনে নিয়মাধীন করিতে প্রজ্ঞাপিত করিতে হয় সেই রূপের ক্ষয়ে উদাসীনতায় নিরোধে ত্যাগে প্রত্যাখ্যানে রূপধ্বংসে নির্বাণে বিমুক্ত তথাগত ‘আছেন’ এই ধারণাও সন্নিবিষ্ট নহেন (অর্থাৎ আত্মা এবং জগৎ শাশ্বত বলিয়াও তৃষ্ণাদৃষ্টি উপায় দ্বারা সন্নিবিষ্ট নহেন এবং গ্রহণও করেন না), ‘নাই’ বা অশাশ্বত এই ধারণায়ও সন্নিবিষ্ট নহেন, ‘আছেন অথবা নাই’ (অর্থাৎ নিশ্চিত শাশ্বত অথবা নিশ্চিত অশাশ্বত) এই ধারণায়ও সন্নিবিষ্ট নহেন এবং (আমরা বিক্ষেপবশে বা বাইনমাছের ন্যায় বিশৃঙ্খলবশে) ‘না আছেন অথবা না নাই’ এই ধারণায়ও সন্নিবিষ্ট নহেন।

অনন্তর (নিষ্ক্রিয়ভাববশত ক্লেশসমূহের হেতুর অভাব বিধায়) শঙ্খগমনের ন্যায় রাগ বা আসক্তি ক্ষয়ে দ্বেষ ক্ষয়ে গম্ভীর অপরিমেয় অসংখ্য নিবৃত্তিপ্রাপ্ত (অর্থাৎ উপগমন ক্লেশসমূহের উপশম দ্বারা পরিনির্বুত বা নিবৃত্তিপ্রাপ্ত শিথিলপ্রাপ্ত)। ‘যেই বেদনা বা অনুভূতি দ্বারা... পূর্ববৎ। যেই সংজ্ঞা দ্বারা... পূর্ববৎ। যেই সংস্কারসমূহ দ্বারা... পূর্ববৎ। যেই বিজ্ঞান দ্বারা তথাগতকে দাঁড়ানো গমনে নিয়মাধীন করিতে প্রজ্ঞাপিত করিতে হয় সেই বিজ্ঞানের ক্ষয়ে উদাসীনতায় নিরোধে ত্যাগে প্রত্যাখ্যানে বিজ্ঞানধ্বংসে নির্বাণে বিমুক্ত তথাগত ‘আছেন’ এই ধারণায়ও সন্নিবিষ্ট নহে, ‘নাই’ এই ধারণায়ও সন্নিবিষ্ট নহেন, ‘আছেন’ অথবা ‘নাই’ এই ধারণায়ও সন্নিবিষ্ট নহেন এবং ‘না আছেন অথবা না নাই’ এই ধারণায়ও সন্নিবিষ্ট নহেন। অনন্তর শঙ্খগমনের ন্যায় রাগ বা আসক্তি ক্ষয়ে দ্বেষ ক্ষয়ে মোহ ক্ষয়ে গম্ভীর অপরিমেয় অসংখ্য নিবৃত্তিপ্রাপ্ত।

আগতি অর্থে এই সংসারে পুনরাগমন। গতি অর্থে পরজন্মে উৎপত্তি বা পরলোকে গমন। এই সংসারে পুরাগমনও নাই পরলোকে গমনও নাই। এই সংসারে ছয় প্রকার আধ্যাত্মিক আয়তনের মধ্যে নাই। পরলোকে ছয় প্রকার বাহিরের আয়তনের মধ্যে নাই। উভয়ের মধ্যে নাই ইহা স্পর্শ দ্বারা উৎপন্ন ধর্মসমূহে (অনাত্মভাব দ্বারা নিজেকে দেখে না। এইরূপে দুঃখের অন্তসাধিত হয়, ইহা প্রতীত্যসমুৎপাদ বা কার্যকারণ নীতি। ইহা দুই প্রকার; যথা : লৌকিক এবং লোকোত্তর। উহাতে লৌকিক বলিলে বুঝায়―অবিদ্যা প্রত্যয়ে সংস্কারসমূহ ইত্যাদি জরা-মরণ পর্যন্ত। লোকোত্তর বলিলে বুঝায়―শীলব্রত অননুতাপ আবির্ভূত হয় যেই পর্যন্ত এই সংসারে অন্য করণীয় কর্তব্য নাই বলিয়া তন্ন তন্ন করিয়া জানে। সেইজন্য ভগবান বলিয়াছেন, ‘আশ্রিতের উদ্বেগ বা আলোড়ন নাই... পূর্ববৎ এইরূপে দুঃখের অন্তসাধিত হয়’।

৪৪. সংসারে দুঃখও অনেক প্রকার। যাহারা শোক অথবা বিলাপ করিয়া থাকে তাহারা সংসারের প্রিয়ের জন্যই শোক বা বিলাপ সৃষ্টি করিয়া থাকে, প্রিয় না থাকিলে সংসারে শোক বা বিলাপ থাকে না।

সেইজন্য সংসারে কোথাও যাহার প্রিয় নাই সেই ব্যক্তি শোকহীন সুখী। সেইজন্য শোকহীন পবিত্র প্রার্থনাকারী হইয়া সংসারে কোথাও প্রিয়ভাব করিও না।

সংসারে দুঃখও অনেক প্রকার, যেই ব্যক্তি শোক অথবা বিলাপ করিয়া থাকে সেই ব্যক্তি সংসারে প্রিয়ের জন্যই শোক বা বিলাপ করিয়া থাকে, ইহা দুঃখবেদনা বা দুঃখানুভব। প্রিয় না থাকিলে সংসারে শোক বা বিলাপ থাকে না, ইহা সুখবেদনা। বেদনা বেদনাস্কন্ধ, ইহা স্কন্ধসমূহ দ্বারা অবতরণ। বেদনা প্রত্যয়ে (বেদনা হেতুতে) কিন্তু তৃষ্ণা, তৃষ্ণা প্রত্যয়ে উপাদান, উপাদান প্রত্যয়ে ভব, ভব প্রত্যয়ে জন্ম, জন্ম প্রত্যয়ে জরা-মরণ, এইরূপে সমস্তই ইহা প্রতীত্যসমুৎপাদ বা কার্যকারণ নীতিসমূহ দ্বারা অবতরণ। উহাতে সুখবেদনা দুই প্রকার ইন্দ্রিয়বিশেষ; যথা : সুখ-ইন্দ্রিয় এবং সৌমনস্য বা মানসিক সুখ-ইন্দ্রিয়; দুঃখবেদনা দুই প্রকার ইন্দ্রিয়বিশেষ;  যথা : দুঃখ-ইন্দ্রিয় এবং দৌর্মনস্য বা মানসিক অশান্তি-ইন্দ্রিয়, ইহা ইন্দ্রিয়সমূহ দ্বারা অবতরণ। সেই ইন্দ্রিয়সমূহ সংস্কার অন্তর্ভুক্ত। যেই সংস্কারসমূহ আস্রব সংযুক্ত অবচেতন অবস্থা সেই সংস্কারসমূহ ধর্মধাতুতে সংগৃহীত ইহা ধাতুসমূহ দ্বারা অবতরণ। সেই ধর্মধাতু ধর্মায়তন অন্তর্ভুক্ত। যেই আয়তন আস্রব সংযুক্ত অবচেতন অবস্থা, ইহা আয়তনসমূহ দ্বারা অবতরণ।

সেইজন্য সংসারে কোথাও যাহার প্রিয় নাই সেই ব্যক্তি শোকহীন সুখী। সেইজন্য শোকহীন পবিত্র প্রার্থনাকারী হইয়া সংসারে কোথাও প্রিয়ভাব করিও না।

ইহা তৃষ্ণা পরিহার বা পরিত্যাগ। তৃষ্ণার নিরোধে উপাদানের নিরোধ বা অবসান, উপাদানের নিরোধে ভবনিরোধ, সমস্তই এইরূপ, ইহা প্রতীত্যসমুৎপাদসমূহ দ্বারা অবতরণ। সেই তৃষ্ণা পরিহার শমথ। সেই শমথ দুই প্রকার ইন্দ্রিয়; যথা : স্মৃতি-ইন্দ্রিয় এবং সমাধি-ইন্দ্রিয়, ইহা ইন্দ্রিয়সমূহ দ্বারা অবতরণ। সেই শমথ সমাধিস্কন্ধ, ইহা স্কন্ধসমূহ দ্বারা অবতরণ। সেই শমথ সংস্কার অন্তর্ভুক্ত। যেই সংস্কারসমূহ অনাসব, অবচেতন অবস্থাও নহে সেই সংস্কারসমূহ ধর্মধাতুতে সংগৃহীত, ইহা ধাতুসমূহ দ্বারা অবতরণ। সেই ধর্মধাতু ধর্মায়তন অন্তর্ভুক্ত। এই আয়তন অনাসব, অবচেতন অবস্থাও নহে, ইহা আয়তনসমূহ দ্বারা অবতরণ। সেইজন্য ভগবান বলিয়াছেন, ‘যাহারা শোক’ ইত্যাদি।

কামনা কামনাকারীর বা আকাঙ্ক্ষীর জন্য, তাহার অভিপ্রায় সফল হয়, যদি ইচ্ছা করে (কাম্যবস্তুর জন্য সে) মৃত্যুবরণেও নিশ্চয়ই প্রীতিমন বা প্রফুল্ল হইয়া থাকে।

সেই ইচ্ছা উৎপন্ন বস্তু প্রাপ্তির জন্য কামনাকারী বা আকাঙ্ক্ষী ব্যক্তি সেই কাম্যবস্তুসমূহ নষ্ট হইয়া গেলে শল্যবিদ্ধের ন্যায় বিরক্ত হইয়া থাকে।

যেই ব্যক্তি শ্বাপদ সর্পসদৃশ কাম বা কামনাসমূহকে পরিবর্তন করে সেই ব্যক্তি সংসারে এই আসক্তিকে স্মৃতিসহকারে অতিক্রম করিয়া থাকে।

উহাতে যাহা প্রীতিমনতা বা প্রফুল্লতা ইহা অনুনয় বা অনুকূলতা। যাহা বলা হইয়াছে : ‘শল্যবিদ্ধের ন্যায় বিরক্ত হইয়া থাকে’ ইহা প্রতিঘ (ক্রোধ বা বিবাদ)। অনুনয় এবং প্রতিঘ কিন্তু তৃষ্ণাপক্ষীয়। তৃষ্ণায় কিন্তু দশ প্রকার দৃশ্যমান আয়তন পদস্থান, ইহা আয়তন পদস্থানসমূহ দ্বারা অবতরণ। সেই দশ প্রকার দৃশ্যমান আয়তন রূপকায় (রূপস্কন্ধ বা বস্তু আকার) নাম সম্প্রযুক্ত বা নাম দ্বারা নিশ্রিত। তদুভয় নামরূপ। নামরূপ প্রত্যয়ে ষড়ায়তন, ষড়ায়তন প্রত্যয়ে স্পর্শ, স্পর্শ প্রত্যয়ে বেদনা, বেদনা প্রত্যয়ে তৃষ্ণা, সমস্তই এইরূপ, ইহা প্রতীত্যসমুৎপাদসমূহ দ্বারা অবতরণ। সেই নামরূপ পঞ্চস্কন্ধবিশেষ, ইহা স্কন্ধসমূহ দ্বারা অবতরণ। সেই নামরূপ অষ্টাদশ ধাতুবিশেষ, ইহা ধাতুসমূহ দ্বারা অবতরণ। উহাতে যাহা রূপকায়, ইহা পাঁচ প্রকার দৃশ্যমান ইন্দ্রিয়, যাহা নামকায়, ইহা পাঁচ প্রকার অদৃশ্যমান ইন্দ্রিয়; এই দশ প্রকার ইন্দ্রিয়, ইহা ইন্দ্রিয়সমূহ দ্বারা অবতরণ।

উহাতে বলা হইয়াছে :

‘যেই ব্যক্তি শ্বাপদ সর্পসদৃশ কাম বা কামনাসমূহকে পরিবর্জন করে সেই ব্যক্তি সংসারে এই আসক্তিকে স্মৃতিসহকারে অতিক্রম করিয়া থাকে।’

ইহা সউপাদিশেষ নির্বাণধাতু (নির্বাণ বা অর্হত্ত্বফলপ্রাপ্তি অবস্থা) ইহা ধাতুসমূহ দ্বারা অবতরণ। সেই সউপাদিশেষ নির্বাণধাতু বিদ্যা। বিদ্যার উৎপত্তিতে অবিদ্যার নিরোধ, অবিদ্যার নিরোধে সংস্কারের নিরোধ, সমস্তই এইরূপ, ইহা প্রতীত্যসমুৎপাদ (প্রত্যয় উৎপত্তি বা কার্যকারণ) নীতিসমূহ দ্বারা অবতরণ। সেই বিদ্যা প্রজ্ঞাস্কন্ধ, ইহা স্কন্ধসমূহ দ্বারা অবতরণ। সেই বিদ্যা দুই প্রকার ইন্দ্রিয়বিশেষ; যথা : বীর্য ইন্দ্রিয় এবং প্রজ্ঞা ইন্দ্রিয়, ইহা ইন্দ্রিয়সমূহ দ্বারা অবতরণ। সেই বিদ্যা সংস্কার অন্তর্ভুক্ত। যেই সংস্কারসমূহ অনাসব, অসচেতন অবস্থাও নহে সেই সংস্কারসমূহ ধর্মধাতুতে সংগৃহীত, ইহা ধাতুসমূহ দ্বারা অবতরণ। সেই ধর্মধাতু ধর্মায়তন অন্তর্ভুক্ত। যেই আয়তন অনাসব, অবচেতন অবস্থাও নহে, ইহা আয়তনসমূহ দ্বারা অবতরণ। সেইজন্য ভগবান বলিয়াছেন, ‘কামনাসমূহ কামনাকারী’ ইত্যাদি। এইরূপে প্রতীত্যসমুৎপাদ ইন্দ্রিয় স্কন্ধধাতু আয়তনসমূহের অবতরণ একসঙ্গে হইয়া থাকে। এইভাবে প্রতীত্যসমুৎপাদ ইন্দ্রিয় স্কন্ধধাতু আয়তনসমূহকে অবনত করা বা নামাইয়া আনা কর্তব্য। সেইজন্য আয়ুষ্মান মহাকচ্চায়ন বলিয়াছেন, ‘যাহা প্রতীত্যসমুৎপাদ’ ইত্যাদি।

নিযুক্ত অবতরণ হারবিভঙ্গ সমাপ্ত।


 

৪. (ক) ১৩. শোধন হারবিভঙ্গ
৪৫. উহাতে শোধন হার কিরূপ? ‘প্রশ্নে আমাকে উত্তর দিতে হয়’ এই গাথা যেমন আয়ুষ্মান অজিতপরায়ণ ভগবানকে প্রশ্ন জিজ্ঞাসা করিলেন :

(প্রশ্ন) ‘সত্ত্বলোক বা প্রাণিজগৎ হইতে ইহা কেন গোপন রাখা হইয়াছে? তাহা কেন প্রকাশ করিতেছেন না? বলুন, অভিলেপন বা আবরণ কিসের? আর আপনার মহাভয়ও বা কিসে?’

‘(ভগবানের উত্তর―ওহে অজিত,) সত্ত্বলোক অবিদ্যায় আচ্ছন্ন, মাৎসর্যরূপ সন্দেহের প্রমাদহেতু প্রকাশ পায় না। আমি বলিতেছি, লোভই আবরণ এবং ইহার দুঃখকে মহাভয়।’ [বিচার হারবিভঙ্গের গাথায় বিস্তৃত ব্যাখ্যা দ্রষ্টব্য]।

‘সত্ত্বলোক হইতে ইহা কেন গোপন রাখা হইয়াছে?’ প্রশ্নে ‘সত্ত্বলোক অবিদ্যায় আচ্ছন্ন’ ইহা দ্বারা ভগবান পদ শোধন করিয়াছেন, আরম্ভ নহে। ‘তাহা কেন প্রকাশ করিতেছেন না?’ প্রশ্নে ‘মাৎসর্যরূপ সন্দেহের প্রমাদহেতু প্রকাশ পায় না’ ইহার দ্বারা ভগবান পদ শোধন করিয়াছেন, আরম্ভ নহে। ‘বলুন, অভিলেপন বা আবরণ কিসের?’ প্রশ্নে ‘আমি বলিতেছি লোভই আবরণ’ ইহার দ্বারা ভগবান পদ শোধন করিয়াছেন, আরম্ভ নহে। ‘আপনার মহাভয়ও বা কিসে?’ প্রশ্নে ‘ইহার দুঃখকে মহাভয়’ ইহার দ্বারা ভগবান পদ শোধন করিয়াছেন, ইহাই শুদ্ধ করিয়া আরম্ভ। সেইজন্য ভগবান বলিয়াছেন, ‘সত্ত্বলোক অবিদ্যায় আচ্ছন্ন’।

(আয়ুষ্মান অজিত জানিতে চাহেন) সর্বদিক দিয়া স্রোত প্রবাহিত হয় সেই স্রোতসমূহকে কিরূপে নিবারণ করা যায়? আপনি সেই স্রোতসমূহের সংযম সম্বন্ধে বলুন কী প্রকারে সেই স্রোতসমূহ বন্ধ হইয়া থাকে অথবা সেই স্রোতসমূহকে বাধা দেওয়া যায়?

(ভগবানের উত্তর―হে অজিত,) সত্ত্বলোক যেই স্রোতসমূহে প্রবাহিত হইতেছে সেই স্রোতসমূহের নিবারণ বা বাধা স্মৃতি। আমি বলিতেছি, সেই স্মৃতিই স্রোতসমূহের সংবরণ বা সংযমতা, প্রজ্ঞার দ্বারা ইহাদিগকে বন্ধ করা যায়। [বিচয় হারবিভঙ্গ গাথায় বিস্তৃত ব্যাখ্যা দ্রষ্টব্য]

‘সর্বদিক দিয়া স্রোত প্রবাহিত হয় সেই স্রোতসমূহকে কিরূপে নিবারণ করা যায়?’ প্রশ্নে ‘সত্ত্বলোকে যেই স্রোতসমূহ প্রবাহিত হইতেছে সেই স্রোতসমূহের নিবারণ বা বাধা স্মৃতি’ ইহার দ্বারা ভগবান পদ শোধন করিয়াছেন, আরম্ভ নহে। ‘আপনি সেই স্রোতসমূহের সংযম সম্বন্ধে বলুন কি প্রকারে সেই স্রোতসমূহ বন্ধ হইয়া থাকে?’ প্রশ্নে ‘আমি বলিতেছি, সেই স্মৃতিই স্রোতসমূহের সংবরণ’ ইহাই শুদ্ধ করিয়া আরম্ভ। সেইজন্য ভগবান বলিয়াছেন, ‘সত্ত্বলোকে যেই স্রোতসমূহ’ ইত্যাদি।

(আয়ুষ্মান অজিত জানিতে চাহেন) ‘প্রভু, প্রজ্ঞা, স্মৃতি এবং নামরূপ, ইহাই আমার জিজ্ঞাস্য, বলুন, কোথায় ইহা থামিয়া যায় বা পরিত্যাগ হয়?’

(ভগবান উত্তরে বলিলেন) ‘ওহে অজিত, যখন এই প্রশ্ন জিজ্ঞাসা করিতেছ যেইখানে নাম এবং রূপ নিঃশেষরূপে থামিয়া যায় বা পরিত্যাগ হয় আমি তোমাকে তাহা বলিতেছি, বিজ্ঞানের নিরোধ দ্বারা, ইহাতেই ইহা থামিয়া যায় বা পরিত্যাগ হয়।’ [বিচয় হারবিভঙ্গের গাথায় বিস্তৃত ব্যাখ্যা দ্রষ্টব্য]

শুদ্ধ আরম্ভ। সেইজন্য ভগবান বলিয়াছেন, ‘যখন এই প্রশ্ন জিজ্ঞাসা করিতেছ’ ইত্যাদি। যেইখানে এইরূপ শুদ্ধ আরম্ভ হইয়াছে সেই প্রশ্নের উত্তর প্রদান করা হইয়াছে। কিন্তু যেইখানে অশুদ্ধ আরম্ভ হইয়াছে সেই প্রশ্ন শুদ্ধ না হওয়া পর্যন্ত উত্তর দেওয়া হয়নি। সেইজন্য আয়ুষ্মান মহাকচ্চায়ন বলিয়াছেন, ‘আমাকে প্রশ্নের উত্তর দিতে হইয়াছে’।

নিযুক্ত শোধন হারবিভঙ্গ সমাপ্ত।


 

৪. (ক) ১৪. অধিষ্ঠান হারবিভঙ্গ
৪৬. উহাতে অধিষ্ঠান হার কিরূপ? ‘যেই ধর্মসমূহ একত্বতার জন্য আর যেই ধর্মসমূহ স্বতন্ত্রতার জন্য’ ইত্যাদি উহাতে যেই যেই ভাবে নির্দিষ্ট হইয়াছে সেই সেই ভাবে ধারণ বা গ্রহণ করা উচিত। দুঃখ ইহা একত্বতা। উহাতে দুঃখ কিরূপ?

জন্মদুঃখ, জরাদুঃখ, ব্যাধিদুঃখ, মরণদুঃখ অপ্রিয়ের সহিত সংযোগ বা মিলন-দুঃখ, প্রিয় হইতে বিচ্ছেদ-দুঃখ, যাহা পাইতে ইচ্ছা করে তাহা পায় না বলিয়া দুঃখ, সংক্ষেপে পঞ্চ উপাদান স্কন্ধ দুঃখ, রূপসমূহ দুঃখ, বেদনা বা অনুভূতিসমূহ দুঃখ, সংজ্ঞাসমূহ দুঃখ, সংস্কারসমূহ দুঃখ, বিজ্ঞান দুঃখ ইহা স্বতন্ত্রতা। দুঃখ সমুদয় বা দুঃখের কারণ একত্বতা। উহাতে দুঃখের হেতু বা কারণ কিরূপ? যেই তৃষ্ণাসমূহ পুনর্জন্ম প্রদানকারিণী উৎসাহী আনন্দ-সহকারে যেই যেই স্থানে গমনের বা জন্মগ্রহণের ইচ্ছা উৎপন্ন হয় সেই সেই স্থানে গমনে আনন্দ প্রকাশকারিণী সেই তৃষ্ণাসমূহ; যথা : কামতৃষ্ণা (ইন্দ্রিয় সুখের লালসা), ভবতৃষ্ণা (পুনর্জন্ম গ্রহণ করিবার তীব্র আকাঙ্ক্ষা) এবং বিভব তৃষ্ণা (উচ্ছেদ বা সম্পূর্ণরূপে ধ্বংস হইবার তীব্র আকাঙ্ক্ষা) ইহা স্বতন্ত্রতা। দুঃখনিরোধ একত্বতা। উহাতে দুঃখনিরোধ কিরূপ? যেই ব্যক্তি সেই তৃষ্ণায় সম্পূর্ণরূপে বিরাগভাজন হইয়াছেন, সেই তৃষ্ণাকে সম্পূর্ণরূপে নিরোধ বা নিবৃত্ত করিয়াছেন, ত্যাগ বা পরিহার করিয়াছেন, প্রত্যাখ্যান করিয়াছেন, সেই তৃষ্ণা হইতে সম্পূর্ণরূপে মুক্ত হইয়াছেন এবং সেই তৃষ্ণায় সম্পূর্ণরূপে আসক্তি রহিত হইয়াছেন ইহা স্বতন্ত্রতা। দুঃখকে নিরোধ বা নিবৃত্তি করিবার উপায় ইহা একত্বতা। উহাতে দুঃখকে নিরোধ করিবার উপায় কিরূপ? ইহা আর্য অষ্টাঙ্গিক মার্গ; যথা : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক জীবিকা, সম্যক প্রচেষ্টা, সম্যক স্মৃতি এবং সম্যক সমাধি, ইহা স্বতন্ত্রতা।

মার্গ (উপায় অর্থাৎ গবেষণাকরণ অর্থে মার্গ বা উপায়) ইহা একত্বতা। উহাতে মার্গ কিরূপ? নরকগামী মার্গ বা উপায়, তিরচ্ছানযোনিগামী (অর্থাৎ পশু-পক্ষী হইয়া জন্মগ্রহণ করিবার) মার্গ বা উপায়, পেত্তিবিসয়গামী (অর্থাৎ প্রেতকুলে উৎপন্ন হইবার বা জন্মগ্রহণ করিবার) মার্গ, অসুরযোনিগামী (অর্থাৎ অসুরকুলে উৎপন্ন হইবার বা জন্মগ্রহণ করিবার) মার্গ, স্বর্গগামী (অর্থাৎ স্বর্গলোকে উৎপন্ন হইবার) মার্গ, মনুষ্যগামী (মনুষ্যকুলে জন্মগ্রহণ করিবার) মার্গ, নির্বাণগামী (অর্থাৎ তৃষ্ণার নির্বাণে বা নিবৃত্তিতে গমনকারী) মার্গ, ইহা স্বতন্ত্রতা। নিরোধ বা নিবৃত্তি ইহা একত্বতা। উহাতে নিরোধ কিরূপ? প্রতিসংখ্যা নিরোধ (অর্থাৎ চিন্তা বা প্রভেদ করিবার প্রতিপক্ষ ভাবনায় নিরোধ), অপ্রতিসংখ্যা নিরোধ (অর্থাৎ কারণভূত ধর্মসমূহের রসসহ নিরোধ ক্ষণিক নিরোধ), অনুনয় বা অনুখূলতা নিরোধ, প্রতিঘ বা ক্রোধ নিরোধ, মান বা অভিমান নিরোধ, ম্রক্ষ (অর্থাৎ অপরের গুরুত্ব বা উপকারীতে কমান অথবা অবচয়) নিরোধ, অপকারের ইচ্ছা বা দ্বেষ নিরোধ, ঈর্ষানিরোধ, মাৎসর্য নিরোধ, সর্বক্লেশ নিরোধ, ইহা স্বতন্ত্রতা।

রূপ ইহা একত্বতা। উহাতে রূপ কিরূপ? চারি মহা ভৌতিকরূপ এবং চারি মহাভূতকে গ্রহণ করিয়াই রূপের প্রজ্ঞপ্তি বা প্রজ্ঞাপন। উহাতে চারি মহাভূত কী কী? পৃথিবীধাতু বা মাটি, আপধাতু বা জল, তেজধাতু (তাপ বা অগ্নি) এবং বায়ুধাতু বা বাতাস। ধাতুসমূহকে দুই প্রকারে গ্রহণ করা হইয়া থাকে; যথা : সংক্ষেপ করিয়া এবং বিস্তৃত করে। কি প্রকারে বিস্তৃতভাবে ধাতুসমূহে গ্রহণ করা হয়? বিশ প্রকারে পৃথিবীধাতুকে বিস্তৃতভাবে গ্রহণ করা হইয়া থাকে, বার প্রকারে আপধাতুকে বিস্তৃতভাবে গ্রহণ করা হইয়া থাকে, চারি প্রকারে তেজধাতুকে বিস্তৃতভাবে গ্রহণ করা হইয়া থাকে এবং ছয় প্রকারে বায়ুধাতুকে বিস্তৃতভাবে গ্রহণ করা হইয়া থাকে।

৪৭. পৃথিবীধাতুকে কিরূপে বিশ প্রকারে বিস্তৃতভাবে গ্রহণ করা হইয়াছে? এই শরীরে আছে কেশ, লোম, নখ, দাঁত, ত্বক, মাংস, পেশীতন্ত্র বা পেশী ও অস্থি বন্ধনী, অস্থি, অস্থিমজ্জা বা হাড়ের সারাংশ, মূত্রাশয়, হৃদয় বা হৃদপি-, যকৃত, ফুসফুস আবরণকারী বিলৱী, পৱীহা, ফুসফুস, অন্ত্র বা নাড়ি-ভূড়ি, ক্ষুদ্র অন্ত্র, উদরিয় বা পাকস্থলীর অজীর্ণখাদ্য, মল বা বিষ্ঠা, মস্তকে মস্তিষ্ক। পৃথিবী ধাতুকে এইরূপে বিশ প্রকারে বিস্তৃতভাবে গ্রহণ করা হইয়াছে। কিরূপে আপধাতুকে বা জলকে বার প্রকারে বিস্তৃতভাবে গ্রহণ করা হইয়াছে? এই শরীরে আছে পিত্ত, শ্লেষ্মা, পূঁষ, রক্ত, ঘর্ম, মেদ, অশ্রু, চর্বি, থুথু, শিকনী বা নাসিকার ক্লেদ, লালা, মূত্র। আপধাতুকে এইরূপে বার প্রকারে বিস্তৃতভাবে গ্রহণ করা হইয়াছে। কিরূপে তেজধাতুকে বা অগ্নিকে চারি প্রকারে বিস্তৃতভাবে গ্রহণ করা হইয়াছে? যেই প্রকারে এই শরীর সন্তপ্ত হয় (অর্থাৎ এক দিন মাত্র জীবিত থাকিলে এই শরীর জ্বরাদি ভাব দ্বারা উত্তপ্ত হয়) যেই প্রকারে এই শরীর জীর্ণ বা ক্ষয় হয় (আর ইন্দ্রিয় বৈকল্যতা প্রাপ্ত বলক্ষয় কুঞ্চিত চর্ম ও পক্বকেশাদি যুক্ত হয়) যেই প্রকারে দগ্ধ হয় বা ঝলসাইয়া যায় (অর্থাৎ ক্রোধান্বিত হওয়ার দরুন এই শরীর দগ্ধ বা উত্তপ্ত হয়) যেই প্রকারে অসিত (অন্নভক্ষিত) পীত (পানীয় দ্রব্যাদি পানকৃত) খায়িত (পিষ্ঠক মিঠাই ইত্যাদি শর্করাযুক্ত খাদ্য খাদিত বা ভক্ষিত) স্বাদিত (অর্থাৎ পাকা আম-মধু-গুড় ইত্যাদির স্বাদ গ্রহণে) সম্যক পরিণামে বা পরিপাকে গিয়াছে (অর্থাৎ উত্তমরূপে পরিপাক বা হজম হইয়া রসাদি ভাব দ্বারা নিবিষ্ট চিত্ততা গ্রহণ করা হইয়াছে)। এইরূপে তেজধাতুকে চারি প্রকারে বিস্তৃতভাবে গ্রহণ করা হইয়াছে। কিরূপে বায়ুধাতুকে বা বাতাসকে ছয় প্রকারে বিস্তৃতভাবে গ্রহণ করা হইয়াছে? ঊর্ধ্বগামী বায়ু (অর্থাৎ বমন-উদ্‌গার-হিক্কা ইত্যাদি প্রবর্তক শরীরের ঊর্ধ্বদিকে গমনকারী বাতাস), অধঃগামী বায়ু (অর্থাৎ পায়খানা-প্রস্রাব ইত্যাদি বাহির করিবার শরীরের নিচের দিকে গমনকারী বাতাস), কুক্ষি আশ্রিয় বায়ু (অর্থাৎ অন্ত্রের বহিঃস্ত্র বাতাস), কোষ্ঠাশ্রিত বায়ু (অর্থাৎ অন্ত্রের ভিতরস্থ বাতাস), শরীরের প্রতি অঙ্গ বা সর্বশরীর অনুসারী বায়ু (অর্থাৎ শরীরের ধমনিজাল অনুসারে সমস্ত শরীরের প্রতিটি অঙ্গকে এদিক-ওদিক-করণ, সম্মার্জন, প্রসারণ ইত্যাদিতে উৎপন্ন বাতাস) আর আশ্বাস (অন্তর্প্রবিষ্ট নাভির বায়ু) প্রশ্বাস (বহিঃনিষ্ক্রান্ত নাভির বায়ু)। বায়ুধাতুকে এইরূপে ছয় প্রকারে বিস্তৃতভাবে গ্রহণ করা হইয়াছে।

শরীরকে অথবা শরীর প্রদেশকে এইরূপে বিস্তৃতভাবে এই বিয়াল্লিশ প্রকার ধাতুলক্ষণ স্বভাবে পৃথক করিলে তুলনা করিলে সম্যক চিন্তা করিলে সম্যক অনুসন্ধান করিলে প্রত্যবেক্ষণ বা পর্যবেক্ষণ করিলে গ্রহণযোগ্য কিছুই দেখা যায় না। যেমন মল বা বিষ্ঠাকুণ্ডকে গভীর চিন্তা করিলে গ্রহণযোগ্য কিছুই দেখা যায় না, যেমন আবর্জনা স্থানকে গভীর চিন্তা করিলে গ্রহণযোগ্য কিছুই দেখা যায় না, যেমন শৌচস্থানকে বা পায়খানাকে গভীর চিন্তা করিলে গ্রহণযোগ্য কিছুই দেখা যায় না, যেমন আমক শ্মশানকে (যেই শ্মশানে শবদেহ না পোড়াইয়া অথবা কবরস্থ না করিয়া রাখিয়া আসা হয় উহার নাম আমক শ্মশান) গভীর চিন্তা করিলে গ্রহণযোগ্য কিছুই দেখা যায় না, শরীরকে অথবা শরীরপ্রদেশকে এইরূপে বিস্তৃতভাবে এই বিয়াল্লিশ প্রকার ধাতুলক্ষণ স্বভাবে পৃথক করিলে তুলনা করিলে সম্যক চিন্তা করিলে সম্যক অনুসন্ধান করিলে পর্যবেক্ষণ করিলে গ্রহণযোগ্য কিছুই দেখা যায় না।

সেইজন্য ভগবান বলিয়াছেন, যাহা কিছু আধ্যাত্মিক বা শরীরের ভিতরস্থ পৃথিবীধাতু (মাটির অংশ) আর যাহা কিছু বাহিরের বা শরীরের বহিঃস্থ পৃথিবীধাতু আছে ইহা আমি নহি, ইহা আমার নহে, ইহাতে আমি বা আমার অস্তিত্ব নাই, ইহা আমার আত্মা নহে, এইরূপে প্রত্যক্ষভাবে সম্যক প্রজ্ঞা দ্বারা দর্শন করা কর্তব্য। এইরূপে প্রত্যক্ষভাবে সম্যক প্রজ্ঞা দ্বারা দর্শন করিয়া পৃথিবীধাতুতে অপ্রবৃত্তি জন্মাইবে পৃথিবীধাতু হইতে চিত্তকে পরিত্যাগ করাইবে। যাহা কিছু আধ্যাত্মিক আপধাতু (জলের অংশ) আর যাহা কিছু বাহিরের আপধাতু আছে... পূর্ববৎ। যাহা কিছু আধ্যাত্মিক তেজধাতু (তাপের বা অগ্নির অংশ) আর যাহা কিছু বাহিরের তেজধাতু আছে... পূর্ববৎ। যাহা কিছু আধ্যাত্মিক বায়ুধাতু (বাতাসের অংশ) আর যাহা কিছু বাহিরের বায়ুধাতু আছে ইহা আমি নহি, ইহা আমার নহে, ইহাতে আমি বা আমার আমিত্ব নাই, ইহা আমার আত্মা নহে, এইরূপে প্রত্যক্ষভাবে সম্যক প্রজ্ঞা দ্বারা দর্শন করা কর্তব্য। এইরূপে প্রত্যক্ষভাবে সম্যক প্রজ্ঞা দ্বারা দর্শন করিয়া বায়ুধাতুতে অপ্রবৃত্তি জন্মাইবে বায়ুধাতু হইতে চিত্তকে পরিত্যাগ করাইবে, ইহা স্বতন্ত্রতা।

৪৮. অবিদ্যা ইহা একত্বতা। উহাতে অবিদ্যা বা অজ্ঞানতা কিরূপ? দুঃখে অজ্ঞতা বা অজ্ঞানতা, দুঃখের কারণে বা দুঃখোৎপত্তির কারণে (কারণ অদর্শনে) অজ্ঞানতা বা জ্ঞানাভাব, দুঃখের নিরোধে জ্ঞানাভাব, দুঃখকে নিরোধ করিবার উপায়ে জ্ঞানাভাব, পূর্বান্তে (অর্থাৎ অতীতার্ধ জাত বা জন্মগত স্কন্ধ আয়তন ধাতু সম্বন্ধে) জ্ঞানাভাব, অপরান্তে (অর্থাৎ ভবিষ্যৎার্ধ জাত বা জন্মগত স্কন্ধ আয়তন ধাতু সম্বন্ধে) জ্ঞানাভাব, পূর্বান্ত ও অপরান্ত এতদুভয় সম্বন্ধে জ্ঞানাভাব, কার্যকারণ সম্বন্ধ দ্বারা হেতু জাত ধর্মসমূহে (অর্থানর্থে কারণাকারণে চারি সত্যধর্ম জ্ঞাত নহে হেতু) জ্ঞানাভাব। যাহা এইরূপে অজ্ঞতা বা জ্ঞানাভাব, যাহা অদর্শন, যাহা অনুপলব্ধি, যাহা অননুবোধ (অর্থাৎ যাহা ঠিকভাবে অনুভব করা যায় না), যাহা অননুবদ্ধ (অর্থাৎ যাহা পরিষ্কারভাবে বুঝা যায় না), যাহা অপ্রাপ্তি (অর্থাৎ যাহা হৃদয়ঙ্গম করা যায় না), যাহা লক্ষণযুক্ত বিষয় নহে (অর্থাৎ যাহা লক্ষ্য করিবার বিষয় নহে), যাহা উপলক্ষণ বা প্রভেদযুক্ত বিষয় নহে (অর্থাৎ যাহা পৃথক পৃথকভাবে বিচার করিয়া দেখিবার বিষয় নহে), যাহা তন্ন তন্ন করিয়া দেখিবার যা প্রত্যক্ষভাবে প্রভেদ করিবার নহে (অর্থাৎ যাহা প্রত্যক্ষভাবে পৃথক পৃথকভাবে বিচার করিয়া দেখিবার নহে), যাহা অসমপেক্ষণ (অর্থাৎ সমরূপে সম্যকভাবে প্রতীক্ষা করিবার নহে), যাহা অপ্রত্যক্ষকর্ম কুতকর্ম, যাহা দুর্মেধভাব, যাহা মূর্খভাব, যাহা অসম্প্রজন্য (অর্থাৎ যাহাতে অর্থানর্থ কারণাকারণ চারি সত্যধর্ম তীক্ষ্ণ বুদ্ধিতে জানা যায় না), যাহা মোহ, যাহা প্রমোদ, যাহা সম্মোহ, যাহা অবিদ্যা (মোহ বা মুগ্ধতা), যাহা অবিদ্যা ওঘ বা অজ্ঞতার প্রবাহ (অর্থাৎ বশ্যতায় বাধ্য হওয়া বা অবতরণ করা), যাহা অবিদ্যাযোগ বা অজ্ঞতায় সংযোগ (অর্থাৎ বশ্যতায় যোজনা বা সংযুক্ত করা), যাহা অবিদ্যানুশয় বা মুগ্ধতায় সুপ্ত বা অন্তর্নিহিত প্রবণতা (অর্থাৎ প্রহীন অবস্থায় পুনঃপুন উৎপন্ন বা জন্ম হয়), যাহা অবিদ্যা পরিযুত্থান বা অজ্ঞতার পূর্বসংস্কার (অর্থাৎ পথে আবির্ভূত চোর সদৃশ পথিকের কুশলচিত্তকে বিলোপ করে অর্থে অবিদ্যা পর্যুত্থান বা পরিযুত্থান), যাহা অবিদ্যালঙ্ঘী (অর্থাৎ যেমন নগরদ্বারে বিবেচিত বা প্রদত্ত বাধা উল্লম্ফন করিয়া পতিত হওয়ার মনুষ্যগণের নগর প্রবেশ হঠাৎ বন্ধ হইয়া যায়। এইরূপে শরীরের বর্তমানতারূপ নগরে এই অবিদ্যারূপ বাধা পড়িলে তাহার নির্বাণ সম্প্রাপ্ত হইবার জ্ঞানগমন বা জ্ঞানলাভের পথ হঠাৎ বন্ধ হইয়া যায় অর্থে অবিদ্যালঙ্ঘী) আর অকুশলমূল মোহ, ইহা স্বতন্ত্রতা।

বিদ্যা ইহা একত্বতা। উহাতে বিদ্যা কিরূপ? দুঃখে জ্ঞান, দুঃখোৎপত্তির কারণে জ্ঞান, দুঃখের নিরোধে জ্ঞান, দুঃখকে নিরোধ করিবার উপায়ে জ্ঞান, পূর্বান্তে জ্ঞান, অপরান্তে জ্ঞান, পূর্বান্তে ও অপরান্ত এতদুভয় সম্বন্ধে জ্ঞান, কার্যকারণ সম্বন্ধ দ্বারা হেতুজাত ধর্মসমূহে জ্ঞান। যাহা এইরূপ প্রজ্ঞা বা জ্ঞান, যাহা প্রজানন (অর্থাৎ যাহা তন্ন তন্ন করিয়া জানন), যাহা বিচয় (অর্থাৎ যাহা অনিত্যাদি পুঙ্খানুপুঙ্খরূপে পরীক্ষা), যাহা প্রবিচয় (অর্থাৎ যাহা বিভিন্নভাবে পৃথক পৃথক করিয়া চিন্তা করা হয়) যাহা ধর্মবিচয় (অর্থাৎ যাহা চারি সত্যধর্মে পুঙ্খানুপুঙ্খরূপে পরীক্ষা) যাহা লক্ষণযুক্ত বা অনিত্যাদি বশে লক্ষণযুক্ত বিষয়, যাহা উপলক্ষণযুক্ত বা প্রভেদযুক্ত বিষয়, যাহা তন্ন তন্ন করিয়া দেখিবার বা প্রত্যক্ষভাবে প্রভেদ করিবার বিষয়, যাহা পাণ্ডিত্য, যাহা পারদর্শিতা, যাহা নৈপুণ্য, যাহা অনিত্যাদি ভাবনা বলে ভাবিতা বা ভাবনা করা হইয়াছে, যাহা চিন্তা (অর্থাৎ যাহা অনিত্যাদি চিন্তায় মগ্নতা), যাহা উপপরীক্ষা (অর্থাৎ যাহা অনিত্যাদি পরীক্ষা বা পরিদর্শন), ভূরী (অর্থাৎ প্রাজ্ঞতা অথবা ভূরী অর্থ পৃথিবী, সরল ও বিস্তৃত অর্থে পৃথিবী সদৃশ বলিয়া ভূরী, তাদৃশ জ্ঞানী বা প্রজ্ঞাবান), যাহা মেধা বা স্মরণশক্তি (অর্থাৎ ক্ষিপ্র গ্রহণ ও ধারণ করিতে পারে বলিয়া মেধা), যাহা পরিনায়িকা (অর্থাৎ যাহার যাহা উৎপন্ন হয় তাহা সত্ত্বের হিত প্রতিপত্তি সম্প্রযুক্ত অথবা যথা লক্ষণ অনুসারে উপলব্ধিতে বা প্রাপ্তিতে পরিবর্তিত করে বলিয়া পরিনায়িকা), যাহা বিদর্শন (অর্থাৎ অনিত্যাদি বশে বিশেষরূপে দর্শন করে বলিয়া বিদর্শন), যাহা সম্প্রজন্য (অর্থাৎ সম্যকভাবে বিভিন্ন প্রকারে অনিত্যাদি জানে বলিয়া সম্প্রজন্য), যাহা প্রতোদ-প্রজ্ঞা (চাবুক বা অঙ্কুশ সদৃশ প্রজ্ঞা অর্থাৎ বিপথগামী সৈন্ধব ঘোড়াকে ঠিকপথে আনিবার জন্য ব্যবহৃত প্রতোদ চাবুক সদৃশ ভ্রান্ত পথে বিধারিত কুটচিত্তকে যথার্থ পথে আরওপণে বিদ্ধ বা আঘাতকারী প্রতোদ সদৃশ প্রতোদ প্রজ্ঞা), যাহা প্রজ্ঞা ইন্দ্রিয় (অর্থাৎ প্রজ্ঞা সম্বলিত ইন্দ্রিয় প্রজ্ঞা ইন্দ্রিয়) যাহা প্রজ্ঞাবল (অর্থাৎ অবিদ্যা দ্বারা অকম্পিত বলিয়া প্রজ্ঞাবল), যাহা প্রজ্ঞাস্ত্র (অর্থাৎ ক্লেশছেদনে প্রজ্ঞারূপ অস্ত্র বা অসি), যাহা প্রজ্ঞা প্রসাদ বা প্রজ্ঞারূপ প্রাসাদ (অর্থাৎ অতি উচ্চ প্রাসাদ স্বরূপ প্রজ্ঞা, প্রজ্ঞাপ্রাসাদ), যাহা প্রজ্জ্বোল বা প্রজ্ঞারূপ আলোকের উৎস, যাহা প্রজ্ঞাপ্রদ্যোৎ বা প্রজ্ঞারূপ প্রদীপ, যাহা প্রজ্ঞারত্ন বা প্রজ্ঞারূপ রত্ন (অর্থাৎ রতিকরণ অর্থে, রতিদায়ক অর্থে, রতিজনক অর্থে, মনোযোগ অর্থে, প্রাদুর্ভাব অর্থে, অতুল্য অর্থে এবং শ্রেষ্ঠ সত্ত্বপরিভোগ অর্থে প্রজ্ঞাসদৃশ রত্ন প্রজ্ঞারত্ন) যাহা অমোহ (বা অমুগ্ধ বা অমূঢ়) ধর্মবিচয় বা ধর্মের পুঙ্খানুপুঙ্খরূপে পরীক্ষা, যাহা সম্যক দৃষ্টি বা সত্যদৃষ্টি, যাহা ধর্মবিচয় সম্বোধ্যঙ্গ, যাহা মার্গাঙ্গ (মার্গ প্রাপ্তি কারণ) যাহা মার্গের অন্তর্ভুক্ত, ইহা স্বতন্ত্রতা।

সমাপত্তি (ধ্যান বা ধ্যানে আনন্দ অনুভব করার অবস্থা) ইহা একত্বতা। উহাতে সমাপত্তি কিরূপ? সংজ্ঞা সমাপত্তি, অসংজ্ঞা সমাপত্তি (অর্থাৎ সংজ্ঞাবিরাগ ভাবনাবশে প্রবর্তিত অসংজ্ঞাভব উৎপত্তি হইতে বাহির হইয়া আসার ধ্যান), নৈবসংজ্ঞা-না-অসংজ্ঞা সমাপত্তি বা ধ্যান বিভূত (স্পষ্ট বা অন্তর্দৃষ্টিসম্পন্ন) সংজ্ঞাসমাপত্তি (অর্থাৎ বিজ্ঞান এবং আয়তন সমাপত্তি, উহাই প্রথম অরূপ বিজ্ঞানের প্রথম অরূপসংজ্ঞায় ও ভাবনা হইতে বিভূত সংজ্ঞা বলা হয়), নিরোধসংজ্ঞা সমাপত্তি ইহা স্বতন্ত্রতা। ধ্যানী ইহা একত্বতা। উহাতে ধ্যানী কিরূপ? শৈক্ষ্যধানী আছেন, অশৈক্ষ্যধানী আছেন, শৈক্ষ্যও হয়নি অশৈক্ষ্যও হয়নি এমন ধ্যানী (অর্থাৎ ধ্যানলাভী পৃথগ্‌জন) আছেন, আজানীয় বা শ্রেষ্ঠধ্যানী (অর্থাৎ অর্হৎ অথবা সমস্ত আর্যপুদ্গল ধ্যানী) আছেন, অশ্বখলুঙ্ক ধ্যানী অথবা নিকৃষ্টতর ঘোড়া যাহাকে শিক্ষা দেওয়া বা দমন করা কঠিন তাদৃশ ধ্যানী (অর্থাৎ নিকৃষ্টতর ঘোড়া যেমন যথেচ্ছা ইতস্তত ধাবিত হয় বলিয়া সহজে দমন করা কঠিন হয় সেইরূপ যেই ব্যক্তি পৃথগ্‌জন অভিজ্ঞালাভী সেই ব্যক্তি অভিজ্ঞা আস্বাদন করিয়া ‘ইহাই আমার দ্বারা যথেষ্ট করা হইয়াছে’ মনে করিয়া সম্পূর্ণরূপে দমনের চেষ্টায় অসমর্থ হইয়া অভিজ্ঞাচিত্তবশে এদিক ওদিক ধাবিত হয় প্রবর্তিত হয়, ইহাই অশ্বখলুঙ্ক ধ্যানী) আছেন, দৃষ্টি উত্তরধ্যানী (অর্থাৎ মিথ্যাদৃষ্টির গতি অনুরূপ ধ্যান) আছেন, প্রজ্ঞা উত্তরধ্যানী (অর্থাৎ লক্ষণ বিচার করিয়া ধ্যানী, সকলেই এইরূপে প্রজ্ঞাধিক ধ্যানী) আছেন, ইহা স্বতন্ত্রতা।

সমাধি বা ধ্যান একত্বতা। উহাতে সমাধি কিরূপ? স্মরণ সমাধি (অর্থাৎ অকুশল চিত্ত একাগ্রতা অথবা সমস্তই সাস্রব বা আস্রবসহ সমাধি), অরন সমাধি (অর্থাৎ কুশল অথচ অমনোনীত অব্যাখ্যাকৃত বা অপ্রয়োজন বলিয়া অপ্রকাশিত সমাধি, অথবা ইহা লোকোত্তর), সবৈর বা সশত্রু  সমাধি (অর্থাৎ ক্রোধচিত্তসমূহে একাগ্রতা, অবৈর বা শত্রু হীন সমাধি (মৈত্রীতে মনের স্বাধীনতা), উপদ্রব-সহকারে সমাধি, উপদ্রবরহিত বা নির্বপদ্রব সমাধি, প্রীতিযুক্ত সমাধি, ইহাই ব্রতামিষ বা ব্রত পালনের প্রলোভন এবং লোকামিষ বা ইস্পিত ভবে উৎপত্তির প্রলোভন অনতিক্রান্ত হেতু বিধায় সামিষ বা জাগতিক), নিরামিষ সমাধি (অর্থাৎ লোকোত্তর সমাধি), সংস্কার সমাধি (অর্থাৎ দুঃখজনক প্রতিপদ বা প্রগতিধরন দ্বন্দ্বাভিজ্ঞ অর্থাৎ ইহা হয় কি না হয় এইরূপ চিন্তাযুক্ত এবং সুখজনক প্রতিপদ বা উন্নতির উপায় দ্বন্দ্বাভিজ্ঞ, উহাই সংস্কারের সহিত প্রয়োগ-সহকারে চিত্ত দ্বারা বিপরীত বা বিরুদ্ধ ধর্মে কৃত্য দ্বারা কষ্টের সহিত নিগ্রহ করিয়া অধিগন্তব্য বা জ্ঞাতব্য, তদ্বিপরীত অসংস্কার সমাধি), অসংস্কার সমাধি একাংশ ভাবিত সমাধি (অর্থাৎ সূক্ষ্ম বিদর্শকের সমাধি বা চিত্ত একাগ্রতা), উভয় অংশ ভাবিত সমাধি (অর্থাৎ শমথযানীর বা শমথ ভাবনাকারীর সমাধি), উভয়দিক হইতে ভাবিত বা উন্নত ভাবনার সমাধি (অর্থাৎ শরীর মাধ্যমে চরম সত্যের সাধনাকারীর এবং উভয়ভাবে বিমুক্ত ব্যক্তির সমাধি, তিনি বা সেই যোগীই উভয়ভাগ দ্বারা উভয় দিক হইতে ভাবিত ভাবনাকারী), সবিতর্ক সবিচার সমাধি, অবিতর্ক বিচার মাত্র সমাধি, অবিতর্ক অবিচার সমাধি হানভাগিয় বা পরিত্যাগের সহায়ক সমাধি, স্থিতিভাগিয় বা দীর্ঘকাল স্থায়ী সমাধি, বিশেষভাগিয় বা শ্রেষ্ঠতা অর্জনকারী সমাধি, নির্বেধভাগিয় (রহস্যভেদকরণ বা গুপ্ত বিষয়ে প্রবেশকরণ) সমাধি, লৌকিক সমাধি, লোকোত্তর সমাধি, মিথ্যা সমাধি, সম্যক সমাধি ইহা স্বতন্ত্রতা।

প্রতিপদা (উপায় বা উন্নতির উপায় বা প্রগতির ধরন অর্থ) ইহা একত্বতা। উহাতে প্রতিপদা বা উপায় কিরূপ? আগার প্রতিপদা (অর্থাৎ কামসমূহের উৎপত্তি, কামসুখে থাকার অভ্যাস অর্থ), নিজ্ঝাম বা ধ্যান প্রতিপদা (অর্থাৎ কামকে ক্ষয়করণবশে বিদূরণবশে প্রবর্তিত প্রতিপদা, আত্মনিগ্রহ সাধনা অর্থ), মধ্যম প্রতিপদা বা উপায়, অক্ষমা প্রতিপদা (অর্থাৎ ধ্যানাদিতে উদ্যম করিবার সময় শীত ইত্যাদি অসহ্য হইবার প্রতিপদা, ওইসবে আহত বা নির্বৎসাহ হওয়া, অক্ষম)। ক্ষমা প্রতিপদা, সম প্রতিপদা (অর্থাৎ উৎপন্ন কামবিতর্কে স্থায়ী না করা ইত্যাদি ক্রমানুসারে মিথ্যাবিতর্কে অনুরূপ হওয়া সমা বা সম), দমন প্রতিপদা (অর্থাৎ মন এবং ছয় প্রকার ইন্দ্রিয় দমিত হয় বলিয়া দমন প্রতিপদা), দুঃখজনক প্রতিপদা দ্বন্দ্বাভিজ্ঞা, অর্থাৎ ইহা হয় কি না হয় এরূপ চিন্তাযুক্ত জ্ঞান, দুঃখজনক প্রতিপদা ক্ষিপ্রাভিজ্ঞা, অর্থাৎ তড়িৎ জ্ঞান আহরণ সুখজনক প্রতিপদা দ্বন্দ্বাভিজ্ঞা, সুখজনক প্রতিপদা ক্ষিপ্রাভিজ্ঞা ইহা স্বতন্ত্রতা।

কায় ইহা একত্বতা। উহাতে কায় বা শরীর কয় প্রকার? কেশ, লোম, নখ, দন্ত, ত্বক, মাংস, পেশী ও অস্থি বন্ধনী, অস্থি, অস্থিমজ্জা বা হাড়ের সারাংশ, মূত্রাশয়, হৃদয় বা হৃদপি-, যকৃত, ফুসফুস, আবরণকারী ঝিলৱী, পৱীহা, ফুসফুস, অন্ত্র বা নাড়ি-ভূঁড়ি, ক্ষুদ্র অন্ত্র, উদরিয় বা পাকস্থলীর অজীর্ণ খাদ্য, মল বা বিষ্ঠা, পিত্ত, শ্লেষ্মা, পুঁষ, রক্ত, ঘর্ম, মেদ, অশ্রু, চর্বি, থুথু, শিখনী বা নাসিকার ক্লেদ, লালা, মূত্র, মস্তিষ্ক, ইহা রূপকায় বলিলে বুঝায় বেদনা, সংজ্ঞা, চেতনা বা সংস্কার, চিত্ত (বিজ্ঞান বা মন), স্পর্শ, মনস্কার বা বিচার ইহা নামকায়। ইহা স্বতন্ত্রতা।

এইরূপে যেই ধর্ম যেই ধর্মের সমানভাব (অর্থাৎ এই প্রকারে বর্ণানানুসারে যেকোনো জন্মাদি ধর্ম এবং উহা হইতে অন্য জন্মাদি ধর্মের দুঃখাদিভাবে সমানভাব) সেই ধর্ম সেই ধর্মের একত্বতায় একই প্রকার হইয়া থাকে (ইহা একত্বতায় লক্ষণ বলা হইল)। যেই যেই প্রকারে বিলক্ষণ বা বিসদৃশ সেই সেই স্বতন্ত্রতা চলিতে থাকে (অর্থাৎ যেই ধর্ম যেই ধর্মের যেই যেই প্রকারে বিসদৃশ সেই সেই ভাবে সেই ধর্ম সেই ধর্মের স্বতন্ত্রতা বিসদৃশ চলিতে থাকে আবার দুঃখজনক সমানও হইয়া থাকে আর প্রাথমিক জাতি বা জন্ম হইতে জন্মাদিভাবে জরাদির বৈশিষ্ট্য চলিতে থাকে বলিয়া অর্থ); এইরূপে সূত্রে অথবা ব্যাকরণে অথবা গাথায় জিজ্ঞাসিত হইলে চিন্তা বা অনুসন্ধান করা কর্তব্য। একত্বতায় অথবা স্বতন্ত্রতায় কি জিজ্ঞাসা করা হইল? যদি একত্বতায় জিজ্ঞাসিত হয় (এইখানে জিজ্ঞাসাবশে দেশিত সূত্রবশে বলা হইয়াছে, কিন্তু অধিষ্ঠান হারের জিজ্ঞাসা বিষয়ের জন্য নহে) একত্বতায় উত্তর দেওয়া উচিত, যদি স্বতন্ত্রতায় জিজ্ঞাসিত হয় স্বতন্ত্রতায় উত্তর দেওয়া উচিত, যদি সত্ত্বাধিষ্ঠান দ্বারা জিজ্ঞাসিত হয় সত্ত্বাধিষ্ঠান দ্বারা উত্তর দেওয়া উচিত। যেই যেই ভাবে জিজ্ঞাসিত হয় সেই সেই ভাবে উত্তর দেওয়া উচিত। সেইজন্য আয়ুষ্মান মহাকচ্চায়ন বলিয়াছেন, ‘একত্বতায় ধর্মসমূহ’ ইত্যাদি।


 

৪. (ক) ১৫. পরিষ্কার হারবিভঙ্গ
৪৯. উহাতে পরিষ্কার হার কিরূপ? ‘যেই যেই ধর্ম যেই ধর্মকে জন্ম দেয় বা উৎপন্ন করিয়া’ ইত্যাদি যেই ধর্ম যেই ধর্মকে জন্ম দেয় বা উৎপন্ন করে সেই ধর্ম সেই ধর্মের পরিষ্কার। লক্ষণ পরিষ্কার বা পরিষ্কারের লক্ষণ কী? পরিষ্কারের জনক লক্ষণ। দুইটি ধর্ম জন্ম দিয়া তাকে; যথা : হেতু এবং প্রত্যয়। উহাতে লক্ষণ হেতু বা হেতুর লক্ষণ কী আর লক্ষণ প্রত্যয় বা প্রত্যয়ের লক্ষণ কী? হেতুর লক্ষণ অসাধারণ, প্রত্যয়ের লক্ষণ সাধারণ। কিরূপে হইয়া থাকে? যেমন অঙ্কুরের পরিণামে বীজ অসাধারণ, মাটি এবং জল সাধারণ। অঙ্কুরেরই মাটি আর জল প্রত্যয় স্বভাব হেতু, যেমন নাকি ঘটে প্রক্ষিপ্ত দুগ্ধ দধি হইয়া থাকে, দুগ্ধের এবং দধির একই প্রক্ষেপণ সময়ে উহার সমবধান হয় না (অর্থাৎ দুগ্ধ প্রক্ষিপ্ত সময়ে দধিতে পরিণত হয় না পরে কালান্তরে বা অন্য সময়ে হইয়া থাকে), এইরূপে একই সময়ে হেতুর এবং প্রত্যয়ের সমধান হয় না (পরে সময়ান্তরে হইয়া থাকে)।

এই সংসারই হেতুর সহিত প্রত্যয়ের সহিত নিবর্তিত বা আবির্ভূত হইয়া থাকে। বলা হইয়াছে : ‘অবিদ্যা প্রত্যয়ে সংস্কার, সংস্কার প্রত্যয়ে বিজ্ঞান’ ইত্যাদি এইরূপে সমস্তই প্রতীত্যসমুৎপাদ। এইভাবে অবিদ্যা, অবিদ্যার হেতু অনুপযুক্তভাবে মনস্কার বা কল্পনা প্রত্যয়। পূর্ববর্তী অবিদ্যা পরবর্তী অবিদ্যার হেতু। উহাতে পূর্ববর্তী অবিদ্যা অবিদ্যানুশয়, পরবর্তী অবিদ্যা অবিদ্যাপর্যুত্থান। পূর্ববর্তী অবিদ্যানুশয় পরবর্তী অবিদ্যাপর্যুত্থানের হেতুভূত উন্নয়নের বীজাঙ্কুর সদৃশ অব্যবহিত হেতু আছে বলিয়া (অর্থাৎ যেমন বীজাঙ্কুরের হেতু আছে বলিয়া প্রত্যক্ষ হেতু থাকায় হেতু হইয়া থাকে)। যেইখানে যেই ফল উৎপন্ন হয় ইহা উহার পরম্পরা হেতু আছে বলিয়া হেতুভূত বা কারণসম্ভূত (অর্থাৎ বীজ হইতে যেই ফল উৎপন্ন হয় উহার বীজ পরম্পরা হেতু থাকায় হেতু হইয়া থাকে, এইরূপে অবিদ্যায় ও হেতুভাবে দ্রষ্টব্য)।

দুই প্রকারই হেতু; যথা : অব্যবহিত বা প্রত্যক্ষ হেতু এবং পরম্পর হেতু। এইরূপে অবিদ্যানুরাগেও দুই প্রকার হেতু; যথা : প্রত্যক্ষ হেতু এবং পরম্পর হেতু। দীপাধার বা প্রদীপপাত্র, শলিতা ও তৈল যেমন প্রদীপের প্রত্যয়ভূত স্বভাব হেতু নহে। দীপাধার, শলিতা ও তৈল প্রদীপের সম্ভবপর প্রত্যয়ভূত না হইলে স্বভাবহেতুও না হইলে প্রদীপের প্রত্যয়ভূত অগ্নিহীন দ্বীপাধার, শলিতা ও তৈলকে জ্বালান সম্ভবপর হয় না; প্রদীপ সদৃশ স্বভাবহেতু হইয়া থাকে।

এইরূপে স্বভাবহেতু (অর্থাৎ প্রদীপ উজ্জ্বলন ইত্যাদি হইতে অগ্নি ইত্যাদি প্রদীপ সদৃশ কারণ স্বভাবহেতু) পরভাব প্রত্যয় (অর্থাৎ সেইরূপ দীপাধার, শলিতা ও তৈলাদি সদৃশ অগ্নি হইতে অন্য স্বভাব প্রত্যয়), আধ্যাত্মিক হেতু (অর্থাৎ নিজ অধ্যাত্ম বা অভ্যন্তরিক হেতু) বাহির প্রত্যয় (অর্থাৎ উহা হইতে বাহিরের প্রত্যয়) জনক বা উৎপন্ন হেতু পরিগ্রাহক বা উপস্তম্ভক (অর্থাৎ আশ্রয় প্রদানকারী) প্রত্যয়, অসাধারণ (বিশেষ বা অসামান্য) হেতু সাধারণ (অর্থাৎ এইরূপ অন্যান্য প্রত্যুৎপন্নসমূহের সমান) প্রত্যয়, অনুপচ্ছেদ বা অনুপচ্ছিন্ন অর্থ সন্ততি অর্থে (অর্থাৎ যে নিজের অনুরূপ ফলের হেতু হইয়া নিরুদ্ধ হয় বা মরিয়া যায় সে অনুপচ্ছিন্ন বা গমনে বিরতিহীন বলিয়া আখ্যাত হয়, হেতু ও ফল উভয়ে সম্বন্ধের বিদ্যমানতা আছে বলিয়া বলা হইয়াছে : ‘অনুপচ্ছেদ অর্থ সন্ততি বা বিরামহীন গতি অর্থে’), নির্বত্তি বা উৎপত্তি অর্থ ফল অর্থে (অর্থাৎ যেই কারণ দ্বারা উৎপত্তির ফল হয় সেই কারণ দ্বারা পুনর্জন্ম প্রাপ্তি অর্থ আর ফল অর্থে বলা হইয়াছে), প্রতিসন্ধি বা পুনরুৎপ অর্থ পুনর্জন্ম অর্থে (অর্থাৎ যেই কারণে পূর্বভব দ্বারা তৎপরবর্তী ভবসম্মেলন বশে প্রবর্তিত উৎপত্তি স্কন্ধসমূহে পুনরুৎপ হয় সেই কারণে বলা হইয়াছে প্রতিসন্ধি অর্থ আর পুনর্জন্ম অর্থে বাধা অর্থ পর্যুত্থান অর্থে আর অসমুদ্‌ঘাত বা অনুচ্ছেদ অর্থ অনুশয় অর্থে (অর্থাৎ যেই ব্যক্তির ক্লেশসমূহ উৎপন্ন হয় সেই ক্লেশজনিত বাধাসমূহ সম্যক পথে চলিতে দেয় না আর যেই পর্যন্ত মার্গ দ্বারা সমুদ্‌ঘাটিত বা অপসারিত হয় না সেই পর্যন্ত সুপ্তভাবে থাকে বলিয়া বলা হয়, সেইজন্য বলা হইয়াছে : ‘বাধা অর্থ পর্যুত্থান অর্থে আর অসমুদ্‌ঘাট অর্থ অনুশয় অর্থে’), অসম্প্রতিবেধ (অপ্রাপ্তি বা অনুপলব্ধি) অর্থ অবিদ্যা অর্থে, পরিজ্ঞাত অর্থ বিজ্ঞানের বীজ অর্থে (অর্থাৎ পরিজ্ঞান উপলব্ধিবশে কখনো কখনো সেই নামরূপ অঙ্কুরের কারণ হইয়া থাকে বলিয়া বলা হইয়াছে : ‘পরিজ্ঞাত অর্থ বিজ্ঞানের বীজ অর্থে’)। যেইখানে অনুপচ্ছিন্ন বা উচ্ছিন্ন হয়নি সেইখানে সন্ততি বা অবিরামগতি (অর্থাৎ কারণ ফলভাব সম্বন্ধ) রহিয়াছে। যেইখানে সন্ততি আছে সেইখানে উৎপত্তি আছে, যেইখানে উৎপত্তি আছে সেইখানে ফল (পুনর্জন্ম প্রাপ্তির ফল) আছে, যেইখানে ফল আছে সেইখানে পুনরুৎপ আছে, যেইখানে পুনরুৎপ আছে সেইখানে পুনর্জন্ম আছে, যেইখানে পুনর্জন্ম আছে সেইখানে বাধা আছে, যেইখানে বাধা আছে সেইখানে পর্যুত্থান আছে, যেইখানে পর্যুত্থান আছে সেইখানে অসমুদ্‌ঘাত বা অনুচ্ছেদ আছে, যেইখানে অনুচ্ছেদ আছে সেইখানে অনুশয় (সুপ্ত বা অন্তর্নিহিত প্রবণতা আছে), যেইখানে অনুশয় আছে সেইখানে অপ্রাপ্তি বা অনুপলব্ধি আছে, যেইখানে অনুপলব্ধি আছে সেইখানে অবিদ্যা আছে, যেইখানে অবিদ্যা আছে, সেইখানে আস্রবের (অর্থাৎ যেই অনুভূতি বা কল্পনা মনকে বিহ্বল বা উন্মত্ত করিয়া তোলে সেই আসক্তি বা আস্রবের) সহিত বিজ্ঞান অপরিজ্ঞাত যেইখানে আস্রবের সহিত বিজ্ঞান অপরিজ্ঞাত সেইখানে বীজ অর্থ।

শীলস্কন্ধ সমাধিস্কন্ধের প্রত্যয় বা কারণ, সমাধিস্কন্ধ প্রজ্ঞাস্কন্ধের কারণ, প্রজ্ঞাস্কন্ধ বিমুক্তিস্কন্ধের কারণ, বিমুক্তিস্কন্ধ বিমুক্তিজ্ঞান দর্শনস্কন্ধের কারণ, তীর্থজ্ঞতা (অর্থাৎ স্নানঘাট বা নদী ইত্যাদির অবতরণিকা সম্বন্ধে অভিজ্ঞতা) পীতজ্ঞতার (পান করিবার ইচ্ছা বা জাগ্রতচেতনার জ্ঞানের বা জাগ্রতচেতনা জ্ঞানের) প্রত্যয় বা কারণ, পীতজ্ঞতা মত্তজ্ঞতার (মত্ততার বা বিহ্বলতার) কারণ, মত্তজ্ঞতা আত্মজ্ঞতার বা আত্মচেতনার কারণ, যেমন নাকি চক্ষু বা আর কারণযুক্তরূপে বা দর্শনীয় বস্তু আকারে চক্ষুবিজ্ঞান উৎপন্ন হইয়া থাকে। উহাতে চক্ষু অধিপতিরূপে কারণে অথবা কার্যকারণ সম্বন্ধে প্রত্যয় বা কারণ, রূপ বা দর্শনীয় বস্তু আকার আরম্মণ (জ্ঞানের উৎপত্তি বিষয়) কারণ সম্বন্ধে প্রত্যয়, আলোক মনস্কার স্বভাব হেতু (অর্থাৎ ক্রিয়া মনোধাতু, উহাই চক্ষুবিজ্ঞানের বিজ্ঞান ভাব দ্বারা সমান জাতীয় অবস্থার স্বভাব হেতু) সংযোগ (অর্থাৎ উপনিশ্রয় বা অবলম্বন কারণ সম্বন্ধে) প্রত্যয়, সংস্কারসমূহ (অর্থাৎ সর্ব প্রকার কুশলাকুশল চিত্ত উৎপত্তি) স্বভাব হেতু বিজ্ঞানের প্রত্যয় (অর্থাৎ পুণ্যাদি প্রস্তুতি বা সঞ্চয়সমূহ পুনরুৎপ বিজ্ঞানের প্রত্যয়), বিজ্ঞান স্বভাব হেতু নামরূপে প্রত্যয়, নামরূপ স্বভাব হেতু ষড়ায়তনের প্রত্যয়, ষড়ায়তন স্বভাব হেতু স্পর্শের প্রত্যয়, স্পর্শ স্বভাব হেতু বেদনার বা অনুভূতির প্রত্যয়, বেদনা স্বভাব হেতু তৃষ্ণার প্রত্যয়, তৃষ্ণা স্বভাব হেতু উপাদানের বা আসক্তির প্রত্যয়, উপাদান স্বভাব হেতু ভবের (উৎপত্তি জগতের বা স্থানের অর্থাৎ যেইভাবে উৎপন্ন হইবে সেই ভবের) প্রত্যয়, ভব স্বভাব হেতু জাতির বা জন্মের প্রত্যয়, জাতি বা জন্ম স্বভাব হেতু জরা-মরণের কারণ বা প্রত্যয়, জরা-মরণ স্বভাব হেতু শোকের কারণ, শোক স্বভাব হেতু বিলাপ বা খেদোক্তির কারণ, বিলাপ স্বভাব হেতু দুঃখের কারণ, দুঃখ স্বভাব হেতু দৌর্মনস্যের বা মনের অশান্তির কারণ, দৌর্মনস্য স্বভাব হেতু ক্লেশ বা দুঃখ কষ্টের কারণ। এইরূপে যাহা কিছু অবলম্বন আছে সমস্তই পরিষ্কার (অভাব বা উপকরণ)। সেইজন্য আয়ুষ্মান মহাকচ্চায়ন বলিয়াছেন, ‘যেই যেই ধর্ম যেই ধর্মকে উৎপন্ন করিয়া’ ইত্যাদি।


 

৪. (ক) ১৬. সমারোপণ হারবিভঙ্গ
৫০. উহাতে সমারোপণ বা আরোহণ হার কিরূপ? ‘যেই যেই ধর্ম (শীলাদি ধর্মসমূহ) যাহা যাহা মূল আর বুদ্ধ কর্তৃক যাহা যাহা একার্থবাচক বলিয়া প্রকাশ করা হইয়াছে’ ইত্যাদি। একটি পদস্থানে বা মূলে যত প্রকার পদস্থান অবতরণ করে বা নামিয়া আসে সেই সমস্তই সমারোপণ বা আরোহণ করিবার যোগ্য যেমন আবর্তহারে বহু প্রকার পদস্থান নামিয়াছে। উহাতে সমারোপণ বা আরোহণ চতুর্বিধ; যথা : পদস্থান (মূল), বিবচন, ভাবনা এবং পরিত্যাগ।

উহাতে পদস্থান বা মূল দ্বারা সমারোপণ বা আরোহণ কিরূপ? সর্বপ্রকার পাপকার্য না করণ, পুণ্য অর্জন করণ এবং নিজ চিত্ত পরিশুদ্ধ করণ ইহাই বুদ্ধের শাসন।

উহার পদস্থান কী? তিন প্রকার সুচরিত (সচ্চরিত্র বা সদাচার); যথা : কায়সদাচার, বাক্যসদাচার ও মনোসদাচার, ইহা পদস্থান। উহাতে যাহা কায়িক এবং বাচনিক সদাচার ইহা শীলস্কন্ধ, মনোসদাচার যাহা লোভহীনতা ও অদ্বেষতা ইহা সমাধিস্কন্ধ, যাহা সম্যক দৃষ্টি ইহা প্রজ্ঞাস্কন্ধ, ইহা পদস্থান। উহাতে শীলস্কন্ধ ও সমাধিস্কন্ধ শমথ, প্রজ্ঞাস্কন্ধ বিদর্শন ইহা পদস্থান। উহাতে শমথের ফল অনুরাগে বিরক্তি বা বিরাগ ভাব দ্বারা চিত্তবিমুক্তি (চিত্তের বন্ধনমুক্তি বা মনের স্বাধীনতা), বিদর্শনের অবিদ্যায় বিরাগ বা বিরক্তি ভাব দ্বারা প্রজ্ঞাবিমুক্তি (অর্থাৎ অন্তর্দৃষ্টির মাধ্যমে বন্ধনমোচন বা স্বাধীনতা) ইহা পদস্থান।

বন তীব্র আকাঙ্ক্ষার পদস্থান। বন কী? তীব্র আকাঙ্ক্ষাই বা কী? বন বলিলে বুঝায় পঞ্চকামগুণ, তৃষ্ণা বলিলে বুঝায় তীব্র আকাঙ্ক্ষা বা প্রবল ইচ্ছা ইহা পদস্থান। বন বলিলে বুঝায়-‘এইটি স্ত্রীলোক অথবা এইটি পুরুষ’ বলিয়া নিমিত্ত গ্রহণ বা ইন্দ্রিয়ের উত্তেজকরূপে মনোযোগ আকর্ষণ আর বনথ বা তীব্র আকাঙ্ক্ষা বলিলে বুঝায় সেই সেই অঙ্গ-প্রত্যঙ্গসমূহের ‘অহো চক্ষু! অহো শ্রোত বা কর্ণ! অহো ঘ্রাণ বা নাসিকা! অহো জিহ্বা! অহো কায় বা শরীর!’ বলিয়া অনুব্যঞ্জন গ্রহণ (অর্থাৎ মাধ্যমিক বিশেষণ বা দ্বিতীয় স্থানস্থ প্রতীকরূপে কল্পিত দ্রব্য গ্রহণ) ইহা পদস্থান। বন বলিলে বুঝায় ছয় প্রকার অপরিজ্ঞাত ভিতরের ও বাহিরের আয়তন, তদুভয়ে কারণযুক্ত হইয়া যেই সংযোজন বা সংলগ্নতা উৎপন্ন হয় ইহা বনথ বা তীব্র আকাঙ্ক্ষা, ইহা পদস্থান। বন বলিলে বুঝায় অনুশয় আর বনথ বলিলে বুঝায় পর্যুত্থান, ইহা পদস্থান। সেইজন্য ভগবান বলিয়াছেন, ‘বন এবং বনথকে ছিন্ন করিয়া’ ইহা পদস্থান দ্বারা সমারোপণ।

৫১. উহাতে বিবচন সমারোপণ কিরূপ? অনুরাগে বিরক্তি বা বিরাগ দ্বারা চিত্তবিমুক্তি শৈক্ষ্যফল, অবিদ্যায় বিরাগ দ্বারা প্রজ্ঞাবিমুক্তি অশৈক্ষ্যফল, ইহা বিবচন বা প্রতিশব্দ। অনুরাগে বিরাগ দ্বারা চিত্তবিমুক্তি অনাগামীফল, অবিদ্যায় বিরাগ দ্বারা প্রজ্ঞাবিমুক্তি শ্রেষ্ঠ ফল অর্হত্ত্ব, ইহা বিবচন। অনুরাগে বিরাগ দ্বারা চিত্তবিমুক্তি যাহা কামধাতু (কামভূমির অবস্থা) দূরে ছাড়িয়া আসিয়া অতিক্রমকরণ, অবিদ্যায় বিরাগ দ্বারা প্রজ্ঞা বিমুক্তি যাহা ত্রিধাতু (অর্থাৎ কাম, রূপ ও অরূপ) অবস্থা দূরে ছাড়িয়া আসিয়া অতিক্রমকরণ, ইহা বিবচন। প্রজ্ঞা ইন্দ্রিয়, প্রজ্ঞাবল, অধিপ্রজ্ঞা বা উচ্চতর জ্ঞানশিক্ষা, পঞ্চস্কন্ধ, ধর্মবিচয়, সম্বোধ্যঙ্গ, উপেক্ষা সম্বোধ্যঙ্গ, জ্ঞান, সম্যক দৃষ্টি, উত্তীর্ণ হওন, পুঙ্খানুপুঙ্খরূপে পরীক্ষণ, পাপে লজ্জা, বিদর্শন, ধর্মেজ্ঞনা ইহা সমস্তই বিবচন। ইহা বিবচন দ্বারা সমারোপণ।

উহাতে ভাবনায় সমারোপণ বা আরোহণ কিরূপ? ভগবান যেমন বলিয়াছেন, ‘তাহা হইলে হে ভিক্ষু, তুমি উৎসাহী সম্প্রজ্ঞ বা চিন্তাশীল ও স্মৃতিমান হইয়া সংসারে লোভ ও দৌর্মনস্যকে বা মনের অশান্তিকে অপসারণ করিয়া কায়ে কায়ানুদর্শী হইয়া অবস্থান করিতে থাক।’ উৎসাহ বা তৎপরতা ইহা বীর্য ইন্দ্রিয়, সম্প্রজ্ঞ বা চিন্তাশীল ইহা প্রজ্ঞা ইন্দ্রিয়, স্মৃতিমান ইহা স্মৃতি ইন্দ্রিয়, সংসারে লোভ ও দৌর্মনস্যকে অপসারণ কর ইহা সমাধি ইন্দ্রিয় এইরূপে কায়ে কায়ানুদর্শী হইয়া অবস্থান করিলে চারি প্রকার স্মৃতিপ্রস্থান ভাবনা পরিপূর্ণ হইতে থাকে। ইহার কারণ কী? এক প্রকার লক্ষণ বর্তমান থাকায় চারি প্রকার ইন্দ্রিয়কে চারি প্রকার স্মৃতিপ্রস্থানে ভাবনা করা হইলে চারি প্রকার সম্যক প্রধান ভাবনা পরিপূর্ণ হইয়া থাকে। চারি প্রকার সম্যক প্রধান ভাবনায় চারি প্রকার ঋদ্ধিপাদ ভাবনা পরিপূর্ণ হইয়া থাকে। চারি প্রকার ঋদ্ধিপাদ ভাবনায় প্রজ্ঞা-ইন্দ্রিয় ভাবনাসমূহ পরিপূর্ণ হইয়া থাকে। এইরূপে সমস্তই (অর্থাৎ বেদনানুদর্শন বিশেষে দুঃখানুদর্শন ইত্যাদি)। ইহার কারণ কী? সমস্ত বোধগম্য বা জ্ঞানগম্য ধর্মই বোধিপক্ষীয় ধর্মে নিয়্যানিক বা নিয়া যায় লক্ষণ দ্বারা একটিমাত্র লক্ষণযুক্ত। উহারা একটি মাত্র লক্ষণ হেতু ভাবনা পরিপূর্ণ হইয়া থাকে। ইহা ভাবনা দ্বারা সমারোপণ।

উহাতে প্রহান বা পরিহারের দ্বারা সমারোপণ কিরূপ? কায়ে কায়ানুদর্শী হইয়া অবস্থান করিলে অশুভে শুভ বলিয়া ধারণায় যে উন্মার্গগমন বা কুপথগমন হয় তাহা পরিত্যাগ হয়, তাহার কবলীঙ্কার আহার (গ্রাস গ্রাস করিয়া আহার) ও ক্ষীণতা প্রাপ্ত হয়, কাম উপাদান দ্বারা ও অনাসক্ত বা অননুরক্ত হইয়া থাকে, কাম সংযোগ দ্বারা ও বিসংযুক্ত বা বিচ্ছেদ হইয়া থাকে, লোভরূপ শরীর বন্ধন দ্বারাও বিপ্রযুক্ত বা বিচ্ছিন্ন হইয়া থাকে, কামাস্রব দ্বারাও অনাসব হইয়া থাকে, কাম ওঘ বা কামজনিত প্রবাহও উত্তীর্ণ হইয়া থাকে, রাগ বা অনুরাগরূপ শল্য দ্বারাও বিশল্য বা অনবিদ্ধ হইয়া থাকে, ইন্দ্রিয় দ্বারে আগত বা উপস্থিত রূপ দ্বারাও তাহার বিজ্ঞানস্থিতি ক্ষীণ হইয়া আসে, রূপধাতু দ্বারাও তাহার অনুরাগ পরিত্যাগ হইয়া থাকে, ছন্দ বা ইচ্ছা দ্বারাও অগতিতে বা ভ্রান্ত ধারণায় গমন করে না। (বিশেষত অশুভানুদর্শন এমন কি কামরাগ ও তৎসংযুক্ত ক্লেশসমূহের একান্ত প্রতিপক্ষ অশুভসংজ্ঞা, কবলীঙ্কার আহার পরিজ্ঞান দ্বারা পরিবদ্ধ বা সংলগ্ন ক্লেশসমূহ, কাম উপাদান কামযোগ ও কামসংযোগ কায়গ্রন্থি বা শরীরবন্ধন কামাস্রব কামোঘ বা কামপ্রবাহ রাগশল্য বা অনুরাগরূপ শল্য রূপধর্ম পরিজ্ঞান দ্বারা প্রতিপক্ষ ক্লেশসমূহ রূপধর্মসমূহে রাগ বা অনুরাগ ছন্দ বা ইচ্ছাবশত গমনাগমন করিয়া থাকে। এই পাপ ধর্মসমূহকে পরিহারের জন্য সংবর্তিত হয়, ইহা দেখাইবার জন্য বলা হইয়াছে : ‘কায়ে কায়ানুদর্শী হইয়া অবস্থান করিলে’ ইত্যাদি)।

বেদনায় বা অনুভূতিতে বেদনানুদর্শী হইয়া অবস্থান করিলে দুঃখকে সুখ বলিয়া ধারণায় যে উন্মার্গগমন হয় তাহা পরিত্যাগ হয়, তাহার স্পর্শাহারও ক্ষীণতা প্রাপ্ত হয়, ভব উপাদান দ্বারাও অনাসক্ত হইয়া থাকে, ভবসংযোগ দ্বারাও বিসংযুক্ত হইয়া থাকে, ঈর্ষা বা হিংসারূপ শরীরবন্ধন দ্বারাও বিচ্ছিন্ন হইয়া থাকে, ভবাস্রব দ্বারাও অনাসব হইয়া থাকে, ভব ওঘ বা ভবরূপ প্রবাহও উত্তীর্ণ হইয়া থাকে, দ্বেষ বা ক্রোধশল্য দ্বারাও বিশল্য বা অনবিদ্ধ হইয়া থাকে, ইন্দ্রিয় দ্বারে আগত বা উপনীত বেদনা দ্বারাও তাহার বিজ্ঞানস্থিতি ক্ষীণ হইয়া আসে, বেদনা ধাতু দ্বারাও তাহার অনুরাগ পরিত্যাগ হইয়া থাকে, দ্বেষ বা ক্রোধ দ্বারাও অগতিতে বা ভ্রান্ত ধারায় বা কুপথে গমন করে না।

চিত্তে চিত্তানুদর্শী হইয়া অবস্থান করিলে অনিত্যকে নিত্য বলিয়া ধারণায় যে উন্মার্গগমন হয় তাহা পরিত্যাগ হয়, তাহার বিজ্ঞানাহারও ক্ষীণতাপ্রাপ্ত হয়, দৃষ্টি উপাদান দ্বারাও অনাসক্ত হইয়া থাকে, দৃষ্টি সংযোগ দ্বারাও বিসংযুক্ত হইয়া থাকে, শীলব্রতপালনরূপ শরীরবন্ধন দ্বারাও বিচ্ছিন্ন হইয়া থাকে, দৃষ্টাস্রব দ্বারাও অনাসব হইয়া থাকে, দৃষ্টি ওঘ বা মিথ্যাদৃষ্টিরূপ প্রবাহও উত্তীর্ণ হইয়া থাকে, মানশল্য বা অভিমানরূপ শল্য দ্বারাও বিশল্য হইয়া থাকে, ইন্দ্রিয় দ্বারে আগত বা উপনীত সংজ্ঞা দ্বারাও তাহার বিজ্ঞানস্থিতি ক্ষীণ হইয়া আসে, সংজ্ঞাধাতু দ্বারাও তাহার অনুরাগ পরিত্যাগ হইয়া থাকে, ভয় দ্বারাও অগতিতে বা ভ্রান্ত ধারায় গমন করে না।

ধর্মসমূহে ধর্মানুদর্শী হইয়া অবস্থান করিলে অনাত্মাকে আত্মা বলিয়া ধারণায় যে উন্মার্গগমন হয় তাহা পরিত্যাগ হয়, তাহার মনোসঞ্চেতনা আহার (অর্থাৎ মনের চেতনারূপ আনন্দাহার) ক্ষীণতা প্রাপ্ত হয়, আত্মবাদ উপাদান দ্বারাও অনাসক্ত হইয়া থাকে, অবিদ্যাসংযোগ দ্বারাও বিসংযুক্ত হইয়া থাকে, ইহা সত্য বলিয়া অনুরাগরূপ শরীরবন্ধন দ্বারাও বিচ্ছিন্ন হইয়া থাকে, অবিদ্যারূপ আস্রব দ্বারাও অনাসব হইয়া থাকে। অবিদ্যা ওঘ বা অবিদ্যারূপ প্রবাহও উত্তীর্ণ হইয়া থাকে, মোহশল্য বা মোহরূপ শল্য দ্বারাও বিশল্য বা অনবিদ্ধ হইয়া থাকে, ইন্দ্রিয় দ্বারে আগত বা উপনীত সংস্কার দ্বারাও তাহার বিজ্ঞানস্থিতি ক্ষীণ হইয়া আসে, সংস্কার ধাতু দ্বারাও তাহার অনুরাগ পরিত্যাগ হইয়া থাকে, মোহ দ্বারাও অগতিতে বা ভ্রান্ত ধারায় গমন করে না। ইহা পরিত্যাগের দ্বারা সমারোপণ। সেইজন্য আয়ুষ্মান মহাকচ্চায়ন বলিয়াছেন :

‘যেই যেই ধর্ম (অর্থাৎ শীলাদি ধর্মসমূহ), যাহা যাহা মূল আর মুনি বুদ্ধ কর্তৃক যাহা যাহা একার্থবাচক বলিয়া প্রকাশ করা হইয়াছে সেই ধর্মসমূহে আরোহণ করা উচিত, ইহাই সমারোপণ বা আরোহণ হার।’


 

৪. (খ) হার সংযোগ
৪. (খ) ১. দেশনা হারসম্পাত বা হারসংযোগ
৫২. ‘প্রথমে ষোলো প্রকার হার আর দিসালোচনা বা দিকনির্ণয় হইতে দিক অবলোকন করাইয়া সংক্ষেপত অঙ্কুশ দ্বারাই ত্রিবিধ নয়ে বা ধারায় সূত্র নির্দেশিত হইল।’

বলা হইয়াছে, উহার নির্দেশ কোথায় দ্রষ্টব্য? হারসম্পাতে।

উহাতে দেশনা হারসম্পাত (হার সংযুক্তি বা সংযোগ কিরূপ? অরক্ষিত চিত্ত দ্বারা (অর্থাৎ চক্ষুদ্বার ইত্যাদিতে স্মৃতি অরক্ষিত চিত্ত বা মন দ্বারা) মিথ্যাদৃষ্টিতে হত হওয়ার দরুন (অর্থাৎ শাশ্বতাদি অসত্যদৃষ্টির প্রবণতায় দূষিত হওয়ার দ্বারা) এবং স্ত্যানমিদ্ধ (শারীরিক মানসিক আলস্য-জড়তা) দ্বারা অভিভূত হওয়ার দরুন (অর্থাৎ শরীরের ও মনের অলসতা ও নিদ্রালুতা ব্যাপ্ততার দ্বারা) মারের অধীনে গমন করিতে হয় (অর্থাৎ ক্লেশমার ইত্যাদির অনুরূপ কাম বা কামনা করণীয় হইয়া থাকে)।

‘অরক্ষিত চিত্ত দ্বারা’ বলায় কি দেশনা করা হইয়াছে? প্রমাদ (আলস্য বা শ্রমবিমুখতা) দেশনা করা হইয়াছে (অর্থাৎ ছয়দ্বারে স্মৃতি ত্যাগকরণ বা ছাড়িয়া দেওয়া লক্ষণকে শৈথল্য বা অবহেলা বলা হইয়াছে), উহা মৃত্যুপদ (অর্থাৎ সেই শিথিলতা প্রদর্শন দ্বারা ধ্বংসের পথে গমন করিয়া থাকে)। ‘মিথ্যাদৃষ্টিতে বা অসত্যদৃষ্টিতে হত হওয়ার দরুন’ অর্থে মিথ্যাদৃষ্টিতে হত বলিয়া বলা হইয়াছে : যদি অনিত্যকে নিত্য বলিয়া দেখে তাহা বিপল্লাস বা উন্মার্গগমন (অর্থাৎ যাহা অনিত্য পঞ্চস্কন্ধকে নিত্য বলিয়া দর্শন করা হয় তাহা বিপরীতভাবে গ্রহণ করা হইয়াছে বলিয়া উন্মার্গগমন বা পাপপথে গমন)। সেই উন্মার্গগমনের লক্ষণ কিরূপ? বিপরীতভাবে গ্রহণ লক্ষণ বিপল্লাস বা উন্মার্গগমন। তাহা কিরূপে উন্মার্গেগমন করায়? তিন প্রকার; যথা : সংজ্ঞা বা সংজ্ঞাবিপল্লাস, চিত্ত বা চিত্ত বিপল্লাস এবং দৃষ্টি বা মিথ্যাদৃষ্টি বিপল্লাস। তাহা কোথায় উন্মার্গেগমন করায়? চারি প্রকার আত্মভাব বস্তুতে বা পঞ্চ উপাদান স্কন্ধে, যেমন―রূপ বা শরীরকে নিজের বলিয়া দর্শন করে অথবা নিজেকে রূপবান বা সুন্দর বলিয়া দর্শন করে অথবা শরীরকে আত্মা বলিয়া দর্শন করে অথবা শরীরের মধ্যে আত্মা আছে বলিয়া দর্শন করে। এইরূপে বেদনাকে... পূর্ববৎ। সংজ্ঞাকে... পূর্ববৎ। সংস্কারকে... পূর্ববৎ। বিজ্ঞানকে নিজের বলিয়া দর্শন করে অথবা নিজেকে বিজ্ঞানবান বা বিজ্ঞানযুক্ত বলিয়া দর্শন করে অথবা বিজ্ঞানকে আত্মা বলিয়া দর্শন করে অথবা বিজ্ঞানের মধ্যে আত্মা আছে বলিয়া দর্শন করেন। উহাতে রূপ বা শরীর প্রথম বিপল্লাস বা উন্মার্গগমন বস্তু ‘অশুভকে শুভ বলিয়া ধারণা’, বেদনা বা অনুভূতি দ্বিতীয় বিপল্লাস বস্তু ‘দুঃখকে সুখ বলিয়া ধারণা’, সংজ্ঞা ও সংস্কার তৃতীয় বিপল্লাস বস্তু ‘অনাত্মাকে আত্মা বলিয়া ধারণা’ এবং বিজ্ঞান চতুর্থ বিপল্লাস বস্তু ‘অনিত্যকে নিত্য বলিয়া ধারণা’।

চিত্তের সংক্লেশ (অপবিত্রতা বা অবিশুদ্ধতা) ধর্ম দুই প্রকার। যথা : তৃষ্ণা বা তৃষ্ণাসংক্লেশ এবং অবিদ্যা বা অবিদ্যাসংক্লেশ। অশুভকে শুভ বলিয়া ধারণা এবং দুঃখকে সুখ বলিয়া ধারণা, এই দুই প্রকার বিপল্লাস বা উন্মার্গগমন দ্বারা তৃষ্ণাচ্ছাদিত চিত্ত উন্মামার্গে বা পাপ পথে গমন করিয়া থাকে। অনিত্যে নিত্য বলিয়া ধারণা এবং অনাত্মকে আত্মা বলিয়া ধারণা, এই দুই প্রকার বিপল্লাস দ্বারা দৃষ্টি (মিথ্যাদৃষ্টি) আচ্ছাদিত চিত্ত উন্মার্গে গমন করিয়া থাকে। উহাতে যাহা দৃষ্টি বিপল্লাস (মিথ্যাদৃষ্টিপূর্ণ উন্মার্গগমন) উহা অতীতরূপকে নিজের বলিয়া দর্শন করে, অতীত বেদনা বা অনুভূতিকে... পূর্ববৎ, অতীত সংজ্ঞাকে... পূর্ববৎ, অতীত সংস্কারকে... পূর্ববৎ, অতীত বিজ্ঞানকে নিজের বলিয়া দর্শন করে। উহাতে যাহা তৃষ্ণা বিপল্লাস উহা ভবিষ্যৎ রূপকে অভিনন্দন করে, ভবিষ্যৎ বেদনাকে বা অনুভূতিকে অভিনন্দন করে, ভবিষ্যৎ সংজ্ঞাকে অভিনন্দন করে, ভবিষ্যৎ সংস্কারকে অভিনন্দন করে এবং ভবিষ্যৎ বিজ্ঞানকে অভিনন্দন করে।

তৃষ্ণা এবং অবিদ্যা এই দুই প্রকার ধর্ম চিত্তের উপক্লেশ বা অবিশুদ্ধতা। তাহা হইতে বিশুদ্ধ করিলেই চিত্ত বিশুদ্ধ হইয়া থাকে। সত্ত্বগণ মৃত্যুর পর দেহান্তরে একবার নরকে একবার তির্যগকুলে একবার প্রেতকুলে একবার অসুরকুলে একবার দেবকুলে একবার মনুষ্যকুলে এইভাবে ভ্রমণ করিতে থাকে বলিয়া সেই অবিদ্যা নীবরণসমূহের আর সেই সংযোজনসমূহের পূর্ব কোটি বা পূর্বাবস্থা সত্ত্বগণের দৃষ্ট হয় না (অর্থাৎ যাহাদের চিত্ত অরক্ষিত বা স্মৃতিহীন এবং মিথ্যাদৃষ্টি প্রবণতায় দূষিত তাহারা মারের বশাধীন থাকে বলিয়া মৃত্যুতে নরক প্রেতাদিকুলে উৎপন্ন হইয়া দেহান্তরে পূর্বাবস্থা জানিতে পারে না)।

স্ত্যান-মিদ্ধ বা শরীরের ও মনের অলসতা ও নিদ্রালুতা ব্যাপ্ততার দ্বারা অর্থে থীন বা স্ত্যান বলিলে চিত্তের অসমর্থতা অকর্মণ্যতা বুঝায় আর মিদ্ধ বলিলে অনুৎসাহ অর্থাৎ শরীরের অলসতা বা জড়তা উহাকে বুঝায়। মারের বশ (বশ অর্থ ইচ্ছা, লোভ, রুচি, আকাঙ্ক্ষা, আদেশ, আধিপত্য দ্বারা অভিভূত) হইয়া যায় অর্থে ক্লেশমারের এবং সপ্তমারের (অর্থাৎ অভিসংস্কারমার, স্কন্ধমার, মৃত্যুমার, দেবপুত্রমার, ক্লেশমার ইত্যাদি মারের) বশীভূত হইয়া থাকে। সেই পরিবৃত (অর্থাৎ ক্লেশমার ও সপ্তমার দ্বারা বশীভূত) ব্যক্তিই সংসারাভিমুখী হইয়া থাকে (অর্থাৎ সংসারে পুনর্জন্ম গ্রহণ করিয়া থাকে)। ভগবান এই দুই প্রকার সত্য দেশনা করিয়াছেন; যথা : দুঃখসত্য এবং দুঃখের কারণ সত্য। উহাদিগকে পরিজ্ঞানের বা যথার্থরূপে জানিবার জন্য এবং পরিত্যাগের জন্য ভগবান ধর্মদেশনা করিয়াছেন, যেমন―দুঃখ সত্যের ঠিক জ্ঞানের জন্য এবং দুঃখের কারণসত্যকে পরিত্যাগের জন্য। যেইরূপে (দুঃখ সত্যকে) পরিজ্ঞাত হয় এবং যেইরূপে (দুঃখের কারণ সত্যকে) পরিহার করা হয়, ইহা মার্গ; যাহা তৃষ্ণাকে এবং অবিদ্যাকে পরিত্যাগ, ইহা নিরোধ বা নিবৃত্তি; ইহা (অর্থাৎ দুঃখ, দুঃখের কারণ, নিরোধ ও মার্গ এই) চারি প্রকার সত্য। সেইজন্য ভগবান বলিয়াছেন, ‘অরক্ষিত চিত্ত দ্বারা’ ইত্যাদি (গাথা)। সেইজন্য আয়ুষ্মান মহাকচ্চায়ন বলিয়াছেন, ‘আস্বাদ, আদীনবতা’ ইত্যাদি।


 

৪. (খ) ২. বিচয় হারসম্পাত বা হারসংযোগ
৫৩. উহাতে বিচয় হারসম্পাত কিরূপ? উহাতে তৃষ্ণা দুই প্রকার; যথা : তৃষ্ণা-কুশল ও তৃষ্ণা-অকুশল। তৃষ্ণা-অকুশল সংসারগামিনী বা পুনর্জন্ম প্রদানকারিনী তৃষ্ণা আর তৃষ্ণা-কুশল অপচয়গামিনী বা অপচয়কারিণী প্রহান (পরিত্যাগ) তৃষ্ণা। মান বা অভিমানও দুই প্রকার; যথা : মানকুশল ও মান-অকুশল। যেই মানের সাহায্যে মানকে পরিত্যাগ করা হয় ইহা মানকুশল, কিন্তু যেই মান দুঃখ উৎপাদন করে ইহা মান-অকুশল। উহাতে যাহা নৈষ্ক্রম্যের সহিত সম্বন্ধযুক্ত দৌর্মনস্য যেমন ‘আর্য সৎপুরুষ যেই আয়তনকে প্রত্যক্ষ করিয়া সম্প্রাপ্ত হইয়া বাস করিব’ বলিয়া উহার জন্য স্পৃহা উৎপন্ন হইয়া থাকে, স্পৃহা উৎপন্ন হওয়ার কারণে দৌর্মনস্য বা মানসিক অশান্তিভাব উৎপন্ন হইয়া থাকে, ইহা তৃষ্ণা-কুশল।

অনুরাগে বিরাগ বা বিরক্তি দ্বারা চিত্তবিমুক্তি (মনের বন্ধন মোচন বা স্বাধীনতা), তদারম্মণসমূহ (অর্থাৎ উহাতে জ্ঞানের বা উপলব্ধির বিষয়সমূহ) কুশল বা পুণ্য, অবিদ্যায় বিরাগ (অজ্ঞানতায় বিরক্তি) প্রজ্ঞা বিমুক্তি (অর্থাৎ অন্তর্দৃষ্টির মাধ্যমে বন্ধনমোচন বা স্বাধীনতা)। উহার প্রবিচয় বা পুঙ্খানুপুঙ্খরূপে পরীক্ষা কিরূপ? অষ্টবিধমার্গঙ্গ; যথা : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক জীবিকা, সম্যক প্রচেষ্টা, সম্যক স্মৃতি, সম্যক সমাধি। উহা কোথায় দ্রষ্টব্য? চতুর্থ ধ্যানে পারমিতায় বা পূর্ণতায়। চতুর্থ ধ্যানেই অষ্টবিধ অঙ্গযুক্ত চিত্তকে ভাবনা করা হইলে পরিশুদ্ধ, ধোপদন্ত বা একেবারে নিষ্পাপ, অনিন্দ্য, উপক্লেশ (অপবিত্রতা বা অবিশুদ্ধতা) বিদূরীত, মৃদু বা শান্ত, কর্মণ্য বা কর্মযোগ্য, স্থিত ও আনেঞ্জ (শুদ্ধভাব দ্বারা কার্যকরী বা শান্ত) হইয়া থাকে। উহাতে সে (ভাবনাকারী যোগী) অষ্টবিধ বিষয় বা গুণ অধিগত বা লাভ করিয়া; যথা : ছয় প্রকার এবং দুই প্রকার বিশেষ গুণ (অর্থাৎ মনোময় ঋদ্ধি এবং বিদর্শন জ্ঞান)। সেই চিত্ত যতই পরিশুদ্ধ হয় ততই পরিষ্কার বা একেবারে নিষ্পাপ হয়, যতই পরিষ্কার হয় ততই অনিন্দ্য বা অনিন্দনীয় হয়, যতই অনিন্দ্য হয় ততই উপক্লেশ বা অপবিত্রতা বিদূরীত হয়, যতই অপবিত্রতা বিদূরীত হয় ততই মৃদু বা শান্ত হয়, যতই শান্ত হয় ততই কর্মণ্য বা কর্মযোগ্য হয়, যতই কর্মযোগ্য হয় ততই আনেঞ্জ বা শুদ্ধভাব দ্বারা কার্যকারী অথবা শান্ত হইয়া থাকে। উহাতে অঙ্গণসমূহ (অর্থাৎ অনুরাগ ইত্যাদি মনের অপবিত্রতাসমূহ) এবং উপক্লেশ বা অবিশুদ্ধতাসমূহ এই উভয় বিষয় তৃষ্ণাপক্ষীয়, যাহা যাহা ইঞ্জনা বা মানসিক উত্তেজনা আর যাহা যাহা চিত্তের অস্থিতি বা চঞ্চলতা ইহা দৃষ্টিপক্ষীয়।

চারি প্রকার ইন্দ্রিয়; যথা : দুঃখ-ইন্দ্রিয়, দৌর্মনস্য-ইন্দ্রিয়, সুখ-ইন্দ্রিয় এবং সৌমনস্য-ইন্দ্রিয়, এই ইন্দ্রিয়সমূহ চতুর্থ ধ্যানে নিরুদ্ধ হইয়া যায়, তাহার উপেক্ষা ইন্দ্রিয় অবশিষ্ট থাকিয়া যায়। সে (সেই যোগী) উপরিস্থ সমাপত্তি (অর্থাৎ আকাশ-অনন্ত-আয়তন সমপ্রাপ্তি) ধ্যানে (অঙ্গ প্রশান্তিতে ও জ্ঞানের বা উপলব্ধির বিষয়ে শান্তিতে) শান্তিময় হইয়া মনস্কার বা মনসংযোগ করে। সেই উপরিস্থ সমাপত্তি ধ্যান শান্তিময় মনসংযোগ দ্বারা চতুর্থধ্যানে অমার্জিত বা স্থুল সংজ্ঞা উৎকণ্ঠা ও প্রতিঘ (প্রতিনিবৃত্তি বা বিতৃষ্ণা) সংজ্ঞা সংস্থাপিত হইয়া থাকে (অর্থাৎ অরূপাবচর সমাপত্তি ধ্যানে যতই শান্তিময় মনসংযোগ করা হয় রূপাবচর ধ্যান উপশম না হওয়ায় ততই হৃদয়ঙ্গম হইয়া থাকে, সেইজন্য বলা হইয়াছে উপরিস্থ সমাপত্তি ধ্যানে শান্তিময় মনসংযোগ দ্বারা সংজ্ঞা সংস্থাপিত হইয়া থাকে)। সেই যোগী সর্ব প্রকার রূপাবচর সংজ্ঞাকে অতিক্রম করিয়া প্রতিনিবৃত্তি সংজ্ঞাসমূহকে অস্তমিত করিয়া নানাত্ব বিভিন্নতা ও অসাদৃশ্য সংজ্ঞাসমূহে মনসংযোগ না করিয়া অনন্ত আকাশকে আকাশ-অনন্ত-আয়তন সমাপত্তি বা সমপ্রাপ্তি ধ্যান প্রত্যক্ষ করিয়া লাভ করিয়া অবস্থান করে। অভিজ্ঞ সম্পাদন রূপসংজ্ঞা (অর্থাৎ রূপাবচর সংজ্ঞা নাম ইহাতে বিশেষজ্ঞান বা অত্যাশ্চর্য শক্তি ফলপ্রদ করণ মাত্র, কিন্তু অরূপাবচর সমাপত্তির ন্যায় শান্তি অভিপ্রেত নহে), নানাত্ব সংজ্ঞার নীচতা বা নম্রতা (অর্থাৎ বিভিন্ন সংজ্ঞায় বিভিন্ন আরম্মণের নীচতা বা আকুল প্রবর্তিত অবস্থা) অতিক্রম করিয়া থাকে, কিন্তু তাহার প্রতিঘসংজ্ঞা বা প্রতিনিবৃত্তি সংজ্ঞা অব্যর্থভাবে চলিতে থাকে, সমাধি এইরূপ। সেই সমাহিত বা শান্ত যোগীর (পূর্ববর্তী রূপাবচর ধ্যানের) জ্ঞানালোক (অরূপাবচর ধ্যান আরম্ভ করিবার সময়) দর্শনকে এবং (রূপাবচরের) রূপসমূহকে অন্তর্ধান করিয়া থাকে। সেই (কথিত রূপারূপ) সমাধি (উপকারক পরিষ্কার বা উপাদান স্বভাবভূত) ছয় প্রকার অঙ্গ দ্বারা সংযুক্ত বলিয়া প্রত্যাবেক্ষণ বা সমালোচনা করা কর্তব্য, যেমন ‘সর্বজগতে (অর্থাৎ সর্বপ্রকার প্রিয়বস্তুতে, ইপ্সিতবস্তুতে, সত্ত্বজগতে এবং সংস্কারজগতে) আমার মাত্র লোভহীনতা সংযুক্ত হইয়াছে, সর্বপ্রকার সত্ত্বগণের মধ্যে আমার চিত্ত অহিংসাপরায়ণ হইয়াছে, আমার আরব্ধবীর্য সংলগ্ন রহিয়াছে, আমার উত্তেজনারহিত শরীর শান্ত হইয়াছে, আমার চিত্ত অবিক্ষিপ্ত ধ্যানযুক্ত বা শান্ত রহিয়াছে, আমার উপস্থিত স্মৃতি বিস্মৃতি হয় না’। উহাতে যাহা সর্বজগতে লোভহীনতা সংযুক্ত মন, যাহা সর্বপ্রকার সত্ত্বগণের মধ্যে অহিংসাপরায়ণ, যাহা আরব্ধবীর্য সংলগ্ন এবং যাহা অবিক্ষিপ্ত ধ্যানযুক্ত বা শান্ত ইহা শমথ। যাহা উত্তেজনারহিত শরীর শান্ত ইহা সমাধি পরিষ্কার বা উপাদান। যাহা উপস্থিত স্মৃতি অবিস্মৃত ইহা বিদর্শন।

৫৪. যেই সমাধি পঞ্চ প্রকারে জ্ঞাতব্য; যথা : ১. এই সমাধি প্রত্যুৎপন্ন বা বর্তমান সুখ বলিয়া তাহার বা যোগীর এইরূপ ব্যক্তিগত জ্ঞানদর্শন উপস্থিত হইয়া থাকে, ২. এই সমাধি ভবিষ্যতে সুখজনক ফল বলিয়া যোগীর এইরূপ ব্যক্তিগত জ্ঞানদর্শন উপস্থিত হইয়া থাকে, ৩. এই সমাধি আর্য নিরামিষ বা আর্যদের ইন্দ্রিয় সুখজনিত আকাঙ্ক্ষা হইতে মুক্ত বলিয়া যোগীর এইরূপ ব্যক্তিগত জ্ঞানদর্শন উপস্থিত হইয়া থাকে, ৪. এই সমাধি অকাপুরুষ বা বুদ্ধাদি মহাপুরুষগণের সেবিত বা উপভোগ্য বলিয়া যোগীর এইরূপ ব্যক্তিগত জ্ঞানদর্শন উপস্থিত হইয়া থাকে, ৫. এই সমাধি (সর্বপ্রকার ক্লেশ-দুঃখাদি অনুশোচনা শান্ত করে বলিয়া) শান্ত, (অতিক্তকর অর্থে) প্রণীত, (ক্লেশাদি শান্তকরণ অর্থে অথবা অর্হত্ত্বলাভ অর্থে) উপশম লব্ধ, এককভাবে বা একত্বভাবে অধিগত এবং (অল্পগুণ সাস্রব সমাধির ন্যায় সসংস্কার সপ্রয়োগ দ্বারা প্রতিকূল ধর্মে নিগ্রহকারী বা নিন্দাকারী ক্লেশকে বারণ করিয়া অনধিগত অর্থে) সংস্কার নিগ্রহবারিত ব্রত নহে বলিয়া যোগীর এইরূপ ব্যক্তিগত জ্ঞানদর্শন উপস্থিত হইয়া থাকে। এই সেই সমাধি যাহাতে আমি স্মৃতি-সহকারে নিযুক্ত আছি স্মৃতি-সহকারে অবস্থান করিতেছি বলিয়া যোগীর এইরূপ ব্যক্তিগত জ্ঞানদর্শন উপস্থিত হইয়া থাকে।

উহাতে যেই সমাধি প্রত্যুৎপন্ন বা বর্তমান সুখ এবং যেই সমাধি ভবিষ্যৎ সুখজনক ফল ইহা শমথ যেই সমাধি আর্য নিরামিষ, যেই সমাধি অকাপুুর্বষ বা বুদ্ধাদি মহাপুরুষগণের সেবিত বা উপভোগ্য, যেই সমাধি শান্ত-প্রণীত-উপশমলব্ধ-এককভাবে অধিগত-সসংস্কার নিগ্রহবারিত ব্রত নহে এবং যাহা এই সেই সমাধি যাহাতে আমি স্মৃতি-সহকারে নিযুক্ত আছি স্মৃতি-সহকারে অবস্থান করিতেছি ইহা বিদর্শন। সেই সমাধি পঞ্চ প্রকারে জ্ঞাতব্য; যথা : (দুই প্রকার ধ্যানে প্রজ্ঞা) প্রীতিস্ফুরণতা, (তিন প্রকার ধ্যানে প্রজ্ঞা) সুখস্ফুরণতা, (অপরের মনোভাব জ্ঞাত হইবার উপায়জনিত প্রজ্ঞাকে বলা হয়) মনন বা ধ্যানস্ফূরণতা, (দিব্যচক্ষুজনিত প্রজ্ঞাকে বলা হয়) আলোকস্ফূরণতা এবং (পর্যবেক্ষণ বা পুনবিচার জ্ঞানকে বলা হয়) প্রত্যবেক্ষণ নিমিত্ত। উহাতে যাহা প্রীতিস্ফূরণ, যাহা সুখস্ফূরণ এবং যাহা মনন বা ধ্যানস্ফুরণ ইহা শমথ। উহাতে যাহা আলোকস্ফুরণ আর যাহা প্রত্যবেক্ষণ নিমিত্ত ইহা বিদর্শন।

৫৫. কসিণ বা কৃৎস্নসমূহ দশ প্রকার; যথা : পৃথিবী বা মৃত্তিকা কৃৎস্ন, আপ বা জলকৃৎস্ন, তেজ বা অগ্নিকৃৎস্ন, বায়ুকৃৎস্ন, নীলবর্ণ কৃৎস্ন, পীতবর্ণ কৃৎস্ন, লোহিত বা রক্তবর্ণ কৃৎস্ন, শ্বেতবর্ণ কৃৎস্ন, আকাশ কৃৎস্ন এবং বিজ্ঞান কৃৎস্ন। উহাতে যাহা পৃথিবী কৃৎস্ন, যাহা জল কৃৎস্ন, এইরূপে সর্বকৃৎস্ন এবং যাহা শ্বেতবর্ণ কৃৎস্ন―এই আট প্রকার কৃৎস্ন, শমথ; যাহা আকাশ কৃৎস্ন, যাহা বিজ্ঞান কৃৎস্ন―ইহা বিদর্শন। এইরূপে বা এইরূপ ধারাক্রমে সমস্ত আর্যমার্গ যেই যেই আকারে বা প্রকারে কথিত হইয়াছে সেই সেই শমথ বিদর্শন দ্বারা যোজনা করা কর্তব্য। উহারা তিন প্রকার ধর্মদ্বারা সংগৃহীত; যথা : অনিত্যতায়, দুঃখতায় এবং অনাত্মতায়। সেই যোগী শমথ-বিদর্শন ভাবনা করিয়া তিন প্রকার (অনুদর্শন) বিমোক্ষমুখ ভাবনা করিয়া থাকে, তিন প্রকার বিমোক্ষপ্রারম্ভ ভাবনা করিয়া তিন প্রকার স্কন্ধে (যথা―শীলস্কন্ধ, সমাধিস্কন্ধ এবং প্রজ্ঞাস্কন্ধ) ভাবনা করিয়া থাকে, আর তিন প্রকার স্কন্ধে ভাবনা করিয়া আর্য অষ্টাঙ্গিক মার্গ ভাবনা করিয়া থাকে। রাগ বা অনুরাগ চরিত্রের লোক অনিমিত্ত বিমোক্ষমুখ দ্বারা নীত বা পরিচালিত হইয়া থাকে (অর্থাৎ অনিত্য দর্শনে সেই নিত্য নিমিত্ত বা নিদর্শনাদির সমুদ্‌ঘাত বা অপসারণ করণ দ্বারা অনিমিত্ত বা অনিদর্শন হইয়া থাকে, রাগ বা অনুরাগ ইত্যাদি সমুচ্ছেদ বা বিনাশ বিমুক্তি দ্বারা বিমোক্ষ হইয়া থাকে এবং আর্যমার্গ লাভের আরম্ভভাব হইতে দ্বার ভাব হইতে অনিমিত্ত বিমোক্ষমুখ তদ্বারা নীত হয়) অধিচিত্ত শিক্ষায় (অর্থাৎ উচ্চস্তরের ভাবনায় বা সমাধিতে) শিক্ষা করিবার জন্য, অকুশলমূল লোভকে পরিত্যাগ করিবার জন্য, সুখানুভবজনক স্পর্শ তৃষ্ণার অনুভব না করিবার জন্য, সুখানুভবকে (বিপরিণাম বা পরিবর্তনশীল ইত্যাদি দ্বারা দুঃখ বলিয়া) জানিবার জন্য, রাগ বা অনুরাগরূপ মলকে প্রবাহিত করিয়া দিবার জন্য, অনুরাগরূপ রজঃ বা ময়লাকে অস্থির বা দুর্বল করিবার জন্য, অনুরাগরূপ বিষ বমন করিবার জন্য, অনুরাগরূপ অগ্নি নির্বাপিত করিবার জন্য, অনুরাগরূপ শল্য উৎপাটন করিবার জন্য, অনুরাগরূপ জটাকে জটাহীন করিবার জন্য। দ্বেষ বা ক্রোধ চরিত্রের লোক অল্পনিহিত বা অনভিনিবিষ্ট বিমোক্ষমুখ দ্বারা নীত হয় বা পরিচালিত হইয়া থাকে (অর্থাৎ তদ্রূপ শীলসমূহের পরিপূরণকারী ক্ষন্তিবহুলের উৎপন্ন দুঃখ ও অনাসক্তিকে পরাস্ত করিয়া অবস্থান করণ হইতে সংস্কারসমূহের দুঃখ অবস্থা শান্ত হইয়া থাকে এইরূপে দুঃখানুদর্শনে শীলরক্ষণে বলা হইয়াছে : ‘অল্পনিহিত বা অনভিনিবিষ্ট বিমোক্ষমুখ শীলস্কন্ধ) অধিশীল বা উচ্চতর ধর্মাচরণ শিক্ষায় শিক্ষা করিবার জন্য, অকুশলমূল দ্বেষ বা ক্রোধকে পরিত্যাগ করিবার জন্য, দুঃখানুভবজনক স্পর্শ-তৃষ্ণার অনুভব না করিবার জন্য, দুঃখানুভবকে জানিবার জন্য, দ্বেষ বা ক্রোধরূপ মলকে প্রবাহিত করিয়া দিবার জন্য, দ্বেষ বা ক্রোধরূপ রজঃ বা ময়লাকে অস্থির বা দুর্বল করিবার জন্য, দ্বেষ বা ক্রোধরূপ বিষ বমন করিবার জন্য, দ্বেষ বা ক্রোধরূপ অগ্নি নির্বাপিত করিবার জন্য, দ্বেষ বা ক্রোধরূপ শল্য উৎপাটন করিবার জন্য এবং দ্বেষ বা ক্রোধরূপ জটাকে জটাহীন করিবার জন্য। মোহ চরিত্রের লোক শূন্যতা বিমোক্ষমুখে নীত বা পরিচালিত হইয়া থাকে অধিপ্রজ্ঞা বা উচ্চতর শিক্ষায় শিক্ষা করিবার জন্য, অকুশলমূল মোহকে পরিত্যাগ করিবার জন্য, অদুঃখ-অসুখজনক স্পর্শ তৃষ্ণার অনুভব না করিবার জন্য, অদুঃখ-অসুখ অনুভবকে জানিবার জন্য, মোহরূপ মলকে প্রবাহিত করিয়া দিবার জন্য, মোহরূপ রজঃ বা ময়লাকে অস্থির বা দুর্বল করিবার জন্য, মোহরূপ বিষ বমন করিবার জন্য, মোহরূপ অগ্নি নির্বাপিত করিবার জন্য, মোহরূপ শল্য উৎপাটন করিবার জন্য এবং মোহরূপ জটাকে জটাহীন করিবার জন্য।

উহাতে শূন্যতা বিমোক্ষামুখ প্রজ্ঞাস্কন্ধ, অনিমিত্ত বিমোক্ষমুখ সমাধিস্কন্ধ এবং অল্পনিহিত বা অনভিনিবিষ্ট বিমোক্ষমুখ শীলস্কন্ধ। সেই যোগী তিন প্রকার বিমোক্ষমুখ ভাবনা করিয়া তিন প্রকার স্কন্ধে ভাবনা করিয়া থাকে আর তিন প্রকার স্কন্ধে ভাবনা করিয়া আর্য অষ্টাঙ্গিক মার্গ ভাবনা করিয়া থাকে। উহাতে যাহা সম্যক বাক্য, যাহা সম্যক কর্ম এবং যাহা সম্যক জীবিকা ইহা শীলস্কন্ধ, যাহা সম্যক চেষ্টা, যাহা সম্যক স্মৃতি এবং যাহা সম্যক সমাধি ইহা সমাধিস্কন্ধ আর যাহা সম্যক দৃষ্টি এবং সম্যক সংকল্প ইহা প্রজ্ঞাস্কন্ধ। উহাতে শীলস্কন্ধ এবং সমাধিস্কন্ধ শমথ আর প্রজ্ঞাস্কন্ধ বিদর্শন। যেই যোগী শমথ বিদর্শন ভাবনা করে তাহার দুই প্রকার ভবাঙ্গ (অর্থাৎ উৎপত্তি ভবের অঙ্গ) ভাবনা চলিয়া থাকে; যথা : কায় ও চিত্ত। ভবনিরোধগামিনী প্রতিপদা (অর্থাৎ পুনর্জন্ম বন্ধ করিবার উপায়) দুই প্রকার পদবিশিষ্ট; যথা : শীল এবং সমাধি।

যে ভাবিতকায় হইয়াছে (যেই যোগী অভিসমাচরণের উপযুক্ত শীলের পরিপূর্ণতায় কায় ভাবনা করিয়াছে), ভাবিতশীল হইয়াছে (অর্থাৎ যেই যোগী ব্রহ্মাচর্যের উপযুক্ত শীলে পরিপূর্ণতায় শীল ভাবনা করিয়াছে), ভাবিতচিত্ত হইয়াছে এবং ভাবিত প্রজ্ঞা হইয়াছে সে যোগী বা ভিক্ষু হইয়া থাকে। (অথবা ইন্দ্রিয় সংবরণ দ্বারা পঞ্চদ্বার কায়ভাবনা করা হইয়াছে বলিয়া ভাবিতকায়। অবশিষ্ট শীলগুলো ভাবিতশীল। সম্যক কায় ভাবনায় নিত্য স্মৃতি রক্ষা করায় কায় দুশ্চরিত্র পরিত্যাগ হয় এবং অনবদ্য উত্থান সম্প্রাপ্ত হয় বা উন্নতি সম্পাদিত হয়। সেইরূপ শ্রেষ্ঠশীলে কৃতকার্য হইলে নিঃশেষরূপে মিথ্যাকথার এবং মিথ্যাজীবিকার পরিত্যাগ কার্য সম্পাদিত হয়। চিত্ত প্রজ্ঞাসমূহে আর ভাবিত বিষয়সমূহে সম্যকস্মৃতি, সম্যক সমাধি, সম্যক দৃষ্টি ও সম্যক সংকল্প ভাবনা পরিপূর্ণ হইয়া আসিয়াছে এইরূপ হইয়া থাকে তাদৃশ স্বভাব হেতু তদুভয় কারণের জন্য এই অর্থ দেখান হইয়াছে যে―‘কায়ে ভাবনা করা হইলে’ ইত্যাদি)। কায়ে ভাবনা করা হইলে দুই প্রকার ধর্ম সম্বন্ধে ভাবনা চলিয়া থাকে; যথা : সম্যক কর্ম এবং সম্যক চেষ্টা, শীল ভাবনা করা হইলে দুই প্রকার ধর্ম সম্বন্ধে ভাবনা চলিয়া থাকে; যথা : সম্যক বাক্য এবং সম্যক জীবিকা, চিত্তে ভাবনা করা হইলে দুই প্রকার ধর্ম সম্বন্ধে ভাবনা চলিয়া থাকে; যথা : সম্যক স্মৃতি এবং সম্যক সমাধি, প্রজ্ঞায় ভাবনা করা হইলে দুই প্রকার ধর্ম সম্বন্ধে ভাবনা চলিয়া থাকে; যথা : সম্যক দৃষ্টি এবং সম্যক সংকল্প। উহাতে যাহা সম্যক কর্ম আর যাহা সম্যক চেষ্টা উহা কায়িক হইয়া থাকে আর চৈতসিক হইয়া থাকে। উহাতে যাহা কায়সংগ্রহ উহা কায়ে ভাবিতে বা চিন্তা করিতে ভাবনা চলিয়া থাকে, যাহা চিত্তসংগ্রহ উহা চিত্তে ভাবনা চলিয়া থাকে। সেই শমথ বিদর্শন ভাবনা করিলে পঞ্চবিধ অধিগম বা লাভ (অর্থাৎ আর্যমার্গ লাভ এইরূপ অবস্থাবিশেষ বলে পাঁচভাগ করিয়া দেখানো হইয়াছে) হইয়া থাকে, যেমন―১. ক্ষিপ্র বা ত্বরিত লাভও হইয়া থাকে (অর্থাৎ আর্যমার্গ ত্বরিত একবারমাত্র একচিত্তক্ষণের মধ্যে চারি সত্যে নিজের অর্জনের যোগ্য বিষয় অর্জন করিয়া থাকে, ইহা লৌকিক সমাপত্তির ন্যায় বশীভূত ভাবনাকৃত্য নহে বলিয়া ত্বরিত লাভ হইয়া থাকে), ২. বিমুক্তি লাভও হইয়া থাকে (অর্থাৎ নিত্য বিমুক্তিবশে পরিত্যাগের যোগ্য বিষয় পরিত্যক্ত হয় বলিয়া বিমুক্তি লাভ হইয়া থাকে), ৩. মহাধিগম বা মহালাভও হইয়া থাকে (অর্থাৎ লৌকিক মহান শীল স্কন্ধাদির লাভ বা অর্জন হয় বলিয়া মহাধিগম হইয়া থাকে), ৪. বিপুলাধিগম বা বিপুলভাবে লাভও হইয়া থাকে (অর্থাৎ উহাদের বিপুল ফলসমূহের লাভ হয় বলিয়া বিপুলাধিগম হইয়া থাকে), ৫. অনবশেষাধিগম বা অনবশিষ্টতা লাভও হইয়া থাকে (অর্থাৎ নিজের কর্তব্যের কদাচিৎ অনবশেষ থাকে বলিয়া অথবা অবশিষ্ট একেবারে থাকে না বলিয়া অনবশেষাধিগম হইয়া থাকে)। উহাতে শমথ দ্বারা ক্ষিপ্রলাভ, মহালাভ এবং বিপুল লাভ হইয়া থাকে, বিদর্শন দ্বারা বিমুক্তি লাভ এবং অনবশেষ বা অনবশিষ্ট লাভ হইয়া থাকে।

৫৬. উহাতে যাহা দেশনা করা হইয়াছে তাহা দশবল সংযুক্ত শাস্তা বা বুদ্ধ উপদেশ দ্বারা শ্রাবককে বা শিষ্যকে বিনীত করিয়াছেন ধোকা দেন নাই, প্রতারণা করেননি। সেই উপদেশ তিন প্রকার; যথা : ইহা কর, এই উপায়ে কর এবং যাহারা করে উহা তাহাদের ভবিষ্যৎ হিতের জন্য হইবে সুখের জন্য হইবে। সে সেইরূপ উপদেশ প্রাপ্ত, সেইরূপ অনুশাসিত, সেইরূপ সম্পাদনকারী, সেইরূপ অনুসরণকারী, সেই ভূমি (অর্থাৎ যেই ভূমি লাভের জন্য উপদেশ দেওয়া হইয়াছে সেই দর্শনভূমি এবং ভাবনা ভূমি) লাভ করিতে পারিবে না এইরূপ কারণ বিদ্যমান নাই। সে সেইরূপ উপদেশ প্রাপ্ত, সেইরূপ অনুশাসিত কিন্তু শীলস্কন্ধ অপরিপূরণকারী সেই ভূমিক্রমে লাভ করিতে পারিবে এইরূপ কারণ বিদ্যমান নাই। সে সেইরূপ উপদেশ প্রাপ্ত, সেইরূপ অনুশাসিত, শীলস্কন্ধ ও পরিপূরণকারী সেই ভূমি ক্রমে লাভ করিতে পারিবে এইরূপ কারণ বিদ্যমান আছে। তাহারা সম্যকসম্বুদ্ধের (উপদিষ্ট) স্মৃতি ভাবনা করিয়াছে, এই ধর্মসমূহ দ্বারা সম্বোধি জ্ঞান প্রাপ্ত হইবে না এইরূপ কারণ বিদ্যমান নাই। তাহারা সর্বপ্রকার আস্রব পরিক্ষয়ের স্মৃতি ভাবনা করিয়াছে, ইহাতে আস্রবসমূহ ক্ষয়প্রাপ্ত হয় না এইরূপ কারণ বিদ্যমান নাই। যাহার জন্য সেই সেই ধর্মদেশনা করা হইয়াছে (অর্থাৎ অনুরাগ ইত্যাদির মধ্যে যাহাকে পরিত্যাগের জন্য অশুভ ভাবনাদি ধর্ম বলা হইয়াছে) তাহা সম্পাদনকারীর সম্যক দুঃখক্ষয়ে উপনীত করে না এইরূপ কারণ বিদ্যমান নাই।

যেই শ্রাবক পূর্বে বা প্রথমে সেই ধর্মানুধর্ম প্রবিষ্ট হইয়াছে ঠিক গতিপথে প্রবিষ্ট হইয়াছে যথাধর্ম আচরণকারী হইয়াছে, সে পরে উন্নত অভিজ্ঞা প্রতিসম্ভিদাদি প্রাধান্য প্রত্যক্ষ বা লাভ করিতে পারিবে না এইরূপ কারণ বিদ্যমান নাই। যেই ধর্মসমূহ বাধা সৃষ্টিকারী সেই ধর্মসমূহ অনুসরণ করা হইলে যথেষ্টভাবে অন্তরায় বা বিঘ্ন হয় না এইরূপ কারণ বিদ্যমান নাই। যেই ধর্মসমূহ অনীয়ানিক বা মুক্তিপথে নিয়া যায় না (অর্থাৎ আর্যমার্গ বর্জিত সর্বপ্রকার ধর্ম) সেই ধর্মসমূহ তৎকারীকে বা তদানুসরণকারীকে সম্যকরূপে দুঃখ ক্ষয়ে চালিত করে বা নিয়া যায় এইরূপ কারণ বিদ্যমান নাই। যেই ধর্মসমূহ নীয়ানিক বা মুক্তিপথে নিয়া যায় (অর্থাৎ আর্যমার্গ-সমন্বিত সর্বপ্রকার ধর্ম) সেই ধর্মসমূহ তৎকারীকে বা তদানুসরণকারীকে সম্যকরূপে দুঃখ ক্ষয়ে চালিত করে বা নিয়া যায় এইরূপ কারণ বিদ্যমান আছে। যেই শ্রাবক সে সেই সউপাদিশেষ অনুপাদিশেষ নির্বাণধাতু ক্রমে লাভ করিতে পারিবে না এইরূপ কারণ বিদ্যমান নাই। দৃষ্টিসম্পন্ন (অর্থাৎ সম্যক দৃষ্টিসম্পন্ন) আর্যশ্রাবক হস্ত দ্বারা বা পদ দ্বারা মাতাকে বাঁচিয়া থাকা হইতে বঞ্চিত করে, অতিবধ করে (অর্থাৎ মাতৃহত্যা করে বা করিয়া থাকে) এইরূপ কারণ বিদ্যমান নাই। পৃথগ্‌জন (অর্থাৎ বিচ্ছিন্ন ক্লেশপুঞ্জসমূহের জননাদি কারণ দ্বারা পুথুজ্জ্বন বা পৃথগ্‌জন) হস্ত দ্বারা বা পদ দ্বারা মাতাকে বাঁচিয়া থাকা হইতে বঞ্চিত করে অতিবধ করে (অর্থাৎ মাতৃহত্যা করে বা করিয়া থাকে) এইরূপ কারণ বিদ্যমান আছে। এইরূপে পিতাকে, অর্হৎকে, ভিক্ষুকে।

দৃষ্টিসম্পন্ন পুদ্গল (সম্যক দৃষ্টিসম্পন্ন ব্যক্তি) সংঘভেদ করায় অথবা সংঘে ভিন্ন ভিন্ন সংঘ গঠন করায় এইরূপ কারণ বিদ্যমান নাই, পৃথগ্‌জন সংঘভেদ করায় অথবা সংঘে বিভিন্ন সংঘ গঠন করায় এইরূপ কারণ বিদ্যমান আছে। সম্যক দৃষ্টিসম্পন্ন দুষ্টচিত্ত (অর্থাৎ বধ করিবার চিত্ত দ্বারা প্রদুষ্টচিত্ত) ব্যক্তি জীবমান তথাগতের শরীর হইতে রক্তবিন্দু পাত করায় অথবা দুষ্টচিত্ত (অর্থাৎ ধ্বংস করিবার চিত্ত দ্বারা প্রদুষ্টচিত্ত) ব্যক্তি পরিনির্বাপিত তথাগতের স্তূপ (অর্থাৎ বুদ্ধের শরীরাবশিষ্ট ধাতু ইত্যাদি নিধানকৃত চৈত্য বা মন্দির) ধ্বংস করায় এইরূপ কারণ বিদ্যমান নাই, পৃথগ্‌জন দুষ্টচিত্ত ব্যক্তি জীবমান তথাগতের শরীর হইতে রক্তবিন্দু পাত করায় অথবা দুষ্টচিত্ত ব্যক্তি পরিনির্বাপিত তথাগতের স্তূপ ধ্বংস করায় এইরূপ কারণ বিদ্যমান আছে। সম্যক দৃষ্টিসম্পন্ন ব্যক্তি জীবন ধারণের কারণে অন্য শাস্তাকে শাস্তা বলিয়া প্রমাণ করায় (অর্থাৎ আমার এই শাস্তা বা শিক্ষক শাস্তার কার্য করিতে সমর্থ ভবান্তরেও অন্য তির্থঙ্করকে প্রমাণ করায় ‘ইনি আমার শাস্তা’ এইরূপ ধারণা করায়) এইরূপ কারণ বিদ্যমান নাই। পৃথগ্‌জন ব্যক্তি অন্য শাস্তাকে শাস্তা বলিয়া প্রমাণ করায় এইরূপ কারণ বিদ্যমান আছে। সম্যক দৃষ্টিসম্পন্ন ব্যক্তি ইহার বাহিরে অন্য দান বা দক্ষিণার উপযুক্ত পাত্র অনুসন্ধান করায় (অর্থাৎ এই বুদ্ধশাসনের বাহিরে অন্য শ্রমণ কিংবা ব্রাহ্মণকে ‘ইনি দক্ষিণা বা দানের উপযুক্ত পাত্র, ইহাকে দান দিলে মহাফল হইবে’ অভিপ্রায়ে তাহাকে অনুসরণ করাইয়া থাকে অর্থ) এইরূপ কারণ বিদ্যমান নাই। পৃথগ্‌জন ব্যক্তি ইহার বাহিরে অন্য দান বা দক্ষিণার উপযুক্ত পাত্র অনুসন্ধান করায় এইরূপ কারণ বিদ্যমান আছে। সম্যক দৃষ্টিসম্পন্ন ব্যক্তি কৌতুহল মঙ্গল দ্বারা শুদ্ধি সাধন করায় (অর্থাৎ ‘ইহার দ্বারা ইহা হইবে’ এইরূপ প্রবর্তন করিয়া কৌতুহলের অনুরূপ দৃষ্ট-শ্রুত-স্পর্শ অথবা কৌতুহলবশত দৃষ্টমাঙ্গলিক, শ্রুতমাঙ্গলিক ও স্পর্শমাঙ্গলিকের অনুরূপ নিজের শুদ্ধিতা পবিত্রতা বিশ্বাস করাইয়া থাকে) এইরূপ কারণ বিদ্যমান নাই। পৃথগ্‌জন ব্যক্তি কৌতুহল মঙ্গল দ্বারা শুদ্ধি সাধন করায় এইরূপ কারণ বিদ্যমান আছে। স্ত্রীলোক চক্রবর্তী রাজা হইয়া থাকে এইরূপ কারণ বিদ্যমান নাই, পুরুষ চক্রবর্তী রাজা হইয়া থাকে এইরূপ কারণ বিদ্যমান আছে। স্ত্রীলোক শক্রদেব নমস্য অর্থাৎ দেবরাজ ইন্দ্র হইয়া থাকে এইরূপ কারণ বিদ্যমান নাই, পুরুষ শক্রদেব নমস্য অর্থাৎ দেবরাজ ইন্দ্র শক্রদেব হইয়া থাকে এইরূপ কারণ বিদ্যমান আছে। স্ত্রীলোক পাপীমার হইয়া থাকে এইরূপ কারণ বিদ্যমান নাই, পুরুষ পাপীমার হইয়া থাকে এইরূপ কারণ বিদ্যমান আছে।

৫৭. স্ত্রীলোক মহাব্রহ্মা হইয়া থাকে এইরূপ বিদ্যমান নাই, পুরুষ মহাব্রহ্মা হইয়া থাকে এইরূপ কারণ বিদ্যমান আছে। স্ত্রীলোক তথাগত অর্হৎ সম্যকসম্বুদ্ধ হইয়া থাকে এইরূপ কারণ বিদ্যমান নাই, পুরুষ তথাগত অর্হৎ সম্যকসম্বুদ্ধ হইয়া থাকে এইরূপ কারণ বিদ্যমান আছে। দুইজন তথাগত অর্হৎ সম্যকসম্বুদ্ধ অপূর্ব আশ্চর্য (অর্থাৎ পূর্বেও একসঙ্গে উৎপন্ন হয়নি পরেও একসঙ্গে উৎপন্ন হইবেন না) একটি মাত্র লোকধাতুতে (অর্থাৎ দশ সহস্র লোকধাতু বা চক্রবাল যাহাকে জাতিক্ষেত্র বা জন্মক্ষেত্র বলা হয়। সেই লোকধাতু বা দশসহস্র চক্রবাল তথাগতের মাতৃগর্ভে প্রবেশকাল হইতে কম্পিত হইতে থাকে। আজ্ঞাক্ষেত্র কিন্তু কোটিশত চক্রবাল যাহা একসঙ্গে সংবর্তিত হইয়া থাকে এবং বিবর্তিত হইয়া থাকে, যেই যেইখানে আটানাটিয় পরিত্রাণাদিরও আজ্ঞা প্রবর্তিত হইয়াছে। বিষয়ক্ষেত্র অপরিমিত)। উৎপন্ন হইয়া থাকেন অথবা ধর্মদেশনা করিয়া থাকেন এইরূপ কারণ বিদ্যমান নাই, একজনমাত্র তথাগত অর্হৎ সম্যকসম্বুদ্ধ একটিমাত্র লোকধাতুতে উৎপন্ন হইবেন অথবা ধর্মদেশনা করিবেন এইরূপ কারণ বিদ্যমান আছে। চরম পর্যায়ের দুশ্চরিত্র ব্যক্তিগণের ইষ্ট বা প্রীতিকর কান্তপ্রিয় মনোজ্ঞ বিপাক বা ফলদান হইবে এইরূপ কারণ বিদ্যমান নাই, চরম পর্যায়ের দুশ্চরিত্র ব্যক্তিগণের অপ্রীতিকর বিশ্রী অপ্রিয় অমনোজ্ঞ বিপাক হইবে এইরূপ কারণ বিদ্যমান আছে। চরম পর্যায়ের সচ্চরিত্র ব্যক্তিগণের অপ্রীতিকর বিশ্রী অমনোজ্ঞ বিপাক হইবে এইরূপ কারণ বিদ্যমান নাই, চরম পর্যায়ের সচ্চরিত্র ব্যক্তিগণের ইষ্ট বা প্রীতিকর কান্তপ্রিয় মনোজ্ঞ বিপাক হইবে এইরূপ কারণ বিদ্যমান আছে।

অন্যতর বা যেকোনো শ্রমণ অথবা ব্রাহ্মণ (অর্থাৎ যে কেউ প্রব্রজিত মাত্রই শ্রমণজাতি মাত্রই ব্রাহ্মণ) কুহক বা প্রবঞ্চক, কারণ সংযুক্ত করিয়া কথা কথক বা দৈবজ্ঞ সেই প্রবঞ্চণাকে, কারণ সংযুক্ত করিয়া কথা কথনকেও দৈবজ্ঞত্বকে পূর্বগামী করিয়া পঞ্চনীবরণ অপরিত্যক্ত চিত্তের অবিশুদ্ধ প্রজ্ঞাকে দুর্বল করিবার জন্য চারি প্রকার স্মৃতিতে অবস্থান করিয়া সপ্তবোধ্যঙ্গ ভাবনা বা চিন্তা না করিয়া অনুত্তর বা শ্রেষ্ঠ সম্যক সম্বোধি জ্ঞান বোধিজ্ঞান লাভ করিবে এইরূপ কারণ বিদ্যমান নাই, যেকোনো শ্রমণ বা ব্রাহ্মণ সর্বপ্রকার দোষ অপগত বা অপসারিত পঞ্চনীবরণ পরিত্যক্ত চিত্তের অবিশুদ্ধ প্রজ্ঞাকে দুর্বল করিবার জন্য চারি প্রকার স্মৃতি প্রস্থানে উপস্থিত স্মৃতিতে অবস্থান করিয়া সপ্তবোধ্যঙ্গ ভাবনা করিয়া শ্রেষ্ঠ সম্যক সম্বোধি জ্ঞানে বোধিজ্ঞান লাভ করিবে এইরূপ কারণ বিদ্যমান আছে।

যাহা এইখানে জ্ঞান (অর্থাৎ যাহা ইহাতে কথিত মতে স্থানে স্থান এবং অস্থানে অস্থান সম্বন্ধীয় প্রবর্তিত জ্ঞান) উহা হেতু হইতে (অর্থাৎ সেই স্থানেরও অস্থানের হেতু হইতে) স্থান হইতে (অর্থাৎ সেইক্ষণে এইরূপ প্রত্যক্ষ অবধারণ হইতে) অসঙ্কীর্ণভাব হইতে (অর্থাৎ ওধি বা সীমার অভাব বা অসীম, কিঞ্চিম্মাত্র অনবশেষ অর্থ) ইহাকে বলা হয় স্থান এবং অস্থান সম্বন্ধীয় জ্ঞান প্রথম তথাগত বল। এইরূপে স্থান এবং অস্থানভাবগত সমস্তই (অর্থাৎ সর্বপ্রকার সংস্কারধর্ম বা উৎপন্নশীল স্বভাবধর্ম) ক্ষয় স্বভাবযুক্ত ব্যয় স্বভাবযুক্ত বিরাগ স্বভাবযুক্ত নিরোধ বা নিবৃত্তি স্বভাবযুক্ত, (এইভাবে সেই উৎপন্নশীল ও প্রজ্ঞপ্তি দ্বারা উপাদানভূত সত্ত্বগণের) কেউ কেউ (ধর্ম আচরণ করিয়া), স্বর্গে বা সুগতিতে গমন করিয়া থাকে, কেউ কেউ (অধর্ম আচরণ বা পাপকার্য করিয়া) অপায়ে বা দুর্গতি গমন করিয়া থাকে, কেউ কেউ (কর্মক্ষয়কারী আর্যমার্গ প্রতিপন্ন হইয়া) নির্বাণে গমন করিয়া থাকে ভগবান এইরূপ বলিয়াছেন।

৫৮. (আর্য ও অনার্য প্রভৃতি এমনকি স্বয়ং নিজেও) সর্বপ্রকার জীব মরিবে, মরণের অন্ত পর্যন্তই জীবনধারণ এবং নিজ নিজ কর্ম অনুসারে পাপ ও পুণ্যের ফলপ্রাপ্তির জন্য গমন করিবে।

পাপকর্মকারীরা পাপকার্য করিয়া নরকে গমন করে, পুণ্যকর্মকারীরা পুণ্যকার্য করিয়া সুগতি স্বর্গ ব্রহ্মলোকে গমন করে আর অপরেরাও (আর্য) মার্গ ভাবনা করিয়া অনাসব হইয়া (নির্বাণে) পরিনির্বাপিত হইয়া থাকেন।

সর্বপ্রকার সত্ত্ব ইহা আর্য, অনার্য, শরীর বিদ্যমানতায় সংশ্লিষ্ট এবং শরীরের বিদ্যমানতা অতিক্রান্ত (অর্থাৎ অশরীরি বিদ্যমান) সত্ত্ব বা জীবগণ মরিবে। দুই প্রকার মরণ দ্বারা মরিবে; যথা : অসঙ্গত মরণ দ্বারা মরিবে এবং সঙ্গত মরণ দ্বারা মরিবে। শরীর বিদ্যমানতা সংশ্লিষ্ট সত্ত্বগণের মরণ সঙ্গত মরণ আর শরীরের বিদ্যমানতা অতিক্রান্ত সত্ত্বগণের মরণ অসঙ্গত মরণ। মরণের অন্ত পর্যন্তই জীবনধারণ ইহা আয়ুক্ষয় দ্বারা ইন্দ্রিয়সমূহের উপরোধ বা রোধ হওয়ার দ্বারা জীবনধারণ মরণ পর্যন্ত। যথাকর্ম বা কর্ম অনুযায়ী গমন করিবে ইহা কর্মই সম্বল বা সম্পত্তিস্বরূপ অবস্থা। পাপ ও পুণ্যের ফল প্রাপ্ত হইবে ইহা কর্মসমূহের ফল এবং অভিনিবেশ বা উপস্থিতি দেখান হইয়াছে। পাপকর্মকারী নরকে ইহা অপুণ্য বা পাপ সংস্কার দ্বারা নরকে, পুণ্যকর্ম দ্বারা সুগতি ইহা পুণ্য বা পুণ্যসংস্কার দ্বারা সুগতিতে গমন করিবে আর অপরেরাও (আর্য) মার্গ ভাবনা করিয়া অনাসব হইয়া পরিনির্বাপিত হইয়া থাকে, ইহা সমস্ত সংস্কারকে অতিক্রমকরণ। সেইজন্য ভগবান বলিয়াছেন, ‘সর্বপ্রকার সত্ত্ব... পূর্ববৎ, অনাসব হইয়া পরিনির্বাপিত হইয়া থাকে’। সর্বপ্রকার সত্ত্ব বা জীব মরিবে, মরণের পূর্ব পর্যন্ত জীবনধারণ, নিজ নিজ কর্ম অনুসারে পাপ ও পুণ্যের ফলপ্রাপ্তির জন্য গমন করিবে এবং পাপকর্মকারী নরকে গমন করিবে, ইহা যথার্থ ও অন্তদৃষ্টিযুক্ত প্রতিপদ বা উপায়। অপরেরাও মার্গভাবনা করিয়া অনাসব হইয়া পরিনির্বাপিত হয়, ইহা মধ্যমপথ বা উপায়। সর্বপ্রকার সত্ত্ব মরিবে, মরণের পূর্ব পর্যন্ত জীবনধারণ, নিজ নিজ কর্ম অনুসারে পাপ ও পুণ্যের ফলপ্রাপ্তির জন্য গমন করিবে এবং পাপকর্মকারী নরকে গমন করিবে, ইহা সংক্লেশ বা অবিশুদ্ধতা। এইরূপে সংসার নিবর্তিত হইয়া থাকে বা সংসারে জন্ম লাভ হইয়া থাকে। ‘সর্বপ্রকার সত্ত্ব মরিবে... পূর্ববৎ, পাপকর্মকারী নরকে গমন করিবে’ ইহাতে তিনটি বৃত্ত বা পুনর্জন্মের কালচক্র; যথা : দুঃখবৃত্ত, কর্মবৃত্ত ও ক্লেশবৃত্ত।

অপরেরাও মার্গ ভাবনা করিয়া অনাসব হইয়া পরিনির্বাপিত হয় ইহা বৃত্ত বা পুনর্জন্মের কালচক্রসমূহকে উত্তীর্ণ বিবর্তন বা পিছের দিকে প্রত্যাবর্তন। সর্বপ্রকার সত্ত্ব মরিবে... পূর্ববৎ, পাপকর্মকারী নরকে গমন করিবে, ইহা আদীনব। পুণ্যকর্মকারী সুগতি স্বর্গ ব্রহ্মলোকে গমন করিবে ইহা আস্বাদ। অপরেরাও মার্গ ভাবনা করিয়া অনাসব হইয়া পরিনির্বাপিত হইয়া থাকে ইহা নিঃসরণ। সর্বপ্রকার সত্ত্ব মরিবে... পূর্ববৎ, পাপকর্মকারী নরকে গমন করিবে ইহা হেতু এবং ফল। পঞ্চস্কন্ধ ফল তৃষ্ণা হেতু। অপরেরাও মার্গ ভাবনা করিয়া অনাসব পরিনির্বাপিত হইয়া থাকে ইহা মার্গ এবং ফল। সর্বপ্রকার সত্ত্ব মরিবে... পূর্ববৎ, পাপকর্মকারী নরকে গমন করিবে ইহা সংক্লেশ বা অবিশুদ্ধতা।

৫৯. সেই সংক্লেশ বা অবিশুদ্ধতা ত্রিবিধ; যথা : তৃষ্ণা সংক্লেশ, দৃষ্টি বা মিথ্যাদৃষ্টি সংক্লেশ এবং দুশ্চরিত্র সংক্লেশ। উহাতে তৃষ্ণা সংক্লেশ তিন প্রকার তৃষ্ণায় নির্দেশিতব্য; যথা : কামতৃষ্ণায়, ভবতৃষ্ণায় এবং বিভবতৃষ্ণায়। ইহা যেই যেই বস্তু দ্বারা (অর্থাৎ রূপভব অরূপভব ইত্যাদি দ্বারা) আকর্ষিত হয় সেই সেইভাবে নির্দেশিতব্য। উহা বিস্তৃতাকারে ছত্রিশ প্রকার (অর্থাৎ কামতৃষ্ণা তাবৎ পরিমাণে রূপাদি বিষয়ভেদে ছয় প্রকার, সেইরূপ ভবতৃষ্ণা ও বিভবতৃষ্ণাসহ আঠারো প্রকার, এইরূপে উহা অভ্যন্তরিক রূপাদিতে আঠারো প্রকার আর বাহিরের রূপাদিতে আঠারো প্রকার এইরূপ ছত্রিশ প্রকার) তৃষ্ণার দ্বারা জালের ন্যায় আচরিত হইয়া থাকে। উহাতে দৃষ্টি বা মিথ্যাদৃষ্টি সংক্লেশ বা অবিশুদ্ধতা উচ্ছেদ শাশ্বত দ্বারা নির্দেশিতব্য। যেই যেই বস্তু দ্বারা (অর্থাৎ শুভ সুখ ইত্যাদি বিপল্লাস দ্বারা) দৃষ্টি বা মিথ্যাদৃষ্টি বশে দৃঢ় সংকল্প হয় বা দৃঢ়ভাবে সমর্থন করে এইরূপে এইখানে সত্যকে অবাস্তব বা অসত্য মনে করিয়া থাকে সেই সেইভাবে নির্দেশিতব্য। উহা বিস্তৃতাকারে বাষট্টি প্রকার দৃষ্টিগত বিষয় বা মিথ্যাদৃষ্টি। উহাতে দুশ্চরিত্র সংক্লেশ চেতনা চৈতসিক কর্মে তিন প্রকার দুশ্চরিত্র দ্বারা নির্দেশিতব্য; যথা : কায়দুশ্চরিত্র দ্বারা, বাক্যদুশ্চরিত্র দ্বারা এবং মনোদুশ্চরিত্র দ্বারা। উহা বিস্তৃতাকারে দশ প্রকার অকুশল কর্মপথ। [আবর্ত হারবিভঙ্গ দ্রষ্টব্য]

অপরেরাও মার্গভাবনা করিয়া অনাসব বা আসক্তি রহিত হইয়া পরিনির্বাণ লাভ করিয়া থাকেন ইহা পবিত্রতা বা বিশুদ্ধতা। তত্র এই বিশুদ্ধতা স্কন্ধবশে ত্রিবিধ, যেমন―১. তৃষ্ণা সংক্লেশ (তৃষ্ণারূপ অবিশুদ্ধতা) শমথ বা প্রশান্তি দ্বারা বিশুদ্ধ হইয়া থাকে, সেই শমথ বা প্রশান্তি সমাধি স্কন্ধ; ২. দৃষ্টি সংক্লেশ (মিথ্যাদৃষ্টিরূপ অবিশুদ্ধতা) বিদর্শন দ্বারা বিশুদ্ধ হইয়া থাকে সেই বিদর্শন প্রজ্ঞাস্কন্ধ; ৩. দুশ্চরিত্র সংক্লেশ (দুশ্চরিত্ররূপ অবিশুদ্ধতা) সচ্চরিত্র দ্বারা বিশুদ্ধ হইয়া থাকে, সেই সচ্চরিত্র শীলস্কন্ধ। সমস্ত প্রাণী মরিবে, মরণের অন্ত পর্যন্ত জীবনধারণ এবং নিজ নিজ কর্মানুসারে পাপ ও পুণ্যের ফলপ্রাপ্তির জন্য গমন করিবে, ইহাতে পাপকর্মকারীদের জন্য নরক ইহা অপুণ্য বা পাপ উপায়; পুণ্যকারীরা সুগতি স্বর্গলোক প্রাপ্ত হয় ইহা পুণ্য উপায়’ অপরেরা মার্গ ভাবনা করিয়া আসক্তিহীন হইয়া পরিনির্বাপিত হয় ইহা পাপ-পুণ্য অতিক্রমে উপায়। উহাতে যাহা পুণ্য উপায় আর যাহা পাপ উপায় ইহা সর্বত্র বা তৎ তৎ গমনীয় স্থানে গমন করিবার একক উপায়, ইহাদের একটিতে অপায়ে বা দুর্গতিতে গমন করে আর একটিতে দেবলোকে গমন করে। যাহা পুণ্য পাপ অতিক্রমে উপায়, ইহা তৎ তৎ স্থানে বা নির্বাণে গমন করিবার উপায়। ত্রিবিধ রাশি বা পুঞ্জ; যথা : মিথ্যা বা ভুল বিশ্বাসী পুঞ্জ, সাধুসম্মত পুঞ্জ, অনিশ্চিত পুঞ্জ। উহাতে যাহা মিথ্যাবিশ্বাসী পুঞ্জ আর যাহা সাধুসম্মত পুঞ্জ উহারা তৎ তৎ স্থানে গমনশীল একক উপায়। ইহার কারণ কী? প্রত্যয় গ্রহণ বা সমর্থন করিয়া নরকে উৎপন্ন হয়, প্রত্যয় গ্রহণ করিয়া তির্যগযোনিতে বা পশুপক্ষীকুলে উৎপন্ন হয়, প্রত্যয় বা হেতু গ্রহণ করিয়া প্রেতকুলে উৎপন্ন হয়, প্রত্যয় বা হেতু গ্রহণ করিয়া অসুরকুলে উৎপন্ন হয়, প্রত্যয় গ্রহণ করিয়া দেবলোকে উৎপন্ন হয়, প্রত্যয় গ্রহণ করিয়া মনুষ্যলোকে উৎপন্ন হয়, প্রত্যয় গ্রহণ করিয়া পরিনির্বাপিত হয়। সেইজন্য ইহা সর্বত্র বা তৎ তৎ স্থানে গমনের উপায়। উহাতে হেতু ভেদে স্থান ভেদে অসঙ্কীর্ণতাভেদে যাহা জ্ঞান ইহাকে বলা হয় সর্বত্র গমনকারী প্রতিপদা বা উপায় (অর্থাৎ লোকিক উপায়) জ্ঞান, ইহা জানা দ্বিতীয় তথাগত বল (অর্থাৎ লোকোত্তর পর্যায়ে স্রোতাপত্তি ইত্যাদি অর্হত্ত্বজ্ঞান)। এইরূপে সর্বত্র গমনকারী প্রতিপদা বা উপায় অনেক ধাতুলোক (অর্থাৎ সত্ত্বগণের উৎপত্তি স্থান বিশেষে অনেক প্রকারের অবস্থা)। সেই সেই গমনকারী প্রতিপদা বা উপায় নানা ধাতুলোক (অর্থাৎ নানা ধরনের অবস্থাবিশেষ)।

উহাতে অনেক প্রকার ধাতুলোক (চক্ষু ইত্যাদি অনেক ধাতু এবং স্কন্ধায়তনাদি লোক) কিরূপ? (স্বরূপদর্শনে) চক্ষুধাতু বা চক্ষু রূপধাতু (দৃশ্যমান বস্তুবিশেষ), চক্ষুবিজ্ঞানধাতু (দৃষ্টিশক্তি), শ্রুতধাতু বা কর্ণ, শব্দধাতু (শব্দধাতু, শব্দরূপ বস্তু), শ্রুতবিজ্ঞান ধাতু (শ্রবণশক্তি), ঘ্রাণ ধাতু বা নাসিকা, গন্ধধাতু (গন্ধরূপ বস্তু), ঘ্রাণবিজ্ঞান ধাতু (ঘ্রাণশক্তি), জিহ্বাধাতু বা জিহ্বা, রসধাতু (রসরূপ বস্তু), জিহ্বাবিজ্ঞান ধাতু (আস্বাদন শক্তি), কায়ধাতু বা শরীর, স্পর্শধাতু (স্পর্শরূপ বস্তু), কায়বিজ্ঞান ধাতু (স্পর্শানুভূতি), মনোধাতু বা মন, ধর্মধাতু (মনের স্বভাবরূপ বিষয়), মনোবিজ্ঞান ধাতু (মনের উদ্ভাবনীশক্তি বা ক্রিয়াকলাপ), পৃথিবীধাতু (মৃত্তিকা), জলধাতু (জল), অগ্নিধাতু (অগ্নি বা তাপ), বায়ুধাতু (বায়ু বা বাতাস), আকাশধাতু (শূন্যতা), বিজ্ঞানধাতু (জল্পনা-কল্পনায় সিদ্ধান্ত বিশেষ), কামধাতু (ক্লেশকাম অর্থাৎ কামপ্রবৃত্তির বা লিপ্সার অবস্থা, বস্তুকাম অর্থাৎ কামাবচর ধর্মসমূহের অবস্থা), ব্যাপাদধাতু (ঈর্ষাপরায়ণ অবস্থা), বিহিংসা ধাতু (নৃশংসতার অবস্থা), নৈষ্ক্রম্যধাতু (নিষ্ক্রমণ অবস্থা), অব্যাপাদধাতু (অহিংসা অবস্থা), অবিহিংসাধাতু (মানবতার বা দয়ার অবস্থা), দুঃখধাতু (দুঃখাবস্থা), দৌর্মনস্যধাতু (মানসিক অশান্তির অবস্থা), অবিদ্যাধাতু (অজ্ঞানতা অবস্থা), সুখধাতু (সুখ অবস্থা), সৌমনস্যধাতু (মানসিক শান্তি অবস্থা), উপেক্ষাধাতু (নয় সুখ নয় দুঃখ তন্মধ্যম অবস্থা), রূপধাতু (রূপভবসমূহের অবস্থা), অরূপধাতু (অরূপভবসমূহের অবস্থা), নিরোধধাতু (তৃষ্ণার নিরোধ বা নিবৃত্তি অবস্থা), সংস্কারধাতু (সংস্কার বা হেতু দ্বারা উৎপত্তিসমূহের অবস্থা), নির্বাণধাতু (নির্বাণ অবস্থা) ইহা অনেক প্রকার ধাতুলোক বা অবস্থা পর্যায়।

৬০. উহাতে নানা প্রকার ধাতুলোক কী রকম? পূর্ণাঙ্গ জ্ঞানযুক্ত চক্ষুধাতু বা চক্ষু, পরিপূর্ণ জ্ঞানযুক্ত রূপধাতু বা দৃশ্যমান বস্তু, সম্পূর্ণ জ্ঞানযুক্ত চক্ষুবিজ্ঞান ধাতু বা দৃষ্টিশক্তি, এইরূপে পূর্ণাঙ্গ নির্বাণধাতু বা নির্বাণ অবস্থা পর্যন্ত সমস্ত ধাতু, ইহা নানা প্রকার ধাতুলোক। এইখানে হেতু ভেদে স্থানভেদে অসংকীর্ণতা ভেদে যাহা জ্ঞান ইহাকে বলা হয় অনেকধাতু নানাধাতু জ্ঞান, ইহা জানা তৃতীয় তথাগতবল (অর্থাৎ সর্বজ্ঞতা জ্ঞান)। এইরূপে অনেকধাতু নানাধাতুর স্কন্ধায়তনাদি লোকের মধ্যে সত্ত্বগণ যাহা কিছু হীনাদি স্বভাবে মুগ্ধ হয় সেই স্বভাবাদির অবস্থায় দৃঢ় হয় বা অধিষ্ঠান করে দৃঢ়রূপে সংলগ্ন হয়, যেমন―কেউ কেউ রূপ (দৃশ্যমান বস্তু) ইত্যাদি দর্শনে ইচ্ছুক, কেউ কেউ শব্দাদি শ্রবণে অভিনিবিষ্ট, কেউ কেউ গন্ধাদি আঘ্রাণে ব্যগ্র, কেউ কেউ রসাদি আস্বাদনে প্রবৃত্তিবিশিষ্ট, কেউ কেউ স্পর্শনে ব্যগ্র, কেউ কেউ ধর্মে বা মনের স্বভাব চিন্তনে অভিনিবিষ্ট, কেউ কেউ স্ত্রীলোকের ইচ্ছুক, কেউ কেউ পুরুষের ইচ্ছুক, কেউ কেউ ত্যাগে ব্যগ্র, কেউ কেউ হীনকার্যে প্রবৃত্তিবিশিষ্ট, কেউ কেউ প্রণতি বা সৎকার্যে প্রবৃত্তিবিশিষ্ট, কেউ কেউ দেবলোকের প্রতি একাগ্রচিত্ত, কেউ কেউ মনুষ্যলোকের প্রতি একাগ্রচিত্ত, কেউ কেউ নির্বাণ লাভে একাগ্রচিত্ত। এইখানে হেতু ভেদে স্থান ভেদে অসংকীর্ণতা ভেদে ‘ইহা শিক্ষায় সুগম বা শাসনীয়, ইহা শিক্ষায় সুগম নহে বা অশাসনীয়, ইহা স্বর্গগামী, ইহা দুর্গতিগামী ইহাকে বলা হয় সত্ত্বগণের হীনাদি বশে নানা প্রকার অনুরক্ততা জ্ঞান, ইহা জানা চতুর্থ তথাগত বল।

(সেই হীন প্রবৃত্তিবিশিষ্ট ও প্রণীত প্রবৃত্তিবিশিষ্ট সত্ত্বগণ) যথানুরূপ দৃঢ় সংকল্প হইয়া থাকে আর সেই সেই প্রবৃত্তি অনুসারে কর্তব্য মনে করিয়া নিজ কার্য সম্পাদন করিয়া থাকে। সেই কর্মসম্পাদন ছয় প্রকার হইয়া থাকে;  যথা : কেউ লোভবশে কর্ম সম্পাদন করে, কেউ দ্বেষবশে কর্ম সম্পাদন করে, কেউ মোহবশে কর্ম সম্পাদন করে, কেউ শ্রদ্ধাবশে কর্ম সম্পাদন করে, কেউ বীর্য বা উৎসাহবশে কর্ম সম্পাদন করে আর কেউ প্রজ্ঞা বা বিশেষ জ্ঞান বলে কর্ম সম্পাদন করে। উহাকে আবার দুইভাগে ভাগ করা যায়; যথা : সংসারগামী এবং নির্বাণগামী। উহাতে যাহা যাহা লোভবশে, দ্বেষবশে ও মোহবশে কার্য সম্পাদন করা হয়, ইহা কৃষ্ণ বা পাপকর্ম পাপ বিপাক বা পাপকর্মের ফল দান। উহাতে যাহা যাহা শ্রদ্ধা (দশকুশল কর্মপথ) বশে ও বীর্যবশে কার্য সম্পাদন করা হয়, ইহা শুক্ল বা পুণ্যকর্ম পুণ্যবিপাক বা পুণ্যকর্মের ফল দান। উহাতে যাহা যাহা লোভবশে, দ্বেষবশে ও শ্রদ্ধাবশে কার্য সম্পাদন করা হয়, ইহা পাপ-পুণ্য মিশ্রিত বিপাক বা মিশ্রিত কর্মের ফল দান। উহাতে যাহা যাহা বীর্যবশে ও প্রজ্ঞাবশে কার্য সম্পাদন করা হয়, ইহা পাপরহিত-পুণ্যরহিত কর্ম পাপরহিত-পুণ্যরহিত বিপাক বা ফল দান (ঈদৃশ কর্মবিপাক কর্মক্ষয়কারী চতুমার্গ চেতনা), ইহাই উত্তমকর্ম শ্রেষ্ঠকর্ম এবং ইহা কর্মক্ষয়ের দিকে চালিত করে।

চারি প্রকার কর্মানুষ্ঠান বা কার্য সম্পাদন; যথা : ১. এক প্রকার কর্মানুষ্ঠান আছে যাহাতে বর্তমানে সুখ পাইয়া থাকে কিন্তু ভবিষ্যতে দুঃখজনক ফল প্রদান করিয়া থাকে, ২. এক প্রকার কর্মানুষ্ঠান আছে যাহাতে বর্তমানে দুঃখ পাইয়া থাকে কিন্তু ভবিষ্যতে সুখজনক ফল প্রদান করিয়া থাকে, ৩. এক প্রকার কর্মানুষ্ঠান আছে যাহাতে বর্তমানেও দুঃখ পাইয়া থাকে ভবিষ্যতেও দুঃখজনক ফল দিয়া থাকে, ৪. এক প্রকার কর্মানুষ্ঠান আছে যাহাতে বর্তমানেও সুখ পাইয়া থাকে ভবিষ্যতেও সুখজনক ফল দিয়া থাকে আরও যাহা যাহা এই জাতীয় বা এই প্রকার কর্মানুষ্ঠান আছে। কোনো ব্যক্তির দ্বারা অকুশল কর্মানুষ্ঠান রাশিকৃত অপরিপক্ব (বিপাককে ফল দানকে) বিপাক প্রদানের সুযোগ প্রদান করা হইলে সেই ব্যক্তি নির্বিদা লাভে বা আর্যমার্গে গমনে সমর্থ হয় না ভগবান এইরূপ উপদেশ দেন নাই। যেমন দেবদত্তকে, কোকালিককে, সুনক্ষত্রকে, লিচ্ছবিপুত্রকে উপদেশ দিয়াছিলেন। অন্য যেই মিথ্যা বিশ্বাসী সত্ত্বগণ আছে এই সত্ত্বগণের (ব্যক্তিগণের) রাশিকৃত অকুশল যতদিন পরিপূর্ণ হয় না ততদিন পরিপূর্ণ হইতে থাকে, পূর্ণতায় বর্ধিত হইয়া থাকে, সম্পূর্ণমার্গ পূর্ণ করে, শিক্ষায় সুগমতা বা শাসনীয়তা সম্পূর্ণরূপে অতিক্রম করে ভগবান তাহাদিগকে (নির্বিদা লাভে আর্যমার্গে গমনে) কর্ম অসম্পূর্ণ রহিয়াছে বা সমাপ্ত হয়নি বলিয়া পরামর্শ দিয়াছেন, যেমন গোব্রতিক পূর্ণকে এবং কুকুরব্রতিক অচেলকে পরামর্শ দিয়াছিলেন। এই ব্যক্তির অকুশল কার্যানুষ্ঠান পরিপূর্ণ হইয়া যাইবে। সম্পূর্ণরূপে পূর্ণ হইয়া যাইতেছে। পূর্ণরূপে ফল উৎপাদন করিয়াছে, মার্গ সম্পূর্ণরূপে পূর্ণ হইয়াছে, শিক্ষায় সুগমতা সম্পূর্ণরূপে অতিক্রম করিয়াছে। ভগবান তাহাকে কার্য অসম্পূর্ণ বলিয়াছেন যেমন আয়ুষ্মান অঙ্গুলিমালকে বলিয়াছিলেন।

৬১. সর্বপ্রকার কর্মের বিপাক বা ফল দান মৃদু-মধ্যম-অধিক মাত্রায় বা তীব্র। উহাতে মৃদু শান্তভাবের আয়োজন বা উদ্যোগ, মধ্যম অবশেষ কুশল সংস্কার বা অত্যাবশ্যক অবস্থা আর অধিক মাত্রা বা তীব্র অকুশল সংস্কার। এইখানে হেতু ভেদে স্থান ভেদে অসংকীর্ণতা ভেদে যাহা জ্ঞান যেমন ‘ইহা দৃষ্টধর্ম বেদনীয় (অর্থাৎ আত্মভাবে বা এই সংসারে সশরীরে বর্তমান থাকা অবস্থায় অনুভবনীয় ফল), ইহা উপপজ্জ বেদনীয় (অর্থাৎ মৃত্যুর পর দেহত্যাগে পরবর্তী জন্মে বা উৎপন্ন ভবে অনুভবনীয় ফল), ইহা অপরাপরিয় বেদনীয় (অর্থাৎ মৃত্যুর পর দেহত্যাগে পরবর্তী যেকোনো জন্মে অনুভবনীয় ফল), ইহা নরকে বেদনীয় বা অনুভবনীয়, ইহা পশুপক্ষী ইত্যাদি তির্যগকুলে অনুভবনীয়, ইহা প্রেতকুলে অনুভবনীয়, ইহা অসুরকুলে অনুভবনীয়, ইহা দেবলোকে অনুভবনীয়, ইহা মনুষ্যকুলে অনুভবনীয়’ ইহাকে বলা হয় অতীত, ভবিষ্যৎ এবং বর্তমানের কর্ম অনুষ্ঠানসমূহের হেতু ভেদে স্থান ভেদে অসংকীর্ণতা ভেদে বিপাক বা ফলদান সম্বন্ধীয় স্বাতন্ত্র্য জ্ঞান, ইহা জানা পঞ্চম তথাগত বল। [একটি মাত্র জবন বারের সপ্ত চেতনায় প্রথম চেতনার নাম দৃষ্টধর্ম বেদনীয়, অন্তিম বা শেষ চেতনার নাম উপপজ্জ বেদনীয় আর মধ্যের পাঁচটি চেতনার নাম অপরাপরিয় বেদনীয়]

৬২. সেইরূপ সম্পাদনকারীদের, কর্মসমূহের সম্পাদনকারীদের ধ্যানসমূহের, বিমোক্ষসমূহের, সমাধিসমূহের ও সমপত্তিসমূহের, ইহা (প্রতিপক্ষ ধর্মবশে ক্লিষ্টভাব অর্থ) সংক্লেশ বা অবিশুদ্ধতা, ‘ইহা (প্রতিপক্ষ ধর্মসমূহ দ্বারা বিশুদ্ধকরণে) বিশুদ্ধতা, ইহা উত্থান (অর্থাৎ সুঅভ্যস্ত ধ্যানে ভবাঙ্গের পর উত্থান বা জাগরণ), এইরূপে সংক্লিষ্ট হইবে, এইরূপে পরিশুদ্ধ হয়, এইরূপে উত্থিত হয়’ বলিয়া অনাবরিত জ্ঞান। উহাতে ধ্যান কত প্রকার? (রূপারূপবশে) ধ্যান চারি প্রকার, বিমোক্ষ কয় প্রকার? একাদশ প্রকার বিমোক্ষ, অষ্টবিধ বিমোক্ষ, সপ্তবিধ বিমোক্ষ, ত্রিবিধ বিমোক্ষ ও দুই প্রকার বিমোক্ষ। সমাধি কত প্রকার? ত্রিবিধ সমাধি; যথা : সবিতর্ক-অবিতর্ক বিচারমাত্র সমাধি, অবিতর্ক-অবিচার সমাধি। (চিত্ত একাগ্রতা সদ্ভাব হইতে অষ্টবিধ সমাপত্তি ধ্যানবশে) সমাপত্তি কয় প্রকার? পঞ্চবিধ সমাপত্তি; যথা : সংজ্ঞা সমাপত্তি, অসংজ্ঞা সমাপত্তি, নৈবসংজ্ঞা-নাসংজ্ঞা সমাপত্তি, বিভূত বা শান্ত সমাপত্তি এবং নিরোধসমাপত্তি। উহাতে সংক্লেশ বা অবিশুদ্ধতা কিরূপ? প্রথম ধ্যানের কামরাগ ব্যাপাদ (অর্থাৎ প্রথম, দ্বিতীয়, তৃতীয় ও চতুর্থ ধ্যানের ইন্দ্রিয় সুখ সম্বন্ধীয় ভাবাবেগ ও বিদ্বেষ) অবিশুদ্ধতা, যাহা যাহা কুক্কুট বা মোরগ সদৃশ ধ্যানীর প্রথম দুইটি ধ্যান (অর্থাৎ অবিশুদ্ধ অবিরাগ অবস্থায় প্রারম্ভিক বাহুল্যতা করিয়া ধ্যান আরম্ভকারী প্রথম ধ্যান অথবা দ্বিতীয় ধ্যান উৎপন্ন করিয়া উহাতেই ক্ষান্ত হয় আর অধিক অগ্রসর হয় না, এইরূপ চতুর্বিধ ধ্যানীকে কুক্কুট ধ্যানী বলা হয়) আর যাহা কিছু হানভাগীয় (অর্থাৎ পরিত্যাগের সহায়ক) সমাধি ইহা সংক্লেশ বা অবিশুদ্ধতা। উহাতে বোদান বা বিশুদ্ধতা কিরূপ? প্রথম ধ্যানের নীবরণ (মনের বাধা) পরিশুদ্ধি, কুক্কুট ধ্যানীর শেষের দুইটি ধ্যান আর যাহা কিছু বিশেষভাগীয় (শ্রেষ্ঠতা অর্জনকারী) সমাধি ইহা বিশুদ্ধিতা। উহাতে উত্থান বা জাগরণ কিরূপ? যাহা সমাপত্তি ধ্যান হইতে উত্থান বা জাগরণ নিপুণতা ইহা উত্থান বা জাগরণ। এইখানে যাহা হেতু ভেদে স্থান ভেদে অসংকীর্ণতা ভেদে জ্ঞান ইহাকে বলা হয়। সর্বপ্রকার ধ্যানবিমোক্ষ সমাধি সমাপত্তিসমূহের অবিশুদ্ধতায় বিশুদ্ধতা উত্থান বা জাগরণ জ্ঞান, ইহা জানা ষষ্ঠ তথাগত বল।

৬৩. সেই অনন্তর ফল নির্দেশে ধ্যানাদি পর্যায় দ্বারা কথিত সমাধির পরিষ্কার বা উপকরণ তিন প্রকার ধর্ম; যথা : (শ্রদ্ধা ও স্মৃতি) ইন্দ্রিয়সমূহ, (হী ও ঔত্তাপ্যসহ সেই) বলসমূহ এবং (বীর্যের বা উৎসাহের স্বতন্ত্র স্বতন্ত্রভাবে গৃহীত বলসমূহের বহু উপকার দর্শনার্থ সেই) বলসমূহ। সেই ইন্দ্রিয়সমূহ বীর্য বা উৎসাহবশে বলসমূহ, আধিপত্য অর্থে ইন্দ্রিয়সমূহ এবং অকম্পিত অর্থে বলসমূহ হইয়া থাকে। এইরূপে সেই (অবিশদ) মৃদু, (নাতিবিশদ) মধ্যম এবং (অতিবিশদ) অধিক মাত্রা (বলবৎ তীক্ষ্ণ) ইহা মৃদ্যু ইন্দ্রিয়, ইহা মধ্যম ইন্দ্রিয় এবং ইহা তীক্ষ্ণ ইন্দ্রিয়। উহাতে ভগবান তীক্ষ্ণ ইন্দ্রিয় ব্যক্তিকে সংক্ষিপ্ত উপদেশ দ্বারা উপদেশ দিয়া থাকেন, ভগবান মধ্যম ইন্দ্রিয় ব্যক্তিকে সংক্ষিপ্ত-বিস্তৃতভাবে উপদেশ দিয়া থাকেন, ভগবান মৃদু ইন্দ্রিয় ব্যক্তিকে বিস্তৃতভাবে উপদেশ দিয়া থাকেন। উহাতে ভগবান তীক্ষ্ণ ইন্দ্রিয় ব্যক্তিকে মৃদু (অর্থাৎ ভীষণভাবে নহে লঘুভাবে অপায় ভয় আবর্ত ভয় ইত্যাদির ভয় প্রদর্শন করিয়া) ধর্মদেশনা জ্ঞাত করাইয়া থাকেন, মধ্যম ইন্দ্রিয় ব্যক্তিকে ভগবান মৃদু তীক্ষ্ণ (অতিতীক্ষ্ণ নহে এমন) ধর্মদেশনা জ্ঞাত করাইয়া থাকেন আর মৃদু ইন্দ্রিয় ব্যক্তিকে ভগবান তীক্ষ্ণ ধর্মদেশনা জ্ঞাত করাইয়া থাকেন। উহাতে ভগবান তীক্ষ্ণ ইন্দ্রিয় ব্যক্তিকে শমথ ভাবনা (অধিকভাবে করিবার জন্য) উপদেশ দিয়া থাকে, মধ্যম ইন্দ্রিয় ব্যক্তিকে ভগবান শমথ ও বিদর্শন ভাবনা (সমানভাবে করিবার জন্য) উপদেশ দিয়া থাকেন আর মৃদ্যু ইন্দ্রিয় ব্যক্তিকে ভগবান বিদর্শন ভাবনা (করিবার জন্য) উপদেশ দিয়া থাকেন। উহাতে ভগবান তীক্ষ্ণ ইন্দ্রিয় ব্যক্তিকে নিঃসরণ উপদেশ দিয়া থাকেন, মধ্যম ইন্দ্রিয় ব্যক্তিকে ভগবান আদীনব (দোষ) এবং নিঃসরণ উপদেশ দিয়া থাকেন, মৃদু ইন্দ্রিয় ব্যক্তিকে ভগবান আস্বাদ, আদীনব এবং নিঃসরণ উপদেশ দিয়া থাকেন। উহাতে ভগবান তীক্ষ্ণ ইন্দ্রিয় ব্যক্তিকে অধিপ্রজ্ঞা বা উর্ধ্বতম জ্ঞান শিক্ষায় শিক্ষা দিয়া থাকে, মধ্যম ইন্দ্রিয় ব্যক্তিকে ভগবান ঊর্ধ্বতম স্তরের ভাবনা শিক্ষা দিয়া থাকেন আর মৃদু ইন্দ্রিয় ব্যক্তিকে ভগবান অধিশীল বা ঊর্ধ্বতম ধর্ম শিক্ষা দিয়া থাকেন। এইখানে হেতু ভেদে স্থান ভেদে অসংকীর্ণতা ভেদে যাহা (অর্থাৎ মৃদু-মধ্যম-তীক্ষ্ণ) জ্ঞান ইহা ভূমি ও ভাবনাগত (অর্থাৎ ঈদৃশ ভূমি বা মৃদু-মধ্যম-তীক্ষ্ণ ভাবনাকারী ব্যক্তি এইরূপে সংক্লেশ বা অবিশুদ্ধতা ব্যসন বিমুক্ত হইয়া খাঁটি দুগ্ধের ন্যায় স্বচ্ছ সুবিশুদ্ধ ভবাঙ্গগত হইয়া চলে বা চলিতে থাকিবে), এই সময়ে এইরূপে (মৃদু-মধ্যম-তীক্ষ্ণ ভেদে) অনুশাসনের যোগ্য এবং ইহা এইরূপ ধাতুর ব্যক্তি (অর্থাৎ ব্যক্তি হীনাদি বশে এইরূপে আকর্ষিত হয় এইরূপে প্রবণ হয়), ইহাই তাহার ইচ্ছা বা অবনমন (অর্থাৎ এইরূপ ব্যক্তির শাশ্বত-উচ্ছেদ প্রকার প্রত্যক্ষ জ্ঞান অনুক্রম ক্ষন্তি প্রকার বা ঝোঁক) ইহাই অনুশয় বা প্রবৃত্তি (অর্থাৎ ব্যক্তি কামসেবনে যেমন কামগুরুত্বকে, বাকপ্রবৃত্তিকে, কামপ্রবণতাকে জানে সেইরূপ নৈষ্ক্রম্যের গুরুত্বকে, নৈষ্ক্রম্য প্রবৃত্তিকে, নৈষ্ক্রম্য প্রবণতাকে জানে, নৈষ্ক্রম্যসেবনকে যেমন জানে সেইরূপ বিদ্বেষ বা ঈর্ষাপরায়ণতাকে, অদ্বেষ বা অহিংসাকে, আলস্যতা নিষ্ক্রিয়তাকে জানে, আলোক সংজ্ঞায় সেবন যেমন জানে সেইরূপ আলস্যতা নিষ্ক্রিয়তার গুরুত্বকে, আলস্যতা নিষ্ক্রিয়তার প্রবৃত্তিকে, আলস্যতা নিষ্ক্রিয়তার প্রবণতাকে জানে, ইহাই অনুশয় বা প্রবৃত্তি) ইহাকে বলা হয় পর সত্ত্বগণের (অর্থাৎ প্রস্থানকৃত বা অস্তগত সত্ত্বগণের) পরপুদ্গল বা পরবর্তী ব্যক্তিগণের (অর্থাৎ তৎপরবর্তী সত্ত্বগণের হীন সত্ত্বগণের) শ্রদ্ধাদি ইন্দ্রিয়সমূহের পরভাব ও অপরভাব বিভেদ জ্ঞান, ইহা জানা সপ্তম তথাগত বল।

উহাতে স্মরণ করিবার ইচ্ছা হইলে অনেক প্রকারে নিজের এবং অপরের পূর্ব পূর্ব জন্মসমূহের বিষয় সম্বন্ধে স্মরণ করিয়া থাকেন; যেমন : এক জন্মও, দুই জন্মও, তিন জন্মও, চারি জন্মও, দশ জন্মও, বিশ জন্মও, ত্রিশ জন্মও, চল্লিশ জন্মও, পঞ্চাশ জন্মও, শত জন্মও, সহস্র জন্মও, শতসহস্র জন্মও, অনেক শত জন্মও, অনেক সহস্র জন্মও, অনেক শতসহস্র জন্মও, অনেক সংবর্তকল্পেও (অর্থাৎ আদি বা প্রারম্ভ হইতে ক্ষয়মান কল্পেও), অনেক বিবর্তকল্পেও (অর্থাৎ বর্তমান কল্পেও), অনেক সংবর্ত-বিবর্তকল্পেও (অর্থাৎ সংবর্ত সংবর্তস্থায়ী, বিবর্ত ও বিবর্তস্থায়ী এই চতুর্বিধকল্পে যাহাকে সংক্ষেপে বলা যায় চারিশত অসংখ্যকল্প) স্মরণ করিয়া থাকেন যে, অমুক স্থানে (অর্থাৎ অমুক ভবে অথবা অমুক যোনিতে বা কুলে অথবা অমুক গতিতে অথবা অমুক বিজ্ঞান স্থিতিতে অথবা অমুক সত্ত্ব সম্প্রদায়ে বা সেবক সত্ত্বদলে) এই নাম, এই গোত্র, এইরূপ এই বর্ণ, এইরূপ আমার এইরূপ সুখ-দুঃখ অনুভবকারী, এই পর্যন্ত আয়ু ছিল, সে সেইখান হইতে চ্যুত হইয়া অমুক ভবে বা স্থানে অমুক সত্ত্বসম্প্রদায়ে উৎপন্ন হইয়াছে, তথায়ও তাহার এই নাম, এই গোত্র, এইরূপ বর্ণ, এইরূপ আহার, এইরূপ সুখ-দুঃখ অনুভবকারী, এই পর্যন্ত আয়ু ছিল, সে সেইখান হইতে চ্যুত হইয়া এইখানে উৎপন্ন হইয়াছে। এইরূপে আকারসহ উদ্দেশ বা লক্ষণসহ অনেক প্রকারে ব্যাপৃত পূর্ব পূর্ব জন্মসমূহের বিষয় স্মরণ করিয়া থাকেন।

৬৪. উহাতে স্বর্গে উৎপন্ন সত্ত্বগণের মধ্যে মনুষ্যকুলে উৎপন্ন সত্ত্বগণের মধ্যে অপায়ে উৎপন্ন সত্ত্বগণের মধ্যে ‘এই ব্যক্তির লোভ ইত্যাদি অধিক (পর্যাপ্ত) অলোভ ইত্যাদি মন্দা (অপর্যাপ্ত), এই ব্যক্তির অলোভ ইত্যাদি অধিক (পর্যাপ্ত) লোভ ইত্যাদি মন্দা (অপর্যাপ্ত)। পর্যাপ্ত হউক অথবা অপর্যাপ্ত হউক এই প্রসাদ, (প্রসাদ) দ্বারা অমুক অমুক সত্ত্বসম্প্রদায়ে হউক অথবা কোটিকল্পে হউক অথবা শতসহস্র কল্পে হউক অথবা সহস্র কল্পে হউক অথবা শতকল্পে হউক অথবা এককল্পে হউক অথবা অন্তরকল্পে হউক বা কল্পের মধ্যে হউক অথবা অর্ধকল্পে হউক অথবা এক বৎসরে হউক অথবা অর্ধবৎসরে হউক অথবা মাসে হউক অথবা পক্ষে হউক অথবা দিবসে হউক অথবা মুহূর্তে হউক এই ব্যক্তির এই ইন্দ্রিয়সমূহ রাশিকৃত হইয়াছে আর এই ব্যক্তির ইন্দ্রিয়সমূহ রাশিকৃত হয়নি। যাহা যাহা ঘটিয়াছে বা ঘটিতেছে তৎ তৎ বিষয় সম্বন্ধে ভগবান অনুস্মরণ করিয়া বিশেষভাবে জানেন।

উহাতে বিশুদ্ধ দিব্যচক্ষু দ্বারা মানুষের মাংসচক্ষুর দৃষ্টি তথা মনুষ্যলোক অতিক্রম করিয়া মনুষ্যচক্ষুর দর্শনের ন্যায় সত্ত্ব বা জীবগণ যে মরিতেছে, উৎপন্ন হইতেছে, শ্রেষ্ঠকুলে উৎপন্ন হইতেছে, সুশ্রী হইতেছে, বিশ্রী হইতেছে এবং স্বকীয় কর্মের ফল অনুযায়ী সুগতিতে যাইতেছে, দুর্গতি দুঃখময় নরকে যাইতেছে, ইহা দেখেন আর বিশেষভাবে জানিতে পারেন―‘এই সত্ত্বগণ নাকি কায়িক দুশ্চরিত্র-সমন্বিত, বাচনিক দুশ্চরিত্র-সমন্বিত, মানসিক দুশ্চরিত্র-সমন্বিত, আর্যগণের (বুদ্ধাদি হইতে গৃহী স্রোতাপন্ন পর্যন্ত সকলকে আর্য বলা হয়) নিন্দুক, মিথ্যাদৃষ্টিসম্পন্ন, মিথ্যাদৃষ্টিসম্মত কার্যসম্পাদনকারী তাহারা মৃত্যুর পর দেহত্যাগে অপায় দুর্গতি দুঃখময় নরকে উৎপন্ন হইয়াছে, এই সত্ত্বগণ নাকি কায়িক সচ্চরিত্র-সমন্বিত, বাচনিক সচ্চরিত্র-সমন্বিত, মানসিক সচ্চরিত্র-সমন্বিত, আর্যগণের নিন্দুক নহে, সম্যক দৃষ্টিসম্পন্ন, সম্যক দৃষ্টি সম্মত কার্যসম্পাদনকারী তাহারা মৃত্যুর পর দেহত্যাগে সুগতি স্বর্গলোকে উৎপন্ন হইয়াছে।’

উহাতে স্বর্গে উৎপন্ন সত্ত্বগণের মধ্যে, মনুষ্যকুলে উৎপন্ন সত্ত্বগণের মধ্যে এবং অপায়ে উৎপন্ন সত্ত্বগণের মধ্যে―‘এই ব্যক্তির এই প্রমাদ দ্বারা অথবা এই প্রসাদ দ্বারা এইরূপ কর্ম কোটিকল্পে অথবা শত সহস্র কল্পে অথবা সহস্র কল্পে অথবা শতকল্পে অথবা এককল্পে অথবা কল্পের মধ্যে অথবা অর্ধকল্পে অথবা এক বৎসরে অথবা অর্ধ বৎসরে অথবা এক মাসে অথবা এক পক্ষে অথবা এক দিবসে অথবা এক মুহূর্তে পুঞ্জীভূত হইয়াছে।’ ইহা ভগবানের দুই প্রকার জ্ঞান; যথা : পূর্ব পূর্ব জন্মসমূহের স্মৃতিজ্ঞান এবং দিব্যচক্ষু, ইহা জানা অষ্টম ও নবম তথাগত বল।

উহাতে যাহা সর্বজ্ঞতা প্রাপ্ত হইয়াছেন, সর্বধর্ম জ্ঞান হইয়াছে, বিরজ বীতমল (বিমল) সর্বজ্ঞতা জ্ঞান হইয়াছেন, বোধিমূলে মারকে নিহত করিয়াছেন (অর্থাৎ ক্লেশমারকে সমুচ্ছিন্ন বা ধ্বংস করিয়াছেন) ইহা জানা ভগবানের দশম বল অথবা দশম তথাগত বল, সর্বপ্রকার আস্রব পরিক্ষয় জ্ঞান। ভগবান বুদ্ধ এই দশবল-সমন্বিত।


 

৪. (খ) ৩. যুক্তি হারসম্পাত বা হারসংযোগ
৬৫. উহাতে যুক্তি হারসম্পাত কিরূপ?

সেই কারণে স্মৃতি দ্বারা রক্ষিত বা সংযত চিত্ত যোগী ভিক্ষুর সম্যক সংকল্প ইন্দ্রিয়দ্বার দ্বারা জ্ঞেয়মান বিষয়, সম্যক দৃষ্টি সম্মুখে রক্ষণ করিয়া উদয়-ব্যয় জ্ঞাত হইয়া শারীরিক আলস্যতা ও মানসিক নিষ্ক্রিয়তা বা জড়তা জয়ী ভিক্ষু সর্বপ্রকার দুর্গতিকে পরিত্যাগ করিয়া থাকে।

সেই কারণে স্মৃতি দ্বারা রক্ষিত বা সংযত চিত্ত যোগী ভিক্ষুর সম্যক সংকল্প ইন্দ্রিয়দ্বার দ্বারা জ্ঞেয়মান বিষয় স্মৃতি দ্বারা রক্ষিত বা সংযত চিত্ত যোগী ভিক্ষুর সম্যক সংকল্প ইন্দ্রিয়দ্বার দ্বারা জ্ঞেয়মান বিষয় হইয়া থাকিবে যুক্ত-প্রযুক্ত হইয়া থাকিবে, সম্যক সংকল্প ইন্দ্রিয়দ্বার দ্বারা জ্ঞেয়মান বিষয় হইলে সম্যক দৃষ্টি থাকিবে যুক্ত-প্রযুক্ত হইয়া থাকিবে, সম্যক দৃষ্টি সম্মুখে রক্ষণ করিয়া অবস্থান করিলে উদয়-ব্যয় বোধগম্য হইবে যুক্ত-প্রযুক্ত হইয়া থাকিবে, উদয়-ব্যয় বোধগম্য হইলে সর্বপ্রকার দুর্গতি পরিত্যাগ হইবে যুক্ত-প্রযুক্ত হইয়া থাকিবে, সর্বপ্রকার দুর্গতি পরিত্যাগ হইলে সর্বপ্রকার দুর্গতি দুঃখময় ভয় যথাভাবে অতিক্রম করা হইবে যুক্ত-প্রযুক্ত হইয়া থাকিবে।


 

৪. (খ) ৪. পদস্থান হারসম্পাত বা হারসংযোগ
৬৬. উহাতে পদস্থান বা ভিত্তি হারসম্পাত কিরূপ? ‘সেই কারণে স্মৃতি দ্বারা রক্ষিত বা সংযত চিত্ত যোগী ভিক্ষুর সম্যক সংকল্প ইন্দ্রিয়দ্বার দ্বারা জ্ঞেয়মান বিষয়’ গাথা। সেই কারণে স্মৃতি দ্বারা রক্ষিত বা সংযত চিত্ত যোগী ভিক্ষুর ইহা তিন প্রকার সুচরিতের বা সচ্চরিত্রের পদস্থান। সম্যক সংকল্প ইন্দ্রিয়দ্বার দ্বারা জ্ঞেয়মান বিষয় ইহা শমথের পদস্থান। সম্যক দৃষ্টি সম্মুখে রক্ষণ ইহা বিদর্শনের পদস্থান। উদয়-ব্যয় জ্ঞাত হইয়া ইহা দর্শনভূমির পদস্থান। শারীরিক আলস্যতা ও মানসিক নিষ্ক্রিয়তা বা জড়তাজয়ী ভিক্ষু ইহা বীর্য বা উৎসাহের পদস্থান। ‘সর্বপ্রকার দুর্গতিকে পরিত্যাগ করিয়া’ ইহা ভাবনার পদস্থান।


 

৪. (খ) ৫. লক্ষণ হারসম্পাত বা হারসংযোগ
৬৭. উহাতে লক্ষণ হারসম্পাত কিরূপ? ‘সেই কারণে স্মৃতি দ্বারা রক্ষিত বা সংযত চিত্ত যোগী ভিক্ষুর সম্যক সংকল্প ইন্দ্রিয়দ্বার দ্বারা জ্ঞেয়মান বিষয়’ গাথা। (স্মৃতি সংবরণ ও স্মৃতিবল দ্বারা ইন্দ্রিয়সমূহকে সংযতকরণ ব্যাপারে নৈষ্ক্রম্য বিতর্কাদি বহুল হইয়া থাকে বলা হইয়াছে)। ‘সেই কারণে স্মৃতি দ্বারা রক্ষিত বা সংযত চিত্ত ব্যক্তির সম্যক সংকল্প ইন্দ্রিয়দ্বার দ্বারা জ্ঞেয়মান বিষয় ইহা স্মৃতিন্দ্রিয় আর স্মৃতিন্দ্রিয় গৃহীত হইলে পঞ্চ-ইন্দ্রিয়ের গৃহীত বিষয়বস্তু (বিমুক্তি পরিপক্বভাব দ্বারা) গৃহীত বা এক লক্ষণভূত হইয়া থাকে। সম্যক দৃষ্টি সম্মুখে রক্ষণ ইহাতে সম্যক দৃষ্টি গৃহীত হইলে আর্য অষ্টাঙ্গিক মার্গ গৃহীত হইয়া থাকে। কি প্রকারে? সম্যক দৃষ্টি হইতে সম্যক সংকল্প প্রভাবিত বা উদ্ভূত হয়, সম্যক সংকল্প হইতে সম্যক বাক্য উদ্ভূত হয়, সম্যক বাক্য হতে সম্যক কর্মান্ত বা সম্যক কর্ম উদ্ভূত হয়, সম্যক কর্মান্ত হইতে সম্যক আজীব বা সম্যক জীবিকা উদ্ভূত হয়, সম্যক জীবিকা হইতে সম্যক ব্যায়াম বা সম্যক প্রচেষ্টা উদ্ভূত হয়, সম্যক প্রচেষ্টা হইতে সম্যক স্মৃতি উদ্ভূত হয়, সম্যক স্মৃতি হইতে সম্যক সমাধি উদ্ভূত হয়, সম্যক সমাধি হইতে সম্যক বিমুক্তি উদ্ভূত হয়, সম্যক বিমুক্তি হইতে সম্যক বিমুক্তি জ্ঞানদর্শন উদ্ভূত হয়।


 

৪. (খ) ৬. চতুব্যূহ হারসম্পাত বা হারসংযোগ
৬৮. উহাতে চতুব্যূহ হারসম্পাত কিরূপ? ‘সেই কারণে স্মৃতি দ্বারা রক্ষিত বা সংযত চিত্ত যোগী ভিক্ষুর সম্যক সংকল্প ইন্দ্রিয়দ্বার দ্বারা জ্ঞেয়মান বিষয়’ গাথা। (যেই কারণে অর্থবশে বাক্য কথিত হয়। পদবশে বাক্য কথিত হয়) সেই কারণে স্মৃতি দ্বারা রক্ষিত বা সংযত চিত্ত যোগী ভিক্ষুর রক্ষণকরণ পরিপালন বা প্রতিপালন করণ ইহা নিরুক্তি। এইখানে ভগবানের কি অভিপ্রায়? যাহারা দুর্গতিসমূহ হইতে মুক্ত হওয়ার ইচ্ছা করিবে তাহারা ধর্মচারী বা ধর্মাচরণকারী হইবে, ইহা এইখানে ভগবানের অভিপ্রায়। সারিপুত্র স্থবির ও মৌদ্গলায়ন স্থবিরের প্রতি চিত্ত প্রদূষিত বা ক্রোধ করিয়া কোকালিক মহাপদ্ম নরকে উৎপন্ন হইয়াছে, ভগবান ইহা স্মৃতি রক্ষা চিত্ত দ্বারা জ্ঞাত, সূত্রে বলা হইয়াছে : ‘স্মৃতি দ্বারা চিত্ত রক্ষা করা কর্তব্য’।


 

৪. (খ) ৭. আবর্ত হারসম্পাত বা হারসংযোগ
৬৯. উহাতে আবর্ত হারসম্পাত কিরূপ? ‘সেই কারণে স্মৃতি দ্বারা রক্ষিত বা সংযত চিত্ত যোগী ভিক্ষুর সম্যক সংকল্প ইন্দ্রিয়দ্বার দ্বারা জ্ঞেয়মান বিষয়’ গাথা। (নৈষ্ক্রম্য সংকল্প বহুল কসিনাদি বা কৃৎস্নাদি ভাবনাবশে মৈত্রী ইত্যাদি ভাবনাবশে অথবা লব্ধ চিত্ত একাগ্রতা দ্বারা চিত্ত মঞ্জুষায় চিত্ত স্থাপন করিয়া সমাধি দ্বারা অথবা সংক্লেশ বা অবিশুদ্ধতা হইতে যথালব্ধ রক্ষিত বা সংযত চিত্ত নাম হইয়া থাকে বলা হইয়াছে)। সেই কারণে স্মৃতি দ্বারা রক্ষিত বা সংযত চিত্ত যোগী ভিক্ষুর সম্যক সংকল্প ইন্দ্রিয়দ্বার দ্বারা জ্ঞেয়মান বিষয় ইহা দুঃখ পরিজ্ঞান বা দুঃখ বলিয়া সত্যজ্ঞান। শারীরিক আলস্যতা ও মানসিক নিষ্ক্রিয়তা বা জড়তা জয়ী ভিক্ষু ইহা সমুদয় বা দুঃখোৎপত্তির কারণ প্রহান বা পরিত্যাগ। সর্বপ্রকার দুর্গতিকে পরিত্যাগ করে ইহা নিরোধ বা উপশম। এই চারি প্রকার সত্য।


 

৪. (খ) ৮. বিভক্তি হারসম্পাত বা হারসংযোগ
৭০. উহাতে বিভক্তি হারসম্পাত কিরূপ? ‘সেই কারণে স্মৃতি দ্বারা রক্ষিত বা সংযত চিত্ত যোগী ভিক্ষুর সম্যক সংকল্প ইন্দ্রিয়দ্বার দ্বারা জ্ঞেয়মান বিষয়’ গাথা। কুশলপক্ষ দ্বারা কুশলপক্ষ, নির্দেশিতব্য, অকুশলপক্ষ দ্বারা অকুশলপক্ষ নির্দেশিতব্য।


 

৪. (খ) ৯. পরিবর্তন হারসম্পাত বা হারসংযোগ
৭১. উহাতে পরিবর্তন হারসম্পাত কিরূপ? ‘সেই কারণে স্মৃতি দ্বারা রক্ষিত বা সংযত চিত্ত যোগী ভিক্ষুর সম্যক সংকল্প ইন্দ্রিয়দ্বার দ্বারা জ্ঞেয়মান বিষয়’ গাথা। লৌকিক শমথ বিদর্শন ভাবনা দ্বারা নিরোধ ফল দুঃখ পরিজ্ঞাত হয়, সমুদয় বা দুঃখোৎপত্তির কারণ পরিত্যাগ হয়, (অকুশলপক্ষের) প্রতিপক্ষ দ্বারা মার্গ ভাবিত হয়।


 

৪. (খ) ১০. বিবচন বা প্রতিশব্দ হারসম্পাত বা হারসংযোগ
৭২. উহাতে বিবচন বা প্রতিশব্দ হারসম্পাত কিরূপ? ‘সেই কারণে স্মৃতি দ্বারা রক্ষিত বা সংযত চিত্ত যোগী ভিক্ষুর সম্যক সংকল্প ইন্দ্রিয়দ্বার দ্বারা জ্ঞেয়মান বিষয়’ গাথা। ‘সেই কারণে রক্ষিত বা সংযত চিত্ত যোগী ভিক্ষুর’ চিত্ত, মনোবিজ্ঞান, মনোন্দ্রিয়, মনায়তন, বিজানন বা বিশেষরূপে জানিবার জ্ঞান, বিজাননত্ব ইহা বিবচন বা প্রতিশব্দ বা একার্থবাচক শব্দ। ‘সম্যক সংকল্প ইন্দ্রিয়দ্বার দ্বারা জ্ঞেয়মান বিষয়’ নৈষ্ক্রম্য সংকল্প, অদ্বেষ বা অহিংসা সংকল্প, নির্দয়তার অবিদ্যমান বা ইহা বিবচন বা প্রতিশব্দ। ‘সম্যক দৃষ্টি সম্মুখে রক্ষণ’ সম্যক দৃষ্টি নামক প্রজ্ঞা অস্ত্র, প্রজ্ঞাখড়গ, প্রজ্ঞারত্ন, প্রজ্ঞাপ্রদ্যোত, প্রজ্ঞাপাচন বা প্রজ্ঞাঙ্কুশ, প্রজ্ঞাপ্রাসাদ, ইহা বিবচন বা প্রতিশব্দ।


 

৪. (খ) ১১. প্রজ্ঞপ্তি হারসম্পাত বা হারসংযোগ
৭৩. উহাতে প্রজ্ঞপ্তি হারসম্পাত কিরূপ? ‘সেই কারণে স্মৃতি দ্বারা রক্ষিত বা সংযত চিত্ত যোগী ভিক্ষুর সম্যক সংকল্প ইন্দ্রিয়দ্বার দ্বারা জ্ঞেয়মান বিষয়’ গাথা। সেই কারণে স্মৃতি দ্বারা রক্ষিত বা সংযত চিত্ত যোগী ভিক্ষুর ইহা স্মৃতি দ্বারা পদস্থান বা ভিত্তি প্রজ্ঞপ্তি সম্যক সংকল্প ইন্দ্রিয়দ্বার দ্বারা জ্ঞেয়মান বিষয় ইহা শমথ ভাবনার ভাবনা প্রজ্ঞপ্তি। সম্যক দৃষ্টি সম্মুখে রক্ষণ করিয়া উদয়-ব্যয় জ্ঞাত হইয়া ইহা দর্শনভূমির নিক্ষেপ বা প্রয়োগ প্রজ্ঞপ্তি। শারীরিক আলস্যতা ও মানসিক নিষ্ক্রিয়তা বা জড়তাজয়ী ভিক্ষু ইহা সমুদয় বা দুঃখোৎপত্তির অনবশেষ প্রহান বা পরিত্যাগ প্রজ্ঞপ্তি। সর্বপ্রকার দুর্গতিকে পরিত্যাগ করে ইহা মার্গের ভাবনা প্রজ্ঞপ্তি।


 

৪. (খ) ১২. অবতরণ হারসম্পাত বা হারসংযোগ
৭৪. উহাতে অবতরণ হারসম্পাত কিরূপ? ‘সেই কারণে স্মৃতি দ্বারা রক্ষিত বা সংযত চিত্ত যোগী ভিক্ষুর সম্যক সংকল্প ইন্দ্রিয়দ্বার দ্বারা জ্ঞেয়মান বিষয়’ গাথা। ‘সেই কারণে স্মৃতি দ্বারা রক্ষিত বা সংযত চিত্ত যোগী ভিক্ষুর সম্যক সংকল্প ইন্দ্রিয়দ্বার দ্বারা জ্ঞেয়মান বিষয়, সম্যক দৃষ্টি সম্মুখে রক্ষণ’ সম্যক দৃষ্টি গৃহীত হইলে পঞ্চ-ইন্দ্রিয়ও গৃহীত হয়, ইহা ইন্দ্রিয়সমূহ দ্বারা অবতরণ। সেই ইন্দ্রিয়সমূহ বিদ্যা (জ্ঞান), বিদ্যার উৎপত্তিতে অবিদ্যার (অজ্ঞানতার) নিরোধ বা বিনাশ হয়, অবিদ্যার নিরোধে সংস্কার নিরোধ হয়, সংস্কারের নিরোধে বিজ্ঞান নিরোধ হয়, এইরূপে সমস্ত ইহা প্রতীত্যসমুৎপাদ (কার্যকারণনীতি) দ্বারা অবতরণ। সেই পঞ্চ-ইন্দ্রিয় তিন প্রকার স্কন্ধ দ্বারা সংগৃহীত; যথা : শীলস্কন্ধ দ্বারা, সমাধিস্কন্ধ দ্বারা এবং প্রজ্ঞাস্কন্ধ দ্বারা, ইহা স্কন্ধসমূহ দ্বারা অবতরণ। সেই পঞ্চ ইন্দ্রিয় সংস্কারের অন্তর্ভুক্ত, যেই সংস্কারসমূহ অনাসব এবং ভবাঙ্গও নহে সেই সংস্কারসমূহ ধর্মধাতুতে সংগৃহীত, ইহা ধাতুসমূহ দ্বারা অবতরণ। সেই ধর্মধাতু ধর্মায়তনের অন্তর্ভুক্ত, যেই আয়তন অনাসব এবং ভবাঙ্গও নহে, ইহা আয়তনসমূহ দ্বারা অবতরণ।


 

৪. (খ) ১৩. শোধন বা সংশোধন হারসম্পাত বা হারসংযোগ
৭৫. উহাতে শোধন হারসম্পাত কিরূপ? ‘সেই কারণে স্মৃতি দ্বারা রক্ষিত বা সংযত চিত্ত যোগী ভিক্ষুর সম্যক সংকল্প ইন্দ্রিয়দ্বার দ্বারা জ্ঞেয়মান বিষয়’ গাথা। যেইখানে আরম্ভ শুদ্ধ হইয়াছে সেই প্রশ্নেরই উত্তর দেওয়া হইয়া থাকে। যেইখানে কিন্তু আরম্ভ শুদ্ধ নহে শুদ্ধ না হওয়া পর্যন্ত সেই প্রশ্নের উত্তর দেওয়া হয় না।


 

৪. (খ) ১৪. অধিষ্ঠান হারসম্পাত বা হারসংযোগ
৭৬. উহাতে অধিষ্ঠান হারসম্পাত কিরূপ? ‘সেই কারণে স্মৃতি দ্বারা রক্ষিত বা সংযত চিত্ত যোগী ভিক্ষুর সম্যক সংকল্প ইন্দ্রিয়দ্বার দ্বারা জ্ঞেয়মান বিষয়’ গাথা। সেই কারণে স্মৃতি দ্বারা রক্ষিত বা সংযত চিত্ত যোগী ভিক্ষুর একত্বতা বা একত্ব অবস্থা; চিত্ত, মনোবিজ্ঞান―ইহা স্বাতন্ত্র্য বা শ্রেষ্ঠতা। সম্যক সংকল্প ইন্দ্রিয়দ্বার দ্বারা জ্ঞেয়মান বিষয় ইহা স্বাতন্ত্র্য বা প্রাধান্য; নৈষ্ক্রম্য সংকল্প, অহিংসা বা অদ্বেষ সংকল্প, অনির্দয়তা বা দয়াসংকল্প, ইহা স্বাতন্ত্র্য বা প্রতিষ্ঠা। সম্যক দৃষ্টি সম্মুখে রক্ষণ একত্ব অবস্থা, সম্যক দৃষ্টি বলিলে বুঝায় যাহা দুঃখ জ্ঞান, দুঃখোৎপত্তির হেতুতে জ্ঞান, দুঃখ নিরোধ জ্ঞান, দুঃখকে নিরোধ করিবার উপায় জ্ঞান, মার্গে জ্ঞান, হেতুতে জ্ঞান, হেতু উৎপত্তির ধর্মসমূহে জ্ঞান, প্রত্যয়ে জ্ঞান, প্রত্যয় উৎপত্তির ধর্মসমূহে জ্ঞান, যাহা সেই সেই যথাভূত জ্ঞানদর্শনে প্রবেশ লাভ সত্যাগমন বা সত্যতা উপলব্ধি, ইহা স্বাতন্ত্র্য বা শ্রেষ্ঠতা। উদয়-ব্যয় জ্ঞাত হইয়া একত্ব অবস্থা; উদয় দ্বারা অবিদ্যার প্রত্যয়ে বা কারণে সংস্কার, সংস্কারের কারণে বিজ্ঞান ইত্যাদি, এইরূপে সমস্ত দুঃখোৎপত্তির হেতু হইয়া থাকে, ব্যয় দ্বারা অবিদ্যার নিরোধ, অবিদ্যার নিরোধ দ্বারা সংস্কার নিরোধ ইত্যাদি, এইরূপে সমস্ত নিরোধ বা বিনাশ হইয়া থাকে, ইহা স্বাতন্ত্র্য বা প্রতিষ্ঠা। মানসিক অকর্মণ্যতা ও শারীরিক আলস্যতা বা জড়তা জয়ী ভিক্ষু একত্ব অবস্থা; যাহা চিত্তের অকর্মণ্যতা উহাকে নিষ্ক্রিয়তা বুঝায়, যাহা শরীরের লীনত্ব উহাকে অলসতা বা জড়তা বুঝায়, ইহা স্বাতন্ত্র্য বা প্রাধান্য। সর্বপ্রকার দুর্গতি পরিত্যাগ করে একত্ব অবস্থা, দেব অথবা মনুষ্যের তুলনায় চতুর্বিধ অপায় দুর্গতি, নির্বাণের তুলনায় সর্বপ্রকার উৎপত্তি দুর্গতি, ইহা স্বাতন্ত্র্য বা শ্রেষ্ঠতা।


 

৪. (খ) ১৫. পরিষ্কার হারসম্পাত বা হারসংযোগ
৭৭. উহাতে পরিষ্কার হারসম্পাত কিরূপ? ‘সেই কারণে স্মৃতি দ্বারা রক্ষিত বা সংযত চিত্ত যোগী ভিক্ষুর সম্যক সংকল্প ইন্দ্রিয়দ্বার দ্বারা জ্ঞেয়মান বিষয়’ গাথা, ইহা শমথ-বিদর্শনে পরিষ্কার বা উপকরণ।


 

৪. (খ) ১৬. সমারোপণ হারসম্পাত বা হারসংযোগ
৭৮. উহাতে সমারোপণ (উত্থিত হওন বা আরোহণ) হারসম্পাত কিরূপ? সেই কারণে স্মৃতি দ্বারা রক্ষিত বা সংযত চিত্ত যোগী ভিক্ষুর সম্যক সংকল্প ইন্দ্রিয়দ্বার দ্বারা জ্ঞেয়মান বিষয়, সম্যক দৃষ্টি সম্মুখে রক্ষণ করিয়া উদয়-ব্যয় জ্ঞাত হইয়া শারীরিক আলস্যতা ও মানসিক নিষ্ক্রিয়তাজয়ী ভিক্ষু সর্বপ্রকার দুর্গতিকে পরিত্যাগ করে।

‘সেই কারণে স্মৃতি দ্বারা রক্ষিত বা সংযত চিত্ত যোগী ভিক্ষুর’ তিন প্রকার সুচরিত্রের বা সচ্চরিত্রের পদস্থান বা ভিত্তি উহা চিত্তে রক্ষিত হইলে সেই কায়কর্ম, বাক্যকর্ম ও মনোকর্ম রক্ষিত হইয়া থাকে। ‘সম্যক দৃষ্টি সম্মুখে রক্ষণ’ সম্যক দৃষ্টি ভাবিত হইলে আর্য অষ্টাঙ্গিক মার্গ ভাবনা হইয়া থাকে। কি প্রকার? সম্যক দৃষ্টি হইতেই সম্যক সংকল্প প্রভাবিত বা উদ্ভূত হয়, সম্যক সংকল্প হইতে সম্যক বাক্য উদ্ভূত হয়, সম্যক বাক্য হইতে সম্যক কর্ম উদ্ভূত হয়, সম্যক কর্ম হইতে সম্যক জীবিকা উদ্ভূত হয়, সম্যক জীবিকা হইতে সম্যক প্রচেষ্টা উদ্ভূত হয়, সম্যক প্রচেষ্টা হইতে সম্যক স্মৃতি উদ্ভূত হয়, সম্যক স্মৃতি হইতে সম্যক সমাধি উদ্ভূত হয়, সম্যক সমাধি হইতে সম্যক বিমুক্তি উদ্ভূত হয়, সম্যক বিমুক্তি হইতে সম্যক বিমুক্তি জ্ঞানদর্শন উদ্ভূত হয়―ইহা অনুপাদিশেষ (অর্থাৎ শরীর রহিত বা পরিনির্বাপিত) অবস্থার পুদ্গল বা ব্যক্তি এবং অনুপাদিশেষ নির্বাণধাতু বা নির্বাণ অবস্থা।

সেইজন্য আয়ুষ্মান মহাকচ্চায়ন বলিয়াছেন :

‘প্রথমে ষোলো প্রকার হার দ্বারা আর দিক নির্ণয় হইতে দিক অবলোকন করাইয়া সংক্ষেপত অঙ্কুশ দ্বারাই ত্রিবিধ নয়ে বা ধারায় সূত্র নির্দেশিত হইল।


 

৫. নয়সমুত্থান
৭৯. উহাতে নয়সমুত্থান বা ক্রমযুক্তি (অর্থাৎ চারি আর্যসত্য জ্ঞাত হইয়া মার্গফলে উন্নীত হইবার ক্রম বা ধারা আরম্ভ) কিরূপ? অবিদ্যার দ্বারা এবং ভবতৃষ্ণার দ্বারা পূর্ব পূর্ব বিষয় (অর্থাৎ অবিদ্যা ও তৃষ্ণা দ্বারা এই হইতে পূর্বের এবং পূর্ব পূর্ব জন্মসমূহের ঘটনাবলী) দৃষ্টিগোচর হয় না। (উহাতে অবিদ্যা ও ভবতৃষ্ণায়) অবিদ্যারূপ নীবরণ (অজ্ঞানতার আবরণ) এবং তৃষ্ণা সংযোজন (তৃষ্ণার বন্ধন)। অবিদ্যারূপ আবরণে আবরিত সত্ত্ব বা প্রাণীগণ অবিদ্যায় সংযুক্ত বা নিশ্রিত হইয়া অবিদ্যাপক্ষে (অর্থাৎ আটশত তৃষ্ণা বিচরণ দ্বারা) বিচরণ করতে থাকে বা বিভ্রান্ত হয় সেই সত্ত্বগণকে বলা হয় দৃষ্টি চরিত্রের বা মিথ্যাদৃষ্টিসম্পন্ন চরিত্রের সত্ত্ব। তৃষ্ণার বন্ধনে আবদ্ধ সত্ত্বগণ তৃষ্ণায় সংযুক্ত হইয়া তৃষ্ণাপক্ষে বিচরণ করিতে থাকে বা বিভ্রান্ত হয় সেই সত্ত্বগণকে বলা হয় তৃষ্ণাচরিত্রের সত্ত্ব। মিথ্যাদৃষ্টিসম্পন্ন চরিত্রের বা মিথ্যাদৃষ্টি বহুল লোকেরা এই শাসনের বাহিরে প্রব্রজিত হইয়া আত্মনিগ্রহ বা নিজ শরীরকে কষ্ট প্রদান কার্যে নিযুক্ত হইয়া বিচরণ করিতে থাকে। তৃষ্ণা চরিত্রের বা তৃষ্ণা বহুল লোকেরা এই শাসনের বাহিরে প্রব্রজিত হইয়া কামনা বা ভোগ্যবস্তুসমূহে দৃঢ় সংলগ্ন কার্যে নিযুক্ত হইয়া বিচরণ করিতে থাকে।

উহাতে যাহা মিথ্যাদৃষ্টি চরিত্রের লোকেরা এই শাসনের বাহিরে প্রব্রজিত হইয়া আত্মনিগ্রহ কার্যে নিযুক্ত থাকিয়া বিচরণ করিতে থাকে আর তৃষ্ণা চরিত্রের লোকেরা এই শাসনের বাহিরে প্রব্রজিত হইয়া কামনাসমূহে কামসুখে দৃঢ় সংলগ্ন কার্যে নিযুক্ত থাকিয়া বিচরণ করিতে থাকে, ইহার কারণ কী? এই শাসনের বাহিরে কোথায়ও সত্য সম্বন্ধীয় ব্যবস্থাপন বা বর্ণনা নাই। চারি প্রকার সত্য সম্বন্ধীয় দেশনা বা ব্যাখ্যা নাই অথবা শমথ-বিদর্শন ভাবনায় ব্যুৎপত্তি নাই অথবা (ক্লেশসমূহের) উপশম সুখের উৎপত্তি নাই।

উপশম সুখকে উত্তমরূপে জ্ঞাত না হইয়া বিপরীত পরিকল্পনে তাহারা এইরূপ বলিয়া থাকে―‘(আর্যগণের উপশম সুখকে উপেক্ষা করিয়া) এই সুখের তুলনায় সুখ নাই, (শরীর পীড়ন) দুঃখ দ্বারা সুখ নামক বিষয়ে পৌঁছান যায়, যেই ব্যক্তি কামসেবন বা ভোগ বাসনায় আত্মতৃপ্তি সাধন করে সেই ব্যক্তি (পুত্র, নাতি প্রভৃতি পরস্পরায়) সংসার বাড়াইয়া থাকে, যেই ব্যক্তি সংসার বৃদ্ধি করিয়া থাকে সেই ব্যক্তি (নিজের পঞ্চকামগুণে সন্তপ্ত হইয়া পুত্রমুখ দর্শনে) বহু পুণ্য উৎপন্ন করিয়া থাকে।’ তাহারা এইরূপ সচেতন এইরূপ দৃষ্টিযুক্ত যে দৃঢ়তায় শরীরকে পীড়া দিয়া সুখের প্রার্থনায় বা কামনায় কামভোগসমূহের মধ্যে পুণ্য প্রাপ্তির সংজ্ঞায় বা সজ্ঞানে আত্মনিগ্রহ করিয়া এবং ভোগ বাসনায় সংযুক্ত থাকিয়া অবস্থান করিতে থাকে। তদভিজ্ঞ বা তাদৃশ উত্তমরূপে জ্ঞাত সেই সাধকেরা এইরূপে নিজের ব্যক্তিগত রোগসদৃশ ক্লেশ ও অপরাপর রোগ বৃদ্ধি করিয়া থাকে, গণ্ড বা স্ফোটক সদৃশ রোগ বৃদ্ধি করিয়া থাকে, শল্য সদৃশ রোগ বৃদ্ধি করিয়া থাকে। তাহারা যথাকথিত রোগে ব্যাধিগ্রস্ত হইয়া যথাকথিত গ-রোগে পীড়িত হইয়া যথাকথিত শল্যের দ্বারা বিদ্ধ হইয়া নরকে, তির্যক যোনিতে (অর্থাৎ পশুপক্ষীকুলে), প্রেতকুলে এবং জন্মগ্রহণ করিয়া উম্মজ্জন-নিমজ্জন (জন্ম-মৃত্যুর মাধ্যমে একবার ডুবা একবার ভাসা) করিতে করিতে উদ্‌ঘাত-নির্ঘাত (অর্থাৎ উচ্চ-নীচভাব অথবা ধাক্কা-মৃত্যু বা বিনাশ) নিজে নিজে অনুভব করিতে থাকে, কিন্তু সেই রোগ-গণ্ড-শল্য মুক্তির ভৈষজ্য বা ওষুধ জানিতে পারে না। উহাতে আত্মনিগ্রহরূপ (শরীরকে পীড়া প্রদানরূপ) এবং কামসেবনরূপ (ভোগবাসনারূপ) অবিশুদ্ধতার শুদ্ধতা শমথ ভাবনা বিদর্শন ভাবনা। আত্মনিগ্রহ ও কামবাসনারূপ রোগ, এই রোগবিনাশক ওষুধ শমথ-বিদর্শন ভাবনা। আত্মনিগ্রহ ও কামবাসনারূপ গণ্ডরোগ, এই গণ্ডরোগবিনাশক ওষুধ শমথ বিদর্শন ভাবনা। আত্মনিগ্রহ ও কামসেবনরূপ শল্যবিদ্ধরোগ, এই শল্য উদ্ধারণ ওষুধ শমথ-বিদর্শন ভাবনা।

৮০. উহাতে (আত্মনিগ্রহ ও কামবাসনা) সংক্লেশ বা অবিশুদ্ধ দুঃখ, তৎসংলগ্ন হইয়া থাকা তৃষ্ণা দুঃখোৎপত্তির হেতু, তৃষ্ণা নিরোধ বা নিবৃত্তি দুঃখনিরোধ, দুঃখ নিরোধের উপায় শমথ-বিদর্শন―এই চারি প্রকার সত্য। দুঃখকে নিশ্চিতরূপে জানিয়া দুঃখোৎপত্তির হেতুকে পরিত্যাগ করা উচিত, মার্গ ভাবনা করা উচিত, নিরোধ (উপশম বা নির্বাণ) সাক্ষাৎ দর্শন করা উচিত। উহাতে মিথ্যাদৃষ্টি চরিত্রসম্পন্ন ব্যক্তিদের মনে হয় রূপই (শরীর) আত্মা হইতে সমীপবর্তী হয় (অর্থাৎ মিথ্যাদৃষ্টি চরিত্রের ব্যক্তিরা মিথ্যাদৃষ্টি প্রবণতার বলবৎ ভাব হইতে রূপ বা শরীরকে আত্মা বলিয়া গ্রহণ করিয়া থাকে, তাহাদের আত্মাভিনিবেশ বা আত্মানুরাগই বলবৎ, তাদৃশ আত্ম বা নিজের জন্য অভিনিবেশ নহে ‘ইহা নয় (ক্রম বা ধারা) অনুভব বা ক্রম ভাবাবেগ’ ইত্যাদিতেও), বেদনা বা অনুভূতিই... পূর্ববৎ, সংজ্ঞাই... পূর্ববৎ, সংস্কারই... পূর্ববৎ, বিজ্ঞানই আত্মা হইতে সমীপবর্তী হয়। তৃষ্ণাচরিত্রসম্পন্ন ব্যক্তিরা রূপ বা শরীরাধারকে আত্মার সমীপবর্তী হয় বলিয়া গ্রহণ করে (অর্থাৎ তৃষ্ণা চরিত্রের ব্যক্তিরা তৃষ্ণা প্রবণতার বলবৎ ভাব হইতে নিজ রূপ বা শরীরের কিছুমাত্র প্রতিবন্ধকভাবে বাদ না দিয়া অবশিষ্ট বেদনা বা অনুভূতিসমূহকে আত্মা বলিয়া গ্রহণ করিয়া), তাহারা নিজেই রূপ বা শরীর (অর্থাৎ আত্মাধার রূপ) অথবা শরীরের মধ্যেই আত্মা (অর্থাৎ শরীরাধার আত্মা) বলিয়া গ্রহণ করে, বেদনা বা অনুভূতিই... পূর্ববৎ, সংজ্ঞাই... পূর্ববৎ, সংজ্ঞারই... পূর্ববৎ, বিজ্ঞানই আত্মার সমীপবর্তী হয়। তাহারা নিজেই বিজ্ঞান (অর্থাৎ আত্মাধার বিজ্ঞান অথবা বিজ্ঞানের মধ্যেই আত্মা (অর্থাৎ বিজ্ঞানাধার আত্মা) বলিয়া গ্রহণ করে, ইহাকে বলা হয় বিশ প্রকার ভিত্তিক সৎকায়দৃষ্টি বা আত্মবাদ (অর্থাৎ এই পঞ্চ উপাদান স্কন্ধের প্রত্যেকটিতে চারিটি করিয়া সত্য গ্রহণ বশে বিশ প্রকার ভিত্তিক স্মৃতি বিদ্যমানে পঞ্চস্কন্ধ গণনায় অথবা কায়ে স্মৃতি বিদ্যমান থাকায় বিশ প্রকার সৎকায়দৃষ্টি বা আত্মবাদ হইয়া থাকে)।

উহার প্রতিপক্ষ বা বিপরীত লোকোত্তর সম্যক দৃষ্টি, পরবর্তী সম্যক সংকল্প, সম্যক বাক্য, সম্যক কর্ম, সম্যক জীবিকা, সম্যক প্রচেষ্টা, সম্যক স্মৃতি, সম্যক সমাধি―ইহা আর্য অষ্টাঙ্গিক মার্গ। উহা তিন প্রকার স্কন্ধ সম্বলিত; যথা : শীলস্কন্ধ, সমাধিস্কন্ধ ও প্রজ্ঞাস্কন্ধ। শীলস্কন্ধ ও সমাধিস্কন্ধ শমথ, প্রজ্ঞাস্কন্ধ বিদর্শন। উহাতে সৎকায় (আত্মবাদ বা শরীরের বিদ্যমানতা) দুঃখ, সৎকায় হেতু (শরীরের বিদ্যমানতা হেতু) দুঃখোৎপত্তির হেতু বা কারণ, সৎকায় নিরোধ (শরীরের বিদ্যমানতা নিরোধ বা বিনাশ) দুঃখ নিরোধ বা দুঃখের উপশম, আর্য অষ্টাঙ্গিক মার্গ দুঃখকে নিরোধ বা উপশম করিবার উপায়―এই চারিটি সত্য। দুঃখকে নিশ্চিতরূপে জানিয়া দুঃখোৎপত্তির হেতুকে পরিত্যাগ করা উচিত, মার্গ ভাবনা করা উচিত এবং নিরোধ (উপশম বা নির্বাণ) সাক্ষাৎ দর্শন করা উচিত।

উহাতে যাহারা মনে করে রূপই (শরীর) আত্মা হইতে সমীপবর্তী হয়, বেদনা বা অনুভূতিই... পূর্ববৎ, সংজ্ঞাই... পূর্ববৎ, সংস্কারই... পূর্ববৎ, বিজ্ঞানই আত্মা হইতে সমীপবর্তী হয়, তাহাদিগকে বলা হয় ‘উচ্ছেদবাদী (অর্থাৎ ইহাতে রূপ ইত্যাদি পঞ্চস্কন্ধে নিজ হইতে সমীপবর্তী হইয়া রূপ ইত্যাদিকে অনিত্যভাব হইতে উচ্ছিন্ন করিয়া ফেলে মৃত্যুর পর আত্মাকে ধ্বংস করিয়া ফেলে, এইরূপ অভিনিবেশ বা অনুরাগ হইতে উচ্ছেদবাদী বলা হইয়া থাকে)’। যাহারা শরীরাধারকে আত্মার সমীপবর্তী হয় বলিয়া গ্রহণ করে তাহারা নিজেই রূপ (শরীর) অথবা রূপের (শরীরের) মধ্যেই আত্মা বলিয়া গ্রহণ করে, বেদনা বা অনুভূতি জ্ঞানকে... পূর্ববৎ, সংজ্ঞা জ্ঞানকে... পূর্ববৎ, সংস্কার জ্ঞানকে... পূর্ববৎ, বিজ্ঞান জ্ঞানকে আত্মার সমীপবর্তী হয় বলিয়া গ্রহণ করে তাহারা নিজেই বিজ্ঞান অথবা বিজ্ঞানের মধ্যেই আত্ম বলিয়া গ্রহণ করে, তাহাদিগকে বলা হয় ‘শাশ্বতবাদী (অর্থাৎ ইহাতে ‘শরীর ধারণকে আত্মার’ ইত্যাদি হইতে রূপ ইত্যাদি বিনির্মুক্ত আত্মা অন্য কিছুতেই বিভক্ত হইয়া আছে তৎসমীপবর্তী হইয়া সে নিত্য, ধ্রুব, শাশ্বত, এইরূপে অভিনিবেশ বা অনুরাগ হইতে শাশ্বতবাদী বলা হইয়া থাকে)’।

উহাতে উচ্ছেদবাদ এবং শাশ্বতবাদ এই উভয় অন্ত ইহা সংসার প্রবৃত্তি বা সংসার সম্বন্ধীয় সংঘটিত বিষয় (ইত্যাদি সত্য নির্ধারণ এবং উহা সুবিজ্ঞেয় বা মনের মধ্যে সুন্দররূপে গৃহীত। উচ্ছেদ-শাশ্বত সংক্ষেপে বিশ প্রকার হেতুভূত সৎকায়দৃষ্টি বা আত্মবাদ। আত্মা ধ্বংস হইয়া যায় এবং আত্মা নিত্য ইত্যাদি প্রবর্তন হইতে উচ্ছেদ-শাশ্বত দর্শন সংক্ষেপত কারণভূত বিশ প্রকার সৎকায়দৃষ্টি এইরূপেও হয়)। উহার প্রতিপক্ষ বা বিপরীত মধ্যম প্রতিপদ (পথ বা উপায়) আর্য অষ্টাঙ্গিকমার্গ ইহা সংসার নিবৃত্তি বা সংসার সম্বন্ধীয় বাধা বা প্রতিবন্ধ। উহাতে প্রবৃত্তি দুঃখ, তদভিসঙ্গ (অর্থাৎ উহাতে সংলগ্ন হইয়া থাকা) তৃষ্ণা দুঃখোৎপত্তির কারণ, তৃষ্ণার নিরোধ বা উপশম দুঃখের নিরোধ বা উপশম এবং আর্য অষ্টাঙ্গিক মার্গ দুঃখ নিরোধের উপায়―এই চারি প্রকার সত্য। দুঃখকে উত্তমরূপে জানিয়া দুঃখোৎপত্তির কারণকে পরিত্যাগ করা উচিত, মার্গ ভাবনা করা উচিত এবং নিরোধ বা নির্বাণ সাক্ষাৎ দর্শন করা উচিত।

উহাতে উচ্ছেদ-শাশ্বত সংক্ষেপত বিশ প্রকার কারণভূত সৎকায়দৃষ্টি বা আত্মবাদ, বিস্তৃতাকারে বাষট্টি প্রকার মিথ্যাদৃষ্টি। (বিদর্শন বশে) উহাদের প্রতিপক্ষ বা বিপরীত তেতাল্লিশ প্রকার বোধিপক্ষীয় ধর্ম (অর্থাৎ অনিত্য সংজ্ঞা, দুঃখ সংজ্ঞা, অনাত্ম সংজ্ঞা, প্রহান বা পরিত্যাগ সংজ্ঞা, বিরাগ বা বিরক্তি সংজ্ঞা, নিরোধ বা উপশম সংজ্ঞা, চারি প্রকার স্মৃতি প্রস্থান... পূর্ববৎ অষ্টাঙ্গিক মার্গ ইহাতে তেতাল্লিশ প্রকার বোধিপক্ষীয় ধর্ম। এইখানে বিদর্শনবশে প্রতিপক্ষ দেখাইয়া পুনঃ শমথবশে দেখান হইয়াছে―‘অষ্ট বিমোক্ষ এবং দশ প্রকার কসিণ বা কৃৎস্ন আয়তন)। অষ্ট বিমোক্ষ, দশ প্রকার কসিণ বা কৃৎস্ন ও আয়তনসমূহ। বাষট্টি প্রকার মিথ্যাদৃষ্টি মোহজাল অনাদি ও অনিধন প্রবর্তন [এইখানে পূর্বকোটির (আদির বা আরম্ভের) অভাবহেতু বা নাই বলিয়া অনাদি (অর্থাৎ যার আদি বা প্রারম্ভ নাই) এবং অস্মৃতি প্রতিপক্ষ অধিগমে বা লাভে সন্তান বা নিরবচ্ছিন্নতাবশত অনুপচ্ছেদ বা অবিনাশ (শাশ্বত) প্রবর্তন হইতে অনিধন প্রবর্তন]। তেতাল্লিশ প্রকার বোধিপক্ষীয় ধর্ম মোহজাল প্রদলন বা ছিন্ন করিয়া বিনষ্টকরণ (অর্থাৎ পূর্বভাগে পরিত্যাগবশে মার্গক্ষণে সমুচ্ছেদ বা সমূলে বিনাশবশত অবিদ্যারূপ ভবতৃষ্ণাকে প্রদলন বা বিনাশকরণ) বজ্রোপম জ্ঞান (অর্থাৎ অষ্টসমাপত্তি ধ্যানেরত বা নিযুক্ত থাকিয়া যে আপ বা জল ইত্যাদি তীক্ষ্ণ স্বভাবকে উত্তপ্ত করা হয় সেই বিদর্শন জ্ঞান এবং মার্গজ্ঞানই জ্ঞানবজ্র, এইরূপে এই জ্ঞানকেই ভগবানের প্রবর্তিত মহাবজ্রজ্ঞান বলা হয়)।

৮১. উহাতে মোহ অবিদ্যা, জাল ভবতৃষ্ণা। সেইজন্য বলা হইয়াছে : ‘অবিদ্যা দ্বারা এবং ভবতৃষ্ণা দ্বারা আদি বা প্রারম্ভ প্রত্যক্ষ করে না বা জানিতে পারে না।’ উহাতে মিথ্যাদৃষ্টি চরিত্রসম্পন্ন ব্যক্তি এই শাসনে প্রব্রজিত হইলে তাহার অনুপদ্রুত কঠোর প্রায়শ্চিত্ত সাধন হয় এবং তাহার পাপক্ষয়ার্থে উগ্র কৃচ্ছ্রসাধ্য কার্যের প্রতি তীব্র গৌরব বা মনোযোগ হইয়া থাকে। তৃষ্ণাচরিত্রসম্পন্ন ব্যক্তি এই শাসনে প্রব্রজিত হইলে তাহার অচ্ছিদ্র চতুর্পরিশুদ্ধিশীল সাধন হয় এবং তাহার শিক্ষার প্রতি তীব্র গৌরব বা মনোযোগ হইয়া থাকে। মিথ্যাদৃষ্টি চরিত্রসম্পন্ন ব্যক্তি সাধুসম্মত ব্যবস্থানুযায়ী ক্রম বা শৃঙ্খলার অন্তপ্রবিষ্টরূপে ধর্মানুসারী হইয়া থাকে। তৃষ্ণাচরিত্রসম্পন্ন ব্যক্তি সাধুসম্মত ব্যবস্থানুযায়ী ক্রম বা শৃঙ্খলার অন্তর্প্রবিষ্টরূপে শ্রদ্ধানুসারী হইয়া থাকে। মিথ্যাদৃষ্টি চরিত্রসম্পন্ন ব্যক্তি সুখপ্রতিপদায় (সুখজনক উপায়ে) মন্দগতি বা দ্রুত ফলপ্রদ নয় এমন অভিজ্ঞায় (বিশেষ জ্ঞানে) নীত হয় বা বহির্গত হয় এবং দ্রুত ফলপ্রদ হয় এমন অভিজ্ঞায় নীত হয় বা বহির্গত হয়। তৃষ্ণাচরিত্রসম্পন্ন ব্যক্তি দুঃখ প্রতিপদায় (দুঃখজনক উপায়ে) দ্রুত ফলপ্রদ নয় এমন অভিজ্ঞায় (বিশেষ জ্ঞানে) নীত হয় বা বহির্গত হয় এবং দ্রুত ফলপ্রদ হয় এমন অভিজ্ঞায় নীত হয় বা বহির্গত হয়। যাহা তৃষ্ণা চরিত্রসম্পন্ন ব্যক্তি দুঃখ প্রতিপদায় দ্রুত ফলপ্রদ হয় এমন অভিজ্ঞায় নীত হয় বা বহির্গত হয় এবং দ্রুত ফলপ্রদ হয় এমন অভিজ্ঞায় নীত হয় বা বহির্গত হয়, ইহার কারণ কী? তাহার (তৃষ্ণাচরিত্রসম্পন্ন ব্যক্তির) নিকটই (মন্দপ্রজ্ঞা বা মূর্খতাবশে) কামনা বা ইচ্ছাসমূহ অজ্ঞাত থাকিয়া যায়। সে (তীক্ষ্ণ প্রজ্ঞার ব্যক্তি) কামনা বা ইচ্ছাসমূহ হইতে দোষগুণ বিচার করিয়া বাহির হইয়া যায় মুক্ত হয় এবং মন্থরভাবে ধর্ম বুঝিতে পারে। কিন্তু এইরূপ যেই মিথ্যাদৃষ্টি চরিত্রসম্পন্ন বুঝিতে পারে যে এই কামনা বা ইচ্ছাসমূহ দ্বারা আদি (আরম্ভ) হইতে অনর্থকারী হইয়াছে সেই ব্যক্তি উহা (কামনা বা ইচ্ছাসমূহ) হইতে দোষগুণ বিচার করিয়া দ্রুত বা শীঘ্র বাহির হইয়া যায় মুক্ত হয় এবং ধর্ম দ্রুত বুঝিতে পারে।

দুঃখ প্রতিপদা (দুঃখজনক উপায়) দুই প্রকার; যথা : দ্বন্দ্বাভিজ্ঞা (মন্থর অভিজ্ঞা বা মন্দগতির বিশেষ জ্ঞান) এবং ক্ষীপ্রাভিজ্ঞা (তীক্ষ্ণ প্রজ্ঞা বা দ্রুত ফলপ্রদ জ্ঞান)। সুখ প্রতিপদাও দুই প্রকার; যথা : দ্বন্দ্বাভিজ্ঞা এবং ক্ষীপ্রাভিজ্ঞা। সত্ত্বগণও দুই প্রকার; যথা : মৃদু ইন্দ্রিয়ের এবং তীক্ষ্ণ ইন্দ্রিয়ের। যাহারা মৃদু ইন্দ্রিয়ের সত্ত্ব তাহারা মন্দগতিতে বাহির হইয়া যায় এবং মন্থরভাবে বা ধীরগতিতে ধর্ম বুঝিতে পারে। যাহারা তীক্ষ্ণ ইন্দ্রিয়ের সত্ত্ব তাহারা শীঘ্র বাহির হইয়া যায় এবং দ্রুত ধর্ম বুঝিতে পারে। এই চারি প্রকার প্রতিপদা বা উপায় যেকোনো (তৃষ্ণাচরিত্রসম্পন্ন অথবা মিথ্যাদৃষ্টিসম্পন্ন) ব্যক্তিরা (অতীতে) বাহির হইয়াছে অথবা (বর্তমানে) বাহির হইতেছে অথবা (ভবিষ্যতে) বাহির হইবে তাহারা এই চারি প্রকার প্রতিপদা বা উপায় দ্বারা বাহির হইয়াছে অথবা বাহির হইতেছে অথবা বাহির হইবে। এইরূপে অপণ্ডিতজনের (মূর্খগণের) আচরণের বা অভ্যাসের জন্য, অনভিজ্ঞের স্পৃহার জন্য এবং কামনায় হতবুদ্ধি (বিমুগ্ধ) ও অনুরাগে আসক্ত আর (যে যেই ভবের প্রতিমুগ্ধ সে সেই ভবে উৎপত্তির জন্য) উৎফুল্ল ভবতৃষ্ণার আবর্তনের (অর্থাৎ ধ্বংসের বা গতি পরিবর্তনের) জন্য আর্যমার্গ চতুষ্ক বা চারিটি জানান হইয়াছে, ইহাকে বলা হইয়াছে (তৃষ্ণায় ও মিথ্যাদৃষ্টিতে) নন্দি আবর্তের (উৎফুল্ল আবর্তের বা ঘূর্ণিপাকের) নয়ের বা ক্রমের ভূমি। সেইজন্য বলা হইয়াছে : ‘শমথ ভাবনার দ্বারা তৃষ্ণা ও অবিদ্যা’ ইত্যাদি।

৮২. ‘ব্যাখ্যাকরণসমূহেই যাহা যাহা কুশল ও অকুশল (পুণ্য ও পাপ)’ (ইহা ক্লেশ বা অবিশুদ্ধ ধর্মসমূহ এবং ইহা বিশুদ্ধ ধর্মসমূহ এই) দুই প্রকারে গবেষণা বা আলোচনা করা উচিত; যথা : সংসারাবর্তন বা সংসারে আগমনের অনুসারী (অর্থাৎ পুনর্জন্মের কালচক্রের অনুযায়ী কাজ করে এমন) এবং সংসার বিবর্তন অনুসারী (অর্থাৎ পুনর্জন্ম নিরোধ বা ধ্বংস অনুযায়ী কাজ করে এমন)। এইখানে বর্ত বা আবর্তন বলিলে বুঝায় সংসার বা সংসারে উৎপত্তি, বিবর্তন বলিলে বুঝায় (সংসারে পুনর্জন্ম বিনাশে) নিবৃত্তি নির্বাণ। কর্মক্লেশ বা কর্ম অপবিত্রতাসমূহ সংসারাগমনের হেতু। উহাতে কর্ম এবং চেতনা চৈতসিক নির্দেশিতব্য।

উহা কী প্রকার দ্রষ্টব্য? সংগ্রহে, সর্বপ্রকার ক্লেশই চারি প্রকার বিপল্লাসে বা উন্মার্গগমনে নির্দেশিতব্য। উহারা কোথায় দ্রষ্টব্য? দশ প্রকার বস্তুক্লেশপুঞ্জে। দশ প্রকার বস্তু কী কী? ১. চারি প্রকার আহার, ২. চারি প্রকার বিপল্লাস বা উন্মার্গগমন, ৩. চারি প্রকার উপাদান, ৪. চারি প্রকার যোগ বা সংযোগ, ৫. চারি প্রকার গ্রন্থি বা বন্ধন, ৬. চারি প্রকার আস্রব বা আসক্তি, ৭. চারি প্রকার ওঘ (প্লাবন বা প্রবাহ), ৮. চারি প্রকার শল্য, ৯. চারি প্রকার বিজ্ঞান স্থিতি (সংবেদনশীল বা সচেতন সত্ত্বগণের অবস্থা), ১০. চারি প্রকার অগতিগমন। (এইখানে ‘প্রথম আহারে’ ইত্যাদি দশ প্রকার বস্তুক্লেশপুঞ্জের প্রতি পূর্ববর্তী বিষয় প্রতি পরবর্তী বিষয়ের কারণ বা হেতু দেখাইয়া বলা হইয়াছে) বিষয়ভূত প্রথম আহারে প্রথম বিপল্লাস বা উন্মার্গগমন প্রবর্তিত হয়, দ্বিতীয় আহারে দ্বিতীয় বিপল্লাস প্রবর্তিত হয়, তৃতীয় আহারে তৃতীয় বিপল্লাস প্রবর্তিত হয়, চতুর্থ আহারে চতুর্থ বিপল্লাস প্রবর্তিত হয়। প্রথম বিপল্লাসে বা উন্মার্গগমনে (অর্থাৎ প্রথম বিপল্লাসে স্মৃতি পরিত্যাগ না হইলে) প্রথম উপাদান (আসক্তিরূপ ইন্ধন) প্রবর্তিত হইয়া থাকে, দ্বিতীয় বিপল্লাসে দ্বিতীয় উপাদান প্রবর্তিত হইয়া থাকে, তৃতীয় বিপল্লাসে তৃতীয় উপাদান প্রবর্তিত হইয়া থাকে, চতুর্থ বিপল্লাসে চতুর্থ উপাদান প্রবর্তিত হইয়া থাকে।

প্রথম উপাদানে প্রথম যোগ বা সংযোগ প্রবর্তিত হইয়া থাকে, দ্বিতীয় উপাদানে দ্বিতীয় যোগ প্রবর্তিত হইয়া থাকে, তৃতীয় উপাদানে তৃতীয় যোগ প্রবর্তিত হইয়া থাকে, চতুর্থ উপাদানে চতুর্থ যোগ প্রবর্তিত হইয়া থাকে। প্রথম যোগে প্রথম গ্রন্থি বা বন্ধন প্রবর্তিত হইয়া থাকে, দ্বিতীয় যোগে দ্বিতীয় গ্রন্থি প্রবর্তিত হইয়া থাকে, তৃতীয় যোগে তৃতীয় গ্রন্থি প্রবর্তিত হইয়া থাকে, চতুর্থ যোগে চতুর্থ গ্রন্থি প্রবর্তিত হইয়া থাকে। প্রথম গ্রন্থিতে প্রথম আস্রব বা আসক্তি প্রবর্তিত হইয়া থাকে, দ্বিতীয় গ্রন্থিতে দ্বিতীয় আস্রব প্রবর্তিত হইয়া থাকে, তৃতীয় গ্রন্থিতে তৃতীয় আস্রব প্রবর্তিত হইয়া থাকে, চতুর্থ গ্রন্থিতে চতুর্থ আস্রব প্রবর্তিত হইয়া থাকে। প্রথম আস্রবে প্রথম ওঘ (প্লাবন বা প্রবাহ) প্রবর্তিত হইয়া থাকে, দ্বিতীয় আস্রবে দ্বিতীয় ওঘ প্রবর্তিত হইয়া থাকে, তৃতীয় আস্রবে তৃতীয় ওঘ প্রবর্তিত হইয়া থাকে, চতুর্থ আস্রবে চতুর্থ ওঘ প্রবর্তিত হইয়া থাকে। প্রথম ওঘে (প্লাবন বা প্রবাহে) প্রথম শল্য প্রবর্তিত হইয়া থাকে, দ্বিতীয় ওঘে দ্বিতীয় শল্য প্রবর্তিত হইয়া থাকে, তৃতীয় ওঘে তৃতীয় শল্য প্রবর্তিত হইয়া থাকে, চতুর্থ ওঘে চতুর্থ শল্য প্রবর্তিত হইয়া থাকে। প্রথম শল্যে প্রথম বিজ্ঞানস্থিতি (সংবেদনশীল বা সচেতন সত্ত্বগণের অবস্থা) প্রবর্তিত হইয়া থাকে, দ্বিতীয় শল্যে দ্বিতীয় বিজ্ঞানস্থিতি প্রবর্তিত হইয়া থাকে, তৃতীয় শল্যে তৃতীয় বিজ্ঞানস্থিতি প্রবর্তিত হইয়া থাকে, চতুর্থ শল্যে চতুর্থ বিজ্ঞানস্থিতি প্রবর্তিত হইয়া থাকে। প্রথম বিজ্ঞান স্থিতিতে প্রথম অগতিগমন (ভুল গতিপথে বা কুসংস্কারে গমন) প্রবর্তিত হইয়া থাকে, দ্বিতীয় বিজ্ঞান স্থিতিতে দ্বিতীয় অগতিগমন প্রবর্তিত হইয়া থাকে, তৃতীয় বিজ্ঞান স্থিতিতে তৃতীয় অগতিগমন প্রবর্তিত হইয়া থাকে, চতুর্থ বিজ্ঞান স্থিতিতে চতুর্থ অগতিগমন প্রবর্তিত হইয়া থাকে।

৮৩. উহাতে যাহা কবলীঙ্কার (গ্রাস গ্রাস করিয়া) আহার এবং যাহা স্পর্শাহার, ইহা তৃষ্ণাচরিত্রসম্পন্ন ব্যক্তির উপক্লেশ বা বাধা (যেকোনো বিষয় বা বস্তু যদ্বারা নষ্ট হয় বা অবিশুদ্ধতা); যাহা মনোসঞ্চেতনা (মনের অবগতি) আহার এবং যাহা বিজ্ঞান আহার, ইহা মিথ্যাদৃষ্টি চরিত্রসম্পন্ন ব্যক্তির উপক্লেশ বা বাধা। উহাতে যাহা ‘অশুভে শুভ’ বলিয়া বিপল্লাস বা উন্মার্গগমন এবং যাহা ‘দুঃখে সুখ’ বলিয়া বিপল্লাস, ইহা তৃষ্ণাচরিত্রসম্পন্ন ব্যক্তির উপক্লেশ, যাহা ‘অনিত্যে নিত্য’ বলিয়া বিপল্লাস এবং যাহা ‘অনাত্মাকে আত্মা’ বলিয়া বিপল্লাস, ইহা মিথ্যাদৃষ্টি চরিত্রসম্পন্ন ব্যক্তির উপক্লেশ। উহাতে যাহা কাম উপাদান (তথায় যাহা কামনায় গ্রহণ করা হয়) এবং যাহা ভব উপাদান (সংসার অভিনন্দনকারিণী ভবদৃষ্টিকে দৃঢ়ভাবে গ্রহণকরণ) ইহা তৃষ্ণাচরিত্রসম্পন্ন ব্যক্তির উপক্লেশ, যাহা মিথ্যাদৃষ্টির দৃষ্টি উপাদান (মিথ্যাদৃষ্টির সংলগ্নতা বা আসক্তি) এবং যাহা আত্মবাদ উপাদান (আত্মবাদের বা আত্মদৃষ্টির সংলগ্নতা) ইহা মিথ্যাদৃষ্টি চরিত্রসম্পন্ন ব্যক্তির উপক্লেশ। উহাতে যাহা কামযোগ (কামনার সহিত সংযোগ) এবং যাহা ভবযোগ (উৎপত্তি ভবের সহিত সংযোগ) ইহা তৃষ্ণাচরিত্রসম্পন্ন ব্যক্তির উপক্লেশ; যাহা দৃষ্টিযোগ (মিথ্যা বা পাপদৃষ্টির সহিত সংযোগ) এবং যাহা অবিদ্যাযোগ (অজ্ঞানতার সহিত সংযোগ) ইহা মিথ্যাদৃষ্টি চরিত্রসম্পন্ন ব্যক্তির উপক্লেশ।

উহাতে যাহা লোভ বা লোলুপতা কায়গ্রন্থি (কায়বন্ধন বা কায়সংঘর্ষণ) এবং যাহা দ্বেষ বা ক্রোধ কায়গ্রন্থি (আবদ্ধতা বা সংলগ্নতা) ইহা তৃষ্ণাচরিত্রসম্পন্ন ব্যক্তির উপক্লেশ; যাহা শীলব্রত পরামাস (শীলব্রত ইত্যাদিতে শুদ্ধ হয় বলিয়া নিরর্থক ধারণা) কায়গ্রন্থি এবং যাহা ইহা সত্যাভিনিবেশ (সত্য বলিয়া অনুরাগ) কায়গ্রন্থি, ইহা মিথ্যাদৃষ্টি চরিত্রসম্পন্ন ব্যক্তির উপক্লেশ। উহাতে যাহা কামাস্রব (কামনায় আসক্তি বা অনুরাগ) এবং যাহা ভবাস্রব (ভব উৎপত্তিতে বা পুনর্জন্মে আসক্তি) ইহা তৃষ্ণাচরিত্রসম্পন্ন ব্যক্তির উপক্লেশ, যাহা দ্রষ্টাস্রব (মিথ্যাদৃষ্টিতে আসক্তি বা অনুরাগ) এবং যাহা অবিদ্যাস্রব (অজ্ঞানতায় আসক্তি) ইহা মিথ্যাদৃষ্টি চরিত্রসম্পন্ন ব্যক্তির উপক্লেশ উহাতে যাহা কাম ওঘ (কামনার প্লাবন বা প্রবাহ) এবং যাহা ভব ওঘ (ভবোৎপত্তির প্রবাহ) ইহা তৃষ্ণাচরিত্রসম্পন্ন ব্যক্তির উপক্লেশ; যাহা দৃষ্টি ওঘ (মিথ্যাদৃষ্টির প্রবাহ) এবং যাহা অবিদ্যা ওঘ (অজ্ঞানতার প্রবাহ) ইহা মিথ্যাদৃষ্টি চরিত্রসম্পন্ন ব্যক্তির উপক্লেশ। উহাতে যাহা রাগশল্য (অনুরাগরূপ শল্য) এবং যাহা দ্বেষশল্য (দ্বেষ বা ক্রোধরূপ শল্য) ইহা তৃষ্ণাচরিত্রসম্পন্ন ব্যক্তির উপক্লেশ; যাহা মানশল্য (মান বা অভিমানরূপ শল্য) এবং যাহা মোহশল্য (মোহরূপ শল্য) ইহা মিথ্যাদৃষ্টি চরিত্রসম্পন্ন ব্যক্তির উপক্লেশ। উহাতে যাহা রূপপ্রাপ্ত বিজ্ঞানস্থিতি (শরীরধারী সচেতন সত্ত্বগণের অবস্থা) এবং যাহা বেদনা বা অনুভূতিপ্রাপ্ত বিজ্ঞানস্থিতি (অনুভূতিশীল বা সংবেদনশীল সত্ত্বগণের অবস্থা) ইহা তৃষ্ণাচরিত্রসম্পন্ন ব্যক্তির উপক্লেশ, যাহা সংজ্ঞাপ্রাপ্ত বিজ্ঞানস্থিতি (জ্ঞান অনুভবনীয় বা চেতনা সংবেদনশীল সত্ত্বগণের অবস্থা) এবং যাহা সংস্কারপ্রাপ্ত বিজ্ঞানস্থিতি (সংস্কারপ্রাপ্ত সচেতন সত্ত্বগণের অবস্থা) ইহা মিথ্যাদৃষ্টি চরিত্রসম্পন্ন ব্যক্তির উপক্লেশ। উহাতে যাহা ছন্দ বা ইচ্ছা দ্বারা অগতিগমন (ভুলগতিপথে বা কুসংস্কারে গমন) এবং যাহা দ্বেষ বা ক্রোধ দ্বারা অগতিগমন, ইহা তৃষ্ণাচরিত্রসম্পন্ন ব্যক্তির উপক্লেশ, যাহা ভয় দ্বারা অগতিগমন এবং যাহা মোহ দ্বারা অগতিগমন, ইহা মিথ্যাদৃষ্টি চরিত্রসম্পন্ন ব্যক্তির উপক্লেশ।

৮৪. উহাতে কবলীঙ্কার (গ্রাস গ্রাস করিয়া) আহারে ‘অশুভে শুভ’ বলিয়া গ্রহণ বিপল্লাস বা উন্মার্গগমন, স্পর্শ আহারে ‘দুঃখে সুখ’ বলিয়া গ্রহণ বিপল্লাস, বিজ্ঞান আহারে ‘অনিত্যে নিত্য’ বলিয়া গ্রহণ বিপল্লাস, মনোসঞ্চেতনা (মনের পরিকল্পন) আহারে ‘অনাত্মাকে আত্মা’ বলিয়া গ্রহণ বিপল্লাস। প্রথম বিপল্লাসে স্থিত হইয়া কামে বা আকাঙ্ক্ষায় আঁকড়াইয়া ধরিয়া থাকে, ইহাকে বলা হয় কাম উপাদান (কামনায় আসক্তি বা সংলগ্নতা)। দ্বিতীয় বিপল্লাসে স্থিত হইয়া ভবিষ্যতে উৎপত্তি ভবকে আঁকড়াইয়া ধরিয়া থাকে, ইহাকে বলা হয় ভব উপাদান (উৎপত্তি ভবের আসক্তি বা সংলগ্নতা)। তৃতীয় বিপল্লাসে স্থিত হইয়া সংসার অভিনন্দনকারিণী দৃষ্টিকে (সংসারে পুনর্জন্মের দৃষ্টি বা বিশ্বাসকে) আঁকড়াইয়া ধরিয়া থাকে, ইহাকে বলা হয় দৃষ্টি উপাদান (পুনর্জন্মের দৃষ্টি বা বিশ্বাসে সংলগ্নতা)। চতুর্থ বিপল্লাসে স্থিত হইয়া নিজেকে উপযুক্ত বা স্বকীয় করিয়া আঁকড়াইয়া ধরিয়া থাকে, ইহাকে বলা হয় আত্মবাদ উপাদান (আত্মা সম্বন্ধীয় মতবাদে সংলগ্নতা)।

কাম উপাদানের সহিত কাম বা কামনাসমূহ দ্বারা সংযোজিত বা সংযুক্ত হয়, ইহাকে বলা হয় কামযোগ (অর্থাৎ যেইরূপ কামনায় অনুরাগবশত কামনায় সংলগ্নতা দ্বারা বস্তুকামসমূহের সহিত সত্ত্ব সংযোজিত বা সংযুক্ত হয়, উহাকে বলা হয় কামরাগ কামযোগ)। ভব উপাদানের সহিত ভবসমূহ দ্বারা সংযুক্ত হয়, ইহাকে বলা হয় ভবযোগ (অর্থাৎ শীলব্রত সংলগ্নতাবশত ভব উপাদানের দ্বারা উৎপত্তি ভবের সহিত সত্ত্ব সংযুক্ত হয়, উহাকে বলা হয় ভবরাগ ভবযোগ)। দৃষ্টি বা বিশ্বাস উপাদানের সহিত পাপজনক দৃষ্টি বা বিশ্বাস দ্বারা সংযুক্ত হয়, ইহাকে বলা হয় দৃষ্টিযোগ (অর্থাৎ যাহাতে অহেতুক দৃষ্টি ইত্যাদি বশত পাপদৃষ্টিতে সৎকায়দৃষ্টি ইত্যাদি অবশিষ্ট দৃষ্টি দ্বারা ও সত্ত্ব সুখের সহিত সংযুক্ত হয়, উহাকে বলা হয় পাপদৃষ্টি দৃষ্টিযোগ)। আত্মবাদ উপাদানের সহিত অবিদ্যা দ্বারা সংযুক্ত হয়, ইহাকে বলা হয় অবিদ্যাযোগ (অর্থাৎ যাহাতে আত্মবাদ উপাদান দ্বারা সর্বপ্রকার বর্তদুঃখের সহিত ও সত্ত্ব সংযুক্ত হয়, উহাকে বলা হয় অবিদ্যাযোগ)। প্রথম যোগে বা সংযোগে স্থিত হইয়া লোভ দ্বারা শরীর বা কায়গ্রন্থিযুক্ত হয় অথবা লোভে সংযুক্ত হয় (অর্থাৎ পরবর্তী লোভ দ্বারা লোভের নাম কায় বা শরীর, গ্রন্থিযুক্ত হয় অর্থে সংঘর্ষিত হয়) ইহাকে বলা হয় লোভ কায়গ্রন্থি। দ্বিতীয় যোগে স্থিত হইয়া দ্বেষ বা ক্রোধ দ্বারা কায় গ্রন্থিযুক্ত হয় বা দ্বেষে সংযুক্ত হয়, ইহাকে বলা হয় দ্বেষ বা ক্রোধ কায়গ্রন্থি। তৃতীয় যোগে স্থিত হইয়া পরামাস দ্বারা কায়গ্রন্থিযুক্ত হয়, ইহাকে বলা হয় শীলব্রত পরামাস কায়গ্রন্থি (অর্থাৎ মিথ্যাদৃষ্টিবশে এবং অবিদ্যাবশে শীলব্রতসমূহ দ্বারা শুদ্ধ হওয়া যায় মনে করিয়া ইহাকেই নিরর্থক ধারণা করে এবং দৃঢ়ভাবে সমর্থন করে, ইহাকেই বলা হয় শীলব্রত পরামাস কায়গ্রন্থি)। চতুর্থ যোগে স্থিত হইয়া ইহা সত্যাভিনিবেশ (ইহা সত্য বলিয়া অনুরাগ) কায়গ্রন্থিযুক্ত হয়, ইহাকে বলা হয় সত্যাভিনিবেশ কায়গ্রন্থি।

তাহার (অর্থাৎ সেই লোভাদি সমন্বিত ব্যক্তির) এইরূপ গ্রন্থিযুক্ত হইয়া (অর্থাৎ লোভাদি বশে নামকায়কে গ্রন্থিযুক্ত বা আবদ্ধ করিয়া স্থিত হইয়া) ক্লেশ বা অবিশুদ্ধতাসমূহ আস্রবভাবে প্রবর্তিত হইয়া থাকে। কোথায় বা কোন হেতু হইতে সেই আস্রব বা আসক্তিসমূহ প্রবর্তিত হয় বলিয়া বলা হইয়াছে? অনুশয় (প্রবৃত্তি বা স্বাভাবিক ইচ্ছা) হইতে অথবা পর্যুত্থান বা সংস্কার হইতে। উহাতে লোভ কায়গ্রন্থি দ্বারা কামাস্রব, দ্বেষ বা ক্রোধ কায়গ্রন্থি দ্বারা ভবাস্রব, শীলব্রত পরামাস (শীলব্রতাদি নিরর্থক সত্য বলিয়া সংলগ্নতা) কায়গ্রন্থি দ্বারা দৃষ্টাস্রব এবং ইহা সত্যাভিনিবেশ (ইহা সত্য বলিয়া অনুরাগ) কায়গ্রন্থি দ্বারা অবিদ্যাস্রব। উহার এই চারি প্রকার আস্রব বৈপুল্যতা প্রাপ্ত হইয়া ওঘ (প্লাবন বা প্রবাহ) হইয়া থাকে বলিয়া আস্রব বৈপুল্য দ্বারা প্রবাহ বৈপুল্য।

উহাতে কামাস্রব (কামরূপ আস্রব) দ্বারা কামপ্রবাহের (কামরূপ প্রবাহের) উৎপত্তি হয়, ভবাস্রব (ভবরূপ আস্রব) দ্বারা ভবপ্রবাহের (ভবরূপ প্রবাহের) উৎপত্তি হয়, দৃষ্টাস্রব (মিথ্যাদৃষ্টিরূপ আস্রব) দ্বারা দৃষ্টি প্রবাহের (মিথ্যাদৃষ্টিরূপ প্রবাহের) উৎপত্তি হয়, অবিদ্যাস্রব (অবিদ্যারূপ আস্রব) দ্বারা অবিদ্যা প্রবাহের (অবিদ্যারূপ প্রবাহের) উৎপত্তি হয়। তাহার (অর্থাৎ সেই লোভাদি-সমন্বিত ব্যক্তির) এই চারি প্রকার ওঘ বা প্রবাহ অনুশয়ের সহিত সংযুক্ত হইয়া (প্রবৃত্তিগত বা স্বভাবগত হইয়া) অভ্যাসে বা চিত্তে অনুপ্রবেশ করিয়া হৃদয় স্পর্শ (বিদ্ধ) করিয়া অবস্থান করিতে থাকে, সেইজন্য ইহাকে বলা হইয়াছে ‘শল্য’। উহাতে কামপ্রবাহ দ্বারা অনুরাগরূপ শল্যের উৎপত্তি হয়, ভবপ্রবাহ দ্বারা দ্বেষ বা ক্রোধরূপ শল্যের উৎপত্তি হয়, মিথ্যাদৃষ্টি প্রবাহ দ্বারা মানরূপ শল্যের উৎপত্তি হয়, অবিদ্যা প্রবাহ দ্বারা মোহরূপ শল্যের উৎপত্তি হয়। তাহার (সেই লোভাদি সমন্বিত ব্যক্তির) এই চারি প্রকার শল্য দ্বারা সম্পূর্ণরূপে গৃহীত বিজ্ঞান চারি প্রকার ধর্মে রূপে, বেদনায়, সংজ্ঞায় ও সংস্কারসমূহে সংস্থাপিত হইয়া থাকে (অর্থাৎ উপলব্ধির বিষয় হেতু করিয়া জ্ঞানের বিষয়ভূত করিয়া চারি প্রকার ধর্মে শরীরে, অনুভূতিতে, সংজ্ঞায় বা বিদিত জ্ঞানে ও সংস্কারসমূহে প্রতিষ্ঠিত হইয়া থাকে)।

উহাতে রাগশল্য (অনুরাগরূপ শল্য) নন্দুপসেচন বা আনন্দে উৎফুল্ল (অর্থাৎ লোভসহগত বা একত্রে নিহিত সংযোগের বলিলে বুঝায় একসঙ্গে উৎপন্ন একমাত্র বস্তু দ্বারা অপর ব্যক্তির মনোযোগ আকর্ষণকারী বস্তুর রসাস্বাদনের নিমিত্ত কিছু ছিটান) বিজ্ঞান দ্বারা রূপপ্রাপ্ত বিজ্ঞানস্থিতি বা দেহধারী সত্ত্ব (অর্থাৎ রূপসদৃশ উপলব্ধির বিষয়করণবশে অনুভব না করিয়া বিজ্ঞানের প্রতিষ্ঠাভাব হইতে রূপপ্রাপ্ত অথবা দেহধারী সংবেদনশীল বা সচেতন সত্ত্বগণের অবস্থা। বিজ্ঞানস্থিতি, এইখানে স্থিতি অর্থে পঞ্চ বোকার বা বশ্যতায় প্রস্তুতি বিজ্ঞান সংসারেই রূপস্কন্ধকে বা দেহকে আশ্রয় করিয়া অবস্থান করা)। দ্বেষশল্য (দ্বেষ বা ক্রোধরূপ শল্য) নন্দুপসেচন (আনন্দে উৎফুল্ল) বিজ্ঞান দ্বারা অনুভূতি প্রাপ্ত বিজ্ঞানস্থিতি (সংবেদনশীল বা সচেতন সত্ত্বগণের অবস্থা)। মানশল্য (মান বা অভিমানরূপ শল্য) নন্দুপসেচন (আনন্দে উৎফুল্ল) বিজ্ঞান দ্বারা সংজ্ঞা বা জ্ঞান প্রাপ্ত বিজ্ঞানস্থিতি (সংবেদনশীল বা সচেতন সত্ত্বগণের অবস্থা)। মোহশল্য (মোহরূপ শল্য) নন্দুপসেচন (আনন্দে উৎফুল্ল) সংস্কারপ্রাপ্ত বিজ্ঞানস্থিতি (সংবেদনশীল বা সচেতন সত্ত্বগণের অবস্থা)। তাহার (অর্থাৎ সেই লোভাদি সমন্বিত ব্যক্তির) এই চতুর্বিধ বিজ্ঞানস্থিতি দ্বারা উপস্তব্ধ (দৃঢ় বা দুর্দমনীয়) বিজ্ঞান ছন্দ বা ইচ্ছা দ্বারা, দ্বেষ বা ক্রোধ দ্বারা ভয় দ্বারা এবং মোহ দ্বারা এই চতুর্বিধ ধর্ম দ্বারা অগতি (অন্যার্য বা ভুল গতিপথে) গমন করিয়া থাকে। উহাতে অনুরাগ বা আসক্তি দ্বারা ছন্দে (ইচ্ছায় বা ইচ্ছানরূপ) অগতিগমন করিয়া থাকে, দ্বেষ বা ক্রোধ দ্বারা দ্বেষে বা ক্রোধে (দ্বেষানুরূপ বা ক্রোধানুরূপ) অগতিগমন করিয়া থাকে, ভয় দ্বারা ভয়ে বা ভয়ানুরূপ অগতিগমন করিয়া থাকে, মোহ দ্বারা মোহে বা মোহানুরূপ অগতিগমন করিয়া থাকে। ইহাই নাকি তদনুরূপ (চেতনা ও চৈতসিক অনুরূপ) কর্ম এবং ইহাই (লোভ, দ্বেষ, মোহ, মান, দৃষ্টি বা মিথ্যাদৃষ্টি, সন্দেহ থীন, মানসিক অকর্মণ্যতা, ঔদ্ধত্য, পাপে লজ্জাহীনতা এবং অনৌত্তাপ্য―এই দশবিধ) ক্লেশ (নীতিভ্রষ্টতা বা অবিশুদ্ধতা)। এইরূপে সর্বপ্রকার ক্লেশ চতুর্বিধ বিপল্লাস বা উন্মার্গগমন দ্বারা নির্দেশিতব্য।

৮৫. উহাতে এই চারিটি দিক নির্ণয়; যথা : কবলীঙ্কার (গ্রাস গ্রাস করিয়া) আহার, ‘অশুভে শুভ’ বলিয়া বিপল্লাস বা উন্মার্গগমন, কাম উপাদান (কামনায় আসক্তি বা সংলগ্নতা), কামসংযোগ, লোভ কায়গ্রন্থি, কামাস্রব, কামপ্রবাহ, রাগ বা অনুরাগশল্য, রূপপ্রাপ্ত বা দেহধারী বিজ্ঞানস্থিতি (সংবেদনশীল বা সচেতন সত্ত্বগণের অবস্থা), ছন্দ বা ইচ্ছা দ্বারা অগতি (ভুল গতিপথে) গমন, ইহা প্রথম দিক নির্ণয়; স্পর্শাহার, ‘দুঃখে সুখ’ বলিয়া বিপল্লাস, ভব উপাদান (উৎপত্তি ভব বা সংসারের প্রতি আসক্তি বা সংলগ্নতা), অনুভূতিপ্রাপ্ত বিজ্ঞানস্থিতি (সংবেদনশীল বা সচেতন সত্ত্বগণের অবস্থা), দ্বেষ বা ক্রোধ দ্বারা অগতিগমন, ইহা দ্বিতীয় দিক নির্ণয়; বিজ্ঞানাহার, ‘অনিত্যে নিত্য’ বলিয়া বিপল্লাস, দৃষ্টি উপাদান (মিথ্যাদৃষ্টিতে আসক্তি বা সংলগ্নতা), দৃষ্টিযোগ (মিথ্যাদৃষ্টি সংযোগ), শীলব্রত পরামাস (শীলব্রতাদি নিরর্থক সত্য বলিয়া সংলগ্নতা), দৃষ্টি আস্রব (মিথ্যাদৃষ্টিতে আসক্তি), দৃষ্টি বা মিথ্যাদৃষ্টি প্রবাহ, মানশল্য, সংজ্ঞাপ্রাপ্ত বিজ্ঞানস্থিতি (জ্ঞানপ্রাপ্ত সংবেদনশীল বা সচেতন সত্ত্বগণের অবস্থা), ভয় দ্বারা অগতিগমন ইহা তৃতীয় দিক নির্ণয়; মনোসঞ্চেতনা আহার (মনের অভিপ্রায় বা প্রত্যক্ষ জ্ঞানরূপ আহার), ‘অনাত্মাকে আত্মা’ বলিয়া বিপল্লাস, আত্মবাদ উপাদান, অবিদ্যাযোগ, ইহা সত্যাভিনিবেশ (ইহা সত্য বলিয়া অনুরাগ) কায়গ্রন্থি, অবিদ্যাস্রব, অবিদ্যা প্রবাহ, মোহশল্য, সংস্কারপ্রাপ্ত বিজ্ঞানস্থিতি (সংবেদনশীল বা সচেতন সত্ত্বগণের অবস্থা), মোহ দ্বারা অগতিগমন ইহা চতুর্থ দিক নির্ণয়।

উহাতে যাহা কবলীঙ্কার আহার, যাহা ‘অশুভে শুভ’ বলিয়া বিপল্লাস, কাম উপাদান, কামযোগ, লোভ কায়গ্রন্থি, কামাস্রব, কামপ্রবাহ, রাগ বা অনুরাগশল্য, রূপপ্রাপ্ত বা দেহধারী বিজ্ঞানস্থিতি, ছন্দ বা ইচ্ছা দ্বারা অগতিগমন এই দশ প্রকার সূত্রের একটিমাত্র অর্থ, কিন্তু ব্যঞ্জনে বা ব্যাখ্যায় নানাবিধ অর্থ, ইহা অনুরাগ বা লোভচরিত্রসম্পন্ন ব্যক্তির উপক্লেশ বা অবিশুদ্ধতা। উহাতে যাহা স্পর্শ আহার, যাহা ‘দুঃখে সুখ’ বলিয়া বিপল্লাস, ভব উপাদান ভবযোগ, দ্বেষ বা ক্রোধ কায়গ্রন্থি, ভবাস্রব, ভবপ্রবাহ, দ্বেষ বা ক্রোধশল্য, বেদনাপ্রাপ্ত (সংবেদনশীল বা সচেতন) বিজ্ঞানস্থিতি (সত্ত্বগণের অবস্থা) দ্বেষ বা ক্রোধ দ্বারা অগতিগমন এই দশ প্রকার সূত্রের একটি মাত্র অর্থ, কিন্তু ব্যঞ্জনে বা ব্যাখ্যায় নানাবিধ অর্থ, ইহা দ্বেষ বা ক্রোধচরিত্রসম্পন্ন ব্যক্তির উপক্লেশ। উহাতে যাহা বিজ্ঞান আহার, যাহা ‘অনিত্যে নিত্য’ বলিয়া বিপল্লাস দৃষ্টি (মিথ্যাদৃষ্টি) উপাদান, দৃষ্টিযোগ (মিথ্যাদৃষ্টি সংযোগ), শীলব্রত পরামাস, কায়গ্রন্থি, দৃষ্টাস্রব (মিথ্যাদৃষ্টিতে আসক্তি), দৃষ্টি ওঘ (মিথ্যাদৃষ্টির প্রবাহ), মানশল্য, সংজ্ঞা বা জ্ঞানপ্রাপ্ত বিজ্ঞানস্থিতি, ভয় দ্বারা অগতিগমন এই দশ প্রকার সূত্রের একটি মাত্র অর্থ, কিন্তু ব্যঞ্জনে বা ব্যাখ্যায় নানাবিধ অর্থ, ইহা মিথ্যাদৃষ্টি চরিত্রসম্পন্ন মন্দ এবং তীক্ষ্ণ ব্যক্তির উপক্লেশ। উহাতে যাহা মনোসঞ্চেতনা আহার, যাহা ‘অনাত্মাকে আত্মা’ বলিয়া বিপল্লাস, আত্মাবাদ উপাদান, অবিদ্যাযোগ, ইহা সত্যাভিনিবেশ কায়গ্রন্থি, অবিদ্যাস্রব, অবিদ্যা প্রবাহ, মোহশল্য, সংস্কারপ্রাপ্ত বিজ্ঞানস্থিতি, মোহ দ্বারা অগতিগমন এই দশ প্রকার সূত্রের একটি মাত্র অর্থ, কিন্তু ব্যঞ্জন বা ব্যাখ্যায় নানাবিধ অর্থ, ইহা মিথ্যাদৃষ্টি চরিত্রসম্পন্ন অথবা মিথ্যাদৃষ্টি অভ্যাসকারী ব্যক্তির উপক্লেশ।

উহাতে যাহা কবলীঙ্কার আহার, যাহা স্পর্শ আহার (স্পর্শরূপ আহার) ইহারা অপ্রণিহিত বিমোক্ষমুখে (অর্থাৎ অনভিনিবিষ্ট বিমুক্তি আরম্ভে) ক্ষীণতা প্রাপ্ত হইয়া থাকে; বিজ্ঞান আহার (বিজ্ঞানরূপ আহার) শূন্যতা বিমোক্ষমুখে হ্রাস পাইয়া থাকে, মনোসঞ্চেতনা আহার (মনের প্রত্যক্ষ জ্ঞান বা পরিকল্পনারূপ আহার) অনিমিত্ত (পূর্বলক্ষণহীন বা শুভাশুভ লক্ষণহীন) বিমোক্ষমুখে ক্ষয় পাইয়া থাকে। উহাতে যাহা ‘অশুভে শুভ’ বলিয়া বিপল্লাস, যাহা ‘দুঃখে সুখ’ বলিয়া বিপল্লাস, ইহারা অপ্রণিহিত বিমোক্ষমুখে অব্যর্থভাবে পরিত্যাগ হইয়া থাকে, ‘অনিত্যে নিত্য’ বলিয়া বিপল্লাস শূন্যতা বিমোক্ষমুখে পরিত্যাগ হইয়া থাকে, ‘অনাত্মাকে আত্মা’ বলিয়া বিপল্লাস অনিমিত্ত বিমোক্ষমুখে পরিত্যাগ হইয়া থাকে। উহাতে কাম উপাদান এবং ভব উপাদান অপ্রণিহিত বিমোক্ষমুখে পরিত্যাগ হইয়া থাকে, আত্মবাদ উপাদান অনিমিত্ত অপ্রণিহিত বিমোক্ষমুখে পরিত্যাগ হইয়া থাকে। উহাতে কামযোগ এবং ভবযোগ অপ্রণিহিত বিমোক্ষমুখে পরিত্যাগ হইয়া থাকে, অবিদ্যাযোগ অনিমিত্ত বিমোক্ষমুখে পরিত্যাগ হইয়া থাকে। উহাতে অবিদ্যা কায়গ্রন্থি এবং দ্বেষ বা ক্রোধ কায়গ্রন্থি অপ্রণিহিত বিমোক্ষমুখে পরিত্যাগ হইয়া থাকে, শীলব্রত পরামাস কায়গ্রন্থি শূন্যতা বিমোক্ষমুখে পরিত্যাগ হইয়া থাকে, ইহা সত্যাভিনিবেশ কায়গ্রন্থি অনিমিত্ত বিমোক্ষমুখে পরিত্যাগ হইয়া থাকে। উহাতে কামাস্রব এবং ভবাস্রব অপ্রণিহিত বিমোক্ষমুখে পরিত্যাগ হইয়া থাকে, দৃষ্টি বা মিথ্যাদৃষ্টি আস্রব শূন্যতা বিমোক্ষমুখে পরিত্যাগ হইয়া থাকে, অবিদ্যাস্রব অনিমিত্ত বিমোক্ষমুখে পরিত্যাগ হইয়া থাকে। উহাতে কাম ওঘ (কাম প্রবাহ) এবং ভব ওঘ বা ভব প্রবাহ অপ্রণিহিত বিমোক্ষমুখে পরিত্যাগ হইয়া থাকে, দৃষ্টি ওঘ (মিথ্যাদৃষ্টির প্রবাহ) শূন্যতা বিমোক্ষমুখে পরিত্যাগ হইয়া থাকে, অবিদ্যা ওঘ (অজ্ঞানতার প্রবাহ) অনিমিত্ত বিমোক্ষমুখে পরিত্যাগ হইয়া থাকে। উহাতে রাগ বা অনুরাগশল্য এবং দ্বেষ বা ক্রোধশল্য অপ্রণিহিত বিমোক্ষমুখে পরিত্যাগ হইয়া থাকে, মানশল্য শূন্যতা বিমোক্ষমুখে পরিত্যাগ হইয়া থাকে, মোহশল্য অনিমিত্ত বিমোক্ষমুখে পরিত্যাগ হইয়া থাকে। উহাতে রূপ বা দেহধারী বিজ্ঞানস্থিতি এবং অনুভূতি জ্ঞাত (সংবেদনশীল বা সচেতন) বিজ্ঞানস্থিতি অপ্রণিহিত বিমোক্ষমুখে ক্ষীণতা প্রাপ্ত হইয়া থাকে, সংজ্ঞা বা জ্ঞানপ্রাপ্ত বিজ্ঞানস্থিতি শূন্যতা বিমোক্ষমুখে হ্রাস পাইয়া থাকে, সংস্কার প্রাপ্ত বিজ্ঞানস্থিতি অনিমিত্ত বিমোক্ষমুখে ক্ষয় পাইয়া থাকে।

৮৬. উহাতে ছন্দ বা ইচ্ছা দ্বারা অগতিগমন এবং দ্বেষ বা ক্রোধ দ্বারা অপ্রণিহিত বিমোক্ষমুখে পরিত্যাগ হইয়া থাকে, ভয় দ্বারা অগতিগমন শূন্যতা বিমোক্ষমুখে পরিত্যাগ হইয়া থাকে, মোহ দ্বারা অগতিগমন অনিমিত্ত বিমোক্ষমুখে পরিত্যাগ হইয়া থাকে। এইরূপে সমস্তই চক্রাকারে সংসার পরিভ্রমণ অনুসারী (পরিভ্রমণের অনুরূপ কার্যকরী) ধর্ম, উহারা (সেই ধর্মসমূহ) সংসারভূত আবর্ত হইতে (অনিত্যদর্শনাদি) ত্রিবিধ বিমোক্ষমুখে পরিচালিত বা উপনীত করিয়া থাকে। তথায় পরিচালিত বা উপনীত করিবার চারি প্রকার উপায়, চারি প্রকার স্মৃতি প্রস্থান, চারি প্রকার ধ্যান (দিব্য, ব্রহ্ম, আর্য ও আনেঞ্জ বা শান্ত এই) চারি প্রকার বিহার বা অবস্থান (উৎপন্ন, পাপসমূহের পরিত্যাগের চেষ্টা, অনুৎপন্ন পাপসমূহের অনুৎপত্তির চেষ্টা, অনুৎপন্ন কুশলসমূহের উৎপাদনের চেষ্টা, উৎপন্ন কুশলসমূহের অধিকতর ভাবে করিবার চেষ্টা এই) চারি প্রকার সম্যক প্রধান (মান প্রহান বা পরিত্যাগ, আলয় সমুদঘাত বা আবাসস্থল হইতে সমূলে ধ্বংসকরণ, অবিদ্যা প্রহান, ভব উপশম এই) চারি প্রকার আশ্চর্য অদ্ভুত ধর্ম, (সত্য অধিষ্ঠানাদি) চারি প্রকার অধিষ্ঠান, (ছন্দ সমাধি ভাবনা ইত্যাদি) চারি প্রকার সমাধি ভাবনা, (ইন্দ্রিয় সংবর, তপ বা তপস্যা সম্বন্ধীয় পুণ্য ধর্ম, বোধ্যঙ্গ ভাবনা এবং সর্বাশক্তি পরিত্যাগকরণ সম্বন্ধীয় নির্বাণ এই) চারি প্রকার সুখভাগীয় ধর্ম, চারি প্রকার অপ্রমাণ্য।

প্রথম প্রতিপদ বা উপায় প্রথম স্মৃতিপ্রস্থান, দ্বিতীয় উপায় দ্বিতীয় স্মৃতিপ্রস্থান, তৃতীয় উপায় তৃতীয় স্মৃতিপ্রস্থান, চতুর্থ উপায় চতুর্থ স্মৃতিপ্রস্থান। প্রথম স্মৃতিপ্রস্থান প্রথম ধ্যান, দ্বিতীয় স্মৃতিপ্রস্থান দ্বিতীয় ধ্যান, তৃতীয় স্মৃতিপ্রস্থান তৃতীয় ধ্যান, চতুর্থ স্মৃতিপ্রস্থান চতুর্থ ধ্যান। প্রথম ধ্যান প্রথম বিহার বা অবস্থান, দ্বিতীয় ধ্যান দ্বিতীয় বিহার, তৃতীয় ধ্যান তৃতীয় বিহার, চতুর্থ ধ্যান চতুর্থ বিহার। প্রথম বিহার প্রথম সম্যক প্রধান, দ্বিতীয় বিহার দ্বিতীয় সম্যক প্রধান, তৃতীয় বিহার তৃতীয় সম্যক প্রধান, চতুর্থ বিহার চতুর্থ সম্যক প্রধান। প্রথম সম্যক প্রধান প্রথম আশ্চর্য অদ্ভুত ধর্ম, দ্বিতীয় সম্যক প্রধান দ্বিতীয় আশ্চর্য অদ্ভুত ধর্ম, তৃতীয় সম্যক প্রধান তৃতীয় আশ্চর্য অদ্ভুত ধর্ম, চতুর্থ সম্যক প্রধান চতুর্থ আশ্চর্য অদ্ভুত ধর্ম। প্রথম আশ্চর্য অদ্ভুত ধর্ম প্রথম অধিষ্ঠান, দ্বিতীয় আশ্চর্য অদ্ভুত ধর্ম দ্বিতীয় অধিষ্ঠান, তৃতীয় আশ্চর্য অদ্ভুত ধর্ম তৃতীয় অধিষ্ঠান, চতুর্থ আশ্চর্য অদ্ভুত ধর্ম চতুর্থ অধিষ্ঠান। প্রথম অধিষ্ঠান প্রথম সমাধি ভাবনা, দ্বিতীয় অধিষ্ঠান দ্বিতীয় সমাধি ভাবনা, তৃতীয় অধিষ্ঠান তৃতীয় সমাধি ভাবনা, চতুর্থ অধিষ্ঠান চতুর্থ সমাধি ভাবনা। প্রথম সমাধি ভাবনা প্রথম সুখভাগীয় ধর্ম, দ্বিতীয় সমাধি ভাবনা দ্বিতীয় সুখভাগীয় ধর্ম, তৃতীয় সমাধি ভাবনা তৃতীয় সুখভাগীয় ধর্ম, চতুর্থ সমাধি ভাবনা চতুর্থ সুখভাগীয় ধর্ম। প্রথম সুখভাগী ধর্ম প্রথম অপ্রমাণ বা অসামান্য, দ্বিতীয় সুখভাগীয় ধর্ম দ্বিতীয় অপ্রমাণ, তৃতীয় সুখভাগীয় ধর্ম তৃতীয় অপ্রমাণ, চতুর্থ সুখভাগীয় ধর্ম চতুর্থ অপ্রমাণ।

প্রথম উপায় ভাবনা করা হইলে ভাবনা বহুলতায় বৃদ্ধি করা হইলে প্রথম স্মৃতিপ্রস্থান ভাবনা পরিপূর্ণ হইয়া থাকে, দ্বিতীয় উপায় ভাবনা করা হইলে ভাবনা বহুলতায় বৃদ্ধি করা হইলে দ্বিতীয় স্মৃতিপ্রস্থান ভাবনা পরিপূর্ণ হইয়া থাকে, তৃতীয় উপায় ভাবনা করা হইলে ভাবনা বহুলতায় বৃদ্ধি করা হইলে তৃতীয় স্মৃতিপ্রস্থান ভাবনা পরিপূর্ণ হইয়া থাকে, চতুর্থ উপায় ভাবনা করা হইলে ভাবনা বহুলতায় বৃদ্ধি করা হইলে চতুর্থ স্মৃতিপ্রস্থান ভাবনা পরিপূর্ণ হইয়া থাকে। প্রথম স্মৃতিপ্রস্থান ভাবনা করা হইলে ভাবনা বহুলতায় বৃদ্ধি করা হইলে প্রথম ধ্যান পরিপূর্ণ হইয়া থাকে, দ্বিতীয় স্মৃতিপ্রস্থান ভাবনা করা হইলে ভাবনা বহুলতায় বৃদ্ধি করা হইলে দ্বিতীয় ধ্যান পরিপূর্ণ হইয়া থাকে, তৃতীয় স্মৃতিপ্রস্থান ভাবনা করা হইলে ভাবনা বহুলতায় বৃদ্ধি করা হইলে তৃতীয় ধ্যান পরিপূর্ণ হইয়া থাকে, চতুর্থ স্মৃতিপ্রস্থান ভাবনা করা হইলে ভাবনা বহুলতায় বৃদ্ধি করা হইলে চতুর্থ ধ্যান পরিপূর্ণ হইয়া থাকে। প্রথম ধ্যান ভাবনা করা হইলে ভাবনা বহুলতায় বৃদ্ধি করা হইলে প্রথম বিহার পরিপূর্ণ হইয়া থাকে, দ্বিতীয় ধ্যান ভাবনা করা হইলে ভাবনা বহুলতায় বৃদ্ধি করা হইলে দ্বিতীয় বিহার পরিপূর্ণ হইয়া থাকে, তৃতীয় ধ্যান ভাবনা করা হইলে ভাবনা বহুলতায় বৃদ্ধি করা হইলে তৃতীয় বিহার পরিপূর্ণ হইয়া থাকে, চতুর্থ ধ্যান ভাবনা করা হইলে ভাবনা বহুলতায় বৃদ্ধি করা হইলে চতুর্থ বিহার পরিপূর্ণ হইয়া থাকে।

প্রথম বিহার ভাবনা করা হইলে ভাবনা বহুলতায় বৃদ্ধি করা হইলে অনুৎপন্ন পাপজনক অকুশলধর্মসমূহের অনুৎপত্তি পরিপূর্ণ হইয়া থাকে, দ্বিতীয় বিহার ভাবনা করা হইলে ভাবনা বহুলতায় বৃদ্ধি করা হইলে অনুৎপন্ন পাপজনক অকুশলধর্মসমূহের পরিত্যাগ পরিপূর্ণ হইয়া থাকে, তৃতীয় বিহার ভাবনা করা হইলে ভাবনা বহুলতায় বৃদ্ধি করা হইলে অনুৎপন্ন কুশলধর্মসমূহের উৎপত্তি পরিপূর্ণ হইয়া থাকে, চতুর্থ বিহার ভাবনা করা হইলে ভাবনা বহুলতায় বৃদ্ধি করা হইলে উৎপন্ন কুশলধর্মসমূহের স্থিতি অসম্মোহ অধিকতরভাবে পরিপূর্ণ হইয়া থাকে। প্রথম সম্যক প্রধান ভাবনা করা হইলে ভাবনা বহুলতায় বৃদ্ধি করা হইলে মান পরিত্যাগ পরিপূর্ণ হইয়া থাকে, দ্বিতীয় সম্যক প্রধান ভাবনা করা হইলে ভাবনা বহুলতায় বৃদ্ধি করা হইলে আলয় সমুদঘাত (আবাস বা মূলসহ সম্পূর্ণরূপে ধ্বংসকরণ) পরিপূর্ণ হইয়া থাকে, তৃতীয় সম্যক প্রধান ভাবনা করা হইলে ভাবনা বহুলতায় বৃদ্ধি করা হইলে অবিদ্যা পরিত্যাগ পরিপূর্ণ হইয়া থাকে, চতুর্থ সম্যক প্রধান ভাবনা করা হইলে ভাবনা বহুলতায় বৃদ্ধি করা হইলে ভব উপমম (সংসারে পুনর্জন্ম বন্ধ হইয়া নিবৃত্তি নির্বাণ) পরিপূর্ণ হইয়া থাকে। মান পরিত্যাগ ভাবনা করা হইলে ভাবনা বহুলতায় বৃদ্ধি করা হইলে সত্যাধিষ্ঠান পরিপূর্ণ হইয়া থাকে, আলয় সমুদঘাত ভাবনা করা হইলে ভাবনা বহুলতায় বৃদ্ধি করা হইলে ত্যাগ অধিষ্ঠান পরিপূর্ণ হইয়া থাকে, অবিদ্যা পরিত্যাগ ভাবনা করা হইলে ভাবনা বহুলতায় বৃদ্ধি করা হইলে প্রজ্ঞা অধিষ্ঠান পরিপূর্ণ হইয়া থাকে, ভব উপশম (সংসারে পুনর্জন্ম নিরোধ) ভাবনা করা হইলে ভাবনা বহুলতায় বৃদ্ধি করা হইলে উপশম অধিষ্ঠান পরিপূর্ণ হইয়া থাকে।

সত্যাধিষ্ঠান ভাবনা করা হইলে ভাবনা বহুলতায় বৃদ্ধি করা হইলে ছন্দ সমাধি পরিপূর্ণ হইয়া থাকে, ত্যাগাধিষ্ঠান ভাবনা করা হইলে ভাবনা বহুলতায় বৃদ্ধি করা হইলে বীর্য সমাধি পরিপূর্ণ হইয়া থাকে, প্রজ্ঞাধিষ্ঠান ভাবনা করা হইলে ভাবনা বহুলতায় বৃদ্ধি করা হইলে চিত্ত সমাধি পরিপূর্ণ হইয়া থাকে, উপশমাধিষ্ঠান ভাবনা করা হইলে ভাবনা বহুলতায় বৃদ্ধি করা হইলে বীমংসা সমাধি (তন্ন তন্ন করিয়া পরীক্ষা সমাধি) পরিপূর্ণ হইয়া থাকে। ছন্দ সমাধি ভাবনা করা হইলে ভাবনা বহুলতায় বৃদ্ধি করা হইলে ইন্দ্রিয় সংবরণ পরিপূর্ণ হইয়া থাকে, বীর্য বা উৎসাহ সমাধি ভাবনা করা হইলে ভাবনা বহুলতায় বৃদ্ধি করা হইলে তপ বা তপস্যা পরিপূর্ণ হইয়া থাকে, চিত্ত সমাধি ভাবনা করা হইলে ভাবনা বহুলতায় বৃদ্ধি করা হইলে বুদ্ধি বা জ্ঞান পরিপূর্ণ হইয়া থাকে, বীমংসা সমাধি ভাবনা করা হইলে ভাবনা বহুলতায় বৃদ্ধি করা হইলে সর্বপ্রকার আসক্তি বা পুনর্জন্ম গ্রহণের অনুশয় পরিত্যাগকরণ পরিপূর্ণ হইয়া থাকে। ইন্দ্রিয় সংবরণ ভাবনা করা হইলে ভাবনা বহুলতায় বৃদ্ধি করা হইলে মৈত্রী পরিপূর্ণ হইয়া থাকে, তপ বা তপস্যা ভাবনা করা হইলে ভাবনা বহুলতায় বৃদ্ধি করা হইলে করুণা পরিপূর্ণ হইয়া থাকে, বুদ্ধি বা জ্ঞান ভাবনা করা হইলে ভাবনা বহুলতায় বৃদ্ধি করা হইলে মুদিতা (পরের সুখে সুখানুভব) পরিপূর্ণ হইয়া থাকে, সর্বপ্রকার আসক্তি (পুনর্জন্ম গ্রহণের অনুশয়) পরিত্যাগকরণ ভাবনা করা হইলে ভাবনা বহুলতায় বৃদ্ধি করা হইলে উপেক্ষা (নয় সুখ নয় দুঃখ তন্মধ্যস্থ অবস্থা) পরিপূর্ণ হইয়া থাকে।

৮৭. উহাতে এই চারি প্রকার দিক নির্ণয়; যথা : ১. প্রথম প্রতিপদ বা উপায়, প্রথম স্মৃতিপ্রস্থান, প্রথম ধ্যান, প্রথম বিহার, প্রথম সম্যক প্রধান, প্রথম আশ্চর্য অদ্ভুত ধর্ম, সত্যাধিষ্ঠান, ছন্দ সমাধি, ইন্দ্রিয় সংবরণ, মৈত্রী, ইহা প্রথম দিক নির্ণয়, ২. দ্বিতীয় উপায়, দ্বিতীয় স্মৃতিপ্রস্থান, দ্বিতীয় ধ্যান, দ্বিতীয় বিহার, দ্বিতীয় সম্যক প্রধান, দ্বিতীয় আশ্চর্য অদ্ভুত ধর্ম, ত্যাগাধিষ্ঠান, বীর্য সমাধি, তপ, করুণা, ইহা দ্বিতীয় দিক নির্ণয়, ৩. তৃতীয় উপায়, তৃতীয় স্মৃতিপ্রস্থান, তৃতীয় ধ্যান, তৃতীয় বিহার, তৃতীয় সম্যক প্রধান, তৃতীয় আশ্চর্য অদ্ভুত ধর্ম, প্রজ্ঞাধিষ্ঠান, চিত্ত সমাধি, বৃদ্ধি বা জ্ঞান, মুদিতা (পরের সুখে সুখানুভব), ইহা তৃতীয় দিক নির্ণয়, ৪. চতুর্থ উপায়, চতুর্থ স্মৃতিপ্রস্থান, চতুর্থ ধ্যান, চতুর্থ বিহার, চতুর্থ সম্যক প্রধান, চতুর্থ আশ্চর্য অদ্ভুত ধর্ম, উপশম অধিষ্ঠান, বীমাংসা (তন্ন তন্ন করিয়া পরীক্ষা) সমাধি, সর্বপ্রকার আসক্তি বা পুনর্জন্ম গ্রহণের অনুশয় পরিত্যাগকরণ, উপেক্ষা (নয় সুখ নয় দুঃখ তন্মধ্যস্থ অবস্থা), ইহা চতুর্থ দিক নির্ণয়।

উহাতে প্রথম প্রতিপদ বা উপায়, প্রথম স্মৃতিপ্রস্থান, প্রথম ধ্যান, প্রথম বিহার, প্রথম সম্যক প্রধান, প্রথম আশ্চর্য অদ্ভুত ধর্ম, সত্যাধিষ্ঠান, ছন্দ সমাধি, ইন্দ্রিয় সংবরণ মৈত্রী, এই দশ প্রকার সূত্রের একটি মাত্র অর্থ, কিন্তু ব্যঞ্জন বা ব্যাখ্যায় নানাবিধ অর্থ; ইহা অনুরাগ বা লোভচরিত্রসম্পন্ন ব্যক্তির ভৈষজ্য বা ওষুধ। দ্বিতীয় উপায়, দ্বিতীয় স্মৃতিপ্রস্থান, দ্বিতীয় ধ্যান, দ্বিতীয় বিহার, দ্বিতীয় সম্যক প্রধান, দ্বিতীয় আশ্চর্য অদ্ভুত ধর্ম, ত্যাগাধিষ্ঠান, বীর্য সমাধি, তপ বা তপস্যা, করুণা, এই দশ প্রকার সূত্রের একটি মাত্র অর্থ, কিন্তু ব্যঞ্জন বা ব্যাখ্যায় নানাবিধ অর্থ; ইহা দ্বেষ বা ক্রোধচরিত্রসম্পন্ন ব্যক্তির ভৈষজ্য বা ওষুধ। তৃতীয় উপায়, তৃতীয় স্মৃতিপ্রস্থান, তৃতীয় ধ্যান, তৃতীয় বিহার, তৃতীয় সম্যক প্রধান, তৃতীয় আশ্চর্য অদ্ভুত ধর্ম, প্রজ্ঞাধিষ্ঠান, চিত্ত সমাধি, বুদ্ধি, মুদিতা, এই দশ প্রকার সূত্রের একটি মাত্র অর্থ, কিন্তু ব্যঞ্জন বা ব্যাখ্যায় নানাবিধ অর্থ; ইহা মিথ্যাদৃষ্টি চরিত্রসম্পন্ন মন্দ বা তীক্ষ্ণ ব্যক্তির ভৈষজ্য বা ওষুধ। চতুর্থ উপায়, চতুর্থ স্মৃতিপ্রস্থান, চতুর্থ ধ্যান, চতুর্থ বিহার, চতুর্থ সম্যক প্রধান, চতুর্থ আশ্চর্য অদ্ভুত ধর্ম, উপশম অধিষ্ঠান, বীমংসা সমাধি, সর্বপ্রকার আসক্তি বা পুনর্জন্ম গ্রহণের অনুশয় পরিত্যাগকরণ, উপেক্ষা, এই দশ প্রকার সূত্রের একটি মাত্র অর্থ, কিন্তু ব্যঞ্জন বা ব্যাখ্যায় নানাবিধ অর্থ; ইহা মিথ্যাদৃষ্টি চরিত্রসম্পন্ন অথবা মিথ্যাদৃষ্টি অভ্যাসকারী ব্যক্তির ভৈষজ্য বা ওষুধ।

উহাতে দুঃখ প্রতিপদ (উপায় দ্বন্দ্বাভিজ্ঞা ইহা হয় কি নয় মনের এরূপ ভাব) এবং দুঃখ প্রতিপদ ক্ষীপ্রাভিজ্ঞা অপ্রণিহিত বিমোক্ষমুখ, সুখ প্রতিপদ ক্ষীপ্রাভিজ্ঞা অনিমিত্ত বিমোক্ষমুখ। উহাতে কায়ে কায়ানুদর্শীতা স্মৃতিপ্রস্থান এবং বেদনা (অনুভূতি)-সমূহে বেদনানুদর্শীতা স্মৃতিপ্রস্থান অপ্রণিহিত বিমোক্ষমুখ, চিত্তে চিত্তানুদর্শীতা স্মৃতিপ্রস্থান শূন্যতা বিমোক্ষমুখ, ধর্মসমূহে ধর্মানুদর্শীতা স্মৃতিপ্রস্থান অনিমিত্ত বিমোক্ষমুখ। উহাতে প্রথম ধ্যান এবং দ্বিতীয় ধ্যান অপ্রণিহিত বিমোক্ষমুখ, তৃতীয় ধ্যান শূন্যতা বিমোক্ষমুখ, চতুর্থ ধ্যান অনিমিত্ত বিমোক্ষমুখ। উহাতে প্রথম বিহার এবং দ্বিতীয় বিহার অপ্রণিহিত বিমোক্ষমুখ, তৃতীয় বিহার শূন্যতা বিমোক্ষমুখ, চতুর্থ বিহার অনিমিত্ত বিমোক্ষমুখ।

উহাতে প্রথম সম্যক প্রধান এবং দ্বিতীয় সম্যক প্রধান অপ্রণিহিত বিমোক্ষমুখ, তৃতীয় সম্যক প্রধান শূন্যতা বিমোক্ষমুখ, চতুর্থ সম্যক প্রধান অনিমিত্ত বিমোক্ষমুখ। উহাতে মান প্রহান (মান পরিত্যাগ) এবং আলয় সমুদঘাত (সমূলে উৎপাটন বা ধ্বংসকরণ) অপ্রণিহিত বিমোক্ষমুখ, অবিদ্যা প্রহান (অজ্ঞানতা পরিত্যাগ) শূন্যতা বিমোক্ষমুখ, ভব উপশম (সংসারে পুনর্জন্ম নিরোধ বা বন্ধকরণ) অনিমিত্ত বিমোক্ষমুখ। উহাতে সত্যাধিষ্ঠান এবং ত্যাগ অধিষ্ঠান অপ্রণিহিত বিমোক্ষমুখ, প্রজ্ঞাধিষ্ঠান শূন্যতা বিমোক্ষমুখ, উপশম অধিষ্ঠান অপ্রণিহিত বিমোক্ষমুখ, চিত্ত সমাধি শূন্যতা বিমোক্ষমুখ, বীমাংসা সমাধি অনিমিত্ত বিমোক্ষমুখ। উহাতে ইন্দ্রিয় সংবরণ এবং তপ বা তপস্যা অপ্রণিহিত বিমোক্ষমুখ, বুদ্ধি বা জ্ঞান শূন্যতা বিমোক্ষমুখ, সর্বপ্রকার আসক্তি বা পুনর্জন্ম গ্রহণের অনুশয় পরিত্যাগকরণ অনিমিত্ত বিমোক্ষমুখ। উহাতে মৈত্রী এবং করুণা অপ্রণিহিত বিমোক্ষমুখ, মুদিতা শূন্যতা বিমোক্ষমুখ, উপেক্ষা অনিমিত্ত বিমোক্ষমুখ।

[তাঁহাদের অশান্ত আসজ সদৃশ পরাক্রমাদি বিশেষ সংযোগে বুদ্ধগণের, প্রত্যেক বুদ্ধগণের এবং বুদ্ধ শ্রাবকগণের সিংহ লীলায় অবস্থান যেইরূপে আহারাদি ক্লেশবস্তু সমতিক্রমের বা জয়ের আরম্ভে আপন পরাক্রমে উপায়াদি সম্পাদন করা হয়। এখন আহার ইত্যাদি উপায়াদি দ্বারা যেইভাবে সমতিক্রম হয় উহার এইরূপ প্রতিপক্ষ (অর্থাৎ শত্রু  বা বিপরীত) ভাব না দেখাইয়া ‘চারি প্রকার আহার, উহাদের প্রতিপক্ষ বা বিপরীত চারি প্রকার প্রতিপদ বা উপায়’ ইত্যাদি বলা হইয়াছে] তাহাদের লীলাকৃত চারি প্রকার আহার, উহাদের প্রতিপক্ষ বা বিপরীত চারি প্রকার প্রতিশব্দ বা উপায়। চারি প্রকার বিপল্লাস, উহাদের প্রতিপক্ষ চারি প্রকার স্মৃতিপ্রস্থান, চারি প্রকার উপাদান, উহাদের প্রতিপক্ষ চারি প্রকার ধ্যান। চারি প্রকার যোগ, উহাদের প্রতিপক্ষ চারি প্রকার বিহার। চারি প্রকার গ্রন্থি, উহাদের প্রতিপক্ষ চারি প্রকার সম্যক প্রধান। চারি প্রকার আস্রব, উহাদের প্রতিপক্ষ চারি প্রকার আশ্চর্য অদ্ভুত ধর্ম। চারি প্রকার ওঘ বা প্রবাহ, উহাদের প্রতিপক্ষ চারি প্রকার অধিষ্ঠান। চারি প্রকার শল্য, উহাদের প্রতিপক্ষ চারি প্রকার সমাধি ভাবনা। চারি প্রকার বিজ্ঞানস্থিতি, উহাদের প্রতিপক্ষ চারি প্রকার সুখভাগীয় ধর্ম। চারি প্রকার অগতিগমন, উহাদের প্রতিপক্ষ চারি প্রকার অপ্রমাণ, (অসামান্য বা অতুলনীয় বা অসাধারণ)।

সিংহ সদৃশ সিংহ বুদ্ধগণ, প্রত্যেক বুদ্ধগণ এবং বুদ্ধ শ্রাবকগণ রাগমুক্ত (লোভহীন নির্লিপ্ত, উদাসীন) দ্বেষমুক্ত (দ্বেষ বা ক্রোধহীন, অত্র্বর, অহিংসা), মোহমুক্ত (মোহহীন); তাঁহাদের লীলাকৃত ভাবনা প্রত্যক্ষকরণ (অর্থাৎ তাঁহাদের লীলাকৃত এইখানে যাহা লীলাকৃত বলা হইয়াছে তাহা ভাবনা করায় উপযুক্ত সাক্ষাৎ দর্শন করার উপযুক্ত বোধিপক্ষীয় ধর্মসমূহের ভাবনা এবং নির্বাণ ধর্মসমূহের ফল প্রত্যক্ষকরণ) এবং রহিতকরণ। অর্থাৎ পরিত্যাগ করিবার উপযুক্ত দশ প্রকার বস্তু ক্লেশপুঞ্জের তদঙ্গাদি বশে পরিত্যাগই রহিতকরণ, লীলাকৃত ইন্দ্রিয় অধিষ্ঠান (অর্থাৎ ইন্দ্রিয়সমূহের প্রবর্তন ভাবনা প্রত্যক্ষকরণ) এবং লীলাকৃত বিপরীত অবস্থার অধিষ্ঠান (অর্থাৎ বিপল্লাসসমূহের অপ্রবর্তন, পরিত্যাগ ও অনুৎপাদন); ইন্দ্রিয়সমূহ সদ্ধর্মের সমীপবর্তী। অর্থাৎ এইখানে ইন্দ্রিয়সমূহ সদ্ধর্মের গোচরীভূত হইয়া প্রবর্তি হেতু বলিয়া অভিপ্রেত শ্রদ্ধা ইন্দ্রিয়াদি অর্থ), বিপরীত অবস্থার ক্লেশ সমীপবর্তী (অর্থাৎ বিপল্লাস দ্বারা সংক্লেশ বা অবিশুদ্ধতা পক্ষের প্রবর্তি স্থান প্রবর্তি হেতু) ইহাকে বলা হয় সিংহলীলা নয়ের ভূমি (অর্থাৎ যাহাতে চারি প্রকার আহার ইত্যাদি দ্বারা সংক্লেশ বা অবিশুদ্ধতা পক্ষে দশ প্রকার চতুষ্ক চারি প্রকার প্রতিপাদ বা উপায় ইত্যাদি দ্বারা বেদনা বা বিশুদ্ধতা পক্ষে ও দশ প্রকার চতুষ্ক তৃষ্ণাচরিত্র উপক্লেশ বা অবিশুদ্ধতা বিশুদ্ধতা ভাবনামুখে বা ভাবনারাম্ভে নির্ধারণসমূহ) এবং দিক নির্ণয়ক চক্ষু নয়ের ভূমি। সেইজন্য বলা হইয়াছে : ‘বিপল্লাস দ্বারা ক্লেশ আর শ্রদ্ধাদি ইন্দ্রিয় দ্বারা সদ্ধর্মে যেই নেওয়া হয়’ গাথা এবং ‘ব্যাকরণে বা অর্থ সংবর্ণনায় যেই যেই কুশলাকুশল সম্বন্ধে’ গাথা।

এখন উদ্‌ঘাটিতজ্ঞ প্রভৃতি তিন প্রকার পুদ্গল বা ব্যক্তিকে ত্রিপুদ্গল নয়ের ভূমি ব্যাখ্যা বা বর্ণনা করিবার ইচ্ছা করিয়াছি। যে জন্য নাকি নয়সমূহের একে অন্যের মধ্যে অনুপ্রবেশের ঔৎসুক্যাত্বে সিংহ লীলা নয় বা ধারা হইতে ত্রিপুদ্গল নয় বা ক্রম বাহির হইয়াছে সেই জন্য প্রতিপদ বা উপায় বিভাগ হইতে চারি প্রকার পুদ্গল বা ব্যক্তির মধ্যে সিংহ লীলাকৃত নয়ের ভূমি নির্দেশ করিয়া উহা হইতে এইরূপে উদ্‌ঘাটিতজ্ঞ প্রভৃতি ত্রিপুদ্গলকে নির্ধারণ করিতে উহাতে যাহা যাহা ‘দুঃখ প্রতিপদায় বা উপায়ে’ ইত্যাদি আরম্ভ হইয়াছে।

উহাতে যাহারা দুঃখ প্রতিপদায় বা উপায়ে দ্বন্দ্বাভিজ্ঞায় (মন্দ গতিতে) এবং ক্ষিপ্রাভিজ্ঞায় (তীক্ষ্ণ গতিতে) চালিত হয়, ইহারা দুই প্রকার পুদ্গল বা ব্যক্তি, যাহারা সুখ প্রতিপদায় দ্বন্দ্বাভিজ্ঞায় এবং ক্ষিপ্রাভিজ্ঞায় চালিত হয় ইহারা দুই প্রকার পুদ্গল বা ব্যক্তি। সেই চারি প্রকার পুদ্গলের ইহাই সংক্লেশ (অপবিত্রতা বা অবিশুদ্ধতা) যথা চারি প্রকার আহার, চারি প্রকার বিপল্লাস বা উন্মার্গগমন, চারি প্রকার উপাদান, চারি প্রকার যোগ বা সংযোগ, চারি প্রকার গ্রন্থি, চারি প্রকার বিজ্ঞানস্থিতি, (সংবেদনশীল বা সচেতন সত্ত্বগণের অবস্থা) চারি প্রকার অগতিগমন। সেই চারি প্রকার পুদ্গলের ইহাই বোদান বা বিশুদ্ধতা; যথা : চারি প্রকার প্রতিপদা বা উপায়, চারি প্রকার স্মৃতিপ্রস্থান, চারি প্রকার ধ্যান, চারি প্রকার বিহার বা অবস্থিতি, চারি প্রকার সম্যক প্রধান, চারি প্রকার আশ্চর্য-অদ্ভুত ধর্ম, চারি প্রকার অধিষ্ঠান, চারি প্রকার সমাধি ভাবনা, চারি প্রকার সুখভাগী ধর্ম, চারি প্রকার অপ্রমাণ।

৮৮. উহাতে যাহারা দুঃখজনক উপায়ে দ্বন্দ্বাভিজ্ঞা দ্বারা এবং ক্ষিপ্রাভিজ্ঞা দ্বারা চালিত হয়, এই দুই প্রকার পুদ্গল। উহাতে যেই ব্যক্তি সুখজনক উপায়ে ক্ষিপ্রাভিজ্ঞা দ্বারা চালিত হয়, এই ব্যক্তি উদ্‌ঘাটিতজ্ঞা, যেই ব্যক্তি সাধারণ দ্বারা চালিত হয় (অর্থাৎ দুঃখজনক উপায়ে ক্ষিপ্রাভিজ্ঞা দ্বারা এবং সুখজনক উপায়ে দ্বন্দ্বাভিজ্ঞা দ্বারা চালিত হয় ইহার সম্বন্ধ) এই ব্যক্তি বিপঞ্চিতজ্ঞ (মন্দ গতিতে কিংবা ক্ষিপ্র গতিতে এইরূপে ইতস্ততকারীরা অস্থির অবস্থার)। যেই ব্যক্তি দুঃখজনক উপায়ে দ্বন্দ্বাভিজ্ঞায় চালিত হয় এই ব্যক্তি নেয়্য (চালিত বা উপনীত)। উহাতে ভগবান উদ্‌ঘাটিতজ্ঞ (উদ্‌ঘাটন করা হয় এমন) পুদ্গলকে শমথ ভাবনা উপদেশ দিয়াছেন, নেয়্য বা উপনীত পুদ্গলকে বিদর্শন ভাবনা উপদেশ দিয়াছেন এবং বিপঞ্চিতজ্ঞ বা ইতস্ততকারী পুদ্গলকে শমথ বিদর্শন ভাবনা উপদেশ দিয়েছেন। উহাতে ভগবান উদ্‌ঘাটিতজ্ঞ পুদ্গলকে মৃদু ধর্মদেশনায় উপদেশ দিয়াছেন এবং উপনীত পুদ্গলকে তীক্ষ্ণ ধর্মদেশনায় উপদেশনায় উপদেশ দিয়াছেন এবং বিপঞ্চিতজ্ঞ পুদ্গলকে মৃদু তীক্ষ্ণ ধর্মদেশনায় উপদেশ দিয়াছেন। উহাতে ভগবান উদ্‌ঘাটিতজ্ঞ পুদ্গলকে সংক্ষিপ্তভাবে ধর্মদেশনা করিয়াছেন। উহাতে ভগবান উদ্‌ঘাটিতজ্ঞ পুদ্গলকে নিঃসরণ বা বহির্গমন সম্বন্ধে উপদেশ দিয়াছেন, বিপঞ্চিতজ্ঞ পুদ্গলকে আদীনব (দোষ) এবং নিঃসরণ সম্বন্ধে উপদেশ দিয়াছেন আর নেয়্য বা উপনীত পুদ্গলকে আস্বাদ, আদীনব ও নিঃসরণ সম্বন্ধে উপদেশ দিয়াছেন। উহাতে উদ্‌ঘাটিতজ্ঞ পুদ্গলকে অধিপ্রজ্ঞা বা উচ্চস্তরের জ্ঞান সম্বন্ধীয় শিক্ষা প্রদান করিয়াছেন, বিপঞ্চিতজ্ঞ পুদ্গলকে অধিচিত্ত বা উচ্চস্তরের জ্ঞান সম্বন্ধীয় শিক্ষা প্রদান করিয়াছেন এবং নেয়্য বা উপনীত পুদ্গলকে অধিশীল বা উচ্চস্তরের ধর্মাচরণ সম্বন্ধীয় শিক্ষা প্রদান করিয়াছেন।

উহাতে যাহারা দুঃখজনক উপায়ে দ্বন্দ্বাভিজ্ঞা দ্বারা এবং ক্ষিপ্রাভিজ্ঞা দ্বারা চালিত হয়, এই দুই প্রকার পুদ্গল। যাহারা সুখজনক উপায়ে দ্বন্দ্বাভিজ্ঞা দ্বারা এবং ক্ষিপ্রাভিজ্ঞা দ্বারা চালিত হয়, এই দুই প্রকার পুদ্গল। এই চারি প্রকার পুদ্গল চারি প্রকার হইয়াও তিন প্রকার পুদ্গল হইয়া থাকে, যেমন―উদ্‌ঘাটিতজ্ঞ পুদ্গল, বিপঞ্চিতজ্ঞ পুদ্গল এবং নেয়্য বা উপনীত পুদ্গল। সেই তিন প্রকার পুদ্গলের ইহা সংক্লেশ (অপবিত্রতা বা অবিশুদ্ধতা), যেমন তিন প্রকার অকুশলমূল; যথা : লোভ অকুশলমূল, দ্বেষ অকুশলমূল এবং মোহ অকুশলমূল, তিন প্রকার দুশ্চরিত্র। যথা : কায়দুশ্চরিত্র, বাক্যদুশ্চরিত্র ও মনোদুশ্চরিত্র, তিন প্রকার অকুশল বিতর্ক;  যথা : কামবিতর্ক, ব্যাপদ বা বিদ্বেষ বিতর্ক ও বিহিংসা বা নিষ্ঠুরতা বিতর্ক, তিন প্রকার অকুশল সংজ্ঞা; যথা : কামসংজ্ঞা, বিদ্বেষসংজ্ঞা ও নিষ্ঠুরতাসংজ্ঞা, তিন প্রকার বিপরীত বা প্রতিকূলসংজ্ঞা; যথা : নিত্যসংজ্ঞা, সুখসংজ্ঞা ও আত্মসংজ্ঞা, তিন প্রকার বেদনা বা অনুভূতি; যথা : সুখসমূহের অনুভূতি, দুঃখসমূহের অনুভূতি ও নয় সুখ নয় দুঃখ তন্মধ্যস্থ অনুভূতি, তিন প্রকার দুঃখ অবস্থা; যথা : দুঃখ, দুঃখ অবস্থা, সংস্কার সুখ অবস্থা ও বিপরিণাম বা পরিবর্তন দুঃখ অবস্থা, তিন প্রকার অগ্নি; যথা : রাগ বা লোভরূপ অগ্নি, দ্বেষ বা ক্রোধরূপ অগ্নি ও মোহরূপ অগ্নি, তিন প্রকার শল্য; যথা : রাগ বা অনুরাগরূপ শল্য, দ্বেষ বা ক্রোধরূপ শল্য ও মোহরূপ শল্য; তিন প্রকার জটা; যথা : রাগ বা আসক্তিরূপ জটা, দ্বেষরূপ জটা, মোহরূপ জটা, তিন প্রকার অকুশল উপপরীক্ষা বা পুঙ্খানুপুঙ্খরূপে পরীক্ষা। যথা : অকুশল কায়কর্ম, অকুশল বাক্যকর্ম ও অকুশল মনোকর্ম, তিন প্রকার বিপত্তি―শীলবিপত্তি, দৃষ্টি বা মিথ্যাদৃষ্টি বিপত্তি ও আচার বিপত্তি।

সেই তিন প্রকার পুদ্গলের ইহাই বোদান (পবিত্রতা বা বিশুদ্ধতা), যেমন তিন প্রকার কুশলমূল; যথা : অলোভ কুশলমূল, অদ্বেষ বা অক্রোধ কুশলমূল ও অমোহ কুশলমূল, তিন প্রকার সচ্চরিত্র; যথা : কায় সচ্চরিত্র, বাক্য সচ্চরিত্র ও মনোসচ্চরিত্র, তিন প্রকার কুশল বিতর্ক; যথা : নৈষ্ক্রম্য বিতর্ক, অবিদ্বেষ বিতর্ক ও অনিষ্ঠুরতা বিতর্ক, তিন প্রকার সমাধি; যথা : সবিতর্ক সবিচার সমাধি, অবিতর্ক বিচারমাত্র সমাধি ও অবিতর্ক অবিচার সমাধি, তিন প্রকার কুশল সংজ্ঞা; যথা : নৈষ্ক্রম্য-সংজ্ঞা, অবিদ্বেষ ও অনিষ্ঠুরতা সংজ্ঞা, তিন প্রকার অবিপরীত বা অনুকূল সংজ্ঞা; যথা : অনিত্য সংজ্ঞা, দুঃখ সংজ্ঞা ও অনাত্ম সংজ্ঞা, তিন প্রকার কুশল উপপরীক্ষা বা পুঙ্খানুপুঙ্খরূপে পরীক্ষা; যথা : কুশল কায়কর্ম, কুশল বাক্যকর্ম ও কুশল মনোকর্ম, তিন প্রকার শুচিতা বা শুদ্ধতা; যথা : কায়শুদ্ধিতা, বাক্যশুদ্ধিতা ও মনোশুদ্ধিতা, তিন প্রকার সম্পত্তি; যথা : শীলসম্পত্তি, সমাধিসম্পত্তি ও প্রজ্ঞাসম্পত্তি, তিন প্রকার শিক্ষা; যথা : অধিশীল বা উচ্চস্তরের ধর্মাচরণ সম্বন্ধীয় শিক্ষা, অধিচিত্ত বা উচ্চস্তরের ভাবনা সম্বন্ধীয় শিক্ষা ও অধিপ্রজ্ঞা উচ্চস্তরের জ্ঞান সম্বন্ধীয় শিক্ষা, তিন প্রকার স্কন্ধ; যথা : শীলস্কন্ধ, সমাধিস্কন্ধ ও প্রজ্ঞাস্কন্ধ, তিন প্রকার বিমোক্ষমুখ; যথা : শূন্যতা বিমোক্ষমুখ, অনিমিত্ত বিমোক্ষমুখ ও প্রণিহিত বিমোক্ষমুখ। এই চারি প্রকার পুদ্গল নাকি চারি প্রকার হইয়া ও তিন প্রকার হইয়া থাকে আর তিন প্রকার হইয়াও দুই প্রকার হইয়া থাকে; যথা : তৃষ্ণাচরিত্রসম্পন্ন পুদ্গল এবং দৃষ্টি বা মিথ্যাদৃষ্টি চরিত্রসম্পন্ন পুদ্গল।

সেই দুই প্রকার পুদ্গলের ইহাই সংক্লেশ (অপবিত্রতা বা অবিশুদ্ধতা); যথা : তৃষ্ণা, অবিদ্যা, পাপে লজ্জাহীনতা, অনৌত্তাপ্য বা অনবহিততা, অস্মৃতি, অসম্প্রজন্যতা (বোধশক্তি হীনতা বা অবিবেচকতা), অনুচিত বিচার বা অসঙ্গত বিবেচনা, অলসতা বা অবাধ্যতা, অহংকার, মমস্কার (আমার আমার বলিয়া কথন), অশ্রদ্ধা, প্রমাদ (আলস্যতা ও অবহেলা) অসদ্ধর্ম শ্রবণ, অসংবরণ বা অসংযমতা, লোভ, বিদ্বেষ, নীবরণ (মনের উন্নতির পথে বাধা), সংযোজন বা সংলগ্নতা, ক্রোধ, বিপক্ষতা বা শত্রু তা, ম্রক্ষ (অপরের গুরুত্ব বা উপকারিতা কমান), অপকারেচ্ছা, ঈর্ষা, মাৎসর্য, মায়া, শঠতা, শাশ্বতদৃষ্টি এবং উচ্ছেদদৃষ্টি।

সেই দুই প্রকার পুদ্গলের ইহাই পবিত্রতা বা বিশুদ্ধতা; যথা : শমথ ভাবনা, বিদর্শন ভাবনা, পাপে লজ্জা, ঔত্তাপ্য বা পাপে ভয়, স্মৃতি, সম্প্রজন্যতা (বোধশক্তি বা বিবেচকতা), উচিত বিচার বা সঙ্গত বিবেচনা, বীর্য বা উৎসাহ আরম্ভ, সুবাধ্যতা, ধর্মেজ্ঞান, অন্বয়ে বা অনুক্রমে জ্ঞান, ক্ষয়ে জ্ঞান, অনুৎপত্তিতে জ্ঞান, শ্রদ্ধা, অপ্রমাদ (অনলসতা বা উৎসুক্যতা), সদ্ধর্ম শ্রবণ, সংবরণ বা সংযমতা, নির্লোভতা, অবিদ্বেষ বা অহিংসা, অননুরাগ বা আসক্তিহীনতা, চিত্তবিমুক্তি অবিদ্যাবিরাগ (চিত্তের বন্ধনমোচন অজ্ঞানহীনতা), প্রজ্ঞাবিমুক্তি অভিসময় (অন্তর্দৃষ্টির মাধ্যমে বন্ধনমোচন উপলব্ধি বা জ্ঞান), অল্পেচ্ছুতা, সন্তুষ্টি, অক্রোধ, বিপক্ষ বা শত্রু তাহীনতা, অম্রক্ষ (অপরের গুরুত্ব বা উপকারিতা না কমান), অপকার না করিবার ইচ্ছা, ঈর্ষা পরিত্যাগ, মাৎসর্য পরিত্যাগ, বিদ্যা, বিমুক্তি বা বন্ধনমোচন, সতর্কমূলক উপলব্ধির বিষয় (কারণভূত জ্ঞানের বিষয়), বিমোক্ষ অসতর্কমূলক বা অসংস্কৃত উপলব্ধির বিষয় (বিমুক্তি নিয়ন্ত্রিত জ্ঞানের বিষয়), সউপাদিশেষ বিমোক্ষ (শরীর ধারণ অবস্থায় বিমুক্তি), অনুপাদিশেষ নির্বাণধাতু (দেহত্যাগে পরিনির্বাপিত অবস্থা) নির্বাণ ধাতু (নির্বাণ অবস্থা)। ইহাকে বলা হয় ত্রিপুদ্গল নয়ের বা ক্রমের এবং অঙ্কুশ নয়ের বা ক্রমের ভূমি। সেইজন্য বলা হইয়াছে : ‘অকুশলমূল দ্বারা সংগ্রহ সর্বপ্রকার অকুশলধর্মে যেই নেওয়া হয়’ গাথা এবং ‘দিসালোচনা বা দিঙ্‌নির্ণয়ের চক্ষু দ্বারা অবলোকন করিয়া’ গাথা।


 

৬. শাসন প্রস্থান
৮৯. উহাতে অষ্টাদশ মূলপদ কোথায় দ্রষ্টব্য? শাসন প্রস্থানে। উহাতে শাসন প্রস্থান কয় প্রকার বা কিরূপ? সংক্লেশভাগীয় সূত্র, বাসনাভাগীয় সূত্র, নির্বেধভাগীয় সূত্র, অশৈক্ষ্যভাগীয় সূত্র, সংক্লেশভাগীয় সূত্র এবং বাসনাভাগীয় সূত্র, সংক্লেশভাগীয় এবং নির্বেধভাগীয় সূত্র, সংক্লেশভাগীয় এবং অশৈক্ষ্যভাগীয় সূত্র, সংক্লেশভাগীয় নির্বেধভাগীয় এবং অশৈক্ষ্যভাগীয় সূত্র, সংক্লেশভাগীয় বাসনাভাগীয় এবং নির্বেধভাগীয় সূত্র, বাসনাভাগীয় এবং নির্বেধভাগীয় সূত্র, তৃষ্ণা সংক্লেশভাগীয় সূত্র, দৃষ্টি বা মিথ্যাদৃষ্টি সংক্লেশভাগীয় সূত্র, দুশ্চরিত্র সংক্লেশভাগীয় সূত্র, তৃষ্ণা বোদান বা বিশুদ্ধতাভাগীয় সূত্র, মিথ্যাদৃষ্টি বিশুদ্ধতাভাগীয় সূত্র, দুশ্চরিত্র বিশুদ্ধতাভাগীয় সূত্র।

উহাতে সংক্লেশ (অপবিত্রতা বা অবিশুদ্ধতা) তিন প্রকার; যথা : তৃষ্ণা সংক্লেশ, দৃষ্টি বা মিথ্যাদৃষ্টি সংক্লেশ ও দুশ্চরিত্র সংক্লেশ। উহাতে তৃষ্ণা সংক্লেশ শমথ ভাবনা দ্বারা বিশুদ্ধ হইয়া থাকে, সেই শমথ ভাবনা সমাধিস্কন্ধ। দৃষ্টি বা মিথ্যাদৃষ্টি সংক্লেশ বিদর্শন ভাবনা দ্বারা বিশুদ্ধ হইয়া থাকে, সেই বিদর্শন ভাবনা প্রজ্ঞাস্কন্ধ। দুশ্চরিত্র সংক্লেশ সচ্চরিত্র দ্বারা বিশুদ্ধ হইয়া থাকে, সেই সচ্চরিত্র শীলস্কন্ধ। সেই শীলে প্রতিষ্ঠিত ব্যক্তির যদি ভবসমূহে আসক্তি উৎপন্ন হইয়া থাকে এইরূপ ব্যক্তির এই শমথ বিদর্শন ভাবনাময় পুণ্যক্রিয়া বস্তু হইয়া থাকে এবং সেই সেই ভবে (অর্থাৎ ভবসমূহের যেই ভবে যার উৎপত্তির আসক্তি উৎপন্ন হইয়া থাকে সে সেই ভবে) উৎপত্তির জন্য সংবর্তিত বা প্রলোভিত হইয়া থাকে। (সংক্লেশভাগীয় ইত্যাদি) এই চারি প্রকার সূত্র সাধারণ করা হইলে (অর্থাৎ সংক্লেশভাগীয় ও বাসনাভাগীয়, সংক্লেশভাগীয় ও নির্বেধভাগীয়, সংক্লেশভাগীয় ও অশৈক্ষ্যভাগীয়, বাসনাভাগীয় ও নির্বেধভাগীয় এইরূপে পদান্তর সংযোগ বলে মিশ্রিত করা হইলে) অষ্টবিধ হইয়া থাকে। সেই সাধারণকৃত অষ্টবিধ সূত্র (অর্থাৎ সেই যথাকথিত অষ্টবিধ সূত্র বাসনাভাগীয় ও অশৈক্ষ্যভাগীয়, নির্বেধভাগীয় ও অশৈক্ষ্যভাগীয়, সংক্লেশভাগীয় বাসনাভাগীয় ও নির্বেধভাগীয়, সংক্লেশভাগীয় বাসনাভাগীয় ও অশৈক্ষ্যভাগীয়, সংক্লেশভাগীয় নির্বেধভাগীয় ও অশৈক্ষ্যভাগীয়, বাসনাভাগীয় নির্বেধভাগীয় ও অশৈক্ষ্যভাগীয়, সংক্লেশভাগীয় বাসনাভাগীয় নির্বেধভাগীয় ও অশৈক্ষ্যভাগীয়, সংক্লেশভাগীয় নহে অথবা বাসনাভাগীয় নহে অথবা নির্বেধভাগীয় নহে এবং অশৈক্ষ্যভাগীয় নহে―এইরূপে সাধারণ কৃত অষ্টবিধ সূত্র এবং পরে উক্ত অষ্টবিধ সূত্র মিলিয়া) ষোড়শ প্রকার সূত্র হইয়া থাকে। এই ষোড়শ প্রকার সূত্র পৃথক পৃথক হইয়া নববিধ সূত্র পৃথক বা বিভাগ হইয়া থাকে (অর্থাৎ এই সংক্লেশভাগীয় ইত্যাদি ষোড়শ প্রকার সূত্র প্রস্থান ক্রমে বিভক্ত হইয়া সূত্র গেয়্যাদি নববিধ পরিয়ত্তি শাসন সম্বন্ধীয় সূত্র পৃথক পৃথক হইয়া ষোড়শবিধ বিভাগে বিভক্ত হইয়া থাকে। এই ষোড়শ প্রকার প্রস্থান দ্বারা অসংগৃহীত পরিয়ত্তি শাসনের প্রদেশ নাই বলিয়া অভিপ্রেত। কী কারণে সংক্লেশভাগীয় ইত্যাদি ভাব গৃহিতব্য? বলা হইয়াছে : ‘গাথার দ্বারা গাথা অনুমান করা কর্তব্য’ ইত্যাদি)। গাথার দ্বারা গাথা অনুমান বা সিদ্ধান্ত করা কর্তব্য (অর্থাৎ এই গাথা সদৃশ গাথা সংক্লেশভাগীয় অথবা বাসনাভাগীয় অথবা নির্বেধভাগীয় অথবা অশৈক্ষ্যভাগীয় অনুমান করা কর্তব্য অথবা অনু অনুভাবে বিচার করিয়া ভাবিয়া জানা কর্তব্য)। ব্যাখ্যার দ্বারা ব্যাখ্যা অনুমান বা সিদ্ধান্ত করা কর্তব্য, সূত্রের দ্বারা সূত্র অনুমান বা সিদ্ধান্ত করা কর্তব্য।

৯০. উহাতে সংক্লেশভাগীয় সূত্র কিরূপ?

যাহারা কামান্ধ (ক্লেশকামে অন্ধ), তৃষ্ণাজালে জড়িত, তৃষ্ণাচ্ছাদনে আচ্ছাদিত (তৃষ্ণারূপ অন্ধকারে আবদ্ধ) আর প্রমত্ত তাহারা মাছ ধরার ফাঁদে প্রবিষ্ট মৎস্যসমূহ সদৃশ বন্ধনে আবদ্ধ (কামগুণানুরূপ বন্ধন দ্বারা আবদ্ধ) জরা-মরণ মায়ের দুগ্ধপানকারী বাছুরের ন্যায় তাহাদের অনুগমন করে বা পিছনে পিছনে যায়।

‘হে ভিক্ষুগণ, এই চারি প্রকার অগতিগমন। চারি প্রকার কী কী? ছন্দ বা ইচ্ছা হেতু অগতি (কুস্থানে বা দুঃখময় স্থানে) গমন করে, দ্বেষ বা ক্রোধ হেতু অগতিগমন করে, ভয় হেতু অগতিগমন করে এবং মোহ হেতু অগতিগমন করে। হে ভিক্ষুগণ, ইহাই নাকি চারি প্রকার অগতিগমন।’ ভগবান ইহাই বলিলেন। সুগত ইহা বলিয়া অতঃপর শাস্তা এই কথা বলিলেন :

‘ইচ্ছা হেতু, দ্বেষ বা ক্রোধ হেতু, ভয় হেতু ও মোহ হেতু যেই ব্যক্তি ধর্মকে উপেক্ষা করে তাহার যশঃ কৃষ্ণপক্ষের চন্দ্রের ন্যায় ক্রমে ক্ষয়প্রাপ্ত হইতে থাকে।’ ইহা সংক্লেশভাগীয় সূত্র।

ধর্মসমূহ প্রথমে মনে উৎপন্ন হয়, উহারা মনের প্রধান ও মনোজ্ঞ বিষয় বলিয়া মনে উৎপন্ন হয়, মনের সেই ভাব দ্বারা যদি প্রদুষ্ট বা দূষিত মনে কথা বলে কিংবা কার্য করে তবে গাড়িতে যোজিত গাড়ির চাকা যেমন বৃষভের পিছনে পিছনে দুঃখ দিতে দিতে অনুগমন করে তাহার কর্মফলরূপ দুঃখও সেইরূপ তাহার (সেই কথকের কিংবা কার্যকারীর) পিছনে পিছনে দুঃখ দিতে দিতে অনুগমন করিয়া থাকে।

যখন আলস্যপরায়ণ হয় আর অধিক ভোজন করে তখন নিক্ষিপ্ত খাদ্য দ্বারা পালিত মহাবরাহ সদৃশ নিদ্রিত হইয়া এদিক ওদিক পার্শ্ব পরিবর্তন করিতে থাকে এইরূপ মন্দ বা মূর্খ ব্যক্তি পুনঃপুন গর্ভে উৎপন্ন হইয়া থাকে। ইহা সংক্লেশভাগীয় সূত্র।

লৌহজাত ময়লা বা মরিচা লৌহ হইতে উত্থিত হইয়া উহাকে খায় বা ধ্বংস করে এইরূপে (অন্ন, বস্ত্র, ভৈষজ্য, শয়নাসন এই চারি প্রকার প্রত্যয় বা প্রয়োজনীয় বস্তুকে বলা হয় ধোনা। সেই ব্যক্তি প্রত্যবেক্ষণ ব্যতিরেকে এই চারি প্রত্যয় নিয়মের অতিরিক্ত পরিভোগ করে সেই) অতিমাত্রায় পরিভোগকারীদিগকে সেই পরিভোগজনিত কর্মসমূহ দুর্গতিতে চালিত বা উপনীত করে। ইহা সংক্লেশভাগীয় সূত্র।

চোর যেমন সন্ধিমুখে বা গৃহপ্রবেশ আরম্ভের সুযোগে ধৃত হইয়া স্বকীয় কর্মদ্বারা হনিত হয় এবং বধিত হয় এইরূপে এই মনুষ্যগণ মৃত্যুর পর পরকালে স্বকীয় কর্মদ্বারা হনিত হয় বা বধিত হয়। ইহা সংক্লেশভাগীয় সূত্র।

সুখ হইবে কামনা করিয়া নিজ সুখের সন্ধানে যেই ব্যক্তি দ-দ্বারা প্রাণীসমূহকে আঘাত করে সেই ব্যক্তি মৃত্যুর পর সুখ লাভ করিতে পারে না। ইহা সংক্লেশভাগীয় সূত্র।

গাভীগণের মহাপ্রবাহ উত্তীর্ণ হওয়ার মধ্যে (হইবার সময়ে) যদি যুথপতি বৃষভ কুটিল বা বক্রপথে গমন করে উহাদের পরিচালক নেতা বৃষভের কুটিল পথ লক্ষ্য করিয়া গাভীগণও কুটিল পথে গমন করিয়া থাকে।

এইরূপে মানুষের মধ্যে যেই ব্যক্তি শ্রেষ্ঠ বলিয়া মানিত হয় সেই ব্যক্তি যদি অধর্মাচরণ করে তাহার অনুকরণকারী অপর জনগণও অতিশীঘ্র অধর্মাচরণ করিয়া থাকে। রাজা যদি অধার্মিক হয় সমস্ত রাজ্য বা রাজ্যবাসী প্রজাগণ দুঃখ পাইয়া থাকে। ইহা সংক্লেশভাগীয় সূত্র।

মানুষেরা সুষ্ঠুকৃত্য সম্পাদনে প্রবিষ্ট স্বরূপ কামগুণ আসক্তিতে রত হইয়া পাপকার্য করিয়া থাকে তাহারা বহুজন সম্মিলিতভাবে দুঃখপূর্ণ ভয়ানক অবীচি নরকে গমন করে। ইহা সংক্লেশভাগীয় সূত্র।

কদলি ফলে কদলিবৃক্ষ বিনষ্ট হইয়া থাকে, সেইরূপ বাঁশ এবং নলও আপন ফল দ্বারা বিনষ্ট হইয়া থাকে, (গর্ধভের সংসর্গে অশ্বী গর্ভবতী হইলে সেই গর্ভজাত শাবক অশ্বতরী বা খচ্চর নামে পরিচিত। অশ্বী এই গর্ভস্থ শাবক যথাসময়ে প্রসব করিতে সমর্থ হয় না, অশ্বীর চারি বা চারিটি খুটির সহিত বন্ধন করিয়া অশ্বীর পেট কাটিয়া গর্ভস্থ শাবক বাহির করিতে হয়। উহাতে অশ্বীর প্রাণনাশ ঘটে)। সেইজন্য বলা হইয়াছে অশ্বতরী বা খচ্চর গর্ভে ধারণ করিলে অশ্বীর মৃত্যু হইয়া থাকে। এইরূপে নিজ কর্মফলভূত সৎকায় অসৎ পুরুষকে ধ্বংস করিয়া থাকে। ইহা সংক্লেশভাগীয় সূত্র।

ক্রোধপরায়ণ, অপরের মান হ্রাসকারী ও প্রচণ্ড ভিক্ষু নিজ লাভ সৎকারের হেতু সুক্ষেত্রে পচাবীজ বপনের ন্যায় সদ্ধর্মে (সুষ্ঠুতা) উৎপাদন করিতে পারে না। ইহা সংক্লেশভাগীয় সূত্র।

৯১. ‘হে ভিক্ষুগণ, এইখানে আমি যেকোনো ব্যক্তিকে নিজ চিত্তে বিশেষরূপে লক্ষ্য করিয়া সেই ব্যক্তির চিত্তকে বুদ্ধচক্ষু দ্বারা পুঙ্খানুপুঙ্খরূপে জানিয়া থাকি, যেমন নাকি এই ব্যক্তি যেই উপায়ে বা গতিপথে প্রবিষ্ট হইয়া অগ্রসর হইতেছে, যেই মার্গ সমারূঢ় হইয়াছে আর এই সময়ে ইহার মৃত্যু হইতেছে, এইরূপে নরকে যথানুরূপ কিছু সংগ্রহ বা অবলম্বন করিয়া স্থিত হইয়াছে। ইহার কারণ কী? হে ভিক্ষুগণ, তাহার চিত্তই প্রদূষিত বা দোষযুক্ত, এইরূপে চিত্ত প্রদূষিত হেতু এইখানে মৃত্যুর পর দেহত্যাগে নিশ্চিত অপায় দুর্গতি দুঃখময় স্থান নরকে উৎপন্ন হইয়া থাকে। ‘ভগবান ইহাই বলিয়াছেন, উহাতে ইহাই বলা হইয়াছে’―

যেন কোনো প্রদুষ্টচিত্ত ব্যক্তিকে জানিয়া শাস্তা ভিক্ষুগণের নিকট এইরূপই বর্ণনা করিয়াছেন।

এই সময়ে প্রদুষ্টচিত্ত ব্যক্তিকে মৃত্যু হইলে তাহার চিত্তই প্রদূষিত বলিয়া সে নরকে উৎপন্ন হইয়া থাকে।

চিত্তপ্রদোষ বা চিত্তদোষযুক্ত হেতুই সত্ত্বগণ দুর্গতিতে গমন করে। এইরূপে সেই মূর্খ যথানুরূপ স্থিত থেকে দেহত্যাগে তথানুরূপ নরকে উৎপন্ন হইয়া থাকে। এই অর্থেও ভগবান কর্তৃক বলা হইয়াছে―‘ইহা আমার সূত্র’। ইহা সংক্লেশভাগীয় সূত্র। যদি দুঃখকে ভয় কর, দুঃখ যদি তোমার অপ্রিয় হয় তাহা হইলে প্রকাশ্যে কিংবা গোপনে পাপকার্য করিও না।

পাপকার্য যদি কর কিংবা করিয়া থাক তুমি বুদ্ধিপূর্বক ইচ্ছা করিয়া পলাইয়া গেলেও দুঃখ হইতে মুক্তি পাইবে না।

অধর্ম এবং মিথ্যা কথা এই উভয়কার্য দ্বারা ধন লাভ করিয়া মূর্খেরা তাহা আমার বলিয়া মনে করিয়া থাকে, কিন্তু সেই ধন ভবিষ্যতে কোন উপকারে আসিবে? (অর্থাৎ অধর্ম দ্বারা অর্জিত হয় বলিয়া সেই ধন তাহাদের মধ্যে বেশি দিন স্থায়ী হয় না)।

সত্ত্বর অন্তরায় ঘটিবে (অর্থাৎ সেই অধর্মে উপার্জিত ধনে অধার্মিক পেশা বা ব্যবহারাদি হইতে রাজ অনুজ্ঞায় ইত্যাদি দ্বারা শীঘ্র অন্তরায় বা বিঘ্ন ঘটিবে) আর উহার বিনিময়ে সজ্জিত বা সাজানো আসবাবাদি যাবতীয় আয়োজিত বস্তু সামগ্রী বিনষ্ট হইয়া যায়। তাহারা স্বর্গে গমন করিতে পারে না। এইরূপে তাহারা (এই সংসারের এবং মৃত্যুর পর পরকালের অর্থসমূহ বিনষ্ট করিয়া) ধ্বংস হইয়া যায় নহে কী? ইহা সংক্লেশভাগীয় সূত্র।

কিরূপে নিজেকে খনন করে বা সম্পূর্ণরূপে ধ্বংস করে? কিরূপে মিত্রগণ হইতে মিত্রভাব ক্ষয় পায় বা নষ্ট হয়? কিরূপে ধর্মসমূহ ফিরিয়া যায় বা পরিবর্তন হয়? কিরূপে স্বর্গে গমন হয় না?

লোভ দ্বারা নিজেকে খনন করে বা সম্পূর্ণরূপে ধ্বংস করে, লোভী মিত্রগণ হইতে মিত্রভাব ক্ষয় করে বা নষ্ট করে, লোভ দ্বারা ধর্মসমূহ ফিরিয়া যায় বা পরিবর্তন হয়, লোভ দ্বারা স্বর্গে গমন হয় না।

(ইহলোক এবং পরলোক সম্বন্ধে না জানিয়া) দুষ্টবুদ্ধি মূর্খগণ পাপকার্য করিতে করিতে নিজে মিত্রহীন বা শত্রু সদৃশ হইয়া বিচরণ বা অবস্থান করিতে থাকে যাহার ফলে হয় কটু বা ভীষণ দুঃখময়। ইহা সংক্লেশভাগীয় সূত্র।

যাহা করিয়া অনুতাপ করিতে হয় (অর্থাৎ যেই কর্ম নরকাদিতে ফল প্রদানে সমর্থবান দুঃখ উৎপাদন করিয়া অনুসরণ করিতে হয় আর অনুসরণক্ষণে অনুশোচনা করিতে হয়) সেই কার্য করা সৎ বা সুন্দর নহে, যাহার অশ্রুতেই সিক্ত মুখে রোদন করিতে করিতে ফল ভোগ করিতে হয়। ইহা সংক্লেশভাগীয় সূত্র।

হীনপ্রজ্ঞা দ্বারা শ্রমণ ধর্ম দুষ্কর (শীলসংবরণাদি পরীক্ষা বা গবেষণা না করিয়া সম্পাদন করিতে অসমর্থতা হেতু দুষ্কর) এবং দুর্তিতিক্ষ (যাহা সহ্য করিতে হয় তাহা অসহনীয় হইতে ক্ষন্তি সংবরণ বশে দুর্তিতিক্ষ), উহাতে (সেই শ্রমণ ধর্মে) বহু দুঃখ যাহাতে (অর্থাৎ যেই আর্যমার্গে আর্য মার্গারোহণে শীলসংবরণাদি পরিবন্ধনে বহু সম্বাধ বা দুঃখ রহিয়াছে তাহাতে) মূর্খ ভগ্নোৎসাহ হইয়া থাকে।

তথাগতের ভাষিত অর্থে এবং ধর্মে (ব্যাখ্যাকৃত নীতিসমূহ) যেই মূর্খ মনকে প্রদূষিত করে (অর্থাৎ শ্রমণ ধর্মে ব্রহ্মচর্য ও শীলসংবরণ ইত্যাদি পালনে-রক্ষণে কষ্ট দেখিয়া যাহার মন উহাতে অনাগ্রহন্বিত হয়) তাহার জীবন নাকি নিস্ফল।

প্রভু, আমি এই দুঃখ অর্জন করিব (অর্থাৎ পণ্ডিত কুলপুত্রগণ বলিয়া থাকেন―‘ভন্তে, শ্রমণ ধর্ম পালনে ও রক্ষণে যতই অসহনীয় দুঃখ উৎপন্ন হইবে হউক তাহা সহ্যগুণ ও তিতিক্ষাগুণ দ্বারা অকাতরে ব্রহ্মচর্য পালনে রক্ষণে ও আর্যমার্গে আরোহণে উৎসাহিত থাকিব এবং তদনুরূপ কার্যেও রত থাকিব)। প্রভু, ইহাও অধিকতর পাপ যাহা অবীতরাগ থাকিয়া (লোভ বা আসক্তিরহিত না হইয়া) অপ্রমাণ্য তথাগতের ভাষিত অর্থ ও ধর্মসমূহে যে চিত্ত দূষিত করিব (অর্থাৎ শ্রমণধর্ম পালনে রক্ষণে অপারগ হইয়া উহার প্রতি আগ্রহ ত্যাগ করিব)। ইহা সংক্লেশভাগীয় সূত্র।

অপ্রমাণ্যকে (অর্থাৎ ক্ষীণাস্রব পুদ্গলের এতগুলি শীল, ইহা এইরূপ সমাধি, এইরূপ প্রজ্ঞা বলিয়া যাহার পরিমাণ করিতে পারা যায় না তাদৃশ্য অপরিমাণের) এইখানে কোনো মেধাবী কল্পনা করিয়া পরিমিত করিতে পারে? অপ্রমাণ্যকে দ্বারা বা সীমাদিয়া আচ্ছাদিতকরণ অজ্ঞানী মনে করিতে পারে (অর্থাৎ যেই পৃথগ্‌জন ব্যক্তি পরিমিত করিতে চায় বা আরম্ভ করিয়া) সেই আচ্ছাদিতকরণ প্রজ্ঞাকে অধঃমুখী বলিয়া জ্ঞাপন করিতেছি। ইহা সংক্লেশভাগীয় সূত্র।

পুরুষেরই জন্মগত কুঠারী (আত্মচ্ছেদন অর্থে কুড়ালী সদৃশী কর্কশ কথা) মুখে আবির্ভূত হয় যদ্বারা দুর্ভাষণ বা দুর্বাক্য ভাষণ করিয়া মূর্খ নিজেকে (পুণ্য সংক্রান্ত মূল হইতে) ছিন্ন করিয়া ফেলে।

এইরূপে (আর্যনিন্দা বলে) দুর্বাক্য বা অবজ্ঞাজনক বাক্য ভাষণকারী দোষী খলিত ব্যক্তিতে যেইভাবে অপায়সমূহে ধ্বংস করিয়া ফেলে সুতীক্ষ্ণ অস্ত্রও হলাহল বিষ ঈদৃশ দুঃখব্যঞ্জক নহে। ইহা সংক্লেশভাগীয় সূত্র।

৯২. যেই ব্যক্তি নিন্দনীয় ব্যক্তিকে প্রশংসা করে অথবা যেই ব্যক্তি প্রশংসনীয় তাহাকে নিন্দা করে (অর্থাৎ যেই ব্যক্তি গুণবিশিষ্টতায় প্রশংসার্হ অন্য প্রকারে তাহাকে পাপ ইচ্ছায় বা নিন্দা করিবার ইচ্ছায় দুর্বাক্য অবজ্ঞাজনক বাক্য ইত্যাদি আরোপ করিয়া গালাগালি দিয়া থাকে) সেই ব্যক্তি মুখদ্বারা রাশিকৃত অপরাধ করিয়া থাকে, সেই ব্যক্তি সেই অপরাধ দ্বারা সুখ লাভ করিতে পারে না।

যেই ব্যক্তি অক্ষক্রীড়া (জুয়াখেলা) ইত্যাদিতে ধন হারাইয়া পরাজিত হয় এই অপরাধ অকিঞ্চিৎকর, কিন্তু নিজেকেসহ নিজের সর্বস্ব (নিজের সমস্ত সম্পত্তি) দিয়া যেই অপরাধ করা হয় এই অপরাধ মহত্ত্বতর।

যেই ব্যক্তি সুগতগণে বা বুদ্ধাদি আর্যগণে মন প্রদূষিত করে (নিন্দা তিরস্কার গালাগালি ইত্যাদি করে উহাতে তাহার এইরূপ মহত্ত্বা পাপ হয় বলিয়া বলা হইয়াছে। কারণ, বাক্য ও মনের সঙ্কল্প দ্বারা আর্যনিন্দা করিয়া যাহা পাপ করা হয় উহাতে তাহাকে শত সহস্র নির্বুদ নামক নরকে, ছত্রিশ ও পঞ্চ প্রকার অর্বুদ নামক নরকে (অনন্তকাল পর্যন্ত) নরক যন্ত্রণা ভোগ করিতে হয়। ইহা সংক্লেশভাগীয় সূত্র।

যেই ব্যক্তি লোভ গুণে বা তৃষ্ণায় ব্যাপৃত থাকে সেই অশ্রদ্ধাবান। অসৎপুরুষ বা ইতর, (বুদ্ধগণের ও উপদেশ গ্রহণ না করিয়া) অকথ্যভাষী মাৎসর্যপরায়ণ ও নিন্দাবাদে সংসক্ত ব্যক্তি বাক্য দ্বারা অপরকে গালাগালি বা অপবাদ দিয়া থাকে।

[অগ্রশ্রাবকদ্বয়ের মধ্যে ভেদ সৃষ্টির অপচেষ্টা করায় আয়ুষ্মান মহামৌদগল্যায়ন তীব্রভাবে দুঃখ অনুভব করিয়া কোকালিককেই শিক্ষা দিয়া এই (১,২,৩ নম্বর) গাথা ভাষণ করিয়াছিলেন।]

মুখদুগ (বিষমমুখ)! বিভূত (অশান্তিবাদি বা অস্পষ্টবাদি)! অসৎপুরুষ (ইতর বা নীচলোক)! ভুনহু (আত্মবুদ্ধি বিনাশক)! পাপি! দুষ্কৃতকার! পুর্বষাধম! পাপী বা অলক্ষ্মী পুরুষ! ভগবান বুদ্ধের অসিদ্ধপুত্র! এইখানে অধিক কথা বলিয়া (অসিজাত নামক) নরকস্থ হইও না।

পাপকারি! (ক্লেশ সাম্য ক্ষীণাস্রব অর্হৎকে) নিন্দা করিয়া নিজের অমঙ্গলের জন্য নিজে অপবিত্রতারূপ রজঃ নিজের মধ্যে আকীর্ণ বা প্রক্ষেপ করিতেছে? বহুপ্রকারে দুর্নীতি আচরণ (অসদাচরণ বা দুর্ব্যবহার) করিয়া দীর্ঘকাল নরকভোগ করিবার জন্য যাইতেছে? ইহা সংক্লেশভাগীয় সূত্র।

উহাতে বাসনাভাগীয় সূত্র কিরূপ?

ধর্মসমূহে প্রথমে মনে উৎপন্ন হয়, উহারা মনের প্রধান ও মনোজ্ঞ বিষয় বলিয়া মনে উৎপন্ন হয় মনের সেই ভাব দ্বারা যদি প্রসন্ন মনে কথা বলে কিংবা কার্য করে উহাতে আপন শরীরের ছায়া যেমন শান্তির সহিত শরীরের সঙ্গে সঙ্গে গমন করে তাহার কর্মফলরূপ সুখও তাহার (সেই কথকের কিংবা কার্যকারীর সঙ্গে সঙ্গে শান্তির সহিত অনুগমন করিয়া থাকে)। ইহা বাসনাভাগীয় সূত্র।

৯৩. মহানাম শাক্য ভগবানকে এইরূপ বলিলেন, ‘ভন্তে (প্রভু), এই কপিলাবস্তু (হস্তে পরিধানের মস্তকে পরিধানের ইত্যাদি অলংকারে এবং মণিকনকাদিতে) সমৃদ্ধ, (তৈল মধুগুড় ইত্যাদিতে এবং ধন ধান্যাদিতে বিপুলভাবে) স্ফীত, বহুজনে পরিপূর্ণ, নিরন্তর মনুষ্য সমাকীর্ণ এবং নগর ঘনবসতিপূর্ণ। আমি নাকি ভন্তে, মনে মনে ভাবিলাম সায়াহ্ন সময়ে কপিলাবস্তুতে প্রবেশ করিয়া সেই ভগবানকে অথবা ভিক্ষুগণকে পূজা করিয়া আসিব। আরও ভাবিলাম ভন্তের সহিতও (দমনকারী শাস্তার নিকট সোজা উপস্থিত না হইয়া একটু এদিক ওদিক ঘুরিয়া ফিরিয়া) হস্তীতে আরোহণ করিয়া সাক্ষাৎ করিতে যাইব অথবা কি ভন্তের সহিতও রথে আরোহণ করিয়া সাক্ষাৎ করিতে যাইব অথবা কি ভন্তের সহিতও শকটে আরোহণ করিয়া সাক্ষাৎ করিতে যাইব অথবা কি ভন্তের সহিতও মানুষ সঙ্গে করিয়া সাক্ষাৎ করিতে যাইব। ভন্তে, উহাতে (এইরূপ ভাবিতে ভাবিতে) সেই সময়ে আমার সেই ভগবানকে স্মরণ করিয়া আরম্ভ করা স্মৃতি বিস্মৃতি হওয়ার মত হইলাম, ধর্মকে স্মরণ করিয়া আরম্ভ করা স্মৃতি বিস্মৃত হইলাম এবং সংঘকে স্মরণ করিয়া আরম্ভ করা স্মৃতি বিস্মৃত হইলাম। ভন্তে, উহাতে আমার এইরূপ মনে হইল : এই সন্ধ্যার সময় যদি আমার মৃত্যু হয়। আমার কিরূপ গতি হইবে? কোথায় পুনর্জন্ম হইবে’? ‘মহানাম, তুমি ভয় করিও না, তোমার মৃত্যু হীনভাবে হইবে না, তোমার মৃত্যু নিকৃষ্টতর নহে। মহানাম, চার প্রকার ধর্ম-সমন্বিত আর্যশ্রাবক নির্বাণনিম্ন বা নির্বাণে নত নির্বাণে রত ও নির্বাণে পরিচালিত হইয়া থাকে। চারি প্রকার কিরূপ? মহানাম, এই সংসারে আর্যশ্রাবক বুদ্ধের প্রতি অচলপ্রসাদ দ্বারা (অর্থাৎ সত্যজ্ঞানের উপলব্ধি হইতে তথাগতের প্রতি পূর্ণ বিশ্বাস দ্বারা) সমন্বিত বা ভূষিত হইয়া থাকে যে, ‘ইনি সেই ভগবান যিনি অর্হৎ... পূর্ববৎ, দেবমনুষ্যগণের শিক্ষক বুদ্ধ ভগবান’, ধর্মে... পূর্ববৎ, সংঘে... পূর্ববৎ আর্যসুন্দর শীলসমূহ দ্বারা এবং অখণ্ড... পূর্ববৎ সমাধিসমূহে লিপ্ত থাকিয়া ভূষিত থাকে। এইরূপে মহানাম, বৃক্ষ প্রাচীন নিম্ন (অর্থাৎ পূর্ব সময় হইতে ক্রমনিম্ন হয়) প্রাচীন পোনো (অর্থাৎ পূর্বসময় হইতে নিচের দিকে ঢালু হয় বা ঝুকিয়া পড়ে) আর প্রাচীন সব্‌ভার (অর্থাৎ পূর্ব সময় হইতে নিচের দিকে চালিত হয়), অবশেষে সে বৃক্ষমূলে ছিন্ন হইয়া ভূমিশায়ী বা অধঃপতিত হইয়া থাকে। কিরূপে অধঃপতিত হইয়া থাকে?’ ‘ভন্তে, যেইভাবে নিচের দিকে ঝোঁকে, যেভাবে নিচের দিকে ঢালু বা ক্রমনিম্ন হয় আর যেইভাবে নিচের দিকে চালিত হয়।’ ‘এইরূপই মহানাম, এই চারি প্রকার কর্মে সমন্বিত বা ভূষিত আর্যশ্রাবক নির্বাণে নত, নির্বাণে পরিচালিত হইয়া থাকে। মহানাম, তুমি ভয় করিও না, তোমার মৃত্যু হীনভাবে হইবে না, তোমার মৃত্যু নিকৃষ্টতর নহে।’

সুখ হইবে কামনা করিয়া নিজ সুখের সন্ধানে যেই ব্যক্তি সুখকামী প্রাণীগণকে দ- দ্বারা হিংসা বা আঘাত করে না সেই ব্যক্তি মৃত্যুর পর সুখলাভ করিয়া থাকে (অর্থাৎ মৃত্যুর পর পরলোকে মনুষ্যলোকে জন্মগ্রহণ করিয়া মনুষ্য সুখ এবং দেবলোকে উৎপন্ন হইয়া দেবসুখ লাভ করিয়া থাকে, অতঃপর এই উভয় সুখকে অতিক্রম করিয়া নির্বাণসুখ লাভ করিয়া থাকে)। ইহা বাসনাভাগীয় সূত্র।

গাভীগণের মহাপ্রবাহ উত্তীর্ণ হওয়ার মধ্যে (হইবার সময়ে) যদি যুথপতি বৃষভ সোজাপথে গমন করে উহাদের পরিচালক নেতা বৃষভের সোজাপথ লক্ষ্য করিয়া গাভীগণও সোজাপথে গমন করিয়া থাকে।

এইরূপে মানুষের মধ্যে যেই ব্যক্তি শ্রেষ্ঠ বলিয়া মানিত হয় সেই ব্যক্তি ধর্মাচরণ করে, তাহার অনুকরণকারী অপর জনগণও অতিশীঘ্র ধর্মাচরণ করিয়া থাকে। রাজা যদি ধার্মিক হয় সমস্ত রাজ্য বা রাজ্যবাসী প্রজাগণ সুখ পাইয়া থাকে। ইহা বাসনাভাগীয় সূত্র।

৯৪. ভগবান জেতবনে অনাথপিণ্ডিক শ্রেষ্ঠী প্রদত্ত বিহারে অবস্থান করিতেছিলেন। সেই সময়ে কতিপয় ভিক্ষু ভগবানের চীবর সেলাইয়ের কার্য করিতেছিলেন, চীবর সেলাইয়ের কার্য শেষ হইলে ভগবান তিনমাস বর্ষাযাপন সমাপ্ত করিয়া দেশ পর্যটনে বহির্গত হইবেন। [সপ্তবিধ কারণে ভগবান বুদ্ধগণ গ্রাম বা দেশ পর্যটনে বাহির হইয়া থাকে; যথা : ১) গ্রামান্তরে বা দেশান্তরে গত বিনীত বা শৈক্ষ্য ভিক্ষুদের অনুশাসনের জন্য, ২) গ্রামান্তরে বা দেশান্তরে বাসকারী ভিক্ষুদিগের উৎসুক্য বা আগ্রহ সমুৎপাদনের বা বৃদ্ধির জন্য, ৩) শ্রাবকগণের একস্থানে একত্রে বাস তত্ত্বাবধানের জন্য, ৪) ভগবান যেইখানে যান সেইখানে তাঁহার নিজেরও নিঃসঙ্গ বা একাকী থাকার অভ্যাস রক্ষণের জন্য, ৫) সম্বুদ্ধ অবস্থান করিয়াছেন বলিয়া গ্রামে গ্রামে বা দেশে দেশে চৈতাভাব সম্পাদনের জন্য, ৬) বহু জনপ্রাণীর দর্শন সমাগম ইত্যাদি পুণ্যপ্রবাহ প্রবাহিত করার জন্য, ৭) অনাবৃষ্টি ইত্যাদি উপশম বা শান্তি করিবার জন্য।] সেই সময়ে নাকি ঋষিদত্তপুরাণা (এইখানে ঋষিদত্ত অর্থে ‘সকৃদাগামী’ এবং পুরাণা অর্থে ‘স্রোতাপন্ন’ অর্থাৎ স্রোতাপন্ন ও সকৃদাগামী ফললাভী গৃহী আর্যশ্রাবগণ) স্থপতি বা ছুতার মিস্ত্রীগণ নিজেদের বাসস্থান শাকেত গ্রামে থাকিয়া কোনো কার্যে ব্যাপৃত ছিলেন। ঋষিদত্তপুরাণা স্থপতিগণ শুনিলেন যে, কতিপয় ভিক্ষু নাকি ভগবানের চীবর সেলাই কার্য করিতেছেন। চীবর সেলাই কার্য সমাপ্ত হইলে ভগবান তিনমাস বর্ষাযাপন সমাপ্ত করিয়া দেশ পর্যটনে বহির্গত হইবেন। অনন্তর ঋষিদত্তপুরাণা স্থপতিগণ ভগবানের আসার পথে গ্রামদ্বারে একজন লোক নিযুক্ত রাখিয়া তাহাকে বলিলেন, ‘ওহে পুরুষ, তুমি যখন ভগবান অর্হৎ সম্যকসম্বুদ্ধকে আসিতেছেন দেখিতে পাইবে তখনই আমাদিগকে সংবাদ দিবে।’ সেই ব্যক্তি দুই তিন দিন অপেক্ষায় থাকার পর দূর হইতে ভগবানকে আসিতে দেখিল, দেখিয়াই সেই ব্যক্তি ঋষিদত্তপুরাণা স্থপতিগণ যেইখানে ছিলেন সেইখানে উপস্থিত হইল, উপস্থিত হইয়া ঋষিদত্তপুরাণা স্থপতিগণকে এইরূপ বলিল, ‘প্রভুগণ, এই যে ভগবান অর্হৎ সম্যকসম্বুদ্ধ আসিতেছেন, এখন আপনারা যাহা করিবার সময় মনে করেন তাহা করিতে পারেন।’ অনন্তর ঋষিদত্তপুরাণা স্থপতিগণ যেইখানে ভগবান আছেন সেইখানে উপস্থিত হইলেন, উপস্থিত হইয়া ভগবানকে অভিবাদন করিয়া ভগবানের পিছে পিছে যাইতে লাগিলেন। অনন্তর ভগবান গমনমার্গ হইতে অবতরণ করিয়া যেইখানে কোনো একটি বৃক্ষমূল আছে সেইখানে উপনীত হইলেন, উপনীত হইয়া (ভগবানের সঙ্গে আগত ভিক্ষুগণ কর্তৃক) প্রদত্ত আসনে উপবেশন করিলেন। ঋষিদত্তপুরাণা স্থপতিগণও নাকি ভগবানকে অভিবাদন করিয়া একান্তে উপবেশন করিলেন। একান্তে উপবেশনকারী ঋষিদত্তপুরাণা স্থপতিগণ।

ভগবানকে এইরূপ বলিলেন, ‘ভন্তে, যখন আমরা শুনিতে পাই যে, ভগবান শ্রাবস্তী হইতে কোশলরাজ্যে পর্যটনে বহির্গত হইবেন সেই সময় আমরা নিরানন্দ হইয়া থাকি আর দুর্মনাভাব হইয়া থাকি যে আমাদের ভগবান দূরেই থাকিবেন। কিন্তু ভন্তে, যখন আমরা শুনিতে পাই যে ভগবান শ্রাবস্তী হইতে কোশলরাজ্যে ভ্রমণে বাহির হইয়াছেন সেই সময় আমরা নিরানন্দ হইয়া থাকি আর দুর্মনাভাব হইয়া থাকি যে আমাদের ভগবান দূরেই আছেন। ভন্তে, যখন আমরা শুনিতে পাই যে ভগবান কাশীরাজ্যে এবং মগধরাজ্যে পর্যটনে বহির্গত হইবেন সেই সময় আমরা নিরানন্দ হইয়া থাকি আর দুর্মনাভাব হইয়া থাকি যে আমাদের ভগবান দূরেই থাকিবেন। কিন্তু ভন্তে, যখন আমরা শুনিতে পাই যে, ভগবান কাশীরাজ্যে এবং মগধরাজ্যে ভ্রমণে বাহির হইয়াছেন সেই সময় আমরা খুবই নিরানন্দ হইয়া থাকি আর অত্যন্ত দুর্মনাভাব হইয়া থাকি যে আমাদের ভগবান দূরেই আছেন। ভন্তে, যখন আমরা শুনিতে পাই যে, ভগবান মগধরাজ্যে এবং কাশীরাজ্যে ভ্রমণে বাহির হইবেন সেই সময় আমরা নিরতিশয় আনন্দিত হইয়া থাকি আর উল্লসিত হইয়া থাকি যে আমাদের ভগবান সমীপেই থাকিবেন। ভন্তে, যখন আমরা শুনিতে পাই যে ভগবান মগধরাজ্যে এবং কাশীরাজ্যে ভ্রমণে বাহির হইয়াছেন সেই সময় আমরা নিরতিশয় আনন্দিত হইয়া থাকি আর উল্লসিত হইয়া থাকি যে আমাদের ভগবান সমীপেই আছেন। ভন্তে, যখন আমার শুনিতে পাই যে ভগবান কোশলরাজ্যে এবং শ্রাবস্তীতে পর্যটনে বহির্গত হইবেন সেই সময় আমরা নিরতিশয় আনন্দিত হইয়া থাকি আর আহ্লাদিত হইয়া থাকি যে, আমাদের ভগবান সমীপেই থাকিবেন। ভন্তে, যখন আমরা শুনিতে পাই যে, ভগবান শ্রাবস্তীতে অনাথপিণ্ডিক শ্রেষ্ঠীর প্রদত্ত বিহারেই অবস্থান করিতেছেন সেই সময় অতি নিরতিশয় আনন্দিত হইয়া থাকি আর অত্যন্ত আহ্লাদিত হইয়া থাকি যে, ভগবান আমাদের সন্নিকটেই আছেন।’

‘ওহে স্থপতিগণ, সেই কারণে (অর্থাৎ যেই কারণে আমি দূরে থাকিলে তোমাদের খুবই দুর্মনাভাব হইয়া থাকে আর আমি সমীপে থাকিলে তোমাদের অত্যন্ত আহ্লাদ হইয়া থাকে সেই কারণেও দুঃখে এই গৃহস্থ জীবন, গৃহস্থ জীবনেরই দোষে তোমাদের এইরূপ অনুভূত হইয়া থাকে)। গৃহস্থ জীবন রজঃপথ বা অপবিত্র পথ (অর্থাৎ রাগাদির আগমন পথ বা স্থান), মুক্ত জীবন প্রব্রজ্যা (অর্থাৎ প্রব্রজ্যা সাংসারিক আসক্তিহীন বাধাহীন মুক্ত)। ওহে স্থপতিগণ, অপ্রমাদ দ্বারা যোগ্য হইয়া থাকে (অর্থাৎ গৃহবাসে বা সাংসারিক জীবনে তোমাদের সতর্কতার সহিত কাজ করা উচিত)’ ‘ভন্তে, ইহাতে দুঃখ বা সঙ্কটসমূহ, অন্য সঙ্কট, সঙ্কটতর এবং অপেক্ষাকৃত অনুরূপ দুঃখ বা সঙ্কট আছে নহে কী?’ ‘ওহে স্থপতিগণ, ইহাতে দুঃখ বা সঙ্কটসমূহ, অন্য সঙ্কট, সঙ্কটতর এবং অপেক্ষাকৃত অনুরূপ দুঃখ বা সঙ্কট কিরূপ?’ ‘ভন্তে, এইখানে (এই কোশলরাজ্যে) কোশলরাজ প্রসেনদি যখন উদ্যান ভূমি ভ্রমণে যাইবার ইচ্ছুক হন আমার কোশলরাজ প্রসেনদির যেই সব রাজার আরোহণযোগ্য হস্তী আছে উহাদিগকে আনয়ন করাই, উহাদিগকে সজ্জিত করিয়া কোশলরাজ প্রসেনদির যেই সব প্রিয়া মনোজ্ঞা রাণী আছেন তাঁহাদের একজনকে সম্মুখভাবে আরেকজনকে পশ্চাৎভাগে বসাইয়া দিয়া থাকি (অর্থাৎ দুইজন রাণীকে সর্বালংকারে প্রতিমণ্ডিত দুইটি হস্তীতে বসাইয়া দিয়া থাকি, হস্তী দুইটি রাজার হস্তীকে মধ্যভাগে রাখিয়া একটি সম্মুখভাগে ও একটি পশ্চাদ্ভাগে থাকিয়া চলিতে থাকে)। কিন্তু ভন্তে, সেই ভগিনীগণের নাকি এইরূপ সুগন্ধ প্রবাহিত হইয়া থাকে যে ঠিকরূপে বলিতে গেলে বলা যায় তখন পর্যন্ত উহা উন্মুক্ত সুগন্ধ পাত্রের সুগন্ধ হইয়া থাকে, রাজা যেন সেই সুগন্ধ বিভূষিতগণের মধ্যে গোপনে অবস্থান করিতেছেন। কিন্তু ভন্তে, সেই ভগিনীগণের নাকি শরীরস্পর্শ এইরূপ কোমল হইয়া থাকে যে ঠিকরূপে বলিতে গেলে বলা যায় তুলাপিচুন অথবা কার্পাসপিচুন (অর্থাৎ ধনু দিয়া যে তুলা বা কার্পাসকে ধুনিয়া কোমল করা হয় তাদৃশ কোমল) তাহা যেন সুখে লালিতা-পালিতা রাজকন্যাগণের শরীর। কিন্তু সেই সময়ে নাকি ভন্তে, হস্তীও রক্ষিত হইবার উপযুক্ত হইয়া থাকে, সেই ভগিনীগণেও (যেন প্রমাদ না ঘটায় সেইভাবে রক্ষিত হইবার উপযুক্ত হইয়া থাকে। রাজা (অনুগ্রহ কথিত বিশৃঙ্খলাদি না করিয়া) নিজেও রক্ষিত হইবার উপযুক্ত হইয়া থাকে। আমরা কিন্তু ভন্তে, সেই ভগিনীগণে পাপচিত্ত উৎপন্ন করিয়া থাকি, সতর্ক থাকিতে পারি না। ইহাই নাকি ভন্তে, ইহাতে দুঃখ বা সঙ্কট, অন্য সঙ্কট, সঙ্কটতর এবং অপেক্ষাকৃত অনুরূপ সঙ্কট।’ ‘ওহে স্থপতিগণ, সেই কারণে গৃহী জীবন রজঃপথ বা অপবিত্র পথ, মুক্তজীবন প্রব্রজ্যা। ওহে স্থপতিগণ, অপ্রমাদ দ্বারা যোগ্য হইয়া থাকে।’

‘স্থপতিগণ, আর্যশ্রাবক চারি প্রকার ধর্মে সমন্বিত সংযুক্ত হইয়া স্রোতাপন্ন হইয়া থাকে, যেই ধর্ম দুঃখময় স্থানের নহে নিত্য সম্বোধিপরায়ণ। কোন চারি প্রকার? স্থপতিগণ, এই সংসারে শ্রুতবান বা পণ্ডিত আর্যশ্রাবক―১) বুদ্ধে পূর্ণাঙ্গ বিশ্বাসের সহিত সংযুক্ত হইয়া থাকে, যেমন―ইনি সেই ভগবান... পূর্ববৎ, দেবমনুষ্যগণের শাস্তা বুদ্ধ ভগবান, ২) ধর্মে পূর্ণাঙ্গ বিশ্বাসের সহিত... পূর্ববৎ, ৩) সংঘের পূর্ণাঙ্গ বিশ্বাসের সহিত... পূর্ববৎ, ৪) মাৎসর্যরূপ ময়লা বা অপবিত্রতামুক্ত, ত্যাগেমুক্ত (অর্থাৎ সংসার বা সাংসারিকতা ত্যাগে মুক্তিপ্রাপ্ত, পয়তপাণি (অর্থাৎ সেই যাচকের দল নিত্য আসা যাওয়া করে তাহাদিগকে দান দেওয়ায় মুক্তহস্ত), ত্যাগে রত, যাচযোগ বা দানে রত, দান সংবিভাগে রত (অর্থাৎ কিঞ্চিৎ মাত্রও লব্ধ হইলে বা পাইলে উহা হইতেও ভাগবাঁটোয়ারা করিয়া দিতে রত), অপ্রতিবিভক্ত (অর্থাৎ ইহা আমাদের জন্য এবং ইহা আর্যদের জন্য এইরূপে বিভাগ না করিয়া সমস্তই দান দিতে প্রস্তুত) মনোবৃত্তির হইয়া গৃহবাসে বাস করিয়া থাকে। স্থপতিগণ, আর্যশ্রাবক এই চারি প্রকার ধর্মে সংযুক্ত স্রোতাপন্ন হইয়া থাকে, যেই ধর্ম দুঃখময় স্থানের নহে নিত্য সম্বোধিপরায়ণ। স্থপতিগণ, তোমরা কিন্তু বুদ্ধে পূর্ণাঙ্গ বিশ্বাসের সহিত সমন্বিত, যেমন―ইনি সেই ভগবান... পূর্ববৎ, দেবমনুষ্যগণের শাস্তা বুদ্ধ ভগবান; ধর্মে পূর্ণাঙ্গ বিশ্বাসের সহিত... পূর্ববৎ, সংঘে পূর্ণাঙ্গ বিশ্বাসের সহিত... পূর্ববৎ; কিন্তু গৃহস্থ পরিবারে যাহা কিছু দান দিবার থাকে সেই সমস্ত কল্যাণধর্ম আচরণকারী শীলবানদের দ্বারা অপ্রতিবিভক্ত থাকে। স্থপতিগণ, তাহা কিরূপ মনে কর তোমাদের কোশলরাজ্যে কয়জন মানুষ আছে, যাহারা এই দান সংবিভাগ দ্বারা তোমাদের সমান সমান হইতে পারে?’ ‘লাভ হইতে নহে ভন্তে, সুলব্ধ নহে ভন্তে, যাহা আমাদের ভগবান এইরূপে অবগত আছেন।’ ইহা বাসনাভাগীয় সূত্র।

৯৫. একটিমাত্র পুষ্প ত্যাগ বা পূজা করিয়া সহস্র কোটি কল্পবার দেবলোকে এবং মনুষ্যলোকে উৎপন্ন হইয়াছিল, অবশেষে পরিনির্বাপিত হইল। ইহা বাসনাভাগীয় সূত্র।

অশ্বত্থ বৃক্ষে বার বার হরিদ্বর্ণ শাখাপল্লব সমৃদ্ধ হইয়া উদ্ভাসিত হয়, আমি কিন্তু (স্বভাবের) প্রতিকূল স্মৃতিতে একবার মাত্র বুদ্ধের শরণাগত সংজ্ঞা বা বিশ্বাস লাভ করিয়াছিলাম।

(যেই কল্পে সেই সংজ্ঞা বা বিশ্বাস করিয়াছিলাম সেই কল্প হইতে) অদ্যাবধি ত্রিশকল্প পর্যন্ত আমি দুর্গতিতে গমন করি নাই, সেই সংজ্ঞায় অবস্থান হেতু আমার ত্রিবিদ্যা সাক্ষাৎ দর্শন লাভ হইয়াছে।

ইহা বাসনাভাগীয় সূত্র।

পুরুষশ্রেষ্ঠ কার্বণিক তৃষ্ণা সমুচ্ছেদকারী মুনি পূর্বাহ্ন সময়ে কোশল নগরে পিণ্ডাচরণে প্রবেশ করিলেন।

(কোনো) পুরুষের হস্তে নানাপ্রকার পুষ্পে অলঙ্কৃত পুষ্পগুচ্ছ লইয়া গেল সে ভিক্ষুসংঘের সম্মুখস্থিত সম্বুদ্ধকে প্রদান করিবে বলিয়া।

(সম্বুদ্ধ) রাজপথে প্রবেশ করিলে সে হৃষ্টচিত্তে উল্লসিত হইয়া দেব-মানবের পূজ্য সম্বুদ্ধের নিকট উপস্থিত হইল।

সে প্রসন্ন হইয়া সেই সৌরভী বর্ণযুক্ত (সুন্দর) মনোরম পুষ্পগুচ্ছ যুক্ত হস্তে সম্বুদ্ধকে প্রদান করিল।

উহা হইতে বুদ্ধের উপরও অধঃ ওষ্ঠের মধ্য হইতে অগ্নিশিখা বর্ণের সহস্র রশ্মিমালা বিদ্যুতের ন্যায় প্রকাশ পাইল, মুখমণ্ডলহইতে প্রভা নির্গত হইল।

(সেইরশ্মি বা জ্যোতিমালা) আদিত্যবন্ধুর (বুদ্ধের) কিরিয়াাভাগে প্রদক্ষিণ করিয়া তিনবার পরিবেষ্টন করিয়া মস্তকের উপর দিয়া অন্তর্ধান হইল।

এই আশ্চর্য অদ্ভুত লোমহর্ষণ ব্যাপার দর্শন করিয়া আয়ুষ্মান আনন্দ চীবর একাংশ করিয়া এইরূপ বলিলেন :

‘হে মহামুনি, প্রফুল্ল আকারের বা স্মিতহাস্যের হেতু কি বলুন, হে মুনি, ধর্মালোক কিরূপ হইবে। আমার সন্দেহ বিনোদন করুন।

যাঁহার জ্ঞান সর্বধর্মে প্রবর্তিত হয় (অর্থাৎ সর্বপ্রকার স্বভাবধর্ম জানিবার জন্য যাঁহার ইচ্ছা বা জ্ঞান সর্বদা প্রবর্তিত বা চলিতে থাকে সেই সর্বজ্ঞ ভগবান) অনিশ্চয়তায় সন্দিগ্ধ আনন্দ স্থবিরকে এইরূপ বলিলেন, ‘আনন্দ, যেই পুরুষ আমার প্রতি চিত্তকে প্রসাদিত বা প্রফুল্ল করে সেই ব্যক্তি চুরাশি কল্পকাল পর্যন্ত দুর্গতিতে গমন করে না

যতবার দেবলোকসমূহে উৎপন্ন হইবে প্রত্যেকবারে দেবসৌভাগ্য লাভে দিব্যরাজ্য প্রশাসন করিবে (অর্থাৎ দেবরাজ্যের রাজা হইবে) আর যতবার মনুষ্যলোকে জন্মগ্রহণ করিবে প্রত্যেকবারে সর্বরাজ্যের রাজা বা রাজ্যশাসক হইবে।

সেই ব্যক্তি অন্তিম জন্মে প্রব্রজিত হইয়া চারি আর্যসত্য বা প্রত্যেক বোধিজ্ঞান লাভ করিয়া আসক্তিক্ষয়ে বটংসক নামক প্রত্যেক বুদ্ধ হইবে।

চিত্তে প্রসন্নতা উৎপন্ন হইলে দানীয় বস্তু অল্প বলিয়া কিছুই নাই, যাহা আছে তাহা (অর্থাৎ দানীয় বস্তু অল্পই হোক না কেন) চিত্তপ্রসন্নতার সহিত তথাগতকে বা সম্বুদ্ধকে অথবা তাঁহার শ্রাবক শিষ্যকে দান দিলে উপরিউক্ত ফল প্রাপ্ত হইয়া থাকে।

এইরূপে বুদ্ধগণ (বুদ্ধগণের গুণ) চিন্তার অতীত এবং বুদ্ধের ধর্মসমূহও (ধর্মের গুণ) চিন্তার অতীত, সেই অচিন্তনীয়সমূহের মধ্যে যাহারা চিত্ত প্রসন্নতা লাভ করিতে পারে তাহাদের বিপাক (সিদ্ধান্ত ও শেষ ফল) অচিন্তনীয় হইয়া থাকে। ইহা বাসনাভাগীয় সূত্র।

৯৬. ‘হে ভিক্ষুগণ, আমি এইখানে যেকোনো ব্যক্তিকে নিজ চিত্তে বিশেষরূপে লক্ষ্য করিয়া সেই ব্যক্তির চিত্তকে বুদ্ধচক্ষু দ্বারা তন্ন তন্ন করিয়া জানিয়া থাকি, যেমন নাকি এই ব্যক্তি যেই উপায়ে বা গতি পথে প্রবিষ্ট হইয়া অগ্রসর হইতেছে এবং যেই মার্গ সমারূঢ় হইয়াছে আর এই সময়ে ইহার মৃত্যু হইয়াছে, এইরূপে স্বর্গে যথানুরূপ কিছু সংগ্রহ বা অবলম্বন করিয়া স্থিত হইয়াছে। ইহার কারণ কী? হে ভিক্ষুগণ, তাহার চিত্তই প্রসাদিত বা প্রফুল্ল, এইরূপে চিত্তের প্রফুল্লতা হেতু এইখানে মৃত্যুর পর দেহত্যাগে নিশ্চিত সুগতি স্বর্গলোকে উৎপন্ন হইয়া থাকে’, ভগবান ইহাই বলিয়াছেন। উহাতে ইহাই বলা হইয়াছে :

যেকোনো প্রসন্নচিত্ত ব্যক্তিকে জানিয়া শাস্তা ভিক্ষুগণের নিকট ইহাই বর্ণনা করিয়াছেন। এই সময়ে এই ব্যক্তির মৃত্যু হইয়া থাকিলে তাহার চিত্তই প্রসাদিত বা প্রফুল্ল বলিয়া যে স্বর্গলোকে উৎপন্ন হইয়া থাকবে।

চিত্তপ্রসাদের বা চিত্তপ্রফুল্লতার হেতুই সত্ত্বগণ সুগতিতে গমন করে। এইরূপে সেই প্রজ্ঞাবান যথানুরূপ স্থিত থাকে দেহত্যাগে তথানুরূপ স্বর্গে উৎপন্ন হইয়া থাকে। এই অর্থেও ভগবান কর্তৃক বলা হইয়াছে আমি এরূপ শুনিয়াছি। ইহা বাসনাভাগীয় সূত্র।

নারী, তুমি সুবর্ণাচ্ছাদিত নৌকা (অর্থাৎ উভয় পাশে স্বর্ণালংকাারে প্রতিমণ্ডিত বশে আচ্ছাদিত সুবর্ণ নৌকা) আরোহণ করিয়া দাঁড়াইয়াছ, পুষ্করিণীতে প্রবেশ করিয়া হস্ত দ্বারা পদ্মপুষ্প ছিন্ন বা চয়ন করিতেছ।

তোমার তাদৃশ বর্ণ (সৌন্দর্য) কিরূপে হইল? তোমার অনুভাব জ্যোতি (দীপ্তিশক্তি) কিরূপ? এবং তুমি যখন যাহা কিছু মনে মনে পাইতে ইচ্ছা কর তোমার সেই ভোগ্যবস্তুসমূহ কিরূপে উৎপন্ন হইয়া থাকে? দেবতা কর্তৃক তুমি ইহার আনিসংস (সুফল বা সদ্‌গুণ) সম্বন্ধে জিজ্ঞাসিত হইতেছ (অর্থাৎ দেবতা তোমাকে ইহা প্রাপ্তির সদ্‌গুণ সম্বন্ধে জিজ্ঞাসা করিতেছেন) যে কিরূপ কর্মের এইরূপ ফল হইয়া থাকে?

দেবরাজ কর্তৃক জিজ্ঞাসিত হইয়া সেই দেবতা নিরতিশয় আনন্দিত হইয়া শক্রকে (দেবরাজ ইন্দ্রকে) জিজ্ঞাসিত প্রশ্নের উত্তর দিয়াছিলেন, আমি এইরূপ শুনিয়াছি (অর্থাৎ ভগবান যেইরূপ দেবরাজ ইন্দ্রের জিজ্ঞাসিত প্রশ্নের উত্তর দিয়াছিলেন, আমিও এইরূপ শুনিয়াছি। এইখানে ‘আমি এইরূপ শুনিয়াছি’ অর্থে আয়ুষ্মান মহামৌদ্গল্যায়ন নিজে যেইরূপ শুনিয়াছিলেন তাহা ভগবান বলিয়াছিলেন)।

আমি দীর্ঘপথ পরিভ্রমণকালে যশস্বী কশ্যপ বুদ্ধের মনোরম স্তূপ দর্শন করিয়া চিত্তপ্রসাদ (মনের প্রফুল্লতা) লাভ করিয়াছিলাম।

তখন প্রসন্ন হইয়া যুক্ত হস্তে পদ্মপুষ্পসমূহ দ্বারা পূজা করিয়াছিলাম। সেই কর্মের সদ্‌গুণের ফলেই এতাদৃশ কৃতপুণ্যসমূহ আমার লাভ হইয়াছে। ইহা বাসনাভাগীয় সূত্র।

দান সম্বন্ধীয় কথা বা আলাপ-আলোচনা, শীল সম্বন্ধীয় কথা, স্বর্গ সম্বন্ধীয় কথা, পুণ্য সম্বন্ধীয় কথা, পুণের বিপাক (সুফল বা সদ্‌গুণ) সম্বন্ধীয় কথা। ইহা বাসনাভাগীয় সূত্র।

দশবল বুদ্ধের শরীর ধাতু নিহিত আছে উদ্দেশ্যে ধুলি নির্মিত বহু স্তূপ করিয়াও উহাতে পূজা ইত্যাদি কর্তব্য সম্পাদন করিলে নরগণ স্বর্গসমূহে উৎপন্ন হইয়া প্রমোদিত হয় বা স্বর্গসুখ ভোগ করিয়া থাকে। ইহা বাসনাভাগীয় সূত্র।

৯৭. দেবপুত্রের শরীর সদৃশ শরীরধারী সর্বসৌভাগ্যসম্পন্ন সৌষ্ঠবযুক্ত কশ্যপ বুদ্ধের উদ্দেশ্যে মানুষেরা জলে ধুলি সিক্ত করিয়া স্তূপ নির্মাণের কার্য করিল।

দশবল ধর্মাচরণকারী মহর্ষি সুগতের সুগাত্রে (অর্থাৎ সুন্দর শরীরবিশিষ্ট ধাতু রক্ষা করিয়া তদুপরি নির্মিত) এই স্তূপ যাহাতে দেবমনুষ্যগণ প্রসন্নতার সহিত পূজা ইত্যাদি কর্তব্য সম্পাদন করিয়া জরা-মরণ হইতে মুক্ত হইয়া থাকে। ইহা বাসনাভাগীয় সূত্র।

মহর্ষির শরীর ধাতুর উপর যেই স্তূপ নির্মাণ করাইয়াছিলাম এবং উহাতে উৎপলপুষ্পের চারিটি মালা অভিরোপন বা স্থাপন করিয়াছিলাম প্রকৃতপক্ষে উহা মহৎ হইয়াছিল (অর্থাৎ শত সহস্র কল্প পূর্বে মহর্ষির শরীর ধাতুর উপর স্তূপ নির্মাণ করাইয়া উহাতে চারিটি উৎপল পুষ্পের মালা আরোপ করিয়া হৃষ্টমনে যেই পূজা করিয়াছিলাম সেই পূজার ফলে শত সহস্র কল্পকাল আয়ু ভোগ করিয়া এখনও আমি আনন্দিত রহিয়াছি, কাজেই আমার সেই পূজায় কৃতপুণ্য বাস্তবিকই মহৎ হইয়াছিল)।

(যেই কল্পে স্তূপ পূজা করিয়াছিলাম সেই স্তূপ পূজার কল্প হইতে) অদ্যাবধি ত্রিশকল্প পর্যন্ত আমি দুর্গতিতে গমন করি নাই, শাস্তার স্তূপ পূজা করিয়া আমি দুঃখময় স্থান অপায়ে গমন করি নাই। ইহা বাসনাভাগীয় সূত্র।

শত সহস্র কল্প পূর্বে আমি বত্রিশ প্রকার লক্ষণধারী বিজিত বিজয় লোকনাথ বুদ্ধের (শরীর ধাতুর উপর নির্মিত) স্তূপ হৃষ্টতার সহিত পূজা করিয়াছিলাম।

মৎকর্তৃক যেই পুণ্য প্রসূত হইয়াছে (অর্থাৎ আমি যেই পুণ্য লাভ করিয়াছি) সেই পুণ্য দ্বারা আমি দুঃখস্থান অপায়ে উৎপন্ন না হইয়া না যাইয়া বার বার দেব সৌভাগ্য প্রাপ্ত হইয়াছি এবং বার বার রাজা হইয়া রাজত্ব করিয়াছি।

অদন্ত দমনকারীর (বুদ্ধের) যেই প্রজ্ঞাচক্ষু শাসনে নিহিত বা প্রতিষ্ঠিত সেইরূপ আমার চিত্ত তৎসমস্ত লাভ করিয়াছে, আমি তৃষ্ণালতাকে বিধূর্নিত সমুচ্ছিন্ন করিয়া বিমুক্ত চিত্ত হইয়াছি। ইহা বাসনাভাগীয় সূত্র।

৯৮. সামাক নামক তৃণজাত একপোয়া ওজনের চাউলের পাক্কান্ন এই মাত্রই আমি বিমুক্তচিত্ত, (পঞ্চবিধ মনের অপচয় অভাবজনিত) অখিল, অনাসব (আসক্তিহীন, অনাসব) ও নিঃসঙ্গতা মানসে শান্তিময় অবস্থানকারী প্রত্যেক বুদ্ধে দান দিয়াছিলাম।

আমি সেই উত্তম ধর্মে বিশ্বাস স্থাপন করিয়াছিলাম (অর্থাৎ সেই প্রত্যেক বুদ্ধে যে উত্তম ধর্ম প্রত্যেক বোধিজ্ঞান থাকে সেই বোধিজ্ঞান বা উত্তম ধর্ম ইনির মধ্যেও আছে বলিয়া আমি শ্রদ্ধা বা বিশ্বাস করিয়াছিলাম), আমি সেই ধর্মে মনে মনে উচ্চাকাঙ্ক্ষা পোষণ করিয়াছিলাম (অর্থাৎ ইহার বা এই প্রত্যেক বুদ্ধ দ্বারা প্রাপ্ত ধর্ম আমিও সাক্ষাৎভাবে দর্শন লাভ করিব বলিয়া সাগ্রহে আকাঙ্ক্ষা করিয়াছিলাম), এইরূপ অবস্থানকারীই আমার সম্মেলনে বা সঙ্গ হইয়া থাকুক এবং সংসারে (এতাদৃশ সঙ্গীর জন্য যেন) আমাকেও কখনো অপেক্ষমান হইয়া থাকিতে না হয় (এইরূপে মনে মনে আকাঙ্ক্ষা করিয়াছিলাম)।

সেই কর্মের বিপাক (শেষফল বা সিদ্ধান্ত) হইতে আমি সহস্র বার কুর্বতে (ইহা চতুর্মহাদ্বীপের মধ্যে একটি উত্তর কুর্ব নামক দ্বীপে) বিশেষগামী বা শ্রেষ্ঠতা অর্জনকারী, অহীনগামী (অর্থাৎ পরমায়ুর শেষ পর্যন্ত যথা কর্মানুরূপ প্রাপ্ত সম্পত্তি ভোগে অপরিহানি বা অক্ষয় স্বভাব অর্থে অহীনগামী) দীর্ঘায়ু (অর্থাৎ সহস্র বৎসর পরিমিত পরমায়ুযুক্ত) নিস্পৃহ বা নিঃস্বার্থ (অপার গৃহীত বা অনুধ্যুষিত) সত্ত্বগণের মধ্যে উৎপন্ন হইয়াছি, জন্মগ্রহণ করিয়াছি।

সেই কর্মের বিপাক হইতে আমি সহস্রবার ত্রিদশপুরে (ত্রয়োস্ত্রিংশ দেবলোকে বা স্বর্গে) বিচিত্র বিবিধ অলংকারে অনুলিপ্ত বা ভূষিত বিশিষ্ট বা নানা বর্ণের শরীরধারী যশস্বীর মধ্যে (বহু দেবপরিবারে বা বহু দেবগণের মধ্যে) উৎপন্ন হইয়াছি।

সেই কর্মের বিপাক হইতে আমি বিমুক্তচিত্ত, (পঞ্চবিধ মনের অপচয় অভাবজনিত) অখিল ও অনাসব (সর্বাসক্তিহীন) অনাসব হইয়াছি এই আমার দেহধারণের অন্তিমকাল সমাগম হইয়াছে আর হিতাহিত (কুশলাকুশল বা পাপ ও পুণ্য) অতিক্রান্ত হইয়াছে।

তথাগত জিন (বুদ্ধ) সুস্পষ্টভাবে বলিয়াছেন যে শীলানুসরণকারী শীলবান যাহা ইচ্ছা করে তাহা ফলপ্রদ হইয়া থাকে, যেমন আমার এই অন্তিম ভবে বা জন্মে আমার মনে যেইরূপ চিন্তার উদয় হয় সেইরূপ ফলপ্রদ হইয়া থাকে। ইহা বাসনাভাগীয় সূত্র।

এই হইতে একত্রিশ কল্প পূর্বে জিন লোভমুক্ত অনন্তদর্শী ভগবান শিখী বুদ্ধ সংসারে উৎপন্ন হইয়াছিলেন। তাঁহার ভ্রাতা রাজা শিখণ্ডী বুদ্ধের প্রতি এবং ধর্মের প্রতি বিশ্বস্ত বা অনুরক্ত ছিলেন।

মহর্ষি বুদ্ধ পরিনির্বাপিত হইলে তিনি (তাঁহার ভাই রাজা শিখণ্ডী) লোক বিনায়ক বুদ্ধের শরীরাবশিষ্ট ধাতুর উপর দেবাতিদেব নরোত্তম বুদ্ধের উদ্দেশ্যে সম্পূর্ণত দেড়ক্রোশ (দুই মাইলাপেক্ষা কিছু কম দৈর্ঘ্য বিস্তৃত) পরিমিত এক বিপুলাকার সুবৃহৎ স্তূপ নির্মাণ করাইয়াছিলেন।

সম্ভ্রান্তবংশে প্রতিপালিত কোনো একজন ব্যক্তি নিরতিশয় আনন্দিত মনে উহাতে বা সেই স্তূপে পূজা দিবার জন্য পূজার নৈবেধ্য আনিতেছিল, বাতাসের দ্বারা তাহার হাত হইতে একটি পুষ্প মাটিতে পড়িয়া যায় আমি উহা তুলিয়া লইয়া তাহাকে দিতেছিলাম।

সেই ব্যক্তি প্রসন্ন মনে আমাকে বলিল, ‘আমি এই পুষ্পটি তোমাকেই দিতেছি।’ আমি উহা গ্রহণ করিয়া পুনঃপুন বুদ্ধকে অনুস্মরণ করিয়া স্তূপে স্থাপন করিয়াছিলাম বা পূজা দিয়াছিলাম।

(যেই কল্পে স্তূপ পূজা করিয়াছিলাম সেই স্তূপ পূজার কল্প হইতে) অদ্যাবধি ত্রিশকল্প পর্যন্ত আমি দুর্গতিতে গমন করি নাই এবং দুঃখস্থান অপায়ে গমন করি নাই, ইহা স্তূপ পূজার ফল। ইহা বাসনাভাগীয় সূত্র।

ব্রহ্মদত্ত রাজার প্রশস্ত রাজপথ দ্বারা সুবিভক্ত বিস্তৃত ঐশ্বর্যশালী সমৃদ্ধিশালী কপিল নামক নগর।

তথায় পঞ্চালদের শ্রেষ্ঠ শহরে আমি মিষ্টি বিক্রয় করিতাম, সেই আমি সেই সময় উপরে আকাশে স্থিত যশস্বী সম্বুদ্ধকে (অরিষ্ট নামক প্রত্যেক সম্বুদ্ধকে) দেখিয়াছিলাম।

তখন আমি আমার হৃষ্টচিত্তকে বিশ্বাসযোগ্য বা ঠিক করিয়া ধ্রুব বা বিশ্বস্ত হস্ত সঞ্চালন দ্বারা নরশ্রেষ্ঠ অরিষ্ট নামক প্রত্যেক সম্বুদ্ধকে আমার গৃহে উপস্থিত হইবার জন্য নিমন্ত্রণ জানাইলাম।

সেই হইতে সম্পূর্ণ কার্তিক মাসে অরিষ্ট নামক প্রত্যেক সম্বুদ্ধের সেবা করিয়া পূর্ণমাসী দিবসে তাঁহার গ্রহণযোগ্য নতুন বস্ত্রযুগল তাঁহাকে উপহার দিয়াছিলাম বা দান করিয়াছিলাম।

এই দানে আমার প্রসন্নচিত্ত জ্ঞাত হইয়া অনুকম্পাকারী কার্বণিক তৃষ্ণা সমুচ্ছেদকারী নরশ্রেষ্ঠ মুনি উহা গ্রহণ করিলেন।

আমি বুদ্ধ বর্ণিত সেই কল্যাণজনক কর্ম করিয়া দেবের মধ্যে এবং মানুষের মধ্যে বার বার দেহান্তরে গমন করিয়াছি (অর্থাৎ দেবলোকে এবং মনুষ্যলোকে উৎপন্ন হইয়াছি)। অতঃপর তথা হইতে চ্যুত হইয়া―

আমি বারাণসী নগরে আঢ্যকুলে শ্রেষ্ঠীর একমাত্র পুত্র হইয়া জন্মগ্রহণ করিয়াছি এবং প্রাণ অপেক্ষাও প্রিয়তর হইয়াছি।

তথা হইতেও বিজ্ঞতা বা জ্ঞানপ্রাপ্ত হইলে দেবপুত্র দ্বারা উৎসাহিত হইয়া আমি প্রাসাদ হইতে অবরোহন করিয়া সম্বুদ্ধের (গৌতম বুদ্ধের) নিকট উপস্থিত হই।

সেই গৌতম বুদ্ধ অনুকম্পা করিয়া আমাকে ধর্মদেশনা করিয়াছেন যে দুঃখ, দুঃখ সমুৎপাদ বা দুঃখের উৎপত্তি এবং দুঃখকে অতিক্রমকরণ―

দুঃখের উপশমগামী আর্য অষ্টাঙ্গিক মার্গ―এই চারি আর্যসত্য মুনি ধর্মদেশনা করিয়াছেন।

তাঁহার বচন (ধর্মদেশনা বা ধর্মোপদেশ) শ্রবণ করিয়া আমি শাসনে রত বা প্রব্রজিত হইয়া অবস্থান করিতে থাকি এবং দিবারাত্রি অনলসভাবে আমি শমথ ভাবনা করিয়া প্রতিবিদ্ধ হই বা জ্ঞান লাভ করি।

অধ্যাত্ম বিষয় হইতে এবং বাহিরের বিষয় হইতে যেই আস্রবসমূহ আমাকে বিদ্ধ বা উৎপীড়ন করিতেছিল (অর্থাৎ পূর্বে আমার নিকট বিদ্যমান ছিল) তাহা সমস্তই সমূলে সমুৎচ্ছিন্ন হইয়াছে আর তাহা পুনরায় উৎপন্ন হইতে পারিবে না।

আমার এই কৃত দুঃখরাশি অন্তিমে শেষ হইয়াছে, জন্ম-মৃত্যুর সংসারে এখন আমার আর পুনর্জন্ম নাই। ইহা বাসনাভাগীয় সূত্র।

৯৯. যেই পুরুষ ‘আমি হই’ বলিয়া পর্যবেক্ষণ করে না (অর্থাৎ ‘আমি হই’ বলিয়া আমার আমিত্বের অহংকার যাহার নিকট নাই) সেই ব্যক্তিই ঊর্ধ্ব-অধঃ সর্বত্র বা সর্বদিক মুক্ত, এই বিমুক্ত পুরুষ পুনর্জন্ম গ্রহণ না করিবার অনুত্তীর্ণ পূর্ব প্লাবনকে অতিক্রম করিয়া থাকে। ইহা নির্বেদভাগীয় সূত্র বা বিচক্ষণতাভাগীয় সূত্র।

আনন্দ, ‘আমার কি অননুতাপ উৎপন্ন হইয়াছে’ বলিয়া শীলব্রত (শীল পালনকারী আনুষ্ঠানিক ধর্ম কর্ম প্রতিপালনকারী) ব্যক্তি চিত্ত উৎপন্ন করা উচিত নহে, আনন্দ ইহা ধর্মতা (সাধারণ বা স্বাভাবিক নীতি) যাহা শীলব্রত ব্যক্তি অননুতাপ উৎপন্ন করিয়া থাকে। আনন্দ, ‘আমার কি আনন্দ উৎপন্ন হইয়াছে’ বলিয়া অননুতপ্ত ব্যক্তি চিত্ত উৎপন্ন করা উচিত নহে, আনন্দ, ইহা ধর্মতা যাহা অননুতপ্ত ব্যক্তি করিয়া থাকে। আনন্দ, ‘আমার কি প্রীতি উৎপন্ন হইয়াছে বলিয়া প্রমোদিত বা আনন্দিত ব্যক্তি চিত্ত উৎপন্ন করা উচিত নহে, আনন্দ, সুখ উৎপন্ন ইহা ধর্মতা যাহা প্রমোদিত বা আনন্দিত ব্যক্তি প্রীতি উৎপন্ন করিয়া থাকে। আনন্দ, ‘আমার কি দেহ প্রশান্তি বা নিস্তব্ধ হইয়াছে’ বলিয়া প্রীতিমন ব্যক্তির চিত্ত উৎপন্ন করা উচিত নহে, আনন্দ, ইহা ধর্মতা যাহা প্রীতিমন ব্যক্তির দেহ প্রশান্ত বা নিস্তব্ধ হইয়া থাকে। আনন্দ, ‘আমি কি সুখ অনুভব করিয়াছি’ বলিয়া দেহ প্রশান্ত ব্যক্তির চিত্ত উৎপন্ন করা উচিত নহে, আনন্দ, ইহা ধর্মতা যাহা দেহ প্রশান্ত ব্যক্তি সুখ অনুভব করিয়া থাকে। আনন্দ, ‘আমার কি সমাধি উৎপন্ন হইয়াছে’ বলিয়া সুখী ব্যক্তি চিত্ত উৎপন্ন করা উচিত নহে, আনন্দ, ইহা ধর্মতা যাহা সুখী ব্যক্তি সমাধি উৎপন্ন করিয়া থাকে। আনন্দ, ‘আমি কি যথাভূত বা সুস্পষ্টভাবে তন্ন তন্ন করিয়া জানিয়াছি’ বলিয়া সমাহিত বা একাগ্রতাসম্পন্ন ব্যক্তির চিত্ত উৎপন্ন করা উচিত নহে, আনন্দ, ইহা ধর্মতা যাহা সমাহিত বা একাগ্রতাসম্পন্ন ব্যক্তি সুস্পষ্টভাবে তন্ন তন্ন করিয়া জানিয়া থাকে। আনন্দ, ‘আমার কি নির্বিদা (অত্যন্ত বিরূপভাব বা ঘৃণা) উৎপন্ন হইয়াছে’ বলিয়া সুস্পষ্টভাবে তন্ন তন্ন করিয়া জানার চিত্ত উৎপন্ন করা উচিত নহে, আনন্দ, ইহা ধর্মতা যাহা সুস্পষ্টভাবে তন্ন তন্ন করিয়া জানিলে অপ্রবৃত্তি জন্মে। আনন্দ, ‘আমার কি বিরাগ উৎপন্ন হইয়াছে’ বলিয়া অপ্রবৃত্তির দ্বারা চিত্ত উৎপন্ন করা উচিত নহে, আনন্দ, ইহা ধর্মতা যাহা বিরাগ উৎপন্ন করিয়া নিজেকে পৃথক বা বিচ্ছিন্ন করিয়া ফেলে। আনন্দ, ‘আমার কি বিমুক্তি উৎপন্ন হইয়াছে’ বলিয়া নিজেকে বিচ্ছিন্নকরণ দ্বারা চেতনা বা পরিকল্পনা করা উচিত নহে, আনন্দ, ইহা ধর্মতা যাহা নিজেকে পৃথক বা বিচ্ছিন্ন করিলে বিমুক্ত হইয়া থাকে। আনন্দ, ‘আমার কি বিমুক্তি জ্ঞানদর্শন উৎপন্ন হইয়াছে’ বলিয়া বিমুক্তি দ্বারা চেতনা বা পরিকল্পনা করা উচিত নহে, আনন্দ, ইহা ধর্মতা (সাধারণ বা স্বাভাবিক নীতি) যাহা বিমুক্ত ব্যক্তির জ্ঞানদর্শন উৎপন্ন হইয়া থাকে। ইহা নির্বেদভাগীয় বা বিচক্ষণভাগীয় সূত্র।

১০০. উৎসাহী ধ্যানী ব্রাহ্মণের যখন ধর্মসমূহ প্রাদুর্ভূত হয় আর যখন হইতে হেতুসহ ধর্মকে তন্ন তন্ন করিয়া জানে তখন তাহার সর্বপ্রকার সন্দেহ অপগত হয় (অর্থাৎ সম্যকপ্রধান বীর্যব্রতে উৎসাহী এবং আরম্মণ প্রতিবিম্ব লক্ষণ দ্বারা ও লক্ষণ প্রতিবিম্ব লক্ষণ দ্বারা ধ্যানে ধ্যানী ক্ষীণাস্রব ব্রাহ্মণের বোধিপক্ষীয় ধর্মসমূহ উৎপন্ন হয় আর যখন হইতে অবিদ্যাদি হেতুসহ এই সংস্কারাদি সমস্ত দুঃখস্কন্ধ ধর্ম বা স্বভাবকে তন্ন তন্ন করিয়া জানিয়া অর্হত্ত্ব লাভ তখন তাহার সর্বপ্রকার অনিশ্চয়তা বা সন্দেহ অপগত হইয়া উপশান্ত হয়)। ইহা নির্বেদভাগীয় সূত্র।

উৎসাহী ধ্যানী ব্রাহ্মণের যখন ধর্মসমূহ প্রাদুর্ভূত হয় আর যখন হইতে অবিদ্যাদি প্রত্যয়সমূহের ক্ষয় সম্বন্ধীয় নির্বাণ জ্ঞাত হইয়া অর্হত্ত্ব জ্ঞান লাভ হয় তখন তাহার সর্বপ্রকার সন্দেহ অপগত হইয়া উপশান্ত হয়। ইহা নির্বেদভাগীয় সূত্র।

তিষ্য, কোপান্বিত হইতেছ কেন? ক্রোধ করিও না। তোমার পক্ষে অক্রোধতা শ্রেষ্ঠ। ক্রোধ মান দ্বারা ম্রক্ষিত। তিষ্য, বিনীত হওয়ার জন্যই ব্রহ্মচর্য পালন কর। ইহা নির্বেদভাগীয় সূত্র।

আমি কখন অরণ্যবাসী, পাংশুকুলিক চীবরধারী, অপরের সামান্য প্রদত্ত সংগৃহীত আহারে জীবিকার্জনকারী এবং কামসমূহে (বস্তুকামে ক্লেশকামে) নিরপেক্ষ হইয়া আনন্দ দর্শন করিব?

ইহা নির্বেদভাগীয় সূত্র।

হে গৌতম, কোন্‌ বিষয়কে হনন করিয়া সুখ পাওয়া যায়? কোন্‌ বিষয়কে হনন করিয়া অনুশোচনা করে না? কোন্‌ একটি মাত্র ধর্মের বধকে পছন্দ করেন?

ওহে ব্রাহ্মণ, ক্রোধকে হনন করিয়া সুখ পাইয়া থাকে, ক্রোধকে হনন করিয়া অনুশোচনা করিতে হয় না, (আক্রোশজনিত) মধুরশ্রেষ্ঠ হিংসার মূল ক্রোধের হননকে আর্যগণ প্রশংসা করিয়া থাকেন এবং উহাকেই ছেদন করিয়া অনুশোচনা করেন না। ইহা নির্বেদভাগীয় সূত্র।

কোনো উৎপতিত বা উড়ে আসা বিষয়কে হনন করা হয়? কোনো উৎপন্ন বিষয়কে বিনোদন বা দূরীভূত করিতে হয়? এবং জ্ঞানী ব্যক্তি কোনো অশ্রু ত্যাগ করিয়া থাকে? কিসের উপলব্ধিতে জ্ঞানী ব্যক্তির সুখ?

উৎপতিত ক্রোধকে হনন করা হয়, উৎপন্ন লোভকে বিনোদন বা দূরীভূত করিতে হয়, জ্ঞানী ব্যক্তি অবিদ্যাকে (অজ্ঞানতারূপ অশ্রুকে) ত্যাগ করে, সত্য বা চারি আর্যসত্য উপলব্ধি জ্ঞানী ব্যক্তির সুখ। ইহা নির্বেদভাগীয় সূত্র।

১০১. শল্যবিদ্ধ সদৃশ অনুভূত মস্তকে (মধ্যাহ্নের প্রখর সূর্যের তাপে) দগ্ধমান তুল্য কামরাগকে (ইন্দ্রিয়সুখ সম্বন্ধীয় ভাবাবেগকে) ত্যাগ করিয়া স্মৃতিমান ভিক্ষু অটলভাবে থাকে।

শল্যবিদ্ধবৎ অনুভূত মস্তকে দগ্ধমান তুল্য সৎকায়দৃষ্টিকে (আত্মবাদকে অথবা ব্যক্তিত্ব বা স্বাতন্ত্র্য সম্বন্ধীয় প্রচলিত ধর্মের বিরোধী মতকে) ত্যাগ করিয়া স্মৃতিমান ভিক্ষু অটলভাবে থাকে। ইহা নির্বেদভাগীয় সূত্র।

সমস্ত সঞ্চয় নিঃশেষে ক্ষয় হইয়া যায়, সমস্ত সংগ্রহের নিঃশেষে অধঃপতন ঘটিয়া থাকে, সকল প্রাণীর মরণ আসিয়াছে, সকল প্রাণীর জীবন অধ্রুব বা চঞ্চল, মরণে এই ভয় প্রতীক্ষমান রহিয়াছে, সুখাবহ পণ্যসমূহ সঞ্চয় করিতে থাক।

সমস্ত সঞ্চয় নিঃশেষে ক্ষয় হইয়া যায়, সমস্ত সংগ্রহের নিঃশেষে অধঃপতন ঘটিয়া থাকে, সকল প্রাণীর মরণ আসিয়াছে, সকল প্রাণীর জীবন অধ্রুব, মরণে এই ভয় প্রতীক্ষমান রহিয়াছে, লোকামিষকে বা কামগুণকে ত্যাগ কর, শান্তি বা সর্বসংস্কার উপশমকারী নির্বাণ প্রতীক্ষমাণ রহিয়াছে। ইহা নির্বেদভাগীয় সূত্র।

মুনিগণ সুখে শয়ন করিয়া থাকেন, তাঁহাদের নিকট বিবিধ অনুশোচনা নাই, যাঁহার চিত্ত ধ্যানে রত সেই সুসমাহিত (সুন্দর) রূপে একাগ্রতায় নিবিষ্ট, আরব্ধবীর্য ও নির্বাণে প্রেরিতচিত্ত প্রজ্ঞাবান পুরুষ দুস্তর প্রবাহ উত্তীর্ণ হইয়া থাকে।

যেই ব্যক্তি সর্বপ্রকার কামসংজ্ঞায় বিরত (অর্থাৎ যেকোনো কামসংজ্ঞায় সর্বপ্রকার চতুর্থ মার্গ সম্প্রযোগে সমুচ্ছেদ বিরতি দ্বারা বিরত বা নিবৃত্ত), সর্ব সংযোজনাতীত (অর্থাৎ চারি প্রকার মার্গ দ্বারা দশ প্রকার সংযোজন বা সংলগ্নতা অতীত বা অতিক্রান্ত অর্থে সংযোজনাতীত অথবা এইরূপে চতুর্থ মার্গ দ্বারা ঊর্ধ্বভাগীয় সংযোজনাতীত) এবং নন্দীভব বা ভবোৎপত্তির তৃষ্ণা পরিক্ষীণ (অর্থাৎ সেই সেই স্থান বা পরিক্ষীণতা নন্দীভব বা ভবোৎপত্তির ইচ্ছা পরিক্ষীণ) সেই ব্যক্তি গভীরে ডুবিয়া যায় না। ইহা নির্বেদভাগীয় সূত্র।

নির্বাণ প্রাপ্তির অর্হৎ ধর্মকে শ্রদ্ধা বা বিশ্বাস করিয়া শ্রবণেচ্ছু অপ্রমত্ত বিচক্ষণ ব্যক্তি প্রজ্ঞা লাভ করিয়া থাকে। (অর্থাৎ পূর্বে বা প্রথমে কায়িক সচ্চরিত্রাদি ভেদে পরে সপ্তত্রিংশ বোধিপক্ষীয় ধর্ম ভেদে অর্হৎ বুদ্ধ, প্রত্যেক বুদ্ধ ও বুদ্ধ শিষ্যগণ নির্বাণ প্রাপ্ত হইয়াছেন। সেই নির্বাণ প্রাপ্তি অর্হৎ ধর্মকে বিশ্বাস বা সত্য বলিয়া ধারণা করিয়া লৌকিক-লোকোত্তর প্রজ্ঞা লাভ করিয়া থাকে। তাহা কেবল শ্রদ্ধা দ্বারা লাভ হয় না, যেই কারণে শ্রদ্ধা উৎপন্ন হইয়া উপস্থিত হইয়া থাকে, উপস্থিত হইয়া সেবা করিয়া থাকে, সেবা করিয়া শ্রুত বা কর্ণ স্থাপন করিয়া থাকে আর কর্ণ স্থাপন করিয়া ধর্মশ্রবণ করিয়া থাকে সেই কারণে উপস্থিত হইয়া শ্রবণেচ্ছু, যতই ধর্মশ্রবণ করিতে থাকে ততই ধর্মশ্রবণ দ্বারা প্রজ্ঞা লাভ করিতে থাকে। কি বলা হইল? সেই ধর্মকে বিশ্বাস করিয়া আচার্য-উপাধ্যায়ের নিকট সময় সময় উপস্থিত হইয়া ব্রতকরণীয় দ্বারা সেবা করিতে করিতে সেই সময় সেবাকার্য দ্বারা আরাধিত বা আকাঙ্ক্ষিত চিত্ত কিঞ্চিৎ বস্তু কামনা করিয়া থাকে সেই সময় জানিবার জন্য শুনিবার আকাঙ্ক্ষায় কর্ণ স্থাপন করিয়া শুনিয়া সেই বস্তু পাইয়া থাকে। এইরূপে শ্রবণেচ্ছু বিচক্ষণ স্মৃতি বর্তমানে অল্পমাত্র সুভাষিত দুর্ভাষিত জ্ঞানে লাভ হইয়া থাকে অথবা শ্রবণেচ্ছু বিচক্ষণ বা পণ্ডিত ব্যক্তির স্মৃতি রক্ষার বা দুর্বল মনোযোগের দরুন সুভাষিত দুর্ভাষিত বিষয় জ্ঞানত উপলব্ধি করিতে বা জানিতে পারে না, অপরে নহে।)

যেই ব্যক্তি প্রতিরূপকারী (দেশকাল ইত্যাদি ত্যাগ না করিয়া দেশকালের অবস্থানুরূপ লৌকিক ও লোকোত্তর ধর্মের অধিগম বা প্রাপ্তির উপায় করাই প্রতিরূপকারী) কর্মী বা কার্যকারী (অর্থাৎ চৈতসিক বীর্যবশে বা উৎসাহ দ্বারা অনিক্ষিপ্ত ধূর বা কার্য) উত্থানবশে (অর্থাৎ কায়িক বীর্যবশে উত্থানসম্পন্ন অশিথিল পরাক্রমে) লৌকিক লোকোত্তর ধন প্রাপ্ত হইয়া থাকে, বাক্য সত্য ও পরমার্থ সত্য দ্বারা কীর্তি প্রাপ্ত হইয়া থাকে, অপরকে ইচ্ছিত-প্রার্থিত বস্তু দান দিয়া মিত্রতা বন্ধন করিয়া থাকে তাহাকে ইহলোক হইতে মৃত্যুর পর পরলোকে অনুশোচনা করিতে হয় না (অর্থাৎ গৃহবাসে থাকিয়া যাহার নিকট ‘সত্য, ধর্ম, ধৃতি বা সহিষ্ণুতা ও ত্যাগ) এই চারিধর্ম প্রতিপালিত হয় তাহাকে মৃত্যুর পর পরলোকে গমন করিয়া বিলাপ বা শোক করিতে হয় না।) ইহা নির্বেদভাগীয় সূত্র।

সর্বপ্রকার গ্রন্থি বা বন্ধন পরিত্যক্ত মুক্ত সেই স্মৃতিমান শ্রমণকে অপরে যাহা অনুশাসন করে বা স্মরণ করাইয়া দেয় তাহা ভালো নয়।

যেকোনো প্রকারে একস্থানে একসঙ্গে সমাগমে বা উপস্থিতিতে বাস করিতে সমর্থ হইলে জ্ঞানী ব্যক্তি তাহাকে (সেই সমাগত অনুকম্পিত হইবার যোগ্য পুরুষকে) মনে মনে অনুকম্পা না করিবার যোগ্য হন না (অর্থাৎ দয়া বা সহানুভূতি প্রদর্শন না করিয়া থাকিতে পারেন না।)

মনের প্রসন্নতা দ্বারা দয়া সহানুভূতিবশত যাহা (অর্থাৎ আর্যমার্গ সম্প্রাপ্তবশে করুণায় এবং মৈত্রীতে) অপরকে অনুশাসন করা হয় বা স্মরণ করাইয়া দেওয়া হয় তদ্বারা সংযুক্ত হয় না (অর্থাৎ তাহাতে যথা কথিত অনুশাসন দ্বারা কামচ্ছন্দ ইত্যাদির সংযোগবশে সংযুক্ত হয় না।) ইহা নির্বেদভাগীয় সূত্র।

১০২. রাগ বা লোভ এবং দ্বেষ বা হিংসার হেতু কী বা কোথায়? (দূরবর্তী আবাসসমূহে বা নির্জনবাসে ও অধিক পুণ্যকার্যসমূহে অসন্তুষ্টিতে) অরতি বা অনাসক্তি, পঞ্চকামগুণে রতি বা আসক্তি এবং অনুরক্ততাজনক ক্রীড়নাদি যাহা লোমহর্ষণ উৎপত্তি হইতে লোমহর্ষণ অনুরূপ চিত্তের প্রচণ্ড ভীতি এই তিন বিষয় কোথায় হইতে উৎপন্ন হইয়া থাকে? বালকেরা যেমন ক্রীড়ায় কাকের পায়ে সুতা বন্ধন করিয়া ছাড়িয়া দেয় নিক্ষেপ করে বা উড়াইয়া দেয় এইরূপে কুশল মন বা পুণ্য চেতনা, অকুশল বিতর্কসমূহ (কামজনিত চিন্তাধারা) ইত্যাদি কোথায় হইতে উৎপন্ন হইয়া বন্ধনমোচন হয় বা প্রকাশ পায়?

এই হেতু হইতে রাগ বা লোভ এবং দ্বেষের উৎপত্তি। ইহা হইতে অরতি রতিও লোমহর্ষণ উৎপন্ন হয়। কুশল মন বা পুণ্য চেতনা, কাম বিতর্কসমূহ ইত্যাদি ইহা হইতে উৎপন্ন হইয়া কুমারগণের খেলায় কাকের পায়ে সুতা বন্ধন করিয়া ছাড়িয়া দেওয়ার ন্যায় বন্ধনমুক্ত হয়। (অর্থাৎ এইখানে প্রশ্নের উত্তর প্রদানে আত্মভাবকে গ্রহণ করিয়া বলা হইয়াছে : ‘আত্মভাবের হেতু হইতেই রাগ এবং দ্বেষের উৎপত্তি। অরতি, রতি এবং লোমহর্ষণ আত্মভাব উৎপন্ন হইয়া থাকে। কুশল মন বা পুণ্যচেতনা, কামবিতর্কসমূহ ইত্যাদি আত্মভাব হইতে উৎপন্ন হইয়া বন্ধনমুক্ত হয় বা প্রকাশ পায়।)

অশ্বত্থগাছের ডালপালা হইতে শিকড় নামার ন্যায় লোভ, দ্বেষ ইত্যাদি দেহজাত আত্মসম্ভুত। বনে বিস্তৃত মালুবালতা (ইহা এক প্রকার লতাজাতীয় পরগাছা, ইহা যেই গাছে উৎপন্ন হয় সেই গাছকে ধ্বংস করিয়া ফেলে) সদৃশ পঞ্চকামগুণাদি বশে রাগ বা লোভ আর আঘাত ইত্যাদি বশে দ্বেষ অরতি ইত্যাদিও সেই সেই কামবস্তুর অনুরূপ পৃথক পৃথকভাবে বিভক্ত হইয়া সর্বত্র সর্বপ্রকার কামবস্তুতে সংলগ্ন সেলাই করার ন্যায় হইয়া থাকে।

ওহে (আলবক) যক্ষ, শুন, যাহারা বা যেই সত্ত্বগণ যেই কারণে (লোভ, দ্বেষ ইত্যাদি) উৎপন্ন হয় তাহা জানে তাহারা তাহা বিনোদন বা অপসারণ করে। তাহারা পুনর্বার সংসারে জন্মগ্রহণ না করিবার জন্য অনুত্তীর্ণ পূর্ব এই দুস্তর ওঘ বা প্রবাহ পার হইয়া যায়। ইহা নির্বেদভাগীয় সূত্র।

ভগবান, (শ্রমণধর্ম পালন) দুষ্কর অতি দুষ্কর ভগবান, অথবা ভগবান, (পরিশুদ্ধভাবে শ্রমণধর্ম পালন করিয়া আর্যভূমি প্রাপ্তিতে) কামনা পূর্ণকরণও দুষ্কর? শৈক্ষ্য শীলে সমাহিতভাবে স্থিত স্বভাবযুক্ত হইয়া অনাগারিক অবস্থাপ্রাপ্ত প্রব্রজিতের চতুর্প্রত্যয়ে সন্তুষ্টি লাভ সুখাবহ হইয়া থাকে।

ভগবান, চতুর্প্রত্যয়ে সন্তুষ্টি লাভ তাহাই দুর্লভ অথবা তাঁহারা দুর্লভ বিষয়ই লাভ করিয়া থাকেন। ভগবান কামনা পূর্ণ করিবার জন্য তাঁহারা চিত্ত উপশমে বা চিত্তের শান্ত অবস্থা সাধনে রত থাকেন। যাঁহাদের মন দিবারাত্রি চিত্তের শান্ত অবস্থা সাধনে রত—

ভগবান, এই চিত্তকে কেন্দ্রীভূত করা দুঃসাধ্য অথবা ভগবান, কামনা পূর্ণ করিবার জন্য কেন্দ্রীভূত করা, দুঃসাধ্যকে কেন্দ্রীভূত করা। কামনা পূর্ণ করিবার জন্য যাহারা ইন্দ্রিয়ের শান্ত অবস্থা সাধনে রত সেই আর্যগণ মৃত্যুর জাল ছেদন করিয়া চলিয়া যায়। (অর্থাৎ যাহারা দিবারাত্রি ইন্দ্রিয়ের শান্ত অবস্থা সাধনে রত থাকে তাহারা কেন্দ্রীভূত করা দুঃসাধ্যকে বা দুঃসাধ্য চিত্তকে কেন্দ্রীভূত করে, যাহাদের চিত্ত সমাহিত বা একাগ্র হইয়াছে সেই ধার্মিক ব্যক্তিগণ চতুর্প্রত্যয় পরিপূরণের জন্য হয়রান হয় না, যাহারা চতুর্প্রত্যয়ে সন্তুষ্ট থাকে তাহারা শীল পূর্ণরূপে পালন করিতে হয়রান হয় না, যেই সত্ত্ব শৈক্ষ্যগণ শীলে প্রতিষ্ঠিত থাকে সেই আর্যগণ মৃত্যুর জালের অনুরূপ ক্লেশজাল ছিন্ন করিয়া চলিয়া যায়।

ভগবান, ইহা দুর্গম বিষম মার্গ বা পথ অথবা কামনা পূরণকারী আর্যগণ দুর্গম বিষম পথে চলিয়া থাকেন। অনার্যগণ আর্যমার্গে আরোহণ করিতে অসমর্থ হইয়া অধঃশিরে বিষমমার্গে পতিত হয়। এইরূপে সেই আর্যমার্গ আর্যগণের সমান হইয়া থাকে, সুতরাং আর্যগণই বিষমে সমান। ইহা নির্বেদভাগীয় সূত্র।

১০৩. এই সেই ঋষিসংঘের বসতি স্থান জেতবন যেইখানে ধর্মরাজ (ভগবান বুদ্ধ) অবস্থান করায় আমার প্রীতি উৎপাদন হইয়াছিলেন।

কর্ম (মার্গচেতনা) বিদ্যা (মার্গপ্রজ্ঞা বা মার্গসম্বন্ধীয় প্রজ্ঞা) ধর্ম (সমাধি বা সমাধিপক্ষীয় ধর্মসমূহ) এবং শীল জীবনধারণ (অর্থাৎ শীলে প্রতিষ্ঠিত হইয়া জীবনধারণকরণ) উত্তম। অথবা বিদ্যা অর্থে সম্যক দৃষ্টি ও সম্যক সংকল্প; ধর্ম অর্থে সম্যক ব্যায়াম বা চেষ্টা, সম্যক স্মৃতি ও সম্যক সমাধি। শীল অর্থে সম্যক বাক্য, সম্যক কর্ম ও সম্যক আজীব বা জীবিকা, জীবনধারণ উত্তম অর্থে এতাদৃশ শীলে প্রতিষ্ঠিত হইয়া জীবনধারণকরণ উত্তম।) এই আর্য অষ্টাঙ্গিক মার্গ দ্বারা মরণশীল সত্ত্বগণ বিশুদ্ধ হইয়া থাকে, গোত্র কিংবা ধনের দ্বারা বিশুদ্ধ হয় না।

(যেই কারণে মার্গের দ্বারা বিশুদ্ধ হইয়া থাকে, গোত্রের দ্বারা কিংবা ধনের দ্বারা বিশুদ্ধ হয় না) সেই কারণে পণ্ডিত মানুষ নিজের মঙ্গল চিন্তা করিয়া বিচক্ষণতার সহিত ধর্ম (চারি আর্যসত্য ধর্ম) নির্বাচন করে বা বাছিয়া লয়, এইরূপে উহাতে বা চারি আর্যসত্যে ধর্মে বিশুদ্ধ হইয়া থাকে।

প্রজ্ঞা দ্বারা, শীল দ্বারা এবং ক্লেশ উপশম দ্বারা কোনো ভিক্ষু সারিপুত্র সদৃশ এইরূপ শ্রেষ্ঠতর নির্বাণগত হইয়াছেন? (অর্থাৎ এইরূপ শ্রেষ্ঠতর নির্বাণগত কোনো শ্রাবক ভিক্ষু নাই)। ইহা নির্বেদভাগীয় সূত্র।

অতীতের পঞ্চস্কন্ধে তৃষ্ণা দৃষ্টিতে সমীপবর্তী হয় না, ভবিষ্যতের পঞ্চস্কন্ধেও তৃষ্ণা দৃষ্টিতে প্রার্থনা করে না, কারণ যাহা অতীত হইয়াছে তাহা পরিত্যক্ত হইয়াছে ভবিষ্যতে আর উহা প্রাপ্ত হয় না (অর্থাৎ যাহা অতীত হইয়াছে তাহা পরিবর্জিত হইয়াছে নিরুদ্ধ হইয়াছে এবং অস্তগত হইয়াছে তাহা আর সমীপবর্তী হয় না, যাহা যেহেতু আগমন করে না, প্রাপ্ত হয় না, উৎপন্ন হয় না এবং প্রত্যাগমন করে না তদ্ধেতু তাহাও প্রার্থনীয় নহে)।

ভবিষ্যতে এইরূপে যেই যেই ধর্ম উৎপন্ন হইবে সেই সেই ধর্মেও (এইরূপে অনুদর্শন বা বিচার ইত্যাদি সপ্তবিধ বিচার দ্বারা) বিশেষরূপে দর্শন করিয়া থাকে (অথবা অরন্য ইত্যাদিতেও সেই সেই ধর্মে বিশেষরূপে দর্শন করিয়া থাকে)। (এই বিদর্শন বা পরিজ্ঞান প্রতিপরিজ্ঞান দর্শনের জন্য বলা হইয়াছে) বিদর্শন বা পরিজ্ঞান রাগ বা আসক্তি ইত্যাদি বর্ধিত হয় না, কুপিত হয় না, তাহা সংশোধনে বা বৃদ্ধিতে বর্ধিত হইয়া পরিষ্কাররূপে দেখা যায় বলা হইয়াছে। (অথবা নির্বাণ বা নিবৃত্তি আসক্তি ইত্যাদি দ্বারা বর্ধিত হয় না, কুপিত হয় না বলিয়া ইহা অবর্ধন অকোপন। তাহা প্রভেদ করিয়া পণ্ডিত ভিক্ষু সংশোধন বা বর্ধন করিয়া থাকেন। সেই জ্ঞানের বিষয় ফলসমাপত্তি বা ফলপ্রাপ্তিকে পুনঃপুন অর্পণ করা হইলে উহা বা সেই ধর্মে বর্ধিত হইয়া থাকে অর্থ)।

(তাহা সংশোধনের বা বর্ধনের নিমিত্ত) করণীয় কর্তব্য অদ্যই উৎসাহের সহিত শেষ করা উচিত, কাল যে বাঁচিব কিংবা মরিব তাহা কে বলিতে পারে? (আমি নিজের আশ্রয়ের জন্য বুদ্ধ পূজাদি করিতেছি অথবা এইরূপ মিত্রের আশ্রয় গ্রহণস্বরূপ শত সহস্র প্রমাণ লইয়া কিছু দিনের পর আসিতেছি―এই প্রমাণ দিয়া অথবা শক্তি সংগ্রহ করিয়া) নিদর্শন প্রদর্শনে তুমি সেই মৃত্যুর মহাসেনা (অহি, বৃশ্চিক, বিষ, অস্ত্র ইত্যাদি দ্বারা মৃত্যুর অনেক কারণবশে মৃত্যুর মহাসেনা) হইতে মুক্তি বা রেহাই পাইবে না।

যেই ব্যক্তি এইরূপে অবস্থানকারী, উৎসাহী ও অহোরাত্র অনলস উত্থানশীল বা জাগরণশীল হন সেই একমাত্র আচরণশীল বা ধার্মিক ব্যক্তিকে সন্ত (সৎ পুরুষ) বুদ্ধ মুনি বলা হয়। ইহা নির্বেদভাগীয় সূত্র।

হে ভিক্ষুগণ, এই চারি প্রকার প্রত্যক্ষ করা কর্তব্য। চারি প্রকার কী কী? হে ভিক্ষুগণ, এমন কতকগুলি ধর্ম আছে যাহা চক্ষু দ্বারা এবং প্রজ্ঞা দ্বারা প্রত্যক্ষ করা কর্তব্য, এমন কতকগুলি ধর্ম আছে যাহা স্মৃতি দ্বারা প্রত্যক্ষ করা কর্তব্য, এমন কতকগুলি ধর্ম আছে যাহা কায় দ্বারা (নামকায় বা নামস্কন্ধ দ্বারা) এবং প্রজ্ঞা দ্বারা প্রত্যক্ষ করা কর্তব্য, এমন কতকগুলি ধর্ম আছে যাহা প্রজ্ঞা দ্বারা উপলব্ধি করা কর্তব্য এবং প্রজ্ঞা দ্বারা প্রত্যক্ষ করা কর্তব্য।

হে ভিক্ষুগণ, যেই সব ধর্ম চক্ষু দ্বারা এবং প্রজ্ঞা দ্বারা প্রত্যক্ষ করা কর্তব্য তাহা কিরূপ? সুবিশুদ্ধ দিব্যচক্ষু যাহা মনুষ্যচক্ষু বা মনুষ্যদৃষ্টিকে অতিক্রম করিয়া যায় উহাকে চক্ষু দ্বারা এবং প্রজ্ঞা দ্বারা প্রত্যক্ষ করা কর্তব্য। হে ভিক্ষুগণ, যেই সব ধর্ম স্মৃতি দ্বারা এবং প্রজ্ঞা দ্বারা প্রত্যক্ষ করা কর্তব্য। তাহা কিরূপ? পূর্বে নিবেসানুস্মৃতি (অর্থাৎ পূর্ব পূর্ব জন্মের ঘটনাসমূহ অনুস্মরণ) যাহা স্মৃতি দ্বারা এবং প্রজ্ঞা দ্বারা প্রত্যক্ষ করা কর্তব্য।

হে ভিক্ষুগণ, যেই সব ধর্ম কায় দ্বারা (নামকায় বা নামস্কন্ধ দ্বারা এবং প্রজ্ঞা দ্বারা প্রত্যক্ষ করা কর্তব্য তাহা কিরূপ? বিবিধ প্রকার ঋদ্ধিশক্তি ও নিরোধ বা নির্বাণ যাহা নামস্কন্ধ দ্বারা এবং প্রজ্ঞা দ্বারা প্রত্যক্ষ করা কর্তব্য। হে ভিক্ষুগণ, যেই সব ধর্ম প্রজ্ঞা দ্বারা উপলব্ধি করা কর্তব্য এবং প্রজ্ঞা দ্বারা প্রত্যক্ষ করা কর্তব্য তাহা কিরূপ? আস্রবসমূহের ক্ষয়ে জ্ঞান যাহা প্রজ্ঞা দ্বারা উপলব্ধি করা কর্তব্য এবং প্রজ্ঞা দ্বারা প্রত্যক্ষ করা কর্তব্য। ইহা নির্বেদভাগীয় সূত্র।

১০৪. উহাতে অশৈক্ষ্যভাগীয় সূত্র কিরূপ?

যাহার চিত্ত একখণ্ড ঘন শিলা তুল্য (অর্থাৎ সেই লোকধর্মসমূহ দ্বারা অথবা সেই লোকধর্মে অকম্পনীয় স্বভাব দ্বারা যাহার চিত্ত প্রস্তর তুল্য) স্থিত, প্রকম্পিত হয় না, প্রলোভিত বস্তুসমূহে বা লাভাদিতে নিস্পৃহ বা বিরত থাকে আর অলাভাদিতেও উদ্বিগ্ন হয় না, যাহার এতাদৃশ ভাবিত বা সংযত চিত্ত তাহার দুঃখ কোথায় হইতে আসিবে? (অর্থাৎ সেই লোকধর্ম অতিক্রান্ত উত্তম পুরুষের লোকধর্ম হেতুজাত দুঃখ পশ্চাৎগামী হইবে না।) ইহা অশৈক্ষ্যভাগীয় সূত্র।

আয়ুষ্মান সারিপুত্রের ভ্রমণ ও দশমরূপে ব্যাখ্যা করা কর্তব্য। ইহা অশৈক্ষ্যভাগীয় সূত্র।

যেই ব্রাহ্মণ পাপধর্ম অপসারিত করিয়াছে, নির্হুঙ্কার বা ‘হুং হুং’ শব্দ করে না, পবিত্র, আত্মদমিত, দেবান্তজ্ঞ, ব্রহ্মাচর্য ভূষিত এবং যাহার সেই কোনো সত্ত্বলোকে প্রাচুর্যতা নাই সেই ব্রাহ্মণ ব্রহ্মবাদ বলিয়া থাকে! (অর্থাৎ পাপধর্ম নিবারিত হইয়াছে বলিয়া ব্রাহ্মণ অথবা যেই ব্রাহ্মণ দৃষ্ট মাঙ্গলিকতার জন্য হুঙ্কার, অপবিত্রতা ইত্যাদি পাপধর্মযুক্ত হইয়া কেবল জন্মমাত্র দ্বারা ব্রাহ্মণ হইয়াছে বলিয়া সত্যতা স্বীকার করে না সে ব্রাহ্মণ। সেই ব্রাহ্মণ পাপধর্ম অপসারিত হইয়াছে বলিয়া ‘হুং হুং’ শব্দ পরিত্যাগ দ্বারা নির্হুঙ্কার, রাগ বা লোভ ইত্যাদি অপবিত্রতার অভাব হেতু পবিত্র, শীল সংবরণ দ্বারা সংযত চিত্ত হইয়াছে বলিয়া দমিত, চারি প্রকার মার্গজ্ঞান অনুরূপ বেদের অন্ত নির্বাণরূপ পবিত্রতায় অথবা অন্ত শেষসীমায় উপনীত হইয়াছে বলিয়া বেদান্তজ্ঞ, ব্রহ্মচর্যের মার্গ দ্বারা ভূষিত হইয়াছে বলিয়া ব্রহ্মচর্য ভূষিত, যাহার নিকট সকল প্রকার সত্ত্বলোক সম্মেলনে কোথায়ও একটিমাত্র আরম্মণেও ‘লোভ প্রাচুর্যতা, দ্বেষ প্রাচুর্যতা, মোহ প্রাচুর্যতা, মান প্রাচুর্যতা এবং মিথ্যাদৃষ্টি প্রাচুর্যতা’ এইরূপ প্রাচুর্যতা থাকে না সেই জন্য ‘আমি সেই ব্রাহ্মণ’ এই কথা বলিয়া থাকে। ইহা অশৈক্ষ্যভাগীয় সূত্র।

যাহারা পাপধর্মকে অপসারিত করিয়া সর্বদা স্মৃতিমান থাকে সেই জ্ঞানদীপ্ত ব্যক্তিগণ সংসারে প্রকৃতপক্ষে সংযোজন বা সংলগ্নতাহীন ব্রাহ্মণ। ইহা অশৈক্ষ্যভাগীয় সূত্র।

যেইখানে মৃত্তিকা, জল, অগ্নি ও বায়ু প্রতিষ্ঠিত হয় না সেইখানে শুভ্রতা দীপ্তিমান হয় না আদিত্যও প্রকাশ পায় না।

সেইখানে চন্দ্র প্রতিভাত হয় না, (চন্দ্র-সূর্য ইত্যাদির উজ্জ্বলতা প্রতিভাত হয় না বলিয়া অন্ধকার আছেই তত্রাচ সন্দেহ উৎপন্ন হয় বলা হইয়াছে) সেইখানে অন্ধকার নাই। প্রাজ্ঞতা বা বুদ্ধিমত্তা দ্বারা মুনি যখন আত্মজ্ঞান বিদিত হয় (অর্থাৎ আত্মজ্ঞা ইত্যাদিতে এবম্বিধ নির্বাণকে আত্মপ্রত্যক্ষ জ্ঞান দ্বারা যখন অনুভব করিয়া) তখনই ব্রাহ্মণ হইয়া থাকে, তৎপর রূপারূপ ধর্ম হইতে এবং সুখ-দুঃখ হইতে মুক্ত হইয়া থাকে। ইহা অশৈক্ষ্যভাগীয় সূত্র।

ব্রাহ্মণ যখন নিজ ধর্মসমূহে পারঙ্গত হইয়া থাকে অনন্তর তখন এই পিশাচকে (অর্থাৎ তদ্বারা কথিত এই পৈশাচিক ক্লেশকে) এবং তদ্বারাকৃত আকুলতা ব্যাকুলতাকরণকে পার হইয়া থাকে, অতিক্রম করিয়া থাকে। ইহা অশৈক্ষ্যভাগীয় সূত্র।

যে ভবিষ্যৎকে (অর্থাৎ পূর্ব স্ত্রীকে অথবা অপরাপর আগত বিষয়বস্তুকে) অভিনন্দন করে না, উহাদিগকে ত্যাগ করে বা ছাড়িয়া যায় অনুশোচনা করে না, পঞ্চবিধ সঙ্গ সংগ্রাম জয়ী মুক্ত ভিক্ষু আমি তাহাকেই ব্রাহ্মণ বলিয়া থাকি। ইহা অশৈক্ষ্যভাগীয় সূত্র।

জলদ্বারা শুচি হয় না, মানুষ বহুবার জলে স্নান করিলেও তদ্বারা শুদ্ধ হয় না, যাহার মধ্যে সত্য এবং ধর্ম আছে সেই ব্যক্তিই শুচি বা শুদ্ধ এবং সেই ব্যক্তিই ব্রাহ্মণ। ইহা অশৈক্ষ্যভাগীয় সূত্র।

উৎসাহী ধ্যানী ব্রাহ্মণের যখন ধর্মসমূহ হয় তখন আকাশে সূর্য সমুজ্জ্বল হওয়ার ন্যায় মারসৈন্যকে ধূপায়িত বা ধোঁয়ায় আবৃত করিয়া দাঁড়ায় বা অবস্থান করে। ইহা অশৈক্ষ্যভাগীয় সূত্র।

দেখ, সর্বপ্রকার লক্ষ বা যোগসাধনা অতিক্রান্ত সাংসারিক আসক্তিহীন পাংশুকুলিক ভিক্ষু (অর্থাৎ যেই ভিক্ষু আবর্জনারাশি হইতে সংগৃহীত বস্ত্র দ্বারা সেলাইকৃত চীবর ব্যবহার বা পরিধান করিয়া) শান্তইন্দ্রিয় নির্দিষ্ট রীতিতে কার্যকারী অবর্জনীয় ত্রিবিদ্যাপ্রাপ্ত ধর্ম অভ্যাস করিতেছে।

বহুসংখ্যক দেবতা আনন্দের সহিত সেই ব্রহ্মবিমানে উপস্থিত হইয়া শ্রেষ্ঠ জাতিবল বা জনশক্তি নিবারণকারী ব্রহ্মাকে বা মহানকে নমস্কার করিলেন।

হে অসাধারণ পুরুষ, আপনাকে নমস্কার, হে পুরুষ শ্রেষ্ঠ, আপনাকে নমস্কার। যাঁহাকে আপনি আরাধনা করিয়া থাকেন আমরা তাঁহাকে জানি না। আপনি কাঁহাকে আশ্রয় করিয়া ধ্যান করিতেছেন? ইহা অশৈক্ষ্যভাগীয় সূত্র।

সহায়তা দ্বারা (অর্থাৎ শমথ বিদর্শনসহ মার্গবল দ্বারা) দীর্ঘকাল ধরিয়া সম্মিলিত এই ভিক্ষু (অর্থাৎ সময় সময় হিতকর ধর্মের শ্রবণ বলে বহুকাল পর্যন্ত সমাগমে সম্মিলিত এই ভিক্ষু) নিশ্চয়ই বুদ্ধপ্রজ্ঞাপ্ত ধর্মে এই সদ্ধর্ম অনুরূপ হইয়া থাকে।

আর্য-প্রচারিত ধর্মে উপযুক্তরূপে সবিনীত হইয়া তাহারা সসৈন্য মারকে পরাজিত করিয়া অন্তিম দেহ ধারণ করিতেছে। ইহা অশৈক্ষ্যভাগীয় সূত্র।

সর্বপ্রকার গ্রন্থিমুক্ত নির্বাণ অর্জন করা কর্তব্য, বীর্য বা উৎসাহকে শিথিল করিলে ইহা হয় না আর অল্প সামর্থ দ্বারাও ইহা হয় না।

এই তর্বণ ভিক্ষু এই উত্তম পুরুষ সসৈন্য মারকে পরাজিত করিয়া অন্তিম দেহ ধারণ করিতেছে।

দুর্বর্ণ নিকৃষ্ট চীবরধারী মোঘরাজা সর্বদা স্মৃতিমান, ক্ষীণাস্রব, বিসংযুক্ত বা বিমুক্ত, কৃতকরণীয়, অনাসব।

ত্রিবিদ্যাপ্রাপ্ত, ঋদ্ধিপ্রাপ্ত এবং চিন্তাধারা বা ধ্যান পর্যায়ে সুবিদিত সসৈন্য মারকে পরাজিত করিয়া অন্তিম দেহ ধারণ করিতেছে। ইহা অশৈক্ষ্যভাগীয় সূত্র।

১০৫. ‘হে ভিক্ষুগণ, তথাগত কর্তৃক অর্হৎ সম্যকসম্বুদ্ধ রূপের (শরীরের বা বস্তু আকারের) প্রতি বিরক্তিভাব বিরাগ দ্বারা রূপের নিরোধ দ্বারা অনুৎপত্তি দ্বারা বিমুক্ত সম্যকসম্বুদ্ধ বলিয়া বলা হয়। হে ভিক্ষুগণ, ভিক্ষুও প্রজ্ঞা বিমুক্ত। (অর্থাৎ অন্তর্দৃষ্টির মাধ্যমে বন্ধনমুক্ত) রূপের প্রতি বিরক্তিভাব বিরাগ দ্বারা রূপের নিরোধ দ্বারা অনুৎপত্তি দ্বারা বিমুক্ত প্রজ্ঞা বিমুক্ত বলিয়া বলা হয়। হে ভিক্ষুগণ, তথাগত অর্হৎ সম্যকসম্বুদ্ধ বেদনায় বা অনুভূতিতে... পূর্ববৎ, সংজ্ঞায়... পূর্ববৎ, সংস্কারসমূহের বিজ্ঞানের প্রতি বিরক্তিভাব বিরাগ দ্বারা বিজ্ঞানের নিরোধ দ্বারা অনুৎপত্তি দ্বারা বিমুক্ত সম্যকসম্বুদ্ধ বলিয়া বলা হয়। হে ভিক্ষুগণ, ভিক্ষুও প্রজ্ঞাবিমুক্ত... পূর্ববৎ, বিজ্ঞানের প্রতি বিরক্তিভাব বিরাগ দ্বারা বিজ্ঞানের নিরোধ দ্বারা অনুৎপত্তি দ্বারা বিমুক্ত প্রজ্ঞা বিমুক্ত বলিয়া বলা হয়। হে ভিক্ষুগণ, উহাতে বিশেষতা কি, অভিপ্রায়ই বা কী? আর তথাগত অর্হৎ সম্যকসম্বুদ্ধের প্রজ্ঞাবিমুক্ত ভিক্ষুদের দ্বারা নানাকরণ বা বিশেষতাই বা কী?’ ‘প্রভু, ধর্মসমূহ তথাগতকে আরম্ভ করে।’ ‘হে ভিক্ষুগণ, তথাগত অর্হৎ সম্যকসম্বুদ্ধ অনুৎপন্ন (অর্থাৎ যেই আর্যমার্গ পূর্বে কখনো বর্তমান ছিল না সেই) মার্গকে উৎপাদন করিয়াছেন, অসঞ্জাত (অর্থাৎ যেই আর্যমার্গ পূর্বে কখনো জাত বা জন্ম হয়নি সেই) মার্গকে জন্ম দিয়াছেন বা উৎপাদন করিয়াছেন, অনখ্যাত (অর্থাৎ যেই আর্যমার্গ সম্বন্ধে পূর্বে কখনো কেউ বলে নাই সেই) মার্গকে আখ্যাত করিয়াছেন (অর্থাৎ মার্গ সম্বন্ধে ব্যাখ্যা করিয়াছেন বা বলিয়াছেন), মার্গজ্ঞ, মার্গবিদিত, মার্গামার্গ জ্ঞানে দক্ষ। হে ভিক্ষুগণ, এখন আমি প্রথমে জ্ঞাত বা গুণ দ্বারা ভূষিত হইয়াছি পরে আমার অনুগমন করিয়া শ্রাবকগণ জ্ঞাত বা গুণ দ্বারা ভূষিত হইয়াছে। হে ভিক্ষুগণ, ইহাই বিশেষতা ইহাই অভিপ্রায়, ইহাই তথাগত অর্হৎ সম্যকসম্বুদ্ধের প্রজ্ঞাবিমুক্ত ভিক্ষুদের দ্বারা নানাকরণ বা বিশেষতা।’ ইহা অশৈক্ষ্যভাগীয় সূত্র।

১০৬. আচ্ছন্নতায় অবিরত বর্ষিত হইতে থাকে, উন্মুক্ততায় অবিরত বর্ষিত হয় না, তদ্ধেতু আচ্ছন্নকে উন্মুক্ত কর, এইরূপ হইলে তাহা অবিরত বর্ষিত হইবে না।

‘আচ্ছন্নতায় অবিরত বর্ষিত হইতে থাকে’ ইহা সংক্লেশ বা অবিশুদ্ধতা আচ্ছন্নকে উন্মুক্ত কর, এইরূপ হইলে তাহা অবিরত বর্ষিত হইবে না’ ইহা সংক্লেশ এবং বাসনা। ইহা সংক্লেশভাগীয় এবং বাসনাভাগী সূত্র।

মহারাজ, সংসারে এই চারি প্রকার পুদ্গল বা পুরুষ বিদ্যমান রহিয়াছে। চারি প্রকার কী কী? তমো বা অজ্ঞতা (অর্থাৎ ভবিষ্যতে হীনকুল ইত্যাদিতে জন্মগ্রহণ করার অন্ধকার বা জ্ঞানাভাব দ্বারা যুক্ত তমো) তমোপরায়ণ (অর্থাৎ কায়িক দুশ্চরিত্রাদি দ্বারা পুনঃ নরকের অন্ধকারে গমনে রত তমপরায়ণ), তমো জ্যোতিপরায়ণ (এইখানে জ্যোতি অর্থে ভবিষ্যতে ধনীকুল ইত্যাদি জন্মগ্রহণ করার জ্যোতি দ্বারা যুক্ত, জ্যোতি জ্যোতিপরায়ণ অর্থাৎ কায়িক সচ্চরিত্রাদি দ্বারা পুনঃ স্বর্গে উৎপত্তিতে ভবে গমনরত জ্যোতিপরায়ণ), জ্যোতি তমপরায়ণ এবং জ্যোতি জ্যোতিপরায়ণ। উহাতে যেই পুরুষ জ্যোতি তমপরায়ণ আর যেই পুরুষ তমো তমপরায়ণ এই দুই পুরুষ সংক্লেশভাগীয়; যেই পুরুষ তমো জ্যোতিপরায়ণ আর যেই পুরুষ জ্যোতি জ্যোতিপরায়ণ-এই দুই পুরুষ বাসনাভাগীয়। ইহা সংক্লেশভাগীয় এবং বাসনাভাগীয় সূত্র।

উহাতে সংক্লেশভাগীয় এবং নির্বেধভাগীয় সূত্র কিরূপ? জ্ঞানীগণ (বুদ্ধাদি পণ্ডিতগণ) বলিয়াছেন যখন যশ অর্জন করে, প্রব্রজ্যা গ্রহণ করে বা বনে প্রস্থান করে, যেই মনিকুণ্ডলসমূহে মোহিত হয়, লোভে জ্ঞানহীন হয় এবং স্ত্রীপুত্রগণ যাহা প্রবল ইচ্ছা পোষণ করা হয় উহা দৃঢ় বন্ধন নহে। ইহা সংক্লেশ বা অবিশুদ্ধতা।

যাহা হইতে মুক্ত হওয়া দুঃসাধ্য উহাকে অপসারিতকরণ এবং শিথিলকরণ জ্ঞানীগণ ইহাকেই দৃঢ় বন্ধন বলিয়াছেন, ইহাকেও ছিন্ন করিয়া অনাপেক্ষী বা অনিচ্ছুক ব্যক্তি কামসুখ পরিত্যাগ করিয়া সংসারধর্ম পরিত্যাগ করিয়া সংসারধর্ম পরিত্যাগ করে বা প্রস্থান করে। ইহা নির্বেধ বা বিচক্ষণতা। ইহা সংক্লেশভাগীয় এবং নির্বেধভাগীয় সূত্র।

১০৭. ‘হে ভিক্ষুগণ, অকুশলবশে যাহা চেতনা লাভ বা অনুভব করা হয়, সেইরূপ অকুশল চেতনায় যাহা কায়-বাক্য কর্মভাব প্রাপ্ত হওয়া বশে সংগ্রহ বা উপযুক্ত করা হয়, সেইরূপ অকুশল চেতনায় যাহা লোভাদির অনুশয় (অর্থাৎ যাহা প্রবণতা তুল্য নিরবচ্ছিন্নতায় অপরিত্যক্তভাবে সুপ্ত থাকে তাহা অনুশয়); এইরূপে বিজ্ঞান বা প্রত্যক্ষ জ্ঞানীর স্থিতিতে ইহাই আরম্মন বা উপলব্ধির বিষয় হইয়া থাকে। আরম্মনে স্মৃতিতে সেই বিজ্ঞানে প্রতিষ্ঠা লাভ হয় উহাতে প্রতিষ্ঠিত হইলে বিজ্ঞানের বৃদ্ধিতে ভবিষ্যতে সংসারে পুনর্বার জন্ম হইয়া থাকে। ভবিষ্যতে সংসারে পুনর্জন্মের স্মৃতিই ভবিষ্যতে জন্ম-জরা-মরণ-শোক-বিলাপ-দুঃখ-দৌর্মনস্য-দুর্দশা সম্ভব হইয়া থাকে। সেইরূপেই এই সম্পূর্ণ দুঃখ স্কন্ধের কারণ হইয়া থাকে। হে ভিক্ষুগণ, যদি সেইরূপ অকুশলবশে চেতনা লাভ না হয়, যদি সেই অকুশল চেতনায় কায়-বাক্য কর্মভাব প্রাপ্ত হওয়া বশে উপযুক্ত করা না হয় বা ত্যাগ করা হয়, অনন্তর যদি লোভাদির অনুশয় থাকে, এইরূপে বিজ্ঞানের স্থিতিতে ইহাই আরম্মন হইয়া থাকে। আরম্মনের স্মৃতিতে সেই বিজ্ঞানের প্রতিষ্ঠা লাভ হয়। উহাতে প্রতিষ্ঠিত হইলে বিজ্ঞানের বৃদ্ধিতে ভবিষ্যতে সংসারে পুনর্বার জন্ম হইয়া থাকে। ভবিষ্যতে সংসারে পুনর্জন্মের স্মৃতিই ভবিষ্যতে জন্ম-জরা-মরণ শোক-বিলাপ-দুঃখ-দৌর্মনস্য দুর্দশা সম্ভব হইয়া থাকে। এইরূপে এই সম্পূর্ণ দুঃখস্কন্ধের কারণ হইয়া থাকে।’ ইহা সংক্লেশ।

‘হে ভিক্ষুগণ, অকুশলবশে যেহেতু চেতনা লাভ করা হয় না, সেইরূপ অকুশল চেতনায় যেহেতু কায়-বাক্য কর্মভাব প্রাপ্ত হওয়া বশে উপযুক্ত করা হয় না বা ত্যাগ করা হয়, সেইরূপ অকুশল চেতনায় যেহেতু লোভাদির অনুশয় থাকে না, এইরূপে বিজ্ঞানের স্থিতিতে ইহা আরম্মন হয় না ও অস্মৃতিতে সেই বিজ্ঞানের প্রতিষ্ঠা লাভ হয় না। ভবিষ্যতে সংসারে পুনর্জন্মের অস্মৃতিতে জন্ম-জরা-শোক বিলাপ-দুঃখ-দৌর্মনস্য দুর্দশা নিরুদ্ধ হইয়া যায়। এইরূপে এই সম্পূর্ণ দুঃখস্কন্ধের নিবৃত্তি বা অবসান হইয়া যায়।’ ইহা নির্বেধ। ইহা সংক্লেশভাগীয় এবং নির্বেধভাগীয় সূত্র।

১০৮. ‘হে ভিক্ষুগণ, অনভিজ্ঞ পৃথগ্‌জন সমুদ্র সমুদ্র বলিয়া থাকে। হে ভিক্ষুগণ, ইহা আর্য বিনয়ে কথিত সমুদ্র নহে। হে ভিক্ষুগণ, ইহা মহাজলরাশি নহে, মহা জলসমুদ্র নহে। হে ভিক্ষুগণ, চক্ষু পুরুষের সমুদ্র, উহার বেগ রূপময় (অর্থাৎ রূপসমূহে সত্ত্বগণের আকুলতা হইতে রূপগুলোর ন্যায় বেগ চক্ষুর বেগ বা দ্রুততা অর্থ)।’ ইহা সংক্লেশ।

‘হে ভিক্ষুগণ, যেই ব্রাহ্মণ বা ভিক্ষু সেই রূপময় বেগ সহ্য করে (অর্থাৎ যেই ভিক্ষু বিষয়ের দ্বারা চক্ষুকে অনিত্য হইতে, দুঃখ হইতে এবং অনাত্ম হইতে সংমর্শন বা অনুভব করিয়া উহাতে অপ্রবৃত্তি জন্মাইয়া ত্যাগ করিয়া উহার প্রতিবন্ধন হইতে ক্লেশরূপ জাল হইতে বিমুক্ত হইয়া আছেন) এবং ক্লেশরূপ ঊর্মি, ক্লেশরূপ আবর্ত বা ঘূর্ণিপাক, ক্লেশরূপ গ্রহ ও ক্লেশরূপ রাক্ষসসহ চক্ষুরূপ সমুদ্র উত্তীর্ণ হইয়াছে তাহাকেই বলা হয় উত্তীর্ণ পারগত ও স্থলে স্থিত ব্রাহ্মণ বা ভিক্ষু। ইহা অশৈক্ষ্য।

‘হে ভিক্ষুগণ, শ্রুত বা কর্ণ... পূর্ববৎ’, ঘ্রাণ বা নাসিকা... পূর্ববৎ, জিহ্বা... পূর্ববৎ, কায়... পূর্ববৎ, হে ভিক্ষুগণ, মন পুরুষের সমুদ্র, উহার বেগ ধর্মময়।’ ইহা সংক্লেশ।

‘হে ভিক্ষুগণ, যেই ব্রাহ্মণ বা ভিক্ষু সেই ধর্মময় বেগ সহ্য করে এবং ক্লেশরূপ ঊর্মি, ক্লেশরূপ আবর্ত, ক্লেশরূপ গ্রহ ও ক্লেশরূপ রাক্ষসসহ মনরূপ সমুদ্র উত্তীর্ণ হইয়াছে তাহাকেই বলা হয় উত্তীর্ণ পারগত স্থলে স্থিত ব্রাহ্মণ বা ভিক্ষু।’ ইহা অশৈক্ষ্য।

‘যেই ভিক্ষু ক্লেশরূপ গ্রহ, ক্লেশরূপ রাক্ষস ও ক্লেশরূপ ঊর্মি ভয়সহ এই দুরতিক্রম্য সমুদ্রকে অনিত্যাদি বলে অতিক্রম করিয়াছে সেই ভিক্ষুই বেদান্তজ্ঞ (অর্থাৎ চারি প্রকার মার্গজ্ঞানের অনুরূপ বেদের অন্ত নির্বাণরূপ পবিত্রতায় অথবা অন্ত বা শেষ সীমায় উপস্থিত হইয়াছে বলিয়া বেদান্তজ্ঞ) ব্রহ্মচর্য মার্গ দ্বারা ভূষিত, সংসার বা লোকের অন্তে বা শেষ সীমায় গত এবং নির্বাণগত বলিয়া কথিত হয়। ইহা অশৈক্ষ্য। ইহা সংক্লেশভাগীয় এবং অশৈক্ষ্যভাগীয় সূত্র।

‘হে ভিক্ষুগণ, সংসারে সত্ত্বগণের অনর্থের জন্য প্রাণীগণের দুঃখের জন্য এই ছয় প্রকার বড়শি। ছয় প্রকার কী কী? হে ভিক্ষুগণ, চক্ষু ইন্দ্রিয় দ্বারা জ্ঞান উপলব্ধি করিবার ইষ্ট কান্ত বা সুন্দর মনোজ্ঞ প্রিয় বা প্রিয়রূপ ক্লেশকাম সংলগ্নত্ব প্রলুব্ধকারী রূপসমূহ আছে, ভিক্ষু উহাকে (অর্থাৎ সেই নীলাদি বশে অনেক ভেদভিন্ন রূপায়তন রূপারম্মণকে) অভিনন্দন করে, ‘অহো সুখ’ বলিয়া কথায় প্রকাশ করে আর গিলিয়া শেষ করিয়া থাকে। হে ভিক্ষুগণ, সেই ভিক্ষু ক্লেশমারের বড়শীভূত রূপতৃষ্ণা গিলিয়া অনর্থে পতিত, বিপদে পতিত ও যথেচ্ছা পাপকার্যকারী বলিয়া কথিত হয়। হে ভিক্ষুগণ, শ্রবণ ইন্দ্রিয় দ্বারা জ্ঞান উপলব্ধি করিবার ইষ্ট... পূর্ববৎ, শব্দসমূহ আছে, ভিক্ষু উহাকে... পূর্ববৎ। ঘ্রাণ ইন্দ্রিয় দ্বারা জ্ঞান উপলব্ধি করিবার ইষ্ট... পূর্ববৎ, গন্ধসমূহ আছে, ভিক্ষু উহাকে... পূর্ববৎ। জিহ্বা ইন্দ্রিয় দ্বারা জ্ঞান উপলব্ধি করিবার ইষ্ট... পূর্ববৎ, রসসমূহ আছে, ভিক্ষু উহাকে... পূর্ববৎ। কায় ইন্দ্রিয় দ্বারা জ্ঞান উপলব্ধি করিবার ইষ্ট... পূর্ববৎ, স্পর্শসমূহ আছে, ভিক্ষু ইহাকে... পূর্ববৎ। মন ইন্দ্রিয় দ্বারা জ্ঞান উপলব্ধি করিবার ইষ্ট কান্ত মনোজ্ঞ প্রিয়রূপ ক্লেশকাম সংলগ্ন প্রলুব্ধকারী ধর্ম বা স্বভাবসমূহ আছে, ভিক্ষু উহাকে (অর্থাৎ সেই স্বভাবাদি বশে অনেক ভেদভিন্ন ধর্মায়তনকে) অভিনন্দন করে, ‘অহো সুখ’ বলিয়া কথায় প্রকাশ করে, গিলিয়া শেষ করিয়া থাকে। হে ভিক্ষুগণ, সেই ভিক্ষু ক্লেশমারের বড়শীভূত ধর্ম বা স্বভাবতৃষ্ণা গিলিয়া অনর্থে পতিত, বিপদে পতিত ও যথেচ্ছা পাপকার্যকারী বলিয়া কথিত হয়।’ ইহা সংক্লেশ।

‘হে ভিক্ষুগণ, চক্ষু ইন্দ্রিয় দ্বারা জ্ঞান উপলব্ধি করিবার ইষ্ট কান্ত মনোজ্ঞ প্রিয়রূপ ক্লেশকাম সংলগ্নত্ব প্রলুব্ধকারী রূপসমূহ আছে, ভিক্ষু উহাকে অভিনন্দন করে না, ‘অহো সুখ!’ বলিয়া কথায় প্রকাশ করে না আর গিলিয়া শেষ করিয়া থাকে না, হে ভিক্ষুগণ, সেই ভিক্ষু ক্লেশমারের বশীভূত রূপতৃষ্ণার বড়শী ভাঙ্গিয়া ফেলিয়াছে, সর্বাংশে ভাঙ্গিয়া ফেলিয়াছে, অনর্থে পতিত নহে, বিপদে পতিত নহে এবং যথেচ্ছা পাপকার্যকারী নহে বলিয়া কথিত হয়। হে ভিক্ষুগণ, শ্রবণ ইন্দ্রিয় দ্বারা জ্ঞান উপলব্ধি করিবার ইষ্ট... পূর্ববৎ, শব্দসমূহ আছে, ভিক্ষু উহাকে... পূর্ববৎ। ঘ্রাণ ইন্দ্রিয় দ্বারা জ্ঞান উপলব্ধি করিবার ইষ্ট... পূর্ববৎ, গন্ধসমূহ আছে, ভিক্ষু উহাকে... পূর্ববৎ। জিহ্বা ইন্দ্রিয় দ্বারা জ্ঞান উপলব্ধি করিবার ইষ্ট... পূর্ববৎ, রসসমূহ আছে, ভিক্ষু উহাকে... পূর্ববৎ। কায় ইন্দ্রিয় দ্বারা উপলব্ধি করিবার ইষ্ট... পূর্ববৎ, স্পর্শসমূহ আছে, ভিক্ষু উহাকে... পূর্ববৎ, মন ইন্দ্রিয় দ্বারা জ্ঞান উপলব্ধি করিবার ইষ্ট কান্ত মনোজ্ঞ প্রিয়রূপ ক্লেশকাম সংলগ্নত্ব প্রলুব্ধকারী ধর্ম বা স্বভাবসমূহ আছে, ভিক্ষু উহাকে অভিনন্দন করে না, ‘অহো সুখ!’ বলিয়া কথায় প্রকাশ করে না আর গিলিয়া শেষ করিয়া থাকে না, হে ভিক্ষুগণ, সেই ভিক্ষু ক্লেশমারের বশীভূত ধর্ম বা স্বভাব তৃষ্ণার বড়শী ভাঙ্গিয়া ফেলিয়াছে, সর্বাংশে ভাঙ্গিয়া ফেলিয়াছে, অনর্থে পতিত নহে, বিপদে পতিত নহে এবং যথেচ্ছা পাপকার্যকারী নহে বলিয়া কথিত হয়। ইহা অশৈক্ষ্য। ইহা সংক্লেশভাগীয় এবং অশৈক্ষ্যভাগীয় সূত্র।

১০৯. উহাতে সংক্লেশভাগীয়, নির্বেধভাগীয় এবং অশৈক্ষ্যভাগীয় সূত্র কিরূপ? সন্তাপ উৎপন্নকারী এই সংসার (অর্থাৎ এই প্রাণিজগতে উৎপন্ন সন্তাপ, আত্মীয়স্বজন বিষয়াদি বশে উৎপন্ন সন্তাপ, রাগ বা লোভাদি বশে উৎপন্ন শোক বিলাপাদি অনুশোচনাযুক্ত সন্তাপ ইত্যাদি বিভিন্ন সন্তাপ উৎপন্নকারী এই সংসার), দুঃখ স্পর্শ হওয়ার পর হইতে নিজের রোদন বলা হইয়া থাকে (অর্থাৎ বহুবিধ দুঃখ স্পর্শে বা অনুভবে অভিভূত হইয়া সেই সেই অনুভূত দুঃখকে নিজ অনভ্যস্ত শরীরে সহ্য করিতে অসমর্থ হওয়ায় ‘অহো দুঃখ অহো দুঃখ’ বলিয়া বিলাপ করিতে থাকে), যাহা যাহা করিবার জন্য মনে করে বা সংকল্প করে তাহা মনোনয়নের বা সংকল্পের অনুরূপ না হইয়া অন্যথা হইয়া যায় (অর্থাৎ যেই যেই প্রকারে দুঃখের প্রতিকার করিয়া আত্ম শ্রীবৃদ্ধির জন্য বিবেচনা বা কল্পনা করে তাহাতে শ্রীবৃদ্ধি না হইয়া অন্য প্রকার হইয়া যায়)।

অন্যপ্রকারে ভাবনাকারী সপ্তবিধ কামভব চিন্তা করে, এইরূপে যেই ভবে অভিরমিত হয় উহাকে অভিনন্দন করে। যেই ভবকে অভিনন্দন করা হয় উহা জরা-মরণাদি অনেক প্রকার দুঃখের অনুবন্ধন হেতু ভয়ে ভয়ঙ্কর, যাহাকে ভয় করা হয় উহা দুঃখ। ইহা সংক্লেশ।

ভবকে পরিত্যাগ করিবার জন্য এই ব্রহ্মচর্য রক্ষা বা পালন করা। ইহা নির্বেধ।

শ্রমণ অথবা ব্রহ্মগণের মধ্যে যাহারা রূপব্রহ্মভব কিংবা অরূপ ব্রহ্মভব দ্বারা ভববিমুক্তি (অর্থাৎ ভব হইতে মুক্তি, সংসার শুদ্ধি) বলিয়াছে, আমি বলিতেছি তাহারা সকলে ভব হইতে বিমুক্তি নহে। অথবা শ্রমণ কিংবা ব্রাহ্মণগণের মধ্যে যাহারা বিভব (অর্থাৎ উচ্ছেদদৃষ্টি) দ্বারা ভব নিঃসরণ বা ভব হইতে প্রস্থান হয় (অর্থাৎ নির্বাণ জ্ঞানে ভবগামী রূপারূপ ধ্যান দ্বারা উহা উৎপন্ন করিয়া এবং উৎপত্তি ভব দ্বারা ভব বা সংসার শুদ্ধি বলিয়া ভব দ্বারা ভববিমুক্তি বা আত্মা সমুচ্ছিন্ন হয়) বলিয়া বলিয়াছে, আমি বলিতেছি তাহারা সকলে ভব হইতে নির্গত হয়নি। স্কন্ধাদিতে আসক্তির হেতুই এই দুঃখ সম্ভব হইয়া থাকে। ইহা সংক্লেশ।

‘সর্বপ্রকার উপাদান (ইন্ধন বা আসক্তি) ক্ষয় হইলে দুঃখ উৎপত্তির সম্ভাবনা থাকে না।’ ইহা নির্বেধ।

দেখ এই সংসার পৃথক পৃথকভাবে মোহের দ্বারা অভিভূত, স্কন্ধ পঞ্চকমাত্র, স্ত্রীলোক পুরুষের প্রতি এবং পুরুষ স্ত্রীলোকের প্রতি এই রূপে প্রাণিগণের মধ্যে রত বা অনুরক্ত রহিয়াছে, উহা হইতে এই ভবসমূহ মুক্তিপ্রাপ্ত নহে। (অল্পজীবি বা ক্ষীণজীবি অথবা দীর্ঘায়ু অথবা আকাঙ্ক্ষাপরায়ণ অথবা অনাকাঙ্ক্ষাপরায়ণ) যেই ভবসমূহ আছে ঊর্ধ্ব অধঃ তির্যক সর্বত্র সর্বভাবে সেই ভবসমূহ অনিত্য, দুঃখ ও বিপরিণাম বা পরিবর্তন স্বভাবের। ইহা সংক্লেশ।

এইরূপ প্রত্যক্ষভাবে যথার্থ জ্ঞানে দর্শন করিলে ভবতৃষ্ণা পরিত্যক্ত হইয়া থাকে, বিভব বা উচ্ছেদদৃষ্টিকে অভিনন্দন করে না। সর্ব প্রকারে তৃষ্ণাক্ষয় এবং নিঃশেষরূপে বিরাগ ও নিবৃত্তিই নির্বাণ। ইহা নিরোধ।

এইরূপে চারি মহাভূত দ্বারা অভিভূত পঞ্চমার সংগ্রাম বিজিত সর্বপ্রকার ভব অতিক্রান্ত ইষ্টানিষ্ট ইত্যাদি লক্ষণপ্রাপ্ত সেই নিবৃত্ত বা শান্ত ভিক্ষুর ক্লেশ সংস্কার অনুৎপাদন ও অগ্রহণ হেতু পুনর্জন্ম হয় না। ইহা অশৈক্ষ্য। ইহা সংক্লেশভাগীয়, নির্বেধভাগীয় ও অশৈক্ষ্যভাগীয় সূত্র।

হে ভিক্ষুগণ, এই চারিজন পুদ্গল বা পুরুষ। চারি প্রকার কী কী? অনুস্রোতগামী (স্রোতের অনুকূলে গমনকারী অর্থাৎ অন্ধ পৃথগ্‌জন), প্রতিস্রোতগামী (স্রোতের প্রতিকূলে গমনকারী অর্থাৎ কল্যাণ পৃথগ্‌জন), স্থিতত্ব (স্থিত বা দাঁড়ান অবস্থা অর্থাৎ শৈক্ষ্য) এবং উত্তীর্ণ হইয়া পরপারে যাইয়া স্থলে দণ্ডায়মান হইয়াছে ব্রাহ্মণ বা ভিক্ষু (অর্থাৎ অশৈক্ষ্য বা অর্হৎ)। উহাতে যেই পুরুষ অনুস্রোতগামী এই পুরুষ সংক্লেশভাগীয়। উহাতে যেই পুরুষ প্রতিস্রোতগামী এবং যেই পুরুষ স্থিত বা দাঁড়ান অবস্থাপ্রাপ্ত এই দুইজন পুরুষ নির্বেধভাগীয়। উহাতে যেই পুরুষ উত্তীর্ণ হইয়া পরপারে গিয়া স্থলে দাঁড়াইয়াছে সেই পুরুষ ব্রাহ্মণ বা ভিক্ষু-এই ব্রাহ্মণ অশৈক্ষ্য। ইহা সংক্লেশভাগীয়, নির্বেধভাগীয় এবং অশৈক্ষ্যভাগীয় সূত্র।

১১০. উহাতে সংক্লেশভাগীয়, বাসনাভাগীয় এবং নির্বেধভাগীয় সূত্র কিরূপ? ছয় প্রকার জাতি; যথা : ১) এক প্রকার পুরুষ আছে যে কৃষ্ণ বা হীন, নীচকুলজাত, হীন ধর্ম আচরণ করে (অর্থাৎ হীন দশবিধ দুঃশীল ধর্ম বা দুর্নীতি আচরণ করিয়া নরকে উৎপন্ন হইয়া থাকে), ২) এক প্রকার পুরুষ আছে যে কৃষ্ণ বা হীন, নীচকুলে জাত, শুভ্র বা পবিত্র ধর্ম আচরণ করে (অর্থাৎ আমি পূর্বেও পুণ্যকার্য না করিয়া নীচকুলে জন্মগ্রহণ করিয়াছি, এখন পুণ্যকার্য করিব’ এই মনে করিয়া সে পুণ্যানুরূপ পবিত্র নিষ্কলঙ্ক ধর্ম আচরণ করিয়া স্বর্গে উৎপন্ন হইয়া থাকে); ৩) এক প্রকার পুরুষ আছে যে হীন, নীচকুলে জাত, নির্বাণ অহীন-অশুভ্র বা অপবিত্র হউক নির্বাণের অহীন-অপবিত্র কার্যফল (অর্থাৎ নির্বাণ যদি হীন হয় হীনফল প্রদান করিয়া থাকিবে আর যদি পবিত্র হয় পবিত্রফল প্রদান করিয়া থাকিবে-এইভাবে দুই প্রকার ফল প্রদত্ত না হওয়ায় ‘অহীন অপবিত্র’ বলা হইয়াছে) নিত্যদৃষ্ট নির্বাণ বা অর্হত্ত্বকে আরাধনা করিতে থাকে; ৪) এক প্রকার পুরুষ আছে যে শুক্ল বা পবিত্র, উচ্চকুলেজাত, হীনধর্ম আচরণ করে, ৫) এক প্রকার পুরুষ আছে যে পবিত্র, উচ্চকুলেজাত, পবিত্র ধর্ম আচরণ করে, ৬) এক প্রকার পুরুষ আছে যে পবিত্র, উচ্চকুলেজাত, নির্বাণ অহীন অপবিত্র হউক নির্বাণের অহীন অপবিত্র কার্যফল নিত্যদৃষ্ট নির্বাণ বা অর্হত্ত্বকে আরাধনা করিতে থাকে। উহাতে ১) যেই পুরুষ হীন, নীচকুলে জাত, হীনধর্ম আচরণ করে, ৪) যে পুুর্বষ পবিত্র, উচ্চকুলে জাত, হীনধর্ম আচরণ করিয়া-এই দুই প্রকার পুরুষ সংক্লেশভাগীয় উহাতে ২) যেই পুরুষ হীন, নীচকুলেজাত, পবিত্র ধর্ম আচরণ করে, ৫) যেই পুরুষ পবিত্র, উচ্চকুলেজাত, পবিত্র ধর্ম আচরণ করিয়া-এই দুই প্রকার পুরুষ বাসনাভাগীয়। উহাতে ৩) যেই পুরুষ হীন, নীচকুলেজাত, নির্বাণ অহীন-অপবিত্র হউক নির্বাণের অহীন-অপবিত্র কার্যফল নিত্যদৃষ্ট নির্বাণ বা অর্হত্ত্বকে আরাধনা করিতে থাকে; ৬) যেই পুরুষ পবিত্র, উচ্চকুলে জাত নির্বাণ অহীন-অপবিত্র হউক নির্বাণের অহীন-অপবিত্র কার্যফল নিত্যদৃষ্ট নির্বাণ বা অর্হত্ত্বকে আরাধনা করিতে থাকে-এই দুই প্রকার পুরুষ নির্বেধভাগীয়। ইহা সংক্লেশভাগীয়, বাসনাভাগীয় এবং নির্বেধভাগীয় সূত্র।

হে ভিক্ষুগণ, এই চারি প্রকার কর্ম। চারি প্রকার কী কী? ১) এক প্রকার কর্ম আছে যাহা কৃষ্ণ বা হীন, হীন কার্যফল প্রদানকারী, ২) এক প্রকার কর্ম আছে যাহা শুক্ল বা পবিত্র, পবিত্র কার্যফল প্রদানকারী, ৩) এক প্রকার কর্ম আছে যাহা হীন-পবিত্র, হীন-পবিত্র কার্যফল প্রদানকারী, ৪) এক প্রকার কর্ম আছে যাহা অহীন-অপবিত্র, অহীন-অপবিত্র কার্যফল প্রদানকারী, কর্ম কর্ম উত্তম কর্মশ্রেষ্ঠ কর্মক্ষয়ে অগ্রগামী হয়। উহাকে ১) যেই কর্ম হীন, হীন কার্যফল প্রদানকারী, ২) যেই কর্ম হীন-পবিত্র, হীন-পবিত্র কার্যফল প্রদানকারী ইহা সংক্লেশ। ৩) যেই কর্ম পবিত্র, পবিত্র কার্যফল প্রদানকারী ইহা বাসনা। ৪) যেই কর্ম অহীন-অপবিত্র, অহীন-অপবিত্র কার্যফল প্রদানকারী, কর্ম কর্ম উত্তম কর্মশ্রেষ্ঠ কর্মক্ষয়ে অগ্রগামী হয় ইহা নির্বেধ। ইহা সংক্লেশভাগীয় বাসনাভাগীয় এবং নির্বেধভাগীয় সূত্র।

১১১. উহাতে বাসনাভাগীয় এবং নির্বেধভাগীয় সূত্র কিরূপ?

মনুষ্য জন্ম লাভ হইলে দুই প্রকার, এইরূপে অকৃত্য বা অকরণীয় কার্য (যেমন কতকগুলি কৃত্য আছে তাহা এইরূপে কর্তব্য হইয়া দেখা দেয় আর অকৃত্য নহে এইরূপও কোনো কোনো কর্তব্য দেখা যায়), এইরূপ সুকৃত্য পুণ্য কার্যসমূহ এবং এইরূপ সংযোজন বা সংলগ্নতা পরিত্যাগ।

এইরূপ সুকৃত্য পুণ্যকার্যসমূহ বাসনাভাগীয় সূত্র।

এইরূপ সুকৃত্য পুণ্যকার্যসমূহ পরিত্যাগ নির্বেধভাগীয়।

পুণ্যকার্যসমূহ করিয়া কৃতপুণ্য দ্বারা স্বর্গাস্বর্গে গমন করে। সংযোজন বা সংলগ্নতা পরিত্যাগ দ্বারা জরা-মরণ হইতে বিমুক্ত হয়।

পুণ্যকার্যসমূহ করিয়া কৃতপুণ্য দ্বারা স্বর্গাস্বর্গে গমন করে। বাসনাভাগীয় সূত্র। সংযোজন পরিত্যাগ দ্বারা জরা-মরণ হইতে বিমুক্ত হয়। নির্বেধভাগীয় সূত্র। ইহা বাসনাভাগীয় এবং নির্বেধভাগীয় সূত্র।

হে ভিক্ষুগণ, দুই প্রকার প্রাধান্যতা বা বৈশিষ্ট্যতা (প্রথমত প্রব্রজিতগণের মধ্যে ভূমি বা স্থিতি, দ্বিতীয়ত অধিকরণে)। দুই প্রকার কী কী? ১) যেই ব্যক্তি আগার হইতে অনাগারিক প্রব্রজিতগণের মধ্যে চীবর-আহার-শয়নাসন-গিলান প্রত্যয় ভৈষজ্য (অর্থাৎ রোগী ভিক্ষুর ওষুধপত্যাদি) পরিষ্কার বা অত্যাবশ্যকীয় দ্রব্য ত্যাগ করে বা দান দেয়, ২) যেই ব্যক্তি আগার হইতে অনাগারিক প্রব্রজিতগণের মধ্যে সর্ব প্রকার আসক্তি ত্যাগ করিয়াছে, তৃষ্ণাক্ষয় করিয়াছে, বিরাগ বা উদাসীন হইয়াছে, নিবৃত্ত হইয়াছে ও নির্বাণ বা অর্হত্ত্ব লাভ করিয়াছে। উহাতে ১) যেই ব্যক্তি আগার হইতে অনাগারিক প্রব্রজিতগণের মধ্যে চীবর আহার পূর্ববৎ পরিষ্কার বা অত্যাবশ্যকীয় দ্রব্য দান দেয় ইহা বাসনাভাগীয় সূত্র। ২) যেই ব্যক্তি আগার হইতে অনাগারিক প্রব্রজিতগণের মধ্যে সর্বপ্রকার আসক্তি ত্যাগ করিয়াছে, তৃষ্ণাক্ষয় করিয়াছে, বিরাগ বা উদাসীন হইয়াছে, নিবৃত্ত হইয়াছে ও নির্বাণ বা অর্হত্ত্ব লাভ করিয়াছেন ইহা বাসনাভাগীয় এবং নির্বেধভাগীয় সূত্র।

উহাতে তৃষ্ণা সংক্লেশভাগীয় সূত্র তৃষ্ণাপক্ষ দ্বারা এইরূপে নির্দেশিতব্য, তিন প্রকার তৃষ্ণায়; যথা : কামতৃষ্ণায়, ভবতৃষ্ণায় ও বিভবতৃষ্ণায় বা উচ্ছেদ তৃষ্ণায়। যেই যেই উচ্ছেদাদি বস্তু দ্বারা ভবতৃষ্ণাদি বশে আকাঙ্ক্ষিত হয় সেই সেই ভবে নির্দেশিতব্য। সেই তৃষ্ণাকে বিস্তৃত করা হইলে ছত্রিশ প্রকার তৃষ্ণাজালে বিচরণ করা হয়।

উহাতে মিথ্যাদৃষ্টি সংক্লেশভাগীয় সূত্র মিথ্যাদৃষ্টিপক্ষ দ্বারা এইরূপে উচ্চেদ শাশ্বতবশে নির্দেশিতব্য। যেই যেই ভাবে বাইনমাছের ন্যায় বিশৃঙ্খল বা গোলমেলে বস্তু ইত্যাদি দ্বারা অবাস্তব ধারণায় ‘ইহাই সত্য’ বলিয়া মিথ্যাদৃষ্টি বশে দৃঢ়রূপে সংলগ্ন হইয়া থাকে সেই সেইভাবে নির্দেশিতব্য। সেই মিথ্যাদৃষ্টিকে বিস্তৃত করা হইলে বাষট্টি প্রকার মিথ্যাদৃষ্টি হইয়া থাকে।

উহাতে দুশ্চরিত্র সংক্লেশভাগীয় সূত্র চেতনায় চৈতসিক কর্ম দ্বারা নির্দেশিতব্য, তিন প্রকার দুচ্ছরিত্রের দ্বারা; যথা : কায়িক দুশ্চরিত্রের দ্বারা, বাচনিক দুশ্চরিত্রের দ্বারা, মানসিক দুশ্চরিত্রের দ্বারা। সেই দুশ্চরিত্রের দ্বারা বিস্তৃত করিলে দশ প্রকার অকুশলকর্ম হইয়া থাকে।

উহাতে তৃষ্ণা শুদ্ধতাভাগীয় সূত্র শমথ ভাবনা দ্বারা নির্দেশিতব্য।

উহাতে মিথ্যাদৃষ্টি শুদ্ধতাভাগীয় সূত্র। বিদর্শন ভাবনা দ্বারা নির্দেশিতব্য।

উহাতে দুশ্চরিত্র শুদ্ধতাভাগীয় সূত্র। সুচ্চরিত্র ভাবনা দ্বারা নির্দেশিতব্য। তিন প্রকার অকুশলমূল। ইহার কারণ কী? সংসারে জন্মগ্রহণ করিবার জন্য। সুতরাং সংসারে জন্মগ্রহণ করিলে কায়িক দুশ্চরিত্র-কায়িক সচ্চরিত্র, বাচনিক দুশ্চরিত্র-বাচনিক সচ্চরিত্র এবং মানসিক দুশ্চরিত্র মানসিক সচ্চরিত্র হইয়া থাকে। ঈদৃশ অশুভ কর্মবিপাক বা কর্মের কার্যফল দ্বারা এইরূপ মূর্খতার লক্ষণ উৎপন্ন হইয়া থাকে। ইহা সংক্লেশভাগীয় সূত্র। ঈদৃশ শুভ কর্মবিপাক দ্বারা এইরূপ মহাপুরুষ লক্ষণ উৎপন্ন হইয়া থাকে ইহা বাসনাভাগীয় সূত্র।

উহাতে সংক্লেশভাগীয় সূত্র চারি প্রকার ক্লেশভূমির দ্বারা নির্দেশিতব্য;  যথা : অনুশয় (অন্তর্নিহিত প্রবণতা) ভূমির দ্বারা, পর্যুত্থান বা পূর্ব সংস্কার ভূমির দ্বারা, সংযোজন বা সংলগ্নতা ভূমির দ্বারা এবং উপাদান (ইন্ধন বা আসক্তি) ভূমির দ্বারা। অনুশয়সহ পর্যুত্থান জাত হয় (অর্থাৎ অনুশয় হেতু সংযোগে রাগ বা লোভাদি পর্যুত্থান বা উৎপন্ন চিত্ত তাহা কামরাগাদির বা কামাসক্তি ইত্যাদির) সহিত সংযুক্ত হয়, সংযুক্ত হইয়া আঁকড়াইয়া ধরিয়া থাকে (অর্থাৎ যাহা কামরাগ সংযোজন বা সংলগ্নতাদির দ্বারা সংযুক্ত তাহা কাম উপাদান বা কামাসক্তি ইত্যাদি অকুশল কর্মসমূহও আঁকড়াইয়া ধরিয়া থাকে), উপাদান প্রত্যয়ে বা হেতুতে ভব (উৎপত্তি ভব বা উৎপন্ন হইবার স্থান বা অবস্থা), ভবের প্রত্যয়ে বা হেতুতে জন্ম, জন্মের হেতুতে জরা-মরণ-শোক-বিলাপ দুঃখ-দৌর্মনস্য দুর্দশা সম্ভব হইয়া থাকে, এইরূপে সম্পূর্ণ দুঃখস্কন্ধের কারণ হইয়া থাকে। এই চতুর্বিধ ক্লেশভূমির দ্বারা সর্বপ্রকার ক্লেশসংগ্রহ এক সঙ্গে আগমন করে। ইহা সংক্লেশভাগীয় সূত্র। বাসনাভাগীয় সূত্র ত্রিবিধ সচ্চরিত্রের দ্বারা নির্দেশিতব্য। নির্বেধভাগীয় সূত্র চতুর্বিধ সত্যের দ্বারা নির্দেশিতব্য। অশৈক্ষ্যভাগীয় সূত্র ত্রিবিধ ধর্মের দ্বারা নির্দেশিতব্য;   যথা : বুদ্ধ ধর্মসমূহের দ্বারা, প্রত্যেক বুদ্ধ ধর্মসমূহের দ্বারা এবং শ্রাবক ভূমির দ্বারা ধ্যানী বিষয় নির্দেশিতব্য।

১১২. আঠারো প্রকার মূলপদ। উহাকে কী কী? ১) লৌকিক, ২) লোকোত্তর, ৩) লৌকিক এবং লোকোত্তর, ৪) সত্ত্বাধিষ্ঠান বা সত্ত্বগণের সংকল্প, ৫) ধর্মাধিষ্ঠান, ৬) সত্ত্বাধিষ্ঠান এবং ধর্মাধিষ্ঠান, ৭) জ্ঞান, ৮) জ্ঞেয়, ৯) জ্ঞান এবং জ্ঞেয়, ১০) দর্শন, ১১) ভাবনা, ১২) দর্শন এবং ভাবনা, ১৩) নিজকথা, ১৪) পরকথা, ১৫) নিজকথা এবং পরকথা, ১৬) বিসর্জনীয়, ১৭) অবিসর্জনীয়, ১৮) বিসর্জনীয় এবং অবিসর্জনীয়। নয় প্রকার মূলপদ; যথা : ১) কর্ম, ২) বিপাক বা কার্যফল, ৩) কর্ম এবং বিপাক বা কার্যফল, ৪) কুশল বা পুণ্য, ৫) অকুশল বা পাপ, ৬) কুশল এবং অকুশল, ৭) অনুজ্ঞা বা সম্মতি প্রদান, ৮) প্রত্যাখ্যান বা অগ্রাহ্যকরণ, ৯) অনুজ্ঞা প্রদান এবং প্রত্যাখ্যানকরণ। আর স্তব বা স্তুতি। উহাতে লৌকিক কিরূপ?

পাপ কৃতকর্মক্ষণেই ফল প্রদান করে না যেমন গাভীর স্তনসমূহ হইতে সদ্যনিষ্ক্রান্ত ধারক উচ্চাক্ষীর সেই ক্ষণে স্বতন্ত্র হয় না, আকার বদলায় না, দধিভাব প্রাপ্ত হয় না, কিন্তু পাপ পরিপক্ব হইয়া ভস্মাচ্ছন্ন অগ্নির ন্যায় মূর্খকে দহন করিতে করিতে অনুগমন করিয়া থাকে। ইহা লৌকিক।

হে ভিক্ষুগণ, এই চারি প্রকার অগতিগমন, সর্বপ্রকার... পূর্ববৎ ধ্বংসের পথে নিয়ে যায়, তাহার যশ কৃষ্ণপক্ষের চন্দ্রের ন্যায়।

হে ভিক্ষুগণ, এই আট প্রকার লোকধর্ম। আট প্রকার কী কী? লাভ, অলাভ, যশ, অযশ, নিন্দা, প্রশংসা, সুখ এবং দুঃখ। হে ভিক্ষুগণ, ইহাই নাকি আট প্রকার লোকধর্ম। ইহা লৌকিক।

লোকোত্তর। উহাতে লোকোত্তর কিরূপ?

‘যাহার ইন্দ্রিয়সমূহ সারথি কর্তৃক সুন্দররূপে দমিত অশ্বের ন্যায় সৈ'র্যভাব ও দমিতভাব প্রাপ্ত হইয়াছে, তাহার নববিধ মান পরিত্যক্ত হইয়াছে এবং মান পরিত্যক্ত হইয়া চতুর্বিধ আসক্তির অভাবে সে অনাসব হইয়াছে। সেই মান পরিত্যক্ত অনাসবকে দেবগণও আকাঙ্ক্ষা করে, তদনুরূপে মানুষেরাও তাহাকে দর্শন করিবার নিমিত্ত আগমনের ইচ্ছা করে।’ ইহা লোকোত্তর।

হে ভিক্ষুগণ, এই পাঁচটি ইন্দ্রিয় লোকোত্তর। পাঁচটি কী কী? শ্রদ্ধা ইন্দ্রিয়, বীর্য ইন্দ্রিয়, স্মৃতি ইন্দ্রিয়, সমাধি ইন্দ্রিয় এবং প্রজ্ঞা ইন্দ্রিয়। হে ভিক্ষুগণ, এই পাঁচটি ইন্দ্রিয় নাকি লোকোত্তর। ইহা লোকোত্তর।

উহাতে লৌকিক এবং লোকোত্তর কিরূপ? মনুষ্যজন্ম লাভে দুই প্রকার কৃত্য বা কর্তব্য হইয়া থাকে এবং এইরূপ সুকৃত্য বা সৎ কর্তব্যের দুইটি গাথা আছে, যেমন যাহা এই সংসারে সুকৃত্য বা সংকৃত্য এবং এইরূপ পুণ্যসমূহ, পুণ্যকার্যসমূহ করিয়া কৃত পুণ্য দ্বারা স্বর্গাস্বর্গে গমন করে। ইহা লৌকিক।

অথবা যাহা এই সংসারে সংযোজন বা সংলগ্নতা পরিত্যাগ এবং সংযোজন পরিত্যাগ দ্বারা জরা-মরণ হইতে মুক্ত হয়। ইহা লোকোত্তর। ইহা লৌকিক এবং লোকোত্তর।

হে ভিক্ষুগণ, বিজ্ঞানসমূহ দ্বারা আহার প্রতিবদ্ধ ছন্দরাগ (ইচ্ছা ও অনুরাগ) অপরিত্যাগ হইয়া থাকিলে নামরূপের অবক্রান্তি বা গমনাগমন হইয়া থাকে, নামরূপের গমনাগমন থাকিলে সংসারে পুনর্জন্ম (পুনর্বার ভবোৎপত্তি) হইয়া থাকে, পুনর্জন্ম থাকিলে জন্ম হইয়া থাকে, জন্ম থাকিলে জরা-মরণ শোক-বিলাপ দুঃখ দৌর্মনস্য দুর্দশা সম্ভব হইয়া থাকে, এইরূপেই সম্পূর্ণ দুঃখস্কন্ধের কারণ হইয়া থাকে। হে ভিক্ষুগণ, যেমন মহাবৃক্ষ আছে, উহার যেই সব মূল নিচের দিকে গমন করিয়াছে আর যেই সব মূল তির্যকভাবে (ভের্চাভাবে বা আড়াআড়িভাবে) গিয়াছে সেই সকল মূলই ওজ বা আহার্য সারভাগ ঊর্ধ্বদিকে আনয়ন করিতেছে। হে ভিক্ষুগণ, এইভাবেই সেই মহাবৃক্ষ সেই আহার সেই উপাদান দ্বারা দীর্ঘকাল বাঁচিয়া থাকে বা স্থায়ী হয়। হে ভিক্ষুগণ, এইরূপেই বিজ্ঞানসমূহ দ্বারা আহার প্রতিবদ্ধ ছন্দরাগ অপরিত্যাগ হইয়া থাকিলে নামরূপের গমনাগমন হইয়া থাকে, সমস্তই... পূর্ববৎ, এইরূপেই সম্পূর্ণ দুঃখস্কন্ধের কারণ হইয়া থাকে। ইহা লৌকিক।

হে ভিক্ষুগণ, বিজ্ঞানসমূহ দ্বারা আহার প্রতিবদ্ধ ছন্দরাগ (ইচ্ছা ও অনুরাগ) না থাকিলে নামরূপের অবক্রান্তি বা গমনাগমন হয় না, নামরূপের গমনাগমন না থাকিলে পুনর্জন্ম বা পুনর্বার ভবোৎপত্তি হয় না, পুনর্জন্ম না থাকিলে জন্ম হয় না জন্ম না থাকিলে জরা-মরণ-শোক-বিলাপ-দুঃখ-দৌর্মনস্য দুর্দশা নিরুদ্ধ হইয়া যায়, এইরূপেই ইহার সম্পূর্ণ দুঃখস্কন্ধের কারণ নিরোধ বা অবসান হইয়া যায়। হে ভিক্ষুগণ, যেমন মহাবৃক্ষ, অনন্তর এক ব্যক্তি কোদাল ও কুড়াল ঝুড়ি লইয়া আসিল, সেই ব্যক্তি সেই বৃক্ষমূলে ছেদন করিল, মূলে ছেদন করিয়া চারিদিকে খনন করিল, চারিদিকে খনন করিয়া মূলগুলি এমনকি সুগন্ধজাতীয় মূলমাত্রই ও তুলিয়া ফেলিল। সেই ব্যক্তি সেই বৃক্ষকে খণ্ড বিখণ্ড করিয়া কাটিল, খণ্ড বিখণ্ড করিয়া কাটিয়া চিড়িল বা ফাড়িল, চিড়িয়া সর্ব সর্ব চেলা করিল, সর্ব সর্ব চেলা করিয়া বাততাপে (রৌদ্রে ও বাতাসে) শুকাইল, বাতাতপে শুকাইয়া অগ্নিতে দগ্ধ করিল, অগ্নিতে দগ্ধ করিয়া অঙ্গারধূলা করিল, অঙ্গারধূলা করিয়া প্রবল বাতাসে উড়াইয়া দিল অথবা খড়স্রোত নদীতে ভাসাইয়া দিল। হে ভিক্ষুগণ, এইরূপেই সেই মহাবৃক্ষ উচ্ছিন্নমূল হইয়া থাকে এবং উহার নির্মূলিত অবস্থা হইতে সমস্ত অবসান হইয়া ভবিষ্যতে অনুৎপত্তি ধর্ম প্রাপ্ত হইয়া থাকে। হে ভিক্ষুগণ, এইরূপেই বিজ্ঞানসমূহ দ্বারা আহার প্রতিবদ্ধ ছন্দরাগ না থাকিলে নামরূপের অবক্রান্তি হয় না, নামরূপের অবক্রান্তি না থাকিলে সমস্তই... পূর্ববৎ, এইরূপে সম্পূর্ণ দুঃখস্কন্ধের নিরোধ বা অবসান হইয়া থাকে। ইহা লোকোত্তর। ইহা লৌকিক এবং লোকোত্তর।

১১৩. উহাতে সত্ত্বাসংকল্প কিরূপ?

সর্বদিকে অর্থাৎ দশদিকে চিত্ত দ্বারা অনুগমন করিলে দেখা যায় নিজের চেয়ে প্রিয়তর কোথায়ও কিছু আছে বলিয়া জ্ঞাত হওয়া যায় না, এইরূপে সত্ত্বগণের যাহা স্বতন্ত্র ব্যক্তিগত আত্মভাব তাহাও স্ব স্ব পক্ষে নিজের প্রিয়তর। সুতরাং যেকোনো আত্মসুখকামী পরকে হিংসা করিও না। ইহা সত্ত্বাধিষ্ঠান বা সত্ত্ব সংকল্প।

যেই সব উৎপন্নশীল সত্ত্ব উৎপন্ন হইলে সকলেই দেহত্যাগ করিয়া পরলোক চলিয়া যাইবে (অর্থাৎ যাহারা ক্ষীণাস্রব হইবে তাহারা সকলেই দেহত্যাগে অনুপাদিশেষ নির্বাণপ্রাপ্ত হইবে) যেই ব্যক্তি জন্মবিদ বা জন্ম সম্বন্ধে অভিজ্ঞ সেই ব্যক্তি তৎসমস্ত জ্ঞাত হইয়া উৎসাহের সহিত ব্রহ্মচর্য পালন করিয়া থাকে। ইহা সত্ত্বাধিষ্ঠান।

হে ভিক্ষুগণ, সপ্তবিধ অঙ্গগুণ দ্বারা ভূষিত কল্যাণমিত্রকে বা সৎ সঙ্গীকে যদিও দোষগুণ বিচার করিয়া থাকে তাচ্ছিল্য করিয়া গলা ধাক্কাও দিয়া থাকে তথাপি যাবজ্জীবন পরিত্যাগ করা উচিত নহে। সপ্তবিধ কী কী? ১. (সুপরিশুদ্ধ শীলসম্পত্তি এবং সুপরিশুদ্ধ দৃষ্টি বা সম্যক দৃষ্টি সম্পত্তি গুণ দ্বারা ভূষিত বলিয়া) প্রিয় হইয়া থাকেন, ২. গুরু হইয়া থাকেন, ৩. (অতীন্দ্রিয় আদর্শবশে অথবা শীলগুণ দ্বারা বা প্রিয় গুরু ইত্যাদি বলিয়া) সম্মানিত হইয়া থাকেন, ৪. সময়ে বলিব ইত্যাদি পঞ্চধর্মে নিজে উঠিয়া সব্রহ্মচারিদিগকে সংঘবব্ধ করিয়া দাঁড়াইয়া বলে বলিয়া) বক্তা বা ধর্ম কথা কথক হইয়া থাকেন, ৫. সব্রহ্মচারিগণ দ্বারা যেকোনোভাবে কথিত বিষয়ে শিষ্ট হইয়া চারিদিক বিচার করিয়া তাহাদের কথা ক্ষমা করে অথবা ধর্মকথা বলিবার জন্য অপরদের দ্বারা অনুরুদ্ধ হইয়া তাহাদের জিজ্ঞাসা বিষয়ে বলিতে সম্মত হয় বলিয়া) বচনক্ষম হইয়া থাকেন, ৬. সত্য, প্রতীত্যসমুৎপাদ ইত্যাদি সংজ্ঞা বা গম্ভীর কথা কথক হইয়া থাকেন, ৭. (ধর্মবিনয় সম্বন্ধীয় কথা বলিয়া ধর্মকার্যে নিয়োজিত করেন, অধর্ম বিনয় সম্বন্ধীয় কথা বলিয়া অধর্মকার্যে নিয়োজিত করেন না তদ্ধেতু) অস্থানে নিয়োগকারী নহেন। হে ভিক্ষুগণ, এই সপ্তবিধ অঙ্গগুণ দ্বারা ভূষিত... পূর্ববৎ, পরিত্যাগ করা উচিত নহে। ভগবান ইহা বলিলেন, সুগত ইহা বলিয়া অতঃপর ইহা বলিলেন :

‘যেই মিত্র প্রিয়, গুরু, সম্মানিত, বক্তা, বচনক্ষম, গম্ভীর, ভাবপ্রদ কথা কথক এবং অস্থানে অনিয়োগকারী সেই মিত্রকে মৈত্রী কামনায় যাবজ্জীবন সেবা করিতে হয়।’ ইহা সত্ত্বাধিষ্ঠান।

উহাতে ধর্মাধিষ্ঠান কিরূপ?

এই সংসারে যাহা কামসুখ এবং দিব্যসুখ বলিয়া কথিত হয় তাহা তৃষ্ণাক্ষয়ে যে সুখ হয় উহার ষোলো ভাগের এক ভাগের সমানও নহে। ইহা অধিষ্ঠান।

সম্যকসম্বুদ্ধ বর্ণিত শোকহীন পাপহীন নিরাপদ নির্বাণ নিশ্চয়ই অতি সুখকর, যাহাতে দুঃখের অবসান হয়। ইহা ধর্মাধিষ্ঠান।

উহাতে সত্ত্বাধিষ্ঠান এবং ধর্মাধিষ্ঠান বা ধর্মসংকল্প কিরূপ? ত্রিভবে সত্ত্বগণের জন্মদাত্রী তৃষ্ণারূপী মাতাকে, অস্মিতা বা আত্ম অভিমান জননকারী জনকরূপে পিতাকে এবং শাশ্বতদৃষ্টি ও উচ্ছেদদৃষ্টিরূপ দুইজন ক্ষত্রিয় রাজাকে হনন করিয়া আর দ্বাদশ আয়তনরূপ রাজ্যকে তৎনিঃসৃত নন্দিরাগ বা সহজে উত্তেজনাশীল আনন্দরূপ অনুচরসহ হনন করে। ইহা ধর্মাধিষ্ঠান।

ক্ষীণাস্রব ব্রাহ্মণ দুঃখহীন হইয়া যায়।

ইহা সত্ত্বাধিষ্ঠান এবং ধর্মাধিষ্ঠান।

হে ভিক্ষুগণ, চারি প্রকার ঋদ্ধিপাদ (অর্থাৎ ঋদ্ধি বা মানসিক শক্তির মূল ভিত্তি)। চারি প্রকার কী কী? ১. ছন্দ সমাধি বা মনের আবেগজনিত সমাধি প্রধান সংস্কার-সমন্বিত বা সংযুক্ত ঋদ্ধিপাদ, ২. বীর্য বা উৎসাহজনিত সমাধি প্রধান সংস্কার-সমন্বিত ঋদ্ধিপাদ, ৩. চিত্ত বা মনঃসংযোগজনিত সমাধি প্রধান সংস্কার-সমন্বিত ঋদ্ধিপাদ, ৪. বীমংসা বা তন্ন তন্ন করিয়া পরীক্ষাজনিত সমাধি প্রধান সংস্কার-সমন্বিত ঋদ্ধিপাদ। ইহা ধর্মাধিষ্ঠান।

সে (যোগী ব্যক্তি) শরীরের মধ্যে চিত্তকে এক সঙ্গে স্থাপন করিয়া থাকে (অর্থাৎ দৃশ্যমান কায় দ্বারা গমনশীল হয় তখন কায়গতিকে ভিত্তি করিয়া চিত্ত অধিষ্ঠিত করিয়া থাকে), চিত্তের মধ্যে শরীরকে এক সঙ্গে স্থাপন করিয়া থাকে (অর্থাৎ যখন শীঘ্র গমনশীল হয় তখন ভিত্তিমূলক চিত্তে কায় প্রক্ষিপ্ত বা সন্নিবিষ্ট করিয়া থাকে, চিত্তগতিকে শরীর অধিষ্ঠিত করিয়া থাকে), শরীরে সুখ সংজ্ঞা ও লঘু সংজ্ঞা প্রকাশ করাইয়া সম্প্রাপ্ত হইয়া অবস্থান করিয়া থাকে অর্থাৎ যেমন বলবান পুরুষ গুটানবাহু প্রসারিত করিয়া থাকে অথবা প্রসারিত বাহু গুটাইয়া থাকে, এই কথানুসারে অলৌকিক ক্ষমতা বলে নিজ শরীরের মধ্যে সুখানুভূতি ও হালকা অনুভূতি প্রবেশ করাইয়া লাভ করিয়া অপরের দৃশ্যমান শরীর দ্বারা আরাম সুখকর ইত্যাদির অপেক্ষমান চিত্তক্ষণে ইপ্সিত স্থানে গমন করিতে পারে না। ইহা সত্ত্বাধিষ্ঠান। ইহা সত্ত্বাধিষ্ঠান এবং ধর্মাধিষ্ঠান।

১১৪. উহাতে জ্ঞান কিরূপ?

যাহা সেই লোকোত্তর জ্ঞান (অর্থাৎ যেই জ্ঞান সর্বলোক উত্তীর্ণ হইয়া জয় করিয়া স্থিত হইয়াছে বলিয়া বলা হইয়াছে, কিন্তু ইহাতে লোকোত্তর ভূমি ভিত্তিকতায় বলা হয়নি), যাহাকে সর্বজ্ঞতা বা সর্বজ্ঞ জ্ঞান বলা হয় উহার বিনাশ নাই আর উহা সব সময় প্রবর্তিতও হয় না (অর্থাৎ যাহাকে অবধারণ প্রতিবদ্ধ অবস্থা বলিয়া বলা হইয়াছে উহা সর্বদা অবিচ্ছিন্নভাবে প্রবর্তিত হয় না আর ভগবানের সর্বজ্ঞতা জ্ঞানও সর্বসময়ে উৎপন্ন হওয়া সম্ভব নহে বলিয়া বলা হইয়াছে)। ইহা জ্ঞান।

যাহা ঈদৃশ নির্বাণে গমনকারিনী প্রজ্ঞা এবং যেই প্রজ্ঞা দ্বারা প্রকৃতরূপে জন্ম-মরণ ক্ষয় হয় বলিয়া পুঙ্খানুপুঙ্খরূপে জানা যায় সেই প্রজ্ঞাই জগতে শ্রেষ্ঠ। ইহা জ্ঞান।

উহাতে জ্ঞাতব্য কিরূপ?

(ভগবান বলিলেন, ওহে ধোতক!) আমি তোমাদের নিকট শান্তি সম্বন্ধীয় বিষয় বলিব (অর্থাৎ আমি তোমাদিগকে সর্বক্লেশ উপশমের হেতু শান্তিমূলক নির্বাণ প্রদর্শন করিব), দৃষ্ট দুঃখাদি ধর্মে (অর্থাৎ এই আত্মভাবে) আমি মুক্ত (অর্থাৎ ইহা সত্য যে আমার আত্মপক্ষ সমর্থিক আচরণে কোনো কার্যই প্রবর্তিত হয় না), স্মৃতি-সহকারে বিচরণ করিয়া যাহা জ্ঞাত হইয়াছি (অর্থাৎ সর্ব সংস্কার অনিত্য ইত্যাদি ধারায় স্মৃতিমান হইয়া আর্যমার্গে বিচরণ করিয়া যেই শান্তি জ্ঞাত হইয়াছি) উহাতে সংসারে আসক্তি উত্তীর্ণ হইয়াছি।

(ধোতক বলিলেন,) মহর্ষি, স্মৃতিমান হইয়া বিচরণ করিয়া যাহা বিদিত হইয়া সংসারে আসক্তি উত্তীর্ণ থাকে সেই কথিত উত্তম শান্তিকে (নির্বাণকে) আমি অভিনন্দন করিতেছি।

(ভগবান বলিলেন,) ওহে ধোতক!) ঊর্ধ্ব [ভবিষ্যৎ এবং উপরদিক], অধঃ [অতীত এবং নিচের দিক] আর মধ্যে [বর্তমান এবং চারিদিকে বা সর্বত্র হইতে] যাহা কিছু তুমি সম্প্রজ্ঞ বা চিন্তাশীল জ্ঞান দ্বারা জানিয়াছ সংসারে ইহা জ্ঞাত হইয়া [অর্থাৎ ভবিষ্যতে ইত্যাদি আসক্তি উৎপত্তিস্থান জানিয়া] ভবাভবে [ক্ষুদ্র বা মহৎ ভবে অথবা শাশ্বত বা উচ্ছেদ ভবে] উৎপন্ন হইবার জন্য তৃষ্ণা করিও না। ইহা জ্ঞাতব্য।

‘হে ভিক্ষুগণ, চারি প্রকার আর্যসত্য (আর্যভাবকৃত সত্য সম্বন্ধে জ্ঞান হয়নি বিচক্ষণতা হয়নি বলিয়া আমাকে এবং তোমাদিগকে এই দীর্ঘকাল ধরিয়া ভব হইতে ভবে পুনঃপুন গমনবশে দেহান্তরে গমন করিতে হইয়াছে। হে ভিক্ষুগণ, ইহা সেই দুঃখ আর্যসত্য বলিয়া পরিজ্ঞাত হইয়াছি, প্রাপ্ত হইয়াছি, দুঃখের নিরোধ বা উপশম আর্যসত্য বলিয়া পরিজ্ঞাত হইয়াছি, প্রাপ্ত হইয়াছি, দুঃখ উপশমের উপায় আর্যসত্য বলিয়া পরিজ্ঞাত হইয়াছি, প্রাপ্ত হইয়াছি, ভবতৃষ্ণা (ভবে পুনরুৎপর ইচ্ছা) উচ্ছিন্ন হইয়া গিয়াছে, ভবাভবে উপনীত করিবার তৃষ্ণারজ্জু বিনষ্ট হইয়া গিয়াছে, এখন আমার আর পুনর্জন্ম নাই (অর্থাৎ আমাকে আর পুনর্বার জন্মগ্রহণ করিতে হইবে না)।’ ভগবান ইহা বলিলেন, ইহা বলিয়া সুগত (বুদ্ধ) শাস্তা অতঃপর এইরূপ বলিলেন :

চারি প্রকার আর্যসত্য প্রত্যক্ষ দর্শন হয়নি বলিয়া দীর্ঘকাল ধরিয়া সেই জন্মসমূহে দেহান্তরে বা অবস্থান্তরে গমন করিতে হইয়াছে।

এই সেই চারি আর্যসত্য দর্শন করা হইয়াছে বলিয়া ভবাভবে উপনীত করিবার তৃষ্ণারজ্জু ছিন্ন হইয়া গিয়াছে, দুঃখের মূল উচ্ছিন্ন বা বিনষ্ট হইয়া গিয়াছে, এখন আমাকে আর পুনর্বার জন্মগ্রহণ করিতে হইবে না। ইহা জ্ঞাতব্য।

উহাতে জ্ঞান এবং জ্ঞাতব্য কিরূপ? ‘রূপ (দৃশ্যমান শরীর) অনিত্য বা পরিবর্তনশীল, অনুভূতি বা উপলব্ধি অনিত্য, সংজ্ঞা অনিত্য, সংস্কার (উৎপন্নশীল বস্তু বা পঞ্চস্কন্ধ) অনিত্য, বিজ্ঞান বা উৎপন্ন চিত্ত অনিত্য।’ ইহা জ্ঞাতব্য।

‘এইরূপে জানন, এইরূপে দর্শনকরণ, আর্যশ্রাবক রূপ বা শরীরকে অনিত্য বলিয়া দর্শন করে, অনুভূতি বা উপলব্ধিকে অনিত্য বলিয়া দর্শন করে, সংজ্ঞাকে অনিত্য বলিয়া দর্শন করে, সংস্কারকে (উৎপন্নশীল পঞ্চস্কন্ধকে) অনিত্য বলিয়া দর্শন করে, বিজ্ঞান বা উৎপন্ন চিত্ত বা মনকে অনিত্য বলিয়া দর্শন করে।’ ইহা জ্ঞান।

সে (আর্যশ্রাবক বা সাধক) রূপ বা শরীর হইতে নিজেকে মুক্ত করে, অনুভূতি হইতে নিজেকে মুক্ত করে, সংজ্ঞা হইতে নিজেকে মুক্ত করে, সংস্কার হইতে নিজেকে মুক্ত করে, বিজ্ঞান বা উৎপন্ন চিত্ত হইতে নিজেকে মুক্ত করে, দুঃখ হইতে নিজেকে মুক্ত করে বলিয়া আমি বলিতেছি। ইহা জ্ঞান এবং জ্ঞাতব্য।

‘সমস্ত সংস্কারই (অর্থাৎ প্রত্যয়সমূহ দ্বারা সংস্কৃত বা সপ্রতিবদ্ধমূলক বস্তু হয় বলিয়া লব্ধ নাম দ্বারা পঞ্চস্কন্ধ) অনিত্য (অর্থাৎ আদি-অন্তবান বা উৎপত্তি বা ধ্বংসশীল বলিয়া অনিত্য, তৎকালিক বা সাময়িকের জন্য বলিয়া এবং ক্ষণে ক্ষণে পরিবর্তন হয় বলিয়া অনিত্য, নিত্য নহে বা অবাস্তব বলিয়াও অনিত্য)’

‘যখন বিদর্শন জ্ঞানে দর্শন করা হয়।’ ইহা জ্ঞান। ‘অনন্তর দুঃখে অপ্রবৃত্তি জন্মাইলে (অর্থাৎ এই আবর্ত দুঃখে অপ্রবৃত্তি জন্মাইলে অপ্রবৃত্তি জন্মাইয়া দুঃখকে দুঃখ বলিয়া নিশ্চিতরূপে জানন বশে সত্য বোধগম্য হইলে) ইহাই বিশুদ্ধতা লাভের মার্গ বা উপায়। ইহা জ্ঞান এবং জ্ঞাতব্য।

‘সমস্ত সংস্কারই (অভিন্ন সম্প্রতিপীড়ন অর্থে এবং ক্ষয় অর্থে) দুঃখ। ইহা জ্ঞাতব্য। ‘যখন বিদর্শনজ্ঞানে দর্শন করা হয়।’ ইহা জ্ঞান। ‘অনন্তর দুঃখে অপ্রবৃত্তি জন্মাইলে ইহাই বিশুদ্ধিতা লাভের মার্গ বা উপায়। ইহা জ্ঞান এবং জ্ঞাতব্য। সমস্ত ধর্মই অনাত্ম (অর্থাৎ সর্বপ্রকার ত্রিভৌমিক বা প্রকৃতিসমূহ অপর দিক হইতে তুচ্ছতা হইতে শূন্যতা হইতে অসারতা হইতে অবর্শীতা হইতে অনাত্ম বা আত্মা নহে)।’ ইহা জ্ঞাতব্য। ‘যখন বিদর্শন জ্ঞানে দর্শন করা হয়।’ ইহা জ্ঞান। ‘অনন্তর দুঃখে অপ্রবৃত্তি জন্মাইলে ইহাই বিশুদ্ধিতা লাভের মার্গ উপায়।’ ইহা জ্ঞান এবং জ্ঞাতব্য।

সোণ, যেকোনো শ্রমণগণ কিংবা ব্রাহ্মণগণ আছে তাহারা অনিত্যময় দুঃখময় বিপরিণামশীল (পরিবর্তনশীল) ধর্মের বা স্বভাবের রূপ (শরীর) দ্বারা আমিই শ্রেষ্ঠ বা উত্তম বলিয়া বলে বা দর্শন করে সদৃশ বা সমান বলিয়া বলে বা দর্শন করে, হীন বলিয়া বলে বা দর্শন করে, অন্যত্র বাস্তবতাকে অদর্শনের কী আছে? (অর্থাৎ সরস ভঙ্গুরতায় একান্তরূপে অনিশ্চিত স্বভাব রূপধর্ম বা শরীর প্রকৃতির দ্বারা শ্রেষ্ঠাদি বশে নিজের উৎক্ষেপন বা উত্তোলনকে নিচকরণ উহাকে প্রত্যক্ষরূপে দর্শন না করণ অজ্ঞানতা ব্যতীত আর অন্য কী কারণ থাকিতে পারে? অন্য কোনো কারণ নাই এই অর্থে।) অনিত্যময় দুঃখময় পরিবর্তনশীল স্বভাবের উপলব্ধি দ্বারা... পূর্ববৎ। অনিত্যময় দুঃখময় পরিবর্তনশীল স্বভাবের সংজ্ঞা দ্বারা... পূর্ববৎ। অনিত্যময় দুঃখময় পরিবর্তনশীল স্বভাবের সংস্কার দ্বারা... পূর্ববৎ । অনিত্যময় দুঃখময় পরিবর্তনশীল স্বভাবের বিজ্ঞান বা চিত্ত দ্বারা আমিই শ্রেষ্ঠ বলিয়া বলে বা দর্শন করে, সমান বলিয়া বলে বা দর্শন করে, হীন বলিয়া বলে বা দর্শন করে, অন্যত্র বাস্তবতাকে অদর্শনের কি আছে? ইহা জ্ঞাতব্য।

যেকোনো শ্রমণগণ কিংবা ব্রাহ্মণগণ আছে তাহারা অনিত্য দুঃখময় পরিবর্তনশীল স্বভাবের রূপ দ্বারা আমিই শ্রেষ্ঠ বলিয়া বলিলেও দর্শন করে না, সমান বলিয়া বলিলেও দর্শন করে না, হীন বলিয়া বলিলেও দর্শন করে না, অন্যত্র বাস্তবতাকে দর্শনের কি আছে? অনিত্যময় দুঃখময় পরিবর্তনশীল স্বভাবের উপলব্ধি দ্বারা... পূর্ববৎ। অনিত্যময় দুঃখময় পরিবর্তনশীল স্বভাবের সংজ্ঞা দ্বারা... পূর্ববৎ। অনিত্যময় দুঃখময় পরিবর্তনশীল স্বভাবের সংস্কার দ্বারা... পূর্ববৎ। অনিত্যময় দুঃখময় পরিবর্তনশীল স্বভাবের বিজ্ঞান দ্বারা আমিই শ্রেষ্ঠ বলিয়া বলিলেও দর্শন করে না, সমান বলিয়া বলিলেও দর্শন করে না, হীন বলিয়া বলিলেও দর্শন করে না, অন্যত্র বাস্তবতাকে দর্শনের কি আছে? ইহা জ্ঞান। ইহা জ্ঞান এবং জ্ঞাতব্য।

১১৫. দর্শন। উহাতে দর্শন কিরূপ? গম্ভীর প্রজ্ঞা দ্বারা (অর্থাৎ অপ্রমাণ্য প্রজ্ঞায় দেবলোকসহ মনুষ্যলোকের দেব মনুষ্যগণের জ্ঞান দ্বারা অলভ্য প্রতিষ্ঠা প্রজ্ঞা সর্বজ্ঞ জ্ঞান দ্বারা (সংক্ষেপে বিস্তৃতভাবে সুন্দররূপে দেশনাকৃত বা ব্যাখ্যাকৃত আর্যসত্যসমূহ যাহারা ভাবিয়া স্পষ্ট করিয়াছে অর্থাৎ দুঃখাদি আর্যসত্য প্রজ্ঞালোক দ্বারা সত্যাচ্ছাদনকারী ক্লেশরূপ অন্ধকারকে ধ্বংস করিয়া নিজের প্রসিদ্ধিসমূহকে বিদিত করাইয়াছে) তাহারা কিঞ্চিৎ মাত্র আধিক্যতায় প্রমত্ত বা অলস হইলেও তাহারা আটবারের অধিক উৎপত্তি ভবে বা সংসারে জন্মগ্রহণ করিবে না (অর্থাৎ আর্যসত্য বিশেষরূপে ভাবনাকৃত বা স্পষ্টকৃত সেই যোগী পুর্বষেরা কামভূমিতে দেবরাজ্য চক্রবর্তী রাজ্য প্রভৃতি প্রমাদ স্থানে আগমন করিয়া অধিকরূপে প্রমত্ত হইয়া থাকে তথাপি স্রোতাপত্তি মার্গ জ্ঞান দ্বারা অভিসংস্কার বা সঞ্চিত বিজ্ঞানকে নিরোধের দিকে স্থিত রাখিয়া সপ্তবার ভবোৎপত্তিতে আদি অজ্ঞাত সংসারে যেই নামরূপ উৎপন্ন হয় উহাদের নিরোধ প্রাপ্তির কারণে অষ্টমবার ভবোৎপত্তি গ্রহণ করে না। সপ্তমবারে কিন্তু বিদর্শন আরম্ভ করিয়া অর্হত্ত্ব প্রাপ্ত হইয়া থাকে এই অর্থে)। ইহা দর্শন।

ইন্দ্রখীল বা নগরদ্বারের সম্মুখস্থ দৃঢ়স্তম্ভ যেমন ভূমিতে প্রোথিত বা দৃঢ় সংলগ্ন হইয়া চতুর্দিক হইতে আগত বায়ুর দ্বারা অকম্পিত থাকে যেই ব্যক্তি প্রজ্ঞায় নিযুক্ত থাকিয়া চারি আর্যসত্য দর্শন করিয়াছে সেই সৎপুরুষ তাদৃশ দর্শন হইতে সর্বপ্রকার তির্থীয়বাদরূপ বায়ুর দ্বারা অকম্পিত বা অবিচলিত থাকে বলিয়া আমি তাহাকে তদুপমায় (অর্থাৎ যথাকথিত ইন্দ্রখীলের ন্যায়) উপমেয় বলিতেছি। ইহা দর্শন।

‘হে ভিক্ষুগণ, চারি প্রকার স্রোতাপত্তি অঙ্গ দ্বারা সমন্বিত আর্যশ্রাবক আকাঙ্ক্ষামান নিজকে নিজে বুঝাইয়া থাকে যে আমার জন্য নরক ক্ষীণ বা ক্ষয় হইয়াছে (অর্থাৎ আমাকে আর নরকে গমন করিতে হইবে না), আমার জন্য তির্যগযোনি বা পশুপক্ষীকুলে জন্মগ্রহণ করণ ক্ষীণ বা ক্ষয় হইয়াছে (অর্থাৎ আমাকে আর পশুপক্ষীকুলে জন্মগ্রহণ করিতে হইবে না), আমার জন্য প্রেতকুলে উৎপন্ন হওয়া ক্ষীণ বা ক্ষয় হইয়াছে (অর্থাৎ আমাকে আর প্রেতকুলে উৎপন্ন হইতে হইবে না), আমার জন্য অপায় দুর্গতি বিনিপাতে উৎপন্ন হওয়া ক্ষীণ বা ক্ষয় হইয়াছে (অর্থাৎ আমাকে আর নরকাদি দুর্গতি দুঃখ স্থানে উৎপন্ন হইতে হইবে না), আমি অবিনিপাত ধর্ম (অর্থাৎ মার্গফলের স্থির স্বভাবের দরুন পৃথগ্‌জন বা সাধারণ জনভাবোচিত বিরূপে বা কুৎসিত অবস্থায় অপতিত স্বভাব) স্রোতাপন্ন হইয়াছি, নিয়ত সম্বোধিপরায়ণ রহিয়াছি এবং দেব ও মনুষ্যলোকে সাতবারের মত জন্মান্তরে গমনাগমন করিয়া শেষ সপ্তমবারে (জন্ম) দুঃখের অন্তসাধন করিব। কোন চারি প্রকার?

হে ভিক্ষুগণ, এইখানে ১) তথাগতের প্রতি আর্যশ্রাবকের শ্রদ্ধা নিবিষ্ট প্রতিষ্ঠিত প্রসারিত মূলজাত স্থায়ী বা দৃঢ় হইয়া থাকে, ইহা কোনো শ্রমণ কিংবা ব্রাহ্মণ কিংবা দেব কিংবা মার কিংবা ব্রহ্মা কিংবা সংসারে যেকোনো সব্রহ্মচারির দ্বারা হইতে পারে না। ২) ধর্মেও নাকি নিষ্ঠাগত হইয়া থাকে যে ভগবানের ধর্ম সু-আখ্যাত বা সুন্দররূপে ব্যাখ্যাকৃত স্বয়ং দর্শনীয় অকালিক বা কালাকাল ভেদ রহিত এস দেখ বলিয়া আহ্বানকারী উপনয়নকারী বা নির্বাণে পৌঁছাইয়া দিবার মত বিজ্ঞগণ দ্বারা নিজে নিজে উপলব্ধি করিবার মত, যদি এই মদনির্মদন বা মত্ততাদমনকারী... পূর্ববৎ, নিরোধ বা উপশম নির্বাণ। ৩) গৃহী এবং প্রব্রজিত সব্রহ্মচারিরাও কিন্তু তাহার ইষ্ট কান্ত প্রিয় মনোজ্ঞ হইয়া থাকে। ৪) অখণ্ড অচ্ছিদ্র শীল পালন দ্বারা, অসম তেজস্বীতা দ্বারা নির্দোষতা দ্বারা, স্বাধীন বা মুক্ত মানুষরূপে থাকার দ্বারা, বিজ্ঞগণের প্রশংসার দ্বারা, অপরামৃষ্ট হওয়ার দ্বারা, সমাধি সংবর্তনিক বা ধ্যান লিপ্ত থাকা দ্বারা, আর্যসম্মত শীলসমূহের দ্বারাও সমন্বিত বা ভূষিত হইয়া থাকে। হে ভিক্ষুগণ, ইহাই চতুর্বিধ স্রোতাপত্তি অঙ্গ দ্বারা ভূষিত আর্যশ্রাবক আকাঙ্ক্ষামান নিজকে নিজে বুঝাইয়া থাকে যে আমার জন্য নরক ক্ষীণ হইয়াছে, আমার জন্য তির্যগযোনিতে জন্মগ্রহণ করণ ক্ষীণ হইয়াছে, আমার জন্য প্রেতকুলে উৎপন্ন হওয়া ক্ষীণ হইয়াছে, আমার জন্য অপায় দুর্গতি বিনিপাতে উৎপন্ন ক্ষীণ হইয়াছে; আমি অবিনিপাত ধর্ম স্রোতাপন্ন হইয়াছি, নিয়ত সম্বোধিপরায়ণ রহিয়াছি এবং দেব ও মনুষ্যলোকে সাতবারের মত জন্মান্তরে গমনাগমন করিয়া শেষ সপ্তমবারে (জন্ম) দুঃখের অন্তসাধন করিব। ইহা দর্শন।

ভাবনা। উহাতে ভাবনা কিরূপ? যাহার শ্রদ্ধাদি ইন্দ্রিয়সমূহ আধ্যাত্মিক-বাহ্যিক এবং ঊর্ধ্ব-অধঃ ইত্যাদি সর্বদিকে আর্যমার্গবশে সুষ্ঠুরূপে ভাবিত হইয়াছে সেই ভাবিত ও সুন্দররূপে দমিত আর্যপুদ্গল ইহ-পরলোককে ভেদ করিয়া বোধগম্য করিয়া অনিশ্চিত মৃত্যুকে বরণ করিয়া থাকে। ইহা ভাবনা।

হে ভিক্ষুগণ, ধর্মপদ বা ধর্মের অংশসমূহ চারি প্রকার। চারি প্রকার কী কী? অলোভ বা লোভহীনতা ধর্মপদ, অদ্বেষ বা অক্রোধ বা অহিংসা ধর্মপদ, সম্যক স্মৃতি ধর্মপদ, সম্যক সমাধি ধর্মপদ। হে ভিক্ষুগণ, এই চারি প্রকার ধর্মপদ। ইহা ভাবনা।

দর্শন এবং ভাবনা। উহাতে দর্শন এবং ভাবনা কিরূপ? নিম্নাভিমুখে নরকাদি অপায়ে উৎপত্তির সহায়ক পঞ্চ অধোভাগীয় সংযোজনকে ছিন্ন করে, উপরে উপরে দেবলোকে উৎপত্তির কার্য নির্বাহকারী পঞ্চ ঊর্ধ্বভাগীয় সংযোজনকে পরিত্যাগ করিয়া ঊর্ধ্বভাগীয় সংযোজনসমূহকে পরিত্যাগের জন্য শ্রদ্ধাদি পঞ্চ-ইন্দ্রিয় অধিকভাবে ভাবনা করিয়া; ইহা হইলেও অনুরাগ, দ্বেষ, মোহ, মান ও মিথ্যাদৃষ্টি এই পঞ্চবিধ সঙ্গ উত্তীর্ণ ভিক্ষু চতুর্বিধ ওঘ বা দুঃখ প্লাবন উত্তীর্ণ হইয়াছে বলিয়া কথিত হয়। পঞ্চ অধোভাগীয় সংযোজনকে ছিন্ন করে, পঞ্চ ঊর্ধ্বভাগীয় সংযোজনকে পরিত্যাগ করে। ইহা দর্শন। শ্রদ্ধাদি পঞ্চ-ইন্দ্রিয় অধিকভাবে ভাবনা করে, ইহা হইলেও অনুরাগাদি পঞ্চ সঙ্গ উত্তীর্ণ ভিক্ষু ওঘ উত্তীর্ণ হইয়াছে বলিয়া কথিত হয়। ইহা ভাবনা ইহা দর্শন এবং ভাবনা।

‘হে ভিক্ষুগণ, এই তিন প্রকার ইন্দ্রিয় জ্ঞান, তিন প্রকার কী কী? অনন্য ইন্দ্রিয় জ্ঞান (অর্থাৎ অজ্ঞাত অনুপলব্ধ চারি সত্যধর্ম সম্বন্ধীয় অমৃতপদ বা নির্বাণ সম্বন্ধে জ্ঞাত হইব জানিব বলিয়া প্রতিপন্ন প্রথম মার্গের জ্ঞানই অনন্যজ্ঞান, এই প্রথম মার্গজ্ঞানই পূর্বভাগবশে এইরূপ কথিত হইয়াছে), অন্য ইন্দ্রিয় জ্ঞান অর্থাৎ মার্গ দ্বারা জানার জ্ঞাতসীমা অতিক্রম করিয়া জানা অনন্য, উহার জ্ঞানই অনন্য ইন্দ্রিয়, নিম্নদিকের তিনটি ফলে এবং উপরদিকের তিনটি মার্গে জ্ঞানের ইহা অধিবচন বা নাম), অন্তর্দৃষ্টি জ্ঞান বা পরিজ্ঞান (অর্থাৎ চারি আর্যসত্য সমাপ্ত কৃত্যের গুণসম্পন্ন জ্ঞান বা অর্হত্ত্ব জ্ঞানই অন্তর্দৃষ্টি জ্ঞান বা পরিজ্ঞান অগ্রফল জ্ঞানের ইহা অধিবচন বা নাম)। হে ভিক্ষুগণ, অনন্য ইন্দ্রিয় জ্ঞান কিরূপ? হে ভিক্ষুগণ, এইখানে ভিক্ষু অনুপলব্ধ দুঃখ আর্যসত্যকে উপলব্ধি করিবার জন্য ইচ্ছা উৎপন্ন করে, চেষ্টা করে, উৎসাহ আরম্ভ করে, চিত্ত গ্রহণ করে, পরিশ্রম করে, অনুপলব্ধ দুঃখোৎপত্তির কারণ আর্যসত্যকে... পূর্ববৎ, অনুপলব্ধ দুঃখের উপশমকে... পূর্ববৎ, অনুপলব্ধ দুঃখের উপশমগামিনী উপায় আর্যসত্যকে উপলব্ধি করিবার জন্য ইচ্ছা উৎপন্ন করে, চেষ্টা করে, উৎসাহ আরম্ভ করে, চিত্ত গ্রহণ করে, পরিশ্রম করে। হে ভিক্ষুগণ, ইহাই অনন্য ইন্দ্রিয় জ্ঞান। ইহা দর্শন।

হে ভিক্ষুগণ, অনন্য ইন্দ্রিয় জ্ঞান কিরূপ? হে ভিক্ষুগণ, এইখানে ভিক্ষু ‘ইহা দুঃখ’ বলিয়া প্রত্যক্ষভাবে, ইহা ‘দুঃখ উৎপত্তির কারণ’ বলিয়া প্রত্যক্ষভাবে জানে, ইহা ‘দুঃখের নিরোধ বা উপশম’ বলিয়া প্রত্যক্ষভাবে জানে, ইহা ‘দুঃখ উপশমের উপায়’ প্রত্যক্ষভাবে জানে; হে ভিক্ষুগণ, ইহাই অনন্য ইন্দ্রিয় জ্ঞান। হে ভিক্ষুগণ, অন্তর্দৃষ্টি জ্ঞান কিরূপ? হে ভিক্ষুগণ, এইখানে ভিক্ষু আস্রবসমূহের ক্ষয়ে অনাসব চিত্তবিমুক্তি (মনের স্বাধীনতা) প্রজ্ঞাবিমুক্তি (অন্তর্দৃষ্টির মাধ্যমে স্বাধীনতা) দৃষ্টধর্মে (এই সংসারে) স্বয়ং অভিজ্ঞা সাক্ষাৎ দর্শন করিয়া লাভ করিয়া অবস্থান করে আর জন্ম ক্ষয় হইয়াছে বলিয়া জানে, ব্রহ্মচর্য পরিপূর্ণ হইয়াছে বলিয়া জানে, করণীয় কর্তব্য সম্পাদিত হইয়াছে বলিয়া জানে, এই সংসারে আর কিছু করিবার বাকি নাই বলিয়া জানে। হে ভিক্ষুগণ, ইহাই অন্তর্দৃষ্টি জ্ঞান। ইহা ভাবনা। ইহা দর্শন এবং ভাবনা।

১১৬. স্বকীয় বচন বা নিজ কথা। উহাতে স্বকীয় বচন বা নিজ কথা কিরূপ? সর্বপ্রকার পাপকার্য না করণ, পুণ্য অর্জনকরণ এবং নিজকে নিজ পরিশুদ্ধকরণ, ইহাই বুদ্ধগণের শাসন। ইহা স্বকীয় বচন বা নিজ কথা।

হে ভিক্ষুগণ, এই তিন প্রকার মূর্খের মূর্খতার লক্ষণসমূহ (অর্থাৎ মূর্খের উপলক্ষণের কারণসমূহ), মূর্খনিমিত্ত বা মূর্খতার নিদর্শনসমূহ (অর্থাৎ মূর্খ ইহা গ্রহণ করার প্রমাণ কারণসমূহ), মূর্খের পৌরাণিক কথা বা জীবন ইতিহাসসমূহ (অর্থাৎ মূর্খের গত জীবনের বর্ধিত বা অভ্যস্ত বিষয়সমূহ) যদ্বারা অপরে মূর্খকে মূর্খ বলিয়া বিশেষরূপে জানিয়া থাকে। সেই তিন প্রকার কী কী? হে ভিক্ষুগণ, মূর্খ (লোভ, হিংসা, মিথ্যাদৃষ্টি সম্বন্ধীয়) দুশ্চিন্তায় চিন্তিত হইয়া থাকে, (মিথ্যাকথা ইত্যাদি) দুর্ভাষিত বা দুর্বাক্য ভাষণকারী হইয়া থাকে এবং (প্রাণিহত্যা ইত্যাদি) দৃষ্কৃতিকারী হইয়া থাকে। হে ভিক্ষুগণ, এই তিন প্রকার নাকি মূর্খের মূর্খতার লক্ষণসমূহ, মূর্খতার নিদর্শনসমূহ, মূর্খের পৌরাণিক কথা বা জীবন ইতিহাসসমূহ।

হে ভিক্ষুগণ, এই তিন প্রকার পণ্ডিতের পণ্ডিত লক্ষণসমূহ, পণ্ডিত নিদর্শনসমূহ, পণ্ডিতের পৌরাণিক কথা বা জীবন ইতিহাসসমূহ যদ্বারা অপরে পণ্ডিতকে পণ্ডিত বলিয়া বিশেষরূপে জানিয়া থাকে। তিন প্রকার কী কী? হে ভিক্ষুগণ, পণ্ডিত সুচিন্তায় (মঙ্গলজনক চিন্তায়) চিন্তিত হইয়া থাকে, সুন্দর ভাষণকারী (মিষ্টভাষী) হইয়া থাকে এবং সুকৃত (নিষ্পাপ নির্দোষ) কার্যকরী হইয়া থাকে। হে ভিক্ষুগণ, এই তিন প্রকার নাকি পণ্ডিতের পণ্ডিত লক্ষণসমূহ, পণ্ডিত নিদর্শনসমূহ, পণ্ডিতের পৌরাণিক কথা বা জীবন ইতিহাসসমূহ। ইহা স্বকীয় বচন বা নিজ কথা।

উহাতে পরবচন বা অপরের কথা কিরূপ?

‘পৃথিবী সদৃশ বিস্তৃত নহে, পাতাল সদৃশ নিম্ন নহে, পর্বত সদৃশ উন্নত নহে এবং চক্রবর্তী সদৃশ সাহসিকতা বা দৃঢ়তা নাই।’ ইহা পরবচন বা অপরের কথা।

‘হে দেবরাজ, সুভাষণকারীর জয় হউক।’ ‘ওহে বেপচিত্তি, সুন্দর ভাষণকারীর জয় হউক। ওহে বেপচিত্তি, একটি গাথা বল।’ অনন্তর হে ভিক্ষুগণ, অসুররাজ বেপচিত্তি এই গাথাটি ভাষণ করিল :

মূর্খগণ উপর্যুপরি বা অতিমাত্রায় ক্রোধান্বিত হইয়া থাকে, উহার প্রতিষেধকও নাই; তদ্ধেতু পণ্ডিত ব্যক্তি মূর্খকে দৃঢ়ভাবে দণ্ড প্রদান করিয়া নিবারিত করিয়া থাকে।’

হে ভিক্ষুগণ, অসুররাজ বেপচিত্তি কর্তৃক ভাষিত গাথাটিকে অসুরগণ অনুমোদন করিল, দেবগণ তুষ্ণীভাব ধারণ করিলেন। অতঃপর হে ভিক্ষুগণ, অসুররাজ বেপচিত্তি দেবরাজ শক্রকে এইরূপ বলিল, হে দেবরাজ, আপনি একটি গাথা বলুন।’ অতঃপর হে ভিক্ষুগণ, দেবরাজ শক্র এই গাথাটিকে ভাষণ করিলেন :

‘অপরের বা শত্রু র ক্রোধান্বিত ভাব জ্ঞাত হইয়া যেই ব্যক্তি স্মৃতিমান হইয়া শান্তভাব ধারণ করে ইহাই এতাদৃশ মূর্খের প্রতিষেধক বলিয়া আমি মনে করি।’

হে ভিক্ষুগণ, দেবরাজ শক্র কর্তৃক ভাষিত গাথাটিকে দেবগণ অনুমোদন করিলেন, অসুরগণ তূষ্ণীভাব ধারণ করিল। অতঃপর হে ভিক্ষুগণ, দেবরাজ শক্র অসুররাজ বেপচিত্তিকে এইরূপ বলিলেন, ‘ওহে বেপচিত্তি, একটি গাথা বল’ অতঃপর হে ভিক্ষুগণ, অসুররাজ বেপচিত্তি এই গাথাটি ভাষণ করিল।

‘হে বাসব, এইরূপে তিতিক্ষায় দোষ দর্শন করিতেছি। মূর্খলোক যখন উহাতে মনে করিবে যে ভয় পাইয়া এইরূপে চুপ করিয়া রহিয়াছে তখন দুর্মেধ পলায়নকারী গর্বর ন্যায় অত্যধিকভাবে পরাজিত করিতে থাকিবে (অর্থাৎ যেমন গর্বরপালের দুইটি গর্ব যুদ্ধ করিতে থাকে তখন অন্যান্য গর্বগুলি একটি পলায়ন না করা পর্যন্ত দূরে দাঁড়াইয়া দাঁড়াইয়া দেখিতে থাকে, কিন্তু যখন একটি গর্ব পলায়ণ করিল তখন সমস্ত গর্ব উহার পিছনে ছুটিয়া গিয়া উহাকে অতিরিক্তভাবে পরাভূত করিতে থাকে। তাদৃশ মূর্খলোক ক্ষমাকারীকে অত্যধিকভাবে পরাভূত করিয়া থাকে)।’

হে ভিক্ষুগণ, অসুররাজ বেপচিত্তি কর্তৃক ভাষিত গাথাটিকে অসুরগণ অনুমোদন করিল, দেবগণ তুষ্ণীভাব ধারণ করিলেন। অতঃপর হে ভিক্ষুগণ, অসুররাজ বেপচিত্তি দেবরাজ শক্রকে এইরূপ বলিল, ‘হে দেবরাজ, আপনি একটি গাথা বলুন।’ অতঃপর হে ভিক্ষুগণ, দেবরাজ শক্র এই গাথাগুলি ভাষণ করিলেন।

‘মনে কর কামপ্রবৃত্তি বা স্পৃহাকে ভয় করিয়া এইরূপে সহ্য করিয়া থাকা, ভয় পাইয়া নহে। সেই উপকারসমূহের মধ্যে নিজের জন্য ক্ষন্তি বা সহনশীলতা হইতে শ্রেষ্ঠতর উপকারিতা আর নাই।’

সংসারে যেই বলবান সৎপুরুষ দুর্বলকে সহ্য করে তাহার সেই ক্ষন্তি বা ক্ষমাগুণ শ্রেষ্ঠ বলিয়া কথিত হয়, দুর্বলও তাহাকে নিত্য ক্ষমা করিয়া থাকে।

যাহার নিকট অজ্ঞান বলের শক্তি আছে সেই বল বা শক্তিকে অবল বা দুর্বল বলা হয়। ধর্মের দ্বারা রক্ষিত বা ধর্ম রক্ষাকারীর শক্তির প্রতিবাদকারী বিদ্যমান নাই।

যেই ব্যক্তি ক্রুদ্ধের প্রতিদানে ক্রুদ্ধভাব প্রদর্শন করে সেই ব্যক্তিও তাদৃশ পাপকারী হয়, ক্রুদ্ধের প্রতিদানে অক্রুদ্ধভাব প্রদর্শন করিয়া দুর্জয় সংগ্রাম জয়ী হইয়া থাকে।

যেই ব্যক্তি অপরকে ক্রোধান্বিত জানিয়া স্মৃতিমান হইয়া শান্ত বা ক্ষান্ত থাকে সেই ব্যক্তি আত্মপর উভয়ের উপকার সম্পাদন করিয়া থাকে।

যাহারা আত্মপর উভয়ার্থ চিকিৎসা বা নিরাময়ে নৈতিকতায় বা চারি প্রকার ধর্মে অনভিজ্ঞ জনগণ তাহাদিগকে মূর্খ বলিয়া মনে করিয়া থাকে।

হে ভিক্ষুগণ, দেবরাজ শক্র কর্তৃক ভাষিত গাথাগুলিকে দেবগণ অনুমোদন করিলেন, অসুরগণ তূষ্ণীভাব ধারণ করিল। ইহা পরবচন বা অপরের কথা।

১১৭. উহাতে নিজ নিজ কথা এবং অপরের কথা কিরূপ?

যাহা প্রাপ্ত (অর্থাৎ যেই কাম উপকরণ অধিগত করিয়া এক্ষণে অনুভব করিতেছে) এবং যাহা প্রাপ্তব্য (অর্থাৎ যেই কাম উপকরণ ভবিষ্যতে অধিগত করিয়া অনুভব করিবার যোগ্য তদুভয় ও অনুরাগরূপ রজঃ ইত্যাদি দ্বারা অবকীর্ণ বা অপবিত্রতা ম্রক্ষিত অনুরাগাদি ক্লেশপীড়িত বা ক্লেশবহুল ব্যক্তির মধ্যে শিক্ষাপ্রাপ্ত। যাহারা শিক্ষার সার গ্রহণ করিয়াছে (অর্থাৎ যাহারা ঠিকরূপে গ্রহণ করিয়া আনুষ্ঠানিক ধর্মকর্ম ইত্যাদি সম্বন্ধীয় শিক্ষা সারত গ্রহণ করিয়া স্থিত হইয়াছে, সেইজন্য বলা হইয়াছে ‘শীলব্রত জীবন ধারণ ব্রহ্মচর্য’। উহাতে যাহা করি না বলিয়া পরিহার করিয়া থাকি উহা শীল, যাহা সজ্জা ভোজন কৃত্য আচরণ ইত্যাদি উহা ব্রত, জীবিকা নির্বাহের উপায়ই জীবনধারণ, মৈথুন স্বভাবে বিরত থাকাই ব্রহ্মচর্য। এই শীল ইত্যাদির অনুষ্ঠান সারই উপস্থান সার। ইহাতে সংসারশুদ্ধি হইয়া থাকে বলিয়া সেই সমস্ত সার হইতে শিক্ষা গ্রহণ করিয়া স্থিত হইয়াছে অর্থ)। ইহা একটি অন্ত। যাহারা এইরূপ মতবাদী এবং এইরূপ দৃষ্টিবাদী ধর্মমতের যে ‘কামসমূহে দোষ নাই’ ইহা দ্বিতীয় অন্ত। এই উভয় অন্ত (অর্থাৎ শীলব্রত পরামাস বা আনুষ্ঠানিক ধর্মকর্ম প্রতিপালন করার প্রারম্ভে আত্মনিগ্রহ অভ্যাস এবং কাম বা কামনাসমূহে অনিন্দ্য সংহিতা প্রারম্ভে কাম বা ইন্দ্রিয় সুখ হইতে উৎপন্ন সুখ সৌভাগ্য উপভোগের অভ্যাস-এই দুইটি অন্ত) গোরস্থান বা শ্মশান বর্ধক আর গোরস্থানের দৃষ্টিবর্ধন করিয়া থাকে। এই যথাকথিত উভয় অন্ত না জানিয়া (আত্মা এবং জগৎ শাশ্বত বলিয়া মূঢ় তৃষ্ণাভিনিবেশ বশে) একটিতে গ্রহণ করিয়া ধরিয়া থাকে, (আত্মা এবং জগৎ উচ্ছিন্ন হইয়া ধ্বংস হইয়া যায় বলিয়া) একটিতে অতিধাবনাভিনিবেশ বশে (অর্থাৎ দৌঁড়িয়া চলিয়া যাইবার প্রতি মনোযোগ করিয়া) অতিক্রম করিয়া থাকে। ইহা পরবচন বা অপরের কথা।

যাহারা সেই দুই অন্তে অভিজ্ঞতায় (অর্থাৎ সেই দুই অন্তকে জানিয়া) উহাতে থাকে নাই, তৃষ্ণাদি পরিত্যাগ হেতু তৃষ্ণাদি সম্বন্ধে তাহাদের মনে হয়নি, প্রজ্ঞাপণ করিবার জন্য তাহাদের বিত্ত নাই (অর্থাৎ এইরূপে সেই নির্লোভ পরিনির্বাণ হইতে ত্রিবিধ বিত্ত সম্বন্ধেও তাহাদিগকে প্রজ্ঞপ্তি করিবার বা জানাইবার থাকে না।) ইহা স্বকীয় বচন বা নিজ কথা। এই উদান (আনন্দে উচ্চারিত মনোভাব) স্বকীয় বচন এবং পরবচন।

কোশলরাজ প্রসেনদি ভগবানকে এইরূপ বলিলেন, ‘আমাদের প্রভু, এইখানে অবসর গ্রহণকারী নির্জনগত ব্যক্তির এইরূপ চিত্তের গভীর চিন্তা উৎপন্ন হইয়া থাকে ‘কেন প্রিয় আত্মা নহে কী? কেন অপ্রিয় আত্মা?’ আমাদের প্রভু, তাহার এইরূপ মনে হইল-‘যাহারা কায়ের দ্বারা অসদাচরণ করে, বাক্যের দ্বারা অসদাচরণ করে, মনের দ্বারা অসদাচরণ করে আত্মা তাহাদের অপ্রিয়’। কিন্তু তাহারা এইরূপও বলিয়া থাকে-‘আমাদের আত্মা প্রিয় নহে’। অনন্তর আত্মা তাহাদের অপ্রিয়। উহা কী হেতু হইয়া থাকে? যাহাই অপ্রিয় অপ্রিয়ের জন্য করে তাহা তাহারা নিজে নিজেই করিয়া থাকে। সেই জন্য আত্মা তাহাদের অপ্রিয়। যাহারা কায়ের দ্বারা সদাচরণ করে, বাক্যের দ্বারা সদাচরণ করে, মনের দ্বারা সদাচরণ করে আত্মা তাহাদের প্রিয়। কিন্তু তাহারা এইরূপও বলিয়া থাকে-‘আত্মা অপ্রিয় নহে’। অনন্তর আত্মা, তাহাদের প্রিয়। উহা কী কারণে হইয়া থাকে? ‘আত্মা অপ্রিয় নহে’। অনন্তর আত্মা তাহাদের প্রিয়। উহা কী কারণে হইয়া থাকে? যাহাই প্রিয় প্রিয়ের জন্য করিয়া থাকে তাহা তাহারা নিজে নিজেই করে। সেই কারণে আত্মা তাহাদের প্রিয়। মহারাজ, এইরূপই, মহারাজ, এইরূপই। মহারাজ, যাহারা কায়ের দ্বারা অসদাচরণ করে, বাক্যের দ্বারা অসদাচরণ করে, মনের দ্বারা অসদাচরণ করে আত্মা তাহাদের অপ্রিয়। কিন্তু তাহারা এইরূপও বলিয়া থাকে-‘আত্মা প্রিয় নহে’। অনন্তর আত্মা তাদের অপ্রিয়। উহার কারণ কী? মহারাজ, যাহাই অপ্রিয় অপ্রিয়ের জন্য করিয়া থাকে তাহা তাহারা নিজে নিজেই করে। সেই কারণে আত্মা তাহাদের অপ্রিয়। মহারাজ, যাহারা কায়ের দ্বারা সদাচরণ করে, বাক্যের দ্বারা সদাচরণ করে, মনের দ্বারা সদাচরণ করে আত্মা তাহাদের প্রিয়। কিন্তু তাহারা এইরূপও বলিয়া থাকে-‘আত্মা অপ্রিয় নহে’। অনন্তর আত্মা তাহাদের প্রিয়। উহা কী কারণে হইয়া থাকে? মহারাজ, যাহাই প্রিয় প্রিয়ের জন্য করিয়া থাকে তাহা তাহারা নিজে নিজেই করে। সেই কারণে আত্মা তাহাদের প্রিয়।’ ভগবান ইহা বলিলেন, সুগত ইহা বলিয়া অতঃপর শাস্তা এইরূপ বলিলেন :

আত্মাকে বা নিজেকে প্রিয় জানিয়া উহাকে পাপের দ্বারা সংযুক্ত না করিলেও দুষ্কৃতকারীর দ্বারা সেই সুখ সুলভ হয় না।

মৃত্যুর অন্তর্গত হইয়া মানুষ মনুষ্যলোক পরিত্যাগ করিয়া থাকে। তখন তাহার নিজস্ব কি থাকে? কীই বা গ্রহণ করিয়া চলিয়া যায়? আর কীই বা ছায়াসদৃশ শান্তির সহিত তাহার অনুগমন করিয়া থাকে?

মৃত ব্যক্তি এই সংসারে যাহা করিয়াছে তাহা পুণ্য ও পাপ উভয়ই করিয়াছে। উহা তাহার নিজস্ব হইয়া থাকে, উহাই গ্রহণ করিয়া চলিয়া যায় এবং উহাই ছায়ার ন্যায় শান্তির সহিত তাহার অনুগামী হইয়া থাকে।

তদ্ধেতু পরলোকের জন্য পুণ্য সঞ্চয় করিতে হয়। পুণ্যসমূহই পরলোকে জীবগণের প্রতিষ্ঠা হইয়া থাকে।

এই সূত্রে পরবচন বা অপরের কথা। অনুগীতি স্বকীয় বচন বা নিজের কথা ইহা নিজের কথা এবং অপরের কথা।

১১৮. উত্তর প্রদানীয় বা উত্তরদানের যোগ্য। উহাতে উত্তর প্রদানীয় কিরূপ? প্রশ্ন জিজ্ঞাসিত হইলে ইহা অভিজ্ঞেয্য বা উত্তমরূপে বুঝা উচিত, ইহা পরিজ্ঞেয় বা সঠিকভাবে জানা উচিত, ইহা পরিত্যাগ করা উচিত, ইহা ভাবিতব্য বা চিন্তা করা উচিত, ইহা নিজে প্রত্যক্ষ দর্শন করা উচিত, ইহাতে কুশল বা অকুশলধর্মসমূহ, নিজে এইরূপে গ্রহণে সম্পাদনের উপযুক্ত, এইরূপ ইষ্টানিষ্ট ফলদায়ক, উহাদিগকে এইরূপে গ্রহণ করিলে এইরূপ ফল প্রদান করিবে, এইরূপে বৃদ্ধি এবং এইরূপে অপচয় (ইহাই অর্থ)। ইহা উত্তর প্রদানীয় বা উত্তরদানের যোগ্য।

‘ভগবান বুদ্ধ মহৎ’ বুদ্ধ মহৎ বলিয়া ধর্ম সুন্দররূপে ব্যাখ্যাকৃত হইয়াছে এবং সেই সংঘ সুপ্রতিপন্ন বা ধর্মনিষ্ট সাধন যথার্থরূপে নির্দেশ করিয়াছেন ‘সমস্ত সংস্কারজাতীয় বস্তু অনিত্য, সমস্ত সংস্কারজাতীয় বস্তু দুঃখ, সমস্ত ধর্ম বা স্বভাব অনাত্ম’ বলিয়া যথার্থরূপে নির্দেশ করিয়াছেন। অন্য যাহা কিছু আছে উহাও ঈদৃশজাতীয় বলিয়া স্পষ্ট বলা হইয়াছে। ইহা উত্তর প্রদানীয় বা উত্তরদানের যোগ্য।

উত্তরদানের অযোগ্য। উহাতে উত্তরদানে অযোগ্য কিরূপ?

সেই দেব মনুষ্যগণের মনে মনে চিন্তা বা বিশ্বাস, নির্লিপ্ত শান্ত সমাধিরত নরদম্যসারথী ভগবান আকাঙ্ক্ষিত হইয়া প্রাণি জগতে সমস্ত না জানাইয়া যাহা আকাঙ্ক্ষা করেন তাহা কী? (অর্থাৎ যেই হেতু হইতে ভগবানের যাহা আকাঙ্ক্ষা তাহা অপরের অজ্ঞেয় বিষয় সেই জন্য বলা হইয়াছে : ‘যাহা ভগবান আকাঙ্ক্ষা করেন তাহা কী? ইহা উত্তরদানের অযোগ্য।

ভগবান শীলস্কন্ধ হেতু, সমাধিস্কন্ধ হেতু, প্রজ্ঞাস্কন্ধ হেতু, বিমুক্তিস্কন্ধ হেতু, বিমুক্তিজ্ঞান দর্শন হেতু ঈর্ষায় বা কায়-বাক্যে সমাচরণ প্রভাবে মৈত্রীতে করুণায় এবং বিবিধ প্রকার ঋদ্ধিতে এই এই পরিমাণ। ইহা উত্তরদানের অযোগ্য।

হে ভিক্ষুগণ, সংসারে তথাগত সম্যকসম্বুদ্ধের উৎপত্তি হইলে বুদ্ধরত্ন, ধর্মরত্ন ও সংঘরত্ন এই তিন প্রকার রত্নের উৎপত্তি হইয়া থাকে। তিন প্রকার রত্নের প্রমাণ কী? ইহা উত্তরদানের অযোগ্য। বুদ্ধ বিষয় উত্তরদানের অযোগ্য। লোক পরম্পরা জনশ্রুতি উত্তরদানের অযোগ্য। (অর্থাৎ বুদ্ধগুণসমূহ এত অধিক তাদৃশ প্রত্যেক বুদ্ধগণ, এইরূপ প্রভাবযুক্ত, তথা মার্গফল নির্বাণসমূহ এইরূপ শক্তিশালী। আর্যসংঘ এবংবিধ গুণসমূহ দ্বারা যুক্ত তিন প্রকার রত্নের মহানুভবতা এত ব্যাপক যে, তাই ভগবান এইরূপ ‘বুদ্ধবিষয় উত্তরদানের অযোগ্য)।

[ভগবান এইরূপ বলিয়াছেন যে অচিন্তনীয় বুদ্ধ বিষয় চিন্তা করা উচিত নহে, যে চিন্তা করে সে উন্মাদ দুঃখের ভাগী হয়। অপেক্ষাকৃত পূর্বজন্মের বা পূর্ববর্তী উৎপত্তিস্থান কত? ইহা উত্তরদানের অযোগ্য। পূর্ব পূর্ব জন্মসমূহের উৎপত্তিস্থান কত অথবা কখন হইতে জন্ম সন্ততি আরম্ভ হইয়াছে, কেন হইয়াছে, সংখ্যা কত হইবে ইত্যাদি এইসব প্রশ্ন উত্তরদানের অযোগ্য। কেন? সংসারের পূর্ববর্তী সীমার অভাব থাকায়। সেই কারণে এইরূপ বলা হইয়াছে : ‘হে ভিক্ষুগণ, পূর্বসীমা বা প্রারম্ভ দেখা যায় না।’ উহাতে-]

‘হে ভিক্ষুগণ, সত্ত্বগণের অবিদ্যা নীবরণ (অজ্ঞানতার আবরণ)-সমূহের তৃষ্ণা সংযোজনবশত একবার নরকে একবার তির্যক যোনিতে (পশুপক্ষীকুলে) একবার প্রেতকুলে একবার অসুরকুলে একবার দেবকুলে একবার মনুষ্যকুলে জন্মান্তরে পুনঃপুন জন্মগ্রহণের কারণে পূর্ব পূর্ব উৎপত্তি বা জন্মস্থানসমূহ দর্শন হয় না বা উপলব্ধি হয় না।’ তদ্ধেতু পূর্ব পূর্ব জন্মসমূহের উৎপত্তিস্থান কত অথবা কখন হইতে জন্মসন্ততি আরম্ভ হইয়াছে? উত্তরদানের অযোগ্য।

[‘দৃশ্যমান হয় না’ অর্থাৎ অপরের জ্ঞানের বিষয় নহে কিন্তু ‘দৃশ্যমান হয় না’ অর্থ সম্পর্কে শ্রাবকগণের জ্ঞান বৈকল্যতা বা জ্ঞানের অসম্পূর্ণতা ইত্যাদি বলা হইয়াছে। উহাতে-] শ্রাবকগণের জ্ঞান বৈকল্যতার দরুন ‘দৃশ্যমান হয় না বা দর্শন করে না।’ ভগবান বুদ্ধগণের দেশনা দ্বিবিধ; যথা : আত্ম উপনয়নকারী এবং পর উপনয়নকারী। ‘দর্শন করে না’ ইহা পর উপনয়নকারী, ‘ভগবান বুদ্ধগণের অল্পজানন নাই (অর্থাৎ বুদ্ধগণ সর্বত্র অপ্রতিহত জ্ঞানহেতু সমস্তই দর্শন করেন)’ ইহা আত্ম উপনয়নকারী, যেমন ভগবান কোকালিক ভিক্ষুকে আরম্ভ করিয়া অন্যান্য ভিক্ষুকে এইরূপ বলিয়াছেন, ‘যেমন হে ভিক্ষু, কুড়ি খারিকা (অর্থাৎ তৎকালীন মগধদেশীয় মাপিবার এক প্রকার চুপরীর নাম পথ। তাদৃশ চারি পথে তৎকালীন কোশলরাজ্যের এক পথ হইয়া থাকে। তাদৃশ চারি পথে এক আড়ক বা আঢ়ি। চারি আড়কে বা আঢ়িতে এক দ্রোণ। চারি দ্রোণে এক মাণিকা। চারি মাণিকায় এক খারী। তাদৃশ্য কুড়ি খারিকায় এক তিলবাহ বা তিল বহনকারী শটক। সেইজন্য বলা হইয়াছে কুড়ি খারিকা)। তিল বহনকারী কোশলদেশীয় শকট, উহা এক অর্বুদ নরকের সমানও নহে (অর্থাৎ তদপেক্ষা বৃহৎ। এইখানে অর্বুদ নামক নরক কোনো এক পৃথক নরক নহে, অবীচি নরকে গণনা অর্বুদ কাল পর্যন্ত নরক যন্ত্রণা ভোগ করে বলিয়া অর্বুদ নরক বলা হইয়াছে। যেমন বর্ষ গণনায় বলা হইয়াছে শত শতসহস্র কোটি। এইরূপে শত শতসহস্র কোটিতে এক প্রকোটি, শত শতসহস্র প্রকোটিতে এক কোটি প্রকোটি, এক শত শতসহস্র কোটি প্রকোটিতে এক নহুত, শত শতসহস্র নহুতে এক নিম্নহুত, শত শতসহস্র নিম্নহুতে এক অর্বুদকাল। তদপেক্ষা বিশগুণ অধিক এক নিরর্বুদকাল। এইরূপে গণনার মাধ্যমে নরক যন্ত্রণার ভোগকাল নির্ধারিত হইয়া থাকে।) যেমন হে ভিক্ষু, অর্বুদ নরকের বিশগুণ অধিক এক নিরর্বুদ নরকের যন্ত্রণা ভোগকাল। যেমন হে ভিক্ষু, নিরর্বুদ নরকের বিশগুণ অধিক এক অটট নরকের যন্ত্রণা ভোগকাল। যেমন হে ভিক্ষু, অটট নরকের বিশগুণ অধিক এক অহহন নরকের যন্ত্রণা ভোগকাল। যেমন হে ভিক্ষু, অহহন নরকের বিশগুণ অধিক এক কুমুদ নরকের যন্ত্রণা ভোগকাল। যেমন হে ভিক্ষু, কুমুদ নরকের বিশগুণ অধিক এক সো গন্ধি বা সোগন্ধি নরকের যন্ত্রণা ভোগকাল। যেমন হে ভিক্ষু, সোগন্ধি নরকের বিশগুণ অধিক এক উৎপল নরকের যন্ত্রণা ভোগকাল। যেমন হে ভিক্ষু, উৎপল নরকের বিশগুণ অধিক এক পুণ্ডরীক নরকের যন্ত্রণা ভোগকাল। যেমন হে ভিক্ষু, পুণ্ডরীক নরকের বিশগুণ অধিক এক পদুম নরকের বা পদ্ম নরকের যন্ত্রণা ভোগকাল। হে ভিক্ষু, সারিপুত্র ও মোগ্‌গলায়নের চিত্তে আঘাত দিয়া কোকালিক ভিক্ষু এই পদুম নরকে উৎপন্ন হইয়াছে।’ ভগবান যাহা কিছু বলিয়াছেন ইহা অপ্রমাণ্য অসংখ্য। তৎসমস্ত উত্তরদানের অযোগ্য। উহা উত্তরদানের অযোগ্য।

১১৯. উত্তরদানের যোগ্য এবং উত্তরদানের অযোগ্য। উহাতে উত্তরদানের যোগ্য এবং উত্তরদানের অযোগ্য কিরূপ? যখন সেই আজীবক উপক ভগবানকে বলিলেন, ‘বন্ধু গৌতম, কোথায় যাইবেন?’ ভগবান বলিলেন :

‘সংসারে অপ্রবর্তিত ধর্মচক্র প্রবর্তন করিতে আমি অমৃতের দুন্দুভি বাজাইবার জন্য বারাণসী যাইব।’

আজীবক উপক বলিলেন, ‘বিজয়ী বা রিপুজয়ী নাকি বন্ধু, ওহে গৌতম, প্রাপ্তি স্বীকার করিতেছেন?’ ভগবান বলিলেন :

‘যাহারা আস্রবক্ষয় প্রাপ্ত হইয়াছে তাহারা মাদৃশ বিজয়ী হইয়াছে, আমা কর্তৃক পাপধর্মসমূহ জয় করা হইয়াছে, হে উপক, সেইজন্য আমি জিন বা বিজয়ী।’ কেমন করিয়া জিন বা বিজয়ী? কী প্রকারে জিন বা বিজয়ী? উত্তরদানের যোগ্য।

[এইখানে ‘কী প্রকারে জিন বা বিজয়ী?’ ইহা জিজ্ঞাসা। কী কারণে কি হেতুতে কায়িক প্রতিপত্তি বা ধর্মনিষ্ঠ সাধন দ্বারা বিজয়ী? জিজ্ঞাসা করা হইতেছে। ‘কেমন করিয়া জিন বা বিজয়ী?’ এখানে ‘কেমন করিয়া’ কিন্তু কী প্রকারে? অতীত অথবা ভবিষ্যৎ অথবা বর্তমান ক্লেশসমূহের পরিত্যাগে কি বিজয়ী? জিজ্ঞাসা করা হইতেছে। সেইজন্য তাহা উত্তরদানের যোগ্য বলা হইয়াছে।]

জিন বা বিজয়ী কী প্রকার? উত্তরদানের অযোগ্য। [‘জিন বা বিজয়ী কী প্রকার’ বলায় রূপ বা দৃশ্যমান শরীর কি জিন বা বিজয়ী? অথবা বেদনা, সংজ্ঞা, সংস্কার ও বিজ্ঞান কি জিন বা বিজয়ী? রূপাদি বিমুক্ত অর্থাৎ দৃশ্যমান শরীরাদি ব্যতীত অথবা অন্য জিন বা বিজয়ী যাহাকে আত্মা বলা হয় এই অর্থ সন্ধানে ইহা বলা হইয়াছে। সেইজন্য ইহা উত্তরদানের অযোগ্য।] আস্রবক্ষয়, লোভক্ষয় বা অনুরাগক্ষয়, দ্বেষক্ষয় ও মোহক্ষয় কিরূপ? উত্তরদানের যোগ্য। আস্রবক্ষয় কী পরিমাণ? উত্তরদানের অযোগ্য। ইহা উত্তরদানের যোগ্য এবং উত্তরদানের অযোগ্য।

‘তথাগত আছে’ উত্তরদানের যোগ্য, ‘রূপ বা দৃশ্যমান শরীর আছে’ উত্তরদানের যোগ্য, ‘রূপ বা দৃশ্যমান শরীর তথাগত’ উত্তরদানের অযোগ্য। ‘রূপ বা দৃশ্যমান শরীর অন্য প্রকারে তথাগত’ উত্তরদানের অযোগ্য। ‘রূপের মধ্যে অন্য প্রকারে তথাগত’ উত্তরদানের অযোগ্য। তথাগতের মধ্যে রূপ বা দৃশ্যমান শরীর’ উত্তরদানের অযোগ্য। এইরূপে ‘বেদনা বা উপলব্ধি আছে... পূর্ববৎ, সংজ্ঞা আছে... পূর্ববৎ, সংস্কার আছে... পূর্ববৎ, বিজ্ঞান আছে’ উত্তরদানের যোগ্য। ‘বিজ্ঞান তথাগত’ উত্তরদানের অযোগ্য, ‘বিজ্ঞান ভিন্ন প্রকারে তথাগত’ উত্তরদানের অযোগ্য। ‘বিজ্ঞানের মধ্যে তথাগত’ উত্তরদানের অযোগ্য, ‘তথাগতের মধ্যে বিজ্ঞান’ উত্তরদানের অযোগ্য, ‘অন্যত্ররূপ বা দৃশ্যমান শরীর দ্বারা তথাগত’ উত্তরদানের অযোগ্য, ‘অন্যত্র বেদনা বা উপলব্ধি দ্বারা... পূর্ববৎ, অন্যত্র সংজ্ঞা দ্বারা... পূর্ববৎ, অন্যত্র সংস্কারসমূহ দ্বারা... পূর্ববৎ, ‘অন্যত্র বিজ্ঞান দ্বারা তথাগত’ উত্তরদানের অযোগ্য। এই সেই ভগবান রূপ বা দৃশ্যমান শরীরহীন, বেদনা বা উপলব্ধিহীন, সংজ্ঞাহীন সংস্কারহীন ও বিজ্ঞান শূন্য’ উত্তরদানের অযোগ্য। ইহা উত্তরদানের যোগ্য এবং উত্তরদানের অযোগ্য।

‘ভগবান মনুষ্যচক্ষুর দৃষ্টি অতিক্রম করিয়া বিশুদ্ধ দিব্যচক্ষুর দৃষ্টি দ্বারা সত্ত্বগণের মধ্যে কে কোথায় মরিতেছে, মরিয়া কে কোথায় উৎপন্ন হইতেছে দর্শন করিয়া থাকেন। এইরূপে সমস্ত... পূর্ববৎ, যথা কর্মানুরূপ উৎপত্তির সত্ত্বগণ সম্বন্ধে পুঙ্খানুপুঙ্খরূপে জানেন’ উত্তরদানের যোগ্য। ‘সত্ত্বগণ কিরূপ? তথাগত কিরূপ?’ উত্তরদানের অযোগ্য। ইহা উত্তরদানের যোগ্য এবং উত্তরদানের অযোগ্য। ‘ভগবান আছেন’ উত্তরদানের যোগ্য। ‘মৃত্যুর পর ভগবান আছেন’ উত্তরদানের অযোগ্য। ইহা উত্তরদানের যোগ্য এবং উত্তরদানের অযোগ্য।

১২০. কর্ম উহাতে কর্ম কিরূপ?

মরণাভিভূত বা মরণের বশীভূত হইয়া মানুষ মনুষ্যলোক পরিত্যাগ করিয়া থাকে। তখন তাহার নিজস্ব কি থাকে? কীই বা গ্রহণ করিয়া চলিয়া যায়? আর কীই বা ছায়া সদৃশ শান্তির সহিত তাহার অনুগমন করিয়া থাকে?

মৃত ব্যক্তি এই সংসারে যাহা করিয়াছে তাহা পুণ্য ও পাপ উভয়ই করিয়াছে। উহা তাহার নিজস্ব হইয়া থাকে, উহাই গ্রহণ করিয়া চলিয়া যায় এবং উহাই ছায়ার ন্যায় শান্তির সহিত তাহার অনুগামী হইয়া থাকে। ইহা কর্ম।

‘হে ভিক্ষুগণ, পুনর্বার বলিতেছি যে আসনে সমারূঢ় কিংবা মঞ্চে সমারূঢ় কিংবা ভূতলে উপবিষ্ট কিংবা শয্যায় শায়িত মূর্খকে যাহা যাহা তাহার কায়িক অসদাচরণ, বাচনিক অসদাচরণ ও মানসিক অসদাচরণজনিত পূর্বকৃত পাপকর্ম তাহা তাহার সেই সময়ে (মৃত্যুর আসন্ন সময়ে) ঝুলিয়া থাকে লম্বমান হইয়া থাকে। যেমন হে ভিক্ষুগণ, মহাপর্বত শিখরগুলির ছায়া সায়াহ্ন সময়ে পৃথিবীর উপর ঝুলিয়া থাকে লটকাইয়া থাকে লম্বমান হইয়া থাকে হে ভিক্ষুগণ, এইরূপেই আসনে সমারূঢ় কিংবা ভূতলে উপবিষ্ট কিংবা শয্যায় শায়িত মূর্খকে যাহা যাহা তাহার কায়িক অসদাচরণ, বাচনিক অসদাচরণ ও মানসিক অসদাচরণজনিত পূর্বকৃত পাপকর্ম তাহা তাহার সেই সময়ে (মরণের আসন্ন সময়ে) ঝুলিয়া থাকে লটকাইয়া থাকে লম্বমান হইয়া থাকে। হে ভিক্ষুগণ, উহাতে মূর্খের মনে এইরূপ হইয়া থাকে-‘আমি নিশ্চিত হিতজনক কাজ করি নাই, পুণ্যকর্ম করি নাই, ভয়জনক কাজ হইতে ত্রাণ পাইবার কাজ করি নাই, পাপকার্য করিয়াছি, অপরাধ করিয়াছি, ওহে! যেই পর্যন্ত হিতজনক কাজ করা না হয়, পুণ্যজনক কাজ করা না হয়, ভয়জনক করা হইতে ত্রাণ পাইবার কাজ করা না হয় তখন পর্যন্ত কৃত পাপ কর্মসমূহের, কৃত ব্যাধকার্যসমূহের, কৃত অপরাধসমূহের গতি হইয়া থাকে আর মৃত্যুর পর আমি সেই গতিতে গমন করিতেছি’ বলিয়া সেই মূর্খ ব্যক্তি অনুশোচনা করিতে থাকে, দেহমন ক্লান্ত হইয়া থাকে, বুক চাপড়াইয়া চাপড়াইয়া ক্রন্দন করে আর সম্মোহ বা অপ্রতিভ অবস্থা প্রাপ্ত হইয়া থাকে।

‘হে ভিক্ষুগণ, পুনর্বার বলিতেছি যে আসনে উপবিষ্ট কিংবা মঞ্চে উপবিষ্ট কিংবা ভূতলে উপবিষ্ট কিংবা শয্যায় শায়িত পণ্ডিত ব্যক্তিকে যাহা যাহা তাহার কায়িক সদাচরণ, বাচনিক সদাচরণ ও মানসিক সদাচরণজনিত পূর্বকৃত কল্যাণ বা হিতকর কার্যসমূহ তাহার সেই সময়ে (মৃত্যুর আসন্ন সময়ে) ঝুলিয়া থাকে লটকাইয়া থাকে লম্বমান হইয়া থাকে। যেমন হে ভিক্ষুগণ, মহা পর্বত চূড়াগুলির ছায়া সায়াহ্ন সময়ে পৃথিবীর উপর ঝুলিয়া থাকে লটকাইয়া থাকে লম্বমান হইয়া থাকে। হে ভিক্ষুগণ, এইরূপেই আসনে উপবিষ্ট কিংবা মঞ্চে উপবিষ্ট কিংবা ভূতলে উপবিষ্ট কিংবা শয্যায় শায়িত পণ্ডিত ব্যক্তিকে যাহা যাহা তাহার কায়িক সদাচরণ, বাচনিক সদাচরণ ও মানসিক সদাচরণজনিত পূর্বকৃত কল্যাণকর কার্যসমূহ তাহা তাহার সেই সময়ে (মরণের আসন্ন সময়ে) ঝুলিয়া থাকে লটকাইয়া থাকে লম্বমান হইয়া থাকে। হে ভিক্ষুগণ, উহাতে পণ্ডিতের মনে এইরূপ হইয়া থাকে-‘আমি নিশ্চিত পাপকার্য করি নাই, ব্যাধকার্য করি নাই, অপরাধ করি নাই, কল্যাণজনক কাজ করিয়াছি, পুণ্যকার্য করিয়াছি, ভয়জনক কাজ হইতে ত্রাণ পাইবার কাজ করিয়াছি। ওহে, যেই পর্যন্ত অকৃত পাপসমূহের, অকৃত ব্যাধকার্যসমূহের, অকৃত অপরাধসমূহের, কৃত কল্যাণ কার্যসমূহের, কৃত পুণ্যকার্যসমূহের, কৃত ভয়জনক কাজ হইতে ত্রাণ পাইবার কাজসমূহের গতি হইয়া থাকে আর মৃত্যুর পর আমি সেই গতিতে গমন করিতেছি, পুণ্যকার্য করিয়াছি, পাপ করি নাই বলিয়া সেই পণ্ডিত ব্যক্তি অনুশোচনা করে না, দেহ মন ক্লান্ত হয় না, বিলাপ করে না, বুক চাপড়াইয়া চাপড়াইয়া ক্রন্দন করে না, আর সম্মোহ বা অপ্রতিভ অবস্থা প্রাপ্ত হয় না। অকৃত পাপকারীর, অকৃত ব্যাধকার্যকারীর, অকৃত অপরাধকারীর, কৃত পুণ্যকারীর, কৃত কুশলকর্মকারীর, কৃত ভয়জনক কার্য হইতে ত্রাণ পাইবার কার্যকারীর যেই গতি হইবে তাহা মৃত্যুর পর পরলোকে স্বয়ং অনুভব করিবে, ইহা অনুতাপের বিষয় হয় না। হে ভিক্ষুগণ, অননুতাপকারী স্ত্রীলোকের হউক অথবা পুরুষের হউক অথবা গৃহীলোকের হউক অথবা প্রব্রজিতের হউক যে মরণ হয় তাহা শুভ মরণ হয় আর শুভভাবে মরিয়া থাকে বলিয়া আমি বলিতেছি।’ ইহা কর্ম।

হে ভিক্ষুগণ, তিন প্রকার অসদাচরণ। তিন প্রকার কী কী? কায়িক অসদাচরণ, বাচনিক অসদাচরণ ও মানসিক অসদাচরণ। হে ভিক্ষুগণ, এই তিন প্রকার সদাচরণ। হে ভিক্ষুগণ, তিন প্রকার কী কী? কায়িক সদাচরণ, বাচনিক সদাচরণ ও মানসিক সদাচরণ। হে ভিক্ষুগণ, এই তিন প্রকার সদাচরণ। ইহা কর্ম।

বিপাক অর্থাৎ সফলতা বা কাজের ফলদান। উহাতে বিপাক কিরূপ? ‘হে ভিক্ষুগণ, ইহা নিশ্চয়ই লাভ (অর্থাৎ তোমাদের দ্বারা মনুষ্যত্ব শ্রদ্ধা যাহা যাহা অর্জিত হইয়াছে এই লাভ ইত্যাদি লাভ নিশ্চয়ই তোমাদের লাভ), হে ভিক্ষুগণ, ইহা নিশ্চয়ই সুলব্ধ (অর্থাৎ যাহা এই প্রব্রজ্যা গ্রহণ করিয়া চারি পরিশুদ্ধি শীল ইত্যাদি সম্পাদন লাভ হইয়াছে উহাও সুলব্ধ), হে ভিক্ষুগণ, ব্রহ্মচর্য বাসে ক্ষণ নিশ্চয়ই সম্পাদন লাভ হইয়াছে অর্থাৎ অষ্ট অক্ষণ [অষ্ট অক্ষণ; যথা : ‘তযো অপাযা’ অথবা তিন প্রকার অপায় অর্থাৎ ১. নরকে উৎপত্তি হওয়া, ২. প্রেতকুলে উৎপত্তি হওয়া, ৩. তির্যক বা পশুপক্ষীকুলে উৎপত্তি হওয়া, ‘আরূপ্পাসঞ্‌ঞম্পি চ’ অথবা ৪. অরূপ ব্রহ্মলোকে উৎপত্তি হওয়া, ৫. অসংজ্ঞ সত্ত্ব রূপব্রহ্মলোকে উৎপত্তি হওয়া, ‘পঞ্চিন্দ্রিযানং বেকল্লং’ অথবা ৬. পঞ্চ-ইন্দ্রিয় বৈকল্য অর্থাৎ চক্ষু, কর্ণ, জিহ্বা, কায় ও মন এই পাঁচটি ইন্দ্রিয় বিকলতাভাব প্রাপ্তি অবস্থা, ‘মিচ্ছাদিট্‌ঠি চ দারুণ’ অথবা ৭. দারুণ মিথ্যাদৃষ্টি ভাব অর্থাৎ বিচার না করিয়া অসত্যকে সত্য বলিয়া দৃঢ়ভাবে গ্রহণ করা আর প্রকৃত সত্যকে বুঝিবার জানিবার জন্য আদৌ চেষ্টা না করা, ‘অপাতুভাবো বুদ্ধস্‌স সদ্ধম্মামতদাযিনো’, অথবা ৮. সদ্ধর্মরূপ অমৃত প্রদানকারী বুদ্ধের অনুৎপত্তিকালের সময়। এই আট প্রকার উৎপত্তি এবং অবস্থা কুশলকর্ম সম্পাদনকারী সত্ত্বগণের পক্ষে দুঃখময় এবং দুর্ভাগ্যজনক অবস্থা যে হেতু সেই সেই অবস্থা প্রাপ্ত সত্ত্বগণ কোনোরূপ কুশলকর্ম বা পুণ্যকার্য করিবার সুযোগ পায় না। এইজন্য এই অবস্থাপ্রাপ্তিসমূহকে অক্ষণ বা অসময় বলা হইয়াছে] বর্জন করিয়া যেই নবম ক্ষণ বা সুসময় [নবম ক্ষণ যথা—উক্তরূপ অষ্ট অক্ষণ ব্যতীত অপরাপর সর্বপ্রকার উৎপত্তি ও অবস্থাসমূহে কুশলকর্ম করিবার সুযোগ আছে বলিয়া উহাদিগকে নবম ক্ষণ বা ক্ষণ সুক্ষণ বা সুসময় বলা হয়] লাভ হইয়াছে উহা ব্রহ্মচর্যবাসের জন্য মার্গ। হে ভিক্ষুগণ, আমি দেখিয়াছি ছয়টি স্পর্শ জ্ঞানেন্দ্রিয় উহাতে চক্ষু দ্বারা যেই কিছু রূপকে (বা দৃশ্যমান বস্তু আকারকে) দেখা হয় তাহা অনিষ্টকর রূপকেই দেখা হয়, ইষ্টকর রূপকে নহে, অকান্ত বা বিশ্রী রূপকেই দেখা হয় কান্ত বা সুশ্রী রূপকে নহে, অমনোজ্ঞ রূপকেই দেখা হয় মনোজ্ঞ রূপকে নহে; শ্রুত বা কর্ণ দ্বারা যেকোনো শব্দ শ্রবণ করা হয়... পূর্ববৎ, ঘ্রাণ বা নাসিকা দ্বারা যেকোনো গন্ধকে... পূর্ববৎ, জিহ্বা দ্বারা যেকোনো স্বাদকে... পূর্ববৎ, কায় বা শরীর দ্বারা যেকোনো স্পর্শকে... পূর্ববৎ, মনের দ্বারা যেকোনো ধর্মকে (বা মনের স্বভাবজাত গৃহীত বিষয়কেই) বিশেষরূপে জানে তাহা অনিষ্টকর ধর্মকেই বিশেষরূপে জানে ইষ্টকর ধর্মকে নহে, বিশ্রী ধর্মকেই বিশেষরূপে জানে সুশ্রী ধর্মকে নহে, অমনোজ্ঞ ধর্মকেই বিশেষরূপে জানে মনোজ্ঞ ধর্মকে নহে। হে ভিক্ষুগণ, ইহা নিশ্চয়ই লাভ, হে ভিক্ষুগণ, ইহা নিশ্চয়ই সুলব্ধ, হে ভিক্ষুগণ, ব্রহ্মচর্যবাসে ক্ষণ নিশ্চয়ই লাভ হইয়াছে।

হে ভিক্ষুগণ, আমি দেখিয়াছি ছয়টি স্পর্শ জ্ঞানেন্দ্রিয় নামক স্বর্গ। উহাতে চক্ষু দ্বারা যেই কিছু রূপকে দেখা হয় তাহা ইষ্টকর রূপকেই দেখা হয় অনিষ্টকর রূপকে নহে, সুশ্রী রূপকেই দেখা হয় বিশ্রী রূপকে নহে, মনোজ্ঞ রূপকেই দেখা হয় অমনোজ্ঞ রূপকে নহে, কর্ণ দ্বারা যেকোনো শব্দকে শ্রবণ করা হয়... পূর্ববৎ, নাসিকা দ্বারা যেকোনো গন্ধকে... পূর্ববৎ; জিহ্বা দ্বারা যেকোনো স্বাদকে... পূর্ববৎ; কায় দ্বারা যেকোনো স্পর্শকে... পূর্ববৎ, মনের দ্বারা যেকোনো ধর্মকে বিশেষরূপে জানে তাহা ইষ্টকর ধর্মকেই বিশেষরূপে জানে অনিষ্টকর ধর্মকে নহে, সুশ্রী ধর্মকেই বিশেষরূপে জানে, বিশ্রী ধর্মকে নহে, মনোজ্ঞ ধর্মকে বিশেষরূপে জানে অমনোজ্ঞ ধর্মকে নহে। হে ভিক্ষুগণ, ইহা নিশ্চয়ই লাভ, হে ভিক্ষুগণ, ইহা নিশ্চয়ই সুলব্ধ, হে ভিক্ষুগণ, ব্রহ্মচর্যবাসের নিশ্চয়ই লাভ হইয়াছে।’ ইহা বিপাক বা ফলদান।

সর্বপ্রকার পরিপূর্ণ ষাট হাজার বৎসরকাল নরকে শাস্তি ভোগকারীদের ভোগফল কখন শেষ হইবে?

অন্ত বা শেষ নাই, শেষ কোথায়? কখন শেষ হইবে দেখা যায় না, হে বন্ধু, আমার আর তোমার পাপ তখনই করা হইয়াছে। ইহা বিপাক।

১২১. উহাতে কর্ম এবং বিপাক কিরূপ?

অধর্মচারী নরই প্রমত্ত, যে যেই যেই দুর্গতিতে বা দুঃখস্থানে গমন করে সেই অধর্ম চরিত্রের নর সেই সেই স্থানে ধ্বংস হইয়া থাকে যেমন স্বয়ং গৃহীত কৃষ্ণসর্পের বা অতি বিষাক্ত গোক্ষরা সাপের দংশনে নিজে বর্ধিত হয়। ধর্ম এবং অধর্ম উভয়ই সমান ফলপ্রদানকারী নহে, অধর্ম নরকে নিয়া যায় ধর্ম সুগতি বা স্বর্গস্থান প্রাপ্ত করায়। ইহা কর্ম এবং বিপাক।

‘হে ভিক্ষুগণ, পুণ্যসমূহকে ভয় করিও না। হে ভিক্ষুগণ, যদিও পুণ্যকার্য করা হয় এই পুণ্যসমূহ সুখের, ইষ্টের, সুশ্রীর, প্রিয়ের ও মনোজ্ঞের ইহা অধিবচন বা নির্দিষ্ট অর্থের শব্দবিশেষ। হে ভিক্ষুগণ, আমি কিন্তু অভিজ্ঞতার দ্বারা জানি যে আমি দীর্ঘকাল ধরিয়া পুণ্যকার্যসমূহ সম্পাদন করিয়া দীর্ঘকাল পর্যন্ত ইষ্ট কান্ত প্রিয় ও মনোজ্ঞ বিপাক নিজে অনুভব করিতে করিতে সাত বৎসর মৈত্রীচিত্তে (অর্থ ও মনোজ্ঞ বিপাক নিজে অনুভব করিতে করিতে সাত বৎসর মৈত্রীচিত্ত (অর্থাৎ জীবের প্রতি সদয় ও সহায়করূপে নিজ মনে) ভাবনা করিয়া সপ্ত সংবর্ত-বিবর্ত কল্পকাল পর্যন্ত এই সংসারে পুনরাগমন করি নাই। হে ভিক্ষুগণ, ইহাতে সংবর্তমান কল্পে আমি আভাস্বর ব্রহ্মলোকে উৎপন্ন হই আর বিবর্তমান কল্পে শূন্য ব্রহ্মবিমানে উৎপন্ন হই। হে ভিক্ষুগণ, ইহাতে আমি তৎ তৎ স্থানে ব্রহ্মা হইয়া নিঃসন্দেহে অনভিভূত দশ বশবর্তী বা শাসনকারী অধিস্বামী মহাব্রহ্মা হইয়াছি, হে ভিক্ষুগণ, আমি ছত্রিশবার দেবরাজ শক্র হইয়াছি, বহু শতবার ধার্মিক ধর্মরাজা চতুরন্তবিজয়ী জনপদের বা স্বদেশের অর্থে বরিত হইয়া সপ্তরত্নে অলঙ্কৃত চক্রবর্তী রাজা হইয়াছি আর প্রদেশের রাজ্যের রাজা হওয়ার কথাই বা কি। হে ভিক্ষুগণ, তখন আমার মনে এইরূপ ভাব উৎপন্ন হইয়াছি-‘আমার এইরূপ কর্মফল কিরূপে হইল? কোন কর্মের ফল, কোন কর্মের বিপাক যদ্বারা আমি এখন এইরূপ মহাঋদ্ধিসম্পন্ন এইরূপ মহানুভব হইয়াছি?’ হে ভিক্ষুগণ, তখন আমার মনে এই ভাবের উদয় হইল-‘ইহা আমার তিন প্রকার কর্মের ফল, তিন প্রকার কর্মের বিপাক যদ্বারা আমি এখন এইরূপ মহাঋদ্ধিসম্পন্ন, এইরূপ মহানুভব হইয়াছি; যথা : দানের, আত্মদমনের, আত্মসংযমের।’ উহাতে যাহা দান, যাহা দমন আর যাহা সংযম ইহা কর্ম। তৎপর যাহা নিজের অনুভূত বিপাক বা ফলদান, ইহা বিপাক।

সেইরূপ চুলকর্ম বিভঙ্গে বলা হইয়াছে যাহা তোদেয়্যপুত্র শুভ নামক মানবকে দেশনা করা হইয়াছিল। উহাতে যেই ধর্মসমূহ (জীব সন্ততিসমূহ) অল্পায়ু-দীর্ঘায়ু হইয়া জীবিত থাকে। বহু রোগে অল্প রোগে পীড়িত হইয়া জীবিত থাকে, অল্প প্রভাব মহাপ্রভাব হইয়া জীবিত থাকে, বিশ্রী সুশ্রী হইয়া জীবিত থাকে, নীচ বংশীয় উচ্চবংশীয় হইয়া জীবিত থাকে, অল্প ভোগী বা দরিদ্র মহাভোগী বা ধনী হইয়া জীবিত থাকে, হাস্যাম্পদ বা মূর্খ প্রজ্ঞাবান হইয়া জীবিত থাকে। ইহা কর্ম। উহাতে যাহা অল্পায়ুকতা-দীর্ঘায়ুকতা... পূর্ববৎ, মূর্খতা প্রজ্ঞাবানতা ইহা বিপাক। ইহা কর্ম এবং বিপাক।

১২২. কুশল বা পুণ্য। উহাতে কুশল কিরূপ?

(চতুর্বিধ বাচনিক অসদাচরণ পরিবর্জন করিয়া) বাক্যরক্ষাকারী হওয়া, (মনে লোভ, দ্বেষ ইত্যাদি উৎপন্ন না করিয়া) মনের দ্বারা সুষ্ঠুরূপে সংযত থাকা, (প্রাণিহত্যা ইত্যাদি পরিত্যাগ করিয়া) কায়ের দ্বারা অকুশল বা পাপকার্য না করা-এই ত্রিবিধ কর্মপথে বিশোধন বা সংশোধন করিয়া বুদ্ধাদি ঋষিগণ দ্বারা ঘোষিত আর্য অষ্টাঙ্গিক মার্গ আরাধনা করিতে থাকে। ইহা কুশল।

কায়ের দ্বারা, বাক্যের দ্বারা এবং মনের দ্বারা যাহার দুষ্কৃত কার্য বা কুকার্য করা হয় না আর এই ত্রিবিধ স্থান দ্বারা সংযত তাহাকেই আমি ব্রাহ্মণ বলিয়া থাকি। ইহা কুশল।

‘হে ভিক্ষুগণ, তিন প্রকার কুশলমূল। তিন প্রকার কী কী? অলোভ কুশলমূল, অদ্বেষ বা অহিংসা কুশলমূল এবং অমোহ বা অমুগ্ধতা কুশলমূল। হে ভিক্ষুগণ, এই তিন প্রকার কুশলমূল। ইহা কুশল।

‘হে ভিক্ষুগণ, পাপে লজ্জা এবং পাপে ভয়কে পিছনে রাখিয়া কুশলধর্মসমূহের সম্প্রাপ্তির জন্য বিদ্যা পূর্বগামী। ইহা কুশল।

উহাতে অকুশল কিরূপ?

যাহার নিত্য দুঃশীলতা বা অসদাচরণ আচরিত হয় (অর্থাৎ দুঃশীলভাব বলিলে বুঝায় দশ অকুশল কর্মপথে কার্যকারী জাতি হইতে গৃহী অথবা প্রব্রজিত উপসম্পদা লাভের দিন হইতে গুরু আপত্তি প্রাপ্ত হইতে থাকে ইহাকে বলা হয় নিত্য বা অনিয়ন্ত্রিত দুঃশীল) [এইখানে কিন্তু যেই ব্যক্তি দুই তিন প্রকারে আত্মভাবে দুঃশীলতা আর উহার গতিতে আগত দুঃশীলতাকে সংযোগ করিয়া বলা হইয়াছে। দুঃশীলের ছয়দ্বার আশ্রয় করিয়া নিত্য উৎপন্ন তৃষ্ণাকে দুঃশীলভাব বা দুঃশীলতা জ্ঞাতব্য।] পরগাছা যেমন বিস্তৃত বা বিশাল শালবৃক্ষকে ভূপাতিত করে সেই ব্যক্তি তাহার যেমন শত্রু তা ইচ্ছা করে তাদৃশ করিয়া বিনষ্ট হইয়া থাকে (অর্থাৎ যেই ব্যক্তির সেই তৃষ্ণা অনুরূপ দুঃশীলতা যেমন বলা হইয়াছে বৃষ্টি বর্ধিত হইলে পরগাছা পত্র দ্বারা জল অন্তর্ভুক্ত করিয়া শাখা-প্রশাখা বিস্তৃত বিশাল শালবৃক্ষকে ভগ্ন করিয়া সর্ববিষয়ে সম্পূর্ণরূপে আবৃত করিয়া স্থিত, সেই পরগাছা দ্বারা ভগ্ন হইয়া ভূমিতে পতিতমান বৃক্ষ সদৃশ সেই দুঃশীলতা অনুরূপ তৃষ্ণা দ্বারা ভগ্ন হইয়া অপায়সমূহে পতনশীল হইয়া তাহার যেইরূপ অনর্থকামী হইয়া শত্রু তা করিবার ইচ্ছা হয় সেই ব্যক্তি নিজে নিজেই সেইরূপ করিয়া থাকে অর্থ)। ইহা অকুশল।

আত্মজ আত্মসৃষ্ট আত্মকৃত পাপই দুর্মেধকে বজ্রতুল্য শিলাময় মণিকে বিনষ্ট করার ন্যায় নিষ্পেষিত বিনষ্ট করিয়া থাকে (অর্থাৎ পাষাণ হইতে উৎপন্ন পাষাণময় বজ্রকে তথা শিলাময় মণিকে যেমন নিজের উৎপত্তিস্থান তথাকথিত পাষাণ মণিকে খাইয়া ছিদ্রাবিছিদ্র খণ্ড খণ্ড করিয়া পরিভোগের বা ব্যবহারের অযোগ্য করিয়া থাকে এইরূপে নিজের কৃত নিজ হইতে উৎপন্ন নিজের সৃষ্ট পাপ মূর্খ প্রজ্ঞাহীন ব্যক্তিকে চারি অপায়ে নিষ্পেষিত করিয়া থাকে কাটিয়া খণ্ড খণ্ড করিয়া থাকে বিধ্বংস করিয়া থাকে।) ইহা অকুশল।

দশ কর্মপথে অকুশলকার্য সম্পাদন করিয়া কুশলকর্মসমূহকে পরিত্যাগ করিয়া দেবগণের নিন্দাকারী হইয়া থাকে। সেই মন্দবুদ্ধি বা মূর্খলোক নরকসমূহে শাস্তি ভোগ করিতে থাকে। ইহা অকুশল।

‘হে ভিক্ষুগণ, তিন প্রকার অকুশলমূল। তিন প্রকার কী কী? লোভ অকুশলমূল, দ্বেষ বা হিংসা অকুশলমূল এবং মোহ বা বিহ্বলতা অকুশলমূল। হে ভিক্ষুগণ, এই তিন প্রকার অকুশলমূল।’ ইহা অকুশল।

উহাতে কুশল এবং অকুশল কিরূপ?

যাদৃশ বীজ বপন করা হয় তাদৃশ ফল প্রাপ্ত হইয়া থাকে, পুণ্যকারী পুণ্যফল প্রাপ্ত হয় এবং পাপকারী পাপফল প্রাপ্ত হইয়া থাকে।

উহাতে যাহা বলা হইয়াছে ‘পুণ্যকারী পুণ্যফল প্রাপ্ত হয়’ ইহা কুশল। যাহা বলা হইয়াছে ‘পাপকারী পাপফল প্রাপ্ত হইয়া থাকে’ ইহা অকুশল। ইহা কুশল এবং অকুশল।

শুভ বা পুণ্যকর্ম দ্বারা সুগতি স্বর্গলোকে গমন করে, অশুভ বা পাপকর্ম দ্বারা অপায় ভূমিতে বা দুর্গতি দুঃখ স্থানে গমন করে, কিন্তু যাহারা কর্মক্ষয়কর জ্ঞান দ্বারা কর্মকে অতিক্রম করে সেই কর্মক্ষয়ে (সমুচ্ছেদ বিমুত্তি ও প্রতিপ্রশ্রদ্ধি বিমুত্তি দ্বারা) বিমুক্ত চিত্ত তাহারা ইন্ধনশূন্য অগ্নি নির্বাপণের ন্যায় নির্বাপিত হইয়া থাকে (অর্থাৎ যথাকথিত উপাদানহীন অগ্নি নির্বাপিত হইয়া থাকে এইরূপ সংগ্রহ বা উদ্যোগ উপস্থিতকারী বিজ্ঞানের নিরবশেষ ক্ষয়ে নির্বাপিত হইয়া থাকে।)

উহাতে যাহা বলা হইয়াছে-‘শুভকর্মের দ্বারা সুগতি স্বর্গলোকে গমন করিয়া’ ইহা কুশল। যাহা বলা হইয়াছে-‘অশুভকর্মের দ্বারা অপায় বা দুঃখ ভূমিতে গমন করিয়া’ ইহা অকুশল। ইহা কুশল এবং অকুশল।

১২৩. উহাতে অনুজ্ঞা প্রদত্ত কিরূপ?

ভ্রমর যেমন পুষ্প ও উহার বর্ণ-গন্ধকে নষ্ট না করিয়া কেবল রস বা মধু আহরণ করিয়া উড়িয়া চলিয়া যায় এইরূপে (শৈক্ষ্য-অশৈক্ষ্য অথবা অনাগারিক) মুনিগণ (পরস্পরানুযায়ী ভিক্ষা গ্রহণ করিবার জন্য) গ্রামের মধ্যে বিচরণ করিয়া থাকে। ইহা অনুজ্ঞা প্রদত্ত।

‘হে ভিক্ষুগণ, ভিক্ষুদের এই তিন প্রকার করণীয়। তিন প্রকার কী কী? হে ভিক্ষুগণ, এইখানে বা এই সংসারে ১. ভিক্ষু-প্রাতিমোক্ষ সংবরশীলে সংযত হইয়া অবস্থান করে। আচার-গোচর হইয়া থাকে (অর্থাৎ চালচলনে ও ভিক্ষান্বেষণে সংযম দ্বারা ভূষিত থাকে), অল্পমাত্র অকুশলেও ভয়দর্শী হইয়া থাকে, শিক্ষাপদসমূহের মধ্যে যাহা কিছু শিক্ষা করিবার বিষয় তাহা সমস্তই গ্রহণ করিয়া বা হৃদয়ঙ্গম করিয়া শিক্ষা করিয়া থাকে, কায়কর্মে বাক্যকর্মে কুশলগুণ দ্বারা ভূষিত হইয়া পরিশুদ্ধ জীবিকা নির্বাহ করিয়া থাকে। ২. কার্যনীতি ত্যাগ না করিয়া অকুশলধর্মসমূহকে পরিহার করিতে কুশলধর্মসমূহকে ভাবনা করিতে প্রত্যক্ষ দর্শন করিতে সামর্থবান হইয়া বা দৃঢ় পরাক্রমের সহিত উদ্যমশীল হইয়া থাকে। ৩. উদয়-ব্যয়গামী প্রজ্ঞা দ্বারা ভূষিত আর্য বিচক্ষণতায় সম্যকরূপে দুঃখক্ষয়জ্ঞানে প্রজ্ঞাবান হইয়া থাকে। হে ভিক্ষুগণ, ভিক্ষুগণের এই তিন প্রকার করণীয়। ইহা অনুজ্ঞা প্রদত্ত।

‘হে ভিক্ষুগণ, এই দশ প্রকার ধর্ম প্রব্রজিত ভিক্ষু কর্তৃক পুনঃপুন প্রত্যবেক্ষণ (পর্যবেক্ষণ বা পরিদর্শন) করা উচিত। দশ প্রকার কী কী? ১. আমি বিরূপতায় উপস্থিত হইয়াছি (অর্থাৎ আমি স্বাভাবিক বর্ণ ত্যাগ করিয়া বিরূপ বর্ণ ধারণ করিয়াছি) প্রব্রজিত ভিক্ষু কর্তৃক পুনঃপুন প্রত্যবেক্ষণ করা উচিত। ২. অপরের মুখাপেক্ষী আমার জীবিকা, প্রব্রজিত ভিক্ষু কর্তৃক পুনঃপুন প্রত্যবেক্ষণ করা উচিত। ৩. আমার অন্যরূপ হাবভাব করণীয়, প্রব্রজিত ভিক্ষু কর্তৃক পুনঃপুন প্রত্যবেক্ষণ করা উচিত। ৪. আমার নিজ শীলপালন হইতে কখনো আমি নিন্দিত হইব না, প্রব্রজিত ভিক্ষু কর্তৃক পুনঃপুন প্রত্যবেক্ষণ করা উচিত। ৫. বিজ্ঞ সব্রহ্মচারিগণ শীলপালন হইতে আমাকে জ্ঞাত হইয়া কখনো নিন্দা করিবে না, প্রব্রজিত ভিক্ষু কর্তৃক পুনঃপুন প্রত্যবেক্ষণ করা উচিত। ৬. আমার প্রিয় মনোজ্ঞ সমস্তই ভিন্ন ভিন্ন আকারে পরিবর্তিত হইবে এবং বিচ্ছেদে পর্যবসিত হইবে প্রব্রজিত ভিক্ষু কর্তৃক পুনঃপুন প্রত্যবেক্ষণ করা উচিত। ৭. আমার নিজ কর্মই আমার একমাত্র সম্বল, আমি আমার নিজ কর্মফলের উত্তরাধিকারী, আমার কর্মই আমার পুনর্জন্মের দ্বারস্বরূপ, আমার কর্মই আমার বন্ধু, আমার কর্মই আমার একমাত্র আশ্রয়, পুণ্যকর্ম হউক অথবা পাপকর্ম হউক আমি যেই কর্ম করিব উহার উত্তরাধিকারী আমিই হইব, প্রব্রজিত ভিক্ষু কর্তৃক পুনঃপুন প্রত্যবেক্ষণ করা উচিত। ৮. দিবা রাত্রির মধ্যে কখন আমার নিকট উহার সত্যতা উপলব্ধির সময় আসিয়া পৌঁছিবে (অর্থাৎ দিবা-রাত্রির মধ্যে আমি কখন যথার্থ বা তথ্যজ্ঞান লাভ করিতে পারিব?) প্রব্রজিত ভিক্ষু কর্তৃক পুনঃপুন প্রত্যবেক্ষণ করা উচিত। ৯. আমি কখন শূন্যাগারে (নির্জনবাসে বা বিবেকস্থানে) অভিরমিত হইব, প্রব্রজিত ভিক্ষু কর্তৃক পুনঃপুন প্রত্যবেক্ষণ করা উচিত। ১০. লোকোত্তর আদর্শবিশিষ্ট আর্য বিশুদ্ধ জ্ঞান দ্বারা সেই শ্রেষ্ঠতা আমার অধিগত হইয়াছে কি যাহাতে সব্রহ্মচারিগণ কর্তৃক জিজ্ঞাসিত হইলে আমি হতভম্ব হইয়া পড়িব না, প্রব্রজিত ভিক্ষু কর্তৃক পুনঃপুন প্রত্যবেক্ষণ করা উচিত। হে ভিক্ষুগণ, এই দশ প্রকার ধর্ম প্রব্রজিত ভিক্ষু কর্তৃক পুনঃপুন প্রত্যবেক্ষণ করা উচিত। ইহা অনুজ্ঞা প্রদত্ত।

‘হে ভিক্ষুগণ, তিন প্রকার করণীয়। তিন প্রকার কী কী? কায়িক সদাচরণ, বাচনিক সদাচরণ এবং মানসিক সদাচরণ। হে ভিক্ষুগণ, এই তিন প্রকার করণীয়। ইহা অনুজ্ঞা প্রদত্ত।

উহাতে প্রত্যাখ্যানকৃত কিরূপ?

‘পুত্রের সমান প্রেম নাই, গর্বর সমান ধন নাই, সূর্যের সমান আভা বা দীপ্তি নাই, সমুদ্র শ্রেষ্ঠ সরোবর।’

ভগবান বলিলেন, ‘আত্মসম প্রেম নাই, ধান্যের সমান ধন নাই, প্রজ্ঞার সমান আভা নাই, বৃষ্টির সমান প্রকৃতপক্ষে সরোবর নাই।’ এইখানে যাহা পূর্বে উক্ত হইয়াছে ইহা প্রত্যাখ্যানকৃত।

হে ভিক্ষুগণ, তিন প্রকার অকরণীয়। তিন প্রকার কী কী? কায়িক অসদাচরণ, বাচনিক অসদাচরণ এবং মানসিক অসদাচরণ। হে ভিক্ষুগণ, এই তিন প্রকার অকরণীয়। ইহা প্রত্যাখ্যানকৃত।

১২৪. উহাতে অনুজ্ঞা প্রদত্ত এবং প্রত্যাখ্যানকৃত কিরূপ?

‘মার্গ এবং অনেক আয়তন সম্বন্ধে বলা হইয়াছে তথাপি এইখানে বহুজনতা কেন ভীত হইয়াছে? (অর্থাৎ আটত্রিশ প্রকার আরম্মণবশে অনেক কারণ দ্বারা মার্গ সম্বন্ধে বলা হইয়াছে, তাহা হইলেও কিসের ভয়ে ভীত হইয়া এই জনতা বাষট্টি প্রকার মিথ্যাদৃষ্টি গ্রহণ করিয়াছে?) হে ভূমিপ্রাজ্ঞ (বহু প্রজ্ঞাবান) গৌতম, আপনাকে জিজ্ঞাসা করিতেছি যে কিসে স্থিত হইলে, পরলোককে ভয় হয় না? (অর্থাৎ এই সংসার হইতে মৃত্যুর পর দেহত্যাগে পরলোক গমনে ভয় পায় না।)’

সম্যকরূপে বাক্য ও মনকে প্রণিধান করিয়া বা সংযত রাখিয়া কায়ের দ্বারা পাপ না করিয়া যেই ব্যক্তি বহু অন্নপানীয় গৃহে সংগৃহীত অবস্থায় ভদ্র (শ্রদ্ধাশীল) মৃদুবদান্য বা দানশীল সংবিভাগী বা উদার প্রকৃতির হয় (অর্থাৎ বহু অন্নপানীয় বা দানের উপকরণ গৃহে মজুত থাকা অবস্থায় অনাথপিণ্ডিক প্রভৃতির ন্যায় যাচকের যাচনাবশে তুড়ি শব্দ সময়ে গ্রহণ করিয়া নখে ফাড়িয়া অপরকে বা যাচককে দান দিয়া ভোজনকারী হয়) এইরূপে চারি ধর্মে স্থিত সেই ব্যক্তিই ধর্মে স্থিত হইয়া মৃত্যুর পর দেহত্যাগে পরলোক গমনে ভয় পায় না। [এইখানে ‘বাক্য’ অর্থে চারি প্রকার বাচনিক সদাচরণ, ‘মান’ অর্থে তিন প্রকার মানসিক সদাচরণ গ্রহণ এবং ‘কায়’ অর্থে তিন প্রকার কায়িক সদাচরণ গ্রহণ-এই দশ প্রকার কুশলকর্ম পথকে বলা হয় পূর্বশুদ্ধি। ‘বহু অন্নপানীয় বা দানের উপকরণ গৃহে সংগৃহীত বা মজুদ আছে অবস্থা’ এই যজ্ঞ বা দানের উপকরণ গৃহীত বা শ্রদ্ধাশীল ‘ভদ্র’ একটি অঙ্গ, ‘মৃদু’ একটি অঙ্গ, ‘সংবিভাগী বা উদার প্রকৃতির’ একটি অঙ্গ, ‘বদান্য বা দানশীল’ একটি অঙ্গ-এই চারি প্রকার অঙ্গে ‘এই চারি প্রকার ধর্মে স্থিত’ বলা হইয়াছে। অপর ধারায় ‘বাক্য’ ইত্যাদি তিনটি অঙ্গ, ‘বহু অন্নপানীয়’ এইগুলি যজ্ঞ উপকরণরূপে গৃহীত ‘ভদ্র বা শ্রদ্ধাশীল মৃদু সংবিভাগীয় বদান্য’ একটি অঙ্গ, এই চারিটি অঙ্গে বা ধর্মে স্থিত। পুনশ্চ অপর ধারায় ‘দুক বা দ্বিত্ব নয় ধারা’ নাম হইয়া ‘বাক্য এবং মন’ একটি অঙ্গ, ‘কায়ের দ্বারা পাপ না করিয়া গৃহে সংগৃহীত বহু অন্নপানীয়’ একটি অঙ্গ, ভদ্র শ্রদ্ধাশীল-মৃদু’ একটি অঙ্গ এবং ‘সংবিভাগী-বদান্য’ একটি অঙ্গ-এই চারি প্রকার অঙ্গে বা ধর্মে স্থিত অবস্থাকে ধর্মে স্থিত বলা হইয়াছে। যেই ব্যক্তি এইরূপে চারি অঙ্গে বা ধর্মে স্থিত হয় সেই স্থিত ব্যক্তি মৃত্যুর পর দেহত্যাগে পরলোক গমনে ভীত হয় না।]

উহাতে যাহা বলা হইয়াছ্লে-‘বাক্য এবং সম্যকরূপে প্রণিধান করিয়া বা সংযত রাখিয়া’ ইহা অনুজ্ঞা প্রদত্ত। যাহা বলা হইয়াছে-‘কায়ের দ্বারা পাপ না করিয়া’ ইহা প্রত্যাখ্যানকৃত। ‘বহু অন্নপানীয় গৃহে সংগৃহীত অবস্থায় বা ভদ্র বা শ্রদ্ধাশীল মৃদু সংবিভাগী বদান্য এইরূপে চারি ধর্মে স্থিত সেই ব্যক্তিই ধর্মে স্থিত হইয়া মৃত্যুর পর বদান্য পরলোককে ভয় পায় না’ ইহা অনুজ্ঞা প্রদত্ত। ইহা অনুজ্ঞা প্রদত্ত এবং প্রত্যাখ্যানকৃত।

সর্বপ্রকার পাপকার্য না করণ, পুণ্য অর্জন করণ এবং নিজ চিত্ত পরিশুদ্ধকরণ ইহাই বুদ্ধগণের শাসন।

উহাতে যাহা বলা হইয়াছে-‘সর্বপ্রকার পাপকার্য না করণ’ ইহা প্রত্যাখ্যানকৃত। যাহা বলা হইয়াছে-‘নিজ চিত্ত পরিশুদ্ধকরণ’ ইহা অনুজ্ঞা প্রদত্ত। ইহা অনুজ্ঞা প্রদত্ত এবং প্রত্যাখ্যানকৃত।

‘হে দেবরাজ, আমি (প্রাণিহত্যা, চুরি, মিথ্যা কামাচার এই ত্রিবিধ) কায়িক আচারকেও দুই প্রকারে বলিয়া থাকি, যেমন সেবিতব্য ও অসেবিতব্য। হে দেবরাজ, আমি (মিথ্যা, পিশুন, কর্কশ, সম্প্রলাপ এই চতুর্বিধ) বাচনিক আচারকেও দুই প্রকারে বলিয়া থাকি, যেমন সেবিতব্য ও অসেবিতব্য। হে দেবরাজ, আমি লোভ, বিদ্বেষ ও মিথ্যাদৃষ্টি এই ত্রিবিধ) মানসিক আচারকেও দুই প্রকারে বলিয়া থাকি, যেমন সেবিতব্য ও অসেবিতব্য। পূর্ববৎ হে দেবরাজ, আমি বাচনিক অনুসরণকে দুই প্রকারে বলিয়া থাকি, যেমন সেবিতব্য ও অসেবিতব্য। হে দেবরাজ, কায়িক আচারকে দুই প্রকারে বলিয়া থাকি, যেমন সেবিতব্য ও অসেবিতব্য ইহা এইরূপ বলা হইয়াছে। কী কারণে ইহা এইরূপ বলা হইয়াছে? যেমন রূপ বা দৃশ্যমান দেহকে এবং কায়িক আচারকে সেবা করা হইলে কাজে লাগান হইলে অকুশলধর্মসমূহ বৃদ্ধি পায় আর কুশলধর্মসমূহ ক্ষয় পায় এইরূপ কায়িক আচার অসেবিতব্য বা সেবন করা উচিত নহে, উহাতে যেই কায়িক আচারকে জানা হয় যে আমার এই কায়িক আচারকে কাজে লাগাইলে অকুশলধর্মসমূহ ক্ষয় পায় আর কুশলধর্মসমূহ বৃদ্ধি পায় এইরূপ কায়িক আচার সেবিতব্য। হে দেবরাজ, আমি কায়িক আচারকে দুই প্রকারে বলিয়া থাকি, যেমন সেবিতব্য ও অসেবিতব্য, যাহা এইরূপ বলা হইয়াছে তাহা এই কারণে বলা হইয়াছে। এইরূপে বাচনিক আচারকে... পূর্ববৎ। হে দেবরাজ, আমি অনুসরণকেও দুই প্রকারে বলিয়া থাকি, যেমন সেবিতব্য ও অসেবিতব্য, ইহা এইরূপ বলা হইয়াছে। কী কারণে ইহা এইরূপ বলা হইয়াছে? যেমন রূপকে এবং অনুসরণকে সেবা করা হইলে অকুশলধর্মসমূহ বৃদ্ধি পায় আর কুশলধর্মসমূহ ক্ষয় পায় এইরূপে অনুসরণ অসেবিতব্য বা সেবন করা উচিত নহে, উহাতে যেই অনুসরণকে জানা হয় যে আমার এই অনুসরণকে কাজে লাগান হইলে অকুশলধর্মসমূহ ক্ষয় পায় আর কুশলধর্মসমূহ বৃদ্ধি পায় এইরূপ অনুসরণ সেবিতব্য। হে দেবরাজ, আমি অনুসরণকে দুই প্রকারে বলিয়া থাকি, যেমন সেবিতব্যও অসেবিতব্যও যাহা এইরূপ বলা হইয়াছে তাহা এই কারণে বলা হইয়াছে।’

উহা যাহা বলা হইয়াছে ‘সেবিতব্য’ ইহা অনুজ্ঞ প্রদত্ত। যাহা বলা হইয়াছে ‘সেবিতব্যও নহে’ ইহা প্রত্যাখ্যানকৃত। ইহা অনুজ্ঞা প্রদত্ত এবং প্রত্যাখ্যানকৃত।

১২৫. উহাতে স্তুতি বা প্রশংসা কিরূপ?

মার্গসমূহের মধ্যে আর্য অষ্টাঙ্গিক মার্গই শ্রেষ্ঠ (অর্থাৎ মার্গ বলিলে বুঝায় পায়ে হাঁটিয়া চলিবার রাস্তা হউক অথবা বাষট্টি প্রকার মিথ্যাদৃষ্টিগত মার্গই হউক সর্বপ্রকার মার্গের মধ্যে সম্যক দৃষ্টি ইত্যাদি আর্য অষ্টাঙ্গিক মার্গ দ্বারা মিথ্যাদৃষ্টি ইত্যাদি অষ্ট পাপধর্মকে পরিত্যাগ করে নিরোধ করিয়া চারি আর্যসত্য পদে দুঃখ সত্য ইত্যাদিকে জানলে সফলকাম হয় বলিয়া আর্য অষ্টাঙ্গিক মার্গই শ্রেষ্ঠ)। সত্যসমূহের মধ্যে দুঃখ আর্যসত্য ইত্যাদি চারি পদের আর্যসত্যই শ্রেষ্ঠ (অর্থাৎ ‘সত্য কথা বল, ক্রোধ করিও না’ এইরূপে উপস্থিত বাচনিক সত্য হউক অথবা ‘সত্য নামক ব্রাহ্মণ, সত্য নামক ক্ষত্রিয়’ ইত্যাদি ভেদভাবে সম্মতি সত্য হউক অথবা ‘ইহাই সত্য’ বলিয়া মনে করা নিষ্ফল মিথ্যাদৃষ্টিরূপ সত্য হউক অথবা ‘একটি মাত্রই সত্য দ্বিতীয় নাই’ বলিয়া কথিত পরমার্থ সত্য হউক এইরূপ সর্বপ্রকার সত্যকে জানিয়া, ত্যাগ করিবার বিষয়কে ত্যাগ করিয়া প্রত্যক্ষ করিবার বিষয়কে প্রত্যক্ষ করে, ভাবিবার বিষয়কে ভাবিয়া একইরূপে বোধ করিয়া বিশুদ্ধরূপে বোধ করিয়া জ্ঞাত দুঃখ আর্যসত্য ইত্যাদি চারি আর্যসত্য পদ শ্রেষ্ঠ)। ধর্মসমূহের মধ্যে বিরাগ বা অলোভই শ্রেষ্ঠ (অর্থাৎ ‘হে ভিক্ষুগণ, যতদূর সম্ভব ধর্ম বা স্বভাবসমূহ কারণভূত হউক বা অকারণভূত হউক সেই ধর্মসমূহের বিরাগ বা ঔদাস্য শ্রেষ্ঠ বলিয়া আখ্যায়িত হয়’ কথা হইতে নির্বাণের কারণভূত বিরাগ বা অলোভ সর্বধর্মের শ্রেষ্ঠ)। দ্বিপদগণের মধ্যে চক্ষুষ্মানই শ্রেষ্ঠ (অর্থাৎ দেবমনুষ্যাদি দ্বিপদগণের মধ্যে পঞ্চচক্ষু দ্বারা চক্ষুষ্মান ভগবান বুদ্ধ শ্রেষ্ঠ)। ইহা স্তুতি।

‘হে ভিক্ষুগণ, অগ্র বা শ্রেষ্ঠ তিন প্রকার। তিন প্রকার কী কী? ১. হে ভিক্ষুগণ, যতদূর সম্ভব পদহীন (সর্প মৎস্যাদি) সত্ত্বগণ হউক অথবা দ্বিপদ (মনুষ্য পক্ষী জাতি প্রভৃতি) সত্ত্বগণ হউক অথবা চতুষ্পদ (গো অশ্ব প্রভৃতি) সত্ত্বগণ হউক অথবা বহুপদ (শতপদী ইত্যাদি) সত্ত্বগণ হউক অথবা রূপী (কামাবচর ও রূপাবচর) সত্ত্বগণ হউক অথবা অরূপী (অরূপাবচর সত্ত্বগণ হউক অথবা সংজ্ঞী সত্ত্বগণ হউক অথবা নৈবসংজ্ঞা-নাসংজ্ঞা (চেতন অবচেতন অবস্থার) সত্ত্বগণ হউক তথাগত তাহাদিগকে অগ্র বা উত্তম বলিয়া আখ্যা দিয়া থাকেন, শ্রেষ্ঠ বলিয়া আখ্যা দিয়া থাকেন, প্রবর বা উদারচেতা বলিয়া আখ্যা দিয়া থাকেন। যদিও অর্হৎ সম্যকসম্বুদ্ধ ইহা আখ্যা দিয়া থাকেন। তথাপি হে ভিক্ষুগণ, যতদূর সম্ভব যেই ধর্মসমূহের ইহা আখ্যা দিয়া থাকেন। তথাপি হে ভিক্ষুগণ, যতদূর সম্ভব যেই ধর্মসমূহের প্রজ্ঞপ্তি বা নিয়ামন কারণভূত হউক অথবা (নির্বাণ উপলব্ধির হেতু) অকারণভূত হউক, বিরাগ আছে তথাগত সেই ধর্মসমূহকে অগ্র বলিয়া আখ্যা দিয়া থাকেন শ্রেষ্ঠ বলিয়া আখ্যা দিয়া থাকেন প্রবর বলিয়া আখ্যা দিয়া থাকেন এই আত্মশৱাঘা বা অহমিকা নিমর্দনকরণ... পূর্ববৎ, নিরোধ নির্বাণ দর্শন হইয়া থাকিলে। হে ভিক্ষুগণ, যতদূর সম্ভব ভিক্ষুসংঘের প্রতি প্রজ্ঞপ্তি গণ গণের বা দলবদ্ধ ভিক্ষুসংঘের প্রতি প্রজ্ঞপ্তি, মহাভিক্ষুসংঘের সম্মেলনের প্রতি প্রজ্ঞপ্তি, তথাগতের শ্রাবকসংঘ রক্ষা করিয়া থাকেন, তথাগত তাহাদিগকে অগ্র বলিয়া আখ্যা দিয়া থাকেন, শ্রেষ্ঠ বলিয়া আখ্যা দিয়া থাকেন, প্রবর বলিয়া আখ্যা দিয়া থাকেন, এই চারি পুরুষ যুগল আটজন পুরুষ পুদ্গল... পূর্ববৎ, সংসারে অনুত্তর পুণ্যক্ষেত্র হইয়া থাকিবেন। শাস্তা নরসিংহের সমস্ত অনবদ্য কুশল অক্ষত বা অনিন্দিত লোকোত্তর ধর্ম এবং গণ বা ভিক্ষুসংঘ-এই তিনটি রত্ন গুণবশে সর্বলোকে বৈশিষ্ট্যপূর্ণ।

পুরুষ দমনকারী চক্ষুষ্মান নরশ্রেষ্ঠ, পণ্ডিতগণের সম্মান প্রদর্শিত শ্রেষ্ঠ ধর্ম এবং পদ্ম সদৃশ পরিপূর্ণ গুণে ভূষিত আর্যশ্রমণগণের সমূহরূপ গণ বা দল সেই তিনটি সর্বলোকে শ্রেষ্ঠ।

অপ্রতিসম বা অতুলনীয় শাস্তা, সর্বপ্রকার অনুশোচনাদি শান্তিকারক ধর্ম এবং শ্রেষ্ঠ আর্য ভিক্ষুসংঘের গণ বা দল সেই তিনটি প্রকৃতপক্ষে বৈশিষ্ট্যপূর্ণ।

(যথাভূত গুণ দ্বারা সত্য) সত্য নামক নিজ বা বুদ্ধ ক্ষমাশীল, আত্মগুণে সর্বলোক পরাজিত করিয়া স্থিত, সত্যধর্ম (অর্থাৎ পুনঃপুন জন্মের আবর্ত হইতে একান্ত নিঃসরণভাব দ্বারা সত্য আর পরিয়ত্তি বা ধর্মশাস্ত্রের বচনসহ নবলোকোত্তর ধর্ম) অপেক্ষা অধিক গুণশালী বা শ্রেষ্ঠ অন্য কোনো ধর্ম নাই, আর্য ভিক্ষুসংঘের নিত্য বিজ্ঞগণের পূজিত সেইজন্য সেই তিনটি সংসারে শ্রেষ্ঠ।

জন্ম ক্ষয়ে নির্বাণদর্শী এবং সত্ত্বগণের হিতের জন্য অনুকম্পাকারী ভগবান বুদ্ধ তাঁহার স্বয়ম্ভূ জ্ঞান দ্বারা তন্ন তন্ন করিয়া জানিয়া বলিয়াছেন, ‘এই একটি মাত্র মার্গ বা রাস্তা। এই মার্গ দ্বারা সত্ত্বগণ পূর্বে উত্তীর্ণ হইতে পারে নাই। যাহা দুঃখ প্লাবন উত্তীর্ণ হয় এই পথেই হইবে।’ তাদৃশ সেই দেবমনুষ্য শ্রেষ্ঠ বুদ্ধকে সত্ত্বগণ নির্বাণের বিশুদ্ধি পক্ষ হইতে নমস্কার করিয়া থাকে। ইহা স্তুতি।

সংক্ষিপ্ত শাসন প্রস্থান বর্ণনা

[এইরূপে দুই প্রকারেও শাসন প্রস্থানকে নানা সূত্র পদ উদাহরণ দ্বারা বিভাগ করিয়া এখন সংক্লেশভাগীয় ইত্যাদি অনুরূপ করিয়া দেখাইতে পুনঃ ‘লৌকিক সূত্র’ ইত্যাদি আরম্ভ করা হইল। উহাতে-]

উহাতে লৌকিক সূত্রকে দুইটি সূত্র দ্বারা নির্দেশিতব্য-সংক্লেশভাগীয় দ্বারা এবং বাসনাভাগীয় দ্বারা। লোকোত্তর সূত্রকেও তিনটি সূত্র দ্বারা নির্দেশিতব্য-দর্শনভাগীয় দ্বারা, ভাবনাভাগীয় দ্বারা (অর্থাৎ নির্বেধভাগীয় দ্বারা নির্বেধভাগীয়কে এইরূপে দর্শনভাগীয় ও ভাবনাভাগীয়রূপে দুইভাগ করিয়া দেখান হইয়াছে) এবং অশৈক্ষ্যভাগীয় দ্বারা। (সংক্লেশভাগীয় ইত্যাদি এবং দর্শনভাগীয় ইত্যাদি উভয়ের দ্বারা নির্দেশিতব্য অভিপ্রায়ে) লৌকিক ও লোকোত্তর সূত্রের মধ্যে যেই যেই পদকে সংক্লেশভাগীয় অথবা বাসনাভাগীয় বলিয়া দৃষ্ট হয় সেই সেই প্রকারে লৌকিক বলিয়া নির্দেশিতব্য, যেই যেই পদকে দর্শনভাগীয় অথবা ভাবনাভাগীয় অথবা অশৈক্ষ্যভাগীয় বলিয়া দৃষ্ট হয় সেই সেই প্রকারে লোকোত্তর বলিয়া নির্দেশিতব্য। বাসনাভাগীয় সূত্র সংক্লেশভাগীয় সূত্রকে পরিত্যাগের জন্য, দর্শনভাগীয় সূত্র বাসনাভাগীয় সূত্রকে পরিত্যাগের জন্য, ভাবনাভাগীয় সূত্র দর্শনভাগীয় সূত্রকে পরিত্যাগের জন্য, অশৈক্ষ্যভাগীয় সূত্র ভাবনাভাগীয় সূত্রকে পরিত্যাগের জন্য এবং অশৈক্ষ্যভাগীয় সূত্র এই সংসারে সুখ অবস্থানের জন্য।

[এখন তিক বা তিন পদের অনুরূপ করিয়া দেখাইবার জন্য ‘লোকোত্তর’ ইত্যাদি বলা হইয়াছে।]

লোকোত্তর সূত্র সত্ত্বাধিষ্ঠান বা সত্ত্বগণের সিদ্ধান্তকে ছাব্বিশ প্রকার পুদ্গল বা ব্যক্তি দ্বারা নির্দেশিতব্য। তাহাদিগকে তিন প্রকার সূত্র দ্বারা সমানরূপে অন্বেষিতব্য দর্শনভাগীয় দ্বারা, ভাবনাভাগীয় এবং অশৈক্ষ্যভাগীয় দ্বারা। উহাতে দর্শনভাগীয় সূত্রকে পঞ্চ পুদ্গল দ্বারা নির্দেশিতব্য। একবীজি দ্বারা (অর্থাৎ এই একই জন্মে স্রোতাপন্ন হইয়া ক্রমে অর্হত্ত্ব প্রাপ্ত হইয়া থাকে, ইহাকে বলা হয় একবীজি), কুলঙ্কুল দ্বারা (অর্থাৎ এই জন্মে তিন প্রকার সংযোজন ক্ষয় করিয়া স্রোতাপন্ন হইয়া দুইবার কিংবা তিনবার দেব ও মনুষ্যকুলে জন্মগ্রহণের মধ্যে দুঃখের অন্তসাধন করিয়া থাকে ইহাকে বলা হয় কুলঙ্কুল), সত্তক্খত্তু পরম দ্বারা (অর্থাৎ এই জন্মে তিন প্রকার সংযোজন ক্ষয় করিয়া স্রোতাপন্ন হইয়া সাতবার দেব ও মনুষ্যকুলে জন্মগ্রহণ করিয়া থাকে এবং সপ্তমবারে দুঃখের অন্তসাধন করিয়া থাকে ইহাকে বলা হয় সত্তক্খত্তু পরম), শ্রদ্ধানুসারী হওয়ার দ্বারা (অর্থাৎ যেই ব্যক্তি শ্রদ্ধাকে ধুর বা পূর্ববর্তী করিয়া স্রোতাপত্তি মার্গ উৎপন্ন করিয়া থাকে সেই ব্যক্তি মার্গক্ষণে শ্রদ্ধানুসারী নামে পরিচিত হইয়া থাকে কিন্তু ফলক্ষণে শ্রদ্ধাবিমুক্ত নামে পরিচিত হইয়া কথিত প্রকারে একবীজি ইত্যাদি ভেদে স্রোতাপন্ন হইয়া থাকে), ধর্মানুসারী হওয়ার দ্বারা (অর্থাৎ যেই ব্যক্তি প্রজ্ঞাকে ধুর বা পূর্ববর্তী করিয়া স্রোতাপত্তি মার্গ উৎপন্ন করিয়া থাকে সেই ব্যক্তি মার্গক্ষণে ধর্মানুসারী নামে পরিচিত হইয়া থাকে। কিন্তু ফলক্ষণে দৃষ্টিপ্রাপ্ত নামে পরিচিত হইয়া কথিত প্রকারে একবীজি ইত্যাদি ভেদে স্রোতাপন্ন হইয়া থাকে) দর্শনভাগীয় সূত্রকে এই পঞ্চ পুদ্গলের দ্বারা নির্দেশিতব্য। ভাবনাভাগীয় সূত্রকে দ্বাদশ পুদ্গলের দ্বারা নির্দেশিতব্য।

১. সকৃদাগামীফল প্রত্যক্ষ করিয়া প্রতিপন্ন হওয়ার দ্বারা, ২. সকৃদাগামী হওয়ার দ্বারা, ৩. অনাগামীফল প্রত্যক্ষ করিয়া প্রতিপন্ন হওয়ার দ্বারা, ৪. অনাগামী হওয়ার দ্বারা, ৫. অন্তরা বা দুইয়ের মধ্যে পরিনির্বাণ প্রাপ্ত হওয়ার দ্বারা (অর্থাৎ যেই সাধক অবিছা ইত্যাদিতে তৎ তৎ অবস্থার আয়ুর মধ্যবর্তী অবস্থায় পরিনির্বাপিত হয় সেই সাধককে অন্তরাপরিনির্বাণ লাভী বলা হয়), ৬. উপহচ্চ বা স্পর্শিত না হইয়া পরিনির্বাণপ্রাপ্ত হওয়ার দ্বারা (অর্থাৎ যেই সাধক মধ্যবর্তী আয়ু অতিক্রম করিয়া অর্হত্ত্বপ্রাপ্ত হইয়া পরিনির্বাপিত হয় সেই সাধককে বলা হয় উপহচ্চ পরিনির্বাণলাভী), ৭. অসংস্কার পরিনির্বাণপ্রাপ্ত হওয়ার দ্বারা (অর্থাৎ সেইরূপ অবিছা ইত্যাদিতে উৎপন্ন হইয়া অসংস্কার দ্বারা অপ্রয়োগ দ্বারা অর্হত্ত্ব লাভ করিয়া পরিনির্বাপিত হয় সেই সাধককে বলা হয় অসংস্কার পরিনির্বাণলাভী), ৮. সসংস্কার পরিনির্বাণপ্রাপ্ত হওয়ার দ্বারা (অর্থাৎ যেই সাধক সসংস্কার দ্বারা সপ্রয়োগ দ্বারা অর্হত্ত্ব লাভ করিয়া পরিনির্বাপিত হয় সেই সাধককে বলা হয় সসংস্কার পরিনির্বাণলাভী), ৯. ঊর্ধ্বস্রোত দ্বারা (অর্থাৎ উপরোপরি ঊর্ধ্ব ব্রহ্মলোকে উৎপত্তি স্রোতকে বলা হয় ঊর্ধ্বস্রোত), ১০. অকনিষ্ঠগামীর দ্বারা (অর্থাৎ প্রতিসন্ধি বা উৎপত্তিবশে অকনিষ্ঠ ব্রহ্মলোকে যায় বলিয়া অকনিষ্ঠগামী। ক. ঊর্ধ্বস্রোত অকনিষ্ঠগামী আছে, খ. ঊর্ধ্বস্রোত আছে অকনিষ্ঠগামী নাই, গ. ঊর্ধ্বস্রোত নাই অকনিষ্ঠগামী আছে, ঘ. ঊর্ধ্বস্রোত নাই অকনিষ্ঠগামীও নাই। ১১. শ্রদ্ধাবিমুক্ত দ্বারা এবং ১২. দৃষ্টি বা সত্য বলিয়া বিশ্বাসপ্রাপ্ত চরম সত্যের সাধন দ্বারা ভাবনাভাগীয় সূত্রকে এই দ্বাদশ প্রকার পুদ্গল দ্বারা নির্দেশিতব্য। অশৈক্ষ্যভাগীয় সূত্রকে নয় প্রকার পুদ্গল দ্বারা নির্দেশিতব্য—১. শ্রদ্ধাবিমুক্ত হওয়ার দ্বারা, ২. প্রজ্ঞা বিমুক্ত হওয়ার দ্বারা, ৩. শূন্যতা বিমুক্ত হওয়ার দ্বারা, ৪. অনিমিত্ত বিমুক্ত হওয়ার দ্বারা, ৫. অপ্রণিহিত বিমুক্ত হওয়ার দ্বারা ৬. উভয় ভাগ হইতে বিমুক্ত দ্বারা (অর্থাৎ সেই সমস্ত লাভী বিক্ষম্ভণ বা পরিত্যাগ ও সমুচ্ছেদবশে উভয় ভাগ দ্বারা রূপকায় রূপস্কন্ধ বা দেহ নামকায় বা নামস্কন্ধ) অনুরূপ উভয়ভাগ হইতে বিমুক্ততা (উভয় ভাগ হইতে বিমুক্ত বলিয়া কথিত), ৭. সমশীর্ষী হওয়ার দ্বারা [অর্থাৎ এইখানে তিন প্রকার সমশীর্ষ; যথা : ক. ঈর্যাপথ সমশীর্ষী (অর্থাৎ উহাতে যেই সাধক ঈর্যাপথের স্থানাদিতে যেকোনো ঈর্যাপথ দ্বারা সংযুক্ত হইয়া বিদর্শন আরম্ভ করিয়া থাকে সেই ঈর্যাপথ দ্বারা অর্হত্ত্ব প্রাপ্ত হইয়া পরিনির্বাণ প্রাপ্ত হয় সেই সাধককে ঈর্যাপথ সমশীর্ষী বলা হয়। খ. রোগ সমশীর্ষী (অর্থাৎ যেই সাধক রোগ ভোগকালীন অন্তরোগে বিদর্শন আরম্ভ করিয়া অর্হত্ত্ব প্রাপ্ত হয় এবং সেই রোগ দ্বারা পরিনির্বাপিত হয় তাহাকে রোগশীর্ষী বলা হয়), গ. জীবিত শীর্ষী [অর্থাৎ পলিবোধ শীর্ষ বা বাধাশীর্ষ তৃষ্ণা, বন্ধনশীর্ষ মন, সংলগ্নতাশীর্ষ দৃষ্টি, বিক্ষেপশীর্ষ ঔদ্ধত্য, ক্লেশশীর্ষ অবিদ্যা, অধিমোক্ষ শীর্ষ বা দৃঢ়সংকল্প শীর্ষ শ্রদ্ধা, উদ্যমশীর্ষ বীর্য, উপস্থান শীর্ষ স্মৃতি, অবিক্ষেপ শীর্ষ সমাধি, দর্শনশীর্ষ প্রজ্ঞা, প্রবর্তশীর্ষ জীবনীশক্তি বা মনোবৃত্তি, গোচরশীর্ষ বিমোক্ষ, সংস্কারশীর্ষ নিরোধ এই তের প্রকার শীর্ষের মধ্যে অবিদ্যামূলক ক্লেশশীর্ষকে অর্হত্ত্বমার্গ পরাভূত করে, প্রবর্তশীর্ষকে জীবনীশক্তিকে চ্যুতিচিত্ত পরাভূত করে উহাতে অবিদ্যা নিয়ন্ত্রণকৃত্য জীবনীশক্তিকে পরাভূত করিতে সমর্থ হয় না। অবিদ্যা নিয়ন্ত্রণ চিত্ত অন্য। জীবনীশক্তি নিয়ন্ত্রণকারী অন্য। যাহার এই শীর্ষদ্বয় সমানভাবে নিয়ন্ত্রিত হইয়া যায় তাহাকে জীবিত সমশীর্ষী বলা হয়।] ৮. প্রত্যেক বুদ্ধ হওয়ার দ্বারা, ৯. সম্যকসম্বুদ্ধ হওয়ার দ্বারা, অশৈক্ষ্যভাগীয় সূত্রকে এই নয় প্রকার পুদ্গল দ্বারা নির্দেশিতব্য। এইরূপ লোকোত্তর সূত্র সত্ত্বাধিষ্ঠান। এই ছাব্বিশ প্রকার পুদ্গল দ্বারা নির্দেশিতব্য।

লৌকিক সূত্র সত্ত্বাধিষ্ঠানকে ঊনিশ প্রকার পুদ্গল দ্বারা নির্দেশিতব্য। তাহাদিগকে চরিত্র দ্বারা নির্দিষ্ট করিয়া সমানরূপে অন্বেষিতব্য কাহাকেও রাগ বা লোভ চরিত্রের দ্বারা, কাহাকেও দ্বেষ চরিত্রের দ্বারা, কাহাকেও রাগ চরিত্রের দ্বারা কাহাকেও রাগ চরিত্রের দ্বারা এবং দ্বেষ চরিত্রের দ্বারা কাহাকেও রাগ চরিত্রের দ্বারা এবং মোহ চরিত্রের দ্বারা, কাহাকেও দ্বেষ চরিত্রের দ্বারা এবং মোহ চরিত্রের দ্বারা, কাহাকেও রাগ চরিত্রের দ্বারা মোহ চরিত্রের দ্বারা এবং দ্বেষ চরিত্রের দ্বারা। রাগ বা লোভ আরম্ভে স্থিত রাগ বা লোভচরিত্র, রাগ আরম্ভে স্থিত দ্বেষচরিত্র, রাগ আরম্ভে স্থিত মোহচরিত্র, রাগ আরম্ভে স্থিত রাগচরিত্র দ্বেষচরিত্র এবং মোহচরিত্র, দ্বেষ আরম্ভে স্থিত দ্বেষচরিত্র, দ্বেষ আরম্ভে স্থিত মোহচরিত্র, দ্বেষ আরম্ভে স্থিত রাগচরিত্র, দ্বেষ আরম্ভে স্থিত রাগচরিত্র দ্বেষচরিত্র এবং মোহচরিত্র, মোহ আরম্ভে স্থিত মোহচরিত্র, মোহ আরম্ভে স্থিত রাগচরিত্র মোহ আরম্ভে স্থিত দ্বেষচরিত্র, মোহ আরম্ভে স্থিত রাগচরিত্র দ্বেষচরিত্র এবং মোহচরিত্র। লৌকিক সূত্র সত্ত্বাধিষ্ঠানকে এই ঊনিশ প্রকার পুদ্গল দ্বারা নির্দেশিতব্য।

বাসনাভাগীয় সূত্রকে শীলবান দ্বারা নির্দেশিতব্য। সেই শীলবান পাঁচজন পুদ্গল বিশেষ প্রাকৃতিকশীল (স্বাভাবিক ধর্ম বা ধারা) সমাদান শীল বা ধর্মকর্ম প্রতিপালনশীল, চিত্তপ্রসাদ (অর্থাৎ কর্মফলের প্রতি শ্রদ্ধা এবং ত্রিরত্নের প্রতি শ্রদ্ধা), শমথ, বিদর্শন, বাসনাভাগীয় সূত্রকে এই পাঁচ প্রকার পুদ্গলের দ্বারা নির্দেশিতব্য। এই পঞ্চ প্রকার ধর্ম লোকোত্তর সূত্র অধিষ্ঠানকে তিনটি সূত্র দ্বারা নির্দেশিতব্য দর্শনভাগীয় দ্বারা, ভাবনাভাগীয় দ্বারা এবং অশৈক্ষ্যভাগীয় দ্বারা। লৌকিক এবং লোকোত্তরকে সত্ত্বাধিষ্ঠান এবং ধর্মাধিষ্ঠান এই উভয়ের দ্বারা নির্দেশিতব্য। জ্ঞানকে প্রজ্ঞা দ্বারা নির্দেশিতব্য। প্রজ্ঞা ইন্দ্রিয় দ্বারা, প্রজ্ঞাবল দ্বারা, অধিপ্রজ্ঞা বা উচ্চতর জ্ঞান শিক্ষা দ্বারা, ধর্মবিচয় সম্বোধ্যঙ্গ দ্বারা (অর্থাৎ ধর্মের পুঙ্খানুপুঙ্খরূপে পরীক্ষামূলক সম্বোধি অঙ্গ দ্বারা), সম্যক দৃষ্টি দ্বারা, উত্তীর্ণ হওয়ার দ্বারা, সন্তীরণ বা পুঙ্খানুপুঙ্খরূপে পরীক্ষা দ্বারা ধর্মে জ্ঞান দ্বারা, অনুক্রমে জ্ঞান দ্বারা, ক্ষয়ে জ্ঞান দ্বারা, অনুৎপত্তি জ্ঞান দ্বারা, অনন্য ইন্দ্রিয় জ্ঞান দ্বারা বা অর্হত্ত্ব জ্ঞান দ্বারা, অনন্য ইন্দ্রিয় বা ধর্মজ্ঞান দ্বারা, অন্তর্দৃষ্টিসম্পন্ন জ্ঞান দ্বারা, চক্ষু দ্বারা, বিদ্যা দ্বারা, বুদ্ধি দ্বারা, বিজ্ঞতা দ্বারা, মেধা দ্বারা অথবা যেই যেই জ্ঞান অধিগত হয় সেই সেই প্রজ্ঞাধিবচন দ্বারা নির্দেশিতব্য। জ্ঞাতব্য বিষয়কে অতীত ভবিষ্যৎ বর্তমান দ্বারা আধ্যাত্মিক ও বাহ্যিক দ্বারা, হীন ও প্রণীত দ্বারা, দূরস্থিত ও নিকটস্থিত দ্বারা, সংস্কৃত ও অসংস্কৃত দ্বারা, কুশল-অকুশল অব্যাখ্যাকৃত দ্বারা, সংক্ষেপত ছয় প্রকার আরম্মন দ্বারা নির্দেশিতব্য। জ্ঞান এবং জ্ঞাতব্য বিষয় তদুভয় দ্বারা নির্দেশিতব্য। প্রজ্ঞা ও আরম্মন ভূত জ্ঞাতব্য, যাহা কিছু আরম্মনভূত আধ্যাত্মিক অথবা বাহিরের বিষয় সেই সব বিষয়কে সংস্কৃত এবং অসংস্কৃত দ্বারা নির্দেশিতব্য।

দর্শন, ভাবনা, স্বকীয় বচন বা নিজ কথা, পরবচন বা অপরের কথা উত্তর প্রদানের যোগ্য, উত্তর প্রদানের অযোগ্য, কর্ম, বিপাক সর্বত্র তদুভয়কে সূত্রে যেইরূপে নির্দিষ্ট করা হইয়াছে সেইরূপে লব্ধমান হইতে উপধারণ করিয়া বা সিদ্ধান্তে উপনীত হইয়া নির্দেশিতব্য। ভগবান যাহা কিছু অন্যতর কথা ভাষণ করিয়াছেন (অর্থাৎ লৌকিক-লোকোত্তরাদি সূত্রসমূহের মধ্যে একটি সূত্রে দুইটি করিয়া বলা হইয়াছে সেই সূত্রসমূহে যাহা কিছু অন্যতর কথা এক কথায় ভাষণ করিয়াছেন নির্দেশ করিয়াছেন) তৎ সমস্তকে যেইরূপে নির্দেশ করিয়াছেন বা বলিয়াছেন সেইরূপে গ্রহণ করা কর্তব্য। হেতু দুই প্রকার-যাহা কর্ম এবং যাহা ক্লেশসমূহ। সমুদয় বা দুঃখের কারণসমূহ, ক্লেশসমূহ, উহাতে ক্লেশসমূহ সংক্লেশভাগীয় বা অবিশুদ্ধভাগীয় সূত্রের দ্বারা নির্দেশিতব্য। সমুদয় বা দুঃখের কারণ সংক্লেশভাগীয় এবং বাসনাভাগীয় সূত্রের দ্বারা নির্দেশিতব্য। উহাতে কুশলকে চারি প্রকার সূত্রে নির্দেশিতব্য বাসনাভাগীয় দ্বারা, দর্শনভাগীয় দ্বারা, ভাবনাভাগীয় দ্বারা এবং অশৈক্ষ্যভাগীয় দ্বারা। অকুশলকে সংক্লেশভাগীয় সূত্রের দ্বারা নির্দেশিতব্য। কুশলকে এবং অকুশলকে তদুভয়ের দ্বারা নির্দেশিতব্য। ভগবানের অনুমতি প্রদত্তকে অননুমতি প্রদান দ্বারা নির্দেশিতব্য। উহা পঞ্চবিধ-সংযম, পরিত্যাগ, ভাবনা প্রত্যক্ষকরণ, যুক্তিযুক্ত অনুক্রম। যাহা দৃশ্যমান হয় সেই সেই ভূমিসমূহে সেই যুক্তিযুক্ত অনুক্রম দ্বারা নির্দেশিতব্য। ভগবানের প্রত্যাখ্যানকে প্রত্যাখ্যানকরণ দ্বারা নির্দেশিতব্য। অনুজ্ঞা বা অনুমতি প্রদত্তকে এবং প্রত্যাখ্যানকে তদুভয়ের দ্বারা নির্দেশিতব্য। স্তুতি প্রশংসার দ্বারা নির্দেশিতব্য। সেই স্তুতি পঞ্চ প্রকারে জ্ঞাতব্য-ভগবান, ধর্মের, আর্য ভিক্ষুসংঘের, আর্যধর্মসমূহের শিক্ষা দ্বারা, লৌকিকগুণ সম্পত্তি দ্বারা এইরূপে স্তুতি পঞ্চ প্রকারে নির্দেশিতব্য। ইন্দ্রিয় ভূমি নয় প্রকার পদ দ্বারা নির্দেশিতব্য। ক্লেশভূমি নয় প্রকার পদ দ্বারা নির্দেশিতব্য। এইরূপে আঠারো প্রকার পদ হইয়া থাকে। নয় প্রকার পদ কুশল এবং নয় প্রকার পদ অকুশল। সেইজন্য বলা হইয়াছে, ‘আঠারো প্রকার মূলপদ কোথায় দ্রষ্টব্য? শাসন প্রস্থানে দ্রষ্টব্য’। সেইজন্য আয়ুষ্মান মহাকচ্চায়ন বলিয়াছেন :

‘নয় প্রকার মূলপদ দ্বারা কুশলপক্ষ যোজনা করা হইয়াছে আর নয় প্রকার মূলপদ দ্বারা অকুশলপক্ষ যোজনা করা হইয়াছে। এই মূলপদ গুলিতেই নিঃসন্দেহে আঠারো প্রকার মূলপদ হইয়াছে।’

নিযুক্ত শাসন প্রস্থান সমাপ্ত।

এইরূপে নেত্তি সমাপ্ত হইল যাহা আয়ুষ্মান মহাকচ্চায়ন ভাষণ করিয়াছেন, ভগবান অনুমোদন করিয়াছেন এবং মূল সঙ্গীতিতে সঙ্গীত হইয়াছে।

নেত্তিপ্রকরণ সমাপ্ত।

১. সংগ্রহবার

২. উদ্দেশবার

৩. নির্দেশবার

৪. প্রতিনির্দেশবার

৪. (ক) হারবিভঙ্গ

৪. (ক) ১. দেশনাহার বিভঙ্গ

৪. (ক) ২. বিচয়হার বিভঙ্গ

৪. (ক) ৩. যুক্তিহার বিভঙ্গ

৪. (ক) ৪. পদস্থানহার বিভঙ্গ

৪. (ক) ৫. লক্ষণহার বিভঙ্গ

৪. (ক) ৬. চতুব্যূহহার বিভঙ্গ

৪. (ক) ৭. আবর্তহার বিভঙ্গ

৪. (ক) ৮. বিভক্তিহার বিভঙ্গ

৪. (ক) ৯. পরিবর্তন হারবিভঙ্গ

৪. (ক) ১০. বিবচন (সামর্থবাচক শব্দ) হারবিভঙ্গ

৪. (ক) ১১. প্রজ্ঞপ্তি হারবিভঙ্গ

৪. (ক) ১২. অবতরণ হারবিভঙ্গ

৪. (ক) ১৩. শোধন হারবিভঙ্গ

৪. (ক) ১৪. অধিষ্ঠান হারবিভঙ্গ

৪. (ক) ১৫. পরিষ্কার হারবিভঙ্গ

৪. (ক) ১৬. সমারোপণ হারবিভঙ্গ

৪. (খ) হার সংযোগ

৪. (খ) ১. দেশনা হারসম্পাত বা হারসংযোগ

৪. (খ) ২. বিচয় হারসম্পাত বা হারসংযোগ

৪. (খ) ৩. যুক্তি হারসম্পাত বা হারসংযোগ

৪. (খ) ৪. পদস্থান হারসম্পাত বা হারসংযোগ

৪. (খ) ৫. লক্ষণ হারসম্পাত বা হারসংযোগ

৪. (খ) ৬. চতুব্যূহ হারসম্পাত বা হারসংযোগ

৪. (খ) ৭. আবর্ত হারসম্পাত বা হারসংযোগ

৪. (খ) ৮. বিভক্তি হারসম্পাত বা হারসংযোগ

৪. (খ) ৯. পরিবর্তন হারসম্পাত বা হারসংযোগ

৪. (খ) ১০. বিবচন বা প্রতিশব্দ হারসম্পাত বা হারসংযোগ

৪. (খ) ১১. প্রজ্ঞপ্তি হারসম্পাত বা হারসংযোগ

৪. (খ) ১২. অবতরণ হারসম্পাত বা হারসংযোগ

৪. (খ) ১৩. শোধন বা সংশোধন হারসম্পাত বা হারসংযোগ

৪. (খ) ১৪. অধিষ্ঠান হারসম্পাত বা হারসংযোগ

৪. (খ) ১৫. পরিষ্কার হারসম্পাত বা হারসংযোগ

৪. (খ) ১৬. সমারোপণ হারসম্পাত বা হারসংযোগ

৫. নয়সমুত্থান

৬. শাসন প্রস্থান