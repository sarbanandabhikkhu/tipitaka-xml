খুদ্দকনিকায়ে অপদান (দ্বিতীয় খণ্ড)

অনুবাদক : করুণাবংশ ভিক্ষু

৪৩. সকিংসম্মার্জক বর্গ
১. সকিংসম্মার্জক স্থবির অপদান
১. বিপস্সী ভগবানের পাটলি বোধিবৃক্ষের গোড়াটি দেখে আমার চিত্ত তখন প্রসন্নতায় ভরে উঠেছিল।

২. তৎক্ষণাৎ ঝাড়ু হাতে নিয়ে বোধিবৃক্ষের চারপাশে ঝাঁট দিয়েছিলাম এবং ঝাঁট দেওয়ার পর পাটলি বোধিবৃক্ষকে বন্দনা করেছিলাম।

৩. তখন অতীব প্রসন্নচিত্তে নতশিরে দু-হাত জোড় করেছিলাম এবং বোধিবৃক্ষকে বন্দনা করার পর আমি নিজ গৃহের দিকে চলে যাচ্ছিলাম।

৪. বোধিবৃক্ষের কথা স্মরণ করে যাওয়ার সময় ঘোরতর বিষধর শক্তিশালী এক অজগর সাপ আমাকে দংশন করেছিল।

৫. কিছুক্ষণ আগে আমার কৃতকর্ম আমাকে ফল দিয়ে পরিতুষ্ট করেছিল। সাপটি যখন আমার দেহটি গিলছিল, তখন আমি দেবলোকে রমিত হচ্ছিলাম।

৬. আমার চিত্ত সব সময় অনাবিল, বিশুদ্ধ ও পরিষ্কার। শোকশল্য কী জিনিস তা আমার জানা নেই। আমার চিত্তসন্তাপ বলতে কিছু নেই।

৭. আমার কখনো কুষ্ঠ, গণ্ড, চর্মরোগ, অপমার, খোঁচ-পাঁচড়া, দাউদ ও কণ্ডুরোগ হয় না। এটি আমার সম্মার্জনেরই ফল।

৮. আমার হৃদয়ে বিন্দুমাত্র শোক, পরিদেবন নেই। আমার চিত্ত অতীব শান্ত ও ঋজু। এটি আমার সম্মার্জনেরই ফল।

৯. আমি সমাধিতে নিয়ত মগ্ন থাকি না, কিন্তু আমার মন সব সময় বিশুদ্ধ ও পবিত্র। আমি যখনি যেই সমাধি ইচ্ছা করি, সেই সমাধিতে নিমজ্জিত হই।

১০. আমি লোভনীয় বিষয়ে লুব্ধ হই না, দোষণীয় বিষয়ে দুষ্ট হই না এবং মোহনীয় বিষয়ে মূর্ছিত হই না। এটি আমার সম্মার্জনেরই ফল।

১১. আজ থেকে একানব্বই কল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার সম্মার্জনেরই ফল।

১২. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১৩. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সকিংসম্মার্জক স্থবির এই গাথাগুলো ভাষণ করেছিলেন।

সকিংসম্মার্জক স্থবির অপদান প্রথম সমাপ্ত।

২. একবস্ত্রদায়ক স্থবির অপদান
১৫. হংসবতী নগরে আমি ছিলাম এক ঘাসকাটিয়ে। আমি ঘাস কেটেই জীবিকা নির্বাহ করতাম এবং স্ত্রী-পুত্রের ভরণপোষণ করতাম।

১৬. সর্ববিধ ধর্মে বিশেষ পারদর্শী, লোকনায়ক পদুমুত্তর জিন সমস্ত অন্ধকার বিদূরিত করে পৃথিবীতে উৎপন্ন হয়েছিলেন।

১৭. তখন আমি নিজের ঘরে বসে চিন্তা করছিলাম এভাবে : পৃথিবীতে বুদ্ধ উৎপন্ন হয়েছেন, অথচ আমার কাছে দান দেওয়ার মতো কিছুই নেই।

১৮. এই একটি মাত্র বস্ত্র আমার আছে। আমার কোনো দায়ক নেই। নিরয়ে গমন অতীব দুঃখপ্রদ। তাই দক্ষিণাস্বরূপ পুণ্যবীজ রোপণ করব।

১৯. এভাবে চিন্তা করার পর আমার চিত্ত প্রসন্নতায় ভরে উঠেছিল। সেই একটি মাত্র বস্ত্র হাতে নিয়ে বুদ্ধশ্রেষ্ঠকে দান করেছিলাম।

২০. এই একটি মাত্র বস্ত্র দান করে আমি বেশ উৎফুল্ল হয়ে হর্ষধ্বনি করেছিলাম। হে বীর, হে মহামুনি, সত্যি যদি আপনি বুদ্ধ হয়ে থাকেন, তবে আমাকে তীর্ণ করুন।

২১. পরম পূজনীয় লোকবিদ পদুমুত্তর বুদ্ধ আমার দানের ভূয়সী প্রশংসা করতে করতে আমাকে এই বলে উপদেশ দিয়েছিলেন :

২২. এই একটি মাত্র বস্ত্র দানের ফলে ও প্রার্থনাবলে তুমি লক্ষকল্প কাল বিনিপাত নিরয়ে গমন করবে না।

২৩. দেবলোকে ছত্রিশবার দেবেন্দ্র হয়ে দেবরাজত্ব করবে এবং তেত্রিশবার রাজচক্রবর্তী হবে।

২৪-২৫. আর প্রাদেসিক রাজা তো অসংখ্যবার হবেই। দেবলোকে ও মনুষ্যলোকে জন্মপরিভ্রমণকালে তুমি অত্যন্ত রূপবান, গুণবান ও সুন্দর অঙ্গসৌষ্ঠবসম্পন্ন হবে। এবং তুমি চাহিবা মাত্র সূক্ষ্ম কোমল বস্ত্র লাভ করবে।

২৬. এটি বলার পর বীর পদুমুত্তর সম্বুদ্ধ আকাশে হংসরাজ বিচরণের ন্যায় নভোমণ্ডল দিয়ে চলে গিয়েছিলেন।

২৭. আমি দেবলোকে অথবা মনুষ্যলোকে যেখানেই জন্মগ্রহণ করি না কেন, সর্বত্রই আমার ভোগসম্পত্তির ঘাটতি ছিল না। এটি আমার একটি মাত্র বস্ত্র দানেরই ফল।

২৮. প্রতি পদক্ষেপে আমার জন্য বস্ত্র উৎপন্ন হয়। নিচের বস্ত্রের ওপর আমি দাঁড়াই এবং উপরের বস্ত্রগুলো আমাকে শামিয়ানার মতো ছায়া দেয়।

২৯. কানন, পাহাড়-পর্বতসহ সমস্ত চক্রবালকেও আমি চাইলেই মুহূর্তের মধ্যে বস্ত্র দিয়ে আচ্ছাদিত করতে পারি।

৩০. সেই একটি মাত্র বস্ত্রদানের ফলে ভবভবান্তরে জন্মপরিভ্রমণকালে সুবর্ণবর্ণের অধিকারী হয়ে জন্মধারণ করি।

৩১. সেই একটি মাত্র বস্ত্রদানের ফল কখনো ক্ষয় হবার নয়। এমনকি এই আমার শেষ জন্মেও বিপাক প্রদান করছে।

৩২. আজ থেকে লক্ষকল্প আগে আমি যেই বস্ত্র দান কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার একটি মাত্র বস্ত্রদানেরই ফল।

৩৩. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৩৪. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৩৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান একবস্ত্রদায়ক স্থবির এই গাথাগুলো ভাষণ করেছিলেন।

একবস্ত্রদায়ক স্থবির অপদান দ্বিতীয় সমাপ্ত।

৩. একাসনদায়ক স্থবির অপদান
৩৬. হিমালয়ের অনতিদূরে গোসিত নামক এক পর্বত ছিল। সেখানে আমি একটি আশ্রম ও পর্ণশালা তৈরি করেছিলাম।

৩৭. আমার নাম নারদ হলেও আমাকে সবাই কস্সপ বলেই চিনত। আমি শুদ্ধিমার্গ গবেষণা করতে করতে গোসিত পর্বতে বসবাস করছিলাম।

৩৮. সর্বধর্মে বিশেষ পারদর্শী জিন পদুমুত্তর সম্বুদ্ধ বিবেককামী হয়ে সুনীল আকাশপথ দিয়ে যাচ্ছিলেন।

৩৯. বনে যাবার সময় মহর্ষি বুদ্ধের উজ্জ্বল রশ্মি দেখে আমি কাঠের তৈরি মঞ্চ প্রস্তুত করেছিলাম এবং আমার মৃগচর্ম বিছিয়ে দিয়েছিলাম।

৪০. বসার আসন দেওয়ার পর নতশিরে কৃতাঞ্জলিপুটে গভীর আনন্দ প্রকাশ করে এই কথা নিবেদন করেছিলাম :

৪১. হে শল্যবিনোদক মহাবীর, আপনি হচ্ছেন রোগগ্রস্ত ব্যক্তিদের মহান চিকিৎসক। হে নায়ক, আমি এখন ভীষণ রোগগ্রস্ত। আমাকে আপনি উপযুক্ত চিকিৎসা দিন।

৪২. হে বুদ্ধশ্রেষ্ঠ মহামুনি, যে সকল বুদ্ধিমান ব্যক্তি আপনাকে দেখতে পান, তারাই কেবল ধ্রুবসিদ্ধি লাভ করেন, তারাই অজর-অমর হন।

৪৩. আপনাকে দান দেওয়ার মতো আমার কিছু নেই। আমি স্বয়ং-পতিত ফল খেয়েই জীবন ধারণ করি। এই একটি মাত্র বসার আসন আমার আছে। অনুগ্রহ করে আমার কাষ্ঠময় বসার আসনে বসুন।

৪৪. ভগবান সেখানে নির্ভীক পশুরাজ সিংহের ন্যায় বসেছিলেন। কিছুক্ষণ বসার পর তিনি এই কথা বলেছিলেন :

৪৫. নিশ্চিন্ত হও। ভয় পেয়ো না। তুমি জ্যোতিরসের অধিকারী হবে। তুমি যা যা চাও, সবই ভবিষ্যতে পূরণ হবে।

৪৬. তুমি অনুত্তর পুণ্যক্ষেত্রে যা দান দিয়েছে তা তুচ্ছ করার মতো না। যখন তোমার চিত্ত নিষ্কলুষ হবে তখন তুমি নিজেই তোমাকে উদ্ধার করতে সক্ষম হবে।

৪৭. এই একটি মাত্র আসন দানের ফলে ও প্রার্থনাবলে তুমি লক্ষকল্পকাল বিনিপাত অপায়ে গমন করবে না।

৪৮. তুমি দেবলোকে দেবেন্দ্র হয়ে পঞ্চাশবার দেবরাজত্ব করবে এবং আশিবার রাজচক্রবর্তী হবে।

৪৯. আর প্রাদেসিক রাজা তো অসংখ্যবার হবেই। সর্বত্রই সুখী হয়ে তুমি সংসারে জন্মপরিভ্রমণ করবে।

৫০. এই কথা বলার পর বীর পদুমুত্তর সম্বুদ্ধ আকাশে হংসরাজ বিচরণের ন্যায় নভোমণ্ডল দিয়ে চলে গিয়েছিলেন।

৫১. আমি জন্মে জন্মে সচল ও চাকাওয়ালা হস্তীযান, অশ্বযান সবকিছু লাভ করেছি। এটি আমার একটি মাত্র বসার আসন দানেরই ফল।

৫২. কাননে প্রবেশের পর আমি যখনি বসার আসন ইচ্ছা করতাম, তখনি আমার মনের ইচ্ছার কথা জেনে আমার জন্য পালঙ্ক আবির্ভূত হতো।

৫৩. জলের মধ্যে থেকে আমি যখনি বসার আসন ইচ্ছা করতাম, তখনি আমার মনের ইচ্ছার কথা জেনে আমার জন্য পালঙ্ক আবির্ভূত হতো।

৫৪. দেবলোকে অথবা মনুষ্যলোকে আমি যেখানে জন্মগ্রহণ করি না কেন, আমাকে সব সময় লক্ষ পালঙ্ক পরিবেষ্টিত করে থাকত।

৫৫. আমি দেবলোকে অথবা মনুষ্যলোকে মাত্র এই দুই ভবেই জন্মগ্রহণ করেছি এবং ক্ষত্রিয় অথবা ব্রাহ্মণ এই দুই কুলেই মাত্র জন্মগ্রহণ করেছি।

৫৬. অনুত্তর পুণ্যক্ষেত্রে একটি মাত্র বসার আসন দান করে আজ আমি ধর্মপালঙ্ক লাভ করেছি এবং সম্পূর্ণ অনাসক্ত হয়ে অবস্থান করছি।

৫৭. আজ থেকে লক্ষকল্প আগে আমি যেই দান কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার একটি মাত্র বসার আসন দানেরই ফল।

৫৮. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৫৯. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৬০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান একাসনদায়ক স্থবির এই গাথাগুলো ভাষণ করেছিলেন।

একাসনদায়ক স্থবির অপদান তৃতীয় সমাপ্ত।

৪. সপ্তকদম্বপুষ্পিয় স্থবির অপদান
৬১. হিমালয়ের অনতিদূরে কুক্কুট নামক এক পর্বত ছিল। সেই পর্বতের পাদদেশে সাতজন পচ্চেক বুদ্ধ বসবাস করছিলেন।

৬২. একদিন আমি প্রস্ফুটিত কদম্ব ফুল দেখে কৃতাঞ্জলিপুটে সাতটি মালা হাতে নিয়ে পুণ্যচিত্তে ছিটিয়ে দিয়েছিলেন।

৬৩. সেই সুকৃত কর্মের ফলে ও প্রার্থনাবলে আমি মনুষ্যদেহ ত্যাগ করে তাবতিংস স্বর্গে জন্মেছিলাম।

৬৪. আজ থেকে চুরানব্বই কল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজা করারই ফল।

৫৮. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৫৯. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৬০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সপ্তকদম্বপুষ্পিয় স্থবির এই গাথাগুলো ভাষণ করেছিলেন।

সপ্তকদম্বপুষ্পিয় স্থবির অপদান চতুর্থ সমাপ্ত।

৫. কোরণ্ডপুষ্পিয় স্থবির অপদান
৬৮. পূর্বে আমি মাতাপিতার মৃত্যুর পর এক বনকর্মী ছিলাম। আমি পশু হত্যা করেই জীবন-জীবিকা নির্বাহ করতাম। তাই আমার কুশলপুণ্য বলতে কিছুই ছিল না।

৬৯. আমার আবাসের একদম কাছে চক্ষুষ্মান লোকাগ্রনায়ক তিষ্য ভগবান আমার প্রতি অশেষ অনুকম্পাবশত তিনটি পদচিহ্ন প্রদর্শন করেছিলেন।

৭০. আমি তিষ্য শাস্তার সেই তিনটি পদচিহ্ন দেখে অতীব আনন্দিত হয়েছিলাম এবং পদচিহ্নের প্রতি আমার মন প্রসন্নতায় ভরে উঠেছিল।

৭১. পাশে সুপুষ্পিত কোরণ্ডপুষ্প দেখে আমি আঁটিসহ কোরণ্ডপুষ্প ছিঁড়ে নিয়ে বুদ্ধের শ্রেষ্ঠ পদচিহ্নকে পূজা করেছিলাম।

৭২. সেই সুকৃত কর্মের ফলে ও প্রার্থনাবলে আমি মনুষ্যদেহ ত্যাগ করে তাবতিংস দেবলোকে জন্মেছিলাম।

৭৩. দেবলোকে অথবা মনুষ্যলোকে আমি যেখানেই জন্ম নিই না কেন, সব সময় উজ্জ্বল কোরণ্ডবর্ণের অধিকারী হতাম।

৭৪. আজ থেকে বিরানব্বই কল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধের পদচিহ্ন পূজা করারই ফল।

৭৫. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৭৬. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৭৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কোরণ্ডপুষ্পিয় স্থবির এই গাথাগুলো ভাষণ করেছিলেন।

কোরণ্ডপুষ্পিয় স্থবির অপদান পঞ্চম সমাপ্ত।

৬. ঘৃতমণ্ডদায়ক স্থবির অপদান
৭৮. একদিন আমি গভীর অরণ্যে উপবিষ্ট তীব্র বাতব্যাধিতে পীড়িত লোকশ্রেষ্ঠ নরোত্তম সুচিন্তিত ভগবানকে দেখতে পেয়েছিলাম।

৭৯-৮০. তখন আমি অতীব প্রসন্নচিত্ত হয়ে ঘৃতমণ্ড পান করিয়েছিলাম। এই সুকৃত পুণ্যকর্ম করার ফলে এই গঙ্গা, ভাগীরথী, চার মহাসমুদ্র এবং এই বিশাল রুক্ষ পৃথিবীও আমার জন্য ঘৃত উৎপন্ন করে।

৮১-৮২. আমার সংকল্পের কথা অবগত হয়ে উপর্যুক্ত নদীগুলো মধুপিণ্ডতে পরিণত হতো। আমার সংকল্পের কথা অবগত হয়ে পৃথিবীতে জন্ম নেওয়া চৌদিকের সমস্ত বৃক্ষগুলো কল্পতরু হয়ে যেত। আমি পঞ্চাশবার দেবেন্দ্র হয়ে দেবরাজত্ব করেছিলাম।

৮৩. আমি একান্নবার রাজচক্রবর্তী হয়েছিলাম। আর প্রাদেসিক রাজা তো অসংখ্যবার হয়েছিলাম।

৮৪. আজ থেকে চুরানব্বই কল্প আগে আমি যেই দান কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ঘৃতমণ্ড দান করারই ফল।

৮৫. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৮৬. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৮৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ঘৃতমণ্ডদায়ক স্থবির এই গাথাগুলো ভাষণ করেছিলেন।

ঘৃতমণ্ডদায়ক স্থবির অপদান ষষ্ঠ সমাপ্ত।

৭. একধর্মশ্রবণীয় স্থবির অপদান
৮৮. সর্ববিধ ধর্মে বিশেষ পারদর্শী জিন পদুমুত্তর ভগবান চতুরার্যসত্য প্রকাশ করে বহু সত্ত্বকে মুক্ত করছিলেন।

৮৯. সেই সময় আমি কঠোর তপস্যাকারী জটিল সন্ন্যাসী ছিলাম। তখন আমি বল্কলবস্ত্র ধুনতে ধুনতে আকাশপথ দিয়ে যাচ্ছিলাম।

৯০. আকাশপথ দিয়ে যেতে যেতে যখনি ঠিক বুদ্ধশ্রেষ্ঠের ওপর পৌঁছলাম, তখন আর যেতে পারছিলাম না। তীরবিদ্ধ পাখির ন্যায় আমি সম্পূর্ণ অচল হয়ে গিয়েছিলাম।

৯১. জলকে পাশ কাটিয়ে আমি আকাশপথে যেতে থাকি। অতীতে আমার তো এমন কোনো ঈর্যাপথ-বিপর্যয় দেখা যায়নি।

৯২. আমাকে অবশ্যই বিষয়টি খোঁজ করে দেখতে হবে। নিশ্চয় কোনো একটি কারণ খুঁজে পাওয়া যাবে। তারপর আমি আকাশ থেকে নেমে প্রথমে শাস্তার শব্দ শুনতে পেয়েছিলাম।

৯৩. তখন তিনি ‘পৃথিবীর যত মনোজ্ঞ, প্রিয়বস্ত্র ও শ্রুতিমধুর শব্দ-সবকিছুই অনিত্য, ক্ষয়শীল, ব্যয়শীল’ বলে দেশনা করছিলেন। তখন শাস্তার সেই কথাটিই আমার বেশ মনে ধরল। এভাবে শাস্তার কাছ থেকে অনিত্যসংজ্ঞা শিখে নিয়ে আমি আমার আশ্রমে চলে গিয়েছিলাম।

৯৪. যথা-আয়ুষ্কাল বেঁচে থাকার পর আমি সেখানেই মৃত্যুবরণ করেছিলাম। যত দিন বেঁচে ছিলাম, তত দিন আমি সেই যে সদ্ধর্মশ্রবণ করেছিলাম তা মনে মনে স্মরণ করেছিলাম।

৯৫. সেই সুকৃত কমের্র ফলে এবং প্রার্থনাবলে আমি মনুষ্যদেহ ত্যাগ করে তাবতিংস দেবলোকে জন্ম নিয়েছিলাম।

৯৬. ত্রিশ হাজার কল্প আমি দেবলোকে রমিত হয়েছিলাম। একান্নবার দেবলোকে দেবরাজত্ব করেছিলাম।

৯৭. একুশবার আমি রাজচক্রবর্তী হয়েছিলাম। আর প্রাদেসিক রাজা তো অসংখ্যবার হয়েছিলাম।

৯৮. আমি আমার পুণ্য ভোগ করেছিলাম। জন্মজন্মান্তরে সুখী হতাম। আমি ভবভবান্তরে ভ্রমণকালে সব সময় বুদ্ধের কাছ থেকে প্রাপ্ত অনিত্যসংজ্ঞা স্মরণ করতাম। তারপরও আমি সংসারের শেষ পরিণতি অচ্যুতপদ নির্বাণ লাভ করিনি।

৯৯. পিতৃগৃহে বসে একদিন ভাবিতেন্দ্রিয় শ্রমণ এই বলে অনিত্যমূলক দেশনা করছিলেন।

১০০. সংসারের যাবতীয় সংস্কারই অনিত্য, উৎপত্তি ও বিলয়শীল। উৎপন্ন হয়ে আবার নিরুদ্ধ হয়। সেই সংস্কারসমূহের চরম উপশমই পরম সুখ।

১০১. এই গাথা শুনার সঙ্গে সঙ্গেই আমার পূর্বলব্ধ অনিত্যসংজ্ঞার কথা মনে পড়েছিল। সেই আসনে বসেই আমি অর্হত্ত্ব লাভ করেছিলাম।

১০২. জন্মের মাত্র সাত বৎসর বয়সে আমি অর্হত্ত্ব লাভ করেছিলাম এবং তারপর বুদ্ধ আমাকে উপসম্পদা প্রদান করেছিলেন। এটি আমার ধর্মশ্রবণেরই ফল।

১০৩. আজ থেকে লক্ষকল্প আগে আমি যেই ধর্মশ্রবণ করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ধর্মশ্রবণেরই ফল।

১০৪. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১০৫. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১০৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান একধর্মশ্রবণীয় স্থবির এই গাথাগুলো ভাষণ করেছিলেন।

একধর্মশ্রবণীয় স্থবির অপদান ষষ্ঠ সমাপ্ত।

৮. সুচিন্তিত স্থবির অপদান
১০৭. হংসবতী নগরে আমি এক কৃষক হয়ে জন্মেছিলাম। কৃষিকাজ করেই আমি জীবিকা নির্বাহ করতাম এবং স্ত্রী-পুত্রদের ভরণপোষণ করতাম।

১০৮. তখন আমার কৃষিক্ষেত্র ছিল সুজলা, সুফলা ও ধনধান্যে পরিপূর্ণ। জমির ধান যখন থেকে আসল, তখন আমি এরূপ চিন্তা করেছিলাম :

১০৯. এটি আমার পক্ষে মোটেই উচিত নয় যে, অনুত্তর পুণ্যক্ষেত্র, পরম গুণের অধিকারী সংঘকে দান না দিয়ে আগে ভোজন করা।

১১০. জগতে বুদ্ধ অদ্বিতীয়, অসদৃশ ও বত্রিশ মহাপুরুষ লক্ষণসম্পন্ন এবং তাঁরই আদর্শে উজ্জীবিত অনুত্তর পুণ্যক্ষেত্র সংঘ।

১১১. আমি সেই অনুত্তর পুণ্যক্ষেত্র সংঘের উদ্দেশেই নতুন শস্য আগে আগে দান করব। এভাবে চিন্তা করার পর আমার মন প্রসন্নতায় ভরে উঠেছিল।

১১২. তারপর আমি জমি থেকে ধান নিয়ে এসে সম্বুদ্ধের কাছে উপস্থিত হয়েছিলাম। লোকশ্রেষ্ঠ নরোত্তম সম্বুদ্ধের কাছে উপস্থিত হয়ে শাস্তার পদবন্দনা করে এই কথা নিবেদন করেছিলাম :

১১৩. হে চক্ষুষ্মান মুনি, আপনিই হচ্ছেন এই নতুন শস্যরাশির যোগ্য গ্রহীতা। আমার প্রতি অনুকম্পা-পরবশ হয়ে এই দান গ্রহণ করুন।

১১৪. পরম পূজনীয় লোকবিদ পদুমুত্তর বুদ্ধ আমার সংকল্পের কথা অবগত হয়ে এই কথা বলেছিলেন :

১১৫. চার মার্গের অধিকারী, চার ফলে প্রতিষ্ঠিত এই সংঘ ঋজুভূত, প্রজ্ঞা ও শীলে সুসমন্বিত। পুণ্যপ্রার্থী ও পুণ্যাকাঙ্ক্ষী দানেচ্ছু মানুষদের পরম দানের ক্ষেত্র।

১১৬. সংঘক্ষেত্রে দান দিলে অধিক পুণ্য হয়, মহাফল প্রদান করে। তাই তোমার নতুন শস্য অথবা অন্য কিছু সংঘক্ষেত্রেই দান দেওয়া উচিত।

১১৭. সংঘকে নিমন্ত্রণ করে নিজ ঘরে ভিক্ষুসংঘকে নিয়ে গিয়ে ঘরে যা কিছু তৈরি করা আছে তা-ই তুমি ভিক্ষুসংঘকে দান কর।

১১৮. সংঘকে নিমন্ত্রণ করে নিজ ঘরে ভিক্ষুসংঘকে নিয়ে গিয়ে আমার ঘরে যা কিছু প্রস্তুত আছে তা-ই ভিক্ষুসংঘকে দান করেছিলাম।

১১৯. সেই সুকৃত কর্মের ফলে ও প্রার্থনাবলে আমি মনুষ্যদেহ ত্যাগ করে তাবতিংস স্বর্গে জন্মেছিলাম।

১২০. সেখানে আমার ব্যামপ্রভা ছিল সুবর্ণময় ও প্রভাস্বর। আমার দেববিমানটি ছিল ষাট যোজন দীর্ঘ ও ত্রিশ যোজন প্রস্থ।

উনিশতম ভাণবার সমাপ্ত।

১২১. আমার সমগ্র দিব্যভবনটিকে ঘিরে প্রতিনিয়ত সুন্দরী নারীগণ পরিবেষ্টিত করে থাকত। সেখানেই আমি খেয়ে-দেয়ে বসবাস করতাম।

১২২. আমি তিনশতবার দেবলোকে দেবরাজত্ব করেছিলাম। পাঁচশতবার রাজচক্রবর্তী হয়েছিলাম। আর প্রাদোসক রাজা তো অসংখ্যবার হয়েছিলাম।

১২৩. ভবসংসারে পরিভ্রমণকালে আমি অমিত ধনসম্পত্তির অধিকারী হতাম। ভোগসম্পত্তির ঘাটতি আমার কখনো ছিল না। এটি আমার নতুন শস্যদানেরই ফল।

১২৪. সচল চাকাওয়ালা হস্তীযান ও অশ্বযান প্রভৃতি সমস্ত কিছুই লাভ করতাম। এটি আমার নতুন শস্যদানেরই ফল।

১২৫. জন্মে জন্মে আমি নতুন বস্ত্র, নতুন ফল, নবাগ্র রস-ভোজন প্রভৃতি সমস্ত কিছুই লাভ করতাম। এটি আমার নতুন শস্যদানেরই ফল।

১২৬. জন্মে জন্মে আমি কোশেয়্য কম্বল, ক্ষৌমবস্ত্র, কার্পাস প্রভৃতি সবকিছুই লাভ করতাম। এটি আমার নতুন শস্যদানেরই ফল।

১২৭. জন্মে জন্মে আমি দাসদাসী ও সুসজ্জিত নারী সবকিছুই লাভ করতাম। এটি আমার নতুন শস্যদানেরই ফল।

১২৮. আমার শীত-উষ্ণ অথবা পরিদাহ বলতে কিছুই ছিল না। এমনকি আমার হৃদয়ে চৈতসিক দুঃখও ছিল না।

১২৯. জন্মে জন্মে আমি ‘এটি খাও, এটি ভোজন কর, এই শয্যায় শয়ন কর’ প্রভৃতি সবকিছুই লাভ করতাম। এটি আমার নতুন শস্যদানেরই ফল।

১৩০. ভবসংসারে জন্মপরিভ্রমণ শেষে এই আমার শেষ জন্ম। আজও আমার সেই পূর্বকৃত পুণ্য আমাকে প্রতিনিয়ত ফল দিয়ে পরিতুষ্ট করছে।

১৩১. গুণোত্তম শ্রেষ্ঠ সংঘকে নতুন শস্য দান করে আমি আমার কর্মানুরূপ আটটি সুফল ভোগ করেছি।

১৩২. জন্মে জন্মে আমি রূপবান, যশস্বী, মহাধনাঢ্য, সুস্থ, প্রিয় জ্ঞাতি-পরিজন পরিবেষ্টিত ও ঐক্যবদ্ধ পরিষদের অধিকারী হতাম।

১৩৩. পৃথিবীর সকলেই আমাকে সম্মান করত এবং যা কিছু দানীয় বস্তু আছে সবকটি আগে আগে আমিই পেতাম।

১৩৪. ভিক্ষুসংঘের মধ্যে অথবা বুদ্ধশ্রেষ্ঠের সামনে অন্য সবাইকে অতিক্রম করে দায়কগণ আমাকেই দান দিয়ে থাকেন।

১৩৫. গুণোত্তম সংঘক্ষেত্রে এভাবে নতুন শস্য দান করে এই সমস্ত সুফল ভোগ করেছি। এটি আমার নতুন শস্যদানেরই ফল।

১৩৬. আজ থেকে লক্ষকল্প আগে আমি যেই নতুন শস্য দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার নতুন শস্যদানেরই ফল।

১৩৭. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১৩৮. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৩৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সুচিন্তিতো স্থবির এই গাথাগুলো ভাষণ করেছিলেন।

সুচিন্তিতো স্থবির অপদান অষ্টম সমাপ্ত।

৯. সুবর্ণকিঙ্কণীয় স্থবির অপদান
১৪০. আমি গৃহত্যাগ করে শ্রদ্ধায় অনাগারিক প্রব্রজ্যা গ্রহণ করেছিলাম। তখন আমি ছিলাম বল্কলবস্ত্রধারী ও কঠোর তপস্যাকারী।

১৪১. সেই সময় লোকশ্রেষ্ঠ, নরোত্তম অর্থদর্শী ভগবান জগতে জন্মেছিলেন এবং বহু মানুষকে দুঃখমুক্ত করছিলেন।

১৪২. তখন আমি ছিলাম ভীষণ ব্যাধিগ্রস্ত ও দুর্বল বালির ওপর স্তূপ তৈরি করে আমি বুদ্ধশ্রেষ্ঠকে স্মরণ করেছিলাম।

১৪৩. ভীষণ হৃষ্ট-প্রহৃষ্ট চিত্তে আমি নিজ হাতে তাতে সুবর্ণকিংকণিপুষ্প ছিটিয়ে দিয়েছিলাম। তখন আমার মন বিমল আনন্দে ভরে উঠেছিল।

১৪৪-১৪৫. আমি অর্থদর্শী ভগবানের সেই স্তূপকে সাক্ষাৎ বুদ্ধকে পূজা করার ন্যায় পরিচর্যা করেছিলাম এবং সেই চিত্ত-প্রসন্নতার দরুন আমি দেবলোকে জন্ম নিয়ে বিপুল সুখ লাভ করেছিলাম। সেখানে আমি সুবর্ণবর্ণের অধিকারী হয়েছিলাম। এটি আমার বুদ্ধপূজা করারই ফল।

১৪৬. আশি কোটি সমলংকৃত নারী সব সময় আমাকে সেবা করত। এটি আমার বুদ্ধপূজা করারই ফল।

১৪৭. সেখানে প্রতিনিয়ত ষাট হাজার তূর্য, ভেরি, ঢোল, শঙ্ক, দুন্দুভি বাজানো হতো।

১৪৮-১৪৯. চুরাশি হাজার সমলংকৃত ত্রিধাপ্রভিন্ন ষাটবর্ষীয় মাতঙ্গ হাতি হেমজালে আচ্ছাদিত হয়ে আমাকে সেবা করত। মহাজনতা ও হাতির কোনো ঘাটতি তখন আমার ছিল না।

১৫০. এভাবেই আমি সুবর্ণ কিংকণিপুষ্প দানের বিপাক আমি ভোগ করছিলাম। আমি আটান্নবার দেবলোকে দেবরাজত্ব করেছিলাম।

১৫১. একাত্তরবার রাজচক্রবর্তী হয়েছিলাম। আর এই পৃথিবীতে একশবার রাজত্ব করেছিলাম।

১৫২. এখন আমি সুদুর্দশ, অসংস্কৃত, অমৃত নির্বাণ অধিগত করেছি। এখন আর আমার পুনর্জন্ম নেই।

১৫৩. আজ থেকে একশ আঠারো কল্প আগে আমি যেই নতুন যে পুষ্প পূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার নতুন বুদ্ধকে পুষ্পপূজা করারই ফল।

১৫৪. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১৫৫. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৬৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সুবর্ণকিঙ্কণীয় স্থবির এই গাথাগুলো ভাষণ করেছিলেন।

সুবর্ণকিঙ্কণীয় স্থবির অপদান নবম সমাপ্ত।

১০. সোন্নকোন্তরিক স্থবির অপদান
১৫৭-১৫৯. মনোভাবনীয় বুদ্ধ, আত্মদান্ত, সমাহিত, শ্রেষ্ঠপথে চলমান, চিত্তের ক্লেশমলের পরম উপশমে নিরত, স্রোতোত্তীর্ণ সম্বুদ্ধ, ধ্যানী, ইন্দ্রপ্রভাসম্পন্ন বুদ্ধশ্রেষ্ঠের নিকট অলাবুর জল (লাউয়ের জল) নিয়ে উপস্থিত হয়েছিলাম। বুদ্ধের রাতুল শ্রীপাদদ্বয় ধুইয়ে দিয়ে অলাবুর জল দান করেছিলাম।

১৬০. পদুমুত্তর সম্বুদ্ধ আমাকে আদেশ করেছিলেন, এই অলাবুর জল নিয়ে এসে আমার পদমূলে রাখ।

১৬১. আমি ‘অতি ভালো’ বলে শাস্তার প্রতি গৌরববশত অলাবুর জল নিয়ে এসে বুদ্ধশ্রেষ্ঠের কাছে গিয়েছিলাম।

১৬২. মহাবীর বুদ্ধ আমার চিত্তকে শান্তির সলিলধারায় সিক্ত করে এই বলে অনুমোদন করেছিলেন, ‘এই অলাবু দানের ফলে তোমার ইচ্ছা পূর্ণ হোক!’

১৬৩. (এই দানের ফলে) আমি পনেরো কল্প ধরে দেবলোকে রমিত হয়েছিলাম। আর ত্রিশবার রাজচক্রবর্তী হয়েছিলাম।

১৬৪. কী রাতে, কী দিনে, আমি যখনি হাঁটতাম অথবা দাঁড়াতাম, তখনি আমার সামনে সোনার কৌটা আবির্ভূত হতো।

১৬৫. বুদ্ধকে অলাবু দান করে আমি সোনার কৌটা লাভ করেছিলাম। আশ্চর্য, আমার সেই অল্পমাত্র দান কী বিপুল ফলই না প্রদান করেছিল!

১৬৬. আজ থেকে লক্ষকল্প আগে আমি যেই অলাবু দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার অলাবু দানেরই ফল।

১৬৭. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১৬৮. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৬৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সোন্নকোন্তরিক স্থবির এই গাথাগুলো ভাষণ করেছিলেন।

সোন্নকোন্তরিক স্থবির অপদান দশম সমাপ্ত।


 

৪৪. একবিহারী বর্গ
১. একবিহারিক স্থবির অপদান
১-৩. এই ভদ্রকল্পে ব্রহ্মবন্ধু মহাযশস্বী (বুদ্ধ) কস্সপগোত্রে জন্মেছিলেন। তিনি ছিলেন নিষ্প্রপঞ্চ, নিরালম্বন, আকাশসম মনের অধিকারী, শূন্যতাবহুল, নিয়ত অনিমিত্তরত, অসঙ্গচিত্ত, ক্লেশমুক্ত, কুলসংসর্গবিরাগী, মহাকারুণিক বীর ও বিনয়োপায় বিশারদ।

৪. তিনি পরকৃত্য সম্পাদনে অতি উৎসাহী, সদেবলোককে বিনয়নকারী, নির্বাণ-গমনমার্গ-প্রদর্শক ও গতিপঙ্ক বিশোধনকারী।

৫. অমৃতের পরম আস্বাদলাভী, জরা-মৃত্যু নিবারণকারী, লোকতারকা (বুদ্ধ) মহাপরিষদের মধ্যে উপবিষ্ট ছিলেন।

৬. সুমধুর কোকিলকণ্ঠী, ব্রহ্মনির্ঘোষ নাথ তথাগত সংসারদুঃখে জর্জরিত সত্ত্বগণকে মহাদুর্গতির খাদ হতে উদ্ধারকারী।

৭. একদিন লোকনায়ক বুদ্ধ বিরজধর্ম দেশনা করার সময় জ্ঞানদৃষ্টিতে আমাকে দেখতে পেলেন। তাঁর ধর্মকথা শুনেই আমি অনাগারিক প্রব্রজ্যা গ্রহণ করেছিলাম।

৮. প্রব্রজ্যা গ্রহণের পর আমি জিনশাসনের কথা ভাবতে ভাবতে একাকী রমণীয় এক বনে সংসর্গ-পীড়িত হয়ে বসবাস করেছিলাম।

৯. আমি এখন সৎকায়বিরাগী, হেতুভূত, মানসিক কলুষতা ত্যাগী ও সংসর্গভয়দর্শী।

১০. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১১. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান একবিহারিক স্থবির এই গাথাগুলো ভাষণ করেছিলেন।

একবিহারিক স্থবির অপদান প্রথম সমাপ্ত।

২. একশঙ্খীয় স্থবির অপদান
১৩. বিপস্সী ভগবানের একটি মহাবোধিবৃক্ষ ছিল। বহু মানুষ তখন সমাগত হয়ে সেই উত্তম বোধিবৃক্ষকে পূজা করতেন।

১৪. তখন আমি ভেবেছিলাম, ইনি নিশ্চয় হেলাফেলা করার মতো কিছু নন। ইনি নিশ্চিতভাবে বুদ্ধশ্রেষ্ঠই হবেন। শাস্তার ঈদৃশ বোধিবৃক্ষ অতীব পূজনীয়।

১৫. তারপর থেকে আমি হাতে শঙ্খ নিয়ে প্রত্যহ বাজিয়ে বাজিয়ে বোধিবৃক্ষকে পূজা করেছিলাম এবং বন্দনা করেছিলাম।

১৬. মৃত্যুর ঠিক পূর্বমুহূর্তে আমার কৃতকর্ম আমাকে দেবলোকে নিয়ে গিয়েছিল। আমার নিথর দেহ ভূলুন্ঠিত। আমি দেবলোকে রমিত হয়েছিলাম।

১৭. প্রমোদ দানকারীরা ষাট হাজার তূর্য নিয়ে নিত্য বাজিয়ে বাজিয়ে আমাকে সেবা করত। এটি আমার বুদ্ধপূজা করারই ফল।

১৮. আজ থেকে একাত্তর কল্প আগে আমি চতুরন্ত বিজয়ী, জম্বুদ্বীপের অধীশ্বর সুদর্শন রাজা হয়েছিলাম।

১৯. তখন আমাকে শত শত তূর্য প্রতিনিয়ত পরিবেষ্টিত করে থাকত। এভাবেই আমি স্বকৃত কর্ম ভোগ করেছিলাম। এটি আমার সেবা করারই ফল।

২০. দেবলোকে অথবা মনুষ্যলোকে আমি যেখানেই জন্মগ্রহণ করি না কেন, এমনকি মাতৃগর্ভে থাকাকালেও নিত্য ভেরি বাজানো হতো।

২১. সম্বুদ্ধকে সেবা করার পর ও দেবমনুষ্য উভয় সম্পত্তি ভোগ করার পর আজ আমি পরম সুখ, অচলপদ, অমৃত নির্বাণ লাভ করেছি।

২২. আজ থেকে একানব্বই কল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজা করারই ফল।

২৩. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

২৪. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

২৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান একশঙ্খীয় স্থবির এই গাথাগুলো ভাষণ করেছিলেন।

একশঙ্খীয় স্থবির অপদান দ্বিতীয় সমাপ্ত।

৩. পাটিহীরসংজ্ঞক স্থবির অপদান
২৬. পরম পূজনীয় জিন পদুমুত্তর সম্বুদ্ধ তখন লক্ষ অর্হৎ পরিবেষ্টিত হয়ে নগরে প্রবেশ করেছিলেন।

২৭. উপশান্ত বুদ্ধ যখন নগরে প্রবেশ করছিলেন, তখন রত্নাবলী আকাশে জ্বল জ্বল করছিল, বজ্রনির্ঘোষ হচ্ছিল।

২৮. বুদ্ধ যখন নগরে প্রবেশ করছিলেন, তখন বুদ্ধের প্রভাবে আপনাতেই বজ্রঘর্ষিত ভেরি ও বীণা বেজে উঠেছিল।

২৯. আমি পদুমুত্তর মহামুনি বুদ্ধশ্রেষ্ঠকে দেখিনি। তার ঋদ্ধিপ্রতিহার্য দেখেই আমি প্রসন্নচিত্ত হয়েছিলাম।

৩০. কী আশ্চর্য বুদ্ধ! কী আশ্চর্য ধর্ম! কী আশ্চর্য আমাদের শাস্তাসম্পদ! অচেতন জড়বস্তু তূর্য পর্যন্ত আপনাতেই বেজে উঠছে!

৩১. আজ থেকে লক্ষকল্প আগে আমি যেই সংজ্ঞা লাভ করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধসংজ্ঞা লাভেরই ফল।

৩২. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৩৩. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৩৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পাটিহীরসংজ্ঞক স্থবির এই গাথাগুলো ভাষণ করেছিলেন।

পাটিহীরসংজ্ঞক স্থবির অপদান তৃতীয় সমাপ্ত।

৪. জ্ঞানস্তুতিকারী স্থবির অপদান
৩৫. আমি সোনারঙা ফুলের মতো উজ্জ্বল, দ্বীপবৃক্ষের মতো জ্যোতির্ময় ও কাঞ্চনের ন্যায় সমুজ্জ্বল দ্বিপদোত্তম ভগবান বুদ্ধকে দেখতে পেয়েছিলাম।

৩৬. জলপাত্র একপার্শ্বে রেখে, বল্কলবস্ত্র ভাঁজ করে, পরিধেয় অজিন (মৃগচর্মের) বস্ত্রকে একাংশ করে আমি বুদ্ধশ্রেষ্ঠকে ভূয়সী প্রশংসা করেছিলাম।

৩৭. ঘোর অন্ধকারে আচ্ছন্ন, মোহজালে আবদ্ধ সত্ত্বগণকে জ্ঞানালোক প্রদর্শন করে হে মহামুনি, আপনিই সংসারস্রোতোত্তীর্ণ।

৩৮. আপনিই এই দুঃখতাপ-দগ্ধ সত্ত্বগণকে উদ্ধার করেছেন। আপনিই পরিপূর্ণ অনুত্তর সম্বুদ্ধ। এই বিশ্বচরাচরে আপনার জ্ঞানের কোনো তুলনা নেই।

৩৯. সেই জ্ঞানের কারণেই আপনি সর্বজ্ঞ। তাই আপনাকে ‘বুদ্ধ’ বলা হয়। আমি সেই মহাবীর সর্বজ্ঞকে বন্দনা নিবেদন করছি।

৪০. আজ থেকে লক্ষকল্প আগে আমি বুদ্ধশ্রেষ্ঠকে ভূয়সী প্রশংসা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার জ্ঞানস্তুতিরই ফল।

৪১. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৪২. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৪৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান জ্ঞানস্তুতিকারী স্থবির এই গাথাগুলো ভাষণ করেছিলেন।

জ্ঞানস্তুতিকারী স্থবির অপদান চতুর্থ সমাপ্ত।

৫. উচ্ছুখণ্ডিক স্থবির অপদান
৪৪. বন্ধুমতি নগরে আমি এক দ্বাররক্ষক ছিলাম। একদিন আমি সর্ববিধ ধর্মে বিশেষ পারদর্শী বিরজ বুদ্ধকে দেখতে পেয়েছিলাম।

৪৫. আমি অতীব প্রসন্নমনে মহর্ষি বুদ্ধশ্রেষ্ঠ বিপস্সী ভগবানকে এক খণ্ড আঁখ দান করেছিলাম।

৪৬. আজ থেকে একানব্বই কল্প আগে আমি যেই আঁখ দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার এক খণ্ড আঁখ দানেরই ফল।

৪৭. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৪৮. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৪৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান উচ্ছুখণ্ডিক স্থবির এই গাথাগুলো ভাষণ করেছিলেন।

উচ্ছুখণ্ডিক স্থবির অপদান পঞ্চম সমাপ্ত।

৬. কলম্বদায়ক স্থবির অপদান
৫০. রোমসো নামক এক পচ্চেক সম্বুদ্ধ এক পর্বতে বসবাস করছিলেন। তখন তাঁকে নিজ হতে কলম্বফল দান করেছিলাম।

৫১. আজ থেকে চুরানব্বই কল্প আগে আমি যেই ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার কলম্বফল দানেরই ফল।

৫২. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৫৩. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৫৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কলম্বদায়ক স্থবির এই গাথাগুলো ভাষণ করেছিলেন।

কলম্বদায়ক স্থবির অপদান ষষ্ঠ সমাপ্ত।

৭. অম্বাটকদায়ক স্থবির অপদান
৫৫. একদিন আমি গভীর অরণ্যে অপরাজিত স্বয়ম্ভূ বুদ্ধকে দেখে আমড়া ফল হতে নিয়ে তাঁকে দান করেছিলাম।

৫৬. আজ থেকে একত্রিশ কল্প আগে আমি যেই ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ফল দানেরই সুফল।

৫৭. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৫৮. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৫৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অম্বাটকদায়ক স্থবির এই গাথাগুলো ভাষণ করেছিলেন।

অম্বাটকদায়ক স্থবির অপদান সপ্তম সমাপ্ত।

৮. হরিতকীদায়ক স্থবির অপদান
৬০. হরিতকী, আমলকী, আম, জাম, কলা, বহেরা, বিল্বফল প্রভৃতি আমি নিজেই সংগ্রহ করেছিলাম।

৬১. একদিন আমি গিরিখাদে ধ্যানী, ধ্যানরত মুনি ও ভীষণভাবে রোগপীড়িত অদ্বিতীয় মহামুনিকে দেখতে পেয়েছিলাম।

৬২. আমি তখন হরিতকী নিয়ে স্বয়ম্ভূ বুদ্ধকে দান করেছিলাম। সেই হরিতকী খাওয়া মাত্রই তৎক্ষণাৎ তাঁর ব্যাধি উপশম হয়েছিল।

৬৩. আমার সেই ভৈষজ্য খেয়ে নিরোগ সুস্থ হয়ে সদ্য রোগমুক্ত বুদ্ধ আমাকে এই বলে আশীর্বাদ করেছিলেন।

৬৪. দেবলোকে অথবা মনুষ্যলোকে যেখানেই জন্মগ্রহণ কর না কেন, সর্বত্রই তুমি সুখী হও। ব্যাধি তোমাকে কখনো পীড়িত না করুক!

৬৫. এটি বলার পর অপরাজিত স্বয়ম্ভূ, ধীর সম্বুদ্ধ হংসরাজের ন্যায় আকাশপথ দিয়ে উড়ে চলে গিয়েছিলেন।

৬৬. মহর্ষি স্বয়ম্ভূকে যেদিন আমি হরিতকী দান করেছিলাম সেই থেকে আজ অবধি ব্যাধি আমাকে কখনো আক্রান্ত করেনি।

৬৭. এই ভবসংসারে এই আমার শেষ জন্ম। ত্রিবিদ্যা সাক্ষাৎ করে আমি বুদ্ধের শাসনে কৃতকার্য হয়েছি।

৬৮. আজ থেকে চুরানব্বই কল্প আগে আমি যেই ভৈষজ্য দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ভৈষজ্য দানেরই ফল।

৬৯. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৭০. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৭১. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান হরিতকীদায়ক স্থবির এই গাথাগুলো ভাষণ করেছিলেন।

হরিতকীদায়ক স্থবির অপদান অষ্টম সমাপ্ত।

৯. অম্বপিণ্ডিয় স্থবির অপদান
৭২. তখন আমি ঈষাদন্ত, মস্ত বড় এক হস্তীরাজ ছিলাম। গভীর অরণ্যে বিচরণ করতে করতে একদিন আমি লোকনায়ক বুদ্ধকে দেখতে পেয়েছিলাম।

৭৩. আমি কয়েকটি আম হাতে নিয়ে শাস্তাকে দান করেছিলাম। মহাবীর লোকনায়ক সিদ্ধার্থ ভগবান সেগুলো গ্রহণ করেছিলেন।

৭৪. আমার বিশেষ প্রার্থনায় সিদ্ধার্থ জিন সেগুলো গ্রহণ করে আমার সামনেই খেয়েছিলেন। তাতে আমি প্রসন্নচিত্ত হয়ে তুষিত স্বর্গে জন্মেছিলাম।

৭৫. সেখান থেকে চ্যুত হয়ে আমি চক্রবর্তী রাজা হয়েছিলাম। এভাবেই আমি দেবমনুষ্য উভয় সম্পত্তি ভোগ করেছিলাম।

৭৬. ভাবনা নিরত হয়ে আজ আমি সম্পূর্ণ উপশান্ত ও নিরূপধি। অভিজ্ঞা দ্বারা সর্বাসব ক্ষয় করে সম্পূর্ণ অনাসক্ত হয়েই অবস্থান করছি।

৭৭. আজ থেকে চুরানব্বই কল্প আগে আমি যেই ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ফল দানেরই সুফল।

৭৮. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৭৯. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৮০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অম্বপিণ্ডিয় স্থবির এই গাথাগুলো ভাষণ করেছিলেন।

অম্বপিণ্ডিয় স্থবির অপদান নবম সমাপ্ত।

১০. অম্বফলিয় স্থবির অপদান
৮১-৮২. পিণ্ডার্থে বিচরণরত মহান যশস্বী, লোকশ্রেষ্ঠ, দক্ষিণার যোগ্য, বীর পদুমুত্তর বুদ্ধকে আমি অগ্রফল হাতে নিয়ে অতীব প্রসন্নমনে দান করেছিলাম।

৮৩. হে দ্বিপদেন্দ্র লোকশ্রেষ্ঠ নরোত্তম, সেই কর্মের প্রভাবেই আজ আমি সমস্ত জয়-পরাজয় ত্যাগ করে অচলস্থান নির্বাণ লাভ করেছি।

৮৪. আজ থেকে লক্ষকল্প আগে আমি যেই ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার অগ্রফল দানেরই সুফল।

৮৫. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৮৬. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৮৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অম্বফলিয় স্থবির এই গাথাগুলো ভাষণ করেছিলেন।

অম্বফলিয় স্থবির অপদান দশম সমাপ্ত।

একবিহারী বর্গ চুয়াল্লিশতম সমাপ্ত।


 

৪৫. বিভীতক বর্গ
১. বিভীতকমিঞ্জিয় স্থবির অপদান
১. সর্ববিধ ধর্মে বিশেষ পারদর্শী মহাবীর ককুসন্ধ বুদ্ধ জনসংসর্গ হতে বিছিন্ন হয়ে গভীর বনে চলে গিয়েছিলেন।

২. আমি বীজশাঁস (বহেরার ভিতরে থাকা শাঁস) হাতে নিয়ে লতায় জড়িয়েছিলাম। ঠিক সেই সময় ভগবান পর্বতের মধ্যে ধ্যান করছিলেন।

৩. হঠাৎ আমি দেবাতিদেব বুদ্ধকে দেখতে পেয়েছিলাম। তারপর আমি অতীব প্রসন্নমনে পরম দাক্ষিণেয় বীরকে বীজশাঁস দান করেছিলাম।

৪. এই ভদ্রকল্পেই আমি যেই বীজশাঁস দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বীজশাঁস দানেরই ফল।

৫. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৬. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বিভীতকমিঞ্জিয় স্থবির এই গাথাগুলো ভাষণ করেছিলেন।

বিভীতকমিঞ্জিয় স্থবির অপদান প্রথম সমাপ্ত।

২. কলাদায়ক স্থবির অপদান
৮. তখন আমি ছিলাম অজিনবস্ত্র পরিহিত, বল্কলবস্ত্রধারী। একদিন আমি বড় ঝুড়িতে করে এক ঝুড়ি কলা আমার আশ্রমে নিয়ে এসেছিলাম।

৯. সেই সময় সিখী বুদ্ধ ছিলেন একা, অদ্বিতীয়। একদিন তিনি সবকিছু জেনে-বুঝে আমার আশ্রমে উপস্থিত হয়েছিলেন।

১০. অতীব প্রসন্নমনে আমি সুব্রত বুদ্ধকে বন্দনা করেছিলাম এবং দুহাতে কলা নিয়ে বুদ্ধকে দান করেছিলাম।

১১. আজ থেকে একত্রিশ কল্প আগে আমি যেই ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার কলা দানেরই ফল।

১২. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১৩. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কলাদায়ক স্থবির এই গাথাগুলো ভাষণ করেছিলেন।

কলাদায়ক স্থবির অপদান দ্বিতীয় সমাপ্ত।

৩. বিল্লিয় স্থবির অপদান
১৫. আমি চন্দ্রভাগা নদীতীরে একটি আশ্রম তৈরি করেছিলাম। সমগ্র আশ্রমটি ছিল বিল্ববৃক্ষে সমাচ্ছন্ন এবং নানা ধরনের বৃক্ষ-পরিশোভিত।

১৬. আশ্রমে সুগন্ধ বেল দেখে আমি বুদ্ধশ্রেষ্ঠকে স্মরণ করেছিলাম। তারপর আমি ভীষণভাবে তুষ্ট ও শ্রদ্ধাপ্লুত হয়ে কাঁধে করে এক ভার নিয়ে এসেছিলাম।

১৭. আমি অনুত্তর পুণ্যক্ষেত্র বীর ককুসন্ধ বুদ্ধের কাছে গিয়ে অতীব প্রসন্নমনে বেলফল দান করেছিলাম।

১৮. এই ভদ্রকল্পেই আমি যেই ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ফলদানেরই সুফল।

১৯. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

২০. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

২১. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বিল্লিয় স্থবির এই গাথাগুলো ভাষণ করেছিলেন।

বিল্লিয় স্থবির অপদান তৃতীয় সমাপ্ত।

৪. বহেরাদায়ক স্থবির অপদান
২২. এক সময় সুপুষ্পিত শালরাজের ন্যায় বত্রিশ মহাপুরুষ লক্ষণসম্পন্ন সুবর্ণবর্ণ সম্বুদ্ধ গভীর বনের মধ্যে দিয়ে যাচ্ছিলেন।

২৩. বুদ্ধশ্রেষ্ঠকে যেতে দেখে আমি একটি তৃণমাদুর বিছিয়ে দিয়ে প্রার্থনা করেছিলাম এই বলে : ‘হে বুদ্ধ, আমাকে অনুকম্পা করুন। আমি আপনাকে ভিক্ষা দিতে ইচ্ছা পোষণ করি। ’

২৪. পরম অনুকম্পাপরায়ণ, মহাকারুণিক, মহাযশস্বী অর্থদর্শী ভগবান আমার মনের কথা অবগত হয়ে আমার আশ্রমে নেমেছিলেন।

২৫. নামার পর সম্বুদ্ধ আমার বিছানো তৃণমাদুরে বসেছিলেন। তখন আমি হাতে বহেরা নিয়ে বুদ্ধশ্রেষ্ঠকে দান করেছিলাম।

২৬. আমার প্রার্থনার কারণে অর্থদর্শী জিন সেগুলো খেয়েছিলেন। তাতে আমার চিত্ত প্রসন্নতায় ভরে উঠেছিল এবং আমি অর্থদর্শী জিনকে বন্দনা নিবেদন করেছিলাম।

২৭. আজ থেকে আঠারো কল্প আগে আমি যেই ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ফলদানেরই সুফল।

২৮. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

২৯. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৩০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বহেরাদায়ক স্থবির এই গাথাগুলো ভাষণ করেছিলেন।

বহেরাদায়ক স্থবির অপদান চতুর্থ সমাপ্ত।

৫. উত্তলিপুষ্পিয় স্থবির অপদান
৩১. সদ্য নতুন পত্রপল্লব গজিয়ে ওঠা হলুদাভ নিগ্রোধবৃক্ষমূলে নীলকান্তমণি-ফুল হতে নিয়ে আমি বোধিপূজা করেছিলাম।

৩২. এই ভদ্রকল্পেই আমি যেই বোধিপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বোধিপূজা করারই ফল।

৩৩. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৩৪. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৩৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান উত্তলিপুষ্পিয় স্থবির এই গাথাগুলো ভাষণ করেছিলেন।

উত্তলিপুষ্পিয় স্থবির অপদান পঞ্চম সমাপ্ত।

৬. অম্বটকীয় স্থবির অপদান
৩৬. অভিজাত পশুরাজ সিংহের ন্যায় বেস্সভূ মুনি সুপুষ্পিত শালবনে প্রবেশ করে গিরিদুর্গে বসেছিলেন।

৩৭. আমি অনুত্তর পুণ্যক্ষেত্র বেস্সভূ মুনিকে অতীব প্রসন্নমনে নিজ হাতে অম্বাটকপুষ্প দিয়ে পূজা করেছিলেন।

৩৮. আজ থেকে একত্রিশ কল্প আগে আমি যেই পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজা করারই ফল।

৩৯. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৪০. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৪১. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অম্বাটকীয় স্থবির এই গাথাগুলো ভাষণ করেছিলেন।

অম্বাটকীয় স্থবির অপদান ষষ্ঠ সমাপ্ত।

৭. সিংহাসনিক স্থবির অপদান
৪২. আমি সকল সত্ত্বগণের পরম হিতৈষী পদুমুত্তর ভগবানকে অতীব প্রসন্নমনে একটি সিংহাসন দান করেছিলাম।

৪৩. দেবলোকে অথবা মনুষ্যলোকে যেখানেই জন্ম নিই না কেন, সর্বত্রই আমি বিপুল দেববিমান লাভ করি। এটি আমার সিংহাসন দানেরই ফল।

৪৪. আমার জন্য প্রতিনিয়ত বহু স্বর্ণময়, রৌপ্যময়, লৌহময় ও মণিময় পালঙ্ক উৎপন্ন হয়।

৪৫. পদুমুত্তর বুদ্ধের বোধিবৃক্ষে একটি আসন তৈরি করে দিয়ে আমি সব সময় উচ্চকুলে জন্মগ্রহণ করে থাকি। অহো, ধর্মের কী সুফল!

৪৬. আজ থেকে লক্ষকল্প আগে আমি একটি সিংহাসন দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধকে সিংহাসন দানেরই ফল।

৪৭. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৪৮. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৪৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সিংহাসনিক স্থবির এই গাথাগুলো ভাষণ করেছিলেন।

সিংহাসনিক স্থবির অপদান সপ্তম সমাপ্ত।

৮. পাদপীঠীয় স্থবির অপদান
৫০. শ্রেষ্ঠ মহাকারুণিক মুনি মহাযশস্বী সুমেধ সম্বুদ্ধ নিজে নিবৃত হয়ে বহু সত্ত্বকে সংসারদুঃখ হতে মুক্ত করেছিলেন।

৫১. মহর্ষি সুমেধ ভগবানের সিংহাসনের চারপাশে আমি অতীব প্রসন্নচিত্তে একটি পাদপীঠ (পা রাখার চৌকি) তৈরি করে দিয়েছিলাম।

৫২. সুবিপাকী ও সুখদায়ী কুশলকর্ম করার পর আমি পুণ্যকর্ম সংযুক্ত হয়ে তাবতিংস দেবলোকে জন্মেছিলাম।

৫৩. পুণ্যকর্ম-সমন্বিত হয়ে সেখানে অবস্থানকালীন প্রতি পদক্ষেপে আমার জন্য স্বর্ণময় পীঠ (চৌকি) আবির্ভূত হতো।

৫৪. যারা ধর্মশ্রবণের সুযোগ লাভ করে তাদের লাভই পরম লাভ। আর তারাই পরম নিবৃত বুদ্ধের পূজা করে বিপুল সুখ লাভ করে থাকে।

৫৫. বাণিজ্য করতে গিয়ে আমিও সুকর্মই করেছিলাম। বুদ্ধের জন্যে পাদপীঠ তৈরি করে দিয়ে জন্মে জন্মে আমি স্বর্ণময় পীঠ লাভ করে থাকি।

৫৬. যেকোনো কার্যোপলক্ষে যেদিকেই আমি যাই না কেন, আমার পায়ের পাতা সব সময় স্বর্ণময় পীঠেই পতিত হয়। এটি আমার পুণ্যকর্মেরই ফল।

৫৭. আজ থেকে ত্রিশ কল্প আগে আমি যে কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার পাদপীঠ দানেরই ফল।

৫৮. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৫৯. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৬০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পাদপীঠীয় স্থবির এই গাথাগুলো ভাষণ করেছিলেন।

পাদপীঠী স্থবির অপদান অষ্টম সমাপ্ত।

৯. বেদিকারক স্থবির অপদান
৬১. পদুমুত্তর ভগবানের উত্তম বোধিপাদপে একটি বেদি তৈরি করে দিয়ে আমি অতীব প্রসন্নচিত্ত হয়েছিলাম।

৬২. এর ফলে নির্মিত-অনির্মিত ছোট-বড় বহু জিনিসপত্র অন্তরীক্ষ হতে বর্ষিত হতো। এটি আমার বেদি দানেরই ফল।

৬৩. প্রতিপক্ষের সঙ্গে যুদ্ধের সময় ভয়ানক কোনো দৃশ্য দেখতে পেলেও আমি কখনো ভয় পেতাম না। এটি আমার বেদি দানেরই ফল।

৬৪. আমার সংকল্পের কথা জ্ঞাত হয়ে আমার জন্য শুভ দেববিমান এবং মহার্ঘ শয্যা উৎপন্ন হতো। এটি আমার বেদি দানেরই ফল।

৬৫. আজ থেকে লক্ষকল্প আগে আমি যেই বেদি তৈরি করে দিয়েছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বেদি দানেরই ফল।

৬৬. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৬৭. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৬৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বেদিকারক স্থবির এই গাথাগুলো ভাষণ করেছিলেন।

বেদিকারক স্থবির অপদান নবম সমাপ্ত।

১০. বোধিঘরদায়ক স্থবির অপদান
৬৯. আমি অতীব প্রসন্নমনে দ্বিপদশ্রেষ্ঠ সিদ্ধার্থ ভগবানের জন্যে একটি বোধিঘর তৈরি করেছিলাম।

৭০. এর ফলে আমি তুষিত স্বর্গে জন্ম নিয়ে রত্নময় ঘরে বসবাস করেছিলাম এবং তাতে শীত, উষ্ণ অথবা প্রবল বাতাস আমার শরীরকে কষ্ট দিতে পারত না।

৭১. আজ থেকে পঁয়ষট্টি কল্প আগে আমি চক্রবর্তী রাজা হয়েছিলাম এবং আমার জন্য বিশ্বকর্মা ‘কাশিক’ নামক নগর নির্মাণ করেছিলেন।

৭২. সেই নগরটি ছিল দশ যোজন দীর্ঘ ও আট যোজন প্রস্থ। সেই নগরে কোনো কাঠ, বল্মী ও মৃত্তিকা ছিল না।

৭৩. বিশ্বকর্মার তৈরি করা ‘মঙ্গল’ নামক প্রাসাদটি ছিল এক যোজন দীর্ঘ ও অর্ধযোজন প্রস্থ।

৭৪. সেই প্রাসাদে চুরাশি হাজার স্বর্ণময় স্তম্ভ, মণিময় দ্বারপ্রকোষ্ঠ ও রৌপ্যময় আচ্ছাদনী ছিল।

৭৫. বিশ্বকর্মার তৈরি করা ঘরটি ছিল সম্পূর্ণ স্বর্ণময়। তাতে আমি বসবাস করেছিলাম। এটি আমার ঘরদানেরই ফল।

৭৬. দেবমনুষ্যলোকে সর্ববিধ সম্পত্তি ভোগ করে আজ আমি পরম শান্তিপদ, অনুত্তর নির্বাণ লাভ করেছি।

৭৭. আজ থেকে ত্রিশ হাজার কল্প আগে আমি যেই বোধিঘর তৈরি করে দান দিয়েছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ঘর দানেরই ফল।

৭৮. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৭৯. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৮০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বোধিঘরদায়ক স্থবির এই গাথাগুলো ভাষণ করেছিলেন।

বোধিঘরদায়ক স্থবির অপদান দশম সমাপ্ত।

বিভীতক বর্গ পঁয়তাল্লিশতম সমাপ্ত।


 

৪৬. জগতিদায়ক বর্গ
১. জগতিদায়ক স্থবির অপদান
১. আমি অতীব প্রসন্নমনে মহামুনি ধর্মদর্শী ভগবানের উত্তম বোধিপাদপের বারান্দাটি তৈরি করে দিয়েছিলাম।

২. পাহাড়-পর্বত অথবা বৃক্ষ হতে পড়ে গিয়ে আমি ঠিকই নিচে একটি ভিত্তি পেতাম যেখানে আমি দাঁড়াতে পারতাম। এটি আমার বারান্দা তৈরি করে দেওয়ারই ফল।

৩. চোরেরা আমার কোনো ক্ষতি করত না। ক্ষত্রিয় রাজারা আমাকে অবজ্ঞা করত না। আমি আমার সকল শত্রুকে পরাজিত করতাম। এটি আমার বারান্দা তৈরি করে দেওয়ারই ফল।

৪. দেবলোকে অথবা মনুষ্যলোকে আমি যেখানেই জন্ম নিই না কেন, সর্বত্রই পূজিত হতাম। এটি আমার বারান্দা তৈরি করে দেওয়ারই ফল।

৫. আজ থেকে আঠারো কল্প আগে আমি যেই মাটি দান দিয়েছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বারান্দা তৈরি করে দেওয়ারই ফল।

৬. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৭. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান জগতিদায়ক স্থবির এই গাথাগুলো ভাষণ করেছিলেন।

জগতিদায়ক স্থবির অপদান প্রথম সমাপ্ত।

২. মোরহস্তীয় স্থবির অপদান
৯. একদিন আমি ময়ূরপালকে তৈরি পাখা হাতে নিয়ে লোকনায়ক বুদ্ধের কাছে গিয়েছিলাম এবং অতীব প্রসন্নমনে ময়ূরপালকে তৈরি পাখাটি দান করেছিলাম।

১০. এই ময়ূরপালকে তৈরি পাখা দানের ফলে ও প্রার্থনাবলে আমি রাগাগ্নি, দ্বেষাগ্নি ও মোহাগ্নি এই ত্রিবিধাগ্নি নিভিয়ে ছিলাম এবং বিপুল সুখ লাভ করেছিলাম।

১১. আহো বুদ্ধ! অহো ধর্ম! অহো আমাদের শাস্তাসম্পদ! ময়ূরপালকে তৈরি পাখা দান করেই আমি বিপুল সুখ লাভ করেছিলাম।

১২. আজ আমার ত্রিবিধাগ্নি সম্পূর্ণ নির্বাপিত জন্মসকল ধ্বংসপ্রাপ্ত ও সর্বাসব পরিক্ষীণ হয়েছে। এখন আমার আর কোনো পুনর্জন্ম নেই।

১৩. আজ থেকে একত্রিশ কল্প আগে আমি যেই দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ময়ূরপালকে তৈরি পাখা দানেরই ফল।

১৪. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১৫. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান মোরহস্তীয় স্থবির এই গাথাগুলো ভাষণ করেছিলেন।

মোরহস্তীয় স্থবির অপদান দ্বিতীয় সমাপ্ত।

৩. সিংহাসনবীজিয় স্থবির অপদান
১৭. আমি তিষ্য ভগবানের বোধিবৃক্ষকে বন্দনা করেছিলাম। সেখানে আমি একটি বিজনী নিয়ে বুদ্ধের সিংহাসনকে বাতাস করেছিলাম।

১৮. আজ থেকে বিরানব্বই কল্প আগে আমি বুদ্ধের সিংহাসনকে বাতাস করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বাতাস করারই ফল।

১৪. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১৫. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সিংহাসনবীজিয় স্থবির এই গাথাগুলো ভাষণ করেছিলেন।

সিংহাসনবীজিয় স্থবির অপদান তৃতীয় সমাপ্ত।

৪. ত্রি-উল্কাধারী স্থবির অপদান
২২. পদুমুত্তর বুদ্ধের উত্তম বোধিপাদপে আমি অতীব প্রসন্নমনে তিনটি উল্কা (অগ্নিমশাল) ধারণ করেছিলাম।

২৩. আজ থেকে লক্ষকল্প আগে আমি যেই উল্কা ধারণ করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার উল্কাদানেরই ফল।

২৪. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

২৫. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

২৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ত্রি-উল্কাধারী স্থবির এই গাথাগুলো ভাষণ করেছিলেন।

ত্রি-উল্কাধারী স্থবির অপদান চতুর্থ সমাপ্ত।

৫. অক্কমনদায়ক স্থবির অপদান
২৭. আমি বশীভূত মুনি ককুসন্ধ ভগবান বুদ্ধকে দিবাবিহার ত্যাগ করার সময় অক্কমন (?) দান করেছিলাম।

২৮. এই ভদ্রকল্পেই আমি যেই দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার অক্কমন দানেরই ফল।

২৯. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৩০. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৩১. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অক্কমনদায়ক স্থবির এই গাথাগুলো ভাষণ করেছিলেন।

অক্কমনদায়ক স্থবির অপদান পঞ্চম সমাপ্ত।

৬. বনকোরণ্ডিয় স্থবির অপদান
৩২. আমি বুনোফুল হাতে নিয়ে বুদ্ধ সিদ্ধার্থ ভগবানকে দান করেছিলাম।

৩৩. আজ থেকে চুরানব্বই কল্প আগে আমি বুদ্ধকে যেই পুষ্প দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধকে পুষ্পপূজা করারই ফল।

৩৪. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৩৫. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৩৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বনকোরণ্ডিয় স্থবির এই গাথাগুলো ভাষণ করেছিলেন।

বনকোরণ্ডিয় স্থবির অপদান ষষ্ঠ সমাপ্ত।

বিশতম ভাণবার সমাপ্ত।

৭. একছত্রিয় স্থবির অপদান
৩৭. এই পৃথিবী অঙ্গার হতে উৎপন্ন ও কঠিন সব পদার্থে ভরপুর। তাই পদুমুত্তর ভগবান খোলা আকাশে চঙ্ক্রমণ করছিলেন।

৩৮. তখন আমি একটি হলদেবর্ণের ছাতা হাতে নিয়ে পথ দিয়ে যাচ্ছিলাম। পথিমধ্যে সম্বুদ্ধকে দেখে আমার মনে গভীর ভক্তি উৎপন্ন হয়েছিল।

৩৯. এই ভূমি মরিচীকায় ভরা এই পৃথিবীও অঙ্গারসম আর শরীরের আয়ুক্ষয়ী প্রবল বাতাসও দ্রুতগতিতে প্রবহমান।

৪০. হে ভগবান, শীত-উষ্ণ ও বায়ু-তাপ নিবারক এই ছাতা গ্রহণ করুন, যাতে আমি নিবৃত্তি (নির্বাণ) স্পর্শ করতে পারি।

৪১. পরম অনুকম্পাকারী, মহাকারুণিক, মহাযশস্বী জিন পদুমুত্তর বুদ্ধ আমার সংকল্পের কথা অবগত হয়ে আমার দেওয়া ছাতা গ্রহণ করেছিলেন।

৪২. ত্রিশ কল্প ধরে আমি দেবলোকে দেবেন্দ্র হয়ে রাজত্ব করেছিলাম। একশ পাঁচবার আমি চক্রবর্তী রাজা হয়েছিলাম।

৪৩. আর প্রাদেসিক রাজা তো অসংখ্যবার হয়েছিলাম। এভাবেই আমি আমার পূর্বকৃত সুকর্মের ফল ভোগ করেছিলাম।

৪৪. এই ভবসংসারে এই আমার শেষ জন্ম। অথচ এই জন্মেও আমার মাথার ওপর সব সময় শ্বেতচ্ছত্র ধারণ করা হয়।

৪৫. আজ থেকে লক্ষকল্প আগে আমি যেই ছাতা দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ছাতা দানেরই ফল।

৪৬. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৪৭. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৪৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান একছত্রিয় স্থবির এই গাথাগুলো ভাষণ করেছিলেন।

একছত্রিয় স্থবির অপদান সপ্তম সমাপ্ত।

৮. জাতিপুষ্পিয় স্থবির অপদান
৪৯. মহাযশস্বী পদুমুত্তর ভগবান পরিনির্বাপিত হওয়ার পর আমি ফুলের মালা তৈরি করে বুদ্ধের শরীরে দান করেছিলাম।

৫০. তাতে আমি প্রসন্নচিত্ত হয়ে নির্মাণরতি দেবলোকে গমন করেছিলাম। দেবলোকে যাওয়ার পর আমি আমার পূর্বকৃত পুণ্যকর্ম স্মরণ করেছিলাম।

৫১. আকাশ থেকে আমার ওপর প্রতিনিয়ত পুষ্পবৃষ্টি হতো। মনুষ্যলোকে জন্ম নিলে আমি মহাযশস্বী রাজা হতাম।

৫২. সেখানেও আমার ওপর প্রতিনিয়ত কুসুমবৃষ্টি বর্ষিত হতো। এগুলো হতো সর্বদর্শী ভগবানকে ব্যাপকভাবে পুষ্পপূজা করার কারণে।

৫৩. এই ভবসংসারে এই হচ্ছে আমার শেষ জন্ম। অথচ এই শেষ জন্মেও আমার ওপর প্রতিনিয়ত পুষ্পবৃষ্টি হয়।

৫৪. আজ থেকে লক্ষকল্প আগে আমি যেই বুদ্ধকে পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধের দেহপূজা করারই ফল।

৫৫. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৫৬. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৫৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান জাতিপুষ্পিয় স্থবির এই গাথাগুলো ভাষণ করেছিলেন।

জাতিপুষ্পিয় স্থবির অপদান অষ্টম সমাপ্ত।

৯. পট্টিপুষ্পিয় স্থবির অপদান
৫৮. ভেরি বাজিয়ে যখন বুদ্ধের শরীর নিয়ে যাওয়া হচ্ছিল তখন আমি অতীব প্রসন্নমনে পট্টিপুষ্প দিয়ে পূজা করেছিলাম।

৫৯. আজ থেকে লক্ষকল্প আগে আমি যেই পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার দেহপূজা করারই ফল।

৬০. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৬১. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৬২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পট্টিপুষ্পিয় স্থবির এই গাথাগুলো ভাষণ করেছিলেন।

পট্টিপুষ্পিয় স্থবির অপদান নবম সমাপ্ত।

১০. গন্ধপূজক স্থবির অপদান
৬৩. ভগবান বুদ্ধের জন্য যখন শ্মশান তৈরি করা হচ্ছিল তখন সেখানে নানা ধরনের সুগন্ধি জড়ো করা হচ্ছিল। তাতে আমিও অতীব প্রসন্নমনে এক মুষ্টি সুগন্ধি দিয়ে পূজা করেছিলাম।

৬৪. আজ থেকে লক্ষকল্প আগে আমি শ্মশানে সুগন্ধি পূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার শ্মশানে সুগন্ধি পূজা করারই ফল।

৬৫. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৬৬. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৬৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান গন্ধপূজক স্থবির অপদান স্থবির এই গাথাগুলো ভাষণ করেছিলেন।

গন্ধপূজক স্থবির অপদান দশম সমাপ্ত।

জগতিদায়ক বর্গ ছেচল্লিশতম সমাপ্ত।


 

৪৭. শালকুসুমিয় বর্গ
১. শালকুসুমিয় স্থবির অপদান
১. পদুমুত্তর ভগবান পরিনির্বাপিত হওয়ার পর তার দেহ যখন শ্মশানে তোলা হয়েছিল, তখন আমি শালপুষ্প দিয়ে পূজা করেছিলাম।

২. আজ থেকে লক্ষকল্প আগে আমি যেই পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার শ্মশানপূজা করারই ফল।

৩. আমার সমস্ত ক্লেশদগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৪. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান শালকুসুমিয় স্থবির এই গাথাগুলো ভাষণ করেছিলেন।

শালকুসুমিয় স্থবির অপদান প্রথম সমাপ্ত।

২. শ্মশানপূজক স্থবির অপদান
৬. লোকবন্ধু সিখী ভগবানের দেহ পোড়ার সময় আমি আটটি চম্পকপুষ্প দিয়ে শ্মশানে দান করেছিলাম।

৭. আজ থেকে একত্রিশ কল্প আগে আমি শ্মশানে সুগন্ধি চম্পকপুষ্প পূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার শ্মশানে সুগন্ধি পুষ্পপূজা করারই ফল।

৮. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৯. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান শ্মশানপূজক স্থবির এই গাথাগুলো ভাষণ করেছিলেন।

শ্মশানপূজক স্থবির অপদান দ্বিতীয় সমাপ্ত।

৩. শ্মশাননির্বাপক স্থবির অপদান
১১. মহর্ষি বেস্সভূ ভগবানের দেহ শ্মশানে দগ্ধ হওয়ার সময় আমি গন্ধোদক নিয়ে জ্বলন্ত শ্মশানের আগুন নিভিয়েছিলাম।

১২. আজ থেকে একত্রিশ কল্প আগে আমি শ্মশানের আগুন নিভিয়েছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার গন্ধোদক দানেরই ফল।

১৩. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১৪. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান শ্মশাননির্বাপক স্থবির এই গাথাগুলো ভাষণ করেছিলেন।

শ্মশাননির্বাপক স্থবির অপদান তৃতীয় সমাপ্ত।

৪. সেতুদায়ক স্থবির অপদান
১৬. বিপস্সী ভগবানের চঙ্ক্রমণ ঘরের সামনে আমি অতীব প্রসন্নমনে সেতু তৈরি করে দিয়েছিলাম।

১৭. আজ থেকে একানব্বই কল্প আগে আমি সেতু তৈরি করে দিয়েছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার সেতুদান করাই ফল।

১৮. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১৯. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

২০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সেতুদায়ক স্থবির এই গাথাগুলো ভাষণ করেছিলেন।

সেতুদায়ক স্থবির চতুর্থ সমাপ্ত।

৫. সুমন তালবণ্টিয় স্থবির অপদান
২১. সিদ্ধার্থ ভগবানকে আমি একটি তালপাতার পাখা দান করেছিলাম। আর আমি সেটি সুমনপুষ্পে আচ্ছাদিত করে মহাযশস্বীর ওপর ধারণ করেছিলাম।

২২. আজ থেকে চুরানব্বই কল্প আগে আমি তালপাতার পাখা দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার তালপাতার পাখা দানের ফল।

২৩. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

২৪. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

২৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সুমন তালবণ্টিয় স্থবির এই গাথাগুলো ভাষণ করেছিলেন।

সুমন তালবণ্টিয় স্থবির অপদান পঞ্চম সমাপ্ত।

৬. অবটফলিয় স্থবির অপদান
২৬. অপরাজিত স্বয়ম্ভূ শতরশ্মি ভগবান সম্বুদ্ধ বিবেকসুখে অবস্থানেচ্ছু হয়ে ভিক্ষার জন্যে বের হয়েছিলেন।

২৭. ফল হাতে যেতে যেতে আমি নরোত্তম বুদ্ধকে দেখে তাঁর কাছে গিয়েছিলাম এবং অতীব প্রসন্নমনে অবটফল দান করেছিলাম।

২৮. আজ থেকে চুরানব্বই কল্প আগে আমি তালপাতার পাখা দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার তালপাতার পাখা দানের ফল।

২৯. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৩০. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৩১. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অবটফলিয় স্থবির এই গাথাগুলো ভাষণ করেছিলেন।

অবটফলিয় স্থবির অপদান ষষ্ঠ সমাপ্ত।

৭. লবুজফলদায়ক স্থবির অপদান
৩২. তখন বন্ধুমতি নগরে আমি এক আরামিক ছিলাম। একদিন আমি বিরজ বুদ্ধকে সুনীল আকাশপথ দিয়ে যেতে দেখেছিলাম।

৩৩. আমি হাতে লবুজ ফল নিয়ে বুদ্ধশ্রেষ্ঠকে দান করেছিলাম। মহাযশস্বী বুদ্ধ আকাশ থেকেই তা গ্রহণ করেছিলেন।

৩৪. অতীব প্রসন্নমনে বুদ্ধকে ফল দান করে আমার ইহজীবনেই সুখাবহ ভক্তি জাগ্রত হয়েছিল।

৩৫. আমি তখন বিপুল প্রীতি ও সুখ লাভ করেছিলাম। আমি যেখানেই জন্মাই না কেন সর্বত্রই আমার রত্ন উৎপন্ন হতো।

৩৬. আজ থেকে একানব্বই কল্প আগে আমি লবুজ ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ফলদানেরই সুফল।

৩৭. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৩৮. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৩৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান লবুজফলদায়ক স্থবির এই গাথাগুলো ভাষণ করেছিলেন।

লবুজফলদায়ক স্থবির অপদান সপ্তম সমাপ্ত।

৮. পিলক্ষফলদায়ক স্থবির অপদান
৪০. গভীর বনে আমি মহাযশস্বী অর্থদর্শী বুদ্ধকে দেখে অতীব প্রসন্নমনে পিলক্ষফল দান করেছিলাম।

৪১. আজ থেকে আঠারো কল্প আগে আমি যেই ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ফল দানেরই সুফল।

৪২. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৪২. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৪৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পিলক্ষফলদায়ক স্থবির এই গাথাগুলো ভাষণ করেছিলেন।

পিলক্ষকদায়ক স্থবির অপদান অষ্টম সমাপ্ত।

৯. স্বয়ং প্রতিভাণিয় স্থবির অপদান
৪৫. রাজকীয় প্রতীকের ন্যায় দেবাতিদেব নরোত্তম বুদ্ধকে রথে চড়ে যাচ্ছেন দেখে কে প্রসন্ন হয় না?

৪৬. অজ্ঞতারূপ ঘোর অন্ধকার নাশ করে, বহু মানুষকে সংসারদুঃখ হতে মুক্ত করে জ্ঞানালোকে জ্যোর্তিময় বুদ্ধকে দেখে কে প্রসন্ন হয় না?

৪৭. বহু সত্ত্বকে উদ্ধারকারী ও লক্ষ ক্ষীণাসব অর্হতের পরিচালক, লোকনায়ক বুদ্ধকে দেখে কে প্রসন্ন হয় না?

৪৮. ধর্মভেরিবাদক, অন্যতীর্থিয়গণকে দমনকারী ও সিংহনাদকারী বুদ্ধকে দেখে কে প্রসন্ন হয় না?

৪৯. ব্রহ্মলোক হতে এসে ব্রহ্মাগণ যাঁকে নিপুণ প্রশ্ন করেন তাঁকে দেখে কে প্রসন্ন হয় না?

৫০. দেবতারা যাঁকে অঞ্জলি নিবেদন করে প্রার্থনা করেন, আর জন্মে জন্মে সেই পুণ্য ভোগ করেন তাকে দেখে কে প্রসন্ন হয় না?

৫১. জনতাসকল সমবেত হয়ে চক্ষুষ্মান বুদ্ধকে ভোজনের নিমন্ত্রণ করে, আর তাতে তিনি মোটেই বিচলিত হন না, তাঁকে দেখে কে প্রসন্ন হয় না?

৫২. যিনি নগরে প্রবেশ করার সঙ্গে সঙ্গে বহু ভেরি বেজে উঠে ও প্রমত্ত হাতিরা গর্জে উঠে, তাকে দেখে কে প্রসন্ন হয় না?

৫৩. যিনি পথ দিয়ে যাবার সময় সমস্ত রাস্তা তাঁর শরীরের আভায় আলোকিত হয়, গর্বিত হয়, তাঁকে দেখে কে প্রসন্ন হয় না?

৫৪. বুদ্ধ যখন দেশনা করেন তখন তাঁর কথা সমগ্র চক্রবালের সত্ত্বগণ শুনতে পায়, সকল সত্ত্বগণের ধর্মজ্ঞান উদয় হয়, তাকে দেখে কে প্রসন্ন হয় না?

৫৫. আজ থেকে লক্ষকল্প আগে আমি যে বুদ্ধের ভূয়সী প্রশংসা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার প্রশংসা করারই ফল।

৫৬. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৫৭. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৫৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান স্বয়ং প্রতিভাণিয় স্থবির এই গাথাগুলো ভাষণ করেছিলেন।

স্বয়ং প্রতিভাণিয় স্থবির অপদান নবম সমাপ্ত।

১০. নিমিত্ত ব্যাকরণিয় স্থবির অপদান
৫৯. তখন আমি হিমালয় পর্বতে প্রবেশ করে মন্ত্র শিক্ষা দিতাম। চুয়ান্ন হাজার শিষ্য আমাকে সেবা করত।

৬০. তারা সবাই সর্ববিধ বেদ অধিকার করে, ষড়াঙ্গ পারমী পূরণ করে ও স্ব স্ব বিদ্যার ওপর নির্ভর করে হিমালয়ে বসবাস করত।

৬১. মহাযশস্বী দেবপুত্র তুষিত স্বর্গ হতে চ্যুত হয়ে মাতৃগর্ভে প্রতিসন্ধি গ্রহণ করেছেন, এই বোধ আমার আপনাতেই জাগ্রত হয়েছিল।

৬২. সম্বুদ্ধ জগতে জন্ম নেওয়ার সময় দশ হাজার চক্রবাল কম্পিত হয়েছিল। লোকনায়ক উৎপন্ন হওয়ার সময় অন্ধব্যক্তিরা চক্ষু লাভ করেছিল।

৬৩. এই পৃথিবী সর্বাকারে প্রকম্পিত হওয়ায় ও ব্রহ্মানির্ঘোষ শব্দ শুনে বহু মানুষ উদ্বিগ্ন হয়েছিল।

৬৪. তারা সকলে মিলে আমার কাছে এসেছিল। তারা আমাকে প্রশ্ন করেছিল, এই পৃথিবী প্রকম্পিত হওয়ার কারণ কী হতে পারে?

৬৫. তখন আমি তাদের বলেছিলাম, কেঁদো না। ভয়ের কোনো কারণ নেই। সবাই এই ভেবে আশ্বস্ত হও যে, সামনে শুভ কিছু হতে যাচ্ছে।

৬৬. আটটি কারণে এই পৃথিবী প্রকম্পিত হয় এবং ঠিক একই কারণে নিমিত্ত ও বিপুল জ্যোতি দেখা যায়।

৬৭. এই বিষয়ে আমার কোনো সন্দেহ নেই, জগতে চক্ষুষ্মান বুদ্ধশ্রেষ্ঠ জন্ম নেবেন। জনতার উদ্দেশে পঞ্চশীল দেশনা করবেন।

৬৮. দুর্লভ বুদ্ধের উৎপত্তি ও পঞ্চশীলের কথা শুনে তাদের মনের সমস্ত উদ্বেগ-উৎকণ্ঠা দূর হয়েছিল এবং তারা অতীব খুশি হয়েছিল।

৬৯. আজ থেকে বিরানব্বই কল্প আগে আমি যেই নিমিত্ত বা কারণ ব্যাখা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার কারণ ব্যাখ্যা করারই ফল।

৭০. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৭১. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৭২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান নিমিত্ত ব্যাকরণিয় স্থবির এই গাথাগুলো ভাষণ করেছিলেন।

নিমিত্ত ব্যাকরণিয় স্থবির অপদান দশম সমাপ্ত।

শালকুসুমিয় বর্গ সাতচল্লিশতম সমাপ্ত।


 

৪৮. নলমালি বর্গ
১. নলমালিয় স্থবির অপদান
১. আমি পরম পূজনীয় সুবর্ণবর্ণ লোকনায়ক সম্বুদ্ধকে গভীর বনের মধ্য দিয়ে যেতে দেখেছিলাম।

২. আমি তখন নলখাগড়ার পুটলি নিয়ে বন হতে বের হবার সময় স্রোতোত্তীর্ণ অনাসক্ত সম্বুদ্ধকে দেখতে পেয়েছিলাম।

৩. আমি পরম দাক্ষিণেয়, মহাবীর, সর্বলোকের প্রতি পরম অনুকম্পাকারী বুদ্ধকে অতীব প্রসন্নমনে নলখাগড়ার পুটলি দিয়ে পূজা করেছিলাম।

৪. আজ থেকে একত্রিশ কল্প আগে আমি যেই নলখাগড়ার পুটলি দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজা করারই ফল।

৫. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৬. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান নলমালিয় স্থবির এই গাথাগুলো ভাষণ করেছিলেন।

নলমালিয় স্থবির অপদান প্রথম সমাপ্ত।

২. মণিপূজক স্থবির অপদান
৮. সর্ববিধ ধর্মে বিশেষ পারদর্শী জিন পদুমুত্তর সম্বুদ্ধ বিবেকসুখ লাভের ইচ্ছায় সুনীল আকাশপথ দিয়ে যাচ্ছিলেন।

৯. হিমালয়ের অনতিদূরে বিশাল একটি প্রাকৃতিক হ্রদ ছিল। আর সেখানে আমার পুণ্যসম্ভূত বিশাল ভবনটি ছিল।

১০. ভবন হতে বের হয়ে আমি ইন্দ্রশ্রেষ্ঠের ন্যায় উজ্জ্বল ও সূর্যের ন্যায় তেজস্বী লোকনায়ক বুদ্ধকে দেখতে পেয়েছিলাম।

১১. আমি বাগানে কোনো ফুলই দেখতে পেলাম না, যেগুলো দিয়ে লোকনায়ক বুদ্ধকে পূজা করা যায়। তারপর আমি অতীব প্রসন্নচিত্তে শাস্তাকে বন্দনা করেছিলাম।

১২. আমার মাথার মণিটি হাতে নিয়ে আমি লোকনায়ক বুদ্ধকে পূজা করেছিলাম। এই মণিপূজার দ্বারা আমার শুভ ফল হোক!

১৩. পরম পূজনীয় লোকবিদ পদুমুত্তর শাস্তা অন্তরীক্ষে দাঁড়িয়ে এই গাথা ভাষণ করেছিলেন :

১৪. তোমার সংকল্প পূরণ হোক! তুমি বিপুল সুখের অধিকারী হও! আর এই মণিপূজার দ্বারা মহাযশস্বী হও!

১৫. এটি বলার পর বুদ্ধশ্রেষ্ঠ পদুমুত্তর ভগবান যথেচ্ছা চলে গিয়েছিলেন।

১৬. আমি দেবলোকে ষাটকল্প দেবরাজত্ব করেছিলাম, বহু শতবার রাজচক্রবর্তী হয়েছিলাম।

১৭. দেবলোকে আমি যখন পূর্বকৃত কর্ম স্মরণ করতাম তখন আমার উজ্জ্বল আলোকবর্তিকারূপ মণি উৎপন্ন হতো।

১৮-১৯. বৈচিত্রময় বস্ত্রধারী, পা হতে মাথা পর্যন্ত মণিকুন্তলধারী, সদাহাস্যময়ী, বিচক্ষণা, সুডৌল নিতম্বের অধিকারী ছিয়াশি হাজার নারী নিত্য আমাকে পরিবেষ্টিত করে থাকত। এটি আমার মণিপূজারই ফল।

২০. আমার জন্য স্বর্ণময়, মণিময় ও লোহিতময় দ্রব্যসামগ্রী তৈরি হতো, আর আমি যখনি চাইতাম তখনি পরিধেয় বস্ত্র পেতাম।

২১. আমি যখনি যেভাবে চাইতাম ঠিক সেভাবেই আমার সংকল্প অনুযায়ী সুন্দর সুন্দর ঘরবাড়ি আর মহার্ঘ শয্যা উৎপন্ন হতো।

২২. মানুষদের জন্য পুণ্যক্ষেত্র ও সকল প্রাণীর জন্য ওষুধ-যারা এমন পুণ্যসম্পত্তি লাভ করে তাদের জন্য এটি পরম লাভ।

২৩. অতীতে আমি লোকনায়ক বুদ্ধকে দেখেছিলাম। তাই আমি সুকর্ম করতে পেরেছিলাম। আজ আমি বিনিপাত অপায় হতে সম্পূর্ণ মুক্ত, আর অচলপদ অমৃত নির্বাণলাভী।

২৪. আমি দেবলোকে অথবা মনুষ্যলোকে যেখানেই জন্মগ্রহণ করি না কেন, সর্বত্রই কী দিনে কী রাতে সব সময় আলো থাকত।

২৫. সেই মণিপূজার ফলে আমি দেবমনুষ্য উভয় সম্পত্তি ভোগ করেছি। আমি জ্ঞানালোকের দেখা পেয়েছি, অচলপদ নির্বাণ লাভ করেছি।

২৬. আজ থেকে লক্ষকল্প আগে আমি যেই মণিপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার মণিপূজারই ফল।

২৭. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

২৮. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

২৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান মণিপূজক স্থবির এই গাথাগুলো ভাষণ করেছিলেন।

মণিপূজক স্থবির অপদান দ্বিতীয় সমাপ্ত।

৩. উল্কাশতিক স্থবির অপদান
৩০. তখন কৌশিক নামক ভগবান (পচ্চেক বুদ্ধ) চিত্রকূট পর্বতে বসবাস করছিলেন। তিনি ছিলেন ধ্যানী, ধ্যানরত ও বিবেকাভিরত মুনি।

৩১. নারী-পরিবৃত হয়ে হিমালয়ে প্রবেশ করলে পরে আমি পূর্ণিমার পঞ্চদশী চাঁদের ন্যায় কৌশিক বুদ্ধকে দেখতে পেয়েছিলাম।

৩২. সেই সময় শত শত উল্কা হাতে নিয়ে (নারীগণ) আমি বুদ্ধকে পরিবেষ্টিত করেছিলাম। এভাবে সাত দিন, সাত রাত কাটিয়ে অষ্টম দিনে গিয়েছিলাম।

৩৩. আমি ধ্যান হতে উত্থিত স্বয়ম্ভূ অপরাজিত কৌশিক বুদ্ধকে প্রসন্নমনে বন্দনা করে একবার ভিক্ষা দান করেছিলাম।

৩৪. হে দ্বিপদশ্রেষ্ঠ লোকশ্রেষ্ঠ নরোত্তম, সেই কর্মের ফলে আমি তুষিত স্বর্গে জন্মেছিলাম। এটি আমার একবার ভিক্ষা দানেরই ফল।

৩৫. রাত-দিন আমার চারপাশে সব সময় আলোকিত থাকত এবং আমি শতযোজন আলোকিত করে অবস্থান করতাম।

৩৬. আজ থেকে পঞ্চান্ন কল্প আগে আমি চতুরন্ত বিজয়ী, জম্বুদ্বীপের অধীশ্বর চক্রবর্তী রাজা হয়েছিলাম।

৩৭. তখন আমার সুনির্মিত, বিশাল ও সমৃদ্ধ এক নগর ছিল, তা ত্রিশ যোজন দীর্ঘ ও বিশ যোজন প্রস্থ।

৩৮. দশ প্রকার শব্দে ও মনোজ্ঞ সুর-তালে সদা মুখরিত শোভন নামক সেই নগরটি স্বয়ং বিশ্বকর্মাই নির্মাণ করেছিলেন।

৩৯. সেই নগরে কোনো কাষ্ঠখণ্ড ও মাটি ছিল না। সমস্ত নগরই ছিল স্বর্ণময়। আর তা প্রতিনিয়ত চতুর্দিকে আলো ছড়াত।

৪০. বিশ্বকর্মা-নির্মিত সেই নগরটি চতুর্দিকে শক্ত প্রাচীরদ্বারা পরিবেষ্টিত। তন্মধ্যে তিনটি ছিল মণিময় আর সামনেরটি তালপাতার ওপর নকশা করা।

৪১. সেই নগরে পদ্ম, উৎপল ও পুণ্ডরীক ফুলে আচ্ছাদিত এবং নানান সুগন্ধীতে ভরা দশ হাজার পুষ্করিণী ছিল।

৪২. আজ থেকে চুরানব্বই কল্প আগে আমি যেই উল্কাধারণ করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার উল্কা ধারণেরই ফল।

৪৩. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৪৪. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৪৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান উল্কাশতিক স্থবির এই গাথাগুলো ভাষণ করেছিলেন।

উল্কাশতিক স্থবির অপদান তৃতীয় সমাপ্ত।

৪. সুমনবীজনিয় স্থবির অপদান
৪৬. আমি বিপস্সী ভগবানের উত্তম বোধিপাদপে গিয়ে হাতে বিজনী নিয়ে বোধিবৃক্ষকে বাতাস করেছিলাম।

৪৭. আজ থেকে একানব্বই কল্প আগে আমি বোধিবৃক্ষকে বাতাস করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বাতাস করারই ফল।

৪৮. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৪৯. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৫০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সুমনবীজনিয় স্থবির এই গাথাগুলো ভাষণ করেছিলেন।

সুমনবীজনিয় স্থবির অপদান চতুর্থ সমাপ্ত।

৫. কুল্মাসদায়ক স্থবির অপদান
৫১. পিণ্ডচারণে রত মহর্ষি বিপস্সী ভগবানের খালি পাত্র দেখে কুল্মাস দিয়ে পাত্রটি পূর্ণ করেদিয়েছিলাম।

৫২. আজ থেকে একানব্বই কল্প আগে আমি যেই ভিক্ষা দিয়েছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার কুল্মাস দানেরই ফল।

৫৩. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৫৪. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৫৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কুল্মাসদায়ক স্থবির এই গাথাগুলো ভাষণ করেছিলেন।

কুল্মাসদায়ক স্থবির অপদান পঞ্চম সমাপ্ত।

৬. কুশ-অষ্টদায়ক স্থবির অপদান
৫৬. বশীভূত ব্রাহ্মণ কস্সপ ভগবানকে আমি অতীব প্রসন্নমনে কুশ-অষ্টক দান করেছিলাম।

৫৭. এই ভদ্রকল্পেই আমি কুশ-অষ্টক দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার কুশ-অষ্টক দানেরই ফল।

৫৮. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৫৯. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৬০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কুশ-অষ্টকদায়ক স্থবির এই গাথাগুলো ভাষণ করেছিলেন।

কুশ-অষ্টকদায়ক স্থবির অপদান ষষ্ট সমাপ্ত।

৭. গিরিপুন্নাগিয় স্থবির অপদান
৬১. তখন শোভিত নামক স্বয়ম্ভূ সম্বুদ্ধ চিত্রকূট পর্বতে বসবাস করেছিলেন। আমি একদিন গিরিপুন্নাগপুষ্প হাতে নিয়ে তাঁকে পূজা করেছিলাম।

৬২. আজ থেকে চুরানব্বই কল্প আগে আমি যেই বুদ্ধ পূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৬৩. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৬৪. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৬৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান গিরিপুন্নাগিয় স্থবির এই গাথাগুলো ভাষণ করেছিলেন।

গিরিপুন্নাগিয় স্থবির অপদান সপ্তম সমাপ্ত।

৮. বল্লিকারফলদায়ক স্থবির অপদান
৬৬. তখন সুমন নামক স্বয়ম্ভূ সম্বুদ্ধ তক্করা নামক জায়গায় বসবাস করছিলেন। আমি বল্লিকারফল হাতে নিয়ে তাঁকে দান করেছিলাম।

৬৭. আজ থেকে একত্রিশ কল্প আগে আমি যেই ফল দিয়ে বুদ্ধকে পূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ফল দানেরই ফল।

৬৮. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৬৯. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৭০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বল্লিকারফলদায়ক স্থবির এই গাথাগুলো ভাষণ করেছিলেন।

বল্লিকারফলদায়ক স্থবির অপদান সপ্তম সমাপ্ত।

৯. পানধিদায়ক স্থবির অপদান
৭১. লোকশ্রেষ্ঠ, নরোত্তম, চক্ষুষ্মান অনোমদর্শী ভগবান দিবাবিহার হতে বের হয়ে এসে পথ দিয়ে যাচ্ছিলেন।

৭২. আমিও সুনির্মিত যান নিয়ে পথ দিয়ে যাচ্ছিলাম। তখন সেখানে আমি পরম চারুদর্শন সম্বুদ্ধকে পদব্রজে হেঁটে যেতে দেখেছিলাম।

৭৩. তখন আমার চিত্ত প্রসন্নতায় ভরে উঠেছিল এবং সেই যানকে নিয়ে গিয়ে তাঁর পদমূলে রেখে এই কথা নিবেদন করেছিলাম।

৭৪. হে মহাবীর সুগতেন্দ্র বিনায়ক, এই যানে আরোহণ করুন, যাতে করে ভবিষ্যতে সুফল লাভ করতে পারি। এতে করে আমার সমস্ত প্রয়োজন ও আশা-আকাঙক্ষা পূরণ হয়!

৭৫. লোকশ্রেষ্ঠ, নরোত্তম অনোমদর্শী ভগবান যানে আরোহণ করে এই কথা বলেছিলেন :

৭৬. যে ব্যক্তি অতীব প্রসন্নমনে নিজ হাতে আমাকে একটি যান দান করেছে, এখন আমি তার ভূয়সী প্রশংসা করব। মনোযোগ দিয়ে আমার কথা শোন।

৭৭. বুদ্ধের কথা অবগত হয়ে সকল দেবতারা উদগ্রচিত্ত, উৎফুল্ল ও কৃতাঞ্জলি হয়ে সমবেত হয়েছিল।

৭৮. এই ব্যক্তি যান দানের ফলে সুখী হবে। দেবলোকে জন্ম নিয়ে পঞ্চান্নবার দেবরাজত্ব করবে।

৭৯. হাজারবার রাজচক্রবর্তী হবে, আর প্রাদেসিক রাজা তো অসংখ্যবার হবেই।

৮০. আজ থেকে অপরিমেয় কল্প পরে ওক্কাকুকুলে গৌতম গোত্রে এক শাস্তা পৃথিবীতে জন্মগ্রহণ করবেন।

৮১. তাঁর ধর্মে ধর্মৌরসজাত উত্তরাধিকারী হবে এবং অভিজ্ঞা দ্বারা সর্বাসব ক্ষয় করে সম্পূর্ণ অনাসক্ত হয়েই নির্বাপিত হবে।

৮২. সে দেবলোকে অথবা মনুষ্যলোকে পুণ্যবান হয়েই জন্মগ্রহণ করবে এবং দেবলোকে দেবযান আর মনুষ্যলোকে মনুষ্যযান লাভ করবে।

৮৩. সেখানে আমার জন্য সিবিকা-প্রাসাদ উৎপন্ন হয়েছিল এবং সব সময় আমার জন্য সুসজ্জিত হস্তী, বাদ্য-যন্ত্রসমেত রথ উৎপন্ন হতো।

৮৪. এমনকি গৃহত্যাগ করার সময়ও আমি রথযোগে গৃহত্যাগ করেছিলাম। আর মাথার চুল কাটার সময় আমি অর্হত্ত্ব লাভ করেছিলাম।

৮৫. বাণিজ্যে নিয়োজিত হয়ে একটি যান দান করতে পারাটা আমার জন্য পরম লাভ। তার ফলেই আজ আমি পরম সুখ নির্বাণ লাভ করেছি।

৮৬. আজ থেকে অপ্রমেয় কল্প আগে আমি বুদ্ধকে যান দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার যান দানেরই ফল।

৮৭. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৮৮. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৮৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পানধিদায়ক স্থবির এই গাথাগুলো ভাষণ করেছিলেন।

পানধিদায়ক স্থবির অপদান নবম সমাপ্ত।

১০. পুলিনচংক্রমিয় স্থবির অপদান
৯০. পূর্বে আমি গভীর অরণ্যে এক পশুশিকারী ছিলাম। শিকারের জন্য পশু-পাখি খুঁজতে খুঁজতে আমি বুদ্ধের চঙ্ক্রমণ স্থানটির দেখা পেয়েছিলাম।

৯১. আমি স্মৃতিমান সুগতের চঙ্ক্রমণ স্থানে অতীব প্রসন্নমনে কোলে করে বালি নিয়ে গিয়ে ছিটিয়ে দিয়েছিলাম।

৯২. আজ থেকে একত্রিশ কল্প আগে আমি যেই বালি ছিটিয়ে দিয়েছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বালি ছিটিয়ে দেওয়ারই ফল।

৯৩. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৯৪. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৯৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পুলিনচংক্রমিয় স্থবির এই গাথাগুলো ভাষণ করেছিলেন।

পুলিনচংক্রমিয় স্থবির অপদান দশম সমাপ্ত।

নলমালি বর্গ আটচল্লিশতম সমাপ্ত।


 

৪৯. পাংশুকূল বর্গ
১. পাংশুকূলসংজ্ঞক স্থবির অপদান
১. স্বয়ম্ভূ, অগ্রপুদ্গল, জিন, তিষ্য ভগবান পাংশুকূল চীবর রেখে বিহারে প্রবেশ করেছিলেন।

২. তখন আমি সুসজ্জিত তীর-ধনুক নিয়ে কিছু খাওয়ার জন্য বিচরণ করেছিলাম। তারপর আমি গোলাকার ধারালো তলোয়ার নিয়ে গভীর অরণ্যে প্রবেশ করেছিলাম।

৩. সেখানে আমি গাছের শাখায় ঝুলানো পাংশুকূল চীবরটিকে দেখতে পেয়েছিলাম। তৎক্ষণাৎ আমি সেখানেই তীর-ধনুক ও তলোয়ার ফেলে দিয়ে নতশিরে কৃতাঞ্জলি হয়েছিলাম।

৪. তারপর আমি প্রীতিপূর্ণ হয়ে অতীব প্রসন্নমনে বুদ্ধশ্রেষ্ঠকে স্মরণ করে সেই পাংশুকূল চীবরকে বন্দনা করেছিলাম।

৫. আজ থেকে বিরানব্বই কল্প আগে আমি পাংশুকূল চীবরকে বন্দনা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বন্দনা করারই ফল।

৬. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৭. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পাংশুকূলসংজ্ঞক স্থবির এই গাথাগুলো ভাষণ করেছিলেন।

পাংশুকূলসংজ্ঞক স্থবির অপদান প্রথম সমাপ্ত।

২. বুদ্ধসংজ্ঞক স্থবির অপদান
৯. আমি তখন অধ্যাপক, মন্ত্রধর, ত্রিবেদে বিশেষ পারদর্শী এবং লক্ষণশাস্ত্র, ইতিহাস ও বিচিত্র সব বিষয়ে অভিজ্ঞ ছিলাম।

১০. তখন আমার কাছে নদীর স্রোতের ন্যায় শিষ্য আসত। আর আমি রাতদিন অতন্দ্রভাবে তাদের মন্ত্র শিক্ষা দিতাম।

১১. সেই সময় পৃথিবীতে সিদ্ধার্থ সম্বুদ্ধ উৎপন্ন হয়েছিলেন। তিনি অজ্ঞতারূপ অন্ধকার বিদূরিত করে জ্ঞানালোকের প্রবর্তন করেছিলেন।

১২. আমার জনৈক শিষ্য আমার অন্য শিষ্যদের বিষয়টি জানিয়েছিল। বুদ্ধ আবির্ভাবের কথাটি শুনে তারা তখন বিষয়টি আমাকে জানিয়েছিল।

১৩. জগতে লোকনায়ক সর্বজ্ঞ বুদ্ধ উৎপন্ন হয়েছেন। বহু মানুষ তাঁর উপদেশ মান্য করছেন। কিন্তু আমাদের সে সুযোগ হবে না।

১৪. চক্ষুষ্মান মহাযশস্বী বুদ্ধগণ স্বতঃপ্রণোদিত হয়েই উৎপন্ন হন। অহো, আমি যদি লোকনায়ক বুদ্ধশ্রেষ্ঠকে দেখতে পেতাম, তাহলে খুবই ভালো হতো!

১৫. আমি আমার বল্কলচীবর ও পাত্র নিয়ে আশ্রম হতে বের হয়ে শিষ্যদের সম্বোধন করে বলেছিলাম :

১৬. ডুমুর গাছে ফুল ধরা যেমন দুর্লভ, চাঁদে খরগোশ থাকা যেমন দুর্লভ ও কাকদের থেকে দুধ পাওয়া যেমন দুর্লভ, ঠিক তদ্রুপ জগতে লোকনায়ক বুদ্ধের উৎপত্তিও দুর্লভ।

১৭. অথচ জগতে বুদ্ধ উৎপন্ন হয়েছেন। আর এদিকে মনুষ্যত্ব লাভ করাও দুর্লভ। এই উভয়ের বিদ্যমানতা সত্ত্বেও সদ্ধর্মশ্রবণ অতীব দুর্লভ।

১৮. জগতে বুদ্ধ উৎপন্ন হয়েছেন। অহো, আমরা যেন আমাদের চক্ষু পেলাম! এসো, আমরা সবাই সম্যকসম্বুদ্ধের কাছে যাই।

১৯. আমার শিষ্যরা সবাই তখন হাতে পাত্র নিয়ে, অজিনবস্ত্র পরিধান করে মাথার জটাভারে জর্জরিত হয়ে গহীন অরণ্য হতে বের হয়েছিল।

২০. আমার শিষ্যরা ছিল সামনের চার হাত মাত্র দর্শনকারী, উত্তমার্থ (নির্বাণ) গবেষণাকারী, সম্পূর্ণরূপে সংসর্গদোষ বর্জিত ও পশুরাজ সিংহের ন্যায় নির্ভীক।

২১. আমার শিষ্যরা ছিল অল্পকৃত্য, অলোলুপ, প্রজ্ঞাবান ও শান্ত প্রকৃতির। পথে পথে ভিক্ষা করতে করতে তারা বুদ্ধশ্রেষ্ঠের নিকট পৌঁছেছিল।

২২. এদিকে আমি মাত্র দেড় যোজন পথ পাড়ি দেওয়ার পর ভীষণভাবে রোগাক্রান্ত হয়েছিলাম। বুদ্ধশ্রেষ্ঠকে স্মরণ করে তখন আমি সেখানেই মৃত্যুবরণ করেছিলাম।

২৩ আজ থেকে চুরানব্বই কল্প আগে আমি যেই বুদ্ধসংজ্ঞা লাভ করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধ সংজ্ঞারই ফল।

২৪. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

২৫. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

২৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বুদ্ধসংজ্ঞক স্থবির এই গাথাগুলো ভাষণ করেছিলেন।

বুদ্ধসংজ্ঞক স্থবির অপদান দ্বিতীয় সমাপ্ত।

৩. ভিসদায়ক স্থবির অপদান
২৭. নানা কুঞ্জরে পরিপূর্ণ এক পুষ্করিণীতে নেমে আমি ঘাস হিসেবে পদ্মমঞ্জরি সংগ্রহ করছিলাম।

২৮. সেই সময় পদুমুত্তর ভগবান অনেকটা রক্তকম্বলের রূপ ধারণ করে সুনীল আকাশপথে যাচ্ছিলেন।

২৯. আমি পাংশুকূল চীবর ধুনছিলাম এমন সময় একটি শব্দ শুনতে পেয়েছিলাম। তারপর উপরে তাকাতেই আমি লোকনায়ক বুদ্ধকে দেখতে পেয়েছিলাম।

৩০. সেখানে দাঁড়িয়েই আমি লোকনায়ক বুদ্ধকে প্রার্থনা জানিয়েছিলাম। পদ্মফুলের ডাঁটা থেকে মধু নির্গত হচ্ছে, আর পদ্মফুলের মূল হতে দুধ ও ঘি নির্গত হচ্ছে।

৩১-৩২. হে চক্ষুষ্মান বুদ্ধ, অনুকম্পা-পরবশ হয়ে আমার এই দান গ্রহণ করুন। তারপর মহাযশস্বী মহাকারুণিক শাস্তা সেখান থেকে নেমে এসে আমার ভিক্ষা গ্রহণ করেছিলেন। গ্রহণ করার পর এই বলে আমার দান অনুমোদন করেছিলেন :

৩৩. হে মহাপুণ্য, তুমি সুখী হও। তোমার আশা পূরণ হোক। তোমার গতি শুভ হোক। এই পদ্মফুলের ডাঁটা ও মূল দানের ফলে তুমি বিপুল সুখ লাভ কর।

৩৪. এটি বলার পর পদুমুত্তর সম্বুদ্ধ আমার ভিক্ষা গ্রহণ করে আকাশপথে চলে গিয়েছিলেন।

৩৫. তারপর পদ্মফুলের ডাঁটা নিয়ে আমি আমার আশ্রমে চলে এসেছিলাম। পদ্মফুলের ডাঁটা গাছে টাঙিয়ে রেখে আমি বুদ্ধকে দান করার কথা স্মরণ করেছিলাম।

৩৬. তখন হঠাৎ করে প্রবল বেগে বাতাস বইতে শুরু করেছিল। সমগ্র বনভূমি যেন বাতাসের বেগে দুলছিল। মাঝে মাঝে বজ্রপাতের শব্দে সমগ্র আকাশ ফেটে পড়ছিল।

৩৭. তারপর হঠাৎ আমার মাথার ওপর বজ্র এসে আঘাত করেছিল। বজ্রের আঘাতে আমি বসা অবস্থাতেই মৃত্যুবরণ করেছিলাম।

৩৮. সুকৃত পুণ্যকর্মের ফলে আমি তুষিত স্বর্গে উৎপন্ন হয়েছিলাম। আমার মনুষ্য-কলেবর ছেড়ে আমি দেবলোকে রমিত হয়েছিলাম।

৩৯. সুসজ্জিতা, সমলংকৃতা ছিয়াশি হাজার নারী সকাল-সন্ধ্যা আমাকে সেবা করত। এটি আমার পদ্মফুলের ডাঁটা দানেরই ফল।

৪০. পরে মনুষ্যজন্মে এসেও আমি প্রতিনিয়ত সুখী হয়েছিলাম এবং আমার ভোগসম্পত্তির কোনো ঊনতা ছিল না। এটি আমার পদ্মফুলের ডাঁটা দানেরই ফল।

৪১. আমি দেবাতিদেব বুদ্ধের পরম অনুকম্পা পেয়েছি। সর্বাসব ক্ষয় করে এখন আমার কোনো পুনর্জন্ম নেই।

৪২. আজ থেকে লক্ষকল্প আগে আমি যেই পদ্মফুলের ডাঁটা দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ভগবান বুদ্ধকে পদ্ম ফুলের ডাঁটা দান করারই ফল।

৪৩. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৪৪. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৪৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ভিসদায়ক স্থবির এই গাথাগুলো ভাষণ করেছিলেন।

ভিসদায়ক স্থবির অপদান তৃতীয় সমাপ্ত।

৪. জ্ঞানথবিকা স্থবির অপদান
৪৬. হিমালয়ের দক্ষিণে আমার একটি আশ্রম ছিল। উত্তমার্থ নির্বাণ গবেষণা করতে করতে আমি তখন গহীন অরণ্যে বসবাস করছিলাম।

৪৭. আমি লাভে-অলাভে সন্তুষ্ট ছিলাম এবং শুধুমাত্র ফলমূল ভোজন করেই জীবন ধারণ করতাম। একজন আচার্যের খোঁজে আমি একাকীই বসবাস করছিলাম।

৪৮. ঠিক সেই সময় পৃথিবীতে সুমেধ সম্বুদ্ধ উৎপন্ন হয়েছিলেন। তিনি বহু সত্ত্বকে উদ্ধার করার জন্যে চতুরার্যসত্য দেশনা করছিলেন।

৪৯. আমি কখনো সম্বুদ্ধের কথা শুনতে পাইনি। তাঁর একটি কথাও আমার শোনার সুযোগ হয়নি। দীর্ঘ আট বৎসর পর আমি লোকনায়ক বুদ্ধের কথা শুনতে পেয়েছিলাম।

৫০. জ্বালানী কাঠগুলো যথাস্থানে সরিয়ে রেখে, গোটা আশ্রমটিকে সম্মার্জন করে, তারপর লাঠি নিয়ে আমি গহীন অরণ্য হতে বের হয়েছিলাম।

৫১. গ্রাম-নিগমাদিতে এক রাত করে বসবাস করে ক্রমান্বয়ে আমি চন্দ্রাবতীতে পৌঁছেছিলাম।

৫২. সেই সময় লোকনায়ক সুমেধ ভগবান বহু সত্ত্বকে উদ্ধার করার জন্যে অমৃতপদ নির্বাণ দেশনা করছিলেন।

৫৩. বিপুল জনতাকে অতিক্রম করে জিনসাগর বুদ্ধকে বন্দনা করেছিলাম এবং আমার পরিধেয় আজিন চীবরকে একাংশ করে আমি লোকনায়ক বুদ্ধের ভূয়সী প্রশংসা করেছিলাম।

৫৪. হে শাস্তা, আপনিই সত্ত্বগণের কেতু, ধ্বজা, যূপ, পরায়ণ, প্রতিষ্ঠা, দ্বীপ ও দ্বিপদশ্রেষ্ঠ।

একুশতম ভাণবার সমাপ্ত।

৫৫. হে বীর, আপনি নিপুণ দর্শনীয়। আপনি বহু মানুষকে মুক্ত করেছেন। হে মুনি, জগতে আপনার চেয়ে শ্রেষ্ঠ ও উজ্জ্বল অন্য কোনো তারকা নেই।

৫৬. হে সর্বজ্ঞ, কুশাগ্র দ্বারা বিশাল সাগরকে মাপা সম্ভব হলেও হতে পারে; তারপরও আপনার জ্ঞানের পরিমাপ করা সম্ভব নয়।

৫৭. হে চক্ষুষ্মান, এই বিশাল পৃথিবীকে তুলাদণ্ডে তথা দাঁড়িপাল্লায় রেখে ওজন মাপা সম্ভব হলেও হতে পারে; তারপরও আপনার জ্ঞানের পরিমাপ ঠিক কী পরিমাণ তা জানা সম্ভব নয়।

৫৮. হে সর্বজ্ঞ, রশি বা আঙুল দিয়ে অনন্ত আকাশকে মাপা সম্ভব হলেও হতে পারে; তারপরও আপনার শীলকে পরিমাপ করা সম্ভব নয়।

৫৯. হে চক্ষুষ্মান, মহাসমুদ্রের জলরাশি, অনন্ত আকাশ ও এই বসুন্ধরাকে পরিমাপ করা সম্ভব হলেও হতে পারে; কিন্তু আপনি হচ্ছে অনন্ত, অপ্রমেয়।

৬০. এই ছয়টি গাথায় মহাযশস্বী সর্বজ্ঞ বুদ্ধের ভূয়সী প্রশংসা করে, দুহাত জোড় করে আমি তখন নিরবে দাঁড়িয়ে ছিলাম।

৬১. ভূরিপ্রাজ্ঞ সুমেধ ভগবান ভিক্ষুসংঘের মাঝে বসে এই গাথাগুলো ভাষণ করেছিলেন।

৬২. যে ব্যক্তি অতীব প্রসন্নমনে আমার জ্ঞানের গুণকীর্তন করেছে, এখন আমি তার ভূয়সী প্রশংসা করব। তোমরা আমার কথা মনোযোগ দিয়ে শোন।

৬৩. সে দেবলোকে সাতাত্তর কল্প রমিত হবে। আর হাজারবার দেবেন্দ্র হয়ে দেবরাজত্ব করবে।

৬৪. বহু শতবার সে চক্রবর্তী রাজা হবে। আর প্রাদেসিক রাজা তো অসংখ্যবার হবে।

৬৫. পুণ্যকর্ম-সমন্বিত হওয়ায় কী দেবলোকে কী মনুষ্যলোকে তার সকল আশা পূরণ হবে এবং সে তীৰ্নপ্রাজ্ঞ হবে।

৬৬. আজ থেকে ত্রিশ কল্প পরে ওক্কাকুকুলে গৌতম গোত্রে পৃথিবীতে এক শাস্তা জন্মগ্রহণ করবেন।

৬৭. গৃহত্যাগ করে সে প্রব্রজ্যা গ্রহণ করবে এবং জন্মের মাত্র সাত বৎসর বয়সে অর্হত্ত্ব লাভ করবে।

৬৮. আমি নিজের অতীত বিষয়ে যতটুকু স্মরণ করতে পারি, আর যত দিন হলো আমি এই শাসন লাভ করেছি, এর মধ্যে কোনো অমনোজ্ঞ চেতনা উৎপন্ন হয়েছে বলে আমার জানা নেই।

৬৯. সকল ভবে জন্মগ্রহণ করে বহু সম্পত্তি আমি ভোগ করেছি। আমার ভোগসম্পত্তির কোনো ঘাটতি ছিল না। এটি আমার বুদ্ধজ্ঞানকে ভূয়সী প্রশংসা করারই ফল।

৭০. রাগাগ্নি, দ্বেষাগ্নি ও মোহাগ্নি-এই ত্রিবিধ অগ্নি আমার সম্পূর্ণ নিভে গিয়েছে। আমার জন্মসকল ধ্বংস হয়েছে। সর্বাসব পরিক্ষীণ হয়ে এখন আমার আর পুনর্জন্ম নেই।

৭১. আজ থেকে ত্রিশ হাজার কল্প আগে আমি যেই বুদ্ধজ্ঞানের ভূয়সী প্রশংসা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধজ্ঞানকে ভূয়সী প্রশংসা করারই ফল।

৭২. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৭৩. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৭৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান জ্ঞানথবিক স্থবির এই গাথাগুলো ভাষণ করেছিলেন।

জ্ঞানথবিক স্থবির অপদান চতুর্থ সমাপ্ত।

৫. চন্দনমালিয় স্থবির অপদান
৭৫. প্রিয় ও মনোজ্ঞ পঞ্চকামগুণসহ আশিকোটি ধন ত্যাগ করে আমি অনাগারিক প্রব্রজ্যা গ্রহণ করেছিলাম।

৭৬. প্রব্রজ্যা গ্রহণের পর আমি কায়িক পাপকর্ম ও বাচনিক দুশ্চরিত্র ত্যাগ করে নদীর কুলে বসবাস করছিলাম।

৭৭. আমি যখন একাকী অবস্থান করছিলাম তখন বুদ্ধশ্রেষ্ঠ আমার কাছে উপস্থিত হয়েছিলেন। কিন্তু আমি ঘুণাক্ষরেও জানতে পারিনি যে, ইনি বুদ্ধ। তারপরও আমি তাঁকে বন্ধুত্বপূর্ণভাবে সমাদর করেছিলাম।

৭৮. সমাদর করার পর আমি তাঁর নাম-গোত্রাদি জিজ্ঞেস করেছিলাম, আপনি কি দেবতা, গন্ধর্ব নাকি দেবরাজ ইন্দ্র শক্র?

৭৯. কে আপনি? কার পুত্র? কোনো মহাব্রহ্মা এখানে এসেছেন কি যিনি পূবের আকাশে উদিত সূর্যের ন্যায় সর্বদিকে বিরোচিত হচ্ছেন?

৮০. হে বন্ধু, আপনার পায়ে হাজার অরযুক্ত চক্র দেখা যাচ্ছে। কে আপনি? কার পুত্র? কীভাবে আমরা আপনাকে চিনতে পারি? অনুগ্রহ করে আপনার নাম-গোত্র আমায় বলুন। আমার সন্দেহ দূর করুন।

৮১. আমি কোনো দেবতা, গন্ধর্ব অথবা কোনো দেবরাজ ইন্দ্র শক্রও নই। আমি কোনো ব্রহ্মাও নই। আমি এদের চাইতেও উত্তম, শ্রেষ্ঠ।

৮২. আমি অতীতের সমস্ত কামবন্ধন, বিষয়-আশা দুমরে-মুচরে পদদলিত করেছি। আর সমস্ত ক্লেশ-অরিকে দগ্ধ করে আমি পরম সম্বোধি লাভ করেছি।

৮৩. আমি তাঁর কথা শুনে এই কথা বলেছিলাম : হে সর্বজ্ঞ, হে মহামুনি, সত্য যদি আপনি বুদ্ধ হন, তবে এখানে বসুন।

৮৪. আমি আপনাকে পূজা করব। আপনিই দুঃখের অন্তসাধনকারী। আমি তখন শাস্তার জন্য আমার মৃগচর্ম বিছিয়ে দিয়েছিলাম।

৮৫. ভগবান পশুরাজ সিংহ নির্ভীকভাবে পর্বতকন্দরে বসার ন্যায় তাতে বসেছিলেন। তারপর আমি শিগগির পর্বতের ওপর উঠে আমফল নিয়েছিলাম।

৮৬. শালকল্যাণীপুষ্প, মহার্ঘ চন্দন এই সমস্ত নিয়ে আমি শিগগির লোকনায়ক বুদ্ধের কাছে ফিরে এসেছিলাম।

৮৭. তারপর আমি বুদ্ধকে আম দান করেছিলাম। শালকল্যাণীপুষ্প দিয়ে পূজা করেছিলাম। আর মহার্ঘ চন্দন বুদ্ধের গায়ে মেখে দিয়ে বন্দনা করেছিলাম।

৮৮-৯০. আমার মন তখন বিপুল প্রীতিতে আর প্রসন্নতায় ভরে উঠেছিল। লোকনায়ক সুমেধ ভগবান অজিনচর্মে বসে আমাকে পরম আনন্দে ভাসিয়ে দিয়ে আমার কৃতকর্মের গুণকীর্তন করেছিলেন। এই আম ও গন্ধমাল্য দানের ফলে সে একশ পঁচিশ কল্প দেবলোকে রমিত হবে। সেখানে তার মনের আশা অপূর্ণ বলতে কিছুই থাকবে না। পরে সে পরনির্মিত বশবর্তী দেবলোকে জন্ম নেবে।

৯১. আজ থেকে একশ ছাব্বিশ কল্প শেষে সে মনুষ্যলোকে জন্ম নেবে। সেখানে সে চতুরন্ত বিজয়ী, মহা ঐশর্যশালী চক্রবর্তী রাজা হবে।

৯২. তখন সেখানে তার বিশ্বকর্মা-নির্মিত বেতার নামক একটি নগর থাকবে, যেটি সম্পূর্ণ স্বর্ণময় ও নানাবিধ রত্নে ভূষিত।

৯৩. এভাবেই সে ভবসংসারে জন্মপরিভ্রমণ করবে। কী দেবলোকে কী মনুষ্যলোকে সর্বত্রই সে পূজিত হবে।

৯৪. শেষ জন্মে সে ব্রহ্মবন্ধু (ব্রাহ্মণ) হবে। গৃহত্যাগ করে সে অনাগারিক প্রব্রজ্যাধারী হবে। অভিজ্ঞা সকল লাভ করে সম্পূর্ণ অনাসক্ত হয়েই নির্বাপিত হবে।

৯৫. এটি বলার পর লোকনায়ক সুমেধ বুদ্ধ আমার দিকে চেয়ে চেয়ে সুনীল আকাশপথ দিয়ে চলে গিয়েছিলেন।

৯৬. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে জন্মগ্রহণ করেছিলাম।

৯৭. তুষিত স্বর্গ হতে চ্যুত হয়ে আমি মাতৃগর্ভে জন্মেছিলাম। আমি যখন মাতৃগর্ভে বাস করছিলাম তখন আমার ভোগ্যসম্পত্তির কোনো ঊনতা ছিল না।

৯৮. মাতৃগর্ভে থাকাকালে আমার মায়ের ইচ্ছানুযায়ী অন্ন-পানীয়-ভোজন সবকিছুই উৎপন্ন হতো।

৯৯. আমি জন্মের মাত্র পাঁচ বৎসর বয়সে অনাগারিক প্রব্রজ্যা গ্রহণ করেছিলাম। আর মাথার চুল কাটার সময়ই আমি অর্হত্ত্ব লাভ করেছিলাম।

১০০. আমার পূর্বকৃত কর্মের দিকে দৃষ্টি নিক্ষেপ করে আমি খারাপ কিছুই দেখতে পাইনি। আমি ত্রিশ হাজার কল্প পর্যন্ত আমার কর্মের কথা স্মরণ করেছিলাম।

১০১. হে পুরুষশ্রেষ্ঠ, আপনাকে নমস্কার। হে পুরুষোত্তম, আপনাকে নমস্কার। আপনার শাসনে এসেই আজ আমি অচলপদ নির্বাণ লাভ করেছি।

১০২. আজ থেকে ত্রিশ হাজার কল্প আগে আমি যেই বুদ্ধজ্ঞানের ভূয়সী প্রশংসা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধজ্ঞানকে ভূয়সী প্রশংসা করারই ফল।

১০৩. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১০৪. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১০৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান চন্দনমালিয় স্থবির এই গাথাগুলো ভাষণ করেছিলেন।

চন্দনমালিয় স্থবির অপদান পঞ্চম সমাপ্ত।

৬. ধাতুপূজক স্থবির অপদান
১০৬. লোকনায়ক সিদ্ধার্থ লোকনাথ পরিনির্বাপিত হলে পরে আমি আমার জ্ঞাতিবর্গকে সঙ্গে নিয়ে ধাতুপূজা করেছিলাম।

১০৭. আজ থেকে চুরানব্বই কল্প আগে আমি যেই ধাতুপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ধাতুপূজা করারই ফল।

১০৮. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১০৯. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১১০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ধাতুপূজক স্থবির এই গাথাগুলো ভাষণ করেছিলেন।

ধাতুপূজক স্থবির অপদান ষষ্ঠ সমাপ্ত।

৭. পুলিনুপ্পাদক স্থবির অপদান
১১১. হিমালয় পর্বতে আমি দেবল নামক এক তাপস ছিলাম। সেখানে আমার জন্য অমনুষ্যগণ একটি চঙ্ক্রমণশালা তৈরি করে দিয়েছিল।

১১২. আমি তখন জটাভারে জর্জরিত হয়ে ভিক্ষাপাত্র নিয়ে উত্তমার্থের খোঁজে গহীন অরণ্য হতে বের হয়েছিলাম।

১১৩. চুরাশি হাজার শিষ্য আমাকে সেবা করত। তারা নিজ নিজ কাজে নিবেদিতপ্রাণ হয়ে গহীন অরণ্যে বসবাস করত।

১১৪. আশ্রম হতে বের হয়ে এসে আমি একটি বালির চৈত্য তৈরি করেছিলাম। নানা ধরনের ফুল সংগ্রহ করে সেই চৈত্যকে পূজা করেছিলাম।

১১৫. পরিপূর্ণ চিত্ত-প্রসন্নতা নিয়ে আমি আশ্রমে প্রবেশ করেছিলাম। তখন আমার সকল শিষ্যরা সমবেত হয়ে আমাকে এই বিষয়টি সম্পর্কে জিজ্ঞেস করেছিল।

১১৬. প্রভু, আপনি যে বালির স্তূপ তৈরি করেছেন তা আসলে কী? এই বিষয়টি সম্পর্কে জানার খুব আগ্রহ আমাদের। অনুগ্রহ করে আপনি আমাদের বলুন।

১১৭. আমি একটি মন্ত্রপদে চক্ষুষ্মান মহাযশস্বী বুদ্ধগণ সম্পর্কে পড়েছি। আমি সেই মহাযশস্বী শ্রেষ্ঠ বুদ্ধগণকেই নমস্কার করেছি।

১১৮. সেই মহাবীর, সর্বজ্ঞ, লোকনায়ক বুদ্ধগণ কীরূপ? কীরূপ তাঁদের বর্ণ তথা রূপ? তাঁদের শীল কীরূপ?

১১৯. বুদ্ধগণ বত্রিশ মহাপুরুষ লক্ষণবিশিষ্ট, গোচক্ষুবিশিষ্ট ও যষ্টিমধু ফলসদৃশ।

১২০. বুদ্ধগণ যখন হেঁটে যান তখন তাঁরা যুগমাত্র (চার হাত দূরে) সামনের দিকে তাকান। তাদের হাঁটুদ্বয় শব্দ করে না এবং তাঁদের হাঁটার শব্দ কেউই শুনতে পায় না।

১২১. সুগতগণ যখন হেঁটে যান তখন প্রথমে ডান পা তুলে হাঁটেন। ইহাই বুদ্ধগণের রীতি।

১২২. সেই বুদ্ধগণ পশুরাজ সিংহের ন্যায় নির্ভীক হন। তাঁরা নিজেদের গুণগান করেন না। তাঁরা কখনো কাউকে দুর্ব্যবহার বা গালিগালাজ করেন না।

১২৩. তারা মান-অপমান হতে সম্পূর্ণ মুক্ত এবং সকল প্রাণীর প্রতি সমদৃষ্টি পোষণকারী। বুদ্ধগণ কখনো আত্মপ্রশংসাকারী হন না। ইহাই বুদ্ধগণের রীতি।

১২৪. সম্বুদ্ধগণ পৃথিবীতে জন্ম নিয়ে সত্ত্বগণকে আলোর পথ দেখান এবং এই পৃথিবীকে ছয় প্রকারে প্রকম্পিত করেন।

১২৫. তাঁরা নিরয়কে সরাসরি দেখতে পান এবং তারা নিরয়কে নিবারিত করেন। মহামেঘ প্রবলভাবে বর্ষিত হতে থাকে। ইহাই বুদ্ধগণের রীতি।

১২৬. এমনই সেই মহানাগ, অতুল, মহাযশস্বী বুদ্ধগণ! তথাগতগণ বর্ণের দিক দিয়ে অনতিক্রম্য ও অপ্রমেয়।

১২৭. আমার সকল শিষ্য তখন সগৌরবে আমার কথা অনুমোদন করেছিল। তারা যথাশক্তি সেভাবেই মনন করেছিল।

১২৮. তারা আমার কথায় বিশ্বাস স্থাপন করে বুদ্ধকে সৎকার করার মানসে নিজ নিজ কর্ম দিয়ে বালির চৈত্যকে পূজা করেছিল।

১২৯. ঠিক সেই সময় মহযশস্বী দেবপুত্র তুষিত স্বর্গ হতে চ্যুত হয়ে মাতৃগর্ভে জন্মেছিলেন। তখন দশ হাজার চক্রবাল কেঁপে উঠেছিল।

১৩০. আমি যখন আশ্রমের অনতিদূরে চঙ্ক্রমণ স্থানে দাঁড়িয়েছিলাম, তখন আমার শিষ্যরা সবাই সমবেত হয়ে আমার কাছে এসেছিল।

১৩১. প্রভু, এই পৃথিবী বৃষভের ন্যায় ডাক দিচ্ছে, পশুরাজ সিংহের ন্যায় গর্জন করছে, আর কুমীরের ন্যায় চলাচল করছে! এটি কীসের লক্ষণ?

১৩২. আমি তোমাদের কাছে যেই সম্বুদ্ধের কথা বলেছিলাম, সেই ভগবান শাস্তাই এখন মাতৃগর্ভে প্রতিসন্ধি গ্রহণ করেছেন।

১৩৩. আমি তাদের ধর্মকথা বলে মহামুনি বুদ্ধের ভূয়সী প্রশংসা করেছিলাম। তারপর তাদের বিদায় দিয়ে আমি আমার পালঙ্কে শুয়ে পড়েছিলাম।

১৩৪. তখন আমার শরীর খুব দুর্বল ও ব্যাধিপীড়িত। তাই বুদ্ধশ্রেষ্ঠকে স্মরণ করে আমি সেখানেই মৃত্যুবরণ করেছিলাম।

১৩৫. আমার মৃত্যুর পর শিষ্যরা সকলে মিলে আমাকে দাহ করার জন্য একটি শ্মশান তৈরি করেছিল। তারা আমার শবদেহকে নিয়ে শ্মশানে তুলেছিল।

১৩৬. শ্মশানের চারপাশে সমবেত হয়ে তারা নতশিরে কৃতাঞ্জলি হয়ে শোকাভিভূত হয়ে ভীষণভাবে কেঁদেছিল।

১৩৭. তারা যখন শোকাভিভূত হয়ে কাঁদছিল তখন আমি শ্মশানে গিয়েছিলাম। আমি তাদের বলেছিলাম, সুমেধগণ তোমরা শোক করিও না। আমিই তোমাদের আচার্য।

১৩৮. তোমরা রাতদিন অতন্দ্রভাবে সৎপ্রচেষ্টায় রত থাক। কখনো প্রমত্ত হইও না। এখন তোমাদের প্রতিটি ক্ষণই গুরুত্বপূর্ণ।

১৩৯. এভাবে আমি আমার শিষ্যদের অনুশাসন করে দেবলোকে ফিরে গিয়েছিলাম এবং সেখানে মোট আঠারো কল্প রমিত হয়েছিলাম।

১৪০. আমি একশ পঞ্চাশবার চক্রবর্তী রাজা হয়েছিলাম। বহু শতবার দেবলোকে দেবরাজত্ব করেছিলাম।

১৪১. অবশিষ্ট কল্পেও আমি সেভাবেই জন্মসঞ্চরণ করেছিলাম। সেই থেকে একবারও আমাকে অপায় দুর্গতিতে পড়তে হয়নি। এটি অমার বালির চৈত্য পূজা করারই ফল।

১৪২. কার্তিক মাসে যেমন বহু ফুল ফোটে, তদ্রুপ আমিও মহর্ষি বুদ্ধের সময়ে পুষ্পিত হয়েছি (জন্মগ্রহণ করেছি)।

১৪৩. বীর্যই আমার দৃঢ়ভাবে বেঁধে রাখা শক্ত রশির ন্যায় ও যোগক্ষেম সমাধিই আমার একমাত্র বাহন। আমি নাগের ন্যায় সমস্ত বন্ধন ছিন্ন করে সম্পূর্ণ অনাসক্ত হয়ে অবস্থান করছি।

১৪৪. আজ থেকে লক্ষকল্প আগে আমি যেই বুদ্ধস্তুতি করেছিলাম। সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধস্তুতিরই ফল।

১৪৫. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১৪৬. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৪৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পুলিনুপ্পাদক স্থবির এই গাথাগুলো ভাষণ করেছিলেন।

পুলিনুপ্পাদক স্থবির অপদান সপ্তম সমাপ্ত।

৮. তরণীয় স্থবির অপদান
১৪৮. একসময় স্বয়ম্ভূ লোকনায়ক তথাগত অর্থদর্শী ভগবান বিনতা নদীর তীরে গিয়েছিলেন।

১৪৯. সেই নদীতে তখন আমি ছিলাম জলচর কচ্ছপ। গভীর জল থেকে ভেসে উঠে লোকনায়ক বুদ্ধকে পরপারে পার করিয়ে দেবার ইচ্ছায় আমি তার নিকট গিয়েছিলাম।

১৫০. হে মহামুনি অর্থদর্শী বুদ্ধ, আপনি আমার ওপর উঠে পড়-ন। হে দুঃখের অন্তসাধনকারী, আমিই আপনাকে পার করিয়ে দেব।

১৫১. আমার ইচ্ছার কথা অবগত হয়ে মহাযশস্বী লোকনায়ক অর্থদর্শী ভগবান আমার পিঠে উঠে দাঁড়িয়েছিলেন।

১৫২. প্রাপ্তবয়স্ক হওয়ার পর থেকে যত দিন আমি নিজের সম্পর্কে স্মরণ করতে পারি, বুদ্ধের পদযুগল আমার পিঠে স্পর্শ করায় যে সুখ আমি পেয়েছিলাম তেমন সুখ আমি আমার জীবনে পাইনি।

১৫৩. মহাযশস্বী অর্থদর্শী সম্বুদ্ধ নদী পার হওয়ার পর নদীতীরে দাঁড়িয়ে এই গাথাগুলো ভাষণ করেছিলেন।

১৫৪. আমি যখনি এই নদীর স্রোত পার হবো বলে মনে মনে সংকল্প করেছি, ঠিক সেই মুহূর্তে এই প্রজ্ঞাবান কচ্ছপরাজই আমাকে পার করে দিয়েছে।

১৫৫. এই কচ্ছপ মৈত্রীচিত্তে বুদ্ধকে পার করিয়ে দেওয়ার ফলে একশ আঠারো কল্প দেবলোকে রমিত হবে।

১৫৬. দেবলোক হতে এখানে এসে সে পূর্বকৃত পুণ্যপ্রভাবে একাসনে বসেই সন্দেহ-স্রোত পার হবে।

১৫৭. উর্বর ক্ষেত্রে অল্পমাত্র বীজ রোপণ করা হলেও সঠিক সময়ে সঠিক পরিমাণে বারি বর্ষণ হলে কৃষক যেমন বিপুল ফল লাভে খুশি হয়।

১৫৮. অনুরূপভাবে সম্যকসম্বুদ্ধ দেশিত বুদ্ধক্ষেত্রে অল্পমাত্র পুণ্যবীজ রোপিত হওয়া সত্ত্বেও যথাসময়ে ও সঠিক পরিমাণে বারি বর্ষণ হলে পরে একেও বিপুল ফলে তুষ্ট করবে।

১৫৯. এখন আমি ভাবনানিরত, ভাবিতচিত্ত, উপশান্ত, উপধিহীন, সর্বাসব ক্ষয় করে সম্পূর্ণ অনাসক্ত হয়ে অবস্থান করছি।

১৬০. আজ থেকে একশ আঠারো কল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধকে পার করিয়ে দেওয়ারই ফল।

১৬১. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১৬২. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৬৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান তরণীয় স্থবির এই গাথাগুলো ভাষণ করেছিলেন।

তরণীয় স্থবির অপদান অষ্টম সমাপ্ত।

৯. ধর্মর্বচিয় স্থবির অপদান
১৬৪. দীপংকর বুদ্ধ যখন সুমেধ তাপস সম্পর্কে ভবিষ্যদ্বাণী করেছিলেন এই বলে যে, আজ থেকে অপরিমেয় কল্প পরে এই ব্যক্তি বুদ্ধ হবে।

১৬৫. তখন এই ব্যক্তির মাতার নাম হবে মায়াদেবী আর পিতার নাম হবে শুদ্ধোধন। তার নাম হবে গৌতম।

১৬৬. এই ব্যক্তি কঠোর সাধনা করে ও দুষ্কর চর্যা অনুশীলন করে পরিশেষে অশ্বত্থ বৃক্ষমূলে মহাযশস্বী সম্বুদ্ধ হবে।

১৬৭. তখন তাঁর অগ্রশ্রাবকদের নাম যথাক্রমে উপতিষ্য ও কোলিত এবং আনন্দ নামক তাঁর সেবক নিত্য তাঁকে সেবা করবে।

১৬৮. তাঁর অগ্রশ্রাবিকাদ্বয় যথাক্রমে ক্ষেমা ও উৎপলবর্ণা এবং উপাসকদের মধ্যে চিত্তগৃহপতি ও আলবকই হবে শ্রেষ্ঠ বা প্রধান।

১৬৯. উপাসিকাদের মধ্যে খুজ্জুত্তরা নন্দমাতাই শ্রেষ্ঠ। এই বীরের বোধিবৃক্ষের নাম হবে অশ্বত্থ।

১৭০. অদ্বিতীয় মহর্ষির এই কথা শোনার পর আনন্দিত নরমর্বগণ কৃতাঞ্জলি হয়ে তাঁকে নমস্কার করেছিল।

১৭১. তখন আমি মেঘো নামক সুশিক্ষিত মানব ছিলাম এবং আমি সুমেধ তাপস সম্পর্কে মহামুনির শ্রেষ্ঠ ভবিষ্যদ্বাণী শুনেছিলাম।

১৭২. সেই প্রব্রজ্যাধারী মহাবীর, করুণাসাগর সুমেধ তাপসের সহগামী হয়ে তার সঙ্গেই প্রব্রজ্যা গ্রহণ করেছিলাম।

১৭৩. আমি ছিলাম প্রাতিমোক্ষ-শীলে ও পঞ্চেন্দ্রিয়ে সুসংযত, শুদ্ধজীবী, স্মৃতিমান, বীর এবং জিনশাসন অনুশীলনকারী।

১৭৪. ভীষণ দুশ্চিন্তা করতে করতে হঠাৎ একদিন আমি প্রব্রজ্যা ত্যাগ করেছিলাম। পরে সেই পাপমিত্রের দ্বারা প্ররোচিত হয়ে মাতৃহত্যা করেছিলাম।

১৭৬. আমি আনন্তরিক কর্ম করেছিলাম। প্রদুষ্টমনে মাতৃহত্যা করেছিলাম। তাই মৃত্যুর পর আমি নিদারুণ দুঃখময় মহাঅবীচি নরকে জন্মেছিলাম।

১৭৭. আমি বিনিপাত নিরয়গামী হয়ে সুদীর্ঘকালব্যাপী অত্যন্ত দুঃখের সঙ্গে বসবাস করেছিলাম। আমি আর কখনো নরশ্রেষ্ঠ বীর সুমেধ তাপসকে দেখতে পাইনি।

১৭৮. এই ভদ্রকল্পে আমি সমুদ্রে বিশাল এক তিমি মাছ হয়ে জন্মেছিলাম। সাগরে বিশাল একটি জাহাজ দেখে আমি আহারের খোঁজে সেটির কাছকাছি গিয়েছিলাম।

১৭৯. আমাকে দেখে বণিকেরা ভীষণভাবে ভীত হয়েছিল এবং বুদ্ধশ্রেষ্ঠকে স্মরণ করছিল। আমি তাদের সেই উচ্চরিত ‘গৌতম’ শব্দটি শুনতে পেয়েছিলাম।

১৮০. শব্দটি শোনার সঙ্গে সঙ্গে আমার পূর্বলব্ধ সংজ্ঞা মনের পর্দায় ভেসে উঠেছিল। তৎক্ষণাৎ আমি মরে গিয়েছিলাম। তারপর শ্রাবস্তীর এক ধনাঢ্য ব্রাহ্মণ পরিবারে জন্ম নিয়েছিলাম।

১৮১-১৮২. আমি সর্বপাপের প্রতি ঘৃণা পোষণকারী ‘ধর্মর্বচি’ নাম ধারণ করেছিলাম। একদিন আমি লোকপ্রদ্যোৎ ভগবান বুদ্ধকে দেখতে পেয়েছিলাম। তারপর আমি মাত্র সাত বৎসর বয়সে মহাজেতবনে গিয়ে অনাগারিক প্রব্রজ্যা গ্রহণ করেছিলাম। দিনে আর রাতে মিলে আমি মোট তিনবার বুদ্ধের কাছে উপস্থিত হতাম।

১৮৩. তখন মহামুনি আমায় দেখে বললেন, ‘ধর্মর্বচি, বড্ড দেরি হয়ে গেছে!’ তারপর আমি পূর্বকৃত কর্ম দ্বারা প্রভাবিত হয়ে বুদ্ধকে বললাম :

১৮৪. সুদীর্ঘকাল পরে আমি শত পুণ্যলক্ষণবিশিষ্ট, বিশুদ্ধপ্রত্যয়ী, নিরূপম বিগ্রহধারী আপনাকে দেখতে পাচ্ছি। অহো, এটি আমার পক্ষে কতো যে শুভক্ষণ!

১৮৫. সুদীর্ঘকাল আমি নিজেকে নষ্ট করেছি। সুদীর্ঘকালব্যাপী এতই চোখের জল ফেলেছি যে অক্ষিনদী পর্যন্ত শুকিয়ে গিয়েছে। হে মহামুনি, দীর্ঘকাল পরে হলেও এখন আমার চক্ষুদ্বয়কে বিশুদ্ধ জ্ঞানময় ও নির্মল করুন!

১৮৬. দীর্ঘকাল আপনার সাহচর্যে থাকায় এই সুদীর্ঘকাল পরেও আমার সবকিছু এখনও শেষ হয়ে যায়নি। তাই পুনরায় আপনার দেখা আমি পেয়েছি। হে গৌতম, আমার সেই পূর্বকৃত কর্ম এখনও নষ্ট হয়নি।

১৮৭. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১৮৮. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৮৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ধর্মর্বচিয় স্থবির এই গাথাগুলো ভাষণ করেছিলেন।

ধর্মর্বচিয় স্থবির অপদান নবম সমাপ্ত।

১০. শালমণ্ডপিয় স্থবির অপদান
১৯০. আমি শালবনে প্রবেশ করে শালপুষ্পে সমাচ্ছন্ন একটি আশ্রম তৈরি করেছিলাম। তখন আমি এভাবে গহীন অরণ্যে বসবাস করছিলাম।

১৯১. একদিন স্বয়ম্ভূ, অগ্রপুদ্গল, বিবেককামী সম্বুদ্ধ প্রিয়দর্শী ভগবান শালবনে উপস্থিত হয়েছিলেন।

১৯২. আমি আশ্রম থেকে বের হয়ে গভীর অরণ্যে গিয়েছিলাম। তখন আমি ফলমূল খুঁজতে খুঁজতে বনে বিচরণ করছিলাম।

১৯৩. সেই গভীর বনে আমি সুউপবিষ্ট, উজ্জ্বল, জ্যোতির্ময়, মহাযশস্বী প্রিয়দর্শী সম্বুদ্ধকে দেখতে পেয়েছিলাম।

১৯৪. আমি তখন চারদিকে চারটি খুঁটি গাড়িয়ে বুদ্ধের জন্য একটি মণ্ডপ তৈরি করেছিলাম এবং গোটা মণ্ডপটি শালপুষ্প দিয়ে আচ্ছন্ন করেছিলাম।

১৯৫. এভাবে আমি শালপুষ্পাচ্ছন্ন মণ্ডপটি সাত দিন যাবৎ ধারণ করেছিলাম। তাতে অতীব চিত্তপ্রসন্ন হয়ে আমি বুদ্ধশ্রেষ্ঠকে বন্দনা নিবেদন করেছিলাম।

১৯৬. সপ্তাহকাল পরে সমাধি হতে উঠে পুরুষোত্তম ভগবান যুগমাত্র সামনের দিকে তাকিয়ে ছিলেন।

১৯৭. তখন বর্বণ নামক তাঁর এক শিষ্য লক্ষ ক্ষীণাসব অর্হৎকে সঙ্গে নিয়ে বিনায়ক প্রিয়দর্শী শাস্তার কাছে উপস্থিত হয়েছিলেন।

১৯৮. লোকশ্রেষ্ঠ নরোত্তম জিন প্রিয়দর্শী ভগবান ভিক্ষুসংঘের মাঝে বসে সামান্য হেঁসেছিলেন।

১৯৯. তখন প্রিয়দর্শী শাস্তার সেবক অনুরুদ্ধ উত্তরাসঙ্গ একাংশ করে মহামুনিকে জিজ্ঞেস করেছিলেন।

২০০. হে ভগবান, শাস্তার হাসির কারণ কী? কারণ, শাস্তা তো বিনা কারণে হাঁসেন না।

২০১. যেই মানব (ব্যক্তি) সপ্তাহকাল যাবৎ আমার মাথায় শালপুষ্পাচ্ছাদন ধারণ করেছে, তার কৃতকর্ম স্মরণ করেই আমার সামান্য হাঁসি পেয়েছে।

২০২. আমি এমন কোনো স্থান দেখতে পাচ্ছি না, যেখানে এই পুণ্য বিপাক দিতে পারবে না। কী দেবলোকে, কী মনুষ্যলোকে সর্বত্রই সে বিপাক দেবে।

২০৩. পুণ্যকর্ম-সমন্বিত হয়ে সে যখন দেবলোকে বসবাস করবে, তখন সপরিষদে সে শালপুষ্পাচ্ছন্ন হয়ে থাকবে।

২০৪. তখন সেখানে সে পুণ্যকর্ম-সমন্বিত হয়ে নিত্য দিব্য নাচ-গান আর বাদ্যযন্ত্রে রমিত হয়ে থাকবে।

২০৫. তার সমগ্র পরিষদ তখন নিত্য সুগন্ধীময় থাকবে। তখন সপরিষদ তার ওপর শালপুষ্পবৃষ্টি বর্ষিত হবে।

২০৬. সেখান থেকে চ্যুত হয়ে সে যখন মনুষ্যলোকে মানুষ হয়ে জন্মগ্রহণ করবে, তখন এখানেও তার ওপর সব সময় শালপুষ্পাচ্ছাদনী ধারণ করা হবে।

২০৭. এখানেও তাকে ঘিরে সব সময় নাচ-গান ও মনোজ্ঞ বাদ্যবাজনা পরিবেশিত হবে। এটি তার বুদ্ধপূজারই ফল।

২০৮. সূর্যোদয়ের সঙ্গে সঙ্গে তার ওপর শালপুষ্পবৃষ্টি বর্ষিত হবে। পুণ্যকর্ম-সমন্বিত হওয়ায় তার ওপর সব সময় এভাবেই পুষ্পবর্ষণ হতে থাকবে।

২০৯. আজ থেকে একশ আঠারো কল্প পরে ওক্কাকুকুলে গৌতম গোত্রে এক শাস্তা পৃথিবীতে জন্মগ্রহণ করবেন।

২১০. তাঁর ধর্মে সে ধর্মৌরসজাত উত্তরাধিকারী হবে এবং অভিজ্ঞা দ্বারা সর্বাসব ক্ষয় করে সম্পূর্ণ অনাসক্ত হয়ে পরিনির্বাপিত হবে।

২১১. ধর্মজ্ঞান লাভের সময়ও তার ওপর শালপুষ্পাচ্ছাদনী থাকবে এবং শ্মশানে দগ্ধ করার সময়ও তার ওপর পুষ্পাচ্ছাদনী থাকবে।

২১২. প্রিযদর্শী মহামুনি এভাবে আমার ভাবী বিপাক সম্পর্কে বলার পর সেই ভিক্ষুপরিষদে ধর্মদেশনা করেছিলেন, ধর্মবারি বর্ষণে পরিতৃপ্ত করেছিলেন।

২১৩. আমি দেবলোকে ত্রিশকল্প ধরে দেবরাজত্ব করেছিলাম এবং সাতষট্টিবার চক্রবর্তী রাজা হয়েছিলাম।

২১৪. দেবলোক হতে চ্যুত হয়ে এখানে জন্মগ্রহণ করেও আমি বিপুল সুখ ও শালপুষ্পাচ্ছাদনী লাভ করেছি। এটি আমার মণ্ডপদানেরই ফল।

২১৫. এই ভবসংসারে এই আমার শেষ জন্ম। এই শেষ জন্মেও আমার ওপর নিত্য শালপুষ্পাচ্ছাদনী বিদ্যমান থাকে।

২১৬. শাক্যপুঙ্গব মহামুনি গৌতমকে পরিতুষ্ট করে আজ আমি সমস্ত জয়-পরাজয় ত্যাগ করে অচলস্থান নির্বাণ লাভ করেছি।

২১৭. আজ থেকে একশ আঠারো কল্প আগে আমি যেই বুদ্ধপূজা করে কুশলকর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

২১৮. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

২১৯. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

২২০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান শালমণ্ডপিয় স্থবির এই গাথাগুলো ভাষণ করেছিলেন।

শালমণ্ডপিয় স্থবির অপদান দশম সমাপ্ত।

পাংশুকূল বর্গ ঊনপঞ্চাশতম সমাপ্ত।


 

৫০. কিংকণিপুষ্প বর্গ
১. ত্রিকিংকণিপুষ্পিয় স্থবির অপদান
১. আমি তখন কণিকারপুষ্পের মতো উজ্জ্বল, পর্বতান্তরে উপবিষ্ট, বিরজ লোকনায়ক বিপস্সী বুদ্ধকে দেখতে পেয়েছিলাম।

২. আমি তখন তিনটি কিংকণিপুষ্প নিয়ে বুদ্ধকে দান করেছিলাম। সম্বুদ্ধকে পূজা করার পর আমি দক্ষিণমুখী হয়ে চলে গিয়েছিলাম।

৩. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে জন্মগ্রহণ করেছিলাম।

৪. আজ থেকে একানব্বই কল্প আগে আমি যেই বুদ্ধপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৫. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৬. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ত্রিকিংকণিপুষ্পিয় স্থবির এই গাথাগুলো ভাষণ করেছিলেন।

ত্রিকিংকণিপুষ্পিয় স্থবির অপদান প্রথম সমাপ্ত।

২. পাংশুকূলপূজক স্থবির অপদান
৮. হিমালয়ের অনতিদূরে উদঙ্গণ নামক এক পর্বত ছিল। সেখানে আমি গাছে ঝুলানো পাংশুকূলবস্ত্রকে দেখতে পেয়েছিলাম।

৯. তখন আমি তিনটি কিংকণিপুষ্প সংগ্রহ করে অতীব হৃষ্ট চিত্তে সেই পাংশুকূলবস্ত্রটিকে পূজা করেছিলাম।

১০. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে জন্মেছিলাম।

১১. আজ থেকে একানব্বই কল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার অর্হৎ ধ্বজা পাংশুকূলবস্ত্র পূজা করারই ফল।

১২. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১৩. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পাংশুকূলপূজক স্থবির এই গাথাগুলো ভাষণ করেছিলেন।

পাংশুকূলপূজক স্থবির অপদান দ্বিতীয় সমাপ্ত।

৩. কোরণ্ডপুষ্পিয় স্থবির অপদান
১৫. অতীতে আমি মাতাপিতার মৃত্যুর পর এক বনকর্র্মী ছিলাম এবং আমি পশুহত্যা করেই জীবন যাপন করতাম। তখন আমার জীবনে কুশল বলতে কিছুই ছিল না।

১৬. আমার প্রতি অশেষ অনুকম্পাবশত চক্ষুষ্মান লোকাগ্রনায়ক তিষ্য ভগবান আমার ঘরের অদূরে তিনটি পদচিহ্ন প্রদর্শন করেছিলেন।

১৭. তিষ্য শাস্তার হেঁটে যাওয়ার পদচিহ্ন দেখে আমি অতীব হৃষ্ট চিত্তে সেই পদচিহ্নের প্রতি চিত্ত-প্রসন্নতা উৎপন্ন করেছিলাম।

১৮. ধরণীজাত সুপুষ্পিত কোরণ্ডপুষ্প দেখে আমি তা সকোষ নিয়ে এসে বুদ্ধের শ্রেষ্ঠ পদচিহ্নকে পূজা করেছিলাম।

১৯. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে জন্ম নিয়েছিলাম।

২০. আমি দেবলোকে অথবা মনুষ্যলোকে যেখানেই জন্মগ্রহণ করি না কেন, সব সময় আমার দেহের চামরা কোরণ্ডপুষ্পের মতো উজ্জ্বল হতো।

২১. আজ থেকে বিরানব্বই কল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধের পদচিহ্ন পূজা করারই ফল।

২২. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

২৩. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

২৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কোরণ্ডপুষ্পিয় স্থবির এই গাথাগুলো ভাষণ করেছিলেন।

কোরণ্ডপুষ্পিয় স্থবির অপদান তৃতীয় সমাপ্ত।

৪. কিংশুকপুষ্পিয় স্থবির অপদান
২৫. সুপুষ্পিত কিংশুকপুষ্প দেখে আমি সেগুলো হাতে নিয়ে কৃতাঞ্জলি হয়ে বুদ্ধশ্রেষ্ঠকে স্মরণ করে আকাশের দিকে পূজা করেছিলাম।

২৬. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস স্বর্গে জন্ম নিয়েছিলাম।

২৭. আজ থেকে একত্রিশ কল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

২৮. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

২৯. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৩০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কিংশুকপুষ্পিয় স্থবির এই গাথাগুলো ভাষণ করেছিলেন।

কিংশুকপুষ্পিয় স্থবির অপদান চর্তুথ সমাপ্ত।

৫. উপার্ধবস্ত্রদায়ক স্থবির অপদান
৩১. সেই সময় পদুমুত্তর ভগবানের সুজাত নামক এক শ্রাবক পাংশুকূলবস্ত্র খুঁজতে খুঁজতে আবর্জনাস্তূপে ঘোরাফেরা করছিলেন।

৩২. তখন আমি হংসবতী নগরে এক ভৃত্য ছিলাম। পরের কাজ করেই আমি জীবিকা নির্বাহ করতাম। আমি বুদ্ধশ্রাবক সুজাতকে অর্ধেক কাপড় দান করে নতশিরে বন্দনা করেছিলাম।

৩৩. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে জন্ম নিয়েছিলাম।

৩৪. আমি তেত্রিশবার দেবেন্দ্র হয়ে দেবরাজত্ব করেছিলাম এবং সাতাত্তরবার চক্রবর্তী রাজা হয়েছিলাম।

৩৫. আর প্রাদেসিক রাজা তো অসংখ্যবার হয়েছিলাম। অর্ধেক মাত্র কাপড় দানের ফলে আমি অকুতোভয়ী হয়ে আমোদিত হতাম।

৩৬. আজ আমি চাইলেই কাননসহ সমগ্র পর্বতকেও ক্ষৌমবস্ত্রে ঢেকে দিতে পারি। এটি আমার অর্ধেক বস্ত্র দানেরই ফল।

৩৭. আজ থেকে লক্ষকল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার অর্ধেক বস্ত্র দানেরই ফল।

৩৮. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৩৯. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৪০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান উপার্ধবস্ত্রদায়ক স্থবির এই গাথাগুলো ভাষণ করেছিলেন।

উপার্ধবস্ত্রদায়ক স্থবির অপদান পঞ্চম সমাপ্ত।

৬. ঘৃতমণ্ডদায়ক স্থবির অপদান
৪১-৪৫. আমি বাতব্যাধিতে ভীষণভাবে পীড়িত, মহারণ্যে উপবিষ্ট, লোকশ্রেষ্ঠ, নরোত্তম সুচিন্তিত ভগবানকে দেখতে পেয়েছিলাম। তারপর প্রসন্নমনে তাঁকে ঘৃতমণ্ড পান করিয়েছিলাম। আমার এই কৃতকর্মের ফলে গঙ্গা, ভাগীরথী নদীসহ চার মহাসমুদ্র আমার জন্যে ঘৃত উৎপন্ন করে। আমার মনের ইচ্ছার কথা অবগত হয়ে এই রুক্ষ বিশাল পৃথিবীও আমার কাছে হয়ে যেত মধুর টুকরো। চার মহাদ্বীপেও পৃথিবীতে জন্মানো এই সমস্ত বৃক্ষও আমার ইচ্ছার কথা জেনে আমার কাছে হয়ে যেত কল্পবৃক্ষ। আমি পঞ্চাশবার দেবেন্দ্র হয়ে দেবলোকে রাজত্ব করেছিলাম।

৪৬. একান্নবার আমি চক্রবর্তী রাজা হয়েছিলাম। আর প্রাদেসিক রাজা তো অসংখ্যবার হয়েছিলাম।

৪৭. আজ থেকে চুরানব্বই কল্প আগে আমি যেই দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ঘৃতমণ্ড দানেরই ফল।

৪৮. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৪৯. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৫০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কোরণ্ডপুষ্পিয় স্থবির এই গাথাগুলো ভাষণ করেছিলেন।

ঘৃতমণ্ডদায়ক স্থবির অপদান ষষ্ঠ সমাপ্ত

৭. উদকদায়ক স্থবির অপদান
৫১. আমি পদুমুত্তর বুদ্ধের অনুত্তর পুণ্যক্ষেত্র ভিক্ষসংঘকে অতীব প্রসন্নমনে পানীয় জলের ঘট দান করেছিলাম।

৫২. পর্বতশীর্ষে, গাছের ওপর, আকাশে কিংবা মাটিতে আমি যেখানেই যেই মুহূর্তে পানীয় জল ইচ্ছা করি তৎক্ষণাৎ আমার জন্য পানীয় জল উৎপন্ন হতো।

৫৩. আজ থেকে চুরানব্বই কল্প আগে আমি যেই দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার উদক তথা জল দানেরই ফল।

৫৪. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৫৫. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৫৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান উদকদায়ক স্থবির এই গাথাগুলো ভাষণ করেছিলেন।

উদকদায়ক স্থবির অপদান সপ্তম সমাপ্ত।

৮. পুলিনস্তূপিয় স্থবির অপদান
৫৭. হিমালয়ের অদূরে যমক নামক একটি পর্বত ছিল। তাতে আমি একটি আশ্রম ও একটি পর্ণশালা তৈরি করেছিলাম।

৫৮. তখন আমি ছিলাম নারদ নামক একজন কঠোর তপশ্চর্যাকারী জটিল সন্ন্যাসী। মোট চৌদ্দ হাজার শিষ্য নিত্য আমার পরিচর্যা করত।

৫৯. একদিন নির্জনে বসে থাকার সময় আমার মনে এই চিন্তা উদিত হয়েছিল : ‘সবাই আমাকে পূজা করে, কিন্তু আমি তো কাউকে পূজা করি না।’

৬০. আমার কোনো উপদেশদাতা নেই। আমার কোনো বক্তা নেই। আমি আচার্য-উপাধ্যায়হীন হয়েই বনে বসবাস করছি।

৬১. আমি যাঁকে উপাসনা করতে পারি, গৌরব করতে পারি, সেবা করতে পারি এমন কোনো আচার্য আমার নেই। আমার বনে বাস নিরর্থক।

৬২. আমি একটি দানশালার খোঁজ করব, একজন গারবনীয় গুরুর খোঁজ করব। আমি কোনো একজনের আশ্রয়েই বসবাস করব। তখন কেউ আমাকে নিন্দা করবে না।

৬৪. তখন আমি অমরিকা নামক নদীতে গিয়ে বালি কুড়িয়ে একটি বালির চৈত্য তৈরি করেছিলাম।

৬৫. যেসব ভবের অন্তসাধনকারী মুনি সম্বুদ্ধ ছিলেন, তাদের স্তূপগুলো এমনই ছিল। তখন আমি সেই স্তূপগুলোর অবিকল প্রতিরূপ তৈরি করেছিলাম।

৬৬. বালির স্তূপ তৈরি করার পর আমি সেটিকে তিন হাজার সুবর্ণ কিংকণিপুষ্প দিয়ে পূজা করেছিলাম।

৬৭. আমি সাক্ষাৎ সম্বুদ্ধকে বন্দনা করার ন্যায় পরম শ্রদ্ধায় কৃতাঞ্জলি হয়ে সকাল-সন্ধ্যা সেই বালির চৈত্যকে বন্দনা করেছিলাম, নমস্কার করেছিলাম।

৬৮. যখন আমার চিন্তা নামক চিত্তগৃহের আশ্রমে ক্লেশ উৎপন্ন হয়, তখন আমি আমার সেই সুনির্মিত স্তূপটির কথা স্মরণ করি, গভীর মনোযোগ দিয়ে চিন্তা করি।

৬৯. [আমি তখন স্বগত উচ্চারণ করে বলতাম] “তুমি সার্থবাহ বিনায়ক বুদ্ধকে আশ্রয় করে বসবাস কর, ক্লেশসমূহকে সংযত কর। ক্লেশেতে বুঁদ হয়ে থাকা তোমার পক্ষে মোটেই যুক্তিযুক্ত নয়।”

৭০. স্তূপের কথা চিন্তা করলে পরে তখন আমার গৌরব বোধ হতো। আমি অঙ্কুশ দ্বারা চালিত হাতির ন্যায় সমস্ত কুবিতর্ক দূর করে দিতাম।

৭১. এভাবে বসবাস করতে করতে একসময় আমাকে মুত্যুরাজ আক্রমণ করেছিল। আমি মৃত্যুর পর ব্রহ্মলোকে জন্মেছিলাম।

৭২. সেখানে যথা-আয়ুষ্কাল বসবাস করে আমি তাবতিংস দেবলোকে জন্ম নিয়েছিলাম। সেখানে আমি আশিবার দেবেন্দ্র হয়ে দেবরাজত্ব করেছিলাম।

৭৩. তিনশবার চক্রবর্তী রাজা হয়েছিলাম। আর প্রাদেসিক রাজা তো অসংখ্যবার হয়েছিলাম।

৭৪. সুবর্ণ কিংকণিপুষ্প দিয়ে পূজা করার বিপাক আমি ভোগ করেছিলাম। জন্মে জন্মে লক্ষ ধাত্রী আমাকে পরিবৃত করে থাকত।

৭৫. স্তূপের সঠিক পরিচর্যা করার ফলস্বরূপ আমাকে কখনো মলিনতা স্পর্শ করত না, গায়ে ঘাম হতো না। জন্মে জন্মে আমি উজ্জ্বল বর্ণের অধিকারী হতাম।

৭৬. অহো, আমি অমরিকা নদীর বালির চড়ে একটি স্তূপ তৈরি করে কত সুকর্মই না করেছিলাম! তার ফলে আজ আমি অচলপদ নির্বাণ লাভ করেছি।

৭৭. সারগ্রহণেচ্ছু ও কুশলকর্ম করতে ইচ্ছুক ব্যক্তির কাছে ক্ষেত্র-অক্ষেত্র বলে কিছু নেই। আচরণ বা কর্মসম্পাদনই হচ্ছে সার-কথা।

৭৮. বলবান ভৃত্য যেমন স্রোতস্বিনী নদী পার হবার ইচ্ছায় সামান্যমাত্র কাষ্ঠ খণ্ড নিয়ে বিশাল হ্রদে ঝাপ দেয়।

৭৯. সেই ব্যক্তি নদী পাড়ি দেওয়ার ন্যায় আমিও এই কাষ্ঠখণ্ডকে আশ্রয় করে প্রবল উৎসাহ-বীর্য-সহকারে এই বিশাল সংসারসাগরকে পাড়ি দেব।

৮০. অনুরূপভাবে আমার কৃতকর্ম সামান্যমাত্র হলেও সেই কর্মের আশ্রয়েই আমি এই সংসারসাগর পাড়ি দিয়েছি।

৮১. পূর্বকৃত পুণ্যপ্রভাবে এই অন্তিম জন্মে আমি শ্রাবস্তীর এক ধনাঢ্য মহাশালকুলে জন্মেছি।

৮২. আমার মাতাপিতা দুজনেই শ্রদ্ধাশীল, বুদ্ধের শরণাগত উপাসক-উপাসিকা। উভয়েই মুক্তির স্বাদ পেয়েছেন। তারা বুদ্ধের উপদেশ যথাযথভাবে পালন করতেন।

৮৩. তারা বোধিবৃক্ষের একটি শাখা নিয়ে তাতে একটি স্বর্ণময় স্তূপ তৈরি করেছেন। তারা সেটিকে সম্মুখ বুদ্ধের ন্যায় সকাল-সন্ধ্যা প্রণাম নিবেদন করতেন।

৮৪. তারা উপোসথ দিনে সেই স্বর্ণময় স্তূপের কাছে গিয়ে বুদ্ধের গুণ বর্ণনা করতে করতে ত্রিযাম অতিবাহিত করতেন।

৮৫. তাঁদের এভাবে স্তূপ পূজা করতে দেখে আমি আমার পূর্বের বালির চৈত্যটিকে স্মরণ করেছিলাম। তারপর আমি সেই আসনে বসেই অর্হত্ত্ব লাভ করেছিলাম।

বাইশতম ভাণবার সমাপ্ত।

৮৬. তখন আমি সেই কাঙ্ক্ষিত বীর বুদ্ধকে খুঁজতে খুঁজতে ধর্মসেনাপতিকে দেখতে পেয়েছিলাম। তারপর আমি গৃহত্যাগ করে তার কাছে প্রব্রজ্যা গ্রহণ করেছিলাম।

৮৭. আমি জন্মের মাত্র সাত বৎসর বয়সে অর্হত্ত্ব লাভ করেছিলাম। চক্ষুষ্মান বুদ্ধ আমার গুণ অবগত হয়ে আমাকে উপসম্পদা প্রদান করেছিলেন।

৮৮. বালক অবস্থাতেই আমার সমস্ত করণীয় শেষ হয়েছে। এখন আমি শাক্যপুত্রের শাসনে কৃত-করণীয়।

৮৯. হে মহাবীর, এখন আমি আপনার বৈরীভয়ের অতীত ও সর্ব শঙ্কার অতীত একজন ঋষি-শ্রাবক। এটি আমার স্বর্ণময় স্তূপ তৈরি করারই ফল।

৯০. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৯১. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৯২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পুলিনস্তূপিয় স্থবির এই গাথাগুলো ভাষণ করেছিলেন।

পুলিনস্তূপিয় স্থবির অপদান অষ্টম সমাপ্ত।

৯. নলকুটিদায়ক স্থবির অপদান
৯৩. হিমালয়ের অদূরে হারিত নামক একটি পর্বত ছিল। সেখানে তখন স্বয়ম্ভূ নারদ এক বৃক্ষমূলে বসবাস করছিলেন।

৯৪. তখন আমি একটি নলখাগড়ায় বাসগৃহ তৈরি করে দিয়ে তাতে তৃণাচ্ছাদনী দিয়েছিলাম এবং একটি চঙ্ক্রমণস্থান পরিস্কার করে দিয়ে সেই স্বয়ম্ভূ নারদকে দান করেছিলাম।

৯৫. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে জন্ম নিয়েছিলাম।

৯৬. সেখানে আমার জন্য নলকুটি নির্মাণজনিত পুণ্যফলে ষাট যোজন দীর্ঘ ও ত্রিশ যোজন প্রস্থ দেববিমান নির্মিত হয়েছিল।

৯৭. এভাবে আমি চৌদ্দকল্প দেবলোকে রমিত হয়েছিলাম। একাত্তরবার আমি দেবরাজত্ব করেছিলাম।

৯৮. চৌত্রিশবার আমি চক্রবর্তী রাজা হয়েছিলাম। আর প্রাদেসিক রাজা তো অসংখ্যবার হয়েছিলাম।

৯৯. আমি ধর্মরূপ প্রাসাদে আরোহণ করে সর্বাকার পরিপূর্ণ হয়ে শাক্যপুত্রের শাসনে যেখানে ইচ্ছা সেখানে বসবাস করি।

১০০. আজ থেকে একত্রিশ কল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার নলকুটি দানেরই ফল।

১০১. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১০২. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১০৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান নলকুটিকদায়ক স্থবির এই গাথাগুলো ভাষণ করেছিলেন।

নলকুটিদায়ক স্থবির অপদান নবম সমাপ্ত।

১০. পিয়াল ফলদায়ক স্থবির অপদান
১০৪. পূর্বে আমি পশুশিকারী ছিলাম। তখন আমি গহীন বনে বিচরণ করতাম। একদিন আমি সর্ববিধ ধর্মে বিশেষ পারদর্শী বিরজ বুদ্ধকে দেখতে পেয়েছিলাম।

১০৫. তখন আমি পিয়ালফল নিয়ে নিজ হাতে প্রসন্নমনে পুণ্যক্ষেত্র বীর বুদ্ধশ্রেষ্ঠকে দান করেছিলাম।

১০৬. আজ থেকে একত্রিশ কল্প আগে আমি যেই ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ফল দানেরই ফল।

১০৭. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১০৮. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১০৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পিয়ালফলদায়ক স্থবির এই গাথাগুলো ভাষণ করেছিলেন।

পিয়ালফদায়ক স্থবির অপদান দশম সমাপ্ত।

কিংকণিপুষ্প বর্গ পঞ্চাশতম সমাপ্ত।

মৈত্রেয় বর্গ দশক সমাপ্ত।

পঞ্চম শতক সমাপ্ত।


 

৫১. কণিকার বর্গ
১. ত্রিকণিকারপুষ্পিয় স্থবির অপদান
১. বত্রিশ মহাপুরুষ লক্ষণবিশিষ্ট সুমেধ সম্বুদ্ধ বিবেককামী হয়ে হিমালয়ে গিয়েছিলেন।

২. মহাকারুণিক শ্রেষ্ঠ মুনি পুরুষোত্তম সুমেধ হিমালয়ে প্রবেশ করে পদ্মাসনে বসেছিলেন।

৩. তখন আমি এক বিদ্যাধর ছিলাম। আমি আকাশে বিচরণ করতাম। তখন আমি সুনির্মিত ত্রিশূল নিয়ে শূন্যে বিচরণ করতাম।

৪. পর্বতশীর্ষে যেমন আগুন, পূর্ণিমার আকাশে যেমন চাঁদ তেমনি বুদ্ধও সুপুষ্পিত শালরাজের ন্যায় বনে জ্যোতির্ময় ছিলেন।

৫. সেই নলাগ্নি বর্ণসদৃশ বুদ্ধরশ্মি আপন ঔজ্জ্বল্যে বন হতে বিচ্ছুরিত হচ্ছিল। তা দেখে আমার চিত্ত প্রসন্নতায় ভরে উঠেছিল।

৬. আমি বনে দেবগন্ধী কণিকারপুষ্প দেখতে পেয়েছিলাম। সেখান থেকে তিনটি পুষ্প নিয়ে বুদ্ধশ্রেষ্ঠকে পূজা করেছিলাম।

৭. বুদ্ধের অমিত পুণ্যপ্রভাবে তখন আমার সেই তিনটি পুষ্প ঊর্ধ্ববৃন্ত ও অধোপত্র হয়ে শাস্তাকে ছায়াদান করছিল।

৮. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে জন্মেছিলাম।

৯. সেখানে আমার একটি ষাট যোজন দীর্ঘ ও ত্রিশ যোজন প্রস্থ সুনির্মিত দেববিমান ছিল এবং তা ‘কণিকার’ নামে পরিচিত হতো।

১০. আমার সেই দেববিমান হাজার কা-বিশিষ্ট জপমালা হিরন্ময় ধ্বজালু ও লক্ষ চূড়া প্রাদুর্ভূত হতো।

১১. আমার ইচ্ছানুযায়ী স্বর্ণময়, মণিময় ও লোহিতঙ্গময় ফলক ও পালঙ্ক প্রাদুর্ভূত হতো।

১২. আমার মহার্ঘ শয্যা হতো নরম তুলাবৃত, সূক্ষ্ম ঊর্ধ্বলোমযুক্ত ও বালিসমেত।

১৩. আমি যখন ভবন হতে বের হয়ে ভ্রমণ করতে চাইতাম তখন দেবসংঘ আমার সঙ্গে থাকত।

১৪. আমি ফুলের ওপর দাঁড়াতাম। আমার চারপাশে শতযোজন জায়গাজুড়ে কণিকারপুষ্পে আচ্ছন্ন শামিয়ানার মতো আচ্ছাদনী থাকত।

১৫. ষাট হাজার তূর্য সকাল-সন্ধ্যা আমাকে সেবা করত এবং রাতদিন অতন্দ্রভাবে নিত্য আমাকে পরিবৃত করে থাকত।

১৬. তখন আমি নাচ, গান, বাদ্য-বাজনায় ও রতিক্রিয়ায় রমিত হতাম এবং পঞ্চকামগুণে আমোদিত হতাম।

১৭. তখন আমি তাবতিংস স্বর্গে নারী-পরিবেষ্টিত হয়ে উত্তম দেববিমানে খেয়ে-দেয়ে ও পান করে আমোদিত হতাম।

১৮. আমি পাঁচশতবার দেবরাজত্ব করেছিলাম, তিনশতবার চক্রবর্তী রাজা হয়েছিলাম, আর প্রাদেসিক রাজা তো অসংখ্যবার হয়েছিলাম।

১৯. আমি ভবসংসারে জন্মপরিভ্রমণকালে মহাভোগসম্পত্তি লাভ করতাম। আমার ভোগসম্পত্তির কোনো ঘাটতি ছিল না। এটি আমার বুদ্ধপূজারই ফল।

২০. দেবলোক ও মনুষ্যলোক এই দুই লোকেই শুধু আমি জন্মগ্রহণ করেছি। অন্য কোনো গতি হয়েছিল বলে আমার জানা নেই। এটি আমার বুদ্ধপূজারই ফল।

২১. আমি শুধু ক্ষত্রিয় ও ব্রাহ্মণ এই দুই কুলেই জন্মগ্রহণ করেছি। কখনো আমি নীচকুলে জন্মাইনি। এটি আমার বুদ্ধপূজারই ফল।

২২. হস্তীযান, অশ্বযান ও সচল সিবিকাযান এই সমস্তই আমি লাভ করতাম। এটি আমার বুদ্ধপূজারই ফল।

২৩. দাস-দাসী ও সুসজ্জিত নারী সবকিছুই আমি লাভ করতাম। এটি আমার বুদ্ধপূজারই ফল।

২৪. কোশেয়্য কম্বল, ক্ষৌমবস্ত্র ও কার্র্পাস সবকিছুই আমি লাভ করতাম। এটি আমার বুদ্ধপূজারই ফল।

২৫. নতুন বস্ত্র, নতুন ফল ও নতুন রসালো ভোজন সবকিছুই আমি লাভ করতাম। এটি আমার বুদ্ধপূজারই ফল।

২৬. ‘এটি খাও, এটি ভোজন কর, এই শয্যায় শয়ন কর’ এভাবে সবকিছুই আমি লাভ করতাম। এটি আমার বুদ্ধপূজারই ফল।

২৭. আমি সর্বত্রই পূজিত হতাম। আমি সকলের প্রিয় হতাম। আমার পরিষদ ছিল সব সময় ঐক্যবদ্ধ। আমি জ্ঞাতিগণের মধ্যে শ্রেষ্ঠ হতাম। এটি আমার বুদ্ধপূজারই ফল।

২৮. আমি শীত কী, উষ্ণ কী জানতাম না। পরিদাহ বলতে আমার কিছুই ছিল না। এমনকি আমার হৃদয়ে কখনো চৈতসিক দুঃখও ছিল না।

২৯. আমি সুবর্ণবর্ণের অধিকারী হয়ে ভবভবান্তরে জন্মপরিভ্রমণ করতাম। বিবর্ণতার দেখা কখনোই আমি পাইনি। এটি আমার বুদ্ধপূজারই ফল।

৩০. দেবলোক হতে চ্যুত হয়ে পূর্বকৃত পুণ্যপ্রভাবে আমি শ্রাবস্তীর এক ধনাঢ্য মহাশালকুলে জন্মেছিলাম। পঞ্চকামগুণ ত্যাগ করে আমি অনাগারিক প্রব্রজ্যা গ্রহণ করেছিলাম এবং জন্মের মাত্র সাত সৎসর বয়সে অর্হত্ত্ব লাভ করেছিলাম।

৩২. চক্ষুষ্মান বুদ্ধ আমার গুণের কথা জেনে আমাকে উপসম্পদা প্রদান করেছিলেন। আমি অতীব তরুণ পূজনীয়। এটি আমার বুদ্ধপূজারই ফল।

৩৩. আমার দিব্যচোখ অত্যন্ত বিশুদ্ধ। আমি সমাধিতে অভিজ্ঞ ও অভিজ্ঞালাভী। এটি আমার বুদ্ধপূজারই ফল।

৩৪. আমি প্রতিসম্ভিদালাভী, ঋদ্ধিপাদে দক্ষ ও ধর্মে পারমীলাভী। এটি আমার বুদ্ধপূজারই ফল।

৩৫. আজ থেকে তিন হাজার কল্প আগে আমি যেই বুদ্ধপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৩৬. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৩৭. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৩৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ত্রিকণিকারপুষ্পিয় স্থবির এই গাথাগুলো ভাষণ করেছিলেন।

ত্রিকণিকারপুষ্পিয় স্থবির অপদান প্রথম সমাপ্ত।

২. একপাত্রদায়ক স্থবির অপদান
৩৯. হংসবতী নগরে আমি এক কামার ছিলাম। একদিন আমি স্রোতোত্তীর্ণ, অনাসক্ত, বিরজ বুদ্ধকে দেখতে পেয়েছিলাম।

৪০-৪১. আমি বুদ্ধশ্রেষ্ঠকে একটি সুনির্মিত মৃত্তিকা পাত্র দান করেছিলাম। ঋজুভূত ভগবানকে পাত্র দান করে জন্মজন্মান্তরে আমি স্বর্ণময়, মণিময়, রৌপ্যময় ও চর্মময় থালা বা পাত্র লাভ করেছিলাম।

৪২. আমি তাদৃশ পাত্রে তথা থালায় করে ভাত খেতাম। এটি আমার পূর্বকৃত পুণ্যফল। আমি যশস্বী ও ধনীদের মধ্যে শ্রেষ্ঠ হতাম।

৪৩. উর্বর ক্ষেত্রে অল্পমাত্র বীজ রোপণ করা হলেও সঠিক সময়ে ও সঠিক পরিমাণে বারি বর্ষণ হলে কৃষক যেমন বিপুল ফল লাভে খুশি হয়।

৪৪. অনুরূপভাবে এই বুদ্ধক্ষেত্রে রোপিত আমার এই পাত্রদান মুষলধারে প্রীতি বর্ষিত হলে আমাকে বিপুল ফলে পরিতৃপ্ত করবে।

৪৫. সংঘের মধ্যে ও গণের মধ্যে অন্য যা কিছু ক্ষেত্র আছে তন্মধ্যে এই বুদ্ধক্ষেত্র তুল্য অন্য কিছু নেই যা সকল প্রাণীকে সুখ দান করে।

৪৬. হে পুরুষশ্রেষ্ঠ, আপনাকে নমস্কার। হে পুরুষোত্তম, আপনাকে নমস্কার। একটি মাত্র পাত্র দান করে আমি অচলপদ নির্বাণ লাভ করেছি।

৪৭. আজ থেকে একানব্বই কল্প আগে আমি যেই পানপাত্র দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার পাত্রদানেরই ফল।

৩৬. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৩৭. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৩৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান একপাত্রদায়ক স্থবির এই গাথাগুলো ভাষণ করেছিলেন।

একপাত্রদায়ক স্থবির অপদান দ্বিতীয় সমাপ্ত।

৩. কাসুমারফুলিয় স্থবির অপদান
৫১. আমি পর্বতমধ্যে উপবিষ্ট কণিকারপুষ্পের মতো উজ্জ্বল, লোকশ্রেষ্ঠ, নরোত্তম বিরজ বুদ্ধকে দেখতে পেয়েছিলাম।

৫২. আমি অতীব প্রসন্নমনে নতশিরে কৃতাঞ্জলি হয়ে কাসুমারিক ফল নিয়ে বুদ্ধশ্রেষ্ঠকে দান করেছিলাম।

৫৩. আজ থেকে একত্রিশ কল্প আগে আমি যেই ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধকে ফলদানেরই বিপাক।

৫৪. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৫৫. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৫৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কাসুমারফলিয় স্থবির এই গাথাগুলো ভাষণ করেছিলেন।

কাসুমারফলিয় স্থবির অপদান তৃতীয় সমাপ্ত।

৪. অবটফলিয় স্থবির অপদান
৫৭. স্বয়ম্ভূ অপরাজিত সহস্ররশ্মি ভগবান নির্জনতা হতে উঠে এসে ভিক্ষার জন্য বের হয়েছিলেন।

৫৮. আমি নরোত্তম ভগবানকে দেখে ফল হাতে তার কাছে গিয়েছিলাম এবং প্রসন্নমনে অবটফল দান করেছিলাম।

৫৯. আজ থেকে চুরানব্বই কল্প আগে আমি যেই ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধকে ফলদানেরই বিপাক।

৬০. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৬১. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৬২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অবটফলিয় স্থবির এই গাথাগুলো ভাষণ করেছিলেন।

অবটফলিয় স্থবির অপদান চতুর্থ সমাপ্ত।

৫. পাদফলিয় স্থবির অপদান
৬৩. পরম পূজনীয় সুবর্ণবর্ণ সম্বুদ্ধকে রথে চরে যেতে দেখে আমি তাঁকে পাদফল দান করেছিলাম।

৬৪. আজ থেকে একানব্বই কল্প আগে আমি যেই ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধকে ফলদানেরই বিপাক।

৬৫. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৬৬. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৬৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পাদফলিয় স্থবির এই গাথাগুলো ভাষণ করেছিলেন।

পাদফলিয় স্থবির অপদান পঞ্চম সমাপ্ত।

৬. মাতুলুঙ্গফলদায়ক স্থবির অপদান
৬৮. আমি কণিকারপুষ্পের মতো উজ্জ্বল, পূর্ণিমার চাঁদের ন্যায় স্নিগ্ধ ও দ্বীপবৃক্ষের ন্যায় জ্বলন্ত লোকনায়ক বুদ্ধকে দেখতে পেয়েছিলাম।

৬৯. আমি মাতুলুঙ্গফল হাতে নিয়ে পরম দাক্ষিণেয় বীর শাস্তাকে প্রসন্নমনে নিজ হাতে দান করেছিলাম।

৭০. আজ থেকে একত্রিশ কল্প আগে আমি যেই ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধকে ফলদানেরই বিপাক।

৭১. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৭২. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৭৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান মাতুলঙ্গফলদায়ক স্থবির এই গাথাগুলো ভাষণ করেছিলেন।

মাতুলুঙ্গফলদায়ক স্থবির অপদান ষষ্ঠ সমাপ্ত।

৭. অজেলিফলদায়ক স্থবির অপদান
৭৪. তখন বিদ্যাচরণসম্পন্ন, সমাধিকুশল মুনি অজ্জুনো নামক সম্বুদ্ধ হিমালয়ে বসবাস করছিলেন।

৭৫. কুম্ভমাত্র জীবনীশক্তিদায়ক অজেলিফল নিয়ে আমি শাস্তাকে দান করেছিলাম।

৭৬. আজ থেকে চুরানব্বই কল্প আগে আমি যেই ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধকে ফলদানেরই বিপাক।

৭৭. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৭৮. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৭৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অজেলিফলদায়ক স্থবির এই গাথাগুলো ভাষণ করেছিলেন।

অজেলিফলদায়ক স্থবির অপদান সপ্তম সমাপ্ত।

৮. অমোদফলিয় স্থবির অপদান
৮০. পরম পূজনীয় সুবর্ণবর্ণ সম্বুদ্ধকে রথে চড়ে যেতে দেখে আমি তাঁকে অমোদফল দান করেছিলাম।

৮১. আজ থেকে একানব্বই কল্প আগে আমি যেই ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধকে ফলদানেরই বিপাক।

৮২. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৮৩. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৮৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অমোদফলিয় স্থবির এই গাথাগুলো ভাষণ করেছিলেন।

অমোদফলিয় স্থবির অপদান অষ্টম সমাপ্ত।

৯. তালফলদায়ক স্থবির অপদান
৮৫. স্বয়ম্ভূ অপরাজিত শতরশ্মি ভগবান নির্জনতা হতে উঠে এসে ভিক্ষার জন্য বের হয়েছিলেন।

৮৬. আমি নরোত্তম ভগবানকে দেখে ফল হাতে তাঁর কাছে গিয়েছিলাম এবং প্রসন্নমনে তালফল দান করেছিলাম।

৮৭. আজ থেকে চুরানব্বই কল্প আগে আমি যেই ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধকে তালফলদানেরই বিপাক।

৮৮. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৮৯. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৯০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান তালফলদায়ক স্থবির এই গাথাগুলো ভাষণ করেছিলেন।

তালফলদায়ক স্থবির অপদান নবম সমপ্ত]

১০. নারিকেলফলদায়ক স্থবির অপদান
৯১. তখন আমি এক আরামিক ছিলাম। একদিন আমি বিরজ বুদ্ধকে সুনীল আকাশপথ দিয়ে যেতে দেখেছিলাম।

৯২. আমি নারিকেলফল হাতে নিয়ে বুদ্ধশ্রেষ্ঠকে দান করেছিলাম। মহাযশস্বী বুদ্ধ আকাশে দাঁড়িয়েই আমার দান গ্রহণ করেছিলেন।

৯৩. অতীব প্রসন্নমনে বুদ্ধকে ফল দান করে সঙ্গে সঙ্গে আমার মনে ভীষণ সুখাবহ ভক্তি উৎপন্ন হয়েছিল।

৯৪. তখন আমি বিপুল প্রীতি ও সুখ লাভ করেছিলাম। আমি যেখানেই জন্মগ্রহণ করতাম সেখানে রত্ন উৎপন্ন হতো।

৯৫. আজ থেকে একানব্বই কল্প আগে আমি যেই ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধকে ফলদানেরই বিপাক।

৯৬. আমার দিব্যচোখ বিশুদ্ধ। আমি সমাধিতে দক্ষ ও অভিজ্ঞাপ্রাপ্ত। এটি আমার ফল দানেরই বিপাক।

৯৭. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৯৮. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৯৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান নারিকেল ফলদায়ক স্থবির এই গাথাগুলো ভাষণ করেছিলেন।

নারিকেলফলদায়ক স্থবির অপদান দশম সমাপ্ত।

কণিকার বর্গ একান্নতম সমাপ্ত।


 

৫২. ফলদায়ক বর্গ
১. কুরঞ্চিয় ফলদায়ক স্থবির অপদান
১. অতীতে আমি এক পশুশিকারী ছিলাম। আমি শিকারের খোঁজে গহীন অরণ্যে বিচরণ করতাম। একদিন আমি সর্ববিধ ধর্মে বিশেষ পারদর্শী বিরজ বুদ্ধকে দেখতে পেয়েছিলাম।

২. আমি কুরঞ্চিয় ফল নিয়ে অতীব প্রসন্নমনে নিজ হাতে তাদৃশ পুণ্যক্ষেত্র বুদ্ধশ্রেষ্ঠকে দান করেছিলাম।

৩. আজ থেকে একত্রিশ কল্প আগে আমি যেই ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধকে ফলদানেরই বিপাক।

৪. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৫. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কুরঞ্চিয় ফলদায়ক স্থবির এই গাথাগুলো ভাষণ করেছিলেন।

কুরঞ্চিয় ফলদায়ক স্থবির অপদান প্রথম সমাপ্ত।

২. কপিত্থফলদায়ক স্থবির অপদান
৭. পরম পূজনীয় সুবর্ণবর্ণ সম্বুদ্ধকে রথে চড়ে যেতে দেখে আমি তাঁকে কপিত্থফল দান করেছিলাম।

৮. আজ থেকে একানব্বই কল্প আগে আমি যেই ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধকে ফলদানেরই বিপাক।

৯. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১০. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১১. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কপিত্থফলদায়ক স্থবির এই গাথাগুলো ভাষণ করেছিলেন।

কপিত্থফলদায়ক স্থবির অপদান দ্বিতীয় সমাপ্ত।

৩. কোশম্বফলিয় স্থবির অপদান
১২. রাজকীয় মুকুটের মতো শোভমান দেবাতিদেব নরশ্রেষ্ঠকে রথে চড়ে যেতে দেখে তখন আমি তাকে কোসম্বফল দান করেছিলাম।

১৩. আজ থেকে একত্রিশ কল্প আগে আমি যেই ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধকে ফলদানেরই সুফল।

১৪. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১৫. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কোশম্বফলিয় স্থবির এই গাথাগুলো ভাষণ করেছিলেন।

কোশম্বফলিয় স্থবির অপদান তৃতীয় সমাপ্ত।

৪. কেতকপুষ্পিয় স্থবির অপদান
১৭. তখন পুরুষোত্তম ভগবান বিনতা নদীর তীরে বসবাস করছিলেন। একদিন আমি সুসমাহিত, একাগ্রচিত্ত, বিরজ বুদ্ধকে দেখতে পেয়েছিলাম।

১৮. তখন আমি অতীব প্রসন্নমনে মধুগন্ধী কেতকপুষ্প দিয়ে বুদ্ধশ্রেষ্ঠকে পূজা করেছিলাম।

১৯. আজ থেকে একানব্বই কল্প আগে আমি যেই ভগবান তথাগতকে পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

২০. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

২১. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

২২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কেতকপুষ্পিয় স্থবির এই গাথাগুলো ভাষণ করেছিলেন।

কেতকপুষ্পিয় স্থবির অপদান চতুর্থ সমাপ্ত।

৫. নাগপুষ্পিয় স্থবির অপদান
২৩. পরম পূজনীয় সুবর্ণবর্ণ সম্বুদ্ধকে রথে চড়ে যেতে দেখে আমি তাঁকে নাগপুষ্প দিয়ে পূজা করেছিলাম।

২৪. আজ থেকে একানব্বই কল্প আগে আমি যেই ভগবান তথাগতকে পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

২৫. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

২৬. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

২৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান নাগপুষ্পিয় স্থবির এই গাথাগুলো ভাষণ করেছিলেন।

নাগপুষ্পিয় স্থবির অপদান পঞ্চম সমাপ্ত।

৬. অর্জুনপুষ্পিয় স্থবির অপদান
২৮. তখন আমি চন্দ্রভাগা নদীর তীরে এক কিন্নরী ছিলাম। একদিন আমি স্বয়ম্ভূ অপরাজিত বিরজ বুদ্ধকে দেখতে পেয়েছিলাম।

২৯. আমি অর্জুনপুষ্প নিয়ে প্রসন্নমনে কৃতাঞ্জলি হয়ে স্বয়ম্ভূকে পূজা করেছিলাম।

৩০. সেই সুকৃত কর্মের ফলে ও প্রার্থনাবলে কিন্নরদেহ ত্যাগ করে আমি তাবতিংস দেবলোকে জন্ম নিয়েছিলাম।

৩১. সেখানে আমি ছত্রিশবার দেবেন্দ্র হয়ে দেবরাজত্ব করেছিলাম। আমি দশবার চক্রবর্তী রাজা হয়েছিলাম।

৩২. আর প্রাদেসিক রাজা তো অসংখ্যবার হয়েছিলাম। অহো, এটি আমার সুক্ষেত্রে বপন করা বীজেরই ফল!

৩৩. অতীতের পুণ্য থাকায় আমি অনাগারিক প্রব্রজ্যা গ্রহণ করেছি। শাক্যপুত্রের শাসনে আজ আমি অত্যন্ত পূজনীয়।

৩৪. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৩৫. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৩৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অর্জুনপুষ্পিয় স্থবির এই গাথাগুলো ভাষণ করেছিলেন।

অর্জুনপুষ্পিয় স্থবির অপদান ষষ্ঠ সমাপ্ত।

৭. কুটজপুষ্পিয় স্থবির অপদান
৩৭. হিমালয়ের অদূরে বসল নামক এক পর্বত ছিল। সেই পর্বতের মধ্যে সুদর্শন বুদ্ধ বসবাস করছিলেন।

৩৮. একদিন আমি হেমবর্ণপুষ্প হাতে নিয়ে আকাশপথে যাচ্ছিলাম। সেখানে আমি স্রোতোত্তীর্ণ, অনাসক্ত সম্ভুদ্ধকে দেখতে পেয়েছিলাম।

৩৯. তখন আমি কুটজপুষ্প হাতে নিয়ে নতশিরে কৃতাঞ্জলি হয়ে স্বয়ম্ভূ মহর্ষি বুদ্ধকে দান করেছিলাম।

৪০. আজ থেকে একত্রিশ কল্প আগে আমি যেই তথাগতকে পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধকে পুষ্পপূজারই ফল।

৪১. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৪২. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৪৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কুটজপুষ্পিয় স্থবির এই গাথাগুলো ভাষণ করেছিলেন।

কুটজপুষ্পিয় স্থবির অপদান সপ্তম সমাপ্ত।

৮. ঘোষসংজ্ঞক স্থবির অপদান
৪৪. অতীতে আমি গহীন অরণ্যে এক পশুশিকারী ছিলাম। একদিন আমি দেবসংঘ-পরিবৃত বিরজ বুদ্ধকে দেখতে পেয়েছিলাম।

৪৫. তখন তিনি চতুরার্যসত্য প্রকাশ করে অমৃতপদ দেশনা করছিলেন। লোকবন্ধু সিখী বুদ্ধের মধুর ধর্মকথা আমি শুনতে পেয়েছিলাম।

৪৬. আমি অদ্বিতীয় পুদ্গল ভগবানের মধুর ধর্মকথায় অতীব প্রসন্নচিত্ত হয়েছিলাম। তাতে প্রসন্নচিত্ত হয়ে আমি এই দুস্তর ভব অতিক্রম করেছিলাম।

৪৭. আজ থেকে একত্রিশ কল্প আগে আমি যেই সংজ্ঞা লাভ করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ঘোষসংজ্ঞা লাভেরই ফল।

৪৮. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৪৯. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৫০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ঘোষসংজ্ঞক স্থবির এই গাথাগুলো ভাষণ করেছিলেন।

ঘোষসংজ্ঞক স্থবির অপদান অষ্টম সমাপ্ত।

৯. সর্বফলদায়ক স্থবির অপদান
৫১. আমি তখন বর্বণ নামক মন্ত্রধর ব্রাহ্মণ ছিলাম। আমার দশটি পুত্রকে ত্যাগ করে বনে প্রবেশ করেছিলাম।

৫২. সুবিভক্ত, মনোরম একটি আশ্রম তৈরি করে ও একটি পর্ণশালা তৈরি করে আমি গহীন বনে বসবাস করছিলাম।

৫৩. পরম পূজনীয় লোকবিদ পদুমুত্তর বুদ্ধ আমাকে উদ্ধারের মানসে আমার আশ্রমে এসেছিলেন।

৫৪. বুদ্ধের আগমনে ও অমিত পুণ্যপ্রভাবে সমগ্র বনস- বিপুল আলোয় আলোকিত হয়েছিল। তখন গহীন বন যেন জ্বল জ্বল করছিল।

৫৫. বুদ্ধশ্রেষ্ঠের এমন অতিপ্রাকৃত প্রভাব দেখে আমি একটি পাত্রে করে ফল দিয়ে পূজা করেছিলাম।

৫৬. সম্বুদ্ধের কাছে গিয়ে গোটা ঝুড়িটিসহ দান করেছিলাম। বুদ্ধ আমার প্রতি অশেষ অনুকম্পাবশত এই কথা বলেছিলেন :

৫৭. লাঠিতে ভর দিয়ে আমার পেছন পেছন আস। নিজ হাতে সংঘকে পরিভোগ করাও। তোমার বহু পুণ্য হবে।

৫৮. তখন আমি সেই ঝুড়িটি নিয়ে ভিক্ষুসংঘকে দান করেছিলাম। তাতে আমি অতীব প্রসন্নচিত্ত হয়ে আমি তুষিত স্বর্গে উৎপন্ন হয়েছিলাম।

৫৯. সেখানে আমি পুণ্যপ্রভাবে দিব্য নাচ, গান, বাদ্য-বাজানার দ্বারা নিয়ত সুখ ভোগ করেছিলাম।

৬০. আমি দেবলোকে অথবা মনুষ্যলোকে যেখানেই জন্ম গ্রহণ করি না কেন, সর্বত্রই আমার ভোগসম্পত্তির কোনো কমতি ছিল না। এটি আমার ফলদানেরই ফল।

৬১. বুদ্ধকে ফল দান করে আমি সসাগরা পৃথিবীর চারটি দ্বীপ শাসন করেছিলাম।

৬২. আকাশে যত পাখি উড়ে থাকে, তারাও আমার বশে আসত। এটি আমার ফলদানেরই ফল।

৬৩. সমগ্র বনভূমিজুড়ে যত যক্ষ, ভূত, রাক্ষস, কুম্ভা-, গরুল আছে, তারা সবাই আমার পরিচর্যা করত।

৬৪. মৌমাছি, ডাঁশ, মশক-তারাও আমার বশে আসত। এটি আমার বুদ্ধকে ফল দানেরই ফল।

৬৫. ভীষণ শত্তিশালী সুপর্ণ নামক শকুন পাখিরাও আমার আশ্রয়ে চলে আসত। এটি আমার ফল দানেরই ফল।

৬৬. ঋদ্ধিমান, মহাযশস্বী, দীর্ঘায়ুসম্পন্ন নাগেরাও আমার বশে আসত। এটি আমার ফলদানেরই ফল।

৬৭. সিংহ, বাঘ, নেক্রেবাঘ, ভালুক-সবাই আমার বশে আসত। এটি আমার ফলদানেরই ফল।

৬৮. আকাশবাসী, ভূমিবাসী, গৃহ-নক্ষত্রবাসী সকলেই আমার আশ্রয়ে আসত। এটি আমার ফলদানেরই ফল।

৬৯. সুদুর্শন, সুনিপুণ, গম্ভীর ও সুপ্রকাশিতকে স্পর্শ করে আমি এখন অবস্থান করছি।

৭০. আমি অষ্ট বিমোক্ষ স্পর্শ করে সম্পূর্ণ অনাসক্ত, বীর্যবান ও প্রজ্ঞাবান হয়ে অবস্থান করছি। এটি আমার ফল দানেরই ফল।

৭১. মার্গফললাভী যেসব ক্ষীণদোষ, মহাযশস্বী বুদ্ধপুত্রগণ আছেন আমি তাদের অন্যতম। এটি আমার ফলদানেরই ফল।

৭২. পূর্বকৃত পুণ্যপ্রভাবে অভিজ্ঞার পূর্ণতা সাধন করে ও সর্বাসব ক্ষয় করে সম্পূর্ণ অনাসক্ত হয়েই আমি অবস্থান করছি।

৭৩. যেসব বুদ্ধপুত্র ত্রিবিদ্যালাভী, ঋদ্ধিমান, মহাযশস্বী, দিব্যকানলাভী আছেন আমি তাদের একজন।

৭৪. আজ থেকে লক্ষকল্প আগে আমি যেই ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ফলদানেরই সুফল।

৭৫. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৭৬. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৭৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সর্বফলদায়ক স্থবির এই গাথাগুলো ভাষণ করেছিলেন।

সর্বফলদায়ক স্থবির অপদান নবম সমাপ্ত।

১০. পদুমধারিক স্থবির অপদান
৭৮. হিমালয়ের অদূরে রোমস নামক এক পর্বত ছিল। সেই পর্বতের খোলা আকাশের নিচে তখন সম্ভব নামক বুদ্ধ বসবাস করছিলেন।

৭৯. আমি আমার ভবন হতে বের হয়ে তার ওপর পদ্ম ধারণ করেছিলাম। একদিন যাবৎ ধারণ করার পর আমি পুনরায় নিজ ভবনে ফিরে এসেছিলাম।

৮০. আজ থেকে একত্রিশ কল্প আগে আমি যেই বুদ্ধপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই সুফল।

৮১. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৮২. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৮৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান পদুমধারিক স্থবির এই গাথাগুলো ভাষণ করেছিলেন।

পদুমধারিক স্থবির অপদান দশম সমাপ্ত।

ফলদায়ক বর্গ বায়ান্নতম সমাপ্ত।


 

৫৩. তৃণদায়ক বর্গ
১. তৃণমুষ্টিদায়ক স্থবির অপদান
১. হিমালয়ের অদূরে লম্বক নামক একটি পর্বত ছিল। সেই পর্বতে তিষ্য সম্বুদ্ধ খোলা আকাশের নিচে চঙ্ক্রমণ করছিলেন।

২. অতীতে আমি গহীন অরণ্যে এক পশুশিকারী ছিলাম। দেবাতিদেব সম্বুদ্ধকে দেখে আমি এক মুষ্টি তৃণ দান করেছিলাম।

৩. বসার জন্য বুদ্ধকে এক মুষ্টি তৃণ দান করে আমার মন প্রসন্নতায় ভরে উঠেছিল। তারপর আমি সম্বুদ্ধকে অভিবাদন করে উত্তরমুখী হয়ে চলে গিয়েছিলাম।

৪. চলে যাবার সঙ্গে সঙ্গেই আমাকে পশুরাজ সিংহ ভীষণভাবে আঘাত করেছিল। সিংহের দ্বারা আক্রান্ত হয়ে আমি সেখানেই মৃত্যুবরণ করেছিলাম।

৫. মাত্র কিছুক্ষণ আগেই আমি অনাসক্ত বুদ্ধশ্রেষ্ঠের কাছে পুণ্যকর্ম করেছিলাম। সেই কৃতকর্মের ফলে আমি তীরের গতিতে দেবলোকে জন্মগ্রহণ করেছিলাম।

৬. সেখানে আমার পুণ্য-প্রভাবে হাজার কা-বিশিষ্ট শতভা-, ধ্বজালু, হিরন্ময় এক সুন্দর যজ্ঞস্তম্ভ ছিল।

৭. মধ্যাহ্ন সূর্যের ন্যায় সেখান থেকে আলো বিচ্ছুরিত হচ্ছিল। দেবকন্যা-পরিবেষ্টিত হয়ে তাতে আমি পঞ্চকামগুণে আমোদিত হয়েছিলাম।

৮. দেবলোক হতে চ্যুত হয়ে আমি পূর্বকৃত পুণ্যপ্রভাবে মনুষ্যত্ব লাভ করে আসবক্ষয় জ্ঞান লাভ করেছি।

৯. আজ থেকে চুরানব্বই কল্প আগে আমি যেই বসার আসন দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার তৃণমুষ্টিদানেরই ফল।

১০. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১১. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান তৃণমুষ্টিদায়ক স্থবির এই গাথাগুলো ভাষণ করেছিলেন।

তৃণমুষ্টিদায়ক স্থবির অপদান প্রথম সমাপ্ত।

২. মঞ্চদায়ক স্থবির অপদান
১৩. আমি অতীব প্রসন্নমনে নিজ হাতে লোকশ্রেষ্ঠ বিপস্সী ভগবানকে একটি মঞ্চ দান করেছিলাম।

১৪. সেই মঞ্চদানের ফলে আমি জন্মে জন্মে হস্তীযান, অশ্বযান ও দিব্যযান লাভ করেছি। পরিশেষে আমি কাঙ্ক্ষিত আসবক্ষয় জ্ঞান লাভ করেছি।

১৫. আজ থেকে একানব্বই কল্প আগে আমি যেই মঞ্চদান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার মঞ্চদানেরই ফল।

১৬. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১৭. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান মঞ্চদায়ক স্থবির এই গাথাগুলো ভাষণ করেছিলেন।

মঞ্চদায়ক স্থবির অপদান দ্বিতীয় সমাপ্ত।

৩. শরণগমনীয় স্থবির অপদান
১৯. তখন আজীবক সন্ন্যাসী আমি ও এক ভিক্ষু একই নৌকায় উঠেছিলাম। এক পর্যায়ে নৌকাটি যখন ভেঙে যাচ্ছিল তখন সেই ভিক্ষুটি আমাকে শরণে প্রতিষ্ঠিত করেছিলেন।

২০. আজ থেকে একানব্বই কল্প আগে তিনি যে আমাকে শরণে প্রতিষ্ঠিত করেছিলেন, সেই থেকে একবারও আমাকে অপায় দুর্গতিতে পড়তে হয়নি। এটি আমার শরণে প্রতিষ্ঠিত হওয়ারই ফল।

২১. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

২২. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

২৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান শরণগমনীয় স্থবির এই গাথাগুলো ভাষণ করেছিলেন।

শরণগমনীয় স্থবির অপদান তৃতীয় সমাপ্ত।

৪. অব্ভঞ্জনদায়ক স্থবির অপদান
২৪. আমি বন্ধুমতি নগরের রাজ-উদ্যানে বসবাস করছিলাম। তখন আমি চর্মবস্ত্র-পরিহিত পাত্রধারী ছিলাম।

২৫. একদিন আমি ভাবনানিরত, ভাবিতচিত্ত, ধ্যানী, ধ্যানরত, স্বয়ম্ভূ অপরাজিত বিমল বুদ্ধকে দেখতে পেয়েছিলাম।

২৬. আমি সর্ব কামনাসিদ্ধ, স্রোতোত্তীর্ণ, অনাসক্ত বুদ্ধকে দেখতে পেয়ে অতীব প্রসন্নমনে মলম দান করেছিলাম।

২৭. আজ থেকে একানব্বই কল্প আগে আমি যেই মলম দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার মলম দানেরই ফল।

২৮. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

২৯. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৩০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অব্ভঞ্জনদায়ক স্থবির এই গাথাগুলো ভাষণ করেছিলেন।

অব্ভঞ্জনদায়ক স্থবির অপদান চর্তুথ সমাপ্ত।

৫. সুপটদায়ক স্থবির অপদান
৩১. লোকনায়ক বিপস্সী ভগবান দিবাবিহার হতে নিষ্ক্রান্ত হয়েছিলেন এমন সময় আমি তাঁকে সূক্ষ্ম বস্ত্র দান করে কল্পকাল স্বর্গে আমোদিত হয়েছিলাম।

৩২. আজ থেকে একানব্বই কল্প আগে আমি যেই সূক্ষ্ম বস্ত্র দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বস্ত্র দানেরই ফল।

৩৩. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৩৪. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৩৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সুপটদায়ক স্থবির এই গাথাগুলো ভাষণ করেছিলেন।

সুপটদায়ক স্থবির অপদান পঞ্চম সমাপ্ত।

৬. দণ্ডদায়ক স্থবির অপদান
৩৬. আমি তখন গহীন বনে প্রবেশ করে বাঁশ কেটেছিলাম। সেই বাঁশ দিয়ে লাঠি তৈরি করে অনেকগুলো লাঠি সংঘকে দান করেছিলাম।

৩৭. তারপর প্রসন্নমনে সুব্রত সংঘকে অভিবাদন করেছিলাম এবং ভর দেওয়ার লাঠি দান করে উত্তরমুখী হয়ে চলে গিয়েছিলাম।

৩৮. আজ থেকে চুরানব্বই কল্প আগে আমি যেই লাঠি দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার লাঠি দানেরই ফল।

৩৯. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৪০. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৪১. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান দণ্ডদায়ক স্থবির এই গাথাগুলো ভাষণ করেছিলেন।

দণ্ডদায়ক স্থবির অপদান ষষ্ঠ সমাপ্ত।

তেইশতম ভাণবার সমাপ্ত।

৭. গিরিনেলপূজক স্থবির অপদান
৪২. অতীতে আমি এক পশুশিকারী ছিলাম এবং গহীন অরণ্যে বিচরণ করতাম। হঠাৎ একদিন আমি সর্ববিধ ধর্মে বিশেষ পারদর্শী বিরজ বুদ্ধকে দেখতে পেয়েছিলাম।

৪৩. সর্ব সত্ত্বগণের হিতসাধনকারী সেই মহাকারুণিক বুদ্ধকে আমি প্রসন্নমনে নেলপুষ্প দিয়ে পূজা করেছিলাম।

৪৪. আজ থেকে একত্রিশ কল্প আগে আমি যেই পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার পুষ্পপূজা করারই ফল।

৪৫. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৪৬. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৪৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান গিরিনেলপূজক স্থবির এই গাথাগুলো ভাষণ করেছিলেন।

গিরিনেলপূজক স্থবির অপদান সপ্তম সমাপ্ত।

৮. বোধিসম্মার্জক স্থবির অপদান
৪৮. অতীতে আমি চৈত্যাঙ্গনজুড়ে ছড়িয়ে থাকা বোধিবৃক্ষের পাতাগুলো ঝাঁট দিয়ে পরিষ্কার করেছিলাম। এর ফলে আমি বিশটি গুণ লাভ করেছিলাম।

৪৯. সেই কর্মের প্রভাবে আমি ভবসংসারে জন্মপরিভ্রমণকালে দেবলোক ও মনুষ্যলোক এই দুই লোকে জন্মগ্রহণ করেছিলাম।

৫০. দেবলোক হতে চ্যুত হয়ে মনুষ্যলোকে জন্মগ্রহণ করলেও আমি ক্ষত্রিয় ও ব্রাহ্মণ এই দুই কুলে জন্মগ্রহণ করেছিলাম।

৫১. আমি সব সময় অঙ্গ-প্রত্যঙ্গ পরিপূর্ণ, দীর্ঘদেহী, অভিরূপ ও শুচি হতাম।

৫২. দেবলোকে অথবা মনুষ্যলোকে যেখানেই আমি জন্মগ্রহণ করতাম, সর্বত্র আমি উজ্জ্বল স্বর্ণতুল্য সোনারঙা হতাম।

৫৩. আমার দেহের চামড়া সব সময় মৃদু, কোমল, স্নিগ্ধ, সূক্ষ্ম ও সুকুমার হতো। এটি আমার বোধিবৃক্ষের পাতা ঝাঁট দেওয়ারই ফল।

৫৪. এই বোধিপাতা ঝাঁট দেওয়ার ফলস্বরূপ কী দেবলোকে, কী মনুষ্যলোকে-সর্বত্রই আমার শরীরে মলিনতা স্পর্শ করত না।

৫৫. এই বোধিপাতা ঝাঁট দেওয়ার ফলস্বরূপ তীব্র গরম খরতাপেও আমার দেহ হতে ঘাম ঝরত না।

৫৬. এই বোধিপাতা ঝাঁট দেওয়ার ফলস্বরূপ আমার শরীরে কখনো কুষ্ঠ, ফোঁসকা, খোঁচ-পাঁচড়া, আঁচিল, ফোঁড়া ও দাউদ হতো না।

৫৭. এই বোধিপাতা ঝাঁট দেওয়ার ফলস্বরূপ জন্মজন্মান্তরে অপর এই এক গুণও লাভ হয়েছিল : আমার দেহে কোনো রোগ হতো না।

৫৮. এই বোধিপাতা ঝাঁট দেওয়ার ফলস্বরূপ জন্মজন্মান্তরে অপর এই এক গুণও লাভ হয়েছিল : আমি কোনো মনোকষ্ট অনুভব করতাম না।

৫৯. এই বোধিপাতা ঝাঁট দেওয়ার ফলস্বরূপ জন্মজন্মান্তরে অপর এই এক গুণও লাভ হয়েছিল : শত্রু বলতে আমার কেউ থাকত না।

৬০. এই বোধিপাতা ঝাঁট দেওয়ার ফলস্বরূপ জন্মজন্মান্তরে অপর এই এক গুণও লাভ হয়েছিল : আমার ভোগসম্পত্তির কোনো অভাব থাকত না।

৬১. জন্মজন্মান্তরে অপর এই এক গুণও আমার লাভ হয়েছিল : অগ্নিভয়, রাজভয়, চোরভয় ও জলভয় আমার ছিল না।

৬২. জন্মজন্মান্তরে অপর এই এক গুণও আমার লাভ হয়েছিল : আমার একান্ত দাসদাসী ও অনুচরবৃন্দ ছিল।

৬৩. মনুষ্যলোকে জন্মগ্রহণ করলে তখনকার মানুষের স্বাভাবিক গড় আয়ুর পুরোটাই বেঁচে থাকতাম। আমার কখনো অকালমৃত্যু হতো না।

৬৪. শ্রীবৃদ্ধিকামী, সুখাকাঙ্ক্ষী ভিতরের বাইরের গ্রাম-নিগমবাসী, কেউই আমার সমকক্ষ হতে পারত না।

৬৫. জন্মে জন্মে আমি ধনাঢ্য, যশস্বী, সুশ্রী, জ্ঞাতি-পরিবেষ্টিত ও সম্পূর্ণ ভয়-ভীতিহীন হতাম।

৬৬. আমার জন্মপরিভ্রমণের সময় আমাকে সব সময় দেবমনুষ্য, অসুর, যক্ষ, রাক্ষস, গন্ধর্ব-সবাই রক্ষা করত।

৬৭. দেবলোকে ও মনুষ্যলোকে উভয়লোকে যশ ভোগ করে অবশেষে আমি অনুত্তর নির্বাণ লাভ করেছি।

৬৮. সম্বুদ্ধকে উদ্দেশ্য করে সেই শাস্তার বোধিবৃক্ষকে সঠিক পরিচর্যা করে যেই ব্যক্তি পুণ্য প্রসব করে, তার কী-ই বা দুর্লভ হতে পারে!

৬৯. মার্গফলে, শাস্ত্রশিক্ষায় ও ধ্যান-অভিজ্ঞাগুণে অন্যদের চেয়ে বিশিষ্ট হয়ে আমি সম্পূর্ণ অনাসক্ত হয়েই নির্বাণ লাভ করেছি।

৭০. বহুকাল পূর্বে খুশি মনে বোধিবৃক্ষের পাতা ঝাঁট দিয়ে আমি সব সময় এই বিশটি গুণের অধিকারী হয়েছি।

৭১. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৭২. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৭৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বোধিসম্মার্জক স্থবির এই গাথাগুলো ভাষণ করেছিলেন।

বোধিসম্মার্জক স্থবির অপদান অষ্টম সমাপ্ত।

৯. আম-ফলদায়ক স্থবির অপদান
৭৪. সর্ববিধ ধর্মে বিশেষ পারদর্শী লোকনায়ক পদুমুত্তর জিন সমাধি হতে উঠে চঙ্ক্রমণ করছিলেন।

৭৫. আমি তখন লাঠিতে ভর করে ফল আনতে গিয়ে মহামুনি বিরজ বুদ্ধকে চঙ্ক্রমণ করতে দেখেছিলাম।

৭৬. তারপর আমি প্রসন্নমনে নতশিরে কৃতাঞ্জলি হয়ে সম্বুদ্ধকে অভিবাদন করে আম-ফল দান করেছিলাম।

৭৭. আজ থেকে লক্ষকল্প আগে আমি যেই আম-ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার আম-ফল দানেরই ফল।

৭৮. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৭৯. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৮০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান আম-ফলদায়ক স্থবির এই গাথাগুলো ভাষণ করেছিলেন।

আম-ফলদায়ক স্থবির অপদান নবম সমাপ্ত।

১০. সুগন্ধ স্থবির অপদান
৮১. এই ভদ্রকল্পে ব্রহ্মবন্ধু, মহাযশস্বী, বরশ্রেষ্ঠ কস্সপ বুদ্ধ উৎপন্ন হয়েছিলেন।

৮২-৮৪. তিনি ছিলেন অনুব্যঞ্জনসম্পন্ন, বত্রিশ মহাপুরুষ লক্ষণবিশিষ্ট, ব্যামপ্রভা-সমন্বিত, রশ্মিজালে সমচ্ছন্ন, চাঁদের ন্যায় স্নিগ্ধ, সূর্যের ন্যায় প্রভাংকর, মহামেঘের ন্যায় অগ্নিনির্বাপক, সাগরের ন্যায় গুণধর, শীলে ধরণীসম, সমাধিতে হিমবাহতুল্য, প্রজ্ঞায় আকাশসম, বায়ুর ন্যায় নির্লিপ্ত ও পরিষদে বিশারদ।

৮৫. পরিষদে বিশারদ সেই মহাবীর বুদ্ধ মহাজনতাকে উদ্ধারের মানসে চতুরার্যসত্য প্রকাশ করছিলেন।

৮৬. তখন আমি বারাণসীতে এক মহাযশস্বী শ্রেষ্ঠীপুত্র হয়ে জন্মেছিলাম। তখন আমার প্রভূত ধনধান্য ও সম্পত্তি ছিল।

৮৭. একদিন আমি হাঁটতে হাঁটতে মৃগদায়ে পৌঁছেছিলাম। তখন আমি বিরজ বুদ্ধকে অমৃতপদ নির্বাণ দেশনা করতে দেখতে পেয়েছিলাম।

৮৮. তিনি সুষ্পষ্টভাবে কোকিলের মতো মধুর স্বরে রাজহাঁসীয় নির্ঘোষে মহাজনতাকে ধর্ম জ্ঞাত করাচ্ছিলেন।

৮৯. সেই দেবাতিদেব বুদ্ধকে দেখে, তাঁর সুমধুর কথা শুনে, প্রভূত ভোগসম্পত্তি ত্যাগ করে আমি অনাগারিক প্রব্রজ্যা গ্রহণ করেছিলাম।

৯০. এভাবে প্রব্রজ্যা গ্রহণের পর আমি অচিরেই বহুশ্রুত, ধর্মকথিক ও বিচিত্র প্রতিভাণের অধিকারী হয়েছিলাম।

৯১. আমি বিশাল পরিষদে হৃষ্টচিত্তে বার বার হেমবর্ণ বুদ্ধের গুণগান করেছিলাম। আমি ছিলাম বুদ্ধের গুণকীর্তনে অভিজ্ঞ।

৯২. ইনিই ক্ষীণাসব বুদ্ধ, দুঃখহীন, সংশয়মুক্ত, সর্ববিধ কর্মের ক্ষয়সাধনকারী ও উপধিক্ষয়ে বিমুক্ত।

৯৩. ইনিই সেই ভগবান বুদ্ধ, ইনিই অনুত্তর সিংহ, যিনি সদেবলোকে ব্রহ্মচক্র তথা শ্রেষ্ঠচক্র প্রবর্তনকারী।

৯৪. ইনি দান্ত, দমনকারী, শান্ত, শান্তকারী, নিবৃত, ঋষি, নির্বাপক, মুক্তিলাভী ও মহাজনতাকে উপশান্তকারী।

৯৫-৯৮. সেই জিন বীর, নির্ভীক, ধীর, প্রজ্ঞাবান, কারুণিক, বশীপ্রাপ্ত, বিজয়ী, লজ্জী, নিরহংকারী ও আলয়হীন। নিশ্চল, অচল, ধৃতিমান, মোহহীন, অসদৃশ মুনি এবং গুরুদের মধ্যে নীতিবান, বৃষভ, নাগ, সিংহ ও শক্র। বিরাগ বিমল ব্রহ্মা, যুক্তিবাদী, সাহসী, যুদ্ধজয়ী, অখিল, শল্যহীন, অসদৃশ, সংযত ও শুচি। ব্রাহ্মণ, শ্রমণ, নাথ, চিকিৎসক, শল্যবিদ, যোদ্ধা শ্রুতাশ্রুত বুদ্ধ, অচল, মুদিতাপরায়ণ ও অধ্যবসায়ী।

৯৯. ভগবান বুদ্ধ হচ্ছেন পরিতৃপ্ত, স্থিরপ্রতিজ্ঞ, শান্ত, কর্মঠ, নেতা, প্রকাশকারী, সম্প্রহৃষ্টকারী, ছেদনকারী, শ্রোতা ও প্রশংসাকারী।

১০০. ভগবান বুদ্ধ হচ্ছেন অখিল, শল্যহীন, দুঃখহীন, নিঃসন্দেহ, বাসনামুক্ত, বিরজ, কৃতিমান, গন্ধী, বক্তা ও প্রশংসাকারী।

১০১. ভগবান বুদ্ধ হচ্ছেন তীর্থকারী, অর্থহিতকারী, নির্মাণকারী, সম্পাদক, পাপের কর্তনকারী ও হত্যাকারী, উদ্যমশীল তাপস।

১০২. ভগবান বুদ্ধ হচ্ছেন সমচিত্ত, সমসমো, অসহায়, দয়ালয়, অচ্ছেরসত্ত্ব, অকুহো ও কতাবী এই সাতজন ঋষি।

১০৩. ভগবান বুদ্ধ হচ্ছেন সন্দেহোত্তীর্ণ, নিরহংকারী, অপ্রমেয়, অনুপম, সর্ববিধ বাক্যপথের অতীত ও নীতিবিদ জিন।

১০৪. সেই উত্তম শতরশ্মি বুদ্ধের প্রতি উৎপন্ন প্রসাদ অমৃতবাহী। অতএব বুদ্ধ, ধর্ম ও সংঘের প্রতি শ্রদ্ধবান ব্যক্তিরা মহাহিত সাধন করে থাকেন।

১০৫. এভাবে আমি পরিষদের মাঝে ত্রিলোকের শ্রেষ্ঠ শরণ বুদ্ধের গুণগান করতে করতে ধর্মকথা বলেছিলাম।

১০৬. সেখান থেকে চ্যুত হয়ে তুষিত স্বর্গে মহাসুখ ভোগ করেছিলাম এবং তারপর আবার সেখান থেকে চ্যুত হয়ে মানুষ হয়ে জন্মেছিলাম। তখন আমার দেহ ও মুখ থেকে সুগন্ধ বের হতো।

১০৭. মুখের গন্ধ, নিশ্বাস, দেহগন্ধ, ঘামের গন্ধ-আমার সবকিছুই সুগন্ধীযুক্ত হয়েছিল।

১০৮. আমার মুখ থেকে সব সময় পদ্ম, উৎপল ও চম্পক ফুলের গন্ধ বের হতো; এমনকি আমার শরীর থেকেও তেমন গন্ধ বের হতো।

১০৯. এভাবে বুদ্ধের গুণগান করার কারণে অতি আশ্চর্য রকম পরম ফল আমি পেয়েছি। তোমরা সবাই আমার সেই গুণগান করার ফলের কথা একাগ্রমনে শোন।

১১০. বুদ্ধের গুণগান করার পর হিত-সুখে আমার মতো কেউ ছিল না। আমি সর্বত্রই বীরোচিত সংঘ-সমন্বিত হয়ে সুখী হতাম।

১১১. অনুরূপভাবে আমি যশস্বী, সুখী, প্রিয়, জ্যোতিমান, প্রিয়দর্শন, বক্তা, নির্দোষ ও প্রজ্ঞাবান হয়েছিলাম।

১১২. বুদ্ধভক্তির কারণে আমার পক্ষে নির্বাণ লাভ যে সহজতর হয়েছে এখন আমি তোমাদের নিকট তার কারণ সম্বন্ধে যথাযথ ব্যাখ্যা করব।

১১৩. আমি শান্তশিষ্ট, যশস্বী ভগবানকে যথানিয়মে অভিবাদন করেছিলাম। তার ফলে আমি জন্মে জন্মে যশস্বী হয়েছিলাম।

১১৪. দুঃখের অন্তসাধনকারী বুদ্ধ ও শান্ত, অসংস্কৃত ধর্মের গুণগান করা আমার পক্ষে পরম সুখকর। অন্য সত্ত্বগণের কাছে ছিল ততোধিক সুখকর।

১১৫. বুদ্ধপ্রীতি-সমন্বিত হয়ে বুদ্ধের গুণগান করে আমি নিজের ও পরের ক্ষান্তি উৎপন্ন করেছিলাম।

১১৬. তৈর্থিক-পরিবেষ্টিত সেই জিন দুষ্ট তীর্থিয়দের পরাভূত করেছিলেন। আমি বুদ্ধের গুণকীর্তন করেছিলাম আর নায়ক বুদ্ধ আরও জ্যোতির্ময় হয়েছিলেন।

১১৭. জনসাধারণের অত্যন্ত প্রিয়কর সম্বুদ্ধের গুণগান করে আমি শরতের আকাশে স্নিগ্ধ চাঁদের ন্যায় প্রিয়দর্শন হয়েছিলাম।

১১৮. আমি যথাশক্তি সকল প্রকারে সুগতের ভূয়সী প্রশংসা করেছিলাম। তার ফলে আমি বিচিত্র প্রতিভাণী বাক্যবাগীশ হয়েছিলাম।

১১৯. যে মূর্খরা মহামুনির সম্বন্ধে ভীষণভাবে সন্দেহবাতিকগ্রস্ত, আমি তাদের সদ্ধর্ম ব্যাখ্যার মধ্য দিয়ে নিগ্রহ তথা তিরস্কার করতাম।

১২০. আমি বুদ্ধগুণের কথা বলে বলে সত্ত্বগণের ক্লেশ দূর করতাম। তার ফলস্বরূপ আমি ক্লেশমুক্ত মনের অধিকারী হতাম।

১২১. আমি বুদ্ধানুস্মৃতি তথা বুদ্ধের গুণ ব্যাখা করে শ্রোতাদের ভক্তি উৎপাদন করেছিলাম। সেই কর্মের ফলে আমি প্রজ্ঞাবান ও নিপুণার্থ বিদর্শক হয়েছিলাম।

১২২. আমি সর্বাসব ক্ষয় করে ও সংসারসাগর পাড়ি দিয়ে আমিও সম্পূর্ণ অনাসক্ত সিখী বুদ্ধের ন্যায় পরম নিবৃত্তি লাভ করব।

১২৩. এই ভদ্রকল্পে আমি জিনকে যেই ভূয়সী প্রশংসা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধের গুণকীর্তন করারই ফল।

১২৪. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১২৫. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১২৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সুগন্ধ স্থবির এই গাথাগুলো ভাষণ করেছিলেন।

সুগন্ধ স্থবির অপদান দশম সমাপ্ত।

তৃণদায়ক বর্গ তেপ্পান্নতম সমাপ্ত।


 

৫৪. কাচ্চায়ন বর্গ
১. মহাকাচ্চায়ন স্থবির অপদান
১. সম্পূর্ণ বাসনামুক্ত, অজিতজয়ী পদুমুত্তর জিন আজ থেকে লক্ষকল্প আগে উৎপন্ন হয়েছিলেন।

২-৪. তিনি ছিলেন বীর, কমলপত্রচক্ষু, বিমল চন্দ্র, কনকসদৃশ, সূর্যের ন্যায় প্রভাস্বর, সত্ত্বগণের চোখের মণি, শ্রেষ্ঠ লক্ষণবিশিষ্ট, বাক্য দিয়ে প্রকাশের অতীত, মনুষ্য-পূজিত, সত্ত্বগণের বোধোদয়ে সম্বুদ্ধ, বাক্যবাগীশ, মধুর স্বরবিশিষ্ট, পরম করুণাপরায়ণ ও পরিষদে বিশারদ।

৫. তিনি চতুরার্যসত্য-বিষয়ক মধুর ধর্মদেশনা করেন এবং মোহপঙ্কে নিমগ্ন প্রাণীদের উদ্ধার করেন।

৬. তখন আমি হিমালয়বাসী একাচারী তাপস হয়ে মনুষ্যলোকের ওপর দিয়ে আকাশপথে যাবার সময় পদুমুত্তর জিনকে দেখতে পেয়েছিলাম।

৭. তাঁর কাছে গিয়ে আমি ধর্মদেশনা শুনেছিলাম। তখন তিনি তাঁর একজন বীর শ্রাবকের মহৎগুণের কথা বলছিলেন এভাবে :

৮. আমার শ্রাবক কাচ্চায়ন আমার কথিত সংক্ষিপ্ত ভাষণকে বিস্তারিতভাবে প্রকাশ করে পরিষদ ও আমাকে সন্তুষ্ট করে।

৯. আমি অন্য একজন শ্রাবককেও দেখছি না যে, এভাবে আমার কথিত সংক্ষিপ্ত ভাষণকে বিস্তারিতভাবে প্রকাশ করতে পারে। তাই হে ভিক্ষুগণ, আজ থেকে এ বিষয়ে কাচ্চায়নকেই শ্রেষ্ঠ বলে অবধারণ করো।

১০. তখন আমি সবিস্ময়ে ভগবানের শ্রুতিমধুর মনোরম বাক্য শুনছিলাম। তারপর আমি হিমালয়ে চলে গিয়ে কিছু ফুল সংগ্রহ করেছিলাম।

১১. তারপর আমি লোকশরণ বুদ্ধকে সেই ফুল দিয়ে পূজা করে সেই শ্রেষ্ঠস্থান লাভের প্রার্থনা করেছিলাম। তখন তিনি আমার মনের ইচ্ছার কথা জেনে এভাবে বলেছিলেন :

১২-১৫. দেখো, তোমরা এই বিশুদ্ধ কনকবর্ণের দেহধারী, ঊর্ধ্বলোমধারী, স্বাস্থ্যবান, নিশ্চল অঞ্জলিবদ্ধ হাতে দাঁড়িয়ে থাকা, আনন্দদায়ী, পরিপূর্ণ নামধারী, বুদ্ধগণের প্রতি তদ্গতচিত্ত, ধর্মধ্বজাধারী, উদগ্রহৃদয় ও অমৃতসিক্ত তুল্য ঋষিবরকে দেখো। সে আমার শ্রাবক কাচ্চায়নের গুণের কথা শুনে সেই পদ লাভের জন্য প্রার্থনা করে দাঁড়িয়ে আছে। ভবিষ্যতে সে মহামুনি গৌতম বুদ্ধের ধর্মৌরসজাত ধর্মদায়াদ হবে। তখন সেও কচ্চায়ন নামে শাস্তাশ্রাবক হবে।

১৬. তখন সে বহুশ্রুত, মহাজ্ঞানী ও অভিপ্রায়বিদ মুনি হবে। ঠিক আমি যেভাবে যেভাবে বলেছি, সেভাবেই সে সেই শ্রেষ্ঠপদ লাভ করবে।

১৭. আজ থেকে লক্ষকল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

১৮. আমি দেবলোক ও মনুষ্যলোকে এই দুই ভবেই মাত্র জন্মগ্রহণ করেছি। আমার অন্য গতি হয়নি। এটি আমার বুদ্ধপূজারই ফল।

১৯. আমি মনুষ্যলোকে ক্ষত্রিয় ও ব্রাহ্মণ এই দুই কুলেই মাত্র জন্মগ্রহণ করেছি। আমি নীচকুলে কখনো জন্মগ্রহণ করিনি। এটি আমার বুদ্ধপূজারই ফল।

২০. এই অন্তিম জন্মে আমি উজ্জেনি রাজ্যে জন্মগ্রহণ করেছি চণ্ডপ্রদ্যোৎ রাজার পুরোহিতের ঘরে।

২১. আমি ছিলাম নিপুণ, ত্রিবেদে পারদর্শী ও শ্রেষ্ঠ কনকবর্ণের অধিকারী কাচ্চায়ন। আমার বাবার নাম তিরিটিবচ্ছ ও মাতার নাম চন্দ্রিমা।

২২-২৩. ভুমিপাল চণ্ডপ্রদ্যোৎ রাজা বুদ্ধকে খুঁজে বের করে আনার জন্য আমাকে পাঠালেন। আমি মোক্ষপুরের দ্বার, গুণধর নায়ক বুদ্ধকে দেখে ও তার গতিপঙ্ক বিশোধক বিমল বাক্য শুনে আমার সঙ্গী সাতজন ব্যক্তিসহ শান্ত অমৃতপদ নির্বাণ লাভ করেছি।

২৪. মহামতি সুগত ভগবান আমাকে অভিপ্রায়বিদ ও সুসমৃদ্ধ মনোরথ হিসেবে শ্রেষ্ঠস্থানে প্রতিষ্ঠিত করলেন।

২৫. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

২৬. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

২৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান মহাকাচ্চায়ন স্থবির এই গাথাগুলো ভাষণ করেছিলেন।

মহাকাচ্চায়ন স্থবির অপদান প্রথম সমাপ্ত।

২. বক্কলি স্থবির অপদান
২৮. আজ থেকে লক্ষকল্প আগে পৃথিবীতে অনোম নামে অমিত পদুমুত্তর নায়ক বুদ্ধ উৎপন্ন হয়েছিলেন।

২৯. তাঁর মুখ প্রস্ফুটিত পদ্মের মতো সুশ্রী আর দেহচ্ছবিও পদ্মতুল্য। তিনি পদ্মের ন্যায় পৃথিবীর সবকিছুতে অলিপ্ত থাকেন।

৩০. তিনি বীর, শ্বেতপদ্মের পাতার মতো মনোজ্ঞ, কান্ত চক্ষুর অধিকারী ও পদ্মগন্ধী। তাই তিনি পদুমুত্তর।

৩১. তিনি ত্রিলোকশ্রেষ্ঠ, চক্ষুহীন অন্ধ সত্ত্বগণের চক্ষুসদৃশ, শান্তস্বভাবী, অনন্ত গুণের আধার ও করুণার সাগর।

৩২. সেই মহাবীর পদুমুত্তর বুদ্ধ ব্রহ্মা, অসুর ও দেবতাদের দ্বারা পূজিত। সদেবমনুষ্যাকীর্ণ হয়ে জনমধ্যে তিনিই জিনোত্তম।

৩৩. তিনি সুগন্ধযুক্ত বদনে ও কোকিলের মতো মধুর কণ্ঠে সকল পরিষদকে আনন্দ দান করেন। একদিন তিনি তাঁর এক ভিক্ষুকে এই বলে প্রশংসা করছিলেন :

৩৪. আমার শাসনে এই বক্কলি ভিক্ষুর মতো অন্য একজনও নেই, যিনি শ্রদ্ধাশীল, সুমতিপরায়ণ ও নিয়ত আমার দর্শনকামী।

৩৫. তখন আমি হংসবতী নগরে এক ব্রাহ্মণের ঘরে জন্মেছিলাম। পদুমুত্তর ভগবানের মুখে সেই কথা শুনে আমিও মনে মনে তার মতো হবার ইচ্ছা পোষণ করেছিলাম।

৩৬. তখন আমি সেই বিমল তথাগতকে সশিষ্যে নিমন্ত্রণ করে সাত দিন পর্যন্ত ভোজন করিয়ে তাঁদের সকলকে একটি করে বস্ত্র দান করেছিলাম।

৩৭. আমি অনন্ত গুণের সাগর বুদ্ধকে নতশিরে বন্দনা নিবেদন করে প্রীতিপূর্ণ মন নিয়ে এই কথা নিবেদন করেছিলাম :

৩৮. ভন্তে ভগবান, আপনি যেই ভিক্ষুকে শ্রদ্ধাশীল ভিক্ষুদের মধ্যে শ্রেষ্ঠ বলে প্রশংসা করেছেন, আমিও তাঁর মতো হতে চাই।

৩৯. এভাবে প্রার্থনা জানালে অনাবরণ-দর্শন মহামুনি, মহাবীর বুদ্ধ পরিষদের মধ্যে এই কথা বলেছিলেন :

৪০. দেখো মসৃণ সুবর্ণবস্ত্র পরিহিত, গায়ে সুবর্ণ কোমরবন্ধ পরিহিত ও জনগণের মনোহরণকারী এই মানবকে দেখো।

৪১. এই ব্যাক্তিই ভবিষ্যতে মহর্ষি গৌতম ভগবানের শাসনে শ্রদ্ধাশীল শ্রাবকদের মধ্যে শ্রেষ্ঠস্থান লাভ করবে।

৪২. সে দেবলোকে অথবা মনুষ্যলোকে সর্বসন্তাপ বর্জিত হয়ে ও সকল প্রকার ভোগসম্পত্তির অধিকারী হয়ে সুখে জন্মসঞ্চরণ করবে।

৪৩. আজ থেকে লক্ষকল্প পরে ওক্কাকুকুলে গৌতম নামক শাস্তা পৃথিবীতে জন্মগ্রহণ করবেন।

৪৪. সে তাঁর শাসনে ধর্মৌরসজাত উত্তরাধিকারী হয়ে বক্কলি নামে শাস্তাশ্রাবক হবে।

৪৫. সেই কর্মের ফলে ও প্রার্থনাবলে আমি মনুষ্যদেহ ত্যাগ করে তাবতিংস স্বর্গে জন্মেছিলাম।

৪৬. সর্বত্রই সুখী হয়ে ভবভবান্তরে জন্মপরিভ্রমণ করতে করতে আমি শ্রাবস্তীর এক জনৈক পরিবারে জন্মগ্রহণ করেছিলাম।

৪৭. আমার হস্তপদ ছিল নবনীত ও অশোক বৃক্ষের পত্রপল্লবের মতো মৃদু ও কোমল। তখন মন্দভাবে উত্থানশায়ী আমাকে এক পিশাচী ও এক যক্ষিনী ভয় দেখাত।

৪৮. ভয়ে আমার মাতাপিতা তখন আমাকে মহর্ষি সম্যকসম্বুদ্ধের পদমূলে শুইয়ে রেখে বললেন, হে নাথ, এই শিশুটিকে আপনার কাছে দান করছি। হে নায়ক, আপনি তাকে আশ্রয় দান করুন।

৪৯. তখন ভীতুদের পরম আশ্রয় মহামুনি বুদ্ধ তাঁর চক্রাঙ্কিত মৃদু কোমল হাত দিয়ে আমাকে গ্রহণ করলেন।

৫০. তখন আমি সর্বপ্রকার বৈরীমুক্ত ভগবানের দ্বারা সুরক্ষিত হয়ে সুখে বেড়ে উঠছিলাম।

৫১. আমি সুগতকে ছাড়া মোটেই থাকতে পারতাম না। ভীষণ উৎকণ্ঠিত হতাম। আমি জন্মের মাত্র সাত বৎসর বয়সে অনাগারিক প্রব্রজ্যা গ্রহণ করেছি।

৫২. আমি সর্ববিধ পারমীসম্ভার পরিপূর্ণ, নীলাক্ষিবিশিষ্ট, শ্রেষ্ঠ রূপ-লাবণ্যময়, সর্ববিধ শুভাকীর্ণ বুদ্ধকে অতৃপ্ত নয়নে দেখে দেখে বসবাস করতাম।

৫৩. বুদ্ধের রপ-লাবণ্যের প্রতি আমার গভীর রতির কথা অবগত হয়ে তিনি তখন আমাকে এই বলে উপদেশ দিলেন : ‘যথেষ্ট হয়েছে, বক্কলি, মূর্খজন-নন্দিত এই রূপের প্রতি রমিত হয়ে তোমার লাভ কী?’

৫৪. যে সদ্ধর্মকে দেখে সে আমাকে দেখে, সে পণ্ডিত। আর যে সদ্ধর্মকে দেখে না সে আমাকে দেখেও দেখে না।

৫৫. এই দেহের উপদ্রবের কোনো শেষ নেই। এই দেহ বিষবৃক্ষতুল্য, সকল প্রকার রোগের আবাসভূমি ও কেবল দুঃখের পুঞ্জ।

৫৬. তাই রূপের প্রতি বিরাগী হও। পঞ্চস্কন্ধের উদয়-ব্যয় দেখ। উপক্লেশগুলোকে চেয়ে দেখ। তবেই সুখে অবস্থান করতে পারবে।

৫৭. এভাবে পরম হিতৈষী লোকনায়ক বুদ্ধকর্তৃক অনুশাসিত হয়ে আমি গৃধ্রকূট পর্বতে উঠে এক গিরিকন্দরে ধ্যানে রত হয়েছি।

৫৮. আমি যখন পর্বতের পাদদেশে অবস্থান করছি, তখন মহামুনি আমাকে আশ্বস্ত করলেন। তিনি ‘বক্কলি’ বলে আমাকে ডাক দিলেন। তাঁর সেই ডাক শুনে আমি ভীষণ খুশি হয়েছিলাম।

৫৯. আমি বহুশত পুরুষ-পরিবেষ্টিত শৈলপ্রপাতের দিকে ধাবিত হয়েছিলাম। কিন্তু তখন আমি বুদ্ধের প্রভাবে সুখে ভূমিতে প্রতিষ্ঠিত ছিলাম।

৬০. পুনরায় তিনি আমাকে পঞ্চস্কন্ধের উদয়-ব্যয় ধর্মদেশনা করেছিলাম। আমি সেই উদয়-ব্যয় ধর্মজ্ঞাত হয়ে অর্হত্ত্ব লাভ করেছিলাম।

৬১. একদিন বিশাল পরিষদের মধ্যে মহামতি বুদ্ধ আমাকে শ্রদ্ধাশীল ভিক্ষুদের মধ্যে শ্রেষ্ঠস্থানে প্রতিষ্ঠিত করেছিলেন।

৬২. আজ থেকে লক্ষকল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৬৩. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৬৪. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৬৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বক্কলি স্থবির এই গাথাগুলো ভাষণ করেছিলেন।

বক্কলি স্থবির অপদান দ্বিতীয় সমাপ্ত।

৩. মহাকপ্পিন স্থবির অপদান
৬৬. সর্বধর্মে বিশেষ পারদর্শী পদুমুত্তর জিন শরতের আকাশে উদিত সূর্যের ন্যয় জগতের আকাশে উদিত হয়েছিলেন।

৬৭. সেই পদুমুত্তর জিন স্বীয় মধুর বাক্যের দ্বারা মানুষের বোধ উৎপন্ন করেছিলেন এবং জ্ঞানরশ্মির দ্বারা ক্লেশপঙ্ক শুষ্ক করেছিলেন।

৬৮. সূর্যের উদয়ে যেমন জোনাকি পোকার আলো নিষ্প্রভ হয়ে যায়, তেমনি পদুমুত্তর জিনের উৎপত্তিতে তীর্থিয়দের যশ হ্রাস পায়। তিনি আলোকোজ্জ্বল দিবাকরের মতো চতুরার্যসত্যের আভা ছড়িয়ে দিয়েছিলেন।

৬৯. তিনি ছিলেন অনন্ত গুণের আধার ও অসংখ্য রত্নের সাগর। তিনি বর্ষণমুখর মহামেঘের ন্যায় ধর্মমেঘের দ্বারা অমৃতবারি বর্ষণ করছিলেন।

৭০. তখন আমি হংসবতী নগরে একজন প্রখ্যাত অক্ষদর্শী নামক আচার্য ছিলাম। একদিন আমি পদুমুত্তর ভগবানের কাছে গিয়ে ধর্মদেশনা শুনেছিলাম।

৭১. তখন তিনি আমার সামনে ভিক্ষুদের উপদেশ দানে অভিজ্ঞ এমন একজন ভিক্ষুর ভূয়সী প্রশংসা করলে পরে আমার মন খুশিতে ভরে উঠেছিল।

৭২. তা শুনে আমি ভীষণভাবে প্রীত ও খুশি হয়েছিলাম। তারপর আমি সশিষ্য তথাগতকে নিমন্ত্রণ করে ভোজন করিয়েছিলাম এবং সেই শ্রেষ্ঠপদ প্রার্থনা করেছিলাম।

৭৩-৭৪. তখন পদুমুত্তর ভগবান রাজহংস সদৃশ ভিক্ষুগণকে আহ্বান করে বলেছিলেন, হে ভিক্ষুগণ, দেখো, এই অভিজ্ঞ বিচারক মহামাত্যকে দেখো, যে ঊর্ধ্বলোমধারী, মুক্তফলের ন্যায় প্রভাময়, সুন্দর শরীরের অধিকারী ও পরিপূর্র্ণ অঙ্গ-প্রত্যঙ্গধারী হয়ে প্রসন্নমুখে আমার পদমূলে পতিত হয়েছে।

৭৫. মহতী পরিষদ-পরিবৃত, রাজযুক্ত, মহাযশস্বী এই ব্যক্তি পরম খুশি মনে হৃষ্ট-প্রহৃষ্ট হয়ে এই শ্রেষ্ঠপদ লাভের প্রার্থনা করেছে।

৭৬. এই প্রণিপাত, ত্যাগ ও প্রার্থনার দ্বারা সে লক্ষকল্প অপায় দুর্গতিতে জন্মগ্রহণ করবে না।

৭৭. দেবকুলে দেবসৌভাগ্য আর মনুষ্যকুলে মনুষ্যসৌভাগ্য ভোগ করে পরিশেষে সে পরম কাঙ্ক্ষিত নির্বাণ লাভ করবে।

৭৮. আজ থেকে লক্ষকল্প পরে ওক্কাকুকুলে গৌতম নামক শাস্তা পৃথিবীতে জন্মগ্রহণ করবেন।

৭৯. তাঁর ধর্মে ধর্মৌরসজাত ধর্মদায়াদ, ধর্মপুত্র কপ্পিন নামক শাস্তাশ্রাবক হবে।

[তারপর মহাকপ্পিন স্থবির নিজের সম্বন্ধে বললেন]

৮০. সেই থেকে আমি জিনশাসনে বহু পুণ্যকর্ম করে মনুষ্যদেহ ত্যাগ করে তুষিত স্বর্গে জন্মগ্রহণ করেছিলাম।

৮১. আমি শত শতবার দেবমনুষ্যলোকে রাজত্ব করে বারাণসীর সন্নিকটে কেনিয় জাতিতে জন্ম নিয়েছিলাম।

৮২. তখন আমি সস্ত্রীক হাজারো আত্মীয় পরিজন-পরবৃত হয়ে পাঁচশত পচ্চেক বুদ্ধকে সেবা-শুশ্রূষা করেছিলাম।

৮৩. তিন মাস যাবৎ পাঁচশত পচ্চেক বুদ্ধকে ভোজন দান করার পর প্রত্যেককে ত্রিচীবর দান করেছিলাম। তারপর সেখান থেকে চ্যুত হয়ে আমরা সবাই তাবতিংস স্বর্গে জন্ম নিয়েছিলাম।

৮৪. পুনরায় আমরা সবাই মনুষ্যত্ব লাভ করেছিলাম, হিমালয়ের পাশ্ববর্তী কুক্কুট নগরে জন্মগ্রহণ করেছিলাম।

৮৫. আমি কপ্পিন নামে মহাযশস্বী রাজপুত্র হয়ে জন্ম নিয়েছিলাম বাকিরা অমাত্যকুলে জন্ম নিয়ে আমাকেই পরিবৃত করেছিল।

৮৬. আমি সকল প্রকার ভোগসম্পত্তি লাভ করে প্রভূত রাজ্যসুখ পেয়েছিলাম। একদিন আমি বণিকদের মুখ থেকে বুদ্ধ-উৎপত্তির কথা শুনেছিলাম।

৮৭. পৃথিবীতে বুদ্ধ উৎপন্ন হয়েছেন। তিনিই অদ্বিতীয় ও একমাত্র ব্যক্তি যিনি অমৃত সুখকর সদ্ধর্ম দেশনা করেন।

৮৮. তাঁর শিষ্যরা বুদ্ধশাসনে সুনিয়োজিত, সুমুক্ত ও অনাসক্ত। আমি তাদের মুখে এই সুবচন শুনে বহু ধন দিয়ে তাদের পুরস্কৃত করেছিলাম।

৮৯-৯০. অমাত্যসকলকে সঙ্গে করে আমি রাজ্য ত্যাগ করে বুদ্ধমামক হয়ে গৃহত্যাগ করেছিলাম। সামনে কানাই কানাই পূর্ণ মহাচন্দ নদীকে দেখে আমি দুস্তর পারাপার কোনো আলম্বন ছাড়াই শুধু বুদ্ধগুণ স্মরণ করে যথাসুখে সেই নদী পার হয়েছিলাম।

৯১. সত্যই যদি বুদ্ধ ভবস্রোত উত্তীর্ণ হন, লোকবিদ ও জ্ঞানী হয়ে থাকেন, তবে এই সত্যবাক্যের দ্বারা আমার গমন সফল হোক।

৯২. সত্যই যদি শান্তিগামী মার্গ মোক্ষপ্রদায়ক ও পরম সুখদায়ক হয়, তবে এই সত্যবাক্যের দ্বারা আমার গমন সফল হোক।

৯৩. সত্যই যদি সংঘ কান্তারোত্তীর্ণ, অনুত্তর পুণ্যক্ষেত্র হয়ে থাকে, তবে এই সত্যবাক্যের দ্বারা আমার গমন সফল হোক।

৯৪-৯৫. আমার এই সত্যক্রিয়ার ফলে পথ থেকে যেন সমস্ত জল সরে গিয়েছিল। তাতে আমি নির্বিঘ্নে নদী পার হয়েছিলাম। তারপর আমি মনোরম নদীতীরে উপবিষ্ট উদীয়মান প্রখর সূর্যের ন্যায় প্রভাংকর বুদ্ধকে দেখতে পেয়েছিলাম। তখন তিনি সুবর্ণ খণ্ডের ন্যায় জ্বল জ্বল করছিলেন এবং দ্বীপবৃক্ষের ন্যায় জ্যোতির্ময় ছিলেন।

৯৬-৯৭. আমি নক্ষত্র-তারকারাজি-পরিবেষ্টিত স্নিগ্ধোজ্জ্বল চাঁদের ন্যায় ও দেব-পরিবৃত হয়ে বসবাসরত ইন্দ্ররাজার ন্যায় শিষ্য-পরিবেষ্টিত ভগবান বুদ্ধকে বন্দনা করে অমাত্যগণসহ একপার্শ্বে বসেছিলাম। তিনি আমাদের অভিপ্রায় জেনে সেভাবেই ধর্মদেশনা করেছিলেন।

৯৮. আমরা তাঁর বিমল ধর্মদেশনা শুনে আমরা তাঁকে এই কথা নিবেদন করেছিলাম, ‘হে মহাবীর, আমাদের প্রব্রজ্যা প্রদান করুন। আমরা এই ভবের প্রতি নির্বেদপ্রাপ্ত হয়েছি।

৯৯. তখন মহামুনি বুদ্ধ আমাদের লক্ষ করে এই কথা বলেছিলেন, হে ভিক্ষুগণ, তোমাদের দুঃখের অন্তসাধনের জন্যে ধর্ম সুন্দররূপে ব্যাখ্যাত হয়েছে। তোমরা যথাযথভাবে ব্রহ্মচর্য আচরণ কর।

১০০. বুদ্ধ এই কথা বলার সঙ্গে সঙ্গেই আমরা সবাই ঋদ্ধিময় পাত্রচীবর পেয়ে ষাটবর্ষীয় ভিক্ষুবেশ ধারণ করেছিলাম। আমরা বুদ্ধের শাসনে যুগপৎ উপসম্পন্ন ও স্রোতাপন্ন হয়েছিলাম।

১০১. তারপর শ্রাবস্তীর জেতবনে গিয়ে বিনায়ক বুদ্ধ আমাদের অনুশাসন করেছিলেন। অনুশাসিত হয়ে আমরা সবাই অচিরেই অর্হত্ত্ব লাভ করেছিলাম।

১০২. তারপর একদিন আমি হাজারো ভিক্ষুকে অনুশাসন করেছিলাম। আমার দ্বারা অনুশাসিত হয়ে তারাও সম্পূর্ণ অনাসক্ত হয়েছিল।

১০৩. আমার গুণে তুষ্ট হয়ে জিনোত্তম বুদ্ধ আমাকে এই বলে শ্রেষ্ঠপদে বসিয়েছিলেন, ‘ভিক্ষুদের উপদেশদানকারী আমার শিষ্যদের মধ্যে কপ্পিনই শ্রেষ্ঠ।’

১০৪. আজ থেকে লক্ষকল্প আগে আমার কৃতকর্ম এই শেষ জন্মেও ফল দিয়েছে। এখন আমি প্রমুক্ত, তীরের গতিতে আমার সমস্ত ক্লেশকে দগ্ধ করেছি।

১০৫. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১০৬. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১০৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান মহাকপ্পিন স্থবির এই গাথাগুলো ভাষণ করেছিলেন।

মহাকপ্পিন স্থবির অপদান তৃতীয় সমাপ্ত।

৪. মল্লপুত্র দব্ব স্থবির অপদান
১০৮. আজ থেকে লক্ষকল্প আগে পৃথিবীতে সর্বলোকবিদ, মুনি, চক্ষুষ্মান পদুমুত্তর জিন উৎপন্ন হয়েছিলেন।

১০৯. উপদেষ্টা, বিজ্ঞাপক, সকল প্রাণীকে তীর্ণকারী দেশনাকুশল বুদ্ধ বহু জনতাকে সংসারস্রোত তীর্ণ করে দিয়েছিলেন।

১১০. পরম অনুকম্পাকারী, মহাকারুণিক, সকল প্রাণীর হিতৈষী বুদ্ধ যেসব তীর্থিয় তাঁর মুখোমুখী হতো তাদের সবাইকে পঞ্চশীলে প্রতিষ্ঠা করেছিলেন।

১১১. এভাবেই তিনি নিরাকুল ও তীর্থিয়শূন্য হয়ে এবং বশীভূত অর্হৎ পরিবেষ্টিত হয়ে অবস্থান করেছিলেন।

১১২. সেই মহামুনি আটান্ন প্রকার রত্নে গৌরবমণ্ডিত, উজ্জ্বল কাঞ্চনতুল্য ও বত্রিশ মহাপুরুষ লক্ষণবিশিষ্ট।

১১৩. সেই সময় মানুষের গড় আয়ু ছিল লক্ষ বৎসর। তিনি পরিপূর্ণ আয়ু জীবিত থেকে বহুজনতাকে তীর্ণ করেছিলেন।

১১৪. তখন আমি হংসবতী নগরে মহাযশস্বী শ্রেষ্ঠীপুত্র হয়ে জন্মেছিলাম। একদিন লোকপ্রদ্যোৎ বুদ্ধের কাছে গিয়ে তাঁর ধর্মদেশনা শুনছিলাম।

১১৫. তখন তিনি ভিক্ষুদের শয্যাসন প্রজ্ঞাপক এক শিষ্যের ভূয়সী প্রশংসা করছিলেন। তা শুনে আমি ভীষণভাবে খুশি হয়েছিলাম।

১১৬. মহর্ষি বুদ্ধ ও তাঁর শ্রাবক সংঘকে মহাদান দিয়ে আমি তাঁর পায়ে মাথা ঠেকিয়ে এই শ্রেষ্ঠপদ প্রার্থনা করেছিলাম।

১১৭-১১৮. তখন মহাবীর বুদ্ধ আমার কৃতকর্মের এই বলে ভূয়সী প্রশংসা করেছিলেন, যেই ব্যক্তি লোকনায়ক বুদ্ধ প্রমুখ সংঘকে সপ্তাহকাল ভোজন দান করেছে, সেই কোমল অক্ষিধারী, সিংহের ন্যায় স্বর্ণোজ্জ্বল ত্বকধারী ব্যক্তি আমার পদমূলে নিপতিত হয়ে এই শ্রেষ্ঠপদ প্রার্থনা করেছে।

১১৯. আজ থেকে লক্ষকল্প পরে ওক্কাকুকুলে গৌতম নামক শাস্তা পৃথিবীতে জন্মগ্রহণ করবেন।

১২০. এই ব্যক্তি তখন তাঁর শ্রাবক হবে। সে ‘দব্ব’ নামে বিশ্ববিশ্রুত হবে এবং শ্রেষ্ঠ শয্যাসন প্রজ্ঞাপক হবে।

[অতঃপর মল্লপুত্র দব্ব স্থবির নিজের সম্বন্ধে বললেন]

১২১. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে জন্ম নিয়েছিলাম।

১২২. আমি তিনশতবার দেবরাজত্ব করেছিলাম এবং পাঁচশতবার চক্রবর্তী রাজা হয়েছিলাম।

১২৩. আর প্রাদেসিক রাজা তো অসংখ্যবার হয়েছিলাম। সেই কর্মের ফলে আমি সর্বত্রই সুখী হতাম।

১২৪. আজ থেকে একানব্বই কল্প আগে পৃথিবীতে চারুদর্শন, সর্ববিধ ধর্মে যথাযথ দর্শনকারী, নায়ক বিপস্সী ভগবান উৎপন্ন হয়েছিলেন।

১২৫. সর্ববিধ আসব ক্ষয় করা তাঁর এক শ্রাবককে আমি ‘পরিশুদ্ধ’ জেনেও প্রদুষ্টমনে অপবাদ দিয়েছিলাম।

১২৬. সেই নরবীর, শ্রাবকদের মহর্ষি বুদ্ধকে আমি শলাকা নিয়ে দুধভাত দান করেছিলাম।

১২৭. তারপর এই ভদ্রকল্পে ব্রহ্মবন্ধু, মহাযশস্বী কস্সপ বুদ্ধ পৃথিবীতে উৎপন্ন হয়েছিলেন।

১২৮. তিনি বুদ্ধশাসনকে উজ্জ্বল করে অন্যতীর্থিদের পরাভূত করেছিলেন এবং বিনয়নযোগ্য সত্ত্বগণকে বিনমিত (দমন) করে সশিষ্যে পরিনির্বাণ লাভ করেছিলেন।

১২৯. ‘ভগবান নাথ সশিষ্য পরিনির্বাপিত হয়েছেন, শাসনের অনেক ক্ষতি হয়ে গেল’ এই বলে দেবতারা সংবিগ্ন হয়ে সাশ্রুনয়নে তীব্র স্বরে কেঁদেছিল।

১৩০. অহো, ধর্মচক্ষু নির্বাপিত হয়েছে! আমরা আর সুব্রত বুদ্ধ প্রমুখ তাঁর শ্রাবকসংঘকে দেখতে পাব না! তাঁর সদ্ধর্ম শুনতে পাব না! অহো, আমরা ভীষণ হতভাগা!

১৩১. তখন এই সসাগরা পৃথিবী প্রবল শোকে শোকাভিভূত হয়ে করুণ স্বরে চিৎকার করেছিল।

১৩২. চতুর্দিকে অমনুষ্যরা তখন বিকটভাবে ঢোল বাজিয়েছিল। মনে হয়েছিল, চারদিক থেকে ভয়াবহ অশনি ফেটে পড়েছিল।

১৩৩. তখন আকাশ থেকে বৃষ্টির মতো উল্কা পড়েছিল। আকাশে ধুমকেতু দেখা গিয়েছিল। আর জালবদ্ধ হওয়ার ন্যায় করে স্থলচর পশু-পাখিরা তীব্র স্বরে চিৎকার করেছিল।

১৩৪. শাসন পরিহানীসূচক সূর্য উঠতে দেখে তখন আমরা সাতজন উদ্বিগ্ন ভিক্ষু চিন্তা করেছিলাম।

১৩৫. সম্বুদ্ধশাসন বিনা বেঁচে থেকে আমদের কী লাভ? তাই আমরা সবাই মিলে মহারণ্যে প্রবেশ করে জিনশাসনে আত্মনিয়োগ করব।

১৩৬. মহারণ্যের মধ্যে আমরা তখন বেশ উঁচু শৈলপর্বত দেখতে পেয়েছিলাম। আমরা সিঁড়ি বেয়ে তার ওপর উঠে পড়েছিলাম এবং উঠার পর সিঁড়িটি নিচে ফেলে দিয়েছিলাম।

১৩৭. তখন আমাদের মধ্যে সবার জ্যেষ্ঠ স্থবির আমাদের এই বলে উপদেশ দিয়েছিলেন, বুদ্ধের উৎপত্তি অতীব দুর্লভ। বুদ্ধশাসনের সামান্য অংশ লাভ করাও পরম সৌভাগ্যের।

১৩৮. আমরা অনাদি কাল থেকে অনন্ত দুঃখের সাগরে নিপতিত। তাই আমাদের পক্ষে যতক্ষণ এই বুদ্ধশাসন আছে ততক্ষণ স্বীয় কর্তব্য যথাযথভাবে সম্পাদন করা উচিত।

১৩৯. তারপর আমাদের মধ্যে জ্যেষ্ঠ স্থবির অর্হত্ত্ব লাভ করেছিলেন আর তাঁর কনিষ্ঠজন অনাগামী হয়েছিলেন। আমরা অন্য পাঁচজন যথাযথভাবে শীল রক্ষা করায় দেবলোকে জন্মেছিলাম।

১৪০-১৪১. যিনি অনাগামী লাভ করেছিলেন তিনি একাই সুদ্ধাবাসে জন্ম নিয়ে সেখানেই সংসারসাগর উত্তীর্ণ হয়ে পরিনির্বাপিত হয়েছিলেন। আর আমিসহ অন্যরা পুক্কুসাতি, সভিয়, বাহিয় ও কুমারকস্সপ স্থবির হয়ে বিভিন্ন জায়গায় জন্মেছিলাম। মহাকারুণিক গৌতম বুদ্ধের পরম অনুকম্পায় আমরা এখন সবাই সংসার বন্ধন হতে মুক্ত হয়েছি।

১৪২. মল্লরাজ্যের কুশীরনারায় একজনের গর্ভে আমি জন্মালে আমার মা মারা গেল। তাকে শ্মশানে নিয়ে গিয়ে আগুনে পোড়ানোর সময় তার পেট ফেটে আমি বের হয়েছি।

১৪৩. বের হয়ে আমি এক দব্বপুঞ্জে গিয়ে পড়েছি। তাই আমি ‘দব্ব’ নামেই পরিচিত হয়েছি। ব্রহ্মচর্য অনুশীলনবলেই আমি মাত্র সাত বৎসর বয়সে বিমুক্ত হয়েছি।

১৪৪. দুধভাত দান করার ফলে আমি অঙ্গ-প্রত্যঙ্গ পরিপূর্ণ হয়ে জন্মেছি। আর ক্ষীণাসব অর্হৎকে মিথ্যা অপবাদ দেওয়ার ফলে আমিও বহুভাবে নিন্দা, অপবাদ পেয়েছি।

১৪৫. পাপ-পুণ্য উভয়ই অতিক্রম করে এখন আমি পরম শান্তিপদ নির্বাণ লাভ করে সম্পূর্ণ অনাসক্ত হয়েই অবস্থান করছি।

১৪৬. আমি পরমানন্দের সঙ্গে ভিক্ষুসংঘের জন্য শয্যাসন প্রস্তুত করি। বুদ্ধ আমার এই গুণে খুশি হয়ে আমাকে শ্রেষ্ঠপদে বসিয়েছেন।

১৪৭. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১৪৮. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৪৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান মল্লপুত্রদব্ব স্থবির এই গাথাগুলো ভাষণ করেছিলেন।

মল্লপুত্রদব্ব স্থবির অপদান চতুর্থ সমাপ্ত।

৫. কুমার কস্সপ স্থবির অপদান
১৫০. আজ থেকে লক্ষকল্প আগে পৃথিবীতে সর্বলোক-হিতকারী, বীর, লোকনায়ক পদুমুত্তর বুদ্ধ উৎপন্ন হয়েছিলেন।

১৫১. তখন আমি একজন বিশ্ববিশ্রুত বেদজ্ঞ ব্রাহ্মণ ছিলাম। একদিন দিবাবিহারের জন্যে হাঁটতে হাঁটতে লোকনায়ক বুদ্ধকে দেখতে পেয়েছিলাম।

১৫২. তখন তিনি দেবমনুষ্যগণের ধর্মবোধ জাগ্রত করার জন্যে চতুর্সত্য প্রকাশ করছিলেন এবং সেই সঙ্গে মহাজনতার সামনে বিচিত্র ধর্মকথিক ভিক্ষুদের মধ্যে শ্রেষ্ঠ এক ভিক্ষুকে ভূয়সী প্রশংসা করছিলেন।

১৫৩-১৫৪. তাঁর কথা শুনে আমি প্রসন্নতায় ভরে উঠেছিলাম এবং সঙ্গে সঙ্গে তথাগত বুদ্ধকে নিমন্ত্রণ করেছিলাম। নানাবিধ বস্ত্রালংকারে ও রত্নে সুসজ্জিত একটি মণ্ডপ তৈরি করে তাতে বুদ্ধ প্রমুখ মহান ভিক্ষুসংঘকে ভোজন করিয়েছিলাম। এভাবে নানাবিধ উত্তম উত্তম খাদ্য-ভোজ্য দিয়ে সপ্তাহকাল ধরে ভোজন করিয়েছিলাম।

১৫৫. সশিষ্য বুদ্ধকে নানা ধরনের ফুল দিয়ে পূজা করে তাঁর রাতুল পদমূলে নিপতিত হয়ে সেই শ্রেষ্ঠপদ প্রার্থনা করেছিলাম।

১৫৬-১৫৭. তখন করুণাঘন মুনিবর বুদ্ধ আমাকে লক্ষ করে বলেছিলেন, হে ভিক্ষুগণ, দেখো এই দ্বিজশ্রেষ্ঠ, পদ্মলোচন, প্রীতি-প্রমোদ্যবহুল, উদগ্রচিত্ত, ঊর্ধ্বলোমধারী, সদা হাস্যময়, আমার শাসনে সুপ্রসন্ন ব্যক্তিকে দেখো।

১৫৮. এই ব্যক্তি আমার পদমূলে পতিত হয়ে বিচিত্র ধর্মকথিক ভিক্ষুদের মধ্যে শ্রেষ্ঠপদ লাভের প্রার্থনা করছে।

১৫৯. আজ থেকে লক্ষকল্প পরে ওক্ককুকুলে গৌতম নামক শাস্তা পৃথিবীতে জন্মগ্রহণ করবেন।

১৬০. তাঁর ধর্মে ধর্মৌরসজাত উত্তরাধিকারী হয়ে সে কুমারকস্সপ নামে এক শাস্তাশ্রাবক হবে।

১৬১. বিচিত্র পুষ্প, বস্ত্র ও রত্নসম্ভার দান করার ফলে সে বিচিত্র ধর্মকথিক ভিক্ষুদের মধ্যে শ্রেষ্ঠপদ লাভ করবে।

১৬২. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস স্বর্গে জন্মেছিলাম।

১৬৩. পূর্বে আমি রঙ্গমঞ্চে কুশীলবের ন্যায় শাখামৃগ তথা বানর হয়ে জন্মেছিলাম।

১৬৪. আমি পেটে থাকা অবস্থায় আমার মায়ের মৃত্যুদণ্ড হয়েছিল। তখন আমার মা দল ছেড়ে নিগ্রোধবৃক্ষের আশ্রয়ে চলে গিয়েছিল।

১৬৫. সেভাবেই সে বানররাজ হতে রক্ষা পেয়েছিল। এভাবে মরণ থেকে রক্ষা পেয়ে সে আমাকে প্রায়ই এভাবে উপদেশ দিত :

১৬৬. বাছা, তুমি নিগ্রোধবৃক্ষের সাহচর্যেই থাকবে। কখনো বানরদলের সঙ্গে মিশবে না। বানরদলের সঙ্গে বেঁচে থাকার চাইতে নিগ্রোধবৃক্ষে মৃত্যু হওয়াই ভালো।

১৬৭. এই উপদেশ পেয়ে আমি ও আমার মা মিলে সেভাবেই জীবন যাপন করেছিলাম। প্রবাসে যাওয়া ব্যক্তির মতো আমরা নিজ ঘরে অর্থাৎ রমণীয় তুষিত স্বর্গে জন্মেছিলাম।

১৬৮. তারপর আবার কস্সপ বুদ্ধের শাসনের একদম শেষ পর্যায়ে জন্ম নিয়ে এক শৈলপর্বতে উঠে জিনশাসনে আত্মনিয়োগ করেছিলাম।

১৬৯. এখন আমি রাজগৃহের এক শ্রেষ্ঠী পরিবারে জন্মগ্রহণ করেছি। আমাকে গর্ভে নিয়েই আমার মা অনাগারিক প্রব্রজ্যা গ্রহণ করেছিলেন।

১৭০. তার গর্ভের কথা জেনে দেবদত্ত তাকে এই বলে তাড়িয়ে দিয়েছিল, এই ভিক্ষুণী পাপী, তাকে তাড়িয়ে দাও।

১৭১. কিন্তু বর্তমানে আমার মা মুনিন্দ্র জিনের অনুকম্পা পেয়েছেন। ভিক্ষুণী নিবাসে মাকে জায়গা দিয়েছেন। আমাকে সুখে প্রবস করেছেন।

১৭২. সে কথা জানার পর কোশলরাজ প্রসেনজিৎ আমাকে লালনপালন করেছেন। আমার নাম রাখলেন কস্সপ।

১৭৩-১৭৪. কিন্তু মহাকস্সপের নিকট এসে সুবর্ণ বিম্বসদৃশ আমার শরীর দেখে আমার নাম রাখলেন কুমারকস্সপ। বুদ্ধের দেশনা শুনে আমার চিত্ত সম্পূর্ণ বিমুক্ত হয়েছিল। তারপর আমি বৈচিত্রপূর্ণ ধর্মকথা বলার মধ্য দিয়ে এই শ্রেষ্ঠপদ লাভ করেছি।

১৭৫. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১৭৬. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৭৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কুমারকস্সপ স্থবির এই গাথাগুলো ভাষণ করেছিলেন।

কুমারকস্সপ স্থবির অপদান পঞ্চম সমাপ্ত।

চব্বিশতম ভাণবার সমাপ্ত।

৬. বাহিয় স্থবির অপদান
১৭৮. আজ থেকে লক্ষকল্প আগে পৃথিবীতে মহাপ্রভাধর, ত্রিলোকাগ্র, নায়ক পদুমুত্তর বুদ্ধ উৎপন্ন হয়েছিলেন।

১৭৯-১৮০. তিনি তাঁর শ্রাবক ক্ষিপ্রাভিজ্ঞ ভিক্ষুদের মধ্যে শ্রেষ্ঠ একজন ভিক্ষুকে ভূয়সী প্রশংসা করছিলেন। তা শুনে আমি ভীষণভাবে উদগ্রচিত্ত হয়েছিলাম। আমি ভক্তিসহকারে সশিষ্য মহর্ষি বুদ্ধকে সপ্তাহকাল দান দিয়েছিলাম। তারপর সম্বুদ্ধকে অভিবাদন করে সেই শ্রেষ্ঠপদ প্রার্থনা করেছিলাম।

১৮১. অতঃপর বুদ্ধ আমাকে লক্ষ করে বলেছিলেন, ‘হে ভিক্ষুগণ, দেখো এই ব্রাহ্মণকে, যে আমার পদমূলে নিপতিত হয়ে অতীব প্রসন্নমনে নিজের চর্যার কথা ভাবছে।’

১৮২. যার শরীর সুবর্ণাভাযুক্ত, বিম্বফল সদৃশ রক্তবর্ণের ওষ্ঠসম্বলিত, শুভ্র, তীৰ্ন ও মসৃণ দন্তবিশিষ্ট।

১৮৩. বহুবিধ গুণে গুণান্বিত, উন্নত তনুবিশিষ্ট, শ্রেষ্ঠ গুণধর ও প্রীতি-প্রফুল্ল-বদন।

১৮৪. এমন একজন ব্যক্তিই ক্ষিপ্রাভিজ্ঞ ভিক্ষুদের মধ্যে শ্রেষ্ঠপদ প্রার্থনা করেছে। ভবিষ্যতে পৃথিবীতে গৌতম নামক মহাবীর শাস্তা উৎপন্ন হবেন।

১৮৫. তাঁর ধর্মে ধর্মৌরসজাত উত্তরাধিকারী বাহিয় নামে শাস্তাশ্রাবক হবে।

১৮৬. তখন আমি ভীষণভাবে খুশি হয়েছিলাম। তারপর থেকে আমি আজীবন মহামুনি বুদ্ধকে ভক্তিসহকারে দানাদি পুণ্যকর্ম করে মৃত্যুর পর নিজ ঘরে ফিরে যাবার ন্যায় স্বর্গে জন্মেছিলাম।

১৮৭. সেই কর্মের ফলে আমি দেবতা অথবা মানুষ যা-ই হয়ে জন্মাই না কেন সর্বত্রই সুখী হয়েছিলাম এবং বহু জন্মসঞ্চরণ করে উভয় সম্পত্তি ভোগ করেছিলাম।

১৮৮. পুনরায় কস্সপ বীরের শাসনের অন্তিম সময়ে আমরা সাতজন মিলে একটি উঁচু শৈলপর্বতে আরোহণ করে জিনশাসনে আত্মনিয়োগ করেছিলাম।

১৮৯. তন্মধ্যে আমরা পাঁচজন শীলবিশুদ্ধ জীবন যাপন করে, প্রজ্ঞাবান ও জিনশাসন পালনকারী হয়ে মৃত্যুর পর দেবলোকে জন্ম নিয়েছিলাম।

১৯০. তারপর সেখান থেকে আমি সুপ্পারকপট্টন নগরে বাহিয় হয়ে জন্মেছি। একদিন আমরা বহু বণিক মিলে বিদেশে অর্থ উপার্জনের জন্য সাগর পথে যাত্রা করেছিলাম।

১৯১. যাত্রার কিছুদিন পর আমাদের বিশাল নৌকাটি ভেঙে গিয়েছিল। তখন ভয়ানক অঘোর সাগরে পড়ে আমার সহযাত্রীরা সবাই মরে গিয়েছিল।

১৯২. তখন আমি অনেক চেষ্টা করে বিশাল সাগর পাড়ি দিয়ে সুপ্পারক পট্টনের তীরে পৌঁছাতে পেরেছিলাম।

১৯৩. তখন আমি সম্পূর্ণ বিবস্ত্র। তাই আমি কাষ্ঠখণ্ডের বস্ত্র পড়ে গ্রামে পিণ্ডার্থে প্রবেশ করলাম। লোকেরা আমায় দেখে ভীষণ খুশি হলো আর আমাকে ‘অর্হৎ’ মনে করল।

১৯৪. তারা আমাকে অন্ন, পানীয়, বস্ত্র, শয্যা ও ওষুধ দিয়ে সেবা-সৎকার করল এবং তাতে আমি সুখী হলাম।

১৯৫. তাদের দেওয়া চতুর্প্রত্যয় পেয়ে এবং তাদের দ্বারা মানিত, পূজিত হয়ে আমি নিজেকে অজ্ঞতাবশত ‘অর্হৎ’ মনে করলাম।

১৯৬. আমার মনের কথা অবগত হয়ে তখন আমার পূর্বের বন্ধু দেবতা আমার কাছে এসে বললেন, ‘বাহিয়, অর্হত্ত্ব লাভের উপায়ও তোমার জানা নেই, কীভাবে তুমি অর্হৎ হবে?’

১৯৭. তার দ্বারা সংবেগপ্রাপ্ত হয়ে আমি তাকে জিজ্ঞেস করলাম, ‘পৃথিবীতে নরোত্তম অর্হৎ বলে কেউ আছেন কি? থাকলে তিনি কোথায় থাকেন?’

১৯৮. বুন্ধ দেবতা উত্তরে বললেন, ‘অবশ্যই আছেন। তিনি কোশলরাজ্যের শ্রাবস্তী নগরে থাকেন। তিনিই জিন, মহান প্রাজ্ঞ, শ্রেষ্ঠ মেধাবী, শাক্যপুত্র, অর্হৎ, অনাসক্ত। তিনিই অর্হত্ত্ব লাভের ধর্ম দেশনা করেন।’

১৯৯. তাঁর প্রাজ্ঞ বচন শুনেই তুমি অমৃত পান করতে পারবে, নির্বাণরূপ অমুল্য গুপ্তধন লাভ করবে। তিনি উদগ্রচিত্ত, অর্হৎ, সুদর্শন ও অনন্ত গোচরদর্শী।

২০০. তখন আমি বিমলনয়ন, জিন, শাস্তাকে দেখার জন্যে তড়িঘড়ি বেরিয়ে পড়েছিলাম, তারপর তার রমণীয় বন জেতবনে পৌঁছে এক ভিক্ষুকে জিজ্ঞেস করলাম। লোকনন্দন শাস্তা কোথায়?

২০১. তিনি বললেন, ‘দেবনর-নন্দিত বুদ্ধ তো পিণ্ডার্থে গ্রামে প্রবেশ করেছেন। বিশ্রাম করো। তিনি শিগগির ফিরে আসবেন। তারপর সেই শ্রেষ্ঠপুদ্গলের কাছে গিয়ে বন্দনা নিবেদন করবে।’

২০২. আমি তার কথায় আমল না দিয়ে শিগগির শ্রাবস্তীর গ্রামে গেলাম। তাকে পিণ্ডের জন্যে দ্বারে দ্বারে ঘুরতে দেখতে পেলাম।

২০৩-২০৪. পাত্র হাতে বিচরণরত, জ্যোতির্ময়, শ্রীনিলয় তুল্য, প্রখর তেজস্বী সূর্যের ন্যায় বুদ্ধকে আমি নতশিরে বন্দনা করে এই কথা নিবেদন করেছিলাম, ‘হে গৌতম, আমি কুপথে পরিচালিত হয়েছি। এখন আপনিই আমার শরণ হোন!’

২০৫. মুনিশ্রেষ্ঠ বুদ্ধ বললেন, ‘হে বাহিয়, এখন আমি পিণ্ডার্থে বিচরণ করছি। এখন অসময়।’

২০৬. আমি বার বার ধর্মশ্রবণের ইচ্ছায় বুদ্ধকে প্রার্থনা নিবেদন করলাম। তারপর তিনি আমাকে গম্ভীর এক পদযোগে ধর্মদেশনা করলেন।

২০৭. তার ভাষিত ধর্ম শুনে আমি আসবক্ষয় জ্ঞান লাভ করেছি। তখন আমার আয়ু ক্ষীণ হয়ে আসছিল। অহো, শাস্তার কী অনুকম্পা!

২০৮. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

২০৯. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

২১০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

২১১. বাহিয় দারুচীরিয় স্থবির এভাবেই তার পূর্বজীবনের কাহিনি বর্ণনা করলেন। অর্হত্ত্ব লাভের পর হেঁটে যাবার সময় এক গাভীর দ্বারা আক্রান্ত হয়ে তার নিথর দেহ পথের ওপর পড়ে থাকল।

২১২. মহামতি স্থবির এভাবে নিজের পূর্বজীবনের কাহিনি প্রকাশ করে শ্রাবস্তী নগরে পরিনির্বাপিত হলেন।

২১৩-২১৪. নগর হতে বের হবার সময় ঋষিশ্রেষ্ঠ বুদ্ধ সেই আগতাগম, জিনশাসনকারক, গতায়ু, শুষ্ক ক্লেশ, ধীর বাহিয় দারুচীরিয়কে ইন্দ্রকেতুর ন্যায় পথের ওপর পড়ে থাকতে দেখলেন।

২১৫. তারপর শাস্তা শিষ্যদের ডেকে বললেন, ভিক্ষুগণ, একে ধরো। শ্মশানে নিয়ে গিয়ে দগ্ধ করো। এ তো তোমাদেরই সব্রহ্মচারী।

২১৬. তার জন্যে স্তূপ তৈরি কর, পূজা কর। সেই মহামতি স্থবির পরিনির্বাপিত হয়েছে। সে আমার শিষ্য ক্ষিপ্রাভিজ্ঞ ভিক্ষুদের মধ্যে শ্রেষ্ঠ।

২১৭. অনর্থকর হাজারো গাথার চেয়ে একটি গাথাই শ্রেয়, যা শুনে সমস্ত ক্লেশকে উপশান্ত করা যায়।

২১৮. যেখানে পৃথিবী, আপ, তেজ, বায়ুর স্পর্শ নেই। শুভ্র গ্রহতারা সেখানে আলো দেয় না। সেখানে কোনো সূর্য নেই।

৩১৯-৩২০. সেখানে চাঁদের আলো নেই। অথচ সেখানে কোনো অন্ধকারও নেই। যখন কোনো ব্রাহ্মণ মুনি নীরবে থেকে নিজে নিজেই বুঝে থাকেন, তখন তিনি সমস্ত রূপারূপে ও সুখদুঃখ হতে মুক্ত হন। ঠিক এভাবেই ত্রিলোকের শরণ, মুনি, নাথ বুদ্ধ ভাষণ করেছিলেন।

ঠিক এভাবেই আয়ুষ্মান বাহিয় স্থবির এই গাথাগুলো ভাষণ করেছিলেন।

বাহিয় স্থবির অপদান ষষ্ঠ সমাপ্ত।

৭. মহাকোট্ঠিক স্থবির অপদান
২২১. আজ থেকে লক্ষকল্প আগে পৃথিবীতে সর্বলোকবিদ মুনি, চক্ষুষ্মান জিন পদুমুত্তর বুদ্ধ উৎপন্ন হয়েছিলেন।

২২২. তিনি ছিলেন উপদেষ্টা, বিজ্ঞাপক, সকল প্রাণীর তীর্ণকারী ও দেশনাকুশল বুদ্ধ। তখন তিনি বহু জনতাকে সংসারসাগর তীর্ণ করেছিলেন।

২২৩. তিনি ছিলেন পরম অনুকম্পাকারী, কারুণিক ও সকল প্রাণীর পরম হিতৈষী এবং তিনি তখনকার অন্যতীর্থিয়দের পঞ্চশীলে প্রতিষ্ঠিত করেছিলেন।

২২৪. এভাবে তিনি সম্পূর্ণ নিরাকুল ও তীর্থিয়শূন্য হয়ে বশীভূত ক্ষীণাসব অর্হৎ পরিবেষ্টিত হয়ে অবস্থান করছিলেন।

২২৫. সেই মহামুনি আটান্ন প্রাকার রত্নে গৌরবমণ্ডিত, উজ্জ্বল কাঞ্চনতুল্য ও বত্রিশ মহাপুরুষ লক্ষণবিশিষ্ট।

২২৬. সেই সময় মানুষের গড় আয়ু ছিল লক্ষ বৎসর। তিনি পুরিপূর্ণ আয়ু জীবিত থেকে বহু জনতাকে তীর্ণ করেছিলেন।

২২৭. তখন আমি হংসবতী নগরে এক বেদজ্ঞ ব্রাহ্মণ হয়ে জন্মেছিলাম। একদিন সর্বলোকাগ্র বুদ্ধের কাছে গিয়ে তাঁর ধর্মদেশনা শুনেছিলাম।

২২৮-২২৯. তখন তিনি তাঁর শ্রাবককে অর্থ, ধর্ম, নিরুক্তি ও প্রতিভাণ এই চার প্রতিসম্ভিদালাভী ভিক্ষুদের মধ্যে শ্রেষ্ঠপদে বসাচ্ছিলেন। তা শুনে আমি ভীষণ খুশি হয়েছিলাম। তারপর আমি সাত দিন পর্যন্ত সশ্রাবক জিনবরকে ভোজন দান করেছিলাম।

২৩০. সশিষ্য বুদ্ধিসাগর বুদ্ধকে ত্রিচীবর দান করে তার পদমূলে নিপতিত হয়ে সেই শ্রেষ্ঠপদ লাভের প্রার্থনা করেছিলাম।

২৩১. তারপর লোকাগ্র বুদ্ধ বলেছিলেন, হে ভিক্ষুগণ, এই দ্বিজোত্তম কোমলপ্রভ ব্যক্তিকে দেখো, যে আমার পদমূলে মাথা ঠেকিয়েছে।

২৩২. এই ব্যক্তি তার শ্রদ্ধা, ত্যাগ ও সদ্ধর্ম শ্রবণের ফলে বুদ্ধ প্রমুখ ভিক্ষুসংঘের কাছে সেই শ্রেষ্ঠপদ প্রার্থনা করছে।

২৩৩. জন্মজন্মান্তরে সে সবর্ত্রই সুখী হবে এবং ভবিষ্যতে দীর্ঘকাল পরে তার মনোরথ পূরণ হবে।

২৩৪. আজ থেকে লক্ষকল্প পরে ওক্কাকুকুলে গৌতম নামে এক শাস্তা পৃথিবীতে জন্ম নেবেন।

২৩৫. তাঁর ধর্মে সে ধর্মৌরসজাত উত্তরাধিকারী কোট্ঠিক নামক শাস্তাশ্রাবক হবে।

২৩৬. তা শুনে আমি ভীষণ খুশি হয়েছিলাম। তারপর থেকে আমি জিনের প্রতি মৈত্রীচিত্তসম্পন্ন হয়ে এবং স্মৃতি ও প্রজ্ঞা-সমন্বিত হয়ে আজীবন অতিবাহিত করেছিলাম।

২৩৭. সেই কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস স্বর্গে জন্মেছিলাম।

২৩৮. আমি তিনশতবার দেবরাজত্ব করেছিলাম। পাঁচশতবার চক্রবর্তী রাজা হয়েছিলাম।

২৩৯. আর প্রাদেসিক রাজা তো অসংখ্যবার হয়েছিলাম। আমি সেই কর্মের ফলে সর্বত্রই সুখী হয়েছিলাম।

২৪০. আমি দেবলোকে ও মনুষ্যলোকে এই দুই ভবেই শুধু জন্মগ্রহণ করেছি। অন্য কোনো গতি হয়েছে বলে আমার জানা নেই। এটি আমার যথাযথ অনুশীলনেরই ফল।

২৪১. আমি ক্ষত্রিয় ও ব্রাহ্মণ এই দুই কুলেই শুধু জন্মগ্রহণ করেছি। কখনো নীচকুলে জন্মেছি বলে আমার জানা নেই। এটি আমার যথাযথ অনুশীলনেরই ফল।

২৪২. আজ থেকে শেষ জন্মে আমি একজন ব্রাহ্মণ হয়েছি এবং শ্রাবস্তীর এক মহাধনাঢ্য পরিবারে জন্মগ্রহণ করেছি।

২৪৩. আমার মাতার নাম চন্দ্রাবতী ও পিতার নাম অশ্বলায়ন। বুদ্ধ আমার পিতাকে সর্বতোভাবে শুদ্ধ ও বিনীত করেছিলেন।

২৪৪. তারপর একদিন আমি সুগতের প্রতি প্রসন্ন হয়ে অনাগারিক প্রব্রজ্যা গ্রহণ করেছিলাম। আমার আচার্য মোদ্গল্লায়ন ও উপাধ্যায় সারিপুত্র।

২৪৫. প্রব্রজ্যা গ্রহণের সময় যখন আমার কেশছেদন করা হচ্ছিল তখনই আমার মিথ্যাদৃষ্টি সমূলে ছিন্ন হয়েছিল। আর চীবর পরিধানের সময় আমি অর্হত্ত্ব লাভ করেছিলাম।

২৪৬. অর্থ, ধর্ম, নিরুক্তি ও প্রতিভাণ এই চার প্রতিসম্ভিদায় আমার জ্ঞান দেখে লোকাগ্র বুদ্ধ আমাকে শ্রেষ্ঠপদে বসিয়েছিলেন।

২৪৭. উপাধ্যায় উপতিষ্যের (সারিপুত্র) দ্বারা জিজ্ঞাসিত হয়ে আমি সপ্রতিভভাবেই বিশ্লেষণ করেছিলাম। তাই আমিই সম্যকসম্বুদ্ধের শাসনে প্রতিসম্ভিদালাভীদের মধ্যে শ্রেষ্ঠ।

২৪৮. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

২৪৯. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৫০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান মহাকোট্ঠিক স্থবির এই গাথাগুলো ভাষণ করেছিলেন।

মহাকোট্ঠিক স্থবির অপদান সপ্তম সমাপ্ত।

৮. উরুবেলাকস্সপ স্থবির অপদান
২৫১. আজ থেকে লক্ষকল্প আগে পৃথিবীতে সর্বলোকবিদ মুনি চক্ষুষ্মান জিন পদুমুত্তর বুদ্ধ উৎপন্ন হয়েছিলেন।

২৫২. তিনি উপদেষ্টা, বিজ্ঞাপক, সকল প্রাণীর তীর্ণকারী ও দেশনাকুশল বুদ্ধ। তখন তিনি বহু জনতাকে সংসারসাগর তীর্ণ করে দিয়েছিলেন।

২৫৩. তিনি ছিলেন পরম অনুকম্পাকারী, কারুণিক, ও সকল প্রাণীর পরম হিতৈষী। তিনি তখনকার অন্যতীর্থিয়দের পঞ্চশীলে প্রতিষ্ঠিত করেছিলেন।

২৫৪. এভাবেই তিনি সম্পূর্ণ নিরাকুল ও অন্যতীর্থিয়শূন্য হয়ে বশীভূত ক্ষীণাসব অর্হৎ-পরিবেষ্টিত হয়ে অবস্থান করেছিলেন।

২৫৫. সেই মহামুনি আটান্ন প্রকার রত্নে গৌরবমণ্ডিত, উজ্জ্বল কাঞ্চনতুল্য ও বত্রিশ মহাপুরুষ লক্ষণবিশিষ্ট।

২৫৬. সেই সময় মানুষের গড় আয়ু ছিল লক্ষ বৎসর। তিনি পরিপূর্ণ আয়ু জীবিত থেকে বহু জনতাকে তীর্ণ করেছিলেন।

২৫৭. তখন আমি হংসবতী নগরে এক সাধু ব্রাহ্মণ হয়ে জন্মেছিলাম। একদিন লোকপ্রদ্যোৎ বুদ্ধের কাছে গিয়ে তাঁর ধর্মদেশনা শুনেছিলাম।

২৫৮. তখন তিনি তার এক শ্রাবককে মহাপরিষদলাভী ভিক্ষুদের মধ্যে শ্রেষ্ঠপদে বসালেন। তা শুনে আমি ভীষণভাবে প্রীত হয়েছিলাম।

২৫৯. আমি মহতি পরিষদসহ মহাজিন বুদ্ধকে নিমন্ত্রণ করে মহাদান দিয়েছিলাম।

২৬০. মহাদান দেওয়ার পর আমি নায়ক বুদ্ধকে অভিবাদন করেছিলাম। তারপর একপার্শ্বে দাঁড়িয়ে হৃষ্টমনে এই কথা নিবেদন করেছিলাম :

২৬১. হে বীর, আপনার প্রতি অচলা শ্রদ্ধাবশত ও কৃতপুণ্যবলে জন্মজন্মান্তরে আমার বিশাল পরিষদ লাভ হোক!

২৬২-২৬৩. তখন শাস্তা কোকিলের ন্যায় মধুর স্বরে পরিষদকে বলেছিলেন, হে ভিক্ষুগণ, এই ব্রাহ্মণকে দেখো তো যে হেমবর্ণের অধিকারী, বিশাল বাহুধারী, কোমল নয়নধারী, উদগ্রতনু, হৃষ্ট ও আমার গুণে ভীষণ শ্রদ্ধাশীল।

২৬৪. এই ব্যক্তি সিংহনাদ করে সেই শ্রেষ্ঠপদ লাভের প্রার্থনা করছে। আমি দৃঢ়ভাবে বলছি যে, সুদীর্ঘকাল পরে ভবিষ্যতে তার মনোরথ পূর্ণ হবে।

২৬৫. আজ থেকে লক্ষকল্প পরে ওক্কাকুকুলে গৌতম নামক শাস্তা পৃথিবীতে জন্মগ্রহণ করবেন।

২৬৬. সে তাঁর ধর্মে ধর্মৌরসজাত উত্তরাধিকারী হয়ে কস্সপ গোত্রীয় শাস্তাশ্রাবক হবে।

২৬৭. আজ থেকে বিরানব্বই কল্প আগে এক অনুপম, অসদৃশ, অনুত্তর শাস্তা, লোকাগ্রনায়ক ফুস্স বুদ্ধ ছিলেন।

২৬৮. তিনি সমস্ত অন্ধকার বিদূরিত করে কামজটাকে বিজটিত করেছিলেন এবং অমৃত বারি বর্ষণ করে দেবমনুষ্যদের পরিতৃপ্ত করেছিলেন।

২৬৯. তখন আমরা বারাণসী রাজার পুত্র তিন ভাই ছিলাম। আমরা পিতার খুবই বিশ্বাসভাজন ছিলাম।

২৭০. আমরা ছিলাম বীর, প্রবল পরাক্রমী, শক্তিশালী ও সংগ্রামে অপরাজিত। তখন এক প্রত্যন্ত রাজ্যে বিদ্রোহ দেখা দিলে মহারাজ পিতা আমাদের বললেন :

২৭১. বৎসগণ, এদিকে এসো। বিশাল সৈন্যবাহিনী সঙ্গে নিয়ে প্রত্যন্ত অঞ্চলে গিয়ে উৎপন্ন বিদ্রোহ দমন কর। বিদ্রোহ দমন করে ফিরে এসে তোমরা বর চাইতে পার।

২৭২. তখন আমরা বলেছিলাম, হে পিত, আপনি যদি আমাদের নায়ক বুদ্ধকে সেবাপূজার সুযোগ দেন, তবে আমরা অবশ্যই বিদ্রোহ দমন করব।

২৭৩. মহারাজ পিতা আমাদের সেই বর দিলেন। আমরা বর পেয়ে বিপুল অস্ত্র-শস্ত্র নিয়ে সেই প্রত্যন্ত অঞ্চলে গিয়ে বিদ্রোহ দমন করে ফিরে এসেছিলাম।

২৭৪. তারপর আমরা আমদের প্রাপ্য বর লোকনায়ক বুদ্ধকে সেবাপূজা করার প্রার্থনা করেছিলাম। বর পেয়ে আমরা আমৃত্যুকাল বুদ্ধসেবায় আত্মনিয়োগ করেছিলাম।

২৭৫-২৭৬. আমরা শীলবান, কারুণিক ও ভাবনানিরত বুদ্ধ প্রমুখ ভিক্ষুসংঘকে ধর্মতভাবে উপার্জিত মহার্ঘ বস্ত্র, উত্তম উত্তম রসযুক্ত খাদ্য-ভোজ্য ও সুন্দর সুন্দর শয্যাসন দান করেছিলাম।

২৭৭. আমরা পরম শ্রদ্ধায় ও মৈত্রীতদ্গত চিত্তে নায়ক বুদ্ধকে সেবা-পূজা করেছিলাম। এমনকি তাঁর পরিনির্বাণের পরও শক্তিপ্রমাণে পূজা করেছিলাম।

২৭৮. মৃতুর পর আমরা সবাই তাবতিংস দেবলোকে জন্মেছিলাম এবং সেখানে মহাসুখ ভোগ করেছিলাম। এটি আমাদের বুদ্ধপূজা করারই ফল।

২৭৯. মায়াকারেরা যেমন মঞ্চে নানা দৃশ্যের অবতারণা করেন, তদ্রুপ আমি ভবভবান্তরে ভ্রমণের সময় বিদেহাধিপতি হয়েছিলাম।

২৮০. গুণাচেলর কথায় আমি ভীষণ মিথ্যাদৃষ্টিপরায়ণ হয়েছিলাম। তাতে করে আমার কন্যা রুচার জন্য আমি প্রায় নরকের পথে যাত্রা করেছিলাম।

২৮১. নারদ ব্রাহ্মণ (বুদ্ধ) আমাকে সিংহনাদে উপদেশ দিয়ে বহুভাবে তা থেকে শান্ত-নিবৃত করেছিলেন। তারপর আমি সেই পাপদৃষ্টি ত্যাগ করেছিলাম।

২৮২. তখন আমি দশবিধ কর্মপথ বিশেষভাবে পূরণ করেছিলাম। আর তাতে করে আমি মৃত্যুর পর নিজ ঘরে প্রত্যাবর্তনের ন্যায় স্বর্গে জন্মগ্রহণ করেছিলাম।

২৮৩. আজ এই শেষ জন্মে আমি বারাণসীর এক ব্রাহ্মণ মহাশালকুলে ব্রাহ্মণ হয়ে জন্মগ্রহণ করেছি।

২৮৪. মৃত্যু, জরা, ব্যাধিতে ভীত হয়ে আমি মহাধন ত্যাগ করে নির্বাণের সন্ধানে জটিল সন্ন্যাসীদের নিকট প্রব্রজ্যা গ্রহণ করেছিলাম।

২৮৫. আমাকে দেখে আমার দুই ভাইও আমার সঙ্গে প্রব্রজ্যা গ্রহণ করেছিল। আমি উরুবেলায় একটি আশ্রম তৈরি করে বসবাস করেছিলাম।

২৮৬. আমার জন্ম কস্সপগোত্রে হওয়ায় ও উরুবেলাকে আশ্রয় করে বসবাস করায় আমি উরুবেলাকস্সপ নামেই সবিশেষ পরিচিত হয়েছিলাম।

২৮৭. নদীর কাছাকাছি বাঁকে বসবাস করায় আমার এক ভাইযের নাম নদীকস্সপ, আর গয়াশীর্ষে বসবাস করায় আমার অন্য ভাইয়ের নাম গয়াকস্সপ হয়েছিল।

২৮৮. আমার কনিষ্ঠ ভাইয়ের দুইশত, মধ্যম ভাইয়ের তিনশত, আর আমার পাঁচশত অনুগত শিষ্য ছিল।

২৮৯. তখন লোকাগ্রনায়ক, নরসারথি বুদ্ধ আমার কাছে উপনীত হয়ে নানা প্রকার ঋদ্ধি প্রতিহার্য দেখিয়ে আমাকে বিনীত করেছিলেন।

২৯০. আমাদের তিন ভাইয়ের মোট এক হাজার ভিক্ষুকে তিনি ‘এসো ভিক্ষু’ বলে উপসম্পদা দিয়েছিলেন। আমরা সবাই একসাথে অর্হত্ত্ব লাভ করেছিলাম।

২৯১-২৯২. সেই এক হাজারজন শিষ্য ও অন্য অনেক শিষ্য আমাকে পরিবৃত করে থাকত। আমি তাদের অনুশাসন করতে পারতাম। তাই ঋষিশ্রেষ্ঠ বুদ্ধ আমাকে মহাপরিষদলাভী ভিক্ষুদের মধ্যে শ্রেষ্ঠ বলে স্বীকৃতি দিয়েছিলেন। অহো, বুদ্ধের কাছে কৃতপুণ্যের কী প্রভাব! আজ আমার মনোরথ পূর্ণ হয়েছে!

২৯৩. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

২৯৪. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

২৯৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান উরুবেলা কস্সপ স্থবির এই গাথাগুলো ভাষণ করেছিলেন।

উরুবেলা কস্সপ স্থবির অপদান অষ্টম সমাপ্ত।

৯. রাধ স্থবির অপদান
২৯৬. আজ থেকে লক্ষকল্প আগে পৃথিবীতে সর্বলোকবিদ মুনি চক্ষুষ্মান জিন পদুমুত্তর বুদ্ধ উৎপন্ন হয়েছিলেন।

২৯৭. তিনি উপদেষ্টা, বিজ্ঞাপক, সকল প্রাণীর তীর্ণকারী ও দেশনাকুশল বুদ্ধ। তখন তিনি বহু জনতাকে সংসারসাগর তীর্ণ করে দিয়েছিলেন।

২৯৮. তিনি ছিলেন পরম অনুকম্পাকারী, কারুণিক, ও সকল প্রাণীর পরম হিতৈষী। তিনি তখনকার অন্যতীর্থিদের পঞ্চশীলে প্রতিষ্ঠিত করেছিলেন।

২৯৯. এভাবেই তিনি সম্পূর্ণ নিরাকুল ও তীর্থিয়শূন্য হয়ে এবং বশীভূত ক্ষীণাসব অর্হৎ পরিবেষ্টিত হয়ে অবস্থান করেছিলেন।

৩০০. সেই মহামুনি আটান্ন প্রকার রত্নে গৌরবমণ্ডিত, উজ্জ্বল কাঞ্চনতুল্য ও বত্রিশ মহাপুরুষ লক্ষণবিশিষ্ট।

৩০১. সেই সময় মানুষের গড় আয়ু ছিল লক্ষ বৎসর। তিনি পরিপূর্ণ আয়ু জীবিত থেকে বহু জনতাকে তীর্ণ করেছিলেন।

৩০২. তখন আমি হংসবতী নগরে এক মন্ত্রধর ব্রাহ্মণ হয়ে জন্মেছিলাম। একদিন আমি সেই নরশ্রেষ্ঠ বুদ্ধের কাছে গিয়ে তাঁর ধর্মদেশনা শুনছিলাম।

৩০৩. তখন মহাবীর, পরিষদে বিশারদ, বিনায়ক বুদ্ধ এক ভিক্ষুকে প্রতিভাণক তথা জ্ঞানবান ভিক্ষুদের মধ্যে শ্রেষ্ঠপদে বসালেন।

৩০৪. তখন আমি লোকনায়ক বুদ্ধ প্রমুখ ভিক্ষুসংঘের উদ্দেশে বহু পুণ্যকার্য করে তাঁর পায়ে মাথা ঠেকিয়ে সেই শ্রেষ্ঠপদ প্রার্থনা করেছিলাম।

৩০৫. তখন ক্লেশমলমুক্ত ও সুবর্ণ খণ্ডের ন্যায় প্রভাময় ভগবান আমাকে লক্ষ করে মধুর কণ্ঠে বলেছিলেন :

৩০৬. সুখী হও। দীর্ঘায়ু হও। তোমার প্রার্থনা পূর্ণ হোক। তুমি যে আমার ও ভিক্ষুসংঘের উদ্দেশ্যে বিপুল পুণ্যকার্য করেছ!

৩০৭. আজ থেকে লক্ষকল্প পরে ওক্কাকুকুলে গৌতম নামক শাস্তা পৃথিবীতে জন্মগ্রহণ করবেন।

৩০৮. তাঁর ধর্মে সে ধর্মৌরসজাত উত্তরাধিকারী রাধ নামে শাস্তাশ্রাবক হবে।

৩০৯. শাক্যপুত্র নরশ্রেষ্ঠ নায়ক বুদ্ধ তার পূর্বহেতু গুণ দেখে তুষ্ট হয়ে তাকে প্রতিভাণক তথা জ্ঞানবান ভিক্ষুদের মধ্যে শ্রেষ্ঠপদে প্রতিষ্ঠিত করবেন।

৩১০. তা শুনে আমি ভীষণ খুশি হয়েছিলাম। তখন আমি আজীবন স্মৃতিমান ও প্রজ্ঞাসমন্বিত হয়ে মৈত্রীচিত্তে পদুমুত্তর জিনকে সেবা-পরিচর্যা করেছিলাম।

৩১১. সেই সুকৃত পুণ্যপ্রভাবে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে জন্ম নিয়েছিলাম।

৩১২. আমি তিনশতবার দেবলোকে দেবরাজত্ব করেছিলাম এবং পাঁচশতবার চক্রবর্তী রাজা হয়েছিলাম।

৩১৩. আর প্রাদেসিক রাজা তো অসংখ্যবার হয়েছিলাম। সেই কর্মের ফলে আমি সর্বত্রই সুখী হয়েছিলাম।

৩১৪. এই শেষ জন্মে আমি গিরিব্বজ নগরে এক ব্রাহ্মণ পরিবারে জন্মগ্রহণ করেছি।

৩১৫. একদিন আমি সারিপুত্র স্থবিরকে মাত্র এক চামচ ভিক্ষা দান করেছিলাম। আমি জরাজীর্ণ হয়ে বৃদ্ধবয়সে প্রব্রজ্যা গ্রহণ করতে বিহারে গিয়েছিলাম।

৩১৬. জরাজীর্ণ, বৃদ্ধ ও দুর্বল হওয়ায় আমাকে কেউই প্রব্রজ্যা দিচ্ছিল না। তাই আমি ভীষণ দুঃখিত, বিষণ্ণবদন ও শোকগ্রস্ত হয়েছিলাম।

৩১৭. মহামুনি, মহাকারুণিক বুদ্ধ শোকগ্রস্ত আমাকে দেখে বলেছিলেন, বৎস, কী হয়েছে তোমার? তুমি এত শোক করছ কেন? বল দেখি কী হয়েছে তোমার?

৩১৮. হে বীর, আপনার সুব্যাখ্যাত ধর্মশাসনে আমি প্রব্রজ্যা গ্রহণ করতে পারছি না। তাই আমি শোক করছি। হে নায়ক, আপনি আমার সহায় হোন!

৩১৯. তখন মুনিশ্রেষ্ঠ বুদ্ধ ভিক্ষুসংঘকে ডেকে জিজ্ঞেস করেছিলেন, হে ভিক্ষুগণ, দেখ তো এই ব্যক্তি তোমাদের কাউকে কোনোদিন উপকার করেছে বলে স্মরণ করতে পার কি না? সে যদি কাউকে উপকার করে থাকে, তবে সে-ই তাকে প্রব্রজ্যা প্রদান করুক।

৩২০. তখন সারিপুত্র বলেছিলেন, ভন্তে ভগবান, আমি স্মরণ করতে পারি। আমি পিণ্ডচারণ করতে গেলে একদিন সে আমাকে এক চামচ ভিক্ষা দিয়েছিল।

৩২১. (ভগবান বলেছিলেন) ‘সাধু, সাধু, সাধু, সারিপুত্র, তুমি কৃতজ্ঞ। তাহলে তুমিই তাকে প্রব্রজ্যা প্রদান কর। এ জ্ঞানবানদের মধ্যে শ্রেষ্ঠ হবে।

৩২২. তারপর আমি প্রব্রজ্যা এবং উপসম্পদা উভয়ই লাভ করলাম। অচিরেই আমি আসবক্ষয় জ্ঞানও লাভ করলাম।

৩২৩. আমি মুনিশ্রেষ্ঠ বুদ্ধের কথা খুব মন দিয়ে শুনতাম এবং শুনে ভীষণ খুশি হতাম। তারপর একদিন জিনশ্রেষ্ঠ বুদ্ধ আমাকে প্রতিভাণক তথা জ্ঞানবান ভিক্ষুদের মধ্যে শ্রেষ্ঠপদে বসালেন।

৩২৪. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৩২৫. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৩২৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান রাধ স্থবির এই গাথাগুলো ভাষণ করেছিলেন।

রাধ স্থবির অপদান নবম সমাপ্ত।

১০. মোঘরাজ স্থবির অপদান
৩২৭. আজ থেকে লক্ষকল্প আগে পৃথিবীতে সর্বলোকবিদ মুনি চক্ষুষ্মান জিন পদুমুত্তর বুদ্ধ উৎপন্ন হয়েছিলেন।

৩২৮. তিনি উপদেষ্টা, বিজ্ঞাপক, সকল প্রাণীর তীর্ণকারী ও দেশনাকুশল বুদ্ধ। তখন তিনি বহু জনতাকে সংসারসাগর তীর্ণ করে দিয়েছিলেন।

৩২৯. তিনি ছিলেন পরম অনুকম্পাকারী, কারুণিক ও সকল প্রাণীর পরম হিতৈষী। তিনি তখনকার অন্যতীর্থিদের পঞ্চশীলে প্রতিষ্ঠিত করেছিলেন।

৩৩০. এভাবেই তিনি সম্পূর্ণ নিরাকুল ও তীর্থিয়শূন্য হয়ে এবং বশীভূত ক্ষীণাসব অর্হৎ পরিবেষ্টিত হয়ে অবস্থান করেছিলেন।

৩৩১. সেই মহামুনি আটান্ন প্রকার রত্নে গৌরবমণ্ডিত, উজ্জ্বল কাঞ্চনতুল্য ও বত্রিশ মহাপুরুষ লক্ষণবিশিষ্ট।

৩৩২. সেই সময় মানুষের গড় আয়ু ছিল লক্ষ বৎসর। তিনি পরিপূর্ণ আয়ু জীবিত থেকে বহু জনতাকে তীর্ণ করেছিলেন।

৩৩৩. তখন আমি হংসবতী নগরে জনৈক পরিবারে জন্মগ্রহণ করেছিলাম। আমি পরের কাজ করেই জীবিকা নির্বাহ করতাম। তখন আমার তেমন কোনো ধনসম্পত্তি ছিল না।

৩৩৪. একসময় আমি এক প্রত্যাবর্তনশালায় বাস করছিলাম। তখন সেখানে আমি আগুন জ্বালিয়ে, মাটি পুড়িয়ে দগ্ধ কালো শিলা তৈরি করছিলাম।

৩৩৫. ঠিক সেই সময় চতুর্সত্য-প্রকাশক নাথ বুদ্ধ তাঁর পরিষদে একজন জীর্ণশীর্ণ চীবরধারী ভিক্ষুর ভূয়সী প্রশংসা করছিলেন।

৩৩৬. তাঁর গুণের কথা শুনে আমি ভীষণ তুষ্ট হয়েছিলাম। তারপর তথাগতের পায়ে পড়ে আমি সেই শ্রেষ্ঠপদ লাভের প্রার্থনা করেছিলাম।

৩৩৭-৩৩৮. তখন পদুমুত্তর ভগবান তাঁর শ্রাবকদের বলেছিলেন, হে ভিক্ষুগণ, শীর্ণকায়, কুঁজো, প্রীতি-প্রসন্নবদন, শ্রদ্ধাধন-সমন্বিত, উদগ্রতনু, হৃষ্টচিত্ত ও অচল শালপিণ্ড তুল্য এই লোকটিকে দেখ।

৩৩৯. এই ব্যক্তি জীর্ণ চীবরধারী সত্যসেন ভিক্ষুর ভূয়সী প্রশংসা শুনে সেই শ্রেষ্ঠপদ লাভের প্রার্থনা করছে।

৩৪০. তা শুনে আমি ভীষণ খুশি হয়েছিলাম। আমি নতশিরে জিনশাসনে আজীবন শুভকর্ম করেছিলাম।

৩৪১. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস স্বর্গে জন্মেছিলাম।

৩৪২. আমি প্রত্যাবর্তনশালায় ভূমিদাহ-কর্ম করার কারণে সুদীর্ঘকাল নিরয়ে বিষম বেদনার্ত হয়ে দগ্ধ হয়েছিলাম।

৩৪৩. সেই কর্মবিশেষে আমি পাঁচশত জন্ম মনুষ্যকুলে উচ্চবংশে জন্মগ্রহণ করেছিলাম।

৩৪৪. সেই কর্মের ফলে আমি পাঁচশত জন্ম কুষ্ঠরোগে আক্রান্ত হয়ে মহাদুঃখ ভোগ করেছিলাম।

৩৪৫. এই ভদ্রকল্পে পূর্বেকার যশস্বী বুদ্ধকে প্রসন্নমনে পিণ্ডপাত দান করে পরিতৃপ্ত করেছিলাম।

৩৪৬. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস স্বর্গে জন্মেছিলাম।

৩৪৭. এই শেষ জন্মে এসেও আমি ক্ষত্রিয়কুলে জন্মগ্রহণ করেছি। পিতার মৃত্যুর পর আমার ওপরই রাজ্যভার বর্তায়।

৩৪৮. কুষ্ঠ রোগাক্রান্ত হওয়ায় আমি কখনো রতি কিংবা সুখ পাইনি। আমার রাজ্যসুখ মোঘ তথা তুচ্ছ বিধায় আমি মোঘরাজ নামেই পরিচিত হলাম।

৩৪৯. আমি শরীরের দোষ দেখে অনাগারিক প্রব্রজ্যা গ্রহণ করেছিলাম। আমি দ্বিজশ্রেষ্ঠ বাবরি ব্রাহ্মণের শিষ্যত্ব গ্রহণ করেছিলাম।

৩৫০. একদিন আমি বিশাল পরিষদকে সঙ্গে করে নরনায়ক বুদ্ধের নিকট উপনীত হয়েছিলাম। আমি সেই বীর বুদ্ধকে কিছু নিপুণ প্রশ্ন করেছিলাম।

৩৫১. আমি মহাযশস্বী গৌতমের ইহলোক, পরলোক, দেবলোক, ব্রহ্মলোক, দেখতে পাই না এবং জানি না।

৩৫২. এমন অতিক্রান্তদর্শী আপনার উদ্দেশে আমার কিছু প্রশ্ন আছে, সেটি হচ্ছে : ‘এই লোককে আপনি কীভাবে দেখেন, যাতে মৃত্যুরাজ দেখতে না পান?’

৩৫৩. হে মোঘরাজ, যে ব্যক্তি এই লোককে শূন্য হিসেবে দেখেন, তবেই মৃত্যুরাজ তাকে দেখতে পান না।

৩৫৪. ‘এভাবে এই লোককে দেখলে পরে মৃত্যুরাজ মোটেই দেখতে পান না’ এই কথা সর্বরোগের চিকিৎসক বুদ্ধ আমাকে বলেছিলেন।

৩৫৫. এই গাথাটা শোনার সঙ্গে সঙ্গেই আমি কেশশ্মশ্রূ মুণ্ডিত, কাষায় বস্ত্রধারী ভিক্ষু হয়ে গিয়েছিলাম।

৩৫৬. আমি রোগপীড়িত হওয়ায় সাংঘিক বিহারে বসবাস করিনি। আমার কারণে বিহারটি দূষিত না হোক এবং ভিক্ষুরা পীড়িত না হোক!

৩৫৭. আমি বিভিন্ন আবর্জনাস্তূপ, শ্মশান ও পথঘাট থেকে কাপড় সংগ্রহ করে, তা দিয়ে সংঘাটি তৈরি করে জীর্ণ চীবরই পরিধান করতাম।

৩৫৮. আমার সেই গুণে খুশি হয়ে মহান চিকিৎসক বিনায়ক বুদ্ধ আমাকে জীর্ণ চীবরধারী ভিক্ষুদের মধ্যে শ্রেষ্ঠপদে বসিয়েছেন।

৩৫৯. আমি পুণ্য-পাপ পরিক্ষীণ হয়ে এবং সর্ববিধ রোগ বিবর্জিত হয়ে সিখীর ন্যায় অলগ্নভাবে সম্পূর্ণ অনাসক্ত হয়ে পরিনির্বাপিত হবো।

৩৬০. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৩৬১. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৩৬২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান মোঘরাজ স্থবির এই গাথাগুলো ভাষণ করেছিলেন।

মোঘরাজ স্থবির অপদান দশম সমাপ্ত।

কাচ্চায়ন বর্গ চুয়ান্নতম সমাপ্ত।


 

৫৫. ভদ্দিয় বর্গ
১. লকুণ্ডভদ্দিয় স্থবির অপদান
১. আজ থেকে লক্ষকল্প আগে পৃথিবীতে সর্ববিধ ধর্মে চক্ষুষ্মান, নায়ক পদুমুত্তর জিন উৎপন্ন হয়েছিলেন।

২. তখন আমি হংসবতী নগরে মহাধনী শ্রেষ্ঠীপুত্র হয়ে জন্মেছিলাম। একদিন হাঁটতে হাঁটতে আমি সংঘারামে গিয়েছিলাম।

৩. তখন লোকপ্রদ্যোৎ নায়ক বুদ্ধ ধর্মদেশনা করছিলেন এবং তাঁর এক শ্রাবককে মধুরভাষী ভিক্ষুদের মধ্যে শ্রেষ্ঠ বলে ভূয়সী প্রশংসা করছিলেন।

৪. তা শুনে আমি অত্যন্ত খুশি হয়েছিলাম। তারপর আমি মহর্ষি বুদ্ধের উদ্দেশ্যে মহাদান দিয়ে পদবন্দনা করে সেই শ্রেষ্ঠপদ প্রার্থনা করেছিলাম।

৫. তখন বিনায়ক বুদ্ধ সংঘমধ্যে বলেছিলেন, ‘এই ব্যক্তি ভবিষ্যতে দীর্ঘকাল পরে সফল মনোরথ হবে।’

৬. আজ থেকে লক্ষকল্প পরে ওক্কাকুকুলে গৌতম নামে এক শাস্তা পৃথিবীতে উৎপন্ন হবেন।

৭. তাঁর ধর্মে ধর্মৌরসজাত উত্তরাধিকারী হয়ে ভদ্দিয় নামে শাস্তাশ্রাবক হবে।

৮. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস স্বর্গে জন্মেছিলাম।

৯. আজ থেকে বিরানব্বই কল্প আগে পৃথিবীতে অনাসক্ত, অপরাজেয়, সর্বলোকের উত্তম জিন, নায়ক ফুস্স বুদ্ধ উৎপন্ন হয়েছিলেন।

১০. তিনি বিদ্যাচরণসম্পন্ন, মহান, ঋজু, প্রতাপশালী, সকল সত্ত্বের পরম হিতৈষী। তিনি বহু সত্ত্বকে সংসারবন্ধন হতে মুক্ত করেছিলেন।

১১. আমি তারই পাশে নন্দারাম বনে এক কোকিল হয়ে জন্মেছিলাম। আমি গন্ধকুটির খুব কাছে এক আম গাছে বাস করতাম।

১২. সেই সময় পরম দাক্ষিণেয় জিনোত্তম বুদ্ধ পিণ্ডার্থে যাচ্ছিলেন। তা দেখে আমি অতীব প্রসন্নচিত্ত হয়ে মধুর স্বরে কূজন করছিলাম।

১৩. তৎক্ষণাৎ আমি রাজোদ্যানে গিয়ে একটি সুপক্ব আম নিয়ে এসে সম্বুদ্ধের কাছে গিয়েছিলাম।

১৪. তখন মহাকারুণিক জিন আমার মনোভাব জ্ঞাত হয়ে উপস্থায়ক তথা সেবকের হাত থেকে নিজে পাত্রটি হাতে নিয়েছিলেন।

১৫-১৬. তারপর আমি অতীব হৃষ্টচিত্তে মহামুনি বুদ্ধকে সেই সুপক্ব আমটি দান করেছিলাম। পাখা দিয়ে ঝাপটিয়ে পাত্রে দিয়েছিলাম। তারপর আমার পাখা দুটি অঞ্জলিবদ্ধ করে আমি মধুর স্বরে কূজন করে বুদ্ধকে প্রণাম নিবেদন করেছিলাম। বুদ্ধপুজা করার পর আমি অতীব খুশি মন নিয়ে নিদ্রা যাবার জন্যে শায়িত হয়েছিলাম।

১৭. তখন বুদ্ধপ্রেমে মশগুল, খুশি মন নিয়ে ঘুমন্ত আমাকে এক শকুন পাখি এসে প্রদুষ্টমনে হত্যা করেছিল।

১৮. মৃত্যুর পর আমি তুষিত স্বর্গে মহাসুখ ভোগ করেছিলাম। তারপর সেই কৃতপুণ্যের ফলে আমি মনুষ্যযোনিতে এসেছিলাম।

১৯. এই ভদ্রকল্পে ব্রহ্মবন্ধু, মহাযশস্বী, শ্রেষ্ঠ গুণধর কস্সপ ভগবান উৎপন্ন হয়েছিলাম।

২০. তিনি শাসনকে উজ্জ্বলতা দান করে, অন্যতীর্থিদের দমন করে এবং বিনয়নকারীদের বিনীত করে সশিষ্যে পরিনির্বাপিত হয়েছিলেন।

২১. লোকাগ্র বুদ্ধ পরিনির্বাণ লাভের পর লোকেরা তাঁকে পূজা করার মানসে অতীব প্রসন্ন মনে শাস্তার উদ্দেশে একটি স্তূপ তৈরি করবেন বলে সিদ্ধান্ত নিয়েছিলেন।

২২. তারা পরামর্শ করছিল যে, আমরা মহর্ষি বুদ্ধের জন্যে সপ্তবিধ রত্নে বিভূষিত সাত যোজনবিশিষ্ট একটি বিশাল স্তূপ তৈরি করব।

২৩. তখন আমি কিকি নামক কাশিরাজের সেনানায়ক ছিলাম। তখন আমি অপ্রমাণ বুদ্ধের জন্যে প্রমাণ তথা ছোট চৈত্য তৈরি করার পরামর্শ দিয়েছিলাম।

২৪. তারা আমার কথায় নরবীর বুদ্ধের জন্যে নানাবিধ রত্নে বিভূষিত ছোট একটি চৈত্য তৈরি করেছিল।

২৫. সেই কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে জন্ম নিয়েছিলাম।

২৬. এখন আমি শেষ জন্মে শ্রাবস্তীর এক ঋদ্ধ, সমৃদ্ধ, মহাধনাঢ্য, শ্রেষ্ঠী পরিবারে জন্মগ্রহণ করেছি।

২৭. শ্রাবস্তীর নগরে প্রবেশ করলে পরে আমি বিস্ময় নেত্রে সুগতকে দেখেছি এবং অচিরেই প্রব্রজ্যা গ্রহণ করে অর্হত্ত্ব লাভ করেছি।

২৮. অতীতে আমি যে চৈত্যের প্রমাণ (আকার) কমিয়ে ছোট করে দিয়েছিলাম সেই কর্মের ফলে আমি এই শেষ জন্মে বামন হয়ে জন্মগ্রহণ করেছি।

২৯. ঋষিশ্রেষ্ঠ বুদ্ধকে মধুর স্বরে পূজা করে আমি মধুরভাষী ভিক্ষুদের মধ্যে শ্রেষ্ঠ আসন লাভ করেছি।

৩০. বুদ্ধকে ফল দান করার প্রভাবে ও বুদ্ধগুণ স্মরণ করার ফলে এখন আমি শ্রামণ্যফলের অধিকারী হয়ে ও সম্পূর্ণ অনাসক্ত হয়ে অবস্থান করছি।

৩১. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৩২. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৩৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ভদ্দিয় স্থবির এই গাথাগুলো ভাষণ করেছিলেন।

ভদ্দিয় স্থবির অপদান প্রথম সমাপ্ত।

২. কঙ্খারেবত স্থবির অপদান
৩৪. আজ থেকে লক্ষকল্প আগে পৃথিবীতে সর্বধর্মে চক্ষুষ্মান নায়ক পদুমুত্তর জিন উৎপন্ন হয়েছিলেন।

৩৫-৩৬. তিনি ছিলেন সিংহহনু, ব্রহ্মস্বরবিশিষ্ট, হংসদুন্দুভি স্বরবিশিষ্ট, নাগের ন্যায় নির্ভীকগামী, চন্দ্র-সূর্যের ন্যায় স্নিগ্ধ ও প্রভাস্বর, মহামতি, মহাবীর, মহাধ্যানী, মহাবলশালী, মহাকারুণিক, নাথ ও মহান অন্ধকার বিধ্বংসকারী।

৩৭. সেই ত্রিলোকশ্রেষ্ঠ, সত্ত্বগণের বিষয়ে অভিজ্ঞ মুনি সম্বুদ্ধ বহু লোককে বিনীত করেছিলেন এবং ধর্মদেশনা করেছিলেন।

৩৮. একদিন সেই জিন পরিষদে ধ্যানী, ধ্যানরত, বীর, উপশান্ত ও অনাবিল এক ভিক্ষুকে ভূয়সী প্রশংসা করে জনতাকে তুষ্ট করেছিলেন।

৩৯. তখন আমি হংসবতী নগরে এক বেদজ্ঞ ব্রাহ্মণ হয়ে জন্মেছিলাম। আমি তাঁর ধর্মকথা শুনে ভীষণভাবে খুশি হয়েছিলাম। আমি সেই শ্রেষ্ঠপদ লাভের প্রার্থনা করেছিলাম।

৪০. তখন বিনায়ক জিন সংঘমধ্যে আমাকে লক্ষ করে বলেছিলেন, হে ব্রাহ্মণ, তুমি খুশি হও। তোমার মনোরথ পূর্ণ হবে।

৪১. আজ থেকে লক্ষকল্প পরে ওক্কাকুকুলে গৌতম নামে শাস্তা পৃথিবীতে উৎপন্ন হবেন।

৪২. তাঁর ধর্মে সে ধর্মৌরসজাত উত্তরাধিকারী হয়ে রেবত নামে শাস্তাশ্রাবক হবে।

৪৩. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে জন্ম নিয়েছিলাম।

৪৪. এখন আমি শেষ জন্মেও কোলিয় নগরে ঋদ্ধ, সমৃদ্ধ, মহাধনাঢ্য ক্ষত্রিয় পরিবারে জন্মগ্রহণ করেছি।

৪৫. সুগত বুদ্ধ কপিলবাস্তুতে ধর্মদেশনা করার সময় তার প্রতি প্রসন্ন হয়ে আমি অনাগারিক প্রব্রজ্যা গ্রহণ করেছিলাম।

৪৬. কল্পে কল্পে, জন্মে জন্মে আমি অত্যন্ত সন্দেহবাতিকগ্রস্ত ছিলাম। বুদ্ধই একমাত্র উত্তম ধর্মদেশনা করে সেই সমস্ত সন্দেহ দূর করেছেন।

৪৭. তাই আমি সকল সন্দেহ-উত্তীর্ণ ও নিয়ত ধ্যানসুখে রত হয়ে অবস্থান করছি। তখন বুদ্ধ আমাকে দেখে এই কথা বলেছিলেন :

৪৮. নিজের ও পরের সম্বন্ধে অথবা ইহকাল ও পরকাল সম্বন্ধে যে সমস্ত সন্দেহ আছে সেসব সন্দেহ যেসব ধ্যানী পরিত্যাগ করেন, তারাই বীর্যবান ব্রহ্মচর্যা অনুশীলনকারী।

৪৯. আজ থেকে লক্ষকল্প আগে আমার কৃতকর্ম এই শেষ জন্মে এসেও ফল প্রদান করছে। এখন আমি সম্পূর্ণ মুক্ত এবং তীরের গতিতে আমার সমস্ত ক্লেশ দগ্ধ করেছি।

৫০. এভাবে ধ্যানরত দেখে লোকবিদ, মুনি, মহামতি বুদ্ধ আমাকে ধ্যানী ভিক্ষুদের মধ্যে শ্রেষ্ঠপদে বসালেন।

৫১. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৫২. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৫৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কঙ্খারেবত স্থবির এই গাথাগুলো ভাষণ করেছিলেন।

কঙ্খারেবত স্থবির অপদান দ্বিতীয় সমাপ্ত।

৩. সীবলী স্থবির অপদান
৫৪. আজ থেকে লক্ষকল্প আগে পৃথিবীতে সর্ববিধ ধর্মে চক্ষুষ্মান নায়ক জিন পদুমুত্তর বুদ্ধ উৎপন্ন হয়েছিলেন।

৫৫. তাঁর শীল ছিল অসংখ্যেয়, সমাধি বজ্রোপম, জ্ঞান অপ্রমেয় ও বিমুক্তি ছিল অতুলনীয়।

৫৬. তিনি মানুষ, নাগ ও ব্রহ্মাদের সমাগমে শ্রমণ-ব্রাহ্মণে আকীর্ণ সভায় ধর্মদেশনা করতেন।

৫৭. একসময় তিনি পরিষদে বসে তার এক মহালাভী, পুণ্যবান, জ্যোতির্ময় শিষ্যকে লাভীশ্রেষ্ঠ পদে প্রতিষ্ঠিত করছিলেন।

৫৮-৫৯. তখন আমি হংসবতী নগরে একজন ক্ষত্রিয় রাজা ছিলাম। পদুমুত্তর জিনের মুখে সেই শিষ্যের বহু গুণের কথা শুনে আমি ভীষণ খুশি হয়েছিলাম। তারপর বুদ্ধ প্রমুখ ভিক্ষুসংঘকে নিমন্ত্রণ করে সপ্তাহকাল ভোজন করিয়ে ও মহাদান দিয়ে সেই শ্রেষ্ঠপদ প্রার্থনা করেছিলাম।

৬০. তখন পুরুষশ্রেষ্ঠ মহাবীর পদুমুত্তর বুদ্ধ আমাকে তাঁর পদমূলে নতশির দেখে মধুর স্বরে এই কথা বলেছিলেন :

৬১-৬২. তখন পদুমুত্তর জিনের কথা শ্রবণের ইচ্ছায় বহু জনতা, দেবতা, দানব, গন্ধর্ব, ব্রহ্মা ও ঋদ্ধিমান শ্রমণ-ব্রাহ্মণ কৃতাঞ্জলি হয়ে এই বলে নমস্কার করেছিল, হে পুরুষশ্রেষ্ঠ, আপনাকে, নমস্কার! হে পুরুষোত্তম, আপনাকে নমস্কার!’

৬৩. সপ্তাহকালব্যাপী ক্ষত্রিয় রাজা আপনাকে মহাদান দিয়েছেন। সেই মহাদনের ফল সম্বন্ধে শোনার জন্যে সবাই উন্মুখ হয়ে আছে। হে মহামুনি, আপনি ব্যাখ্যা করুন।

৬৪-৬৫. অতঃপর ভগবান বলেছিলেন, তাহলে আমার কথা শোন। তার দান অপ্রমেয় বুদ্ধ ও সংঘে সুপ্রতিষ্ঠিত। সেই দানের ফল কে ব্যাখ্যা করবে? সেই দানের ফল যে অপ্রমেয়! তাই সে মহাধনাঢ্য হবে। সে লাভীশ্রেষ্ঠপদ প্রার্থনা করছে।

৬৬. সে লাভীশ্রেষ্ঠপদ লাভের প্রার্থনা করেছে। ভবিষ্যতে দীর্ঘকাল পরে সে সেই শ্রেষ্ঠপদ লাভ করবে।

৬৭. আজ থেকে লক্ষকল্প পরে ওক্কাকুকুলে গৌতম নামে এক শাস্তা পৃথিবীতে উৎপন্ন হবেন।

৬৮. তার ধর্মে সে ধর্মৌরসজাত উত্তরাধিকারী হয়ে সীবলী নামে শাস্তাশ্রাবক হবে।

৬৯. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে জন্মেছিলাম।

৭০. আজ থেকে একানব্বই কল্প আগে পৃথিবী চারুদর্শন, সর্ববিধ ধর্মের যথাভূত দর্শনকারী লোকনায়ক বিপস্সী ভগবান উৎপন্ন হয়েছিলেন।

৭১. তখন আমি বন্ধুমতি নগরে এক জনৈক পরিবারে জন্ম নিয়েছিলাম। তখন আমি ছিলাম সকলের প্রিয় ও মনোজ্ঞ এক কর্মী।

৭২. তখন বন্ধুমতি নগরবাসীরা সবাই মিলে মহর্ষি বিপস্সী ভগবানের উদ্দেশে এক মহতি বিশ্ববিশ্রুত দানযজ্ঞের আয়োজন করেছিল।

৭৩. সেই মহতি দানযজ্ঞের আয়োজন প্রায় শেষ পর্যায়ে একটু পরখ করে দেখতে গিয়ে খেয়াল হয়েছিল যে, এই মহতি দানযজ্ঞে মধু, গুড় ও দধি নেই।

৭৪. তখন আমি একদম নতুন মধু ও দধি নিয়ে মালিকের ঘরে যাচ্ছিলাম। (দানযজ্ঞের) সেই লোকেরা আমাকে দেখতে পেয়েছিল।

৭৫. তারা সেগুলো হাজার টাকা দিয়ে হলেও নিতে চেয়েছিল। আমি কোনোভাবেই দিতে চাইনি। তখন আমি ভেবেছিলাম, ‘এগুলোর মূল্য কোনোভাবেই এতটুকু কম হবে না।’

৭৬. আমি আরও ভেবেছিলাম, এই লোকেরা যেভাবে তথাগতকে পূজা-সৎকার করছেন, আমিও সেভাবে লোকনায়ক বুদ্ধ প্রমুখ অনুত্তর ভিক্ষুসংঘকে পূজা-সৎকার করব।

৭৭. এভাবে চিন্তা করার পর আমি দধি ও মধু মিশিয়ে পিষে লোকনাথ বুদ্ধ প্রমুখ অনুত্তর সংঘকে দান করেছিলাম।

৭৮. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে জন্মেছিলাম।

৭৯. পুনরায় আমি বারাণসীর রাজা হয়ে জন্মগ্রহণ করেছিলাম। তখন আমি প্রদুষ্ট মনে নগরদ্বার বন্ধ রেখেছিলাম।

৮০. তখন নগরদ্বার সম্পূর্ণ বন্ধ করায় তপস্বী পচ্চেক বুদ্ধগণও রুদ্ধ হয়ে পড়েছিল। সেই কর্মের বিপাক আমাকে সুদীর্ঘকাল নিরয়ে দগ্ধ করেছিল।

৮১. আজ এই শেষ জন্মে আমি কোলিয় নগরে জন্মগ্রহণ করেছি। আমার মায়ের নাম সুপ্রবাসা। আর পিতার নাম লিচ্ছবী মহালি।

৮২. পূর্বকৃত পুণ্যবলে আমি ক্ষত্রিয় রাজকুলে জন্মেছি। আর নগরদ্বার রুদ্ধ করে দেওয়ার ফলে আমাকে মাতৃগর্ভে মহাদুঃখের সঙ্গে সাত বৎসর পর্যন্ত বাস করতে হয়েছে।

৮৩. মাতৃগর্ভ হতে ভূমিষ্ঠ হবার আগে আমি মহাদুঃখে সমর্পিত হয়ে সপ্তাহকাল ছটফট করেছি। আমার মাও আমাকে পরামর্শ দেওয়ার কারণে একইভাবে মহাদুঃখে ছটফট করেছে।

৮৪. বুদ্ধের অশেষ অনুকম্পায় আমি মাতৃগর্ভ হতে বেশ সুখেই ভূমিষ্ঠ হয়েছি। ভূমিষ্ঠ হওয়ার দিনেই আমি অনাগারিক প্রব্রজ্যা গ্রহণ করেছি।

৮৫. আমার উপাধ্যায় সারিপুত্র স্থবির। মহাঋদ্ধিধর মোদ্গল্লায়ন স্থবির যখন আমার মাথা থেকে কেশচ্ছেদন করছেন তখন মহামতি সারিপুত্র স্থবির আমাকে অনুশাসন করেছেন।

৮৬. কেশচ্ছেদনের সময়ই আমি অর্হত্ত্ব লাভ করেছি। তারপর দেবতা, নাগ ও মানুষেরা আমাকে পূজা করার জন্যে আমার কাছে আসে।

৮৭. ঠিক যেভাবে আমি পদুমুত্তর নাথকে ও বিনায়ক বিপস্সী বুদ্ধকে চতুর্প্রত্যয় দিয়ে বিশেষভাবে প্রসন্নমনে পূজা করেছিলাম।

৮৮. আমার সেই পূর্বকৃত বিশেষ কর্মের ফলে আমি বনে, গ্রামে, জলে, স্থলে সর্বত্রই বিপুল লাভ সৎকার লাভ করে থাকি।

৮৯-৯০. লোকাগ্রনায়ক, বিনায়ক বুদ্ধ যখন ত্রিশ হাজার ভিক্ষুকে সঙ্গে নিয়ে রেবত স্থবিরকে দেখতে যাচ্ছিলেন, তখন অসংখ্য দেবতা আমার উদ্দেশে উত্তম উত্তম খাদ্য-ভোজ্য দিয়েছে। আমি সেগুলো দিয়ে লোকনায়ক বুদ্ধ প্রমুখ ভিক্ষুসংঘকে পরিতৃপ্ত করেছিলাম।

৯১. আমার দ্বারা সেবিত-পূজিত হয়ে মহামতি বুদ্ধ রেবত স্থবিরকে দেখতে গিয়েছিলেন। সেখান থেকে জেতবনে ফিরে এসে আমাকে লাভীশ্রেষ্ঠপদে বসিয়েছিলেন এই বলে :

৯২. হে ভিক্ষুগণ, আমার শিষ্যদের মধ্যে লাভীশ্রেষ্ঠ হচ্ছে সীবলী। সর্বলোকের হিতের জন্যে শাস্তা সেই পরিষদে আমার ভূয়সী প্রশংসা করেছিলেন।

৯৩. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৯৪. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৯৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সীবলী স্থবির এই গাথাগুলো ভাষণ করেছিলেন।

সীবলী স্থবির অপদান তৃতীয় সমাপ্ত।

৪. বঙ্গীশ স্থবির অপদান
৯৬. আজ থেকে লক্ষকল্প আগে পৃথিবীতে সর্ববিধ ধর্মে চক্ষুষ্মান নায়ক পদুমুত্তর জিন উৎপন্ন হয়েছিলেন।

৯৭. ঊর্মিমালা যেমন সাগরে চিত্রিত হয়, তারকারা যেমন আকাশে চিত্রিত হয়, ঠিক সেভাবেই আপনার উপদেশবাণী অর্হৎদের দ্বারা চিত্রিত হয়েছে।

৯৮. দেবমনুষ্য, নাগ, অসুর পরিবেষ্টিত হয়ে ও শ্রমণ-ব্রাহ্মণে আকীর্ণ বিশাল জনসভায় জিনুত্তম বুদ্ধ উপবিষ্ট হয়েছিলেন।

৯৯. তিনি পৃথিবীতে জ্ঞানপ্রভায় জ্বল জ্বল করতে থাকা লোকবিদ জিন। তিনি উপদেশ প্রদানের মাধ্যমে অজ্ঞদের বোধ উৎপন্ন করতেন।

১০০. তিনি চার বৈশারদ্যপাপ্ত, পুরুষোত্তম, সম্পূর্ণ ভয়ভীতিহীন, নির্বাণপ্রাপ্ত ও বিশারদ।

১০১. লোকাগ্র বুদ্ধ কেবল মহান ও শ্রেষ্ঠস্থান বুদ্ধভূমিই অনুমোদন করেন, অন্যকিছু নয়।

১০২. তিনি যখন বজ্রকণ্ঠে সিংহনাদ করেন তখন দেব, মানব বা ব্রহ্মা কেউই প্রত্যাবর্তন করেন না।

১০৩. চার পরিষদে বিশারদ বুদ্ধ শ্রেষ্ঠ ধর্মদেশনা করার মধ্য দিয়ে দেবমনুষ্যদের সংসারসাগর তীর্ণ করিয়েই ধর্মচক্র প্রবর্তন করেন।

১০৪. তখন তিনি তাঁর এক সাধুসম্মত শ্রাবকের ভূয়সী প্রশংসা করে বিচিত্রকথক শ্রেষ্ঠপদে প্রতিষ্ঠিত করছিলেন।

১০৫. তখন আমি হংসবতী নগরে এক সর্ববিধ বেদজ্ঞ, বচনবাগীশ, তার্কিক, সাধুসম্মত ব্রাহ্মণ ছিলাম।

১০৬. এক সময় আমি সেই মহাবীর বুদ্ধের কাছে গিয়ে ধর্মদেশনা শুনে সেই শ্রাবকের গুণরাশি দেখে ভীষণ প্রীতি লাভ করেছিলাম।

১০৭. তারপর আমি লোকনন্দন সুগত প্রমুখ সংঘকে নিমন্ত্রণ করে সাত দিন যাবৎ ভোজন দান করে ত্রিচীবর দান করেছিলাম।

১০৮. অতঃপর আমি তার রাতুল চরণে মাথা ঠেকিয়ে কৃতাঞ্জলি হয়ে একপার্শ্বে দাঁড়িয়ে আনন্দিত মনে জিনোত্তম বুদ্ধের ভূয়সী প্রশংসা করেছিলাম।

১০৯. হে বাদিমর্দন, আপনাকে নমস্কার। হে পুরুষোত্তম, আপনাকে নমস্কার। হে সর্বলোকাগ্র, আপনাকে নমস্কার। হে অভয়ঙ্কর, আপনাকে নমস্কার।

১১০. হে মারজয়ী, আপনাকে নমস্কার। হে দৃষ্টিবিনাশী, আপনাকে নমস্কার। হে শান্তি-সুখদায়ক, আপনাকে নমস্কার। হে শরণঙ্কর, আপনাকে নমস্কার।

১১১. হে ভগবান, আপনি হচ্ছেন অনাথের নাথ, ভীতুদের অভয়স্থান, ক্লান্তদের বিশ্রামভূমি ও শরণার্থীদের পরম আশ্রয়।

১১২. আমি এভাবে বহুপ্রকারে সম্বুদ্ধের মহাগুণের ভূয়সী প্রশংসা করে বলেছিলাম, ‘আমি সেই বিচিত্রকথক ভিক্ষুর ন্যায় হতে চাই।’

১১৩-১১৪. তখন অনন্ত জ্ঞানী ভগবান বলেছিলেন, যে ব্যক্তি বুদ্ধ প্রমুখ ভিক্ষুসংঘকে সপ্তাহকাল ভোজন করিয়েছে, আর যে ব্যক্তি আমার গুণকীর্তন করল, সে বিচিত্রকথক ভিক্ষুর ন্যায় শ্রেষ্ঠপদ লাভের প্রার্থনা করছে।

১১৫. ভবিষ্যতে সুদীর্ঘকাল পরে তার সেই মনোরথ পূরণ হবে। সে অপ্রমেয় দেবমনুষ্যসম্পত্তি ভোগ করবে।

১১৬. আজ থেকে লক্ষকল্প পরে ওক্কাকুকুলে গৌতম নামক শাস্তা পৃথিবীতে উৎপন্ন হবেন।

১১৭. তাঁর ধর্মে সে ধর্মৌরসজাত উত্তরাধিকারী হয়ে বঙ্গীশ নামে এক শাস্তাশ্রাবক হবে।

১১৮. তা শুনে আমি ভীষণ খুশি হয়েছিলাম। তখন আমি আজীবন মৈত্রীতদ্গত চিত্তে তথাগত জিনকে চতুর্প্রত্যয় দিয়ে সেবাপূজা করেছিলাম।

১১৯. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তুষিত স্বর্গে জন্মেছিলাম।

১২০. আজ এই শেষ জন্মে আমি এক পরিব্রাজক পরিবারে জন্মগ্রহণ করেছি। আমি জন্মের মাত্র সাত বৎসর বয়সে পরিব্রাজকত্বে উপনীত হয়েছি।

১২১. আমি সর্ববিধ বেদজ্ঞ, তর্কশাস্ত্র বিশারদ, বিচিত্রকথক ও পরবাদ খণ্ডনকারী।

১২২. বঙ্গে জাত অর্থে ‘বঙ্গীশ’ অথবা কথায় বিশেষ পারদর্শী এই অর্থে ‘বঙ্গীশ’। এই ‘বঙ্গীশ’ নামেই আমি সবিশেষ পরিচিত হয়েছি।

১২৩. প্রাপ্তবয়স্ক হওয়ার পর প্রথম যৌবনে পদার্পণ করলে পরে আমি রমণীয় রাজগৃহ নগরে সারিপুত্র স্থবিরকে দেখতে পেয়েছি।

পঁচিশতম ভাণবার সমাপ্ত।

১২৪. তিনি পাত্র হাতে সুসংযত হয়ে পিণ্ডার্থে বিচরণ করছিলেন। তিনি আনতচক্ষু, স্বল্পভাষী, ও যুগমাত্র দর্শনকারী।

১২৫. তাকে দেখে আমি প্রথমে বিস্ময়াবিষ্ট হয়েছিলাম। তারপর আমি কণিকারপুষ্পের মতো সুচয়িত ও আমার চিত্তের উপযুক্ত একটি গাথা বলেছিলাম।

১২৬. তিনি আমাকে লোকনায়ক শাস্তা সম্বুদ্ধের কথা বলেছিলেন। তখন সেই পণ্ডিত, বীর সারিপুত্র স্থবির আমাকে আরও কিছু উপদেশ দিয়েছিলেন।

১২৭. তিনি তার স্বভাবসুলভ জ্ঞানমূলক ও বিরাগমূলক সুদর্শন উত্তম উপদেশবাণী শুনিয়ে আমাকে তুষ্ট করেছিলেন।

১২৮. তারপর আমি পায়ে মাথা ঠেকালে তিনি আমাকে বলেছিলেন, ‘প্রব্রজ্যা গ্রহণ করো।’ তারপর সেই মহাপ্রাজ্ঞ আমাকে বুদ্ধশ্রেষ্ঠের কাছে নিয়ে গিয়েছিলেন।

১২৯. আমি ভগবানের রাতুল চরণে মাথা ঠেকিয়ে বন্দনা করে শাস্তার কাছে বসেছিলাম। তখন তিনি আমাকে বললেন, ‘বঙ্গীশ, তুমি কিছু জান কি?’

১৩০. আমি বললাম, ভন্তে, আমি সামান্য একটা শিল্প জানি। আর তা হচ্ছে, মৃতশির বিদ্যা। বার বৎসরের মৃত হলেও বলে দিতে পারি।’ তখন ভগবান বললেন, ‘সত্যই যদি তোমার ওই বিদ্যা জানা থাকে, তবে এখন আমাকে বলতে পারবে কি?’

১৩১. আমি তাঁর কথায় সম্মত হলে পরে তিনি আমাকে তিনটি মৃতশির দেখালেন। সঙ্গে সঙ্গে আমি বলে দিলাম, একজন নিরয়ে, একজন মনুষ্যলোকে ও একজন দেবলোকে উৎপন্ন হয়েছে।

১৩২. তারপর তিনি আমাকে একজন ক্ষীণাসব অর্হতের শির দেখালেন। তখন আমি বলে দিতে ব্যর্থ হলাম। আমি প্রব্রজ্যা প্রার্থনা করলাম।

১৩৩. প্রব্রজ্যা গ্রহণের পর আমি সুগতকে এখানে-ওখানে যত্রতত্র ভূয়সী প্রশংসা করছিলাম। তাই ভিক্ষুগণ আমাকে ‘দক্ষ কবি’ বলে নিন্দা করছিলেন।

১৩৪. তারপর বিনায়ক বুদ্ধ তা মীমাংসার জন্যে আমাকে বললেন, ‘তুমি কি এই তর্কমূলক গাথাগুলো প্রত্যক্ষ জ্ঞানে বলছ?’

১৩৫. আমি বললাম, ‘হে বীর, আমি দক্ষ কবি নই। আমি আমার প্রত্যক্ষ জ্ঞানেই সেগুলো বলছি।’ ভগবান বললেন, ‘তাহলে হে বঙ্গীশ, এখন আমার সামনে একটু বলে দেখ তো?’

১৩৬. তখন আমি গাথাযোগে ঋষিশ্রেষ্ঠ পুরুষোত্তম বীরবুদ্ধকে ভূয়সী প্রশংসা করলাম। জিনশ্রেষ্ঠ আমার গাথা শুনে ভীষণ খুশি হলেন এবং আমাকে বিচিত্রকথক শ্রেষ্ঠপদে বসালেন।

১৩৭. আমি আমার প্রতিভাণ চিত্ত দিয়ে অন্যদের ছাড়িয়ে গেছি। তাতে আমি সংবিগ্ন হলাম। আমি অর্হত্ত্ব লাভ করলাম।

১৩৮. ভগবান বললেন, হে ভিক্ষুগণ, এই বঙ্গীশ ভিক্ষুই বিচিত্রকথক ভিক্ষুদের মধ্যে শ্রেষ্ঠ। এ বিষয়ে অন্য কেউ তার সমতুল্য নেই। এভাবেই তোমরা তাকে ধারণ করো।

১৩৯. আজ থেকে লক্ষকল্প আগে কৃতকর্ম এই জন্মেও আমাকে ফল দিচ্ছে। আমি এখন সুমুক্ত। তীরের গতিতে আমি আমার সমস্ত ক্লেশকে দগ্ধ করেছি।

১৪০. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১৪১. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৪২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বঙ্গীশ স্থবির এই গাথাগুলো ভাষণ করেছিলেন।

বঙ্গীশ স্থবির অপদান চতুর্থ সমাপ্ত।

৫. নন্দক স্থবির অপদান
১৪৩. আজ থেকে লক্ষকল্প আগে পৃথিবীতে সর্ববিধ ধর্মে চক্ষুষ্মান নায়ক পদুমুত্তর জিন উৎপন্ন হয়েছিলেন।

১৪৪. সর্ব সত্ত্বগণের হিত, সুখ ও মঙ্গলের জন্যেই এই পুরুষশ্রেষ্ঠ বুদ্ধ সদেবলোকে অবতীর্ণ হয়েছিলেন।

১৪৫. তিনি শ্রেষ্ঠ যশস্বী, শ্রীমান, কীর্তিমান, জিন, সর্বলোকে পূজিত ও সর্বদিকে বিশ্ববিশ্রুত ছিলেন।

১৪৬. তিনি সম্পূর্ণ বিচিকিৎসামুক্ত, সন্দেহোত্তীর্ণ, পরিপূর্ণ সংকল্প ও উত্তম সম্বোধিপ্রাপ্ত।

১৪৭. নরোত্তম বুদ্ধ অনুৎপন্ন মার্গের উৎপন্নকারী, অব্যাখ্যাতের ব্যাখ্যাদানকারী ও অসংঞ্জাতের সঞ্জাতকারী।

১৪৮. মার্গজ্ঞ, মার্গবিদ ও মার্গকথক নরশ্রেষ্ঠ বুদ্ধ তিনি মার্গকুশল শাস্তা ও সারথিশ্রেষ্ঠ।

১৪৯. তখন মহাকারুণিক নায়ক বুদ্ধ ধর্মদেশনা করতেন এবং কামপঙ্কে নিমগ্ন প্রাণীদের উদ্ধার করতেন।

১৫০. মহামুনি বুদ্ধ একদিন তাঁর এক শ্রাবককে ভিক্ষুণীদের উপদেষ্টা ভিক্ষুদের মধ্যে শ্রেষ্ঠপদে প্রতিষ্ঠিত করছিলেন।

১৫১. তা শুনে আমি ভীষণ খুশি হয়েছিলাম। তারপর আমি তথাগত প্রমুখ সংঘকে নিমন্ত্রণ করে ভোজন করিয়ে সেই শ্রেষ্ঠপদ প্রার্থনা করেছিলাম।

১৫২. তখন মহাঋষি নাথ বুদ্ধ অত্যন্ত খুশি হয়ে আমাকে বলেছিলেন, ‘তুমি সুখী হও, দীর্ঘায়ু হও। ভবিষ্যতে তোমার সেই প্রার্থনা পূর্ণ হবে।’

১৫৩. আজ থেকে লক্ষকল্প পরে ওক্কাকুকুলে গৌতম নামে এক শাস্তা পৃথিবীতে জন্মগ্রহণ করবেন।

১৫৪. তাঁর ধর্মে সে ধর্মৌরসজাত উত্তরাধিকারী হয়ে নন্দক নামক এক শাস্তাশ্রাবক হবে।

১৫৫. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে জন্মেছিলাম।

১৫৬. আজ আমি এই শেষ জন্মে শ্রাবস্তী নগরে এক মহাধনাঢ্য শ্রেষ্ঠী পরিবারে জন্মগ্রহণ করেছি।

১৫৭. শ্রাবস্তী নগরে সুগত প্রবেশ করলে পরে আমি তাকে বিস্ময় নেত্রে দেখেছি। তারপর আমি জেতবনারামে গিয়ে অনাগারিক প্রব্রজ্যা গ্রহণ করেছি।

১৫৮. অচিরেই আমি অর্হত্ত্ব লাভ করেছি। তারপর আমি সর্বদর্শী বুদ্ধ কর্তৃক অনুশাসিত হয়ে তীর্ণসংসার হয়েছি।

৫৯. একদিন ভিক্ষুণীদের ধর্মদেশনা করতে গিয়ে আমি তাদের প্রতিপ্রশ্ন করেছিলাম। আমার দ্বারা অনুশাসিত, উপদিষ্ট হয়ে তারা সবাই অনাসক্ত হয়েছিল।

১৬০. তাতে প্রায় পাঁচশত ভিক্ষুণী আমার প্রতি প্রসন্নচিত্ত হয়েছিল। তাই বুদ্ধ আমাকে ভিক্ষুণী উপদেষ্টা ভিক্ষুদের মধ্যে শ্রেষ্ঠপদে প্রতিষ্ঠিত করেছিলেন।

১৬১. আজ থেকে লক্ষকল্প আগে কৃতকর্ম এই জন্মেও আমাকে ফল দিচ্ছে। আমি এখন সুমুক্ত। তীরের গতিতে আমি আমার সমস্ত ক্লেশকে দগ্ধ করেছি।

১৬২. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১৬৩. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৬৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান নন্দক স্থবির এই গাথাগুলো ভাষণ করেছিলেন।

নন্দক স্থবির অপদান পঞ্চম সমাপ্ত।

৬. কালুদায়ি স্থবির অপদান
১৬৫. আজ লক্ষকল্প আগে পৃথিবীতে সর্ববিধ ধর্মে চক্ষুষ্মান নায়ক পদুমুত্তর জিন উৎপন্ন হয়েছিলেন।

১৬৬. তিনি নায়কদের শ্রেষ্ঠ শাস্তা, গুণাগুণে অভিজ্ঞ জিন, কৃতজ্ঞ, কৃতবেদী ও প্রাণীদের নির্বাণতীর্থে যুক্ত করেন।

১৬৭. অনন্ত গুণের আধার বুদ্ধ সর্বজ্ঞতা জ্ঞান দিয়ে দয়াযোগ্য বিষয় বিচার-বিবেচনা করে শ্রেষ্ঠধর্ম দেশনা করেন।

১৬৮. কখনো কখনো সেই মহাবীর অনন্ত জনসংঘে চতুর্সত্য-বিষয়ক মধুর ধর্মদেশনা করেন।

১৬৯. আদি-মধ্য-অন্তকল্যাণময় সেই মধুর ও শ্রেষ্ঠধর্ম শুনে লক্ষ প্রাণীর ধর্মজ্ঞান উৎপন্ন হয়েছিল।

১৭০. তখন সমগ্র ভূমি নিনাদিত হয়েছিল। হ্রদ, সরোবরগুলো গর্জে উঠেছিল। আর দেবতা, ব্রহ্মা, মনুষ্য ও অসুরেরা সমসুরে সাধুবাদ জানিয়েছিল।

১৭১. তারা বলে উঠেছিল, অহো, কারুণিক শাস্তা! অহো, সদ্ধর্মদেশনা! অহো, ভবসমুদ্রে নিমগ্ন লোকজনকে উদ্ধারকারী জিন!

১৭২. এমন দেব-নর-ব্রহ্মা-অসুর-পরিবেষ্টিত জনসভায় পদুমুত্তর জিন তার এক শ্রাবকের-যিনি কুলপ্রসাদকশ্রেষ্ঠ-ভূয়সী প্রশংসা করেছিলেন।

১৭৩. তখন আমি হংসবতী নগরে এক অমাত্য পরিবারে জন্মেছিলাম। আমি ছিলাম প্রাসাদিক, দর্শনীয় ও প্রভূত বিত্ত-বৈভবের অধিকারী।

১৭৪. বিহারে গিয়ে তথাগত বুদ্ধকে বন্দনা করে তার মুখ থেকে মধুর ধর্ম শ্রবণ করেছিলাম।

১৭৫-১৭৭. আমি তার পদমূলে নিপতিত হয়ে এই কথা নিবেদন করেছিলাম, ‘আপনি যাকে কুলপ্রাসাদকশ্রেষ্ঠ বলে ভূয়সী প্রশংসা করলেন, আমি কোনো এক বুদ্ধের শাসনে তার মতো কুলপ্রসাদকশ্রেষ্ঠ হতে চাই।’ তখন মহাকারুণিক বুদ্ধ আমার ওপর আশীষবারি সিঞ্চন করে আমাকে বললেন, ‘পুত্র, উঠো তোমার প্রার্থনা পূর্ণ হবে। জিনশ্রেষ্ঠ বুদ্ধকে মহাদান দিয়ে তোমার প্রার্থনা কীভাবে বিফলে যাবে?’

১৭৮. আজ থেকে লক্ষকল্প পরে ওক্কাকুকুলে গৌতম নামক এক শাস্তা পৃথিবীতে জন্মগ্রহণ করবেন।

১৭৯. তাঁর ধর্মে সে ধর্মৌরসজাত উত্তরাধিকারী উদায়ি নামে এক শাস্তাশ্রাবক হবে।

১৮০. তা শুনে আমি ভীষণভাবে খুশি হয়েছিলাম। তারপর থেকে আজীবন আমি মৈত্রীতদ্গত চিত্তে বিনায়ক জিনকে চতুর্প্রত্যয় দিয়ে সেবা-পূজা করেছিলাম।

১৮১. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস স্বর্গে জন্মেছিলাম।

১৮২. আজ এই শেষ জন্মে আমি রমণীয় কপিলবাস্তু নগরে শুদ্ধোদন রাজার মহামাত্য পরিবারে জন্মেছি।

১৮৩. ঠিক সেই সময় সর্বলোকের হিতসুখের জন্যে নরশ্রেষ্ঠ সিদ্ধার্থ শিশু রমণীয় লুম্বিনী কাননে জন্মগ্রহণ করেন।

১৮৪. একই দিনে আমিও জন্মেছি এবং তার সঙ্গেই বেড়ে উঠেছি। আমি ছিলাম তার বিদ্বান, পণ্ডিত, নীতিকোবিদ প্রিয় বন্ধু।

১৮৫. তিনি ঊনত্রিশ বৎসর বয়সে সংসার ত্যাগ করেছিলেন। ছয় বৎসর কঠোর সাধনা করার পর বিনায়ক বুদ্ধ হয়েছিলেন।

১৮৬. তিনি সসৈন্য মারকে পরাজিত করে, আসবসমূহকে নিঃশেষে ক্ষয় করে, ভবসাগর পার হয়ে সদেবলোকে বুদ্ধ হয়েছিলেন।

১৮৭. তারপর তিনি ঋষিপতন মৃগদাবে গিয়ে পঞ্চবর্গীয় ভিক্ষুদের বিনীত করেছিলেন। সেখান থেকে বিভিন্ন জায়গায় গিয়ে ভগবান বহু সত্ত্বকে বিনীত করেছিলেন।

১৮৮. এভাবে দুর্বিনীতদের বিনীত করতে করতে ও দেবমনুষ্যদের শিক্ষা দিতে দিতে জিনশ্রেষ্ঠ গৌতম মগধরাজ্যে গিয়ে অবস্থান করতে লাগলেন।

১৮৯. তখন আমাকে শুদ্ধোদন রাজা আমাকে তাঁর কাছে পাঠালেন। আমি দশবল বুদ্ধের কাছে গিয়ে অর্হত্ত্ব লাভ করলাম।

১৯০. তখন আমি মহর্ষি বুদ্ধকে প্রার্থনা করে কপিলবাস্তু নগরে নিয়ে গেলাম। কপিলবাস্তু নগরে গিয়ে আমি আমার জ্ঞাতিকুলকে আনন্দিত করেছি।

১৯১. আমার সেই গুণে খুশি হয়ে জিনশ্রেষ্ঠ বিনায়ক বুদ্ধ আমাকে মহাপরিষদে কুলপ্রসাদক শ্রেষ্ঠপদে বসালেন।

১৯২. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১৯৩. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৯৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কালুদায়ি স্থবির এই গাথাগুলো ভাষণ করেছিলেন।

কালুদায়ি স্থবির অপদান ষষ্ঠ সমাপ্ত।

৭. অভয় স্থবির অপদান
১৯৫. আজ থেকে লক্ষকল্প আগে পৃথিবীতে সর্ববিধ ধর্মে চক্ষুষ্মান নায়ক পদুমুত্তর জিন উৎপন্ন হয়েছিলেন।

১৯৬. তথাগত বুদ্ধ কাউকে কাউকে ত্রিশরণে দীক্ষিত করেন। আবার কাউকে কাউকে দশবিধ কুশল-কর্মপথে ও শীলে নিয়োজিত করেন।

১৯৭. সেই বীর কাউকে কাউকে শ্রামণ্যফল দেন। তিনি কাউকে অষ্ট সমাপত্তি, আবার কাউকে কাউকে ত্রিবিদ্যা প্রদান করেন।

১৯৮. নরোত্তম বুদ্ধ কাউকে কাউকে ষড়ভিজ্ঞায় যুক্ত করেন। সেই নাথ আবার কাউকে কাউকে চার প্রতিসম্ভিদা প্রদান করেন।

১৯৯. নরসারথি বুদ্ধ অসংখ্য যোজন দূরে হলেও যেখানেই ধর্মজ্ঞান লাভের উপযুক্ত সত্ত্ব দেখতে পান, মুহূর্তের মধ্যেই সেখানে গিয়ে তাকে ধর্মজ্ঞান দিয়ে আসেন।

২০০-২০১. তখন আমি হংসবতী নগরে একজন ব্রাহ্মণ হয়ে জন্মেছিলাম। তখন আমি ছিলাম সর্ববেদজ্ঞ, ব্যাকরণবিদ, নিরুক্তিকুশল, অভিজ্ঞ বিশ্লেষক, পদ বিষয়ে অভিজ্ঞ ও ছন্দ বিশেষজ্ঞ।

২০২. একদিন আমি হাঁটতে হাঁটতে বিহারে গিয়ে পৌঁছেছিলাম। সেখানে মহাজনতা পরিবেষ্টিত হয়ে বরশ্রেষ্ঠ বুদ্ধকে উপবিষ্ট অবস্থায় দেখতে পেয়েছিলাম।

২০৩. তখন তিনি মহাজনতার উদ্দেশে বিরজ ধর্মদেশনার করছিলেন। তখন আমি ছিলাম বিরুদ্ধবাদী। আমি কাছে গিয়ে তার বিমল কল্যাণকর ধর্মদেশনা শোনার চেষ্টা করেছিলাম।

২০৪. আমি সেই মুনির কথার মধ্যে কোনো নিরর্থক অপলাপ দেখতে পাইনি। তারপর আমি তার কাছে প্রব্রজ্যা গ্রহণ করেছিলাম।

২০৫. অচিরেই আমি সর্বসত্ত্ব বিশারদ নিপুণ বুদ্ধের কথার গুণমুগ্ধ ভক্ত হয়ে গিয়েছিলাম।

২০৬. তখন আমি সুব্যঞ্জনাবিশিষ্ট চারিটি গাথা গ্রন্থিত করে ত্রিলোকাগ্র বুদ্ধের ভূয়সী প্রশংসা করেছিলাম।

২০৭. হে মহাবীর, সংসারে ভয়কে জয় করে আপনি এখন সম্পূর্ণ নিরাতঙ্ক। আপনি করুণায় পরিপূর্ণ, তাই মহাকারুণিক মুনি।

২০৮. আপনি পৃথগ্‌জন প্রশমনকারী, ক্লেশানুবর্তী নন, সম্প্রজ্ঞানী ও স্মৃতিযুক্ত। তাই আপনি বড়ই অচিন্তনীয়!

২০৯. চিত্তের নিভৃতে সুপ্ত থাকা দুর্বল ক্লেশগুলোকেও আপনি জ্ঞানাগ্নিতে দগ্ধ করেছেন। সেগুলো আপনাকে গ্রাস করতে পারেনি।

২১০. যিনি সর্বলোকের গুরু, তদ্রুপ সত্ত্বগণেরও গুরু, তাই তিনি লোকাচার্য। সমস্ত লোকই তাঁর অনুগামী, অনুসারী।

২১১. এভাবেই আমি সম্যকসম্বুদ্ধ ও তাঁর ধর্মদেশনার ভূয়সী প্রশংসা করেছিলাম। আজীবন পুণ্যকর্ম করে মৃত্যুর পর আমি সুগতি স্বর্গলোকে জন্মেছিলাম।

২১২. আজ থেকে লক্ষকল্প আগে আমি বুদ্ধের গুণকীর্তন করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার গুণকীর্তনেরই ফল।

২১৩. দেবলোকে আমি কাঞ্চনতুল্য মহারাজ্য লাভ করেছিলাম। বহুবার আমি মনুষ্যলোকে চক্রবর্তী রাজত্ব উপভোগ করেছিলাম।

২১৪. আমি দেবলোকে ও মনুষ্যলোকে এই দুই ভবে মাত্র জন্মগ্রহণ করেছি। আমার অন্য গতি হয়েছে বলে জানা নেই। এটি আমার গুণকীর্তনেরই ফল।

২১৫. আমি ক্ষত্রিয় ও ব্রাহ্মণ এই দুই কুলেই মাত্র জন্মগ্রহণ করেছি। কখনো নীচকুলে জন্মেছি বলে আমার জানা নেই। এটি আমার গুণকীর্তনেরই ফল।

২১৬. আজ আমি এই শেষ জন্মে রাজগৃহ নগরে বিম্বিসার রাজার পুত্র হয়ে জন্মেছি। আমার নাম হচ্ছে ‘অভয়’।

২১৭. আমি পাপমিত্র সংসর্গ করায় নির্গ্রন্থ নাথপুত্রের ভক্ত-অনুরাগী হয়েছি। একদিন নির্গ্রন্থ নাথপুত্র আমাকে বুদ্ধের কাছে পাঠালে আমি বুদ্ধের কাছে যাই।

২১৮. আমি বুদ্ধকে নিপুণ কিছু প্রশ্ন করলে তিনি আমার যথার্থ উত্তর দিলেন। আমি তাঁর প্রতি চিত্তপ্রসন্ন হয়ে প্রব্রজ্যা গ্রহণ করেছি এবং অচিরেই অর্হত্ত্ব লাভ করেছি।

২১৯. অতীত জন্মে বুদ্ধের গুণকীর্তন করার ফলে আমিও সব সময় প্রশংসিত হই। আমি সুগন্ধময় দেহের অধিকারী ও সুখী হয়েছি।

২২০. সেই কর্মের ফলে আমি সদা হাস্যময়, তীৰ্ন প্রাজ্ঞ, মহাপ্রাজ্ঞ ও বিচিত্র ধর্মকথিক হয়েছি।

২২১. স্বয়ম্ভূ পদুমুত্তর বুদ্ধকে প্রসন্নচিত্তে ভূয়সী প্রশংসা করে আমি লক্ষকল্প পর্যন্ত অপায় ভূমিতে জন্মাইনি।

২২২. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

২২৩. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

২২৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অভয় স্থবির এই গাথাগুলো ভাষণ করেছিলেন।

অভয় স্থবির অপদান সপ্তম সমাপ্ত।

৮. লোমসকঙ্গিয় স্থবির অপদান
২২৫. এই ভদ্রকল্পে ব্রহ্মবন্ধু, মহাযশস্বী কস্সপ বুদ্ধ জগতে উৎপন্ন হয়েছিলেন।

২২৬. তখন আমি এবং চন্দন নামে আমার এক বন্ধু দুজনে তাঁর শাসনে প্রব্রজ্যা গ্রহণ করেছিলাম। আমরা আমৃত্যুকাল বুদ্ধশাসনে ধর্মাচরণ করেছিলাম।

২২৭. মৃত্যুর পর আমরা উভয়েই দেবলোকে উৎপন্ন হয়েছিলাম। সেখানে আমরা দিব্য নাচ, গান, বাদ্য-বাজনায় আমোদিত হয়েছিলাম।

২২৮. আমরা সেখানে রূপাদি দশবিধ অঙ্গে অভিভূত হয়ে আজীবন বাস করে শেষতক মহাসুখ ভোগ করেছিলাম।

২২৯. সেখান থেকে চ্যুত হয়ে আমার বন্ধু চন্দন তাবতিংস দেবলোকে উৎপন্ন হয়েছিল। আর আমি কপিলবাস্তুতে শাক্যকুলে জন্ম নিয়েছিলাম।

২৩০. লোকনায়ক বুদ্ধ যখন উদায়ি স্থবিরের প্রার্থনায় শাক্যদের প্রতি অনুকম্পা-পরবশ হয়ে কপিলবাস্তুতে উপনীত হয়েছিলেন।

২৩১. তখন জাত্যাভিমানী শাক্যগণ বুদ্ধগুণের কথা জানত না। তারা তখন জাত্যাভিমানবশে ও অশ্রদ্ধাবশে সম্বুদ্ধকে প্রণাম পর্যন্ত করেনি।

২৩২. শাক্যদের মনোভাব জ্ঞাত হয়ে লোকনায়ক জিন তখন আকাশে চঙ্ক্রমণ করেছিলেন, ঘনমেঘের ন্যায় ধর্মবারি বর্ষণ করেছিলেন এবং অগ্নিরাশির ন্যায় প্রজ্জ্বলিত হয়েছিলেন।

২৩৩. তিনি তার অতুলনীয় রূপ প্রদর্শন করে আবার অন্তর্হিত হয়েছিলেন এবং একাই হাজার জনে রূপান্তরিত হয়ে আবার এক হয়ে গিয়েছিলেন।

২৩৪. তিনি সমস্ত অন্ধকারকে আলোকিত করে দিয়েছিলেন। এভাবে বহু প্রকারে ঋদ্ধিপ্রতিহার্য দেখিয়ে মহামুনি বুদ্ধ নিজ জ্ঞাতিদের বিনীত করেছিলেন।

২৩৫. সঙ্গে সঙ্গে চার দ্বীপের মহামেঘ প্রবল বারি বর্ষণ শুরু করেছিল। তখন বুদ্ধ বেশ্বান্তর জাতক দেশনা করেছিলেন।

২৩৬-২৩৭. তখন ক্ষত্রিয়রা সবাই নিজেদের জাত্যাভিমান ত্যাগ করে বুদ্ধের শরণ গ্রহণ করেছিল। যখন সমগ্র পৃথিবী কম্পিত হয়েছিল। তখন শুদ্ধোদন রাজা বলেছিলেন, হে ভূরিপ্রাজ্ঞ, হে সামন্তচক্ষু, আপনার পায়ে, এই আমার তৃতীয়বারের মতো বন্দনা।

২৩৮. বুদ্ধের এমন প্রভাব, এমন শক্তিমত্তা দেখে আমি বিস্ময়াভিভূত হয়েছিলাম। তখনি আমি প্রব্রজ্যা গ্রহণ করেছিলাম এবং মাতৃপূজায় মনোযোগী হয়ে বাস করছিলাম।

২৩৯. তখন আমার পুরনো বন্ধু চন্দন দেবপুত্র আমার কাছে এসে ভদ্দেকরত্তের সংক্ষিপ্ত ও বিস্তারিত বর্ণনা জিজ্ঞেস করেছিলেন।

২৪০. তার কাছ থেকে প্রণোদনা পেয়ে আমি নরনায়ক বুদ্ধের কাছে গিয়েছিলাম। তারপর বুদ্ধের মুখ থেকে ভদ্দেকরত্ত বিষয়ে শুনে সংবেগপ্রাপ্ত হয়ে বনবাসী হয়ে যেতে চেয়েছিলাম।

২৪১. তখন আমি আমার মাকে বলেছিলাম, ‘আমি বনে একাকী বসবাস করতে চাই।’ অতঃপর মা আমাকে এই বলে বারণ করেছিলেন, ‘বাবা, তুমি সুকুমার, কোমল দেহের অধিকারী। তুমি বনে একা থাকতে পারবে না।’

২৪২. তখন আমি মাকে বলেছিলাম, আমি দুর্বা, কুশ, সকণ্টক বৃক্ষ, উশীর, মুঞ্জ, বব্বজ ঘাস প্রভৃতি বুক দিয়ে সরিয়ে দিয়ে সেই দুঃখ সহ্য করব, পায়ের কথাই-বা কী! তারপরও আমি কায়বিবেক, চিত্তবিবেক ও উপধিবিবেককে অবলম্বন করব।

২৪৩. এই বলে আমি বনে প্রবেশ করেছিলাম। ভদ্দেকরত্ত বিষয়ে বুদ্ধের উপদেশ স্মরণ করে আমি অর্হত্ত্ব লাভ করেছিলাম।

২৪৪. যার অতীতের আক্ষেপ নেই, ভবিষ্যতের প্রপঞ্চ নেই এবং যে ভাবে যে, যা কিছু অতীত তা তো এখন প্রহীণ এবং ভবিষ্যৎ এখনো অলব্ধ।

২৪৫. আর যে ব্যক্তি বর্তমান বিষয়ে বিশেষভাবে দৃষ্টি রাখেন, তিনিই অবিচলিত, অকম্পিত। বিদ্বান ব্যক্তি তাকেই অনুসরণ করেন।

২৪৬. আজই আমাকে করণীয় কৃত্য সম্পাদনে তৎপর হতে হবে। কে জানে আমার মরণ আগামীকালও হতে পারে। সেই মহাসৈন্য মৃত্যুর সঙ্গে কোনো পাঞ্জা লড়তে নেই।

২৪৭. আমি এভাবেই বীর্যবান হয়ে অহোরাত্র অতন্দ্রভাবে অবস্থান করেছিলাম। আর তা-ই হচ্ছে মহামুনি-ভাষিত ‘ভদ্দেকরত্ত’।

২৪৮. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

২৪৯. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

২৫০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান লোমসকঙ্গিয় স্থবির এই গাথাগুলো ভাষণ করেছিলেন।

লোমসকঙ্গিয় স্থবির অপদান অষ্টম সমাপ্ত।

৯. বনবচ্ছ স্থবির অপদান
২৫১. এই ভদ্রকল্পে ব্রহ্মবন্ধু মহাযশস্বী কস্সপ ভগবান পৃথিবীতে উৎপন্ন হয়েছিলেন।

২৫২-২৫৩. সেই কস্সপ বুদ্ধের শাসনে আমি প্রব্রজ্যা গ্রহণ করে আজীবন ব্রহ্মচর্যা পালন করেছিলাম। মৃত্যুর পর আমি সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে তাবতিংস দেবলোকে জন্মেছিলাম।

২৫৪. সেখান থেকে চ্যুত হয়ে আমি অরণ্যে এক কবুতর হয়ে জন্মেছিলাম। সেই অরণ্যে এক গুণবান ধ্যানী ভিক্ষু বাস করতেন।

২৫৫. তিনি ছিলেন মৈত্রীপরায়ণ, কারুণিক, আনন্দিতমনা, উপেক্ষক, মহাবীর ও অপ্রমাদে অভিজ্ঞ।

২৫৬. অচিরেই আমি সেই বিনীবরণ সংকল্পের অধিকারী ও সকল সত্ত্বগণের হিতাকাঙ্ক্ষী সুগত-শ্রাবকের প্রতি শ্রদ্ধাশীল হয়ে গিয়েছিলাম।

২৫৭. তখন আমি তার আশ্রমে গিয়ে তার পদমূলে গিয়ে পড়েছিলাম। তিনি আমাকে কখনো কিছু খাদ্য দিতেন, আবার কখনো ধর্মদেশনা করতেন।

২৫৮. তখন আমি বিপুল আনন্দ নিয়ে জিনশ্রাবককে বন্দনা করেছিলাম। ফলে মৃত্যুর পর আমি নিজ ঘরে ফিরে যাবার ন্যায় স্বর্গে জন্ম নিয়েছিলাম।

২৫৯. পূর্বকৃত পুণ্য-প্রভাবে স্বর্গ থেকে চ্যুত হয়ে মনুষ্যলোকে জন্ম নিয়েছিলাম। আমি গৃহত্যাগ করে প্রব্রজ্যা নিয়েছিলাম।

২৬০. আমি একজন শ্রমণ, তপস্বী, পরিব্রাজকের ন্যায় গভীর অরণ্যে কোনো কুটির ছাড়াই বসবাস করেছিলাম।

২৬১. আজ এই শেষ জন্মে আমি রমণীয় কপিলবাস্তু নগরে বচ্ছগোত্রে এক কন্যার গর্ভে প্রতিসন্ধি গ্রহণ করেছিলাম।

২৬২. গর্ভে আমি তির্যকভাবে শুয়ে থাকলে পরে ভূমিষ্ঠ হবার সময়ে আমার মায়ের অরণ্যবাসের প্রবল ইচ্ছা জেগেছিল।

২৬৩. তারপর মা আমাকে রমণীয় বনে গিয়ে প্রসব করেছিলেন। প্রসবের পর পরই আমাকে বস্ত্রাবৃত করা হয়েছিল।

২৬৪. সেই সময় শাক্যবংশের রাজপরিবারে সিদ্ধার্থ কুমারও জন্ম নিয়েছিলেন। আমি সিদ্ধার্থ কুমারের প্রিয় ও অত্যন্ত বিশ্বস্ত বন্ধু ছিলাম।

২৬৫. সংসারকে অসার হিসেবে দেখায় বিপুল যশ ত্যাগ করে আমি (ঋষি) প্রব্রজ্যা গ্রহণ করে হিমালয়ে চলে গিয়েছিলাম।

২৬৬. আমি বনবাসী, ধুতাঙ্গধারী মাননীয় মহাকস্সপ স্থবিরকে দেখে তার মুখ থেকে বুদ্ধ উৎপন্ন হয়েছেন শুনে নরসারথি বুদ্ধের কাছে গিয়েছিলাম।

২৬৭. তিনি আমাকে ধর্মদেশনা করেছিলেন। তিনি সকল প্রকারে তার ধর্ম প্রকাশ করেছিলেন। তারপর আমি প্রব্রজ্যা নিয়ে পুনরায় বনে চলে গিয়েছিলাম।

২৬৮. সেখানে আমি অপ্রমত্তভাবে অবস্থান করে ষড়ভিজ্ঞা লাভ করেছিলাম। অহো, কল্যাণমিত্রের অনুকম্পায় আমার পরম লাভই হয়েছে!

২৬৯. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

২৭০. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

২৭১. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বনবচ্ছ স্থবির এই গাথাগুলো ভাষণ করেছিলেন।

বনবচ্ছ স্থবির অপদান নবম সমাপ্ত।

১০. চূলসুগন্ধ স্থবির অপদান
২৭২. এই ভদ্রকল্পে ব্রহ্মবন্ধু, মহাযশস্বী কস্সপ বুদ্ধ উৎপন্ন হয়েছিলেন।

২৭৩. তিনি অনুব্যঞ্জনসম্পন্ন, বত্রিশ মহাপুরুষ লক্ষণবিশিষ্ট, ব্যামপ্রভা-বিমণ্ডিত ও বুদ্ধরশ্মিতে উদ্ভাসিত।

২৭৪. তিনি চাঁদের ন্যায় স্নিগ্ধ, সূর্যের ন্যায় প্রভাকর, মহামেঘের নির্বাপক ও সাগরের ন্যায় গুণের আকর।

২৭৫. তিনি শীলে ধরণীসদৃশ, সমাধিতে হিমালয় সদৃশ ও প্রজ্ঞাময় সুনীল আকাশসম।

২৭৬. তখন আমি বারাণসীতে প্রভৃত ধনসম্পত্তি ও নানা প্রকার রত্নের মালিক এক মহাধনাঢ্য পরিবারে জন্মেছিলাম।

২৭৭. তখন লোকনায়ক বুদ্ধ বিশাল পরিষদ পরিবেষ্টিত হয়ে উপবিষ্ট ছিলেন। আমি তার কাছে গিয়ে অমৃতোপম মনোরঞ্জক ধর্ম শ্রবণ করেছিলাম।

২৭৮-২৮৭. তিনি বত্রিশ মহাপুরুষ লক্ষণসম্পন্ন, সুনক্ষত্র চন্দ্রতুল্য, অনুব্যঞ্জনসম্পন্ন, সুপুষ্পিত শালবৃক্ষতুল্য, বুদ্ধরশ্মিতে উদ্ভাসিত, সুবর্ণের ন্যায় প্রদীপ্ত, ব্যামপ্রভাময়, শতরশ্মি দিবাকর তুল্য, সুবর্ণবর্ণ জিনবর, রমণীয় শিলাময় পর্বত তুল্য, করুণাপরায়ণ, সাগরের ন্যায় গুণধর, পৃথিবীব্যাপী যশ-কীর্তির অধিকারী, সিনেরুতুল্য, নাগোত্তম, যশস্বী বীর, আকাশসম মুনি, বায়ুর ন্যায় সর্ব বিষয়েই অলগ্নচিত্ত নায়ক, পৃথিবীর ন্যায় সর্বসত্ত্বের প্রতিষ্ঠিতা মুনিশ্রেষ্ঠ, পদ্মের ন্যায় লোকে অলিপ্তস্বভাব, কুমতি উচ্ছেদ সাধনে অগ্নিস্কন্ধের ন্যায় শোভমান, ক্লেশ বিনাশে সর্ব ওষুধের ন্যায়, গন্ধমাদন পর্বতের ন্যায় গুণগন্ধে বিভূষিত, অনন্ত গুণের আকর বীর, রত্নের সাগর, বনরাজির ক্লেশমল বিধৌতকরণে সিন্ধুসম, মারসেনা দমনে মহান যুদ্ধজয়ী, চক্রবর্তী রাজার ন্যায় বোজ্ঝাঙ্গ রত্নের অধিকারী, দ্বেষব্যাধি চিকিৎসায় মহান চিকিৎসক তুল্য ও দৃষ্টিরূপ বিষফোঁড়া উৎপাটনে দক্ষ শল্য চিকিৎসক।

২৮৮. তখন সেই লোকপ্রদ্যোৎ, দেব-নরপূজিত, পরিষদে নরাদিত্য জিন ধর্মদেশনা করেছিলেন।

২৮৯. দান দিয়ে মহাভোগসম্পত্তির মালিক হওয়া যায়, শীল পালন করে সুগতিতে জন্ম নেওয়া যায়, আর ভাবনার দ্বারা নির্বাণ লাভ করা যায়, তিনি এই বলে পরিষদে উপদেশ দিয়েছিলেন।

২৯০. মহাস্বাদযুক্ত অমৃতোপম রসসিক্ত ও আদি-মধ্য-অন্তকল্যাণযুক্ত সেই দেশনা সেই পরিষদের সকলেই শ্রবণ করেছিলেন।

২৯১. সুমধুর ধর্মদেশনা শুনে আমি জিনশাসনে প্রসন্ন হয়েছিলাম এবং সুগতের শরণ নিয়ে আজীবন তাকে নমস্কার করেছিলাম।

২৯২. তখন আমি মাসে আটবার মুনিশ্রেষ্ঠ বুদ্ধের সমস্ত গন্ধকুটিতে চার ধরনের সুগন্ধি লেপন করতাম।

২৯৩. আমি প্রার্থনা করেছিলাম, সেই সুগন্ধি দানের ফলে আমার শরীর হতে সব সময় যেন সুগন্ধি ছড়ায়। তখন জিনশ্রেষ্ঠ বুদ্ধ আমার মনস্কাম পূর্ণ হবে বলে বলেছিলেন।

২৯৪-২৯৫. তিনি বলেছিলেন, যেই ব্যক্তি আমার গন্ধকুটিতে গন্ধোদক মেখে দিয়েছে, সে সেই কর্মের ফলে যেখানে যেখানে উৎপন্ন হবে সর্বত্রই সুগন্ধময় দেহের অধিকারী হবে। সুগন্ধযুক্ত হয়ে অবশেষে সম্পূর্ণ অনাসক্ত হয়ে পরিনির্বাপিত হবে।

২৯৬. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে জন্মেছিলাম।

২৯৭. আজ এই শেষ জন্মে আমি এক কুলীন পরিবারে জন্মগ্রহণ করেছি। আমি প্রতিসন্ধি গ্রহণের সঙ্গে সঙ্গে আমার মায়ের শরীর থেকে সুগন্ধি ছড়াতে থাকে।

২৯৮. আমি যখন ভূমিষ্ঠ হলাম তখন সমস্ত শ্রাবস্তী নগরীই সুগন্ধীময় হয়েছিল।

২৯৯. তখন মনোরম দিব্য পুষ্পগন্ধ ও সৌরভ ছড়াচ্ছিল এবং মহার্ঘ মূল্যের ধূপগুলো সুগন্ধি ছড়াচ্ছিল।

৩০০. আমি যেই ঘরে জন্ম নিয়েছিলাম, সেই ঘরে দেবতারা সর্ববিধ ধূপ ও পুষ্পের সুগন্ধি নিয়ে বাস করেছিল।

৩০১. আমি যখন যৌবনে পদার্পণ করলাম তখন নরসারথি বিশাল পরিষদকে বিনীত করেছিলেন।

৩০২. নরসারথি বুদ্ধ সেই পরিষদ পরিবেষ্টিত হয়ে শ্রাবস্তী নগরীতে এসেছিলেন। আমি তাঁর বুদ্ধানুভাব তথা প্রভাব দেখে প্রব্রজ্যা গ্রহণ করেছিলাম।

২০৩. আমি শীল, সমাধি, প্রজ্ঞা ও অনুত্তর বিমুক্তি এই চারটি বিষয় ভাবিত ও বর্ধিত করে আসবক্ষয় জ্ঞান লাভ করেছিলাম।

৩০৪. আমি যখন প্রব্রজ্যা গ্রহণ করেছিলাম, অর্হত্ত্ব লাভ করেছিলাম, তখন সুগন্ধি বর্ষিত হয়েছিল। আর ভবিষ্যতে যখন পরিনির্বাণ লাভ করব, তখন সুগন্ধি বর্ষিত হবে।

৩০৫. আমার শরীর থেকে সব সময় মহার্ঘ চন্দন, চম্পক ও উৎপল-গন্ধের ন্যায় সুগন্ধি প্রবাহিত হয়। এমনকি অন্য সকল গন্ধকে ছাড়িয়ে এখানে-ওখানে সর্বত্রই আমার শরীরের সুগন্ধ প্রবাহিত হয়।

৩০৬. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৩০৭. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৩০৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান চূলসুগন্ধ স্থবির এই গাথাগুলো ভাষণ করেছিলেন।

চূলসুগন্ধ স্থবির অপদান নবম সমাপ্ত।

ভদ্দিয় বর্গ পঞ্চান্নতম সমাপ্ত।


 

৫৬. যশ বর্গ
১. যশ স্থবির অপদান
১. মহাসমুদ্রের মাঝে আমার একটি সুনির্মিত নাগভবন ছিল। তার চারপাশে নানা পাকপাখালির কূজনে মুখরিত সুনির্মিত পুষ্করিণী ছিল।

২-৫. সেই পুষ্করিণীটি ছিল মন্দারক, পদ্ম ও উৎপলপুষ্পে সমাকীর্ণ এবং তার পাশ দিয়ে স্বচ্ছ সলিলা স্রোতাস্বিনী নদী প্রবাহিত হতো। নদীটি ছিল সুন্দর স্নানঘাটসম্পন্ন, মৎস্য-কচ্ছপে ভরা, নানা জাতীয় পাকপাখালিতে পরিপূর্ণ, ময়ূর-ক্রৌঞ্চ, কোকিল প্রভৃতিতে সমাকীর্ণ। নদীচর চক্রবক, রবিহাঁস, তিত্তির, শালিকসহ প্রভৃতি পাখি সেই নদীকে আশ্রয় করে জীবন ধারণ করত। হাঁস, ক্রৌঞ্চ, কোশিয়, পিঙ্গলী প্রভৃতি পাখির কূজনে মুখরিত থাকত সেই নদীটি। আমার সেই প্রাসাদটি ছিল সপ্তবিধ রত্ন ও মণি-মুক্তা-প্রবালাদিতে পরিপূর্ণ।

৬. নানা গন্ধে ভরপুর স্বর্ণময় সেই বৃক্ষগুলো রাতদিন সব সময় আমার নাগভবনকে আলোকিত করত।

৭. সকাল-সন্ধ্যা সব সময় ষাট হাজার তূর্য-বাদ্য বাজানো হতো এবং ষোল হাজার স্ত্রীলোক নিত্য আমায় পরিবেষ্টিত করে থাকত।

৮. আমি আমার নাগভবন থেকে বের হয়ে এসে প্রসন্নমনে মহাযশস্বী লোকনায়ক সুমেধ ভগবানকে বন্দনা করেছিলাম।

৯. অভিবাদন করার পর আমি বুদ্ধ প্রমুখ সংঘকে নিমন্ত্রণ করেছিলাম। ধীর লোকনায়ক সুমেধ বুদ্ধ আমার সেই নিমন্ত্রণ গ্রহণ করেছিলেন।

১০. মহামুনি ধর্মকথা বলে আমাকে বিদায় দিয়েছিলেন। তারপর আমি সম্বুদ্ধকে অভিবাদন করে আমার নাগভবনে চলে গিয়েছিলাম।

১১-১২. তখন আমি আমার জ্ঞাতি-পরিজনকে ডেকে বলেছিলাম, ‘আগামীকাল পূর্বাহ্ন সময়ে বুদ্ধ আমার ভবনে আসবেন। এটি আমাদের পক্ষে পরম লাভ যে আমরা তাঁর কাছে বসবাস করতে পারব। তখন আমরা বুদ্ধশ্রেষ্ঠ শাস্তাকে পূজা করব।’

১৩. অন্ন-পানীয় সবকিছু তৈরি করা শেষ হলে পরে আমি বুদ্ধকে সময় হয়েছে বলে জানিয়েছিলাম। তারপর লোকনায়ক বুদ্ধ লক্ষ অর্হৎ পরিবেষ্টিত হয়ে আমার ভবনে উপস্থিত হয়েছিলেন।

১৪. তাঁর আগমনে আমি পঞ্চাঙ্গ তূর্য বাজিয়ে অভিনন্দিত করেছিলাম। পুরুষোত্তম বুদ্ধ সম্পূর্ণ স্বর্ণময় আসনে বসেছিলেন।

১৫. তখন তাঁদের মাথার ওপর স্বর্গময় আচ্ছাদনী (শামিয়ানা) টাঙানো ছিল এবং আমি অনুত্তর ভিক্ষুসংঘকে বাতাস করেছিলাম।

১৬. আমি প্রভূত অন্ন-পানীয় দিয়ে ভিক্ষুসংঘকে পরিতৃপ্ত করেছিলাম এবং ভিক্ষুসংঘের প্রত্যেককে দুটি করে বস্ত্র দান করেছিলাম।

১৭. পরম পূজনীয় সুমেধ বুদ্ধ ভিক্ষুসংঘের মাঝে বসে এই গাথাগুলো ভাষণ করেছিলেন।

১৮. যে ব্যক্তি আমাকে ও ভিক্ষুসংঘকে অন্ন-পানীয় দিয়ে পরিতৃপ্ত করেছে, এখন আমি তার ভূয়সী প্রশংসা করব। তোমরা মনোযোগ দিয়ে শোন।

১৯. সে আঠারোশত কল্প দেবলোকে রমিত হবে এবং এই পৃথিবীতে হাজারবার চক্রবর্তী রাজা হবে।

২০. সে দেবলোকে অথবা মনুষ্যলোকে যেই যোনিতেই জন্মগ্রহণ করুক না কেন, তার মাথার ওপর সব সময় সম্পূর্ণ স্বর্ণময় আচ্ছাদনী টাঙানো থাকবে।

২১. আজ থেকে ত্রিশ হাজার কল্প পরে ওক্কাকুকুলে গৌতম নামে এক শাস্তা পৃথিবীতে উৎপন্ন হবেন।

২২. সে তার ধর্মে ধর্মৌরসজাত উত্তরাধিকারী হয়ে পরিজ্ঞা দ্বারা সর্বাসব ক্ষয় করে সম্পূর্ণ অনাসক্ত হয়ে পরিনির্বাপিত হবে।

২৩. সে ভিক্ষসংঘের মাঝে উপবিষ্ট হয়ে এই বলে সিংহনাদ করবে : ‘যারা শ্মশানে ছাতা ধারণ করে, তারা ছাতার নিচেই দগ্ধ হোক!’

২৪. আমি শ্রামণ্যফল লাভ করেছি। আমার সমস্ত ক্লেশ দগ্ধ হয়েছে। আমি মণ্ডপে বা বৃক্ষমূলে যেখানেই বাস করি না কেন, আমার মধ্যে কোনো ধরনের ভয়-ভীতি নেই।

২৫. আজ থেকে ত্রিশ হাজার কল্প আগে আমি যেই বসার আসন দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার সর্বদানেরই ফল।

২৬. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

২৭. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

২৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান যশ স্থবির এই গাথাগুলো ভাষণ করেছিলেন।

যশ স্থবির অপদান প্রথম সমাপ্ত।

২. নদীকস্সপ স্থবির অপদান
২৯. আমি লোকশ্রেষ্ঠ, যশস্বী পদুমুত্তর ভগবানকে পিণ্ডচারণ করতে দেখে একটি আম দান করেছিলাম।

৩০. দেবেন্দ্র, লোকশ্রেষ্ঠ, নরোত্তম বুদ্ধকে সেই দান করার ফলে আজ আমি সর্বতোভাবে জয়-পরাজয় ত্যাগ করে অচলস্থান নির্বাণ লাভ করেছি।

৩১. আজ থেকে ত্রিশ হাজার কল্প আগে আমি যেই দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার দানেরই ফল।

৩২. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৩৩. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৩৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান নদীকস্সপ স্থবির এই গাথাগুলো ভাষণ করেছিলেন।

নদীকস্সপ স্থবির অপদান দ্বিতীয় সমাপ্ত।

৩. গয়াকস্সপ স্থবির অপদান
৩৫. আমি তখন মৃগচর্মের বস্ত্রধারী ছিলাম। আমার হাতে লাঠি থাকত। তখন আমার আশ্রমে প্রচুর কোলফল ছিল।

৩৬. ভগবান তখন একাকী সর্বদিকে জ্যোতি ছড়িয়ে আমার আশ্রমের পাশ দিয়ে যাচ্ছিলেন।

৩৭. তাকে দেখে আমি প্রসন্নচিত্তে অভিবাদন করেছিলাম। তারপর দুহাতে কোলফল নিয়ে বুদ্ধকে দান করেছিলাম।

৩৮. আজ থেকে একত্রিশ কল্প আগে আমি যেই ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ফল দানেরই সুফল।

৩৯. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৪০. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৪১. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান গয়াকস্সপ স্থবির এই গাথাগুলো ভাষণ করেছিলেন।

গয়াকস্সপ স্থবির অপদান তৃতীয় সমাপ্ত।

৪. কিমিল স্থবির অপদান
৪২. বশীভূত ব্রাহ্মণ ককুসন্ধ বুদ্ধ পরিনির্বাপিত হলে পরে আমি তাঁর উদ্দেশে মণ্ডপ তৈরি করে শালপুষ্পমাল্য দিয়ে পুজা করেছিলাম।

৪৩. তার ফলে আমি তাবতিংস দেবলোকে জন্মেছিলাম। তাতে আমি উত্তম দেববিমান লাভ করেছিলাম। আমি অন্য দেবতাদের বলতাম, এটি আমার পুণ্যকর্মেরই ফল।

৪৪. আমি রাতে বা দিনে যখনি চঙ্ক্রমণ করতাম ও দাঁড়াতাম তখন আমার ওপর শালপুষ্পের আচ্ছাদনী ধারণ করা হতো। এটি আমার পুণ্যকর্মেরই ফল।

৪৫. এই ভদ্রকল্পেই আমি যেই বুদ্ধপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৪৬. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৪৭. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৪৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান কিমিল স্থবির এই গাথাগুলো ভাষণ করেছিলেন।

কিমিল স্থবির অপদান চতুর্থ সমাপ্ত।

৫. বজ্জীপুত্র স্থবির অপদান
৪৯. স্বয়ম্ভূ অপরাজিত শতরশ্মি ভগবান ধ্যান হতে উঠে ভিক্ষার জন্যে বের হয়েছিলেন।

৫০. তখন আমি নরশ্রেষ্ঠ ভগবানকে দেখতে পেয়েছিলাম। আমার হাতে তখন কলা ছিল। আমি প্রসন্নমনে বৃন্তসহ একটি কলা দান করেছিলাম।

৫১. আজ থেকে চুরানব্বই কল্প আগে আমি যেই ফল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ফল দানেরই সুফল।

৫২. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৫৩. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৫৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান বজ্জীপুত্র স্থবির এই গাথাগুলো ভাষণ করেছিলেন।

বজ্জীপুত্র স্থবির অপদান পঞ্চম সমাপ্ত।

৬. উত্তর স্থবির অপদান
৫৫. বত্রিশ মহাপুরুষ লক্ষণবিশিষ্ট সম্বুদ্ধ সুমেধ ভগবান বিবেককামী হয়ে হিমালয়ে গিয়েছিলেন।

৫৬. কারুণিক, শ্রেষ্ঠ মুনি, পুরুষোত্তম ভগবান হিমালয়ে প্রবেশ করে পদ্মাসনে বসেছিলেন।

৫৭. তখন আমি এক আকাশচারী বিদ্যাধর ছিলাম। তখন আমি হাতে ত্রিশূল নিয়ে আকাশে বিচরণ করতাম।

৫৮. সেই সময় বুদ্ধ পর্বতের ওপর জ্বলন্ত অগ্নির ন্যায়, পঞ্চদশীর পূর্ণচন্দ্রের ন্যায় ও সুপস্পিত শালরাজের ন্যায় সমগ্র বনভূমিকে আলোকিত করছিলেন।

৫৯. তখন আলোকোজ্জ্বল বুদ্ধরশ্মি বন হতে চৌদিকে টিকরে পড়ছিল। আমি নলাগ্নি বর্ণসদৃশ বুদ্ধরশ্মি দেখে অতীব প্রসন্নচিত্ত হয়েছিলাম।

৬০. তখন আমি বনে দেবগন্ধযুক্ত কণিকারপুষ্প দেখতে পেয়েছিলাম। সেখান থেকে তিনটি পুষ্প নিয়ে আমি বুদ্ধশ্রেষ্ঠকে পূজা করেছিলাম।

৬১. তখন বুদ্ধের অনন্ত গুণ-প্রভাবে আমার সেই তিনটি পুষ্প ঊর্ধ্ববৃন্ত ও অধোপত্র হয়ে শাস্তাকে ছায়া দিয়েছিল।

৬২. সেই সুকৃত পুণ্য-প্রভাবে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে জন্মগ্রহণ করেছিলাম।

৬৩. সেখানে আমার সুনির্মিত ষাট যোজন দীর্ঘ ও ত্রিশযোজন প্রস্থ ভবনটি ‘কণিকার’ নামে পরিচিত হয়েছিল।

৬৪. আমার সেই ভবনে হাজার কা-, শতভা-বিশিষ্ট হিরন্ময় ধ্বজা ও লক্ষ রক্ষাবেষ্টনী প্রাদুর্ভূত হয়েছিল।

৬৫-৬৬. সেখানে আমার জন্যে স্বর্ণময়, মণিময়, লোহিতময় ফলক, পালঙ্ক ও তুলাময় বিকতিযুক্ত, ঊর্ধ্বলোমী, সুবর্ণ বিম্ব-সমন্বিত মহার্ঘ শয্যা প্রভৃতি আমি যখনি যা চাইতাম তা-ই উৎপন্ন হতো।

৬৭. আমি আমার দেবভবন হতে বের হয়ে দেবসংঘ-পরিবেষ্টিত হয়ে যথেচ্ছা গমনাগমন করতাম।

৬৮. আমি পুষ্পের ওপর দাঁড়াতাম। আমার ওপর শতযোজন দীর্ঘ কণিকার পুষ্পাচ্ছাদনী থাকত।

৬৯. ষাট হাজার দিব্যতূর্য সকাল-সন্ধ্যা আমার সেবা করত এবং রাত-দিন অতন্দ্রভাবে আমাকে পরিবেষ্টিত করে থাকত।

৭০. সেখানে আমি নাচ, গান, বাদ্য-বাজনা প্রভৃতি আমোদ-প্রমোদে রমিত হতাম এবং পঞ্চকামগুণে আমোদিত হতাম।

৭১. সেখানে আমি আমার উত্তম প্রাসাদে নারীগণ পরিবেষ্টিত হয়ে খেয়ে- দেয়ে, পান করে আমোদ-ফূর্তি করতাম।

৭২. আমি পাঁচশতবার দেবরাজত্ব করেছিলাম এবং তিনশতবার চক্রবর্তী রাজা হয়েছিলাম। আর প্রাদেসিক রাজা তো অসংখ্যবার হয়েছিলাম।

৭৩. ভবভবান্তরে জন্মসঞ্চরণকালে আমি মহা ভোগ-সম্পত্তির অধিকারী হয়েছিলাম। ভোগসম্পত্তির অভাব আমার কখনো কোনো সময় হতো না। এটি আমার বুদ্ধপুজারই ফল।

৭৪. আমি দেবলোকে অথবা মনুষ্যলোকে এই দুই লোকে মাত্র জন্মগ্রহণ করেছিলাম। এছাড়া আমার অন্যগতি হয়েছিল বলে আমার জানা নেই। এটি আমার বুদ্ধপূজারই ফল।

৭৫. আমি ক্ষত্রিয় ও ব্রাহ্মণ এই দুই কুলেই মাত্র জন্মগ্রহণ করেছিলাম। নীচকুলে জন্মেছিলাম বলে আমার জানা নেই। এটি আমার বুদ্ধপূজারই ফল।

৭৬. হস্তীযান, অশ্বযান, সিবিকাযান প্রভৃতি সবকিছুই আমি লাভ করতাম। এটি আমার বুদ্ধপূজারই ফল।

৭৭. দাস-দাসী ও সুসজ্জিতা, সমলংকৃতা নারী প্রভৃতি সবকিছুই আমি লাভ করতাম। এটি আমার বুদ্ধপূজারই ফল।

৭৮. কোশেয়্য কম্বল, ক্ষৌমবস্ত্র ও কার্পাস বস্ত্র প্রভৃতি সবকিছুই আমি লাভ করতাম। এটি আমার বুদ্ধপূজারই ফল।

৭৯. নতুন বস্ত্র, নতুন ফল ও নবান্ন ভোজন প্রভৃতি সবকিছুই আমি লাভ করতাম। এটি আমার বুদ্ধপূজারই ফল।

৮০. ‘এটি খাও, এটি ভোজন কর, এই শয্যায় তুমি শয়ন কর’ এভাবে আমি সবকিছুই লাভ করতাম। এটি আমার বুদ্ধপূজারই ফল।

৮১. আমি সর্বত্র পূজিত হতাম। আমার যশ সর্বত্র প্রচারিত হয়েছিল। আমি সব সময় মহান শিক্ষক হতাম। আমার পরিষদ সব সময় ঐক্যবদ্ধ থাকত। আমি সব সময় জ্ঞাতিদের মধ্যে শ্রেষ্ঠ হতাম। এটি আমার বুদ্ধপূজারই ফল।

৮২. আমি শীত, উষ্ণ অনুভব করতাম না। আমার পরিদাহ তথা দাবদাহ বলতে কিছুই ছিল না। এমনকি আমার মনে চৈতসিক দুঃখ পর্যন্ত ছিল না।

৮৩. আমি জন্মজন্মান্তরে সুবর্ণবর্ণ হয়েই জন্মগ্রহণ করেছিলাম। বিবর্ণতা কী জিনিস আমি তা জানতাম না। এটি আমার বুদ্ধপূজারই ফল।

৮৪. পূর্বকৃত পুণ্য-প্রভাবে আমি দেবলোক হতে চ্যুত হয়ে শ্রাবস্তী নগরে এক ধনাঢ্য মহাশালকুলে জন্মগ্রহণ করেছি।

৮৫. আমি পঞ্চকামগুণ ত্যাগ করে অনাগারিক প্রব্রজ্যা গ্রহণ করেছি এবং জন্মের মাত্র সাত বৎসর বয়সেই অর্হত্ত্ব লাভ করেছি।

৮৬. চক্ষুষ্মান বুদ্ধ আমার গুণের কথা অবগত হয়ে আমাকে উপসম্পদা দিয়েছেন। আমি তরুণ বয়সেই পূজনীয় হলাম। এটি আমার বুদ্ধপূজারই ফল।

৮৭. আমার দিব্যচোখ অত্যন্ত বিশুদ্ধ। আমি সমাধিতে অতীব দক্ষ। আমি অভিজ্ঞা পারমীলাভী। এটি আমার বুদ্ধপূজারই ফল।

৮৮. আমি প্রতিসম্ভিদালাভী, ঋদ্ধিপাদে অভিজ্ঞ, ধর্মসমূহে পারমীপ্রাপ্ত। এটি আমার বুদ্ধপূজারই ফল।

৮৯. আজ থেকে ত্রিশ হাজার কল্প আগে আমি যেই বুদ্ধপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই সুফল।

৯০. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৯১. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৯২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান উত্তর স্থবির এই গাথাগুলো ভাষণ করেছিলেন।

উত্তর স্থবির অপদান ষষ্ঠ সমাপ্ত।

৭. অপর উত্তর স্থবির অপদান
৯৩. লোকনায়ক, লোকনাথ সিদ্ধার্থ ভগবান পরিনির্বাপিত হলে পরে আমি আমার জ্ঞাতিদের একত্র করে ধাতুপূজা করেছিলাম।

৯৪. আজ থেকে ত্রিশ হাজার কল্প আগে আমি যেই বুদ্ধপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই সুফল।

৯৫. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৯৬. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৯৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান অপর উত্তর স্থবির এই গাথাগুলো ভাষণ করেছিলেন।

অপর উত্তর স্থবির অপদান সপ্তম সমাপ্ত।

৮. ভদ্দজি স্থবির অপদান
৯৮. তখন আমি নানা কুঞ্জরে পরিশোভিত পুষ্করিণীতে নেমে ঘাসের জন্যে মঞ্জরী তুলছিলাম।

৯৯. ভগবান পদুমুত্তর বুদ্ধ তখন রক্তিম আভা ছড়িয়ে সুনীল আকাশপথ দিয়ে যাচ্ছিলেন।

১০০. আমি পাশুকূলবস্ত্র ধুনতে ধুনতে কিছু একটা শব্দ শুনতে পেয়েছিলাম। তারপর উপরে তাকাতে গিয়ে আমি লোকনায়ক বুদ্ধকে দেখতে পেয়েছিলাম।

১০১-১০৪. আমি দাঁড়ানো অবস্থাতেই লোকনায়ক বুদ্ধকে প্রার্থনা জানিয়েছিলাম এই বলে : ‘হে চক্ষুষ্মান বুদ্ধ, আমার প্রতি অনুকম্পাবশত এই মধু, মৃণাল ও ঘৃত গ্রহণ করুন!’ তারপর মহাযশস্বী, কারুণিক, চক্ষুষ্মান শাস্তা আকাশ থেকে নেমে আমার প্রতি অনুকম্পাবশত আমার সেই ভিক্ষা গ্রহণ করেছিলেন। গ্রহণ করার পর তিনি এই বলে আমার দান অনুমোদন করেছিলেন : ‘হে মহাপুণ্য, তুমি সুখী হও। তোমার সুগতি লাভ হোক। এই মৃণাল দানের ফলে তুমি বিপুল সুখ লাভ কর।’

১০৫. পদুমুত্তর সম্বুদ্ধ জিন এই কথা বলে আমার ভিক্ষা নিয়ে আকাশপথে চলে গিয়েছিলেন।

১০৬. সেখানে থেকে কিছু মঞ্জরি নিয়ে আমি আমার আশ্রমে চলে গিয়েছিলাম। তারপর সেগুলো গাছে টাঙিয়ে আমি আমার দান স্মরণ করেছিলাম।

১০৭. তখন আকাশে শক্তিশালী বাতাস এসে গোটা বনকে ঝাঁকিয়ে দিচ্ছিল। বিকট শব্দে আকাশ থেকে বজ্রপাত হচ্ছিল।

১০৮. তখন হঠাৎ আমার মাথার ওপর বজ্র আঘাত হেনেছিল। আর তাতে আমি মারা গিয়েছিলাম।

১০৯. আমি পুণ্যকর্ম-সমন্বিত হয়ে তুষিত স্বর্গে উৎপন্ন হয়েছিলাম। আমি আমার মনুষ্যকলেবর সম্পূর্ণ ত্যাগ করেছিলাম। আমি দেবলোকে রমিত হয়েছিলাম।

১১০. সেখানে ছিয়শি হাজার অলংকৃতা নারী সকাল-সন্ধ্যা আমার সেবা করত। এটি আমার মঞ্জরি দানেরই ফল।

১১১. আমি মনুষ্যযোনিতে জন্মগ্রহণ করেও সুখী হয়েছিলাম। এটি আমার মঞ্জরি দানেরই ফল।

১১২. এখন আমি দেবাতিদেব বুদ্ধের কাছ থেকে অনুকম্পা পেয়েছি। আমার সমস্ত আসব পরিক্ষীণ হয়েছে। এখন আর আমার পুনর্জন্ম নেই।

১১৩. আজ থেকে লক্ষকল্প আগে আমি যেই মঞ্জরি দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার মঞ্জরি দানেরই সুফল।

১১৪. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১১৫. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১১৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান ভদ্দজি স্থবির এই গাথাগুলো ভাষণ করেছিলেন।

ভদ্দজি স্থবির অপদান অষ্টম সমাপ্ত।

৯. সীবক স্থবির অপদান
১১৭. মহর্ষি বিপস্সী ভগবানকে শূন্যপাত্রে পিণ্ডচারণ করতে দেখে আমি তাতে পিঠা দান করেছিলাম।

১১৮. আজ থেকে একানব্বই কল্প আগে আমি যেই ভিক্ষা দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার পিঠা দানেরই সুফল।

১১৯. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১২০. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১২১. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান সীবক স্থবির এই গাথাগুলো ভাষণ করেছিলেন।

সীবক স্থবির অপদান নবম সমাপ্ত।

১০. উপবান স্থবির অপদান
১২২. সর্ববিধ ধর্মে বিশেষ পারদর্শী সম্বুদ্ধ, পদুমুত্তর জিন অগ্নিস্কন্ধের ন্যায় প্রজ্জ্বলিত হয়ে পরিনির্বাপিত হয়েছিলেন।

১২৩. মহাজনতা সম্মিলিতভাবে তথাগতকে পূজা করেছিল এবং শ্মশানে বুদ্ধের শরীরকে তুলেছিল।

১২৪. তারা বুদ্ধের শরীরকে অগ্নিদগ্ধ করে ধাতুগুলো কুড়িয়ে নিয়েছিল। দেবতুল্য সকলেই একটি বুদ্ধস্তূপ তৈরি করেছিল।

১২৫-১২৭. প্রথমে স্বর্ণময়, দ্বিতীয়ত মণিময়, তৃতীয়ত রৌপ্যময়, চতুর্থত স্ফটিকময়, পঞ্চমত লোহিতঙ্কময় ও ষষ্ঠত মসারগল্লময়-এভাবে সেই বুদ্ধস্তূপটিকে সম্পূর্ণ রত্নময় করা হয়েছিল। সেই বুদ্ধস্তূপের বিমগুলো মণিময় ও বেদিগুলো রত্নময় ছিল। সম্পূর্ণ স্বর্ণময় সেই বুদ্ধস্তূপটি ছিল এক যোজন উচ্চতাবিশিষ্ট।

১২৮. তখন সেখানে দেবতারা সমবেত হয়ে পরামর্শ করেছিল যে, আমরাও লোকনাথ বুদ্ধের জন্যে স্তূপ তৈরি করব।

১২৯. বুদ্ধের ধাতুগুলো এমন নয় যে তার জন্য পৃথক পৃথক চৈত্য তৈরি করা যাবে। সমস্ত শরীরই এক পিণ্ডবিশিষ্ট। আমরা এই বুদ্ধস্তূপের ওপর আরও এক যোজনের মতো স্তূপ তৈরি করব।

১৩০. তখন দেবতারা সপ্তবিধ রত্ন দিয়ে সেই বুদ্ধস্তূপটি পরিসর আরও এক যোজন বর্ধিত করেছিল। সেটি সমস্ত অন্ধকারকে দূর করে জ্বল জ্বল করছিল।

১৩১. তখন সেখানে নাগেরাও একত্র হয়ে পরামর্শ করেছিল যে, দেবতারা ও মানুষেরা তো একটি বুদ্ধস্তূপ তৈরি করল।

১৩২. আমরা প্রমত্ত হয়ে থাকব এটা কেমন কথা। দেব-মনুষ্যরা সবাই এখন সচেতন। আমরাও লোকনাথ বুদ্ধের জন্যে একটি স্তূপ তৈরি করব।

১৩৩. তারপর তারা ইন্দ্রনীল ও মহানীল এই দু-ধরনের উজ্জ্বল মণি সংগ্রহ করে তা দিয়ে বুদ্ধস্তূপটিকে আচ্ছাদিত করেছিল।

১৩৪. তখন সমস্ত বুদ্ধচৈত্যটি সম্পূর্ণ মণিময় হয়ে গিয়েছিল। বুদ্ধস্তূপটির উচ্চতা তিন যোজন হয়ে গিয়েছিল। সেটি চৌদিকে উজ্জ্বল আলো ছড়িয়েছিল।

১৩৫. তখন গরুড়েরাও সেখানে একত্র হয়ে পরমর্শ করেছিল যে, মানুষেরা, দেবতারা ও নাগেরা তো বুদ্ধস্তূপ তৈরি করল।

১৩৬. দেব-মনুষ্য-নাগেরা সবাই এখন সচেতন। আমরাই শুধু প্রমত্ত হয়ে থাকব এটা কেমন কথা। কাজেই আমরাও লোকনাথ বুদ্ধের জন্যে একটি স্তূপ তৈরি করব।

১৩৭. তারপর তারাও সেটির ওপর সম্পূর্ণ মণিময় একটি স্তূপ তৈরি করেছিল। তারা সেই বুদ্ধচৈত্যটিকে আরও এক যোজন উঁচু করেছিল।

১৩৮. তখন সেই চার যোজন উচ্চতাবিশিষ্ট বুদ্ধস্তূপটি বিরোচিত হয়েছিল। সেটি শতরশ্মি সূর্যের ন্যায় সকল দিক আলোকোজ্জ্বল করেছিল।

১৩৯-১৪০. তখন সেখানে কুম্ভাণ্ডরাও সমবেত হয়ে পরামর্শ করেছিল যে, মানুষ, দেবতা, নাগ ও গরুড়েরা সবাই মিলে বুদ্ধশ্রেষ্ঠের জন্যে স্তূপ তৈরি করল। তারা সবাই অত্যন্ত সচেতন। আমরাই শুধু প্রমত্ত হয়ে থাকব এটা কেমন কথা।

১৪১. অতএব আমরাও লোকনাথ বুদ্ধের উদ্দেশে স্তূপ তৈরি করব। সেই বুদ্ধস্তূপটিকে রত্ন দিয়ে আচ্ছাদিত করব।

১৪২. তারা সেই বুদ্ধস্তূপটিকে আরও এক যোজন উঁচু করেছিল। মোট পাঁচ যোজন উচ্চতাবিশিষ্ট সেই বুদ্ধস্তূপটি তখন চৌদিকে আলো ছড়াচ্ছিল।

১৪৩-১৪৪. তখন সেখানে যক্ষরাও সমবেত হয়ে পরামর্শ করেছিল যে, মানুষ, দেবতা, নাগ, গরুড় ও কুম্ভা-রা সবাই মিলে বুদ্ধশ্রেষ্ঠের জন্য স্তূপ তৈরি করল। তারা সবাই অত্যন্ত সচেতন। আমরাই শুধু প্রমত্ত হয়ে থাকব এটা কেমন কথা।

১৪৫. অতএব আমরাও লোকনাথ বুদ্ধের উদ্দেশে স্তূপ তৈরি করব। সেই বুদ্ধস্তূপটিকে স্ফটিক দিয়ে আচ্ছাদিত করব।

১৪৬. তারা সেই বুদ্ধস্তূপটিকে আরও এক যোজন উঁচু করেছিল। মোট ছয় যোজন উচ্চতাবিশিষ্ট সেই বুদ্ধস্তূপটি তখন চৌদিকে আলো ছড়াচ্ছিল।

১৪৭-১৪৮. তখন সেখানে গন্ধর্বরাও সমবেত হয়ে পরামর্শ করেছিল যে, মানুষ, দেবতা, নাগ, গরুড়, কুমা- ও যক্ষরা সবাই মিলে বুদ্ধশ্রেষ্ঠের উদ্দেশে স্তূপ তৈরি করল। তারা সবাই অত্যন্ত সচেতন। আমরাই শুধু প্রমত্ত হয়ে থাকব এটা কেমন কথা!

১৪৯. সেই গন্ধর্বরা সবাই সাতটি বেদি ও ছয়টি ধ্বজা তৈরি করেছিল এবং বুদ্ধস্তূপটি সম্পূর্ণ স্বর্ণময় করেছিল।

১৫০. তখন সাত যোজন উচ্চতাবিশিষ্ট স্তূপটি চৌদিক আলোকিত করছিল। রাত-দিন বুঝার কোনো উপায় ছিল না। দিনের মতো সব সময় আলোকিত থাকত।

১৫১. এমনকি চন্দ্র-সূর্য-গ্রহ-তারাগুলোও বুদ্ধস্তূপটির সেই আভাকে এতটুকু ম্লান করতে পারত না। চৌদিকে শত যোজন জায়গাজুড়ে প্রদীপ প্রজ্জ্বালনের প্রয়োজন হতো না।

১৫২. সেই সময় যে-সকল মানুষ সেই স্তূপটিকে পূজা করত, তারা তাতে উঠতে পারত না। তাই তারা পূজার উপকরণগুলো আকাশে ছুঁড়ে মারত।

১৫৩. দেবগণের দ্বারা সেখানে নিয়োগকৃত অভিসম্মত নামক এক যক্ষ সেই ধ্বজা বা পুষ্পমাল্যগুলো স্তূপের উপরে তুলে দিত।

১৫৪. লোকেরা সেই যক্ষকে দেখতে পেত না। তারা শুধু পুষ্পমাল্যই দেখতে পেত। এভাবে শুধু পুষ্পমাল্যের গমন দেখে তারা সবাই সুগতিতে গমন করত।

১৫৫. সেই সময় বিরুদ্ধবাদী এবং শাসনের প্রতি শ্রদ্ধাশীল মানুষ উভয়েই অলৌকিক কিছু দেখার ইচ্ছায় সেই স্তূপটিকে পূজা করত।

১৫৬. তখন আমি হংসবতী নগরে এক দরিদ্র কর্মচারী হয়ে জন্মেছিলাম। একদিন আমি আমোদিত লোকজনকে দেখে এরূপ চিন্তা করেছিলাম :

১৫৭. অহো, এই ভগবান কতই মহৎ! যার ধাতুচৈত্যে এত পূজা করেও এই জনতাসকল পরিতৃপ্ত হতে পারছে না!

১৫৮. আমিও সেই লোকনায়ক বুদ্ধকে পূজা করব। ভবিষ্যতে কোনো এক বুদ্ধের শাসনে ধর্মৌরসজাত উত্তরাধিকারী হবো।

১৫৯. আমি আমার সুধৌত উত্তরীয় বস্ত্রটি বাঁশের আগায় টাঙিয়ে ধ্বজাস্বরূপ আকাশে উড়িয়েছিলাম।

১৬০. আমার সেই ধ্বজা অভিসম্মত নামক যক্ষটি নিয়ে আনন্দিত মনে আকাশে উড়িয়েছিল। বাতাসে ঢেউ খেলানো আমার সেই ধ্বজাটিকে দেখে আমি আরও বেশি খুশি হয়েছিলাম।

১৬১. তখন আমি প্রসন্নচিত্ত নিয়ে এক শ্রমণের কাছে গিয়ে তাকে ইহার বিপাক সম্বন্ধে জিজ্ঞেস করেছিলাম।

১৬২. তিনি ইহার বিপাক সম্বন্ধে বলে দিয়ে আমার মনে আনন্দ ও প্রীতি সঞ্চার করেছিলেন। তিনি বলেছিলেন, ‘সেই ধ্বজাদানের বিপাক তুমি সব সময় ভোগ করবে।’

১৬৩. হস্তী, অশ্ব, রথ ও পদাতিক সেনা-এই চতুরঙ্গিণী সেনা তোমাকে নিত্য ঘিরে থাকবে। এটি আমার ধ্বজাদানেরই ফল।

১৬৪. ষাট হাজার সমলংকৃত তূর্য-ভেরি নিত্য তোমাকে ঘিরে থাকবে। এটি তোমার ধ্বজাদানেরই ফল।

১৬৫-১৬৬. সুসজ্জিতা ও সমলংকৃতা, বিচিত্র বস্ত্রধারী, মাথায় মণিকুণ্ডলধারী, সুঢৌল নিতম্ববিশিষ্ট, মৃদু, কোমল, সদা হাস্যময়ী ছিয়াশি হাজার নারী তোমাকে নিত্য ঘিরে থাকবে। এটি তোমার ধ্বজাদানেরই ফল।

১৬৭. তুমি ত্রিশ হাজার কল্প দেবলোকে রমিত হবে। আর আশিবার দেবেন্দ্র হয়ে দেবরাজত্ব করবে।

১৬৮. হাজারবার চক্রবর্তী রাজা হবে। আর প্রাদেসিক রাজা তো অসংখ্যবার হবেই।

১৬৯. আজ থেকে লক্ষকল্প পরে ওক্কাকুকুলে গৌতম নামক শাস্তা পৃথিবীতে জন্মগ্রহণ করবেন।

১৭০. তখন তুমি দেবলোক হতে চ্যুত হয়ে পূর্বকৃত পুণ্যবলে পুণ্যকর্ম-সমন্বিত হয়ে ব্রাহ্মণ হয়ে জন্মগ্রহণ করবে।

১৭১. আশি কোটি ধন ও বহু দাস-কর্মচারী ত্যাগ করে তুমি গৌতম ভগবানের শাসনে প্রব্রজ্যা গ্রহণ করবে।

১৭২. তখন শাক্যপুঙ্গব গৌতম বুদ্ধের আরাধনা করে উপবান নামে শাস্তাশ্রাবক হবে।

১৭৩. আজ থেকে লক্ষকল্প আগে আমার কৃতকর্ম এই জন্মেও ফল দিচ্ছে। আমি এখন সুমুক্ত। তীরের গতিতে আমি আমার ক্লেশকে দগ্ধ করেছি।

১৭৪. চার দ্বীপের অধীশ্বর চক্রবর্তী রাজার ন্যায় তিন যোজন জায়গাজুড়ে আমার উদ্দেশে সব সময় ধ্বজা উড্ডীন থাকে।

১৭৫. আজ থেকে লক্ষকল্প আগে আমি যেই কর্ম করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার ধ্বজাদানেরই ফল।

১৭৬. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১৭৭. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৭৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান উপবান স্থবির এই গাথাগুলো ভাষণ করেছিলেন।

উপবান স্থবির অপদান দশম সমাপ্ত।

১১. রাষ্ট্রপাল স্থবির অপদান
১৭৯-১৮০. আমি ত্রিলোকশ্রেষ্ঠ পদুমুত্তর ভগবানকে ঈষাদন্ত, শ্বেতচ্ছত্র পরিশোভিত, অলংকার পরিশোভিত, হস্তী-গোপাকসহ, রাজকীয় হস্তীনাগ দান করেছিলাম। এই হস্তীনাগের সমান সংখ্যক টাকা দিয়ে একটি সংঘারাম তৈরি করেছিলাম।

১৮১. সেই সংঘারামে আমি চুয়ান্ন হাজার ঘর তৈরি করেছিলাম। তারপর মহার্ঘ দানের আয়োজন করে মহর্ষি বুদ্ধকে দান করেছিলাম।

১৮২. স্বয়ম্ভূ, অগ্রপুদ্গল, মহাবীর বুদ্ধ আমার দান অনুমোদন করেছিলেন। তারপর তিনি সকল জনতাকে আনন্দ দান করে অমৃতপদ নির্বাণ দেশনা করেছিলেন।

১৮৩. তখন পদুমুত্তর বুদ্ধ ভিক্ষুসংঘের মাঝে উপবিষ্ট হয়ে আমার সম্পর্কে এই গাথাগুলো ভাষণ করেছিলেন।

১৮৪. এই ব্যক্তি চুয়ান্ন হাজার ঘর দান করেছে। এখন আমি তার ফল সম্পর্কে বলব। তোমরা আমার কথা মনোযোগ দিয়ে শোন।

১৮৫. ভবিষ্যতে তার আঠারো হাজার কূটাগার উৎপন্ন হবে, যেগুলো হবে সম্পূর্ণ স্বর্ণময়।

১৮৬. পঞ্চাশবার দেবেন্দ্র হয়ে দেবরাজত্ব করবে। আটান্নবার চক্রবর্তী রাজা হবে।

১৮৭. আজ থেকে লক্ষ পরে ওক্কাকুকুলে গৌতম নামক শাস্তা পৃথিবীতে উৎপন্ন হবেন।

১৮৮. তখন সে দেবলোক হতে চ্যুত হয়ে পূর্বকৃত পুণ্যবলে এক মহাধনাঢ্য পরিবারে জন্মগ্রহণ করবে।

১৮৯. পূর্বকৃত পুণ্যবলে সে প্রব্রজ্যা গ্রহণ করে রাষ্ট্রপাল নামে এক শাস্তাশ্রাবক হবে।

১৯০. তখন সে ভাবনানিরত, উপশান্ত, নিরূপধি হয়ে ও পরিজ্ঞা দ্বারা সর্বাসব ক্ষয় করে সম্পূর্ণ অনাসক্ত হয়ে নির্বাপিত হবে।

[অতঃপর স্থবির নিজের সম্বন্ধে বললেন]

১৯১. আমি আমার বিশাল ভোগসম্পত্তি থুথুর ন্যায় ত্যাগ করে গৃহত্যাগ করেছি। সেই সমস্ত ভোগসম্পত্তির প্রতি আমার বিন্দুমাত্র প্রেম ছিল না।

১৯২. বীর্য আমার দৃঢ়াবদ্ধ জোয়ালের ন্যায় ও যোগক্ষেম সমাধি আমার বাহন সদৃশ। সম্যকসম্বুদ্ধের শাসনে এই আমার অন্তিম দেহধারণ।

১৯৩. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১৯৪. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৯৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আয়ুষ্মান রাষ্ট্রপাল স্থবির এই গাথাগুলো ভাষণ করেছিলেন।

রাষ্ট্রপাল স্থবির অপদান একাদশ সমাপ্ত।

যশ বর্গ ছাপ্পান্নতম সমাপ্ত।

স্থবির-অপদান সমাপ্ত।

এই পর্যন্ত বুদ্ধ-অপদান, পচ্চেক বুদ্ধ-অপদান ও স্থবির-অপদান সমাপ্ত।


 

থেরী-অপদান
১. সুমেধা বর্গ
১. সুমেধা থেরী অপদান
অতঃপর থেরী-অপদানগুলোর কথা শুনুন।

১. কোণাগমন ভগবানের নতুন নিবাস সংঘারামে আমরা তিন বান্ধবী মিলে বিহার দান করেছিলাম।

২. তার ফলে আমরা দশবার, শতবার, হাজারবার, এমনকি দশ হাজারবার দেবলোকে উৎপন্ন হয়েছিলাম। আর মনুষ্যলোকের কথাই বা কী?

৩. আমরা দেবলোকে থাকাকালেও মহাঋদ্ধিমতী ছিলাম। আর মনুষ্যলোকের কথাই-বা কী? সপ্তবিধ রত্নের মধ্যে আমি ছিলাম মহিষী স্ত্রীরত্ন।

৪. পূর্বসঞ্চিত কুশলের ফলে এই জন্মে ধনঞ্জানী, ক্ষেমা ও আমি এই তিন বান্ধবী সুসমৃদ্ধ পরিবারে জন্মগ্রহণ করেছি।

৫. অতীতে আমরা একসাথে সর্বাবয়ব-বিমণ্ডিত সুনির্মিত আরাম তথা বিহার বুদ্ধ প্রমুখ ভিক্ষুসংঘকে দান করেছিলাম। তাই আমরা পরস্পর সম্পর্কিত।

৬. সেই কর্মের প্রভাবে আমি যেখানেই জন্মগ্রহণ করি না কেন, দেবলোকে জন্ম নিলে দেবতাদের মধ্যে শ্রেষ্ঠত্ব লাভ করতাম, আর মনুষ্যলোকে জন্ম নিলে মনুষ্যদের মধ্যে শ্রেষ্ঠত্ব লাভ করতাম।

৭. এই ভদ্রকল্পে ব্রহ্মবন্ধু (বুদ্ধ) মহাযশস্বী কস্সপ বুদ্ধ পৃথিবীতে উৎপন্ন হয়েছিলেন।

৮. তখন মহর্ষি বুদ্ধের উপস্থায়ক তথা সেবক ছিলেন বারাণসী নগরের নরেশ্বর কাশীরাজ কিকী।

৯. সেই কাশীরাজের সাতটি কন্যা ছিল। রাজকন্যারা ছিল অত্যন্ত সুখিনী। তারা বুদ্ধসেবায় নিরত থেকেই ব্রহ্মচর্যা অনুশীলন করেছিল।

১০. আমি ছিলাম সেই রাজকন্যাদের সহায়িকা। শীলে সুসমাহিত হয়ে আমি তখন সুন্দররূপে দান করে গৃহে থেকে ব্রত পালন করেছিলাম।

১১. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে উৎপন্ন হয়েছিলাম।

১২. সেখান থেকে চ্যুত হয়ে যাম দেবলোকে, সেখান থেকে চ্যুত হয়ে নির্মাণরতি দেবলোকে এবং সবশেষে সেখান থেকে চ্যুত হয়ে পরনির্মিত-বশবর্তী দেবলোকে উৎপন্ন হয়েছিলাম।

১৩. পুণ্যকর্ম-সমন্বিত হয়ে যেখানেই জন্মগ্রহণ করি না কেন, সর্বত্রই আমি রাজার মহিষী হয়ে জন্মেছিলাম।

১৪. সেখান থেকে চ্যুত হয়ে মনুষ্যত্ব লাভ করলে পরে আমি চক্রবর্তী রাজাগণের ও অন্যান্য প্রাদেসিক রাজাগণের মহিষী হয়ে জন্মেছিলাম।

১৫. দেবমনুষ্যলোকে উভয় সম্পত্তি ভোগ করে ও সর্বত্রই সুখী হয়ে আমি বহু জন্মপরিভ্রমণ করেছিলাম।

১৬. সেটিই ছিল আমার হেতু, সেটিই ছিল আমার প্রভব। সেটিই ছিল বুদ্ধশাসনে ধর্মে অনুরক্ত হবার প্রথম সংযোগ ও পরম নির্বাণ।

১৭. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১৮. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই সুমেধা ভিক্ষুণী এই গাথাগুলো ভাষণ করেছিলেন।

সুমেধা থেরী অপদান প্রথম সমাপ্ত।

২. মেখলাদায়িকা থেরী অপদান
২০. আমি সিদ্ধার্থ ভগবানের উদ্দেশে স্তূপ নির্মাণ করেছিলাম। তখন আমি শাস্তার উদ্দেশে স্তূপের কাজে কটিবন্ধনী (মেখলা) দান করেছিলাম।

২১. সেই বিশাল স্তূপটি নির্মাণকাজ শেষ হওয়ার পরেও আমি পুনরায় লোকনাথ মুনিশ্রেষ্ঠ বুদ্ধকে নিজ হাতে প্রসন্নমনে কটিবন্ধনী দান করেছিলাম।

২২. আজ থেকে চুরানব্বই কল্প আগে আমি যেই কটিবন্ধনী দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার এটি আমার স্তূপ তৈরি করিয়ে দেওয়ারই ফল।

২৩. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

২৪. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

২৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই মেখলাদায়িকা ভিক্ষুণী এই গাথাগুলো ভাষণ করেছিলেন।

মেখলাদায়িকা থেরী অপদান দ্বিতীয় সমাপ্ত।

৩. মণ্ডপদায়িকা থেরী অপদান
২৬. আমি কোণাগমন বুদ্ধের উদ্দেশে একটি মণ্ডপ তৈরি করিয়েছিলাম। তখন আমি লোকবন্ধু বুদ্ধকে ত্রিচীবর দান করেছিলাম।

২৭. আমি রাজধানী অথবা কোনো গ্রাম নিগম-জনপদে যেখানেই যাই না কেন, সর্বত্রই আমি পূজিত হই। এটি আমার পুণ্যকর্মেরই ফল।

২৮. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

২৯. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৩০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই মণ্ডপদায়িকা ভিক্ষুণী এই গাথাগুলো ভাষণ করেছিলেন।

মণ্ডপদায়িকা থেরী অপদান তৃতীয় সমাপ্ত।

৪. সঙ্কমনত্থা থেরী অপদান
৩১-৩৩. সত্ত্বগণের তীর্ণকারী, ত্রিলোকশ্রেষ্ঠ বিপস্সী ভগবান একসময় রথে চড়ে যাচ্ছিলেন। পথিমধ্যে স্যাঁতস্যাঁতে কাদাযুক্ত জায়গায় পৌঁছলে আমি তখন ঘর হতে বের হয়ে বুকে ভর দিয়ে অধোমুখী হয়ে শুয়ে পড়েছিলাম। পরম অনুকম্পাকারী লোকনায়ক বুদ্ধ আমার পিঠ ও মাথার ওপর পা দিয়ে হেঁটে গিয়েছিলেন। তখন আমার চিত্ত প্রসন্নতায় ভরে উঠেছিল। সেই চিত্ত-প্রসন্নতার কারণে আমি তুষিত স্বর্গে জন্মেছিলাম।

৩৪. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৩৫. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৩৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই সঙ্কমনত্থা ভিক্ষুণী এই গাথাগুলো ভাষণ করেছিলেন।

সঙ্কমনত্থা থেরী অপদান চতুর্থ সমাপ্ত।

৫. নলমালিকা থেরী অপদান
৩৭. তখন আমি চন্দ্রভাগা নদীতীরে এক কিন্নরী হয়ে জন্মেছিলাম। একদিন আমি স্বয়ম্ভূ, অপরাজিত, বিরজ বুদ্ধকে দেখতে পেয়েছিলাম।

৩৮. আমি তখন অতীব প্রসন্নমনে কৃতঞ্জলিপুটে নলমাল্য নিয়ে স্বয়ম্ভূ বুদ্ধকে পূজা করেছিলাম।

৩৯. সেই সুকৃত কর্মের ফলে ও প্রার্থনাবলে কিন্নরীদেহ ত্যাগ করে আমি তাবতিংস দেবলোকে উৎপন্ন হয়েছিলাম।

৪০. আমি তখন ছত্রিশবার ছত্রিশজন দেবরাজের মহিষী হয়ে জন্মেছিলাম এবং পরে দশবার দশজন চক্রবর্তী রাজার মহিষী হয়ে জন্মেছিলাম। পরবর্তীকালে আমার মনে সংবেগ দেখা দেওয়ায় আমি অনাগারিক প্রব্রজ্যা গ্রহণ করেছিলাম।

৪১. আমার সমস্ত ক্লেশ দগ্ধ হয়েছে। আমার জন্মসকল ধ্বংস হয়েছে। এখন আমার সর্বাসব পরিক্ষীণ হয়েছে। এখন আর আমার কোনো পুনর্জন্ম নেই।

৪২. আজ থেকে চুরানব্বই কল্প আগে আমি যেই পুষ্পপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার পুষ্পপূজারই ফল।

৪৩. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৪৪. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৪৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই নলমালিকা ভিক্ষুণী এই গাথাগুলো ভাষণ করেছিলেন।

নলমালিকা থেরী অপদান পঞ্চম সমাপ্ত।

৬. একপিণ্ডপাতদায়িকা থেরী অপদান
৪৬. বন্ধুমতি নগরে বন্ধুমা নামক ক্ষত্রিয় রাজা ছিলেন। সেই রাজার স্ত্রী হয়ে আমি তার সঙ্গে জীবন যাপন করতাম।

৪৭. একদিন নির্জনে বসে আমি এরূপ চিন্তা করেছিলাম : ‘মৃত্যুর পর সঙ্গে নেওয়ার মতো আমি কোনো কুশল কর্মই করিনি।’

৪৮. আমি যে ভয়ংকর, ঘোররূপ, নিদারুণ কষ্টকর, জ্বলন্ত নিরয়ে গমন করব, এতে কোনো সন্দেহ নেই।

৪৯. তারপর আমি রাজার কাছে গিয়ে এই কথা নিবেদন করেছিলাম : ‘হে মহারাজ, আমাকে একজন শ্রমণ দেন। আমি তাঁকে ভোজন করাব।’

৫০. মহারাজ আমাকে একজন ভাবিতেন্দ্রিয় শ্রমণ দিয়েছিলেন। আমি তাঁর পাত্র নিয়ে পরম অন্ন দিয়ে পূরিয়ে দিয়েছিলাম।

৫১. পাত্রটি পরম অন্ন দিয়ে পূর্ণ করে দেওয়ার পর আমি সুগন্ধিদ্রব্য দান করেছিলাম এবং সুন্দর প্যাকেট করে এক জোড়া বস্ত্র দান করেছিলাম।

৫২. এই পুণ্যময় ঘটনাটি আমি আজীবন স্মরণ করেছিলাম। তাতে প্রসন্নচিত্ত হয়ে আমি তাবতিংস দেবলোকে জন্মগ্রহণ করেছিলাম।

৫৩. আমি ত্রিশবার ত্রিশজন দেবরাজের মহিষী হয়ে জন্মেছিলাম। আমি মনে মনে চাইবার সঙ্গে সঙ্গে আমার ইপ্সিত বস্তুটি উৎপন্ন হতো।

৫৪. আমি বিশবার বিশজন চক্রবর্তী রাজার মহিষী হয়েছিলাম। আমি কৃতপুণ্যা হয়েই ভবে বিচরণ করেছিলাম।

৫৫. এখন আমি সর্ববিধ বন্ধন হতে মুক্ত। জন্মপ্রদায়ী তৃষ্ণা আমার মন থেকে সম্পূর্ণরূপে অপসৃত। আমার সর্বাসব পরিক্ষীণ হয়েছে। এখন আর আমার কোনো পুনর্জন্ম নেই।

৫৬. আজ থেকে একানব্বই কল্প আগে আমি যেই দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার এটি আমার পিণ্ডদানেরই ফল।

৫৭. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৫৮. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৫৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই একপিণ্ডপাতদায়িকা ভিক্ষুণী এই গাথাগুলো ভাষণ করেছিলেন।

একপিণ্ডপাতদায়িকা থেরী অপদান ষষ্ঠ সমাপ্ত।

৭. কটচ্ছুভিক্ষাদায়িকা থেরী অপদান
৬০. পিণ্ডচারণরত তিষ্য নামক শাস্তা বুদ্ধশ্রেষ্ঠকে আমি এক চামচ ভিক্ষা দান করেছিলাম।

৬১. লোকাগ্রনায়ক, শাস্তা, তিষ্য সম্বুদ্ধ আমার ভিক্ষা নিয়ে পথে দাঁড়িয়েই এই বলে আমার দান অনুমোদন করেছিলেন।

৬২. এক চামচ মাত্র ভিক্ষা দান করে তুমি তাবতিংস দেবলোকে গমন করবে। ছত্রিশবার ছত্রিশজন দেবরাজের মহিষী হয়ে জন্মগ্রহণ করবে।

৬৩. তুমি পঞ্চাশবার পঞ্চাশজন চক্রবর্তী রাজার মহিষী হয়ে জন্মাবে। তুমি সব সময় মনে মনে যা-ই চাইবে সবকিছুই লাভ করবে।

৬৪. এভাবে দেবসম্পত্তি ও মনুষ্যসম্পত্তি ভোগ করে তুমি অকিঞ্চন প্রব্রজ্যা গ্রহণ করবে। পরিশেষে পরিজ্ঞা দ্বারা সর্বাসব ক্ষয় করে সম্পূর্ণ অনাসক্ত হয়ে পরিনির্বাপিত হবে।

৬৫. এটি বলার পর লোকগ্রনায়ক, বীর তিষ্য সম্বুদ্ধ আকাশে হংসরাজ বিচরণ করার ন্যায় আকাশে উত্থিত হয়ে চলে গিয়েছিলেন।

৬৬. আমার সেই দান সুন্দরভাবেই দেওয়া হয়েছে এবং আমার সেই দানযজ্ঞ সুষ্ঠুভাবেই সম্পাদিত হয়েছে। এক চামচ মাত্র ভিক্ষা দান করেই আজ আমি অচলপদ নির্বাণ লাভ করেছি।

৬৭. আজ থেকে একানব্বই কল্প আগে আমি যেই দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার পিণ্ডদানেরই ফল।

৬৮. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৬৯. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৭০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই কটচ্ছুভিক্ষাদায়িকা ভিক্ষুণী এই গাথাগুলো ভাষণ করেছিলেন।

কটচ্ছুদায়িকা থেরী অপদান সপ্তম সমাপ্ত।

৮. সপ্তোৎপলমালিকা থেরী অপদান
৭১. অরুণবতী নগরে অরুণ নামক এক ক্ষত্রিয় রাজা ছিলেন। আমি ছিলাম সেই রাজার বিবাহিত স্ত্রী।

৭২. আমি দিব্যগন্ধী সাতটি উৎপলের মালা নিয়ে রাজপ্রাসাদে বসে এরূপ চিন্তা করেছিলাম :

৭৩. এই সমস্ত পুষ্পমাল্য মাথায় পড়ে আমার কী লাভ? বরং তার চেয়ে বুদ্ধশ্রেষ্ঠের জ্ঞানকে পূজা করি।

৭৪. সম্বুদ্ধের অপেক্ষায় আমি রাজপ্রাসাদের দ্বারে এই আশায় বসে ছিলাম, ‘সম্বুদ্ধ যদি আসেন তবে সেই মহামুনিকে পূজা করব।’

৭৫. ময়ূরের ঝুঁটির ন্যায় ও পশুরাজ সিংহের ন্যায় বিরোচিত জিন ভিক্ষুসংঘ পরিবৃত হয়ে সেই পথ দিয়ে এসেছিলেন।

৭৬. বুদ্ধরশ্মি দেখে আমি ভীষণভাবে অভিভূত ও আনন্দিত হয়েছিলাম। সঙ্গে সঙ্গে আমি প্রাসাদের দ্বার খুলে বুদ্ধশ্রেষ্ঠকে পূজা করেছিলাম।

৭৭. আমার দান দেওয়া সাতটি উৎপল আকাশে পরিকীর্ণ হয়ে বুদ্ধের মাথার ওপর শামিয়ানার মতো ছায়াদান করে স্থিত হয়েছিল।

৭৮. তা দেখে আমি উদগ্রচিত্ত, আনন্দিত ও কৃতাঞ্জলি হয়েছিলাম। তাতে প্রসন্নচিত্ত হয়ে আমি তাবতিংস দেবলোকে জন্মেছিলাম।

৭৯. আমার মাথার ওপর মহানেলের অচ্ছাদনী ধারণ করা হতো। আমার শরীর থেকে দিব্যগন্ধ প্রবাহিত হতো। এটি আমার সাতটি উৎপল দানেরই ফল।

৮০. আমি জ্ঞাতি-পরিজনের সঙ্গে কোথাও গেলে আমার গোটা পরিষদের ওপর মহানেলের আচ্ছাদনী ধারণ করা হয়।

৮১. আমি সত্তরবার সত্তরজন দেবরাজের মহিষী হয়েছিলাম। সর্বত্রই আমি প্রধান হয়ে ভবভবান্তরে বিচরণ করেছিলাম।

৮২. আমি তেষট্টিবার তেষট্টিজন চক্রবর্তী রাজার মহিষী হয়েছিলাম। সকলেই আমার কথা মান্য করত। আমি ছিলাম তখন মিষ্টভাষী।

৮৩. আমার দেহবর্ণ ছিল উৎপলের মতো এবং আমার শরীর থেকে সুগন্ধ প্রবাহিত হতো। আমার শরীর কখনো বিশ্রী বা বিবর্ণ হয়নি। এটি আমার বুদ্ধপূজারই ফল।

৮৪. আজ আমি চার ঋদ্ধিপাদে দক্ষ, বোজ্ঝাঙ্গ ভাবনায় রত ও অভিজ্ঞালাভী। এটি আমার বুদ্ধপূজারই ফল।

৮৫. আজ আমি চার স্মৃতিপ্রস্থানে দক্ষ, ধ্যান-সমাধিপরায়ণ ও চার সম্যক প্রধানে নিরত। এটি আমার বুদ্ধপুজারই ফল।

৮৬. বীর্য আমার দৃঢ়াবদ্ধ জোঁয়ালের ন্যায় ও যোগক্ষেম সমাধি আমার বাহন সদৃশ। আমার সর্বাসব পরিক্ষীণ হয়েছে। এখন আর আমার পুনর্জন্ম নেই।

৮৭. আজ থেকে একানব্বই কল্প আগে আমি যেই দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

৮৮. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৮৯. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৯০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই সপ্তোৎপলমালিকা ভিক্ষুণী এই গাথাগুলো ভাষণ করেছিলেন।

সপ্তোৎপলমালিকা থেরী অপদান অষ্টম সমাপ্ত।

৯. পঞ্চদীপিকা থেরী অপদান
৯১. হংসবতী নগরে তখন আমি ছিলাম এক বিচরণকারিণী। আমি এক বিহার থেকে অন্য বিহারে কুশলপুণ্য লাভের আশায় বিচরণ করতাম।

৯২. একসময় এক কৃষ্ণপক্ষের দিনে উত্তম বোধিবৃক্ষকে দেখতে পেয়েছিলাম। তাতে প্রসন্নচিত্ত হয়ে আমি বোধিবৃক্ষের গোড়ায় বসেছিলাম।

৯৩. সেই সময় আমি চিত্তে গৌরব উৎপন্ন করে, নতশিরে, কৃতাঞ্জলিপুটে আনন্দ প্রকাশ করে এরূপ চিন্তা করেছিলাম :

৯৪. সত্য যদি বুদ্ধ অমিত গুণধর হন এবং জগতে অদ্বিতীয় ব্যক্তি হন, তবে আমাকে (এই মুহূর্তে) অলৌকিক শক্তি প্রদর্শন করুন। এই বোধিবৃক্ষটিকে আলোকিত করুন।

৯৫. এই চিন্তা করার পর পরই সমস্ত বোধিবৃক্ষটি আলোয় ঝলমল করে উঠেছিল এবং সম্পূর্ণ স্বর্ণময় হয়ে সর্বদিকে বিরোচিত হয়েছিল।

৯৬. আমি সেই বোধিবৃক্ষের গোড়ায় সাত দিন পর্যন্ত বসেছিলাম। সপ্তম দিনে আমি প্রদীপপূজা করেছিলাম।

৯৭. আমি বুদ্ধাসনের চারপাশে পাঁচটি প্রদীপ জ্বালিয়ে দিয়েছিলাম। সূর্যোদয়েরর আগ পর্যন্ত আমার সেই প্রদীপগুলো জ্বলেছিল।

৯৮. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে জন্মেছিলাম।

৯৯. সেখানে আমার ষাট যোজন দীর্ঘ ও ত্রিশ যোজন প্রস্থ সুনির্মিত স্বর্গীয় প্রাসাদটিকে ‘পঞ্চদীপ’ বলা হতো।

১০০. আমার দেবভবনের চারপাশে সব সময় অসংখ্য প্রদীপ জ্বলে থাকত। তখন আমার সমগ্র দেবভবনটি দীপালোকে উদ্ভাসিত হতো।

১০১. আমি পূর্বাভিমুখী হয়ে বসে দেখতে চাইলেই উপরে, নিচে এবং অনুকোণে-সবকিছুই দুচোখে পরিস্কার দেখতে পেতাম।

১০২. আমি পাহাড়-পর্বত, বৃক্ষরাজিসহ সুগতি-দুর্গতির যতদূর পর্যন্ত দেখতে চাইতাম ততদূর পরিস্কার দেখতে পেতাম। আমার দৃষ্টিপথে কোনো কিছুই বাধা হয়ে দাঁড়াত না।

১০৩. আমি আশিবার আশিজন দেবরাজের মহিষী হয়েছিলাম। শতবার শতজন চক্রবর্তী রাজার মহিষী হয়েছিলাম।

১০৪. আমি দেবলোকে অথবা মনুষ্যলোকে যেখানেই জন্মগ্রহণ করি না কেন, আমাকে ঘিরে লক্ষ প্রদীপ জ্বলে থাকত।

১০৫. দেবলোক হতে চ্যুত হয়ে আমি মাতৃগর্ভে জন্মেছিলাম। মাতৃগর্ভে থাকাকালেও আমার চক্ষুদ্বয় নিমীলিত হতো না।

১০৬. পুণ্যকর্ম-সমন্বিত হওয়ায় আমার সুতিকাগৃহে সব সময় লক্ষ প্রদীপ জ্বলত। এটি আমার পঞ্চপ্রদীপ দানেরই ফল।

১০৭. আজ এই শেষ জন্মে এসেও আমি আমার মনকে নিজের বশে এনেছি। আমি অজর, অমর, শীতিভূত নির্বাণ স্পর্শ (লাভ) করেছি।

১০৮. আমি জন্মের মাত্র সাত বৎসর বয়সে অর্হত্ত্ব লাভ করেছি। গৌতম বুদ্ধ আমার গুণের কথা জেনে আমাকে উপসম্পদা দিয়েছেন।

১০৯. বৃক্ষমূলে, প্রাসাদে, গুহায় অথবা শূন্যাগারে বসবাসের সময়ও আমার চারপাশে পাঁচটি প্রদীপ জ্বলে থাকে।

১১০. আমার দিব্যচোখ বিশুদ্ধ। আমি সমাধিকুশল ও অভিজ্ঞালাভী। এটি আমার পঞ্চ প্রদীপ দানেরই ফল।

১১১. আমার সমস্ত কৃত্য সম্পন্ন হয়েছে। আমি কৃতকার্য ও অনাসক্ত। হে চক্ষুষ্মান মহাবীর, আপনার পায়ে পঞ্চদীপিকা বন্দনা নিবেদন করছে।

১১২. আজ থেকে লক্ষকল্প আগে আমি যেই প্রদীপ দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার পঞ্চপ্রদীপ দানেরই ফল।

১১৩. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১১৪. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১১৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই পঞ্চদীপিকা ভিক্ষুণী এই গাথাগুলো ভাষণ করেছিলেন।

পঞ্চদীপিকা থেরী অপদান নবম সমাপ্ত।

১০. উদকদায়িকা থেরী অপদান
১১৬. বন্ধুমতি নগরে আমি ছিলাম একজন জলবাহিকা। আমি কলসিতে করে জল বহন করেই জীবিকা নির্বাহ করতাম এবং সেই সঙ্গে সন্তানদের ভরণপোষণ করতাম।

১১৭. আমি এতই দরিদ্র ছিলাম যে, অনুত্তর পুণ্যক্ষেত্রে দান দেওয়ার মতো কিছুই ছিল না। আমি দ্বারপ্রকোষ্ঠে উপস্থিত হয়ে তথাস্থ জলাধারে জল ঢেলে দিতাম।

১১৮. সেই সুকৃত কর্মের ফলে আমি তাবতিংস দেবলোকে জন্মেছিলাম। জলদানের পুণ্যফলে সেখানে আমার জন্য দেবভবন নির্মিত হয়েছি।

১১৯. সেখানে হাজারো দেব-অপ্সরাদের মধ্যে আমি শ্রেষ্ঠ ছিলাম। আমি তাদের সকলকে দশটি বিষয়ে ছাড়িয়ে যেতাম।

১২০. আমি পঞ্চাশবার পঞ্চাশজন দেবরাজের মহিষী হয়েছিলাম। বিশবার বিশজন চক্রবর্তী রাজার মহিষী হয়েছিলাম।

১২১. আমি দেবলোক অথবা মনুষ্যলোক মাত্র এই দুই লোকে জন্মগ্রহণ করেছি। আমি কখনো দুর্গতিতে জন্মাইনি। এটি আমার জলদানেরই ফল।

১২২. পর্বতের ওপর, গাছের ওপর, আকাশে অথবা মাটিতে যখনই জল খেতে চাইতাম, শিগগির আমি তা পেতাম।

১২৩. বৃষ্টি বর্ষিত হয় না এমন কোনো জায়গাই ছিল না। আমার মনোভাব জ্ঞাত হয়ে মহামেঘ অঝোর ধারায় বর্ষণ করত।

১২৪. জ্ঞাতি-পরিজনের সঙ্গে কোথাও যাওয়ার সময় আমি চাইলেই মহামেঘ অঝোর ধারায় বর্ষণ করত।

১২৫. আমার শরীরে কখনো কোনো ধরনের উষ্ণতা বা মলিনতা স্পর্শ করতে পারত না। এটি আমার জলদানেরই ফল।

১২৬. আমার মন আজ সম্পূর্ণ বিশুদ্ধ, পাপহীন। আমার সমস্ত আসব পরিক্ষীণ হয়েছে। এখন আমার কোনো পুনর্জন্ম নেই।

১২৭. আজ থেকে একানব্বই কল্প আগে আমি যেই জল দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার জল দানেরই ফল।

১২৮. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১২৯. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৩০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই উদকদায়িকা ভিক্ষুণী এই গাথাগুলো ভাষণ করেছিলেন।

উদকদায়িকা থেরী অপদান দশম সমাপ্ত।

সুমেধা বর্গ প্রথম সমাপ্ত।


 

২. একোপোসথিকা বর্গ
১. একোপোসথিকা থেরী অপদান
১. বন্ধুমতি নগরে বন্ধুমা নামক এক ক্ষত্রিয় রাজা ছিলেন। তিনি পূর্ণিমা দিবসে উপোসথ পালন করতেন।

২. সেই আমি সেখানকার এক কুম্ভদাসী ছিলাম। একদিন সসৈন্য রাজাকে উপোসথ পালন করতে দেখে আমি এরূপ চিন্তা করেছিলাম :

৩. ‘রাজা রাজ্য ত্যাগ করে উপোসথশীল পালন করেছেন। তার সেই উপোসথকর্ম পূর্ণাঙ্গ সফল বলা চলে। কারণ, রাজ্যের সমস্ত জনতা আজ আনন্দে দিন কাটাচ্ছে।’

৪. আমি দুর্গতি ও দারিদ্রতাকে জ্ঞানযোগে পর্যবেক্ষণ করে মনকে প্রফুল্ল করে উপোসথ পালন করেছিলাম।

৫. সম্যকসম্বুদ্ধের শাসনে উপোসথশীল পালন করে আমি সেই কর্মের ফলে তাবতিংস দেবলোকে জন্মেছিলাম।

৬. সেখানে আমার জন্যে কূটাগারতুল্য, মহা আসনবিশিষ্ট, এক যোজন উচ্চতাবিশিষ্ট সুনির্মিত দেবভবন উৎপন্ন হয়েছিল।

৭. লক্ষ অপ্সরা আমাকে নিত্য সেবা-শুশ্রূষা করত। আমি সব সময় অন্য দেবতাদের অতিক্রম করে বিরোচিত হতাম।

৮. আমি চৌষট্টিবার চৌষট্টিজন দেবরাজের মহিষী হয়েছিলাম এবং তেষট্টিবার তেষট্টিজন চক্রবর্তী রাজার মহিষী হয়েছিলাম।

৯. আমি সুবর্ণবর্ণ দেহের অধিকারী হয়ে ভবসমূহে বিচরণ করেছিলাম। সর্বত্রই আমি শ্রেষ্ঠত্বের অধিকারী হয়েছিলাম। এটি আমার উপোসথশীল পালনেরই সুফল।

১০. আমি হস্তীযান, অশ্বযান, রথযান ও সিবিকাযান-সবকিছুই লাভ করেছিলাম। এটি আমার উপোসথশীল পালনেরই ফল।

১১. আমি স্বর্ণময়, রৌপ্যময়, স্ফটিকময় ও লোহিতঙ্গময় সবকিছু লাভ করেছিলাম।

১২. আমি কোশেয়্য, কম্বল, ক্ষৌম, কার্পাস প্রভৃতি মহার্ঘ বস্ত্রই লাভ করেছিলাম।

১৩. আমি অন্ন-পানীয়, খাদ্য, বস্ত্র, শয্যাসন সবকিছুই লাভ করেছিলাম। এটি আমার উপোসথশীল পালনেরই সুফল।

১৪. আমি শ্রেষ্ঠ সুগন্ধী পুষ্পমাল্য, চূর্ণ, বিলেপনযোগ্য দ্রব্য সবকিছুই লাভ করেছিলাম। এটি আমার উপোসথশীল পালনেরই সুফল।

১৫. আমি কূটাগার, প্রাসাদ, মণ্ডপ, হর্ম্য, গুহা প্রভৃতি সবকিছুই লাভ করেছিলাম। এটি আমার উপোসথশীল পালনেরই সুফল।

১৬. আমি জন্মের মাত্র সাত বৎসর বয়সে অনাগারিক প্রব্রজ্যা গ্রহণ করেছিলাম। আমি প্রব্রজ্যা গ্রহণের পনেরো দিনের মধ্যেই অর্হত্ত্ব লাভ করেছিলাম।

১৭. আমার সমস্ত ক্লেশ দগ্ধ হয়েছে। আমার জন্মসকল ধ্বংস হয়েছে। আমার সর্বাসব পরিক্ষীণ হয়েছে। এখন আমার আর কোনো পুনর্জন্ম নেই।

১৮. আজ থেকে একানব্বই কল্প আগে আমি যেই দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার উপোসথশীল পালনেরই সুফল।

১৯. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

২০. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

২১. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই একোপোসথিকা ভিক্ষুণী এই গাথাগুলো ভাষণ করেছিলেন।

একোপোসথিকা থেরী অপদান প্রথম সমাপ্ত।

২. সললপুষ্পিকা থেরী অপদান
২২. তখন আমি চন্দ্রভাগা নদীতীরে এক কিন্নরী হয়ে জন্মেছিলাম। একদিন আমি দেবাতিদেব, নরশ্রেষ্ঠ বুদ্ধকে চঙ্ক্রমণ করতে দেখেছিলাম।

২৩. আমি সললপুষ্প সংগ্রহ করে বুদ্ধশ্রেষ্ঠকে দান করেছিলাম। মহাবীর বুদ্ধ তখন আমার দান করা দেবগন্ধী সললপুষ্পের ঘ্রাণ নিয়েছিলেন।

২৪. তারপর লোকনায়ক বিপস্সী সম্বুদ্ধ সেগুলো গ্রহণ করেছিলেন। তখন মহাবীর বুদ্ধ আমি দেখি মতো করে সললপুষ্পের ঘ্রাণ নিয়েছিলেন।

২৫. তারপর আমি হাত দুটি জোড় করে দ্বিপদোত্তম বুদ্ধকে বন্দনা করেছিলাম এবং অতীব প্রসন্নমন নিয়ে পর্বতের ওপর আরোহণ করেছিলাম।

২৬. আজ থেকে একানব্বই কল্প আগে আমি যেই পুষ্প দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার বুদ্ধপূজারই ফল।

২৭. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

২৮. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

২৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই সললপুষ্পিকা ভিক্ষুণী এই গাথাগুলো ভাষণ করেছিলেন।

সললপুষ্পিকা থেরী অপদান দ্বিতীয় সমাপ্ত।

৩. মোদকদায়িকা থেরী অপদান
৩০. বন্ধুমতি নগরে আমি এক কুম্ভদাসী হয়ে জন্মেছিলাম। আমার মোয়া (নাড়ু) ভাগটি নিয়ে ও কলসীভরা জল নিয়ে আমি যাচ্ছিলাম।

৩১. তখন আমি পথিমধ্যে শান্তচিত্ত, সমাহিত এক শ্রমণকে দেখে অতীব প্রসন্নমনে তিনটি মোয়া দান করেছিলাম।

৩২. সেই সুকৃত কর্মের ফলে ও প্রার্থনাবলে আমি একানব্বই কল্প পর্যন্ত বিনিপাত অপায়ে গমন করিনি।

৩৩. সেই তিনটি মোয়া দান করে আমি জন্মে জন্মে সর্ববিধ সম্পত্তি ভোগ করেছিলাম এবং এই শেষ জন্মে আজ আমি অচলপদ নির্বাণ লাভ করেছি।

৩৪. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৩৫. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৩৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই মোদকদায়িকা ভিক্ষুণী এই গাথাগুলো ভাষণ করেছিলেন।

মোদকদায়িকা থেরী অপদান তৃতীয় সমাপ্ত।

৪. একাসনদায়িকা থেরী অপদান
৩৭. হংসবতী নগরে তখন আমি এক বালিকা হয়ে জন্মেছিলাম। একদিন আমার মাতাপিতা কাজে চলে গিয়েছিলেন।

৩৮. তখন আমি মধ্যাহ্ন সূর্যে দিন-দুপুরে এক শ্রমণকে পথ দিয়ে হেঁটে যেতে দেখেছিলাম। আমি তাঁকে বসার আসন পেতে দিয়েছিলাম।

৩৯. সুচিত্রিত উন্নত পশমী কাপড় দিয়ে সুসজ্জিত বসার আসন পেতে দিয়ে আমি প্রসন্নমনে এই কথা নিবেদন করেছিলাম :

৪০. চৌদিকে তপ্ত ভূমি, এখন মধ্যাহ্ন সূর্য, কোথাও বাতাস প্রবাহিত হচ্ছে না। ভিতরে আসুন, বিশ্রাম নেওয়ার এখনই উপযুক্ত সময়।

৪১. হে মহামুনি, আপনার জন্য বসার আসন প্রস্তুত। অনুকম্পা করে আমার পেতে দেওয়া বসার আসনে একটু বসুন।

৪২. তখন সুদান্ত, শুদ্ধচিত্ত শ্রমণটি আমার পেতে দেওয়া আসনে বসেছিলেন। আমি তার পাত্র নিয়ে রান্না করা যা কিছু ভাত-তরকারি ছিল সেগুলো তাঁর পাত্রে দান করেছিলাম।

৪৩. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে জন্মেছিলাম।

৪৪. সেখানে আমার জন্যে সুসজ্জিত আসনসহ ষাট যোজন দীর্ঘ ও ত্রিশ যোজন প্রস্থ একটি দেবভবন উৎপন্ন হয়েছিল।

৪৫. সেখানে আমার জন্যে স্বর্ণময়, মণিময়, স্ফটিকময়, লোহিতময় বিবিধ পালঙ্ক ছিল।

৪৬. আমার সেই পালঙ্কগুলো ছিল তুলাবৃত, চিত্রিত, বিভিন্ন পশমী লোমে আবৃত ও সুবিন্যস্ত।

৪৭. আমি যখনই কোনো জায়গায় যাওয়ার ইচ্ছা করতাম, তখন একদম হেসে-খেলে উত্তম পালঙ্ক-সমেত প্রার্থিত জায়গায় যেতাম।

৪৮. আমি আশিবার আশিজন দেবরাজের মহিষী হয়েছিলাম এবং সত্তরবার সত্তরজন চক্রবর্তী রাজার মহিষী হয়েছিলাম।

৪৯. ভবভবান্তরে বিচরণকালে আমি মহাভোগসম্পত্তি লাভ করেছিলাম। তখন আমার ভোগসম্পত্তির কোনো অভাব ছিল না। এটি আমার একটি মাত্র আসন দানেরই ফল।

৫০. আমি দেবলোক অথবা মনুষ্যলোক এই দুই লোকে মাত্র জন্মগ্রহণ করেছি। অন্য কোনো ভবে তথা লোকে জন্মগ্রহণ করেছি বলে আমার জানা নেই। এটি আমার একটি মাত্র আসন দানেরই ফল।

৫১. আমি ক্ষত্রিয় ও ব্রাহ্মণ এই দুই কুলে মাত্র জন্মগ্রহণ করেছি। আমি সর্বত্রই উচ্চকুলেই জন্মেছি। এটি আমার একটি মাত্র আসন দানেরই ফল।

৫২. দৌর্মনস্য, চিত্তসন্তাপ প্রভৃতি কীভাবে উৎপন্ন হয় তা আমি জানতাম না। আমার শরীর কখনো বিশ্রী হয়েছে বলে আমার জানা নেই। এটি আমার একটি মাত্র আসন দানেরই ফল।

৫৩. আমাকে বহু কুঁজো, অধঃস্তন ধাত্রী সেবা করত। আমি তাদের একজনের কোল থেকে আরেকজনের কোলে বিচরণ করতাম। এটি আমার একটি মাত্র আসন দানেরই ফল।

৫৪. আমাকে সব সময় অন্যেরা স্নান করাত, ভোজন করাত, রমিত করে রাখত এবং আমার গায়ে সুগন্ধি মাখিয়ে দিত। এটি আমার একটি মাত্র আসন দানেরই ফল।

৫৫. মণ্ডপে, বৃক্ষমূলে অথবা শূন্যাগারে বসবাসকালে আমার মনোভাব অবগত হয়ে আপনাতেই আমার জন্যে পালঙ্ক উৎপন্ন হতো।

৫৬. এই ভবে এই আমার শেষ জন্ম। এই জন্মেও আমি রাজ্য ত্যাগ করে অনাগারিক প্রব্রজ্যা ত্যাগ করেছি।

৫৭. আজ থেকে লক্ষকল্প আগে আমি যেই দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার একটি মাত্র আসন দানেরই সুফল।

৫৮. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৫৯. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৬০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই একাসনদায়িকা ভিক্ষুণী এই গাথাগুলো ভাষণ করেছিলেন।

একাসনদায়িকা থেরী অপদান চতুর্থ সমাপ্ত।

৫. পঞ্চদীপদায়িকা থেরী অপদান
৬১. হংসবতী নগরে তখন আমি ছিলাম এক বিচরণকারিণী। আমি এক বিহার থেকে অন্য বিহারে কুশলপুণ্য লাভের আশায় বিচরণ করতাম।

৬২. একসময় এক কৃষ্ণপক্ষের দিনে উত্তম বোধিবৃক্ষকে দেখতে পেয়েছিলাম। তাতে প্রসন্নচিত্ত হয়ে আমি বোধিবৃক্ষের গোড়ায় বসেছিলাম।

৬৩. সেই সময় আমি চিত্তে গৌরব উৎপন্ন করে, নতশিরে, কৃতাঞ্জলিপুটে আনন্দ প্রকাশ করে এরূপ চিন্তা করেছিলাম :

৬৪. সত্য যদি বুদ্ধ অমিত গুণধর হন এবং জগতে অদ্বিতীয় ব্যক্তি হন, তবে আমাকে (এই মুহূর্তে) অলৌকিক শক্তি প্রদর্শন করুন। এই বোধিবৃক্ষটিকে আলোকিত করুন।

৬৫. এই চিন্তা করার পর পরই সমস্ত বোধিবৃক্ষটি আলোয় ঝলমল করে উঠেছিল এবং সম্পূর্ণ স্বর্ণময় হয়ে সর্বদিকে বিরোচিত হয়েছিল।

৬৬. আমি সেই বোধিবৃক্ষের গোড়ায় সাত দিন পর্যন্ত বসেছিলাম। সপ্তম দিনে আমি প্রদীপপূজা করেছিলাম।

৬৭. আমি বুদ্ধাসনের চারপাশে পাঁচটি প্রদীপ জ্বালিয়ে দিয়েছিলাম। সূর্যোদয়ের আগ পর্যন্ত আমার সেই প্রদীপগুলো জ্বলেছিল।

৬৮. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে জন্মেছিলাম।

৬৯. সেখানে আমার ষাট যোজন দীর্ঘ ও ত্রিশ যোজন প্রস্থ সুনির্মিত স্বর্গীয় প্রাসাদটিকে ‘পঞ্চদীপ’ বলা হতো।

৭০. আমার দেবভবনের চারপাশে সব সময় অসংখ্য প্রদীপ জ্বলে থাকত। তখন আমার সমগ্র দেবভবনটি দীপালোকে উদ্ভাসিত হতো।

৭১. আমি পূর্বাভিমুখী হয়ে বসে দেখতে চাইলেই উপরে, নিচে এবং অনুকোনে - সবকিছুই দুচোখে পরিস্কার দেখতে পেতাম।

৭২. আমি পাহাড়-পর্বত, বৃক্ষরাজিসহ সুগতি-দুর্গতির যতদূর পর্যন্ত দেখতে চাইতাম ততদূর পরিস্কার দেখতে পেতাম। আমার দৃষ্টিপথে কোনো কিছুই বাধা হয়ে দাঁড়াত না।

৭৩. আমি আশিবার আশিজন দেবরাজের মহিষী হয়েছিলাম। শতবার শতজন চক্রবর্তী রাজার মহিষী হয়েছিলাম।

৭৪. আমি দেবলোকে অথবা মনুষ্যলোকে যেখানেই জন্মগ্রহণ করি না কেন, আমাকে ঘিরে লক্ষ প্রদীপ জ্বলে থাকত।

৭৫. দেবলোক হতে চ্যুত হয়ে আমি মাতৃগর্ভে জন্মেছিলাম। মাতৃগর্ভে থাকাকালেও আমার চক্ষুদ্বয় নিমীলিত হতো না।

৭৬. পুণ্যকর্ম-সমন্বিত হওয়ায় আমার সুতিকাগৃহে সব সময় লক্ষ প্রদীপ জ্বলত। এটি আমার পঞ্চপ্রদীপ দানেরই ফল।

৭৭. আজ এই শেষ জন্মে এসেও আমি আমার মনকে নিজের বশে এনেছি। আমি অজর, অমর, শীতিভূত নির্বাণ স্পর্শ (লাভ) করেছি।

৭৮. আমি জন্মের মাত্র সাত বৎসর বয়সে অর্হত্ত্ব লাভ করেছি। গৌতম বুদ্ধ আমার গুণের কথা জেনে আমাকে উপসম্পদা দিয়েছেন।

৭৯. বৃক্ষমূলে, প্রাসাদে, গুহায় অথবা শূন্যাগারে বসবাসের সময়ও আমার চারপাশে পাঁচটি প্রদীপ জ্বলে থাকে।

৮০. আমার দিব্যচোখ বিশুদ্ধ। আমি সমাধিকুশল ও অভিজ্ঞালাভী। এটি আমার পঞ্চপ্রদীপ দানেরই ফল।

৮১. আমার সমস্ত কৃত্য সম্পন্ন হয়েছে। আমি কৃতকার্য ও অনাসক্ত। হে চক্ষুষ্মান মহাবীর, আপনার পায়ে পঞ্চদীপিকা বন্দনা নিবেদন করছে।

৮২. আজ থেকে লক্ষকল্প আগে আমি যেই প্রদীপ দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার পঞ্চপ্রদীপ দানেরই ফল।

৮৩. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৮৪. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৮৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই পঞ্চদীপদায়িকা ভিক্ষুণী এই গাথাগুলো ভাষণ করেছিলেন।

পঞ্চদীপদায়িকা থেরী অপদান পঞ্চম সমাপ্ত।

৬. নলমালিকা থেরী অপদান
৮৬. তখন আমি চন্দ্রভাগা নদীতীরে এক কিন্নরী হয়ে জন্মেছিলাম। একদিন আমি স্বয়ম্ভূ, অপরাজিত, বিরজ বুদ্ধকে দেখতে পেয়েছিলাম।

৮৭. আমি তখন অতীব প্রসন্নমনে কৃতঞ্জলিপুটে নলমাল্য নিয়ে স্বয়ম্ভূ বুদ্ধকে পূজা করেছিলাম।

৮৮. সেই সুকৃত কর্মের ফলে ও প্রার্থনাবলে কিন্নরীদেহ ত্যাগ করে আমি তাবতিংস দেবলোকে উৎপন্ন হয়েছিলাম।

৮৯. আমি ছত্রিশবার ছত্রিশজন দেবরাজের মহিষী হয়েছিলাম। আমি মনে মনে চাইবার সঙ্গে সঙ্গে আমার ইপ্সিত বস্তুটি উৎপন্ন হতো।

৯০. আমি দশবার দশজন চক্রবর্তী রাজার মহিষী হয়েছিলাম। আমি কৃতপুণ্যা হয়েই ভবে বিচরণ করেছিলাম।

৯১. আমার কুশলপুণ্য বিদ্যমান থাকার সময়েই আমি অনাগারিক প্রব্রজ্যা গ্রহণ করেছিলাম। তাই শাক্যপুত্রের শাসনে আজ আমি পরম পূজনীয়।

৯২. আমার মন আজ সম্পূর্ণ বিশুদ্ধ, পাপহীন। আমার সমস্ত আসব পরিক্ষীণ হয়েছে। এখন আমার আর কোনো পুনর্জন্ম নেই।

৯৩. আজ থেকে চুরানব্বই কল্প আগে আমি যেই বুদ্ধপূজা করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার নলমালা দানেরই সুফল।

৯৪. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৯৫. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৯৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই নলমালিকা ভিক্ষুণী এই গাথাগুলো ভাষণ করেছিলেন।

নলমালিকা থেরী অপদান ষষ্ঠ সমাপ্ত।

৭. মহাপ্রজাপতি গৌতমী থেরী অপদান
৯৭. একসময় লোকপ্রদ্যোৎ, নরসারথি বুদ্ধ বৈশালীর মহাবনে কূটাগারশালায় বসবাস করছিলেন।

৯৮. তখন জিনের মাসীমা মহাপ্রজাপতি গৌতমী ভিক্ষুণী সেই বৈশালীর মহাবনে কূটাগারশালার ভিক্ষুণীনিবাসে বাস করছিলেন।

৯৯. পাঁচশত বিমুক্তা ভিক্ষুণীর সঙ্গে নির্জনে বসে থাকার সময়ে তাঁর এরূপ চিন্তার উদয় হয়েছিল :

১০০. অহো, আমি তো বুদ্ধ, অগ্রশ্রাবকদ্বয়, রাহুল, আনন্দ, নন্দ কারো পরিনির্বাণ দেখতে পাব না!

১০১-১০২. তাই আমাকে মহর্ষি লোকনাথ বুদ্ধের অনুমতিক্রমে বুদ্ধ, অগ্রশ্রাবকদ্বয়, মহাকস্সপ, নন্দ, আনন্দ ও রাহুলের পরিনির্বাণের আগেই আয়ুসংস্কার পরিত্যাগ করে নিবৃত্তিতে যেতে হবে অর্থাৎ নির্বাণ লাভ করতে হবে।

১০৩. ঠিক তার মতো করে তার সহগামী পাঁচশত ভিক্ষুণীর মনেও এই চিন্তার উদয় হয়েছিল। এমনকি ক্ষেমাদি মহাশ্রাবিকাদেরও তেমন চিন্তার উদয় হয়েছিল।

১০৪. ঠিক তখনি পৃথিবী কম্পিত হয়েছিল। দেবদুন্দুভি বেজে উঠেছিল। বিহারে অবস্থিত দেবতারা শোকপীড়িত হয়েছিল।

১০৫-১০৭. এভাবে দেবতারা বিলাপ করতে করতে করুণ সুরে অঝোর ধারায় অশ্রু ঝরিয়েছিল। তারপর সকল ভিক্ষুণী গৌতমীর কাছে গিয়ে তার পায়ে মাথা ঠেকিয়ে এই কথা নিবেদন করেছিল, ‘আর্যে, আমরা যখন নির্জনে নীরবে বসে ছিলাম, তখন পৃথিবী কম্পিত হতে দেখলাম। দেবদুন্দুভি বেজে উঠতে ও দেবতাদের বিলাপ শুনতে পেলাম। আর্যে গৌতমী, ইহার কারণ কী?’

১০৮. তখন তিনি যেভাবে চিন্তা করেছিলেন সবকিছু খুলে বললেন এবং অন্য তিনজনও যেভাবে চিন্তা করেছিলেন সবকিছু খুলে বললেন।

১০৯. তখন তারা বলল, হে আর্যে, আপনার যদি একান্তই পরম সুখ নির্বাণ লাভের ইচ্ছা হয়, তবে আমরাও সুব্রত বুদ্ধের অনুমতিক্রমে পরিনির্বাপিত হবো।

১১০. আমরা আপনার সঙ্গেই গৃহত্যাগ করেছিলাম। অতএব এই সংসার থেকেও আপনার সঙ্গে পরম উত্তমপদ নির্বাণে গমন করব।

১১১. নির্বাণ গমনেচ্ছু ভিক্ষুণীদের গৌতমী বললেন, ‘আমি আর কী বলব?’ তখন সেই সকল ভিক্ষুণীদের সঙ্গে করে গৌতমী ভিক্ষুণীনিবাস হতে বেরিয়ে পড়লেন।

১১২. তখন গৌতমী সেই বিহারে অবস্থিত দেবতাদের লক্ষ করে বললেন, তোমরা আমায় ক্ষমা করো। এই ভিক্ষুণীনিবাসকে এই আমার শেষ দর্শন।

১১৩. যেখানে জরা নেই, মৃত্যু নেই, অপ্রিয়সংযোগ নেই, প্রিয়বিয়োগ নেই, আমি সেই অসংস্কৃত নির্বাণে চলে যাব।

১১৪. সেই কথা শুনে সুগতের ঔরসজাত অবীতরাগী ভিক্ষুণীরা শোকার্ত হয়ে এই বলে পরিদেবন করল, অহো, আমরা ভীষণ অল্পপুণ্যা!

১১৫. তখন মুহূর্তের মধ্যেই সমস্ত ভিক্ষুণীনিবাসে শূন্যতা নেমে আসল। চারিদিকে শূন্যতায় খাঁ খাঁ করছিল। প্রভাত হলে যেমন তারাদের আর দেখা যায় না, তেমনি ভিক্ষুণীরাও আর তাদের দেখতে পেল না।

১১৬. গঙ্গানদী যেমন অন্য শত শত নদীকে বক্ষে ধারণ করে সাগরে চলে যায়, তেমনি সহগামী পাঁচশত ভিক্ষুণীকে সঙ্গে করে গৌতমী নির্বাণে চলে যাচ্ছেন।

১১৭. শ্রদ্ধাবতী উপাসিকারা সেই ভিক্ষুণীদের রথে চড়ে যেতে দেখে ঘর হতে বেরিয়ে এসে পায়ে পড়ে এই কথা বলল :

১১৮. আর্যে, এই যে মহা ভোগসম্পত্তি তাতে প্রসন্ন হোন! আপনাদের ছাড়া আমরা যে একদম অসহায় হয়ে যাব! এখন আপনাদের নির্বাণ যাওয়া উচিত নয়! এভাবে সেই উপাসিকারা বিলাপ করল।

১১৯. তাদের শোক দূর করার জন্যে গৌতমী মধুর স্বরে বললেন, উপাসিকা, শোক করো না। এখন তো তোমাদের আনন্দিত হওয়ার সময়।

১২০. আমি দুঃখকে জেনেছি। আমি দুঃখের হেতুস্বরূপ অবিদ্যা-তৃষ্ণাকে সম্পূর্ণ বর্জন করেছি। আমি নিরোধ নির্বাণকে সাক্ষাৎ করেছি। আমার দ্বারা আর্য অষ্টাঙ্গিক মার্গ অনুশীলিত হয়েছে।

প্রথম ভাণবার সমাপ্ত।

১২১. শাস্তা আমার দ্বারা সম্মানিত, পূজিত হয়েছেন। আমি বুদ্ধের শাসনে কৃতকার্য হয়েছি। আমার কাঁধ থেকে দুর্বহ বোঝা নেমে গিয়েছে। ভবনেত্রী তৃষ্ণা সম্পূর্ণ ধ্বংস হয়েছে।

১২২. আমি যেই উদ্দেশ্য নিয়ে আগার হতে অনাগারিক প্রব্রজ্যা গ্রহণ করেছি, সেই উদ্দেশ্য আমার সফল হয়েছে। আমার সকল সংযোজন ক্ষয় হয়েছে।

১২৩. বুদ্ধ ও তাঁর সদ্ধর্মশাসন স্বমহিমায় বিরাজমান থাকাকালেই আমার নির্বাণ লাভ করার উপযুক্ত সময়। উপাসিকা, তোমরা শোক করো না।

১২৪. উপাসিকা, কোণ্ডাঞ্ঞো, নন্দ, আনন্দ, রাহুল, স্বয়ং বুদ্ধ এবং অনুত্তর সংঘ তো থাকবেনই। তীর্থিয়গণ এখন হৃতগৌরব, নিষ্প্রভ।

১২৫. ওক্কাকু বংশের কুলপুত্রগণ যশস্বী, উন্নতশির ও মারসেনা প্রমর্দনকারী। উপাসিকা, তাই এখনই আমার নির্বাণ লাভের উপযুক্ত সময়।

১২৬. দীর্ঘকাল ধরে আমি যেই জিনিসটির আশায় ছিলাম, আজ আমার সেই আশা পূর্ণ হতে যাচ্ছে। তাই উপাসিকা, এখন তো তোমাদের আনন্দ করার সময়। তোমরা কেন কান্না করছ?

১২৭. যদি তোমরা আমাকে দয়া কর, যদি তোমরা আমার প্রতি কৃতজ্ঞ হও, তবে তোমরা সবাই সদ্ধর্মশাসন স্থিতিকল্পে দৃঢ়ভাবে চেষ্টাশীল হও।

১২৮. আমার বারংবার সকর্বণ প্রার্থনায় সম্বুদ্ধ আমাদের প্রব্রজ্যা দিয়েছেন। তাই আমি যেভাবে তোমাদের উপদেশ দিয়েছি, সেভাবেই আচরণ কর।

১২৯. তাদের এভাবে উপদেশ দিয়ে ভিক্ষুণী-পরিবৃত হয়ে গৌতমী বুদ্ধের কাছে গিয়ে বন্দনা করে এই কথা নিবেদন করলেন :

১৩০. হে সুগত, আমি আপনার মাতা। অন্যদিকে আপনিই আমার বীর পিতা সদ্ধর্মসুখদায়ক নাথ। হে গৌতম, এই শাসনে আপনার দ্বারাই আমার জন্ম হয়েছে।

১৩১. হে সুগত, আপনার রূপকায় তথা শরীর আমার দ্বারাই বর্ধিত হয়েছে। অন্যদিকে আপনার দ্বারাই আমার অনিন্দিত ধর্মজ্ঞানলাভ সম্ভব হয়েছে।

১৩২. ক্ষুধা পেলেই আমি আপনাকে প্রতি মুহূর্তে দুগ্ধ পান করিয়েছি অন্যদিকে আপনিই আমাকে অত্যন্ত শান্ত ধর্মদুগ্ধ পান করিয়েছেন।

১৩৩. হে মহামুনি, আপনি আমাকে সংসারবন্ধন হতে মুক্ত করেছেন। তাই আপনি এখন সম্পূর্ণ ঋণমুক্ত। পুত্রকামীরা যেন আপনার ন্যায় পুত্রই লাভ করে থাকে।

১৩৪. হে পুত্র, মান্ধাতাদি নরেন্দ্র রাজাগণের মায়েরা এখনো ভবসাগরে ভাসছেন। আপনি কিন্তু আমাকে ভবসাগর হতে তীর্ণ করে দিয়েছেন।

১৩৫. মেয়েদের পক্ষে রাজমাতা মহিষী হওয়া সহজ, কিন্তু বুদ্ধমাতা হওয়া যে পরম দুর্লভ।

১৩৬. হে মহাবীর, আমি সেই দুর্লভ জিনিসই লাভ করেছি। আমি অন্যূনক মহৎ প্রণিধান করেছিলাম, আমার সেই আশা আজ পূর্ণ হয়েছে।

১৩৭. হে বীর, হে দুঃখান্তকারী নায়ক, আমাকে আদেশ দিন, আমি পরিনির্বাণ লাভ করতে ইচ্ছা করি। আমি এই দেহ ত্যাগ করব।

১৩৮. হে পুত্র, আপনার চক্রাঙ্কুশ ধ্বজাকীর্ণ সুকোমল পাদদ্বয় বাড়িয়ে দিন। আমি আপনার রাতুল পদযুগলে প্রণাম নিবেদন করব।

১৩৯. হে মহানায়ক, আপনার সুবর্ণরাশি তুল্য উজ্জ্বল শরীর আমি দেখেছি। আমি পরম শান্তি নির্বাণে যাব।

১৪০. তখন জিন বত্রিশ মহাপর্বষ লক্ষণসম্পন্ন, প্রভাসম্পন্ন, অলংকৃত তনু, উজ্জ্বল তরুণের ন্যায় নিজেকে মাসীমার কাছে প্রদর্শন করলেন।

১৪১. গৌতমী উদ্ভাসিত রবিতুল্য, তরুণাদিত্য প্রভাময়, চক্রাঙ্কিত কোমল পদতলে মাথা ঠেকালেন।

১৪২. হে নরাদিত্য, হে আদিত্যকুলের ধ্বজা, আপনাকে প্রণাম নিবেদন করছি। এই মরণই আমার শেষ মরণ। আমি তা আর পুনরায় ইচ্ছা করি না।

১৪৩. হে লোকাগ্র, স্ত্রীলোকেরা সর্ববিধ দোষের আকর বলে সবাই জানে। হে করুণাঘন, আমার যদি কোনো দোষ থেকে থাকে, তবে আমাকে ক্ষমা করুন।

১৪৪. আমি বার বার মেয়েদের প্রব্রজ্যা দেওয়ার জন্যে আপনার সকাশে প্রার্থনা করেছি। হে নরশ্রেষ্ঠ, এতে যদি আমার কোনো অপরাধ হয়ে থাকে, তবে আমায় ক্ষমা করুন।

১৪৫. হে বীর, ভিক্ষুণীরা আপনার আদেশে আমার দ্বারাই শাসিত হয়েছে। হে ক্ষমাশীল, তাতে যদি কোনো ভুল-ত্রুটি হয়ে থাকে, তবে আমায় ক্ষমা করুন।

১৪৬. ভগবান বললেন, তোমরা এমন গুণভূষণে ভূষিত যে তোমাদের ক্ষমা করার কীই-বা আছে। তোমরা এখন নির্বাণযাত্রী। তোমাদের এখন আমি এর বেশি কী আর বলব!

১৪৭. আমার ভিক্ষুসংঘ অত্যন্ত পরিশুদ্ধ এবং এই পৃথিবীতে তারা স্বভাবতই ক্ষমাশীল, অনেকটা প্রভাতে আলোকিত ভোর দেখা দিলে যেমন বর্ধিষ্ণু চন্দ্র অদৃশ্য হয়ে যায়, ঠিক তেমন।

১৪৮. তখন অন্যান্য ভিক্ষুণীরা জিনশ্রেষ্ঠ বুদ্ধকে চন্দ্রানুগত তারার ন্যায় প্রদক্ষিণ করে, পায়ে মাথা ঠেকিয়ে, তারপর সামনে দাঁড়িয়ে তার মুখের দিকে অনিমেষ নেত্রে চেয়ে থাকলেন।

১৪৯. পূর্বে আপনাকে দেখে আমারও দুচোখে কখনো তৃপ্তি আসেনি। আপনার মধুর কথা শুনে আমার দুকানে কখনো তৃষ্টি আসেনি। আমার চিত্তে কেবলমাত্র একবারই তৃপ্তি এসেছিল যেদিন আমি ধর্মরস পান করেছি।

১৫০. দুন্দুভি যেমন আঘাত করলে বেজে উঠে, অনুরূপভাবে আপনি চার পরিষদে সিংহনাদ করেন। হে নরপুঙ্গব, যারা আপনার শ্রীমুখের দর্শন পান, তারা ধন্য।

১৫১. হে গুণধর, যারা আপনার দীর্ঘাঙ্গুলিবিশিষ্ট, সুগঠিত নখ, দৈর্ঘ্যে-প্রস্থে অত্যন্ত সুন্দর পাদদ্বয়ে প্রণাম নিবেদন করে, তাদের জীবন ধন্য।

১৫২. হে নরোত্তম, যারা আপনার মধুর স্বরে ভাষণ করা দোষবিদূরক হিতকর উপদেশবাণী শুনে থাকে, তাদের জীবন ধন্য।

১৫৩. হে মহাবীর, আপনার পদপূজা করতে পেরে আমার জীবন আজ ধন্য। হে শ্রীমান, আপনার সুললিত উপদেশবাণী শুনে আমি সংসার-কান্তার-পথ অতিক্রম করেছি।

১৫৪. তারপর গৌতমী সুব্রত ভিক্ষুসংঘ প্রমুখ রাহুল, আনন্দ ও নন্দকে বন্দনা করে এই কথা নিবেদন করলেন :

১৫৫. ঘোর বিষালয়, ব্যাধির মন্দির, জরা-মরণে আবিষ্ট, অত্যন্ত দুঃখপূর্ণ এই দেহের প্রতি আমি সম্পূর্ণ নিষ্পৃহ।

১৫৬. এই দেহ নানাবিধ কালিমায় ক্লিষ্ট, পরাধীন ও অত্যন্ত নিরীহ। অতএব হে বৎসগণ, আমাকে অনুমতি দাও, আমি পরিনির্বাণ লাভ করতে চাই।

১৫৭. নন্দ ও রাহুল ছিলেন বীতশোক, অনাসক্ত। তাই তারা ছিল ধীর, স্থির। তারা ধর্মত এমন চিন্তা করেছিল :

১৫৮. এই দেহ সংস্কৃত, লোলতাপূর্ণ, কলাগাছের ন্যায় অসার, মায়া মরীচিকা তুল্য এবং কোনো জায়গায় অবস্থিত থাকে না।

১৫৯. বুদ্ধের মাসীমা, বুদ্ধপোষিকা এই গৌতমী নির্বাণে চলে যাচ্ছেন। জগতের সবকিছুই অনিত্য।

১৬০. তখন আনন্দ ছিলেন শৈক্ষ্য। তাই তিনি ভীষণভাবে শোকাভিভূত হলেন। তিনি সাশ্রু নয়নে কাঁদতে কাঁদতে করুণ সুরে পরিদেবন করতে লাগলেন।

১৬১. তিনি বলছিলেন, গৌতমী নির্বাণে চলে যাচ্ছেন। বুদ্ধও অচিরেই ইন্ধনহীন আগুণের ন্যায় নির্বাণে চলে যাবেন।

১৬২-১৬৩. এভাবে বিলাপ করতে থাকা আনন্দকে গৌতমী বললেন, হে পুত্র, তুমি শ্রুতসাগর গম্ভীর ও বুদ্ধের প্রধান সেবক। তোমার পক্ষে শোক করা যুক্তিযুক্ত নয়। এখন আনন্দিত হওয়ার সময়। হে পুত্র, তুমিই আমার শরণ, নির্বাণে উপনীতকারী।

১৬৪. বৎস, তোমার কল্যাণেই আমরা প্রব্রজ্যা গ্রহণের অনুমতি পেয়েছিলাম। হে পুত্র, হতাশ হইও না। তোমার পরিশ্রম সফল হয়েছে।

১৬৫. যা অন্য পুরাতন তীর্থিয়-আচার্যরা দেখতে পায়নি, সেই শান্তিপদ নির্বাণ এখন সাত বৎসর বয়স্ক সুকুমার শিশুদের দ্বারাও সাক্ষাৎকৃত।

১৬৬. হে বুদ্ধশাসন রক্ষাকারী, তোমাকে এই আমার শেষ দর্শন। হে পুত্র, আমি এমন এক জায়গায় যাচ্ছি যেখানে গেলে আর দেখা যায় না।

১৬৭. লোকাগ্রনায়ক বুদ্ধ একদা ধর্মদেশনা করলে আমি তখন অনুকম্পা-পরবশ হয়ে আশীষবাক্য বলেছিলাম :

১৬৮. হে মহাবীর, দীর্ঘজীবী হও। হে মহামুনি, সর্বলোকের কল্যাণের জন্যে কল্পকাল বেঁচে থাক। অজর, অমর হও।

১৬৯. এভাবে বললে বুদ্ধ আমাকে বলেছিলেন, ‘হে গৌতমী, তুমি যেভাবে বুদ্ধকে বন্দনা নিবেদন করছ, বুদ্ধগণ সেভাবে বন্দিত হন না।’

১৭০. গৌতমী বলেছিলেন, কীভাবে আচরণ করলে সর্বজ্ঞ তথাগতগণ বন্দিত হন? আর কীভাবেই বা অবন্দিত হন? দয়া করে আমার প্রশ্নের উত্তর দেন।

১৭১. যেই সমস্ত শ্রাবক আরব্ধবীর্য, ভাবিতচিত্ত ও দৃঢ়পরাক্রমী হয়ে অবস্থান করছে তাদের দেখ। এই হচ্ছে বুদ্ধগণকে প্রকৃত বন্দনা নিবেদন।

১৭২. তারপর আমি আমার নিবাসে গিয়ে একাকী চিন্তা করলাম, ত্রিভব বিশেষজ্ঞ নাথ সমগ্র পরিষদের ভবগতি রোধ করে দিয়েছেন।

১৭৩-১৭৪. আমি পরিনির্বাণ লাভ করলে ভালো হয়। এতে কেনো অন্তরায় বা বিপত্তি আমি দেখতে পাচ্ছি না। এভাবে চিন্তা করার পর আমি ঋষিশ্রেষ্ঠ বিনায়ক বুদ্ধকে দেখে আমার পরিনির্বাণ লাভের ইচ্ছার কথা ব্যক্ত করেছি। তখন তিনি আমাকে বললেন, ‘হে গৌতমী, তুমি যা ভালো মনে কর।’

১৭৫. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১৭৬. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৭৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

১৭৮. হে গৌতমী, যে সমস্ত মূর্খা এখনো তোমার ধর্মজ্ঞান লাভে সন্দেহবাতিকগ্রস্ত, তাদের মিথ্যাদৃষ্টি দূর করার জন্যে ঋদ্ধিপ্রদর্শন কর।

১৭৯. তখন গৌতমী বুদ্ধের আদেশে প্রথমে সম্বুদ্ধকে নতশিরে বন্দনা করে আকাশে উত্থিত হলেন এবং বহুবিধ ঋদ্ধি প্রদর্শন করলেন।

১৮০-১৮১. তখন তিনি এক থেকে বহু হন, বহু থেকে আবার এক হন। কখনো আবির্ভূত হন, অনায়াসে দিগ্‌বিদিক গমন করেন, মাটিতে দাঁড়িয়ে যথেচ্ছা গমনের ন্যায় পানিতেও অনায়াসে গমন করেন।

১৮২. পাখির ন্যায় আকাশে গমনাগমন করেন। শূন্যের ওপর পদ্মাসনে বসে থাকেন। এমনকি ব্রহ্মলোক পর্যন্ত তাঁর শরীরের নিয়ন্ত্রণে আনেন।

১৮৩. সিনেরু পর্বতকে লাঠি করে, এই মহাপৃথিবীকে ছাতা করে, সবকিছু পরিবর্তিত রূপ ধারণ করে আকাশে চঙ্ক্রমণ করেছিলেন।

১৮৪. তখন তিনি চোখে পানি চলে আসে মতো করে সমস্ত লোককে ধূমায়িত করলেন। তাতে করে মুহূর্তের মধ্যে সমস্ত লোক জ্বালাময় হয়ে উঠল।

১৮৫. মুচলিন্দ, মহাসেল ও মেরুপর্বত সবকিছুকে তিনি সর্ষপের ন্যায় এক মুষ্টিতে ধরলেন।

১৮৬. তিনি আঙুল দিয়ে তীব্র সূর্যরশ্মিকে ঢেকে ফেললেন এবং হাজারো চন্দ্রসূর্যকে গলার হারের ন্যায় ধারণ করলেন।

১৮৭. চারটি সাগরের সমস্ত জল এক হাতে ধারণ করলেন এবং তারপর সেই সাগরগুলোর ওপর অঝোর ধারায় বর্ষণ করালেন।

১৮৮. তিনি ঋদ্ধিবলে নভোমণ্ডলে সপরিষদ চক্রবর্তী রাজা তৈরি করলেন। গর্জনরত গরুড়, সিংহ প্রভৃতি প্রাণীকে প্রদর্শন করলেন।

১৮৯. তিনি এ থেকে অসংখ্য ভিক্ষুণী সৃষ্টি করলেন, পুনরায় অন্তর্হিত করিয়ে এক হয়ে মহামুনি বুদ্ধকে বললেন :

১৯০. হে মহাবীর, আমি আপনার মাসীমা, আপনার উপদেশ পালাকারিণী। আমার নিজের কল্যাণ আমি অর্জন করেছি। হে চক্ষুষ্মান, আপনার রাতুল চরণে বন্দনা নিবেদন করছি।

১৯১. এভাবে তিনি বিবিধ ঋদ্ধি প্রদর্শন করে নভোমণ্ডল হতে নেমে এসে লোকপ্রদ্যোৎ বুদ্ধকে বন্দনা করে একপার্শ্বে বসলেন।

১৯২. হে মহাবীর, আমার বয়স এখন একশত বিশ বৎসর। হে বীর, হে নায়ক, আমার যথেষ্ট বয়স হয়েছে। এখন আমি পরিনির্বাণ লাভ করব।

১৯৩. তখন উপস্থিত সমগ্র পরিষদ বিস্ময়ে অভিভূত হলো। তারা কৃতাঞ্জলি হয়ে বলল, ‘আর্যে, কীভাবে এই অতুলনীয় ঋদ্ধি পরাক্রম অর্জন করলেন সে কথা আমাদের বলুন।’

১৯৪. আজ থেকে লক্ষকল্প আগে সর্ববিধ ধর্মে চক্ষুষ্মান, নায়ক পদুমুত্তর জিন উৎপন্ন হয়েছিলেন।

১৯৫. তখন আমি হংসবতী নগরে সম্ভ্রান্ত বংশীয় মহাধনাঢ্য অমাত্য পরিবারে জন্মগ্রহণ করেছিলাম।

১৯৬. একদিন আমি দাসীগণ-পরিবৃত পিতার সঙ্গে নরশ্রেষ্ঠ বুদ্ধের নিকট উপস্থিত হয়েছিলাম।

১৯৭. তখন তিনি বর্ষার মহামেঘের ন্যায় ধর্মবারি বর্ষণ করছিলেন। তখন তিনি শরতের আকাশে উদিত সূর্যের ন্যায় বুদ্ধরশ্মিতে সমুজ্জ্বল ছিলেন।

১৯৮. তাঁকে দেখে ও তাঁর সুভাষিত ধর্মকথা শুনে আমি প্রসন্নতায় ভরে উঠেছিলাম। তখন তিনি মাসীমা ভিক্ষুণীকে শ্রেষ্ঠপদে প্রতিষ্ঠিত করছিলেন।

১৯৯. তা শুনে আমি বুদ্ধ প্রমুখ সংঘকে সপ্তাহকাল যাবৎ বহুবিধ প্রত্যয়সহ মহাদান দিয়েছিলাম।

২০০. তারপর তাঁর পদমূলে নিপতিত হয়ে সেই শ্রেষ্ঠপদ প্রার্থনা করেছিলাম। তখন ঋষিশ্রেষ্ঠ বুদ্ধ সেই মহাপরিষদে বলেছিলেন :

২০১. যেই মহিলা লোকনায়ক বুদ্ধ প্রমুখ সংঘকে ভোজন করিয়েছে, এখন আমি তার ভূয়সী প্রশংসা করব। তোমরা মনোযোগ দিয়ে শোন।

২০২. আজ থেকে লক্ষকল্প পরে ওক্কাকুকুলে গৌতম নামক শাস্তা পৃথিবীতে উৎপন্ন হবেন।

২০৩. তার ধর্মে সে ধর্মৌরসজাত উত্তরাধিকারিণী গৌতমী নামে শাস্তাশ্রাবিকা হবে।

২০৪. সে সেই বুদ্ধের মাসীমা ও লালন-পালনকারিণী হবে এবং সেই সঙ্গে ভিক্ষুণীদের মধ্যে শ্রেষ্ঠপদ লাভ করবে।

২০৫. তা শুনে আমি ভীষণ আনন্দিত হয়েছিলাম। তারপর থেকে আমি আজীবন জিনশাসনে বুদ্ধ প্রমুখ ভিক্ষুসংঘকে চতুর্প্রত্যয়ে সেবা-শুশ্রূষা করে মৃত্যুবরণ করেছিলাম।

২০৬. আমি তাবতিংস দেবলোকে জন্মগ্রহণ করেছিলাম। সেখানে জন্ম নিয়ে আমি দশটি বিষয়ে অন্য দেবীদের ছাড়িয়ে যেতাম।

২০৭-২০৮. রূপ, শব্দ, গন্ধ, রস, স্পর্শ, আয়ু, বর্ণ, সুখ, যশ, আধিপত্য-এই দশটি বিষয়ে আমি অন্যদের ছাড়িয়ে বিরোচিত হতাম। সেই আমি অরিন্দম রাজার মহিষী হয়েছিলাম।

২০৯. সংসারে বিচরণকালে আমি কর্মানুযায়ী কাশি রাজার রাজ্যে এক দাসগ্রামে জন্মগ্রহণ করেছিলাম।

২১০. সেই দাসগ্রামে পাঁচশত জন দাস বসবাস করতেন। তাদের মধ্যে যিনি সকলের জ্যেষ্ঠ তথা প্রধান ছিলেন আমি তার স্ত্রী হয়েছিলাম।

২১১. একদিন সেই গ্রামে পাঁচশত পচ্চেক বুদ্ধ পিণ্ডার্থে প্রবেশ করলে তাদের দেখে আমি অন্য সকল স্ত্রীর সঙ্গে ভীষণ খুশি হয়েছিলাম।

২১২. আমরা সকল স্ত্রীরা সংঘবদ্ধ হয়ে তাদের চার মাস যাবৎ সেবা-পূজা করেছিলাম। শেষে ত্রিচীবর দান করে আমরা স্বামীদের সঙ্গে সঞ্চরণ করেছিলাম।

২১৩. মৃত্যুর পর আমরা সবাই তাবতিংস দেবলোকে জন্মেছিলাম। বহু কাল পরে এই শেষ জন্মে আমরা সবাই দেবদহ নগরে জন্মগ্রহণ করেছিলাম।

২১৪. আমার পিতা অঞ্জনশাক্য ও আমার মাতা সুলক্ষণা। একদিন তারা কপিলবাস্তুতে শুদ্ধোদন রাজার ঘরে গিয়েছিলেন।

২১৫. বাকি সবাই শাক্যকুলে শাক্যদের ঘরে ঘরে জন্মগ্রহণ করেছিল। আমি তাদের সকলের চেয়ে বিশিষ্টা হয়েছিলাম। আমি ছিলাম জিনের লালন-পালনকারিণী।

২১৬. আমার পুত্র গৃহত্যাগ করে বিনায়ক বুদ্ধ হয়েছিলেন। আর বহু পরে আমি পাঁচশত শাক্যকন্যাকে সঙ্গে করে প্রব্রজ্যা গ্রহণ করেছিলাম।

২১৭-২১৮. আমি ধীর শাক্যকন্যাদের সঙ্গে শান্তিসুখ নির্বাণ লাভ করেছিলাম। পূর্বজন্মে যারা আমাদের স্বামী ছিল তারাও তখন আমাদের সঙ্গে পুণ্যকর্ম করেছিল। তাই তার ও সুগতের অনুকম্পায় অর্হত্ত্ব লাভ করেছিল।

২১৯. অন্য ভিক্ষুণীরাও নভোমণ্ডলে আরোহণ করেছিলেন। সেই ঋদ্ধিমতি ভিক্ষুণীরা আকাশে উজ্জ্বল তারার ন্যায় বিরোচিত হয়েছিলেন।

২২০. সুশিক্ষিত স্বর্ণকার যেমন স্বর্ণকে নানাভাবে ব্যবহার করে, তেমনি তারা নানাভাবে ঋদ্ধিপ্রদর্শন করেছিলেন।

২২১. এভাবে নানাবিধ বৈচিত্র্যপূর্ণ ঋদ্ধিপ্রতিহার্য দেখিয়ে সপরিষদ বাদীশ্রেষ্ঠ মুনি বুদ্ধকে পরিতুষ্ট করেছিলেন।

২২২. তারপর তারা আকাশ থেকে নেমে এসে ঋষিশ্রেষ্ঠ বুদ্ধকে বন্দনা করে তাঁর অনুমতি নিয়ে যথাস্থানে বসেছিলেন।

২২৩. হে গৌতমী, আপনি আমাদের সকলের দীর্ঘদিনের পরম অনুকম্পাকারিণী। আপনার পূত-পবিত্র পুণ্যস্পর্শেই আমরা আসবক্ষয় জ্ঞান লাভ করেছি।

২২৪. আমাদের সমস্ত ক্লেশ দগ্ধ হয়েছে, আমাদের সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমরা সম্পূর্ণ অনাসক্ত হয়ে অবস্থান করছি।

২২৫. বুদ্ধের কাছে আসাটা আমাদের অতীব শুভপ্রদ হয়েছে। ত্রিবিদ্যা লাভ করে আমরা বুদ্ধের শাসনে কৃতকার্য হয়েছি।

২২৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমরা বুদ্ধের শাসনে কৃতকার্য হয়েছি।

২২৭. হে মহামুনি, আমরা ঋদ্ধিমতি, দিব্যকান ও পরচিত্ত-বিজানন-জ্ঞান লাভ করেছি।

২২৮. আমরা পূর্বজন্ম স্মরণ করতে পারি। আমাদের দিব্যচোখ বিশুদ্ধ। আমাদের সর্বাসব পরিক্ষীণ হয়েছে। এখন আর আমাদের পুনর্জন্ম নেই।

২২৯. হে মহাবীর, আপনার কাছে এসে আমাদের অর্থ, ধর্ম, নিরুক্তি ও প্রতিভাণ এই চার প্রতিসম্ভিদা জ্ঞান উৎপন্ন হয়েছে।

২৩০. হে নায়ক, আমরা আপনার অনুশাসন, উপদেশবাণী, মৈত্রীবাণী মৈত্রী তদ্গতচিত্তে যথাযথভাবে অনুশীলন করেছি। হে মহামুনি, অনুমতি দিন, আমরা পরিনির্বাপিত হতে চাই।

২৩১. তখন বুদ্ধ বললেন, যারা পরিনির্বাপিত হবো বলে ইচ্ছা প্রকাশ করে তাদের আমি কীই-বা বলব। তোমরা যা-ই ভালো মনে কর।

২৩২. প্রথমে গৌতমী তারপর অন্য ভিক্ষুণীরা বুদ্ধকে বন্দনা করে আসন হতে উঠে চলে গেলেন।

২৩৩. তখন মহাজনতাসহ লোকনায়ক বীর বুদ্ধ মাসীমাকে তোরণমার্গ পর্যন্ত আগু বড়িয়ে দিয়েছিলেন।

২৩৪. তখন গৌতমীসহ অন্য সকল ভিক্ষুণী লোকবন্ধু ভগবানের পায়ে নিপতিত হয়ে শেষবারের মতো বন্দনা করেছিলেন।

২৩৫. গৌতমী বললেন, লোকনাথ বুদ্ধকে এই আমার শেষ দর্শন। আপনার মমতামাখা শ্রীমুখ আর পুনর্বার দেখতে পাব না।

৩৩৬. হে লোকাগ্র বীর, আপনার সুকোমল পায়ে আমার বন্দনা আর স্পর্শ করবে না। কারণ, আজই আমি পরিনির্বাপিত হচ্ছি।

২৩৭. আপনার রূপ দেখেই-বা আমার কী হবে? এখন যেমন পরবর্তীকালেও তেমন। সবকিছুই সংস্কৃত তথা প্রত্যয়-সমবায়ে কৃত। কোনো কিছুই জীবনকে তৃপ্তি দিতে পারে না।

২৩৮. গৌতমী অন্য ভিক্ষুণীদের সঙ্গে করে ভিক্ষুণীনিবাসে চলে গেলেন। তারপর নির্দিষ্ট বসার আসনে অর্ধপদ্মাসনে বসলেন।

২৩৯. তখন বুদ্ধশাসনের প্রতি শ্রদ্ধাশীলা উপাসিকারা সেই খবর পেয়ে তাঁর পায়ে বন্দনা করার জন্যে সেখানে গেল।

২৪০. হাত দিয়ে ছিঁড়ে ফেললে যেমন লতাগুল্ম মাটিতে নুইয়ে পড়ে, অনুরূপভাবে উপসিকারা করুণ স্বরে কাঁদতে কাঁদতে শোকার্ত হয়ে মাটিতে লুটিয়ে পড়ল।

২৪১. হে শরণদায়িনী নাথ আর্যে, আমাদের ছেড়ে নির্বাণে চলে যাবেন না। আমরা সবাই পায়ে পড়ে নতশিরে প্রার্থনা করছি।

২৪২. তাদের মধ্যে যেই উপাসিকা প্রধানতম, শ্রদ্ধাবতী ও প্রজ্ঞাবতী তিনি তাদের মাথায় হাত বুলিয়ে এই কথা বললেন :

২৪৩. বোন, তোমরা শোক করিও না। তারা সম্পূর্ণরূপে মারপাশমুক্ত। সংস্কৃত তথা প্রত্যয়-সমবায়ে কৃত সবকিছুই অনিত্য ও বিয়োগশীল।

২৪৪. তারপর গৌতমী তাদের ত্যাগ করে ক্রমান্বয়ে প্রথম ধ্যান, দ্বিতীয় ধ্যান, তৃতীয় ধ্যান ও চতুর্থ ধ্যানে মনোনিবেশ করলেন।

২৪৫. তারপর যথাক্রমে আকাশ-অনন্ত-আয়তন, বিজ্ঞান-অনন্ত-আয়তন, অকিঞ্চনায়তন ও নৈবসংজ্ঞা-নাসংজ্ঞায়তন ধ্যানে মনোনিবেশ করলেন।

২৪৬. তারপর গৌতমী প্রতিলোম আকারে প্রথম ধ্যান পর্যন্ত মনোনিবেশ করলেন এবং তারপর আবার ক্রমান্বয়ে চতুর্থ ধ্যানে মনোনিবেশ করলেন।

২৪৭. তার পর পরই সেই চতুর্থ ধ্যান থেকে উঠে ইন্ধনহীন দীপশিখার ন্যায় পরিনির্বাপিত হলেন। তখন সঙ্গে সঙ্গে ভূকম্পন হলো এবং আকাশ থেকে বজ্র পড়ল।

২৪৮. দুন্দুভিসকল বেজে উঠল। দেবতারা বিলাপ করে উঠল। আকাশ থেকে পৃথিবীর ওপর পুষ্পবৃষ্টি বর্ষিত হলো।

২৪৯. রঙ্গমঞ্চে নটনটীর ন্যায় মেরুরাজও কম্পিত হলো। শোকার্ত মানুষের ন্যায় সাগরও গর্জে উঠল।

২৫০. সেই মুহূর্তে দেবতা, নাগ, অসুর ও ব্রহ্মারা সংবিগ্ন হলো। তারা বলল, ‘সকল সংস্কার অনিত্য। অতীতে উৎপন্ন হয়েছিল, আর এখন বিলয় হয়েছে।

২৫১. যেই উপদেশ-পালনকারিণী শাস্তাশ্রাবিকারা গৌতমীকে পরিবৃত করে ছিল তারাও ইন্ধনহীন দীপশিখার ন্যায় পরিনির্বাপিত হলেন।

২৫২. হায়, যোগযুক্তারা যোগমুক্তা হলেন! হায়, সংস্কৃত সবকিছুই অনিত্য! হায়, জীবন সম্পূর্ণ ধ্বংস হয়ে গেল! এভাবে পরিদেবন করল।

২৫৩. তারপর দেব-ব্রাহ্মরা লোকধর্মের অতীত ঋষিশ্রেষ্ঠ বুদ্ধের কাছে গিয়ে বিষয়টি জানাল।

২৫৪. তখন শাস্তা শ্রুতিসাগর আনন্দকে সম্বোধন করে বললেন, ‘আনন্দ, যাও, ভিক্ষুগণকে বল যে তাদের মাতা পরিনির্বাপিত হয়েছে।’

২৫৫. তখন আনন্দ নিরানন্দ মনে সাশ্রুপূর্ণ নয়নে কাঁদো কাঁদো গলায় বললেন, ‘ভিক্ষুগণ আসুন।’

২৫৬. উত্তর, দক্ষিণ, পূর্ব, পশ্চিমদিকে বসবাসকারী সুগতৌরসজাত ভিক্ষুগণ আমার কথা শুনুন।

২৫৭. যেই গৌতমী ভগবানকে দুগ্ধ পান করিয়ে বড় করেছেন, সেই গৌতমীই সূর্যোদয়ে তারাগুলো অদৃশ্য হওয়ার ন্যায় পরম শান্তিপদ নির্বাণে চলে গিয়েছেন।

২৫৮. তাকে বুদ্ধমাতা হিসেবে সবাই জানে। তিনি এমন জায়গায় গিয়েছেন যেখানে গেলে নায়ক বুদ্ধ পঞ্চচক্ষু দিয়েও তাঁর গতি দেখতে পান না।

২৫৯. যিনি সুগতের প্রতি অত্যন্ত শ্রদ্ধাবতী, যিনি মহামুনির অত্যন্ত প্রিয় সেই বুদ্ধমাতার সৎকার করুন।

২৬০. আয়ুষ্মান আনন্দের কথা শুনে দূরবর্তী ভিক্ষুগণও শিগগির আসলেন। কেউ কেউ বুদ্ধপ্রভাবে, কেউ কেউ স্বীয় ঋদ্ধিযোগে আসলেন।

২৬১. তারপর তারা স্বর্ণময় সুন্দর রমণীয় কূটাগারে একটি মঞ্চ তৈরি করালেন যেখানে গৌতমী শায়িত ছিলেন।

২৬২. চার লোকপাল রাজা সেই মঞ্চের চারটি কোণ ধরল, বাকি দেবতারা কূটাগারটি ধরল।

২৬৩. বিশ্বকর্মা পাঁচশত ভিক্ষুণীর জন্যে আদিত্য-বর্ণসম্পন্ন পাঁচশত কূটাগার তৈরি করলেন।

২৬৪. পাঁচশত ভিক্ষুণীকে সেই পাঁচশত মঞ্চে শায়িত করানো হলো। দেবতারা সেগুলো কাঁধে নিয়ে শ্মশানে নিয়ে গেল।

২৬৫. সমস্ত নভোমণ্ডল শামিয়ানায় ছেয়ে গেল। সমস্ত চন্দ্র, সূর্য, গ্রহ-তারা কনকময় হয়ে গেল।

২৬৬. বহু ধ্বজাপতাকা উড্ডীন করা হলো। সমস্ত পৃথিবীজুড়ে পদ্মপুষ্প উদ্গত হলো।

২৬৭. চন্দ্র-সূর্য দৃশ্যমান হলো তারকারা প্রজ্জ্বালিত হলো। আদিত্য মধ্য গগণে গত হলেও পূর্ণ শশীর ন্যায় তাপদগ্ধ করল না।

২৬৮. দেবতারা দিব্যগন্ধ, মাল্য, সুরভি, বাদ্য-বাজনা, নাচ আর গানে পূজা করল।

২৬৯. নাগ, অসুর, ব্রহ্মারা শক্তি অনুসারে পরিনির্বাপিত বুদ্ধমাতাকে পূজা করল।

২৭০. আগে সুগতৌরসজাত পরিনির্বাপিত অন্য ভিক্ষুণীদের নেওয়া হলো, পরে বুদ্ধপোষিকা গৌতমীকে নেওয়া হলো।

২৭১. সামনের সারিতে দেব, মনুষ্য, নাগ, অসুর ও ব্রহ্মারা এবং পেছনের সারিতে সশ্রাবক বুদ্ধ মাতাকে পূজা করার জন্যে গেলেন।

২৭২. গৌতমীর পরিনির্বাণ যেমন অতি আশ্চর্যজনক ছিল, বুদ্ধের পরিনির্বাণ কিন্তু তেমন নয়।

২৭৪. তারপর তারা শ্মশানকে সর্ববিধ সুগন্ধিময় ও গন্ধচূর্ণময় করে দাহকৃত্য করলেন।

২৭৫. সবশেষে হাড়গুলো দগ্ধ হলো। তখন আনন্দ এই সংবেগজনক কথা বললেন :

২৭৬. গৌতমী পরিনির্বাপিত হলেন। তাঁর শরীর দাহ করা হলো। এটি হচ্ছে বুদ্ধ পরিনির্বাণ লাভের পূর্বসংকেত। তিনিও অচিরেই পরিনির্বাণ লাভ করবেন।

২৭৭. তারপর বুদ্ধের আদেশে আনন্দ গৌতমীর ধাতুগুলো তার পাত্রে নিয়ে বুদ্ধের কাছে নিয়ে গেলেন।

২৭৮-২৮৯. তারপর সেগুলো হাতে নিয়ে ঋষিশ্রেষ্ঠ বুদ্ধ বললেন, ‘বৃক্ষ যতই সারবান ও বড় হোক না কেন তার শাখাগুলো যেমন ভেঙে ভেঙে পড়ে, বড়ই অনিত্য; অনুরূপভাবে ভিক্ষুণীসংঘসহ গৌতমী পরিনির্বাপিত হয়েছেন।’

২৮০. আনন্দ বুদ্ধকে দেখে বললেন, অহো, কী আশ্চর্য! নিজের মাতা পরিনির্বাপিত হওয়া সত্ত্বেও, এমনকি শরীরকৃত্য শেষ হওয়া সত্ত্বেও ভগবান বুদ্ধের কোনো শোক, পরিদেবন নেই!

২৮১. তারপর ভগবান ভিক্ষুগণকে সম্বোধন করে বললেন, হে ভিক্ষুগণ, গৌতমী সংসার-সাগর তীর্ণ, সন্তাপ-বর্জিত, শীতিভূত, নিবৃত। অতএব তার জন্যে শোক করো না।

২৮২. হে ভিক্ষুগণ, গৌতমী পণ্ডিত, মহাপ্রাজ্ঞ, পৃথুপ্রাজ্ঞ ও ভিক্ষুণীদের মধ্যে শ্রেষ্ঠ হিসেবে স্বীকৃত। এভাবেই তাকে তোমরা ধারণ কর।

২৮৩. গৌতমী ঋদ্ধি, দিব্যকান, ও পরচিত্ত-বিজানন-জ্ঞানলাভী।

২৮৪. সে পূর্বনিবাসানুস্মৃতি-জ্ঞানলাভী। তার দিব্যচোখ অত্যন্ত বিশুদ্ধ। তার সর্বাসব পরিক্ষীণ হয়েছে। তার আর কোনো পুনর্জন্ম নেই।

২৮৫. সে অর্থ, ধর্ম, নিরুক্তি ও প্রতিভাণ এই চার প্রতিসম্ভিদায় পরিশুদ্ধ জ্ঞানলাভী। তাই তার জন্যে শোক করার কিছুই নেই।

২৮৬. জ্বলন্ত প্রদীপের শিখা যেমন ক্রমিক গতিতে নিভে গেলেও তার গতি জানা যায় না।

২৮৭. অনুরূপভাবে যারা সম্যক বিমুক্ত, কামোঘোত্তীর্ণ, নির্বাণলাভী, তাদের গতিও জানা সম্ভব নয়।

২৮৮. তাই তোমরা আত্মদীপ হও, স্মৃতিপ্রস্থান ভাবনায় নিয়োজিত হও, সপ্ত বোজ্ঝাঙ্গ ভাবিত করে দুঃখের অন্তসাধন কর।

ঠিক এভাবেই মহাপ্রজাপতি গৌতমী এই গাথাগুলো ভাষণ করেছিলেন।

মহাপ্রজাপতি গৌতমী থেরী অপদান সপ্তম সমাপ্ত।

৮. ক্ষেমা থেরী অপদান
২৮৯. আজ থেকে লক্ষকল্প আগে পৃথিবীতে সর্ববিধ ধর্মে চক্ষুষ্মান, নায়ক, পদুমুত্তর জিন উৎপন্ন হয়েছিলেন।

২৯০. তখন আমি হংসবতী নগরে এক শ্রেষ্ঠী পরিবারে জন্মগ্রহণ করেছিলাম। আমি নানাবিধ রত্ন-পরিবেষ্টিত হয়ে মহাসুখে দিনাতিপাত করছিলাম।

২৯১. একদিন আমি সেই মহাবীর বুদ্ধের কাছে গিয়ে ধর্মদেশনা শুনেছিলাম। তাতে আমার শ্রদ্ধা উৎপন্ন হয়েছিল এবং আমি বুদ্ধের শরণ গ্রহণ করেছিলাম।

২৯২. মাতাপিতার অনুমতি নিয়ে আমি সশ্রাবক বিনায়ক বুদ্ধকে নিমন্ত্রণ করে সাত দিন পর্যন্ত ভোজন করিয়েছিলাম।

২৯৩. সাত দিন পর নরসারথি বুদ্ধ এক ভিক্ষুণীকে ভিক্ষুণীদের মধ্যে অগ্রশ্রাবিকাপদে প্রতিষ্ঠিত করলেন।

২৯৪. তা শুনে আমি ভীষণ খুশি হলাম। পুনরায় আমি মহর্ষি বুদ্ধকে মহাদান দিয়ে সেই শ্রেষ্ঠপদ প্রার্থনা করলাম।

২৯৫. তখন জিনশ্রেষ্ঠ আমাকে বললেন, তোমার প্রার্থনা পূর্ণ হবে। আমাকে ও সংঘকে যে তুমি দান দিয়েছ, তার অপ্রমেয় ফল তুমি লাভ করবে।

২৯৬. আজ থেকে লক্ষকল্প পরে ওক্কাকুকুলে গৌতম নামক শাস্তা পৃথিবীতে উৎপন্ন হবেন।

২৯৭. তাঁর ধর্মে ধর্মৌরসজাত উত্তরাধিকারিণী ক্ষেমা নাম্নী অগ্রশ্রাবিকা হবে।

২৯৮. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে জন্মেছিলাম।

২৯৯. সেখান থেকে চ্যুত হয়ে আমি যাম স্বর্গে, সেখান থেকে চ্যুত হয়ে তুষিত স্বর্গে, সেখান থেকে চ্যুত হয়ে নির্মাণরতি স্বর্গে এবং সবশেষে সেখান থেকে চ্যুত হয়ে পরনির্মিত-বশবর্তী স্বর্গে জন্মেছিলাম।

৩০০. পূর্বকৃত কর্মের ফলে আমি যেখানে যেখানে জন্মেছিলাম, সর্বত্রই রাজমহিষী হয়েছিলাম।

৩০১. সেখান থেকে চ্যুত হয়ে মানুষ হয়ে জন্মগ্রহণ করেও আমি চক্রবর্তী রাজার মহিষী ও প্রাদেসিক রাজার মহিষী হয়েছিলাম।

৩০২. আমি দেবতা ও মানুষ হয়ে জন্ম নিয়ে উভয় সম্পত্তি ভোগ করে সর্বত্রই সুখী হয়ে বহুকল্প বিচরণ করেছিলাম।

৩০৩. আজ থেকে একানব্বই কল্প আগে চারুদর্শন, সর্ববিধ ধর্মে বিদর্শক, লোকনায়ক বিপস্সী বুদ্ধ উৎপন্ন হয়েছিলেন।

৩০৪. আমি সেই লোকনায়ক, নরসারথি বুদ্ধের কাছে গিয়ে ধর্মকথা শুনে অনাগারিক প্রব্রজ্যা গ্রহণ করেছিলাম।

৩০৫. আমি সেই বীর বুদ্ধের শাসনে যোগযুক্তা, বহুশ্রুতা হয়ে দশ হাজার বৎসর ব্রহ্মচর্যা পালন করেছিলাম।

৩০৬. তখন আমি ছিলাম প্রত্যয়াকারে দক্ষ, চতুর্সত্য বিশারদ, নিপুণ ধর্মকথিকা ও শাস্তার উপদেশ পালনকারিণী।

৩০৭. সেখান থেকে চ্যুত হয়ে আমি তুষিত স্বর্গে উৎপন্ন হয়েছিলাম। অতীতে ব্রহ্মচর্যা পালনের ফলে আমি সেখানে যশস্বিনী হয়ে অন্য দেবীদের ছাড়িয়ে গিয়েছিলাম।

৩০৮-৩০৯. পূর্বে বুদ্ধের শাসনে ব্রহ্মচর্যা আচরণের ফলে আমি যেখানেই জন্মগ্রহণ করি না কেন, সর্বত্রই মহাধনী, মহাভোগ-সম্পত্তিশালিনী, মেধাবিনী, শীলবতী, বিনীত পরিষদ হয়েছিলাম। আমি সর্ববিধ সম্পত্তি লাভ করেছিলাম। আমি সকলের প্রিয় ও মনোজ্ঞ হয়েছিলাম।

৩১০. আমার প্রতিপত্তিবলের প্রভাবে যে আমার স্বামী ছিল-আমি যেখানেই যাই না কেন - সে আমাকে অসম্মান করত না।

৩১১. এই ভদ্রকল্পে ব্রহ্মবন্ধু, মহাযশস্বী কোণাগমন বুদ্ধ উৎপন্ন হয়েছিলেন।

৩১২. তখন বারাণসীতে ধনাঞ্জনী, সুমেধা ও আমি এই তিনজন এক সম্ভ্রান্ত পরিবারে জন্মগ্রহণ করেছিলাম।

৩১৩. আমরা তিনজন পরস্পর দানসহায়িকা ছিলাম। আমরা তিনজনে মিলে সংঘের উদ্দেশে সংঘারাম ও বিহার তৈরি করে দান করেছিলাম।

৩১৪. সেখান থেকে চ্যুত হয়ে আমরা সবাই তাবতিংস স্বর্গে জন্মেছিলাম, পরে অনুরূপভাবে মানুষ হয়ে জন্মগ্রহণ করেছিলাম।

৩১৫. এই ভদ্রকল্পে ব্রহ্মবন্ধু, মহাযশস্বী কস্সপ বুদ্ধ উৎপন্ন হয়েছিলেন।

৩১৬. তখন বারাণসী নগরের কাশিরাজ কিকী নামক নরাধিপতি মহর্ষি বুদ্ধের উপস্থায়ক তথা সেবক ছিলেন।

৩১৭. আমি ছিলাম সেই রাজার জ্যেষ্ঠ কন্যা। আমাকে সবাই ‘সমণী’ হিসেবে জানত। আমি জিনশ্রেষ্ঠ বুদ্ধের ধর্মকথা শুনে প্রব্রজ্যা আকাঙক্ষা করেছিলাম।

৩১৮-৩১৯. কিন্তু পিতার অনুমতি মেলেনি। তাই আমরা গৃহে থেকে অতন্দ্রভাবে বিশ হাজার বৎসর কৌমার ব্রহ্মচর্যা অনুশীলন করেছিলাম। আমরা সাতজন রাজকন্যা ছিলাম। অত্যন্ত সুখিনী, বুদ্ধসেবায় নিরতা। তাতে আমরা বেশ খুশি ছিলাম।

৩২০. সেই সাতজন রাজকন্যা হলো সমণী, সমণগুত্তা, ভিক্ষুণী, ভিক্ষুদায়িকা, ধর্মা, সুধর্মা ও সংঘদায়িকা।

৩২১. বর্তমানে সেই সাতজন রাজকন্যা হচ্ছি যথাক্রমে আমি, উৎপলবর্ণা, পটাচারা, কুন্তলা, কৃশাগৌতমী, ধর্মদিন্না ও বিশাখা।

৩২২. একদিন সেই নরাদিত্য বুদ্ধ মহানিদান সুত্তন্ত দেশনা করেছিলেন। আমি তা শুনে শুনেই শিক্ষা করেছিলাম।

৩২৩. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে জন্মেছিলাম।

৩২৪. তারপর এই শেষ জন্মে আমি সাকল নগরে মদ্দরাজার অতি প্রিয়, মনোজ্ঞ কন্যা হয়ে জন্মগ্রহণ করলাম।

৩২৫. আমার জন্মের পর পরই সেই নগরে ক্ষেম তথা কল্যাণ উৎপন্ন হলো। তাই আমার নাম রাখা হলো ‘ক্ষেমা’।

৩২৬. আমি যখন রূপলাবণ্যময় যুবতী হলাম তখন পিতা আমাকে বিম্বিসার রাজার সঙ্গে বিয়ে দেন।

৩২৭. তখন আমি রাজার অতি প্রিয় পত্নী ছিলাম। আমি ভীষণ রূপচর্যা করতাম। ভগবান বুদ্ধ আমার রূপের দোষ বর্ণনা করবেন এই ভেবে আমি তাঁর কাছে যেতাম না।

৩২৮. তখন বিম্বিসার রাজার আদেশে রাজপুরীস্থ সকলে আমার প্রতি অনুগ্রহ করে নানা উপমা যোগে বেণুবনের সৌন্দর্যের বর্ণনা করলেন এভাবে :

৩২৯-৩৩২. আমাদের মনে হয়, যে সুগতালয় বেণুবন বিহারটি দেখেনি, সে এখানো সৌন্দর্য কী দেখেনি। যে অনিন্দ্য সুন্দর বেণুবন বিহারটি দেখেছে, সে প্রকৃত সৌন্দর্যের দেখা পেয়েছে। তাই দেবতারা দেবসৌন্দর্য ফেলে এই পৃথিবীতে এসে দৃষ্টিনন্দন বেণুবন বিহারটি দেখে থাকেন। তারা অনিমেষ দৃষ্টিতে দেখতেই থাকেন, কিছুতেই তৃপ্ত হন না। বেণুবন বিহারটি রাজপুণ্যে উৎপন্ন এবং বুদ্ধপুণ্যে ভুষিত। তাই এমন বেণুবনের গুণের কথা কে বলে শেষ করতে পারবে?

৩৩৩. বেণুবন বিহারের এমন শ্রুতিমধুর গুণকীর্তন শুনে আমি বুদ্ধকে দর্শনেচ্ছু হলাম এবং আমার ইচ্ছার কথাটি রাজাকে জানালাম।

৩৩৪. তারপর রাজা আমাকে বিশাল পরিষদ-পরিবেষ্টিত করে বুদ্ধকে দর্শনের জন্যে পাঠালেন।

৩৩৫. যাও, দেখো, সুগত বুদ্ধরশ্মিতে উজ্জ্বল সেই দৃষ্টিনন্দন বেণুবন বিহারটিকে, যা থেকে নিয়ত সৌন্দর্য নিংড়ে পড়ছে।

৩৩৬. রাজগৃহ নগরে বুদ্ধ যখন পিণ্ডের জন্যে বিচরণ করতে বের হলেন, ঠিক তখনি আমি দৃষ্টিনন্দন বেণুবন বিহারটিকে দেখতে প্রবেশ করলাম।

৩৩৭-৩৩৯. তখন আমি সেই ফুলে ফুলে সাজানো, নয়নাভিরাম, ভ্রমর, কোকিলসহ নানা পাকপাখালির কূজনে মুখরিত, ময়ূরের নাচে শোভিত, নির্জন, নিরিবিলি, কুটি-মণ্ডপ সমাকীর্ণ, যোগীবরের বাসস্থান বেণুবন বিহারটির চারপাশে ঘুরে ঘুরে মুগ্ধ দৃষ্টিতে দেখছিলাম। তখন আমি যোগযুক্ত তরুণ এক ভিক্ষুকে দেখে ভাবলাম :

৩৪০. এই নব যৌবনপ্রাপ্ত, সুদর্শন, মনোজ্ঞ কান্তি ভিক্ষু ঈদৃশ রমণীয় বনে বসবাস করছেন।

৩৪১. অহো, এই মুণ্ডিত-মস্তক ভিক্ষু যৌবনের আনন্দ-ফূর্তি ত্যাগ করে সংঘাটি পরিধান করে বৃক্ষমূলে বসে ধ্যান করছেন।

৩৪২. এই ভিক্ষুর পক্ষে গৃহস্থ হয়ে কামসুখ ভোগ করে পরে বৃদ্ধ বয়সে শ্রমণ্যধর্ম অনুশীলন করা উচিত নয় কি?

৩৪৩. তারপর ক্রমে জিনালয় গন্ধকূটিতে গিয়ে আমি উদীয়মান সূর্যের ন্যায় ভাস্বর জিন বুদ্ধকে দেখলাম।

৩৪৪. তিনি একাকী সুখাসনে বসে আছেন আর তাঁকে বাতাস করে দিচ্ছে এক অনিন্দ্য সুন্দরী নারী। এমন দৃশ্য দেখে আমি ভাবলাম, ‘এই নরশ্রেষ্ঠ বুদ্ধ তো দেখছি বিশ্রী নন।’

৩৪৫-৩৪৭. সেই নারীটিও সোনারঙা, পদ্মলোচনা, রক্তললাট, মালতী ফুলের ন্যায় মনোহরিনী, হেমদোলা-ভূষণা, উন্নত বক্ষা, সুঢৌল নিতম্ব, পরিপাটি ও বিচিত্র বস্ত্রধারিনী, সদা হাস্যময়ী, যার রূপ-লাবণ্য দেখে তৃপ্ত হওয়া যায় না।

৩৪৮. মেয়েটিকে দেখে আমি ভাবলাম, অহো, কী অনিন্দ্য সুন্দরী! আমি তো এমন অনিন্দ্য সুন্দরী মেয়ে আগে কখনো দেখিনি!

৩৪৯-৩৫১. তারপর আস্তে আস্তে সেই মেয়েটি জরাগ্রস্ত, বিবর্ণ, বিশ্রী, হলো। মেয়েটির গালে ভাঁজ পড়ল, দাঁতগুলো ভেঙে পড়ল, চুলগুলো পেকে সাদা হয়ে গেল, মুখ থেকে লালা ঝড়ে পড়ছিল। কানগুলো ও সুঢৌল স্তনগুলো নিচের দিকে ঝুলে পড়ল। তার গায়ে শিরাগুলো ভেসে উঠল। তার শরীর নুঁয়ে পড়ে যেতে লাগল। তাকে লাঠি ধরতে হলো। তার শরীর এতই কৃশ হয়ে গেল যে তাকে দেখতে ভীষণ বিশ্রী দেখাচ্ছিল। তার শরীর কাঁপতে লাগল, আর সে বেশ বড় বড় করে শ্বাস নিচ্ছিল।

৩৫২. তা দেখে আমার মনে ভীষণ সংবেগ উৎপন্ন হলো। শরীরে অদ্ভুত রকমের লোমহর্ষণ হলো। ধিক্‌! ধিক্‌! এই অশুচি রূপকে ধিক্‌! মূর্খরাই এই রূপে রমিত হয়।

৩৫৩. তখন সুগত মহাকারুণিক বুদ্ধ সংবিগ্ন অবস্থায় আমাকে দেখে এই গাথাগুলো ভাষণ করলেন :

৩৫৪. হে ক্ষেমা, দেখো, মূর্খা-অভিনন্দিত এই পূতিময়, অশুচিতে পূর্ণ দেহকে দেখো।

৩৫৫. একাগ্র ও সুসমাহিত চিত্তে অশুভ-ভাবনা কর, কায়গতানুস্মৃতি ভাবনা কর, আর তাতে দেহের প্রতি বিরাগবহুল হও।

৩৫৬. এটি যেমন উহাও তেমন, উহা যেমন ইহাও তেমন। নিজ ও পরদেহের প্রতি যে তৃষ্ণা তা ত্যাগ কর।

৩৫৭. অনিমিত্ত ভাবনা কর। মানানুশয় ত্যাগ কর। মানানুশয় ত্যাগ করলে পরে সম্পূর্ণ উপশান্ত হয়ে থাকতে পারবে।

৩৫৮. যারা রাগমদে মত্ত হয়ে বাস করে তারা নিজকৃত জালে আবদ্ধ মাকড়সার মতো আবদ্ধ হয়। যারা এই সত্য উপলব্ধি করেছে তারা এই সমস্ত অসার কামসুখ ত্যাগ করে, পরিবর্জন করে।

৩৫৯. তারপর নরসারথি বুদ্ধ আমার চিত্ত স্বচ্ছ, নির্মল, জ্ঞান লাভের উপযুক্ত হয়েছে জেনে আমাকে বিনীত করার জন্যে মহানিদান সুত্তন্ত দেশনা করলেন।

৩৬০. সেই সুত্তন্ত শোনার পর পরই আমি আমার পূর্বলব্ধ সংজ্ঞা স্মরণ করেছি। সেখানে দাঁড়িয়েই আমি ধর্মচক্ষু লাভ করেছি।

৩৬১. তৎক্ষণাৎ আমি মহর্ষি বুদ্ধের পদমূলে নিপতিত হয়ে এই অশুচি দেহের দোষ সম্বন্ধে দেশনা করার জন্যে এই কথা নিবেদন করেছি :

৩৬২. হে সর্বদর্শী, আপনাকে নমস্কার। হে করুণাঘন, আপনাকে নমস্কার। হে তীর্ণসংসার, আপনাকে নমস্কার। হে অমৃতদায়ক, আপনাকে নমস্কার।

৩৬৩. এখন আমি মিথ্যাদৃষ্টি সম্পূর্ণ বর্জন করেছি। কামরাগে বিমোহিতা আমাকে আপনি বেশ সুকৌশলে যথার্থ উপায়ে বিনীত করেছেন।

৩৬৪. আপনার ন্যায় মহর্ষি বুদ্ধের সাক্ষাৎ না পেয়ে বহু রাগমদে মত্ত সত্ত্ব সংসারসাগরে মহাদুঃখ ভোগ করছে।

৩৬৫. লোকশরণ, অরণ, অরণবিদ বুদ্ধকে আমি কাছাকাছি জায়গায় অবস্থান করা সত্ত্বেও দেখতে আসিনি। আমি অকপটে সেই দোষ স্বীকার করছি।

৩৬৬. মহাহিতৈষী, শ্রেষ্ঠ দাতা বুদ্ধকে আমি অহিতৈষী জ্ঞান করেছি। আমি আমার রূপাভিমানে মত্ত হয়ে তাঁর কাছে যাইনি। আমি অকপটে আমার সেই দোষ স্বীকার করছি।

৩৬৭. ঠিক তখনি মহাকারুণিক জিন মধুর স্বরে আমাকে ‘ক্ষেমা, এবার ক্ষান্ত হও’ এই বলে আমার ওপর অমৃতবারি ঢেলে দিলেন।

৩৬৮. তারপর আমি নতশিরে প্রণাম নিবেদন করে প্রদক্ষিণ করে চলে গেলাম। চলে যাবার পর নৃপতি বিম্বিসারকে দেখে আমি এই কথা নিবেদন করেছিলাম :

৩৬৯. অহো, নৃপতি, আপনার চিন্তা যথার্থই ছিল! আপনি আমাকে বেণুবন দর্শনের জন্যে পাঠিয়েছেন! আর মহামুনি বুদ্ধ আমায় নির্বাণ দর্শন করিয়েছেন।

৩৭০. হে মহারাজ, এখন আমি মহামুনির উপদেশে রূপের প্রতি বীতরাগ। আপনার অনুমতি পেলে আমি বুদ্ধের শাসনে প্রব্রজ্যা গ্রহণ করব।

দ্বিতীয় ভাণবার সমাপ্ত।

৩৭১. হাত জোড় করে নৃপতি তখন বললেন, হে ভদ্রে, আমি তোমায় প্রব্রজ্যা গ্রহণের অনুমতি প্রদান করছি। তোমার আশা পূর্ণ হোক!

৩৭২-৩৭৩. প্রব্রজিত হওয়ার পনেরো দিন পরে আমি জ্বলন্ত প্রদীপের নিভে যাওয়ার দৃশ্য দেখে ভীষণভাবে সংবিগ্ন হলাম। তারপর আমি সর্ববিধ সংস্কারের প্রতি নির্বেদপ্রাপ্ত ও প্রত্যয়াকারে বিশারদ হয়ে কামোঘ, ভবোঘ, দৃষ্টি-ওঘ, অবিদ্যা-ওঘ এই চার ওঘ (স্রোত) অতিক্রম করে অর্হত্ত্ব লাভ করেছি।

৩৭৪-৩৭৬. আমি বিবিধ ঋদ্ধি, দিব্যকান, পরচিত্ত-বিজানন-জ্ঞান ও পূর্বনিবাসানুস্মৃতি-জ্ঞান লাভ করেছি। আমার দিব্যচোখ অত্যন্ত বিশুদ্ধ। আমার সর্বাসব পরিক্ষীণ হয়েছে। আমার আর কোনো পুনর্জন্ম নেই। অর্থ, ধর্ম, নিরুক্তি, প্রতিভাণ এই চার প্রতিসম্ভিদায় আমার বিশুদ্ধ জ্ঞান উৎপন্ন হয়েছে।

৩৭৭. আমি সপ্ত বিশুদ্ধিতে অভিজ্ঞ, কথাবত্থু বিশারদ, অভিধর্ম নয়বিশারদ ও বুদ্ধশাসনে বশীপ্রাপ্ত।

৩৭৮. তারপর একদিন রাজদরবারের প্রবেশদ্বারে কোশলরাজ প্রসেনজিৎ আমাকে নিপুণ কিছু প্রশ্ন করলে আমি তার যথার্থ উত্তর দিয়েছি।

৩৭৯. তখন সেই রাজা সুগত বুদ্ধের কাছে গিয়ে সেই একই প্রশ্ন করলে বুদ্ধও সেই একই উত্তর দিলেন, ঠিক যেভাবে আমি দিয়েছি।

৩৮০. তারপর নরোত্তম জিন আমার গুণে তুষ্ট হয়ে আমাকে ভিক্ষুণীদের মধ্যে মহাপ্রজ্ঞায় শ্রেষ্ঠ অগ্রশ্রাবিকা পদে বসালেন।

৩৮১. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৩৮২. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৩৮৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই ক্ষেমা ভিক্ষুণী এই গাথাগুলো ভাষণ করেছিলেন।

ক্ষেমা থেরী অপদান অষ্টম সমাপ্ত।

৯. উৎপলবর্ণা থেরী অপদান
৩৮৪. উৎপলবর্ণা ভিক্ষুণী অসম্ভব ঋদ্ধিমতি। তিনি একদিন শাস্তার পায়ে বন্দনা নিবেদন করে এই কথা বললেন :

৩৮৫. হে মহামুনি, আমি জন্মসঞ্চরণ তথা বার বার জন্মগ্রহণ উত্তীর্ণ হয়েছি। অচলপদ নির্বাণ লাভ করেছি। আমার সর্ববিধ দুঃখ ক্ষীণ হয়েছে। আমি তা আপনাকে জ্ঞাত করছি।

৩৮৬. জিনশাসনের প্রতি প্রসন্ন যত পরিষদ আছে, তাদের কারো কাছে যদি আমি কোনো অপরাধ করে থাকি, তবে এই জিনের সামনেই আমার সেই কৃত অপরাধ ক্ষমা করুন।

৩৮৭. হে মহাবীর, সংসারে বিচরণ করার সময় আমি যদি কোনো অপরাধ করে থাকি, আমি সেই কৃত অপরাধ অকপটে স্বীকার করছি। আমার কৃত অপরাধ ক্ষমা করুন!

৩৮৮. হে উৎপলবর্ণা, তুমি আমার শাসনে উপদেশ-পালনকারিণী। তুমি তোমার অধীত অলৌকিক ঋদ্ধি প্রদর্শন কর। ভিক্ষু, ভিক্ষুণী, উপাসক, উপাসিকা এই চার পরিষদের সন্দেহ দূর কর।

৩৮৯. হে মহাবীর প্রজ্ঞাবান, জ্যোতিধর, আমি আপনার কন্যা। আমি বহু অতি দুষ্কর কর্ম সম্পাদন করেছি।

৩৯০. আমার শরীরবর্ণ উৎপলবর্ণের মতো বিধায় আমার নাম রাখা হয়েছে উৎপলাবর্ণা। হে মহাবীর চক্ষুষ্মান, আপনার শ্রাবিকা আমি আপনার রাতুল চরণে বন্দনা নিবেদন করছি।

৩৯১. আমি এবং রাহুল বহু শত জন্ম ধরে একই মানসিকতাসম্পন্ন হয়ে একত্রে জন্মেছি।

৩৯২. অতীতে একত্রে জন্মালেও এই শেষ জন্মে কিন্তু আমরা উভয়েই আলাদাভাবে ভিন্ন জাতিতে জন্ম নিয়েছি।

৩৯৩. এখন আপনার পুত্র হচ্ছে রাহুল আর কন্যা হচ্ছি আমি উৎপলবর্ণা। হে বীর, দেখুন আমার অলৌকিক ঋদ্ধিশক্তি। আমি শাস্তাকে আমার শক্তি দেখাব।

৩৯৪. কুমার যেমন হাতে রাখা তেল ছুঁড়ে মারে, তেমনি উৎপলবর্ণাও চার সমুদ্রের সমস্ত পানি হাতে নিয়ে ছুঁড়ে মারলেন।

৩৯৫. যুবা কুমার যেমন মুঞ্জ নামক এক ধরনের লতাকে ধরে উপরিয়ে ফেলে, তেমনি উৎপলবর্ণাও সমগ্র পৃথিবীকে উপরিয়ে ফেলে ছুঁড়ে মারলেন।

৩৯৬. সমস্ত চক্রবালকে হাত দিয়ে আচ্ছাদিত করে বার বার নানা রকম বৃষ্টি অঝোর ধারায় বর্ষণ করালেন।

৩৯৭. উৎপলবর্ণা যুবা কুমারের ন্যায় ভূমিকে ঢেঁকি, পাথরগুলোকে ধান্য ও সিনেরু পর্বতকে মুশলদণ্ড করে পিষ্ট করলেন।

৩৯৮. তারপর বললেন, আমি বুদ্ধশ্রেষ্ঠের কন্যা। আমার নাম উৎপলবর্ণা। আমি ষড়াভিজ্ঞ ও আপনার উপদেশ-পালনকারিণী।

৩৯৯. লোকনায়ক বুদ্ধকে নানাবিধ অলৌকিক ঋদ্ধি প্রদর্শন করে এবং নিজের নাম-গোত্র প্রকাশ করে বললেন, হে চক্ষুষ্মান, আমি আপনার পায়ে বন্দনা নিবেদন করছি।

৪০০-৪০২. আমি বিবিধ ঋদ্ধি, দিব্যকান, পরচিত্ত-বিজানন-জ্ঞান ও পূর্বানিবাসানুস্মৃতি-জ্ঞান লাভ করেছি। আমার দিব্যচোখ অত্যন্ত বিশুদ্ধ। আমার সর্বাসব পরিক্ষীণ হয়েছে। আমার আর কোনো পুনর্জন্ম নেই। অর্থ, ধর্ম, নিরুক্তি, প্রতিভাণ এই চার প্রতিসম্ভিদায় আমার বিশুদ্ধ জ্ঞান উৎপন্ন হয়েছে।

৪০৩. পূর্ব পূর্ব জিনশ্রেষ্ঠগণের কথায় আপনার সঙ্গে আমার সম্পর্কের কথা প্রকাশিত হয়েছে। হে মহামুনি, একমাত্র আপনার জন্যেই আমি বহু পুণ্য করেছি।

৪০৪. হে মুনি, আমি যে কুশলকর্ম সম্পাদন করেছি তা স্মরণ করুন। হে মহাবীর, একমাত্র আপনার জন্যেই সেসব পুণ্য আমি সঞ্চয় করেছি।

৪০৫. আমি যতটুকু সম্ভব অনুপযুক্ত স্থান ও অনৈতিক কার্যকলাপ বর্জন করে চলেছি। হে মহাবীর, একমাত্র আপনার জন্যেই আমার এই জীবন।

৪০৬. হে মহামুনি, আমি দশ হাজার কোটিবার আমার জীবন দান করেছি। আমার তুচ্ছ জীবন বিসর্জন দিয়েছি। তা একমাত্র আপনার জন্যেই করেছি।

৪০৭. তখন সবাই অপার বিস্ময়ে নতশিরে কৃতাঞ্জলি হয়ে বললেন, হে আর্যে, কী অতুলনীয় আপনার ঋদ্ধিপরাক্রম!

৪০৮. আজ থেকে লক্ষকল্প আগে আমি এক নাগকন্যা হয়ে জন্মেছিলাম। তখন আমার নাম ছিল ‘বিমলা’। অন্য নাগকন্যাদের মধ্যে আমিই ছিলাম সবচেয়ে সম্মানিত।

৪০৯. একসময় মহানাগ জিনশাসনের প্রতি প্রসন্ন হয়ে সশ্রাবক মহাতেজস্বী পদুমুত্তর বুদ্ধকে নিমন্ত্রণ করলেন।

৪১০. তখন মহানাগরাজ রত্নময় বালুকারাশি ছিটিয়ে বেশ আরামদায়ক রত্নময় মণ্ডপ ও রত্নময় পালঙ্ক তৈরি করালেন।

৪১১-৪১২. নাগরাজ বুদ্ধের জন্য রত্নধ্বজা সজ্জিত রাস্তা তৈরি করালেন। তারপর তূর্য বাজিয়ে সম্বুদ্ধকে নিয়ে আসলেন। লোকনায়ক বুদ্ধ চার পরিষদে পরিবৃত হয়ে নাগরাজের নাগভবনের শ্রেষ্ঠ বুদ্ধাসনে বসলেন।

৪১৩. তারপর নাগরাজ মহাযশস্বী বুদ্ধকে অন্ন, পানীয়, উত্তম খাদ্য-ভোজ্য দান করলেন।

৪১৪. ভোজনের পর সম্বুদ্ধ পাত্র ধুয়ে ঋদ্ধিমতি নাগকন্যাদের দেশনা করলেন।

৪১৫. নাগকন্যারা মহাযশস্বী সর্বজ্ঞ বুদ্ধকে বেশ হাসিখুশি দেখে শাস্তার প্রতি আমার মনচিত্ত ভীষণ প্রসন্ন ও প্রফুল্ল হলো।

৪১৬. আমার মনোভাব জ্ঞাত হয়ে মহাবীর পদুমুত্তর বুদ্ধ সেই মুহূর্তে এক ঋদ্ধিমতি ভিক্ষুণীকে ঋদ্ধি দেখাতে বললেন।

৪১৭. সেই বিশারদ ভিক্ষুণী বহু ধরনের ঋদ্ধি দেখালেন। তা দেখে আমি ভীষণ খুশি হলাম। তারপর শাস্তাকে এই কথা নিবেদন করলাম :

৪১৮. হে বীর, আমি এই ভিক্ষুণীর অলৌকিক ঋদ্ধি দেখলাম। এখন আমার প্রশ্ন হচ্ছে, এই বিশারদ ভিক্ষুণী কীভাবে এমন অলৌকিক ঋদ্ধিসম্পন্না হলেন?

৪১৯. এই ঋদ্ধিমতি ভিক্ষুণী আমার ধর্মৌরসজাত কন্যা, আমার উপদেশ-পালনকারিণী ও বিবিধ ঋদ্ধিতে বিশারদপ্রাপ্ত।

৪২০. বুদ্ধের কথা শুনে তখন আমি প্রার্থনা করলাম, আমিও তাঁর মতো ঋদ্ধিতে বিশারদ হতে চাই।

৪২১. হে নায়ক, আমি অত্যন্ত খুশি মনে সেই ভিক্ষুণীর মতো হবার প্রার্থনা করছি। আমিও ভবিষ্যতে তার মতো হতে চাই।

৪২২. তারপর আমি সেই প্রভাস্বর মণ্ডপে ও মণিময় পালঙ্কে বসা সশ্রাবক লোকনায়ক বুদ্ধকে অন্ন-পানীয়ে পরিতৃপ্ত করেছিলাম।

৪২৩. শ্রেষ্ঠ নাগপুষ্প ও উৎপলপুষ্প দিয়ে লোকনায়ক বুদ্ধকে পূজা করে প্রার্থনা করেছিলাম, আমার শরীরের বর্ণ যাতে উৎপল বর্ণের মতো হয়।

৪২৪. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে জন্মগ্রহণ করেছিলাম।

৪২৫. সেখান থেকে চ্যুত হয়ে আমি মনুষ্যলোকে জন্ম নিয়ে তৎকালীন এক স্বয়ম্ভূ পচ্চেক বুদ্ধকে উৎপলপুষ্পে আচ্ছন্ন পিণ্ডপাত দান করেছিলাম।

৪২৬. আজ থেকে একানব্বই কল্প আগে পৃথিবীতে চারুদর্শন, সর্ববিধ ধর্মে চক্ষুষ্মান, নায়ক বিপস্সী ভগবান উৎপন্ন হয়েছিলেন।

৪২৭. তখন আমি বারাণসী নগরে এক শ্রেষ্ঠীকন্যা হয়ে জন্ম নিয়ে সশ্রাবক লোকনায়ক সম্ভুদ্ধকে নিমন্ত্রণ করেছিলাম।

৪২৮. সশ্রাবক বুদ্ধকে মহাদান দিয়ে ও উৎপলপুষ্পে পূজা করে মনে মনে ‘আমার শরীরের রং উৎপলবর্ণ হোক!’ বলে পূজা করেছিলাম।

৪২৯. এই ভদ্রকল্পে ব্রহ্মবন্ধু, মহাযশস্বী কস্সপ বুদ্ধ উপন্ন হয়েছিলেন।

৪৩০. তখন বারাণসী নগরের কাশিরাজ কিকী নরেশ্বর মহর্ষি বুদ্ধের সেবক ছিলেন।

৪৩১. আমি তখন সেই রাজার দ্বিতীয় কন্যা ছিলাম। আমার নাম সমণগুত্তা। আমি জিনশ্রেষ্ঠের ধর্মকথা শুনে প্রব্রজ্যা গ্রহণের ইচ্ছা পোষণ করেছিলাম।

৪৩২. বাবা আমাদের অনুমতি দেননি। তারপর আমরা বোনেরা সবাই মিলে গৃহে থেকেই বিশ হাজার বৎসর অতন্দ্রভাবে বিচরণ করেছিলাম।

৪৩৩. আমরা সাতজন সুখিনী রাজকন্যা সবাই মিলে খুশি মনে ব্রহ্মচর্যা ও বুদ্ধসেবায় নিয়োজিত ছিলাম।

৪৩৪. সেই সাতজন রাজকন্যা হচ্ছে, সমণী, সমণগুত্তা, ভিক্ষুণী, ভিক্ষাদায়িকা, ধম্মা, সুধম্মা ও সংঘদায়িকা।

৪৩৫. বর্তমানে যথাক্রমে আমি, প্রজ্ঞাবতী ক্ষেমা, পটাচারা, কুন্তলা, কৃশাগৌতমী, ধর্মদিন্না ও বিশাখা।

৪৩৬. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে জন্মেছিলাম।

৪৩৭. সেখান থেকে চ্যুত হয়ে আমি মনুষ্যলোকে এক কুলীন পরিবারে জন্মগ্রহণ করেছিলাম। তখন অমি এক অর্হৎকে একটি শ্রেষ্ঠ পীতবস্ত্র দান করেছিলাম।

৪৩৮. সেখান থেকে চ্যুত হয়ে আমি এক ব্রাহ্মণ পরিবারে জন্মগ্রহণ করেছিলাম। আমি তখন তিরিটিবচ্ছ ব্রাহ্মণের এক সুন্দরী কিন্তু উন্মাদিনী কন্যা হয়েছিলাম।

৪৩৯. সেখান থেকে চ্যুত হয়ে আমি জনৈক পরিবারে জন্ম নিয়েছিলাম। তখন আমি নিয়মিত শালিধান জমা করতাম।

৪৪০-৪৪১. একদিন আমি পচ্চেক বুদ্ধকে দেখে পাঁচশত শস্য ও পাঁচশত পদ্মফুল দান করে পাঁচশত পুত্র লাভের প্রার্থনা করেছিলাম। তারাও স্বয়ম্ভূ পচ্চেক বুদ্ধকে মধু দান করে এই প্রার্থনা করেছিলেন। সেখান থেকে চ্যুত হয়ে আমি অরণ্যে এক পদ্মগর্ভে জন্মেছিলাম।

৪৪২. তারপর আমি কাশিরাজের মহিষী হয়ে বহু সেবিত, পূজিত হয়ে অন্যূন একশত করে পাঁচশত রাজপুত্রের জন্ম দিয়েছিলাম।

৪৪৩. তারা যৌবনে পদার্পণ করলে পরে একদিন জলক্রীড়া করতে করতে পদ্মপাতা ঝড়ে পড়তে দেখে অনিত্যসংজ্ঞা নিয়ে পচ্চেক বুদ্ধ হয়ে গিয়েছিলেন।

৪৪৪. তারা পচ্চেক বুদ্ধ হওয়ায় আমি তাদের হারিয়ে ভীষণভাবে শোকগ্রস্ত হয়েছিলাম এবং মৃত্যুর পর ইসিগিলি পর্বতের পাশে এক গ্রামে জন্মগ্রহণ করেছিলাম।

৪৪৫-৪৪৬. একদিন আমি যখন যাগু নিয়ে যাচ্ছিলাম, তখন আটজন পচ্চেক বুদ্ধকে ভিক্ষার জন্যে গ্রামে যেতে দেখে আমার পুত্রদের কথা মনে পড়েছিল। তখন আমার মনে প্রবল পুত্রস্নেহ উৎপন্ন হওয়ায় দুগ্ধধারা প্রবাহিত হয়েছিল।

৪৪৭. আমি সেই পচ্চেক বুদ্ধগণকে অতীব প্রসন্নমনে নিজ হাতে যাগু দান করেছিলাম। তার ফলে মৃত্যুর পর আমি তাবতিংস দেবলোকে নন্দন দেবভবনে উৎপন্ন হয়েছিলাম।

৪৪৮. এই ভবসংসারে বিচরণ করে বহু সুখ-দুঃখ ভোগ করে হে মহাবীর, একমাত্র আপনার উদ্দেশ্যেই জীবন বিসর্জন দিয়েছিলাম।

৪৪৯-৪৫০. এভাবে বহুবিধ দুঃখ ও সম্পত্তি ভোগ করে আমি এই শেষ জন্মে শ্রাবস্তী নগরে মহাধনাঢ্য, নানাবিধ রত্নসম্ভারের অধিকারী, সম্ভ্রান্ত ও সুখী শ্রেষ্ঠী পরিবারে জন্মগ্রহণ করেছি।

৪৫১. সেই পরিবারে জন্ম নিয়ে আমি ভীষণভাবে সম্মানিত, পূজিত, মানিত ও রূপশ্রী-প্রতিমণ্ডিত হয়েছি।

৪৫২. আমি পূর্বপ্রার্থনা অনুসারে অত্যন্ত রূপবতী হওয়ায় বহুশত শ্রেষ্ঠীপুত্র আমার পাণি প্রার্থনা করেছিল।

৪৫৩. আমি গৃহত্যাগ করে অনাগারিক প্রব্রজ্যা গ্রহণ করেছিলাম এবং মাত্র পনেরো দিনের মধ্যেই চতুর্সত্য লাভ করেছিলাম।

৪৫৪. তারপর আমি ঋদ্ধিযোগে নির্মিত চতুরশ্ব-যোজিত রথে চড়ে লোকনাথ বুদ্ধের পায়ে বন্দনা করেছিলাম।

৪৫৫. পুষ্পিত তরুকুঞ্জে আগমন করে তুমি একাকিনী হয়ে বৃক্ষমূলে দাঁড়িয়ে আছ। তুমি তো অরক্ষিতা। মূঢ়, তুমি ধূর্তদের ভয় পাও না?

৪৫৬. হে মার, তোমার ন্যায় হাজারো ধূর্ত আসলেও আমার কেশাগ্র মাত্র টলাতে পারবে না। আর তুমি একা কী করবে?

৪৫৭. আমি এখনি অদৃশ্য হয়ে তোমার দেহে প্রবেশ করতে পারি। দেখো, আমি তোমার ভ্রূযুগলের ভিতর দাঁড়িয়ে আছি। অথচ তুমি আমায় দেখতে পাচ্ছ না।

৪৫৮. আমার চিত্ত বশীভূত। আমি ঋদ্ধিপাদে সুপ্রতিষ্ঠিত। আমি সর্ববিধ বন্ধন হতে সম্পূর্ণ মুক্ত। তাই আবুসো, আমি তোমায় মোটেই ভয় পাই না।

৪৫৯. কামতৃষ্ণা ও স্কন্ধসমূহ শূলের ন্যায় বিদ্ধ করেছি। তুমি যাকে কামরতি তথা উপভোগ্য বিষয় বলো, তাতে আমার রতি নেই।

৪৬০. অজ্ঞতারূপ সমস্ত অন্ধকার বিদূরিত করে আমি সর্ববিধ ভোগতৃষ্ণার বিনাশ সাধন করেছি। হে পাপী, এটি জেনে রেখো। হে অন্তক, তুমি নিহত হয়েছ।

৪৬১. বিনায়ক বুদ্ধ আমার গুণে তুষ্ট হয়ে পরিষদে ঋদ্ধিমতি ভিক্ষুণীদের মধ্যে আমাকে শ্রেষ্ঠপদে বসালেন।

৪৬২. শাস্তা আমার দ্বারা অনুশীলিত হয়েছেন। আমি বুদ্ধের শাসনে কৃতকার্য হয়েছি। আমার কাঁধ থেকে দুর্বহ বোঝা নেমে গিয়েছে। ভবনেত্রি তৃষ্ণা আজ সম্পূর্ণ ধ্বংসপ্রাপ্ত।

৪৬৩. আমি যাঁর উদ্দেশ্যে গৃহত্যাগ করে অনাগারিক প্রব্রজ্যা গ্রহণ করেছি, আমার সেই উদ্দেশ্যে সার্থক হয়েছে। আমার সর্ববিধ সংযোজন ছিন্ন হয়েছে।

৪৬৪. চৌদিক হতে আমার উদ্দেশ্যে হাজারো চীবর, পিণ্ডপাত, শয্যাসন ও ওষুধ এই চার প্রত্যয় প্রতি মুহূর্তে নিয়ে আসা হতো।

৪৬৫. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৪৬৬. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৪৬৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই উৎপলবর্ণা ভিক্ষুণী এই গাথাগুলো ভাষণ করেছিলেন।

উৎপলবর্ণা থেরী অপদান নবম সমাপ্ত।

১০. পটাচারা থেরী অপদান
৪৬৮. আজ থেকে লক্ষকল্প আগে সর্ববিধ ধর্মে বিশেষ পারদর্শী পদুমুত্তর জিন নায়ক উৎপন্ন হয়েছিলেন।

৪৬৯. তখন আমি হংসবতী নগরে নানাবিধ রত্নের অধিকারী মহাধনী শ্রেষ্ঠী পরিবারে জন্মগ্রহণ করে মহাসুখে দিনাতিপাত করছিলাম।

৪৭০. একদিন আমি সেই মহাবীর বুদ্ধের কাছে গিয়ে ধর্মদেশনা শুনেছিলাম এবং শ্রদ্ধান্বিত হয়ে বুদ্ধের শরণ গ্রহণ করেছিলাম।

৪৭১. তখন পদুমুত্তর বুদ্ধ এক লজ্জী ও যোগ্য-অযোগ্য বিষয়ে বিশারদ ভিক্ষুণীকে বিনয়ধারীদের মধ্যে শ্রেষ্ঠ হিসেবে ভূয়সী প্রশংসা করছিলেন।

৪৭২. তা শুনে আমি ভীষণ খুশি হয়ে সেই শ্রেষ্ঠপদ লাভের ইচ্ছায় সশ্রাবক দশবল লোকনায়ক বুদ্ধকে নিমন্ত্রণ করেছিলাম।

৪৭৩. সাত দিন যাবৎ ভোজন করিয়ে, ত্রিচীবর দান করে, নতশিরে পায়ে পড়ে আমি এই কথা নিবেদন করেছিলাম :

৪৭৪. হে বীর মুনি, আজ থেকে সাত দিন আগে আপনি যাকে ভূয়সী প্রশংসা করেছেন, আমি তার মতো হতে চাই। হে নায়ক, আমার মনস্কাম পূর্ণ হবে কি না বলুন।

৪৭৫. তখন শাস্তা আমাকে বললেন, ভদ্রে, ভয় পেয়ো না। দীর্ঘকাল পরে ভবিষ্যতে তোমার সেই মনোরথ পূর্ণ হবে।

৪৭৬. আজ থেকে লক্ষকল্প আগে ওক্কাকুকুলে গৌতম শাস্তা পৃথিবীতে উৎপন্ন হবেন।

৪৭৭. তাঁর ধর্মে ধর্মৌরসজাত উত্তরাধিকারী পটাচারা নাম্নী শাস্তাশ্রাবিকা হবে।

৪৭৮. তা শুনে আমি ভীষণ খুশি হয়েছিলাম। আজীবন আমি মৈত্রীতদ্গত চিত্তে সশ্রাবক লোকনায়ক বুদ্ধকে পরিচর্যা করেছিলাম।

৪৭৯. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে জন্মগ্রহণ করেছিলাম।

৪৮০. এই ভদ্রকল্পে ব্রহ্মবন্ধু, মহাযশস্বী কস্সপ বুদ্ধ উৎপন্ন হয়েছিলেন।

৪৮১. তখন আমি বারাণসী নগরের নরেশ্বর কাশিরাজ কিকী মহর্ষি বুদ্ধের সেবক ছিলেন।

৪৮২. আমি সেই রাজার তৃতীয় কন্যা ছিলাম। আমার নাম ছিল তখন ‘ভিক্ষুণী’। একদিন জিনশ্রেষ্ঠের ধর্মকথা শুনে প্রব্রজ্যা গ্রহণের ইচ্ছা প্রকাশ করেছিলাম।

৪৮৩. কিন্তু তখন বাবা আমাদের অনুমতি দেননি। তাই আমরা গৃহে থেকে বিশ হাজার বৎসর অতন্দ্রভাবে বিচরণ করেছিলাম।

৪৮৪. আমরা সাতজন সুখিনী রাজকন্যা সবাই মিলে খুশি মনে ব্রহ্মচর্যা ও বুদ্ধসেবায় নিয়োজিত ছিলাম।

৪৮৫. সেই সাতজন রাজকন্যা হচ্ছে, সমনী, সমণগুত্তা, ভিক্ষুণী, ভিক্ষুদায়িকা, ধম্মা, সুধম্মা ও সংঘদায়িকা।

৪৮৬. বর্তমানে যথাক্রমে আমি, উৎপলবর্ণা, ক্ষেমা, ভদ্রা, কৃশাগৌতমী, ধর্মদিন্না ও বিশাখা।

৪৮৭. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে জন্মেছিলাম।

৪৮৮. এই শেষ জন্মে আমি সমৃদ্ধ শ্রাবস্তী নগরে এক ধনাঢ্য পরিবারে জন্মগ্রহণ করেছি।

৪৮৯. যৌবনে পদার্পণ করার পর আমি বিতর্কের বশীভূত হয়েছি। আমাদের ঘরের দাসকে দেখে আমি তার সঙ্গেই ঘর ছেড়ে চলে গিয়েছি।

৪৯০. একটি পুত্রসন্তান প্রসব করার পর আমার গর্ভে দ্বিতীয় সন্তান আসল। তখন আমার মাতাপিতাকে দেখার প্রবল ইচ্ছা উৎপন্ন হলো।

৪৯১. স্বামী ঘরের বাইরে থাকাকালীন আমি তাকে কিছুই না জানিয়ে একাই ঘর হতে বের হয়ে শ্রাবস্তীর উদ্দেশ্যে যাত্রা করলাম।

৪৯২. তখন আমার স্বামী ঘরে ফেরার পর অবস্থা বুঝতে পেরে আমার খোঁজে বের হলো। এদিকে তখন আমার অতি কষ্টকর পূর্বকর্মজ ব্যথা উৎপন্ন হলো।

৪৯৩. আমার প্রসূতির সময় আকাশে ঘনকালো মহামেঘ উৎপন্ন হলো। তখন আমার স্বামী প্রবল বৃষ্টির হাত থেকে বাঁচানোর জন্যে তৃণ, খড়খুটো খুঁজতে গেলে সাপের দংশনে মারা গেল।

৪৯৪. তখন আমি প্রসববেদনায় ছটফট করছি। স্বামীর মৃত্যুর পর আমি একদম অনাথ ও নিঃস্ব হয়ে গেলাম। আমি দিগ্‌ভ্রান্ত হয়ে যেতে যেতে পথিমধ্যে প্রবল ঝরে স্ফীত এক নদী দেখতে পেলাম। ঠিক তখনি আকাশপথে এক শ্যেন পাখি উড়ে যাচ্ছিল।

৪৯৫. তখন আমি আমার বড় শিশুটিকে নদীর পারে রেখে ছোট্ট শিশুকে নিয়ে নদী পার করছি।

৪৯৬. এমন সময় শ্যেন পাখি ডানা ঝাপটিয়ে আমার ছোট শিশুটিকে নিতে চাইলে আমি তাকে হাত দিয়ে নানাভাবে তাড়া করতে লাগলাম। এদিকে আমার বড় শিশুটি তাকে ডাকছি মনে করে নদীতে ঝাপ দিলে স্রোত তাকেও ভাসিয়ে নিয়ে গেল। আমি দুই পুত্রকে হারিয়ে ভীষণ শোকগ্রস্ত হলাম।

৪৯৭. তারপর আমি শ্রাবস্তী নগরে গিয়ে আমার পিতামাতাসহ সমস্ত জ্ঞাতিকুলের মৃত্যুর খবর শুনতে পেলাম। তখন আমি আরও বেশি শোকসন্তপ্ত হলাম।

৪৯৮. এদিকে আমার দুই পুত্র হারিয়েছি। অরণ্যে আমার স্বামীর মৃতদেহ পড়ে আছে। আমার মা, বাবা ও ভাই একই চিতায় দগ্ধ হচ্ছেন।

৪৯৯. তখন আমি প্রবল শোকে কৃশকায় হয়ে গেলাম। আমার শরীর পাণ্ডুবর্ণ হয়ে গেল। আমি তখন সম্পূর্ণ অসহায়, অনাথ, নিঃস্ব। এখানে-ওখানে ঘুরতে ঘুরতে একদিন নরসারথি শাস্তাকে দেখতে পেলাম।

৫০০. তখন শাস্তা আমাকে বললেন, তুমি পুত্রের জন্যে শোক করিও না। নিজেকে নিয়ে তুমি গবেষণা কর। তাদের জন্যে তুমি নিরর্থক দুঃখ পাচ্ছ নয় কি?

৫০১. পিতা, পুত্র, জ্ঞাতিবর্গ, বন্ধু-বান্ধব কেউই তোমাকে মুক্তি দিতে পারবে না। মৃত্যু যখন তোমাকে গ্রাস করবে তখন তার কবল থেকে কেউই তোমাকে মুক্ত করতে পারবে না।

৫০২. মহামুনির সেই কথা শুনে আমি স্রোতাপত্তিফল লাভ করেছি। তারপর প্রব্রজ্যা গ্রহণ করে অচিরেই অর্হত্ত্ব লাভ করেছি।

৫০৩-৫০৪. আমি বিবিধ ঋদ্ধি, দিব্যকান, পরচিত্ত-বিজানন-জ্ঞান ও পূর্বনিবাসানুস্মৃতি-জ্ঞান লাভ করেছি। আমার দিব্যচোখ অত্যন্ত বিশুদ্ধ। সর্বাসব ক্ষয় করে এখন আমি বিশুদ্ধ, সুনির্মল।

৫০৫. তারপর আমি সর্বদর্শী শাস্তার কাছে সবিস্তারে সমগ্র বিনয় শিক্ষা করেছি।

৫০৬. বুদ্ধজিন আমার গুণে তুষ্ট হয়ে ‘বিনয়ধারী ভিক্ষুণীদের মধ্যে পটাচারাই শ্রেষ্ঠ’ এই বলে আমাকে শ্রেষ্ঠপদে বসালেন।

৫০৭. বুদ্ধের উপদেশ আমি পালন করেছি। বুদ্ধের শাসনে আমি কৃতকার্য হয়েছি। আমার কাঁধ থেকে দুঃখভার নেমে গিয়েছে।

৫০৮. যেই উদ্দেশ্য নিয়ে আমি গৃহত্যাগ করে অনাগারিক প্রব্রজ্যা গ্রহণ করেছি, আমার সেই উদ্দেশ্য সফল হয়েছে। আমার সর্ববিধ সংযোজন ক্ষয় হয়েছে।

৫০৯. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৫১০. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৫১১. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই পটাচারা ভিক্ষুণী এই গাথাগুলো ভাষণ করেছিলেন।

পটাচারা থেরী অপদান নবম সমাপ্ত।

একোপোসথিকা বর্গ দ্বিতীয় সমাপ্ত।


 

৩. কুণ্ডলকেশী বর্গ
১. কুণ্ডলকেশা থেরী অপদান
১. আজ থেকে লক্ষকল্প আগে পৃথিবীতে সর্ববিধ ধর্মে বিশেষ পারদর্শী নায়ক পদুমুত্তর জিন উৎপন্ন হয়েছিলেন।

২. তখন আমি হংসবতী নগরে এক শ্রেষ্ঠী পরিবারে জন্মগ্রহণ করেছিলাম। আমি নানাবিধ রত্ন পরিবেষ্টিত হয়ে মহাসুখে দিনাতিপাত করছিলাম।

৩. একদিন আমি সেই মহাবীর জিনের কাছে গিয়ে ধর্মদেশনা শুনেছিলাম। তাতে আমার শ্রদ্ধা উৎপন্ন হয়েছিল এবং আমি বুদ্ধের শরণ গ্রহণ করেছিলাম।

৪. তখন মহাকারুণিক পদুমুত্তর বুদ্ধ এক ভিক্ষুণীকে ক্ষিপ্রাভিজ্ঞদের মধ্যে শ্রেষ্ঠপদে প্রতিষ্ঠিত করছিলেন।

৫. তা শুনে আমি ভীষণভাবে খুশি হয়েছিলাম এবং মহর্ষি বুদ্ধকে মহাদান দিয়ে তাঁর পায়ে মাথা ঠেকিয়ে সেই শ্রেষ্ঠপদ প্রার্থনা করেছিলাম।

৬. মহাবীর বুদ্ধ আমার প্রার্থনা অনুমোদন করেছিলেন এই বলে : ‘ভদ্রে, তোমার প্রার্থনা সফল হবে। তুমি সুখিনী ও নিবৃত হও।’

৭. আজ থেকে লক্ষকল্প পরে ওক্কাকুকুলে গৌতম নামক শাস্তা পৃথিবীতে উৎপন্ন হবেন।

৮. তাঁর ধর্মে ধর্মৌরসজাত উত্তরাধিকারিণী ভদ্রা কুণ্ডলকেশা নাম্নী শাস্তাশ্রাবিকা হবে।

৯. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে জন্মেছিলাম।

১০. সেখান থেকে চ্যুত হয়ে যাম দেবলোকে, সেখান থেকে চ্যুত হয়ে তুষিত দেবলোকে, সেখান থেকে চ্যুত হয়ে নির্মাণরতি দেবলোকে এবং সেখান থেকে চ্যুত হয়ে পরনির্মিত-বশবর্তী দেবলোকে জন্মগ্রহণ করেছিলাম।

১১. সেই কর্মের ফলে আমি যেখানেই জন্মগ্রহণ করি না কেন, সর্বত্রই রাজাগণের মহিষী হয়েছিলাম।

১২. সেখান থেকে চ্যুত হয়ে আমি বহুবার মনুষ্যগণের মধ্যে রাজচক্রবর্তী ও প্রাদেসিক রাজাদের মহিষী হয়েছিলাম।

১৩. দেবমনুষ্যলোকে উভয় সম্পত্তি ভোগ করে সর্বত্রই আমি সুখী হয়ে বহু কল্পকাল বিচরণ করেছিলাম।

১৪. এই ভদ্রকল্পে ব্রহ্মবন্ধু মহাযশস্বী কস্সপ বুদ্ধ পৃথিবীতে উৎপন্ন হয়েছিলেন।

১৫. তখন বারাণসী নগরের কাশিরাজ কিকী নরেশ্বর মহর্ষি বুদ্ধের সেবক ছিলেন।

১৬. আমি তখন সেই রাজার চতুর্থ কন্যা ছিলাম। আমার নাম ছিল ভিক্ষুণীদায়িকা। আমি জিনশ্রেষ্ঠের ধর্মকথা শুনে প্রব্রজ্যা গ্রহণের ইচ্ছা পোষণ করেছিলাম।

১৭. বাবা আমাদের অনুমতি দেননি। তারপর আমরা বোনেরা সবাই মিলে গৃহে থেকেই বিশ হাজার বৎসর অতন্দ্রভাবে বিচরণ করেছিলাম।

১৮. আমরা সাতজন সুখিনী রাজকন্যা সবাই মিলে খুশি মনে ব্রহ্মচর্যা ও বুদ্ধসেবায় নিয়োজিত ছিলাম।

১৯. সেই সাতজন রাজকন্যা হচ্ছে, সমনী, সমণগুত্তা, ভিক্ষুণী, ভিক্ষুদায়িকা, ধম্মা, সুধম্মা ও সংঘদায়িকা।

২০. বর্তমানে যথাক্রমে ক্ষেমা, উৎপলবর্ণা, পটাচারা, আমি, কৃশাগৌতমী, ধর্মদিন্না ও বিশাখা।

২১. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে জন্মেছিলাম।

২২-২৩. এই শেষ জন্মে আমি রাজগৃহের এক সম্ভ্রান্ত শ্রেষ্ঠী পরিবারে জন্মগ্রহণ করেছি। আমি যখন যৌবনে পদার্পণ করলাম, তখন এক চোরকে বধের জন্যে নিয়ে যেতে দেখে আমি তার প্রেমে পড়ে গেলাম। বিষয়টি পিতাকে জানালে তিনি হাজার টাকা দিয়ে তাকে শাস্তি থেকে মুক্ত করলেন।

২৪. আমি ছিলাম পিতার অতি আদরের কন্যা। তাই তিনি আমার প্রতি স্নেহ-পরবশ হয়ে সেই চোরের সঙ্গে বিয়ে দিলেন।

২৫. সেই চোর আমার বস্ত্রালংকারের লোভে ‘বধের জন্য নিয়ে যাবার সময় একটা মানত করেছি’ বলে আমাকে এক গিরিশৃঙ্গে নিয়ে গেল। আমি তার অভিপ্রায় বুঝতে পারলাম।

২৬. তখন আমি হাত জোড় করে প্রণামের ভঙ্গিতে আমার প্রাণ রক্ষার আকুতি জানিয়ে এই কথা নিবেদন করেছি :

২৭. “এই সোনাদানা, মণি, মুক্তা, বেলুরিয় সবকিছুই তো তোমার। হে স্বামীন, আমাকে দাসী হিসেবে গ্রহণ কর। আমি নিয়ত তোমার সেবা করব।”

২৮. “হে কল্যাণী, বাদ দাও ওসব। তোমার স্বর্ণালংকার সবকিছু খুলে ফেল। মূর্খের মতো কেঁদো না। আমি অন্য কিছু বুঝি না। আমি শুধু তোমার স্বর্ণালংকার চাই।”

২৯. প্রাপ্তবয়স্ক হওয়ার পর যেদিন থেকে স্মরণ করতে পারি সেই থেকে আমি শুধু তোমাকেই ভালোবেসেছি। অন্য কাউকে ভলোবেসেছি বলে আমার জানা নেই।

৩০. এসো প্রিয়ে, আমি তোমাকে প্রদক্ষিণ করে শেষ বারের মতো চুম্বন ও আলিঙ্গন করতে চাই।

৩১. শুধু পুরুষরাই সর্বক্ষেত্রে পণ্ডিত হয় না, মেয়েরাও পণ্ডিত ও বিচক্ষণ হয়ে থাকে।

৩২. শুধু পুরুষরাই সর্বক্ষেত্রে পণ্ডিত হয় না, মেয়েরাও পণ্ডিত, সূক্ষ্ম বুদ্ধিমতি ও প্রত্যুৎপন্নমতিসম্পন্না হয়ে থাকে।

৩৩. অহো, তখন আমি ক্ষীপ্রগতিতে সেই লোলুপ চোর স্বামীকে মৃগশিকারের ন্যায় বধ করলাম।

৩৪. যে ব্যক্তি খুব তাড়াতাড়ি পরিস্থিতি বুঝতে না পারে, সে ব্যক্তি এই মন্দবুদ্ধিসম্পন্ন চোরের ন্যায় গিরিশৃঙ্গে নিহত হয়।

৩৫. আর যে ব্যক্তি খুব শীঘ্রই পরিস্থিতি বুঝতে পারে, সে ব্যক্তি ঠিক আমার মতো করে শত্রুর হাত থেকে মুক্তি পায়।

৩৬. তখন আমি তাকে গিরিশৃঙ্গে ফেলে দিয়ে শ্বেত গৃহীবস্ত্র ত্যাগ করে অন্যতীর্থিয়দের কাছে গিয়ে প্রব্রজ্যা গ্রহণ করেছি।

৩৭. তখন তারা আমার সমস্ত চুলকে কুণ্ডলায়িত করে বাঁধিয়ে দিয়ে প্রব্রজ্যা দিয়ে নিরন্তর শিক্ষা দিতে লাগল।

৩৮. তাদের শিক্ষা শেষ করে একদিন আমি একাকী বসে বসে সেই সমস্ত শিক্ষার কথা মনে মনে ভাবতে লাগলাম।

৩৯. আমি আমার স্বামীকে গিরিশৃঙ্গে ফেলে দিয়ে চলে এসেছি। এখন আমি তার সেই হাত-পায়ের অস্থি-কঙ্কাল নিমিত্ত দেখতে পাচ্ছি।

৪০. আমি ভীষণ সংবিগ্ন হলাম। তারপর উঠে গিয়ে সহবিহারীদের জিজ্ঞেস করলাম। তারা আমায় বলল, সেটির সম্বন্ধে শাক্যপুত্রীয় ভিক্ষুরাই ভালো জানেন।

৪১. তারপর আমি বুদ্ধশ্রাবকদের কাছে গিয়ে বিষয়টি সম্বন্ধে জিজ্ঞেস করলাম। তারা আমাকে বুদ্ধশ্রেষ্ঠের কাছে নিয়ে গেলেন।

৪২. তখন বুদ্ধ আমাকে স্কন্ধ, আয়তন, ধাতু, অশুভ, অনিত্য, দুঃখ, অনাত্ম প্রভৃতি বিষয়ে ধর্মদেশনা করলেন।

৪৩. তাঁর ধর্মদেশনা শুনে আমি বিশুদ্ধ ধর্মচক্ষু লাভ করেছি। আমি সদ্ধর্ম জ্ঞাত হয়েছি। আমি প্রব্রজ্যা ও উপসম্পদা লাভ করেছি।

৪৪. তখন আমার দ্বারা যাচিত হয়ে নায়ক বুদ্ধ আমাকে ‘এসো ভদ্রে’ বললেন। তাতেই আমি পরিশুদ্ধ পবিত্র উপসম্পদা লাভ করেছি।

৪৫. আমি যখন পা ধোয়ার জন্য গেলাম, তখনি উদয়-ব্যয় জেনে, সর্ব সংস্কার অনিত্য জেনে এভাবে চিন্তা করলাম।

৪৬. ঠিক তখনি আমার চিত্ত সম্পূর্ণ তৃষ্ণামুক্ত হয়ে বিমুক্ত হলো। তারপর বুদ্ধ আমাকে ক্ষিপ্রাভিজ্ঞদের মধ্যে শ্রেষ্ঠপদে বসালেন।

৪৭-৪৮. আমি বিবিধ ঋদ্ধি, দিব্যকান, পরচিত্ত-বিজানন-জ্ঞান ও পূর্বনিবাসানুস্মৃতি-জ্ঞান লাভ করেছি। আমার দিব্যচোখ অত্যন্ত বিশুদ্ধ। সর্বাসব ক্ষয় করে এখন আমি বিশুদ্ধ, সুনির্মল।

৪৯. বুদ্ধের উপদেশ আমি পালন করেছি। বুদ্ধের শাসনে আমি কৃতকার্য হয়েছি। আমার কাঁধ থেকে দুঃখভার নেমে গিয়েছে। আমার ভবনেত্রি তৃষ্ণা সমূলে বিনষ্ট হয়েছে।

৫০. যেই উদ্দেশ্য নিয়ে আমি গৃহত্যাগ করে অনাগারিক প্রব্রজ্যা গ্রহণ করেছি, আমার সেই উদ্দেশ্য সফল হয়েছে। আমার সর্ববিধ সংযোজন ক্ষয় হয়েছে।

৫১. বুদ্ধশ্রেষ্ঠের শাসনে অর্থ, ধর্ম, নিরুক্তি, প্রতিভাণ এই চার প্রতিসম্ভিদায় আমার জ্ঞান অত্যন্ত বিমল, বিশুদ্ধ।

৫২. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৫৩. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৫৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই কুণ্ডলকেশা ভিক্ষুণী এই গাথাগুলো ভাষণ করেছিলেন।

কুণ্ডলকেশা থেরী অপদান প্রথম সমাপ্ত।

২. কৃশাগৌতমী থেরী অপদান
৫৫. আজ থেকে লক্ষকল্প আগে পৃথিবীতে সর্ববিধ ধর্মে পারদর্শী নায়ক পদুমুত্তর জিন উৎপন্ন হয়েছিলেন।

৫৬. তখন আমি হংসবতী নগরে জনৈক পরিবারে জন্ম নিয়েছিলাম। একদিন নরশ্রেষ্ঠ বুদ্ধের কাছে গিয়ে শরণ গ্রহণ করেছিলাম।

৫৭. তখন আমি তাঁর মুখ থেকে চতুর্সত্য-বিষয়ক, মধুর, পরম স্বাদযুক্ত, শান্তি-সুখাবহ ধর্মকথা শুনেছিলাম।

৫৮. পুরুষোত্তম বুদ্ধ তখন এক ভিক্ষুণীকে রুক্ষ চীবরধারীদের মধ্যে শ্রেষ্ঠ বলে ভূয়সী প্রশংসা করছিলেন।

৫৯. সেই ভিক্ষুণীর গুণের কথা শুনে আমার মনে ভীষণ প্রীতি উৎপন্ন হয়েছিল। তারপর আমি যথাশক্তি বুদ্ধশ্রেষ্ঠকে দান করেছিলাম।

৬০. তারপর আমি মুনিবরের পায়ে নিপতিত হয়ে সেই শ্রেষ্ঠপদ প্রার্থনা করেছিলাম। তখন পদুমুত্তর নায়ক সম্বুদ্ধ আমার প্রার্থনা অনুমোদন করেছিলেন।

৬১. আজ থেকে লক্ষকল্প পরে ওক্কাকুকুলে গৌতম শাস্তা পৃথিবীতে উৎপন্ন হবেন।

৬২. তার ধর্মে ধর্মৌরসজাত উত্তরাধিকারিণী কৃশাগৌতমী নাম্নী শাস্তাশ্রাবিকা হবে।

৬৩. তা শুনে আমি ভীষণ খুশি হয়েছিলাম। তারপর আমি আজীবন মৈত্রীতদ্গত চিত্তে চতুর্প্রত্যয়ে বিনায়ক বুদ্ধকে সেবা-পরিচর্যা করেছিলাম।

৬৪. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে জন্মেছিলাম।

৬৫. এই ভদ্রকল্পে ব্রহ্মবন্ধু, মহাযশস্বী কস্সপ বুদ্ধ উৎপন্ন হয়েছিলেন।

৬৬. তখন বারাণসী নগরে কাশিরাজ কিকী নরেশ্বর মহর্ষি বুদ্ধের সেবক ছিলেন।

৬৭. সেই রাজার পঞ্চম কন্যা ছিলাম আমি। আমার নাম ছিল ধম্মা। জিনশ্রেষ্ঠ বুদ্ধের ধর্মকথা শুনে আমি প্রব্রজ্যা লাভের ইচ্ছা করেছিলাম।

৬৮. কিন্তু বাবা আমাদের প্রব্রজ্যা লাভের অনুমতি দেননি। তাই তখন আমরা গৃহে থেকেই বিশ হাজার বৎসর অতন্দ্রভাবে বিচরণ করেছিলাম।

৬৯. আমরা সাতজন সুখিনী রাজকন্যা সবাই মিলে খুশি মনে ব্রহ্মচর্যা পালনে ও বুদ্ধসেবায় নিয়োজিত ছিলাম।

৭০. সেই সাতজন রাজকন্যা হচ্ছে, সমণী, সমণগুত্তা, ভিক্ষুণী, ভিক্ষুদায়িকা, ধম্মা, সুধম্মা ও সংঘদায়িকা।

৭১. বর্তমানে যথাক্রমে ক্ষেমা, উৎপলবর্ণা, পটাচারা, কুন্তলা, আমি, ধর্মদিন্না ও বিশাখা।

৭২. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে জন্ম নিয়েছিলাম।

৭৩. এই শেষ জন্মে আমি এক শ্রেষ্ঠী পরিবারে জন্ম নিয়েছিলাম। মূলত দরিদ্র পরিবারে জন্ম হলেও এক ধনী পরিবারে আমার বিয়ে হয়েছিল।

৭৪. একমাত্র স্বামী ছাড়া পরিবারের অন্য সবাই আমাকে দরিদ্র ঘরের মেয়ে হওয়ার কারণে নানাভাবে কষ্ট দিত। কিন্তু যখনি আমি একটি সন্তান প্রসব করলাম, তখন থেকে সকলের প্রিয় হলাম।

৭৫. আমার সেই সন্তানটি একটু বড় হয়ে সকলের আদরনীয় হলে পরে হঠাৎ মারা গেল।

৭৬. এতে আমি ভীষণ শোকগ্রস্ত হলাম। অশ্রুমুখে কাঁদতে কাঁদতে আমার পুত্রের মৃতদেহ নিয়ে বিলাপ করতে করতে এখানে-ওখানে যেতে লাগলাম।

৭৭. তখন আমি এক হিতৈষীর নির্দেশে শ্রেষ্ঠ চিকিৎসক বুদ্ধের কাছে গিয়ে বললাম, ‘প্রভু, আমাকে ওষুধ দিন, যাতে আমার মৃত পুত্র বেঁচে যায়।’

৭৮. বিনয়োপায় বিশারদ বুদ্ধ আমাকে বললেন, তোমাকে যেই ঘরে কোনো ব্যক্তি মারা যায়নি এমন ঘর থেকে এক মুঠো পরিমাণ সর্ষপ আনতে হবে।

৭৯. তখন আমি গোটা শ্রাবস্তী নগর ঘরে তেমন কোনো ঘর পেলাম না। কোথায় আবার সর্ষপ। এই ঘটনার পর আমার জ্ঞানের উদয় হলো।

৮০. তারপর আমি আমার সন্তনের মৃতদেহ ফেলে দিয়ে লোকনায়ক বুদ্ধের কাছে গেলাম। তিনি আমার দূর হতে আসতে দেখে মধুর স্বরে বললেন :

৮১. উদয়-ব্যয় দর্শন না করে একশত বৎসর জীবিত থাকার চাইতে উদয়-ব্যয় দর্শন করে একদিন মাত্র বেঁচে থাকাও শ্রেয়।

৮২. এই অনিত্যতা শুধু গ্রাম, নিগম বা কোনো এক পরিবারের ধর্ম বা স্বভাব নয়, এটি সমস্ত সদেবলোকের ধর্ম।

৮৩. এই গাথাটি শুনে আমার বিশুদ্ধ ধর্মচক্ষু উৎপন্ন হয়েছিল। সদ্ধর্ম জ্ঞাত হয়ে আমি অনাগারিক প্রব্রজ্যা গ্রহণ করেছিলাম।

৮৪. প্রব্রজিত হওয়ার পর জিনশাসনে রত থেকে আমি অচিরেই অর্হত্ত্ব লাভ করেছিলাম।

৮৫-৮৬. আমি বিবিধ ঋদ্ধি, দিব্যকান পরচিত্ত-বিজানন-জ্ঞান ও পূর্বানিবাসানুস্মৃতি-জ্ঞান লাভ করেছি। আমার দিব্যচোখ অত্যন্ত বিশুদ্ধ। সর্বাসব ক্ষয় করে এখন আমি বিশুদ্ধ, সুনির্মল।

৮৭. বুদ্ধের উপদেশ আমি পালন করেছি। বুদ্ধের শাসনে আমি কৃতকার্য হয়েছি। আমার কাঁধ থেকে দুঃখভার নেমে গিয়েছে। আমার ভবনেত্রি তৃষ্ণা সমূলে বিনষ্ট হয়েছে।

৮৮. যেই উদ্দেশ্য নিয়ে আমি গৃহত্যাগ করে অনাগারিক প্রব্রজ্যা গ্রহণ করেছি, আমার সেই উদ্দেশ্য সফল হয়েছে। আমার সর্ববিধ সংযোজন ক্ষয় হয়েছে।

৮৯. বুদ্ধশ্রেষ্ঠের প্রভাবে অর্থ, ধর্ম, নিরুক্তি, প্রতিভাণ এই চার প্রতিসম্ভিদায় আমার জ্ঞান অত্যন্ত বিমল, বিশুদ্ধ।

৯০. আমি শ্মশান, আবর্জনাস্তূপ, রাস্তাঘাট হতে জীর্ণ-শীর্ণ বস্ত্র নিয়ে উত্তরাসঙ্গ, সংঘাটি তৈরি করে রুক্ষ চীবর ধারণ করে থাকি।

৯১. জিনশ্রেষ্ঠ বিনায়ক বুদ্ধ আমার এই গুণ দেখে পরিষদের মধ্যে আমাকে রুক্ষ চীবরধারীদের মধ্যে শ্রেষ্ঠপদে বসালেন।

৯২. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৯৩. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৯৪. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই কৃশাগৌতমী ভিক্ষুণী এই গাথাগুলো ভাষণ করেছিলেন।

কৃশাগৌতমী থেরী অপদান দ্বিতীয় সমাপ্ত।

৩. ধর্মদিন্না থেরী অপদান
৯৫. আজ থেকে লক্ষকল্প আগে সর্ববিধ ধর্মে বিশেষ পারদর্শী নায়ক পদুমুত্তর জিন উৎপন্ন হয়েছিলেন।

৯৬. তখন আমি হংসবতী নগরে জনৈক পরিবারে এক পরিচারিকা ছিলাম। আমি ছিলাম শীলবতী ও জ্ঞানবতী।

৯৭. একদিন পদুমুত্তর বুদ্ধের অগ্রশ্রাবক সুজাত স্থবির বিহার হতে বের হয়ে ভিক্ষার জন্য যাচ্ছিলেন।

৯৮. তখন আমি ঘটে করে জল নিয়ে যাচ্ছিলাম। তাকে দেখে আমি প্রসন্নমনে নিজ হাতে পিঠা দান করেছিলাম।

৯৯. আমার পিঠাগুলো নিয়ে তিনি সেখানে বসেই খেলেন। তারপর আমি তাঁকে ঘরে নিয়ে গিয়ে ভোজন দান করেছিলাম।

১০০. তারপর সেই গৃহস্বামী খুশি হয়ে আমাকে তার পুত্রবধু করেছিলেন। একদিন আমি শ্বাশুড়িকে সঙ্গে নিয়ে বিহারে গিয়ে সম্বুদ্ধকে অভিবাদন করেছিলাম।

১০১. তখন তিনি এক ধর্মকথিকা ভিক্ষুণীর ভূয়সী প্রশংসা করে তাকে ধর্মকথিকা শ্রেষ্ঠপদে বসিয়েছিলেন। তা শুনে আমি ভীষণ খুশি হয়েছিলাম।

১০২. তারপর আমি সশ্রাবক লোকনায়ক সুগতকে নিমন্ত্রণ করে মহাদান দিয়ে সেই শ্রেষ্ঠপদ প্রার্থনা করেছিলাম।

১০৩-১০৪. তখন সুগত আমাকে মধুর স্বরে বলেছিলেন, তুমি আমার ও সংঘের সেবায় সদা নিরত, সদ্ধর্মশ্রবণে নিরত এবং তোমার মন বহু গুণে গুণান্বিত। হে ভদ্রে, তুমি খুশি হও। তোমার প্রার্থনা সফল হবে।

১০৫. আজ থেকে লক্ষকল্প পরে ওক্কাকুকুলে গৌতম নামক শাস্তা পৃথিবীতে উৎপন্ন হবেন।

১০৬. তাঁর ধর্মে তুমি ধর্মৌরসজাত উত্তরাধিকারী ধর্মদিন্না নাম্নী শাস্তাশ্রাবিকা হবে।

১০৭. তা শুনে আমি ভীষণ খুশি হয়েছিলাম। তারপর থেকে আমি আজীবন মহামুনি বিনায়ক বুদ্ধকে মৈত্রীতদ্গত চিত্তে চতুর্প্রত্যয়ে পরিচর্যা করেছিলাম।

১০৮. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে জন্ম নিয়েছিলাম।

১০৯. এই ভদ্রকল্পে ব্রহ্মবন্ধু, মহাযশস্বী কস্সপ বুদ্ধ উৎপন্ন হয়েছিলেন।

১১০. তখন বারাণসী নগরে কাশিরাজ কিকী নরেশ্বর মহর্ষি বুদ্ধের সেবক ছিলেন।

১১১. সেই রাজার ষষ্ঠ কন্যা ছিলাম আমি। আমার নাম ছিল সুধম্মা। জিনশ্রেষ্ঠ বুদ্ধের ধর্মকথা শুনে আমি প্রব্রজ্যা লাভের ইচ্ছা করেছিলাম।

১১২. কিন্তু বাবা আমাদের প্রব্রজ্যা গ্রহণের অনুমতি দেননি। তাই তখন আমরা গৃহে থেকেই বিশ হাজার বৎসর অতন্দ্রভাবে বিচরণ করেছিলাম।

[তৃতীয় ভাণবার সমাপ্ত]

১১৩. আমরা সাতজন সুখিনী রাজকন্যা সবাই মিলে খুশি মনে ব্রহ্মচর্যা ও বুদ্ধসেবায় নিয়োজিত ছিলাম।

১১৪. সেই সাতজন রাজকন্যা হচ্ছে, সমনী, সমণগুত্তা, ভিক্ষুণী, ভিক্ষুদায়িকা, ধম্মা, সুধম্মা ও সংঘদায়িকা।

১১৫. বর্তমানে যথাক্রমে ক্ষেমা, উৎপলাবর্ণা, পটাচারা, কুণ্ডলাকেশা, কৃশাগৌতমী, আমি ও বিশাখা।

১১৬. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে জন্মেছিলাম।

১১৭. এই শেষ জন্মে আমি রাজগৃহের এক ধনাঢ্য, সম্ভ্রান্ত শ্রেষ্ঠী পরিবারে জন্ম নিয়েছি।

১১৮. আমি ভীষণ রূপবতী হলাম। যৌবনে পদার্পণ করার পর আমি স্বামীগৃহে গিয়ে বেশ সুখেই বসবাস করতে লাগলাম।

১১৯. একদিন আমার স্বামী লোকশরণ বুদ্ধের কাছে গিয়ে ধর্মদেশনা শুনে অনাগামীফল লাভ করেছে।

১২০. আমিও তার অনুমতি নিয়ে অনাগারিক প্রব্রজ্যা গ্রহণ করেছি। তারপর আমি অচিরেই অর্হত্ত্ব লাভ করেছি।

১২১. তখন আমার (পূর্বতন স্বামী) উপাসক আমার কাছে এসে কিছু গম্ভীর ও নিপুণ প্রশ্ন জিজ্ঞেস করলে আমি তার যথাযথ উত্তর দিয়েছি।

১২২. জিনশ্রেষ্ঠ বুদ্ধ আমার গুণে খুশি হয়ে আমাকে এই বলে শ্রেষ্ঠপদে বসালেন, ‘আমি ধর্মাদিন্নার মতো ধর্মকথিকা অন্য একজন ভিক্ষুণীকেও দেখতে পাচ্ছি না।’

১২৩. হে ভিক্ষুগণ, ধর্মদিন্না ভিক্ষুণী অত্যন্ত ধীরা। তোমরা তাকে এভাবেই অবধারণ করো।

১২৪. আমি বুদ্ধের উপদেশ পালন করেছি। বুদ্ধের শাসনে আমি কৃতকার্য হয়েছি। আমার কাঁধ থেকে দুঃখভার নেমে গিয়েছে। আমার ভবনেত্রি তৃষ্ণা সমূলে বিনষ্ট হয়েছে।

১২৫. যেই উদ্দেশ্য নিয়ে আমি গৃহত্যাগ করে অনাগারিক প্রব্রজ্যা গ্রহণ করেছি, আমার সেই উদ্দেশ্য সফল হয়েছে। আমার সর্ববিধ সংযোজন ক্ষয় হয়েছে।

১২৬-১২৭. আমি বিবিধ ঋদ্ধি, দিব্যকান, পরচিত্ত-বিজানন-জ্ঞান ও পূর্বনিবাসানুস্মৃতি-জ্ঞান লাভ করেছি। আমার দিব্যচোখ অত্যন্ত বিশুদ্ধ। সর্বাসব ক্ষয় করে এখন আমি বিশুদ্ধ, সুনির্মল।

১২৮. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১২৯. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৩০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই ধর্মদিন্না ভিক্ষুণী এই গাথাগুলো ভাষণ করেছিলেন।

ধর্মদিন্না থেরী অপদান তৃতীয় সমাপ্ত।

৪. সকুলা থেরী অপদান
১৩১. আজ থেকে লক্ষকল্প আগে সর্ববিধ ধর্মে বিশেষ পারদর্শী, নায়ক, পদুমুত্তর জিন উৎপন্ন হয়েছিলেন।

১৩২-১৩৬. তিনি সকল সত্ত্বের পরম হিতৈষী, অর্থ-হিতকামী, পুরুষশ্রেষ্ঠ, যশস্বী, শ্রীমান, কীর্তিমান জিন, সর্বলোকের দ্বারা পূজিত, বিশ্ববিশ্রুত, বিচিকিৎসা-উত্তীর্ণ, সম্পূর্ণ সন্দেহমুক্ত, পরিপূর্ণ মনস্কাম, পরম সম্বোধিপ্রাপ্ত, অনুৎপন্ন মার্গের উৎপন্নকারী নরোত্তম, অব্যাখ্যাতের ব্যাখ্যাকারী, অসঞ্জাতের সঞ্জাতকারী, মার্গজ্ঞ, মার্গবিদ, মার্গদেশক, নরশ্রেষ্ঠ, মার্গকুশল শাস্তা ও শ্রেষ্ঠ সারথী।

১৩৭. মহাকারুণিক নায়ক শাস্তা তখন কামপঙ্কে নিমগ্ন প্রাণীদের উদ্ধারের তরে ধর্মদেশনা করতেন।

১৩৮. তখন আমি হংসবতী নগরে এক রাজকন্যা হয়ে জন্মেছিলাম। আমি ছিলাম ভীষণ রূপবতী, ধনী, দয়ামতি ও পরমা সুন্দরী।

১৩৯. আমি তখন মহারাজ আনন্দের পরমা সুন্দরী কন্যা। আর পদুমুত্তর বুদ্ধের বৈমাত্রেয়া বোন।

১৪০. একদিন আমি অন্য রাজকন্যাদের সঙ্গে সর্বালংকারে ভূষিতা হয়ে মহাবীর বুদ্ধের কাছে গিয়ে ধর্মদেশনা শুনেছিলাম।

১৪১. তখন তিনি পরিষদের মধ্যে এক দিব্যচোখধারিনী ভিক্ষুণীর ভূয়সী প্রশংসা করছিলেন এবং সেই ভিক্ষুণীকে শ্রেষ্ঠপদে বসিয়েছিলেন।

১৪২. তা শুনে আমি ভীষণ খুশি হয়েছিলাম। তারপর শাস্তা সম্বুদ্ধকে দান দিয়ে পূজা করে সেই শ্রেষ্ঠপদ প্রার্থনা করেছিলাম।

১৪৩. তখন শাস্তা আমাকে বলেছিলেন, নন্দে, তোমার প্রার্থনা সফল হবে। তুমি যে প্রদীপ দান করেছ, তাতে তার ফল একদম সুনিশ্চিত।

১৪৪. আজ থেকে লক্ষকল্প পরে ওক্কাকুকুলে গৌতম নামক শাস্তা পৃথিবীতে উৎপন্ন হবেন।

১৪৫. তাঁর ধর্মে তুমি ধর্মৌরসজাত উত্তরাধিকারী সকুলা নাম্নী শাস্তাশ্রাবিকা হবে।

১৪৬. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে জন্ম নিয়েছিলাম।

১৪৭. এই ভদ্রকল্পে ব্রহ্মবন্ধু, মহাযশস্বী, কস্সপ বুদ্ধ উৎপন্ন হয়েছিলেন।

১৪৮. তখন আমি এক একাচারিণী পরিব্রাজিকা ছিলাম। ভিক্ষার জন্যে বিচরণ করে আমি মাত্র কিছু তেল পেয়েছিলাম।

১৪৯. সেই তেল দিয়ে প্রদীপ জ্বালিয়ে অতীব প্রসন্নমনে দ্বিপদশ্রেষ্ঠ বুদ্ধের চৈত্যকে পূজা করেছিলাম।

১৫০. সেই সুকৃত কর্মের ফলে ও প্রার্থনাবলে আমি মনুষ্যদেহ ত্যাগ করে তাবতিংস দেবলোকে জন্ম নিয়েছিলাম।

১৫১. সেই কর্মের ফলে আমি যেখানেই জন্মগ্রহণ করি না কেন, সর্বত্রই বড় বড় প্রদীপ প্রজ্জ্বলিত থাকত।

১৫২. আমি পাহাড়-পর্বত ভেদ করে দিক-বিদিক যেদিকে ইচ্ছা করতাম সেদিকে অনায়াসে দেখতে পেতাম। এটি আমার প্রদীপ দানেরই ফল।

১৫৩. জন্মে জন্মে আমি বিশুদ্ধ চক্ষুর অধিকারী হতাম। আমি যশস্বী হয়ে জ্বল জ্বল করতাম। এটি আমার প্রদীপ দানেরই ফল।

১৫৪. এই শেষ জন্মে আমি এক ব্রাহ্মণ পরিবারে জন্মগ্রহণ করেছি। আমি রাজ-প্রদত্ত প্রভূত ধনধান্য নিয়ে বেশ সুখে দিনাতিপাত করেছি।

১৫৫. একদিন সুগত নগরে প্রবেশ করছিলেন এমন সময় আমি সর্বাঙ্গে অলংকার পরিধান করে জানালার পাশে দাঁড়ালাম।

১৫৬. তখন আমি দেবমনুষ্য-পূজিত, অনুব্যঞ্জনসম্পন্ন, মহাপুরুষ-লক্ষণে ভূষিত জ্যোতির্ময় ও যশস্বী বুদ্ধকে দেখতে পেলাম।

১৫৭. তখন আমি উদগ্রচিত্ত হয়ে প্রব্রজ্যা প্রার্থনা করেছি। আমি প্রব্রজ্যা গ্রহণ করে অচিরেই অর্হত্ত্ব লাভ করেছি।

১৫৮-১৫৯. আমি বিবিধ ঋদ্ধি, দিব্যকান, পরচিত্ত-বিজানন-জ্ঞান ও পূর্বনিবাসানুস্মৃতি-জ্ঞান লাভ করেছি। আমার দিব্যচোখ অত্যন্ত বিশুদ্ধ। সর্বাসব ক্ষয় করে এখন আমি বিশুদ্ধ, সুনির্মল।

১৬০. আমি বুদ্ধের উপদেশ পালন করেছি। বুদ্ধের শাসনে আমি কৃতকার্য হয়েছি। আমার কাঁধ থেকে দুঃখভার নেমে গিয়েছে। আমার ভবনেত্রি তৃষ্ণা সমূলে বিনষ্ট হয়েছে।

১৬১. যেই উদ্দেশ্য নিয়ে আমি গৃহত্যাগ করে অনাগারিক প্রব্রজ্যা গ্রহণ করেছি, আমার সেই উদ্দেশ্য সফল হয়েছে। আমার সর্ববিধ সংযোজন ক্ষয় হয়েছে।

১৬২. তারপর নরোত্তম মহাকারুণিক শাস্তা আমাকে দিব্যচোখধারী ভিক্ষুণীদের মধ্যে শ্রেষ্ঠপদে বসালেন।

১৬৩. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১৬৪. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৬৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই সকুলা ভিক্ষুণী এই গাথাগুলো ভাষণ করেছিলেন।

সকুলা থেরী অপদান চতুর্থ সমাপ্ত।

৫. নন্দা থেরী অপদান
১৬৬. আজ থেকে লক্ষকল্প আগে সর্ববিধ ধর্মে বিশেষ পারদর্শী, নায়ক পদুমুত্তর বুদ্ধ উৎপন্ন হয়েছিলেন।

১৬৭. উপদেষ্টা, বিজ্ঞাপক, সকল প্রাণীর উদ্ধারকারী, দেশনাকুশল বুদ্ধ বহু জনতাকে তীর্ণ করেছিলেন।

১৬৮. সকল প্রাণীর পরম হিতৈষী, অনুকম্পাপরায়ণ, কারুণিক, বুদ্ধ সকল অন্যতীর্থিয়কে পঞ্চশীলে প্রতিষ্ঠিত করেছিলেন।

১৬৯-১৭০. এভাবেই তিনি ছিলেন নিরাকূল, তীর্থিয়শূন্য, বৈচিত্রপূর্ণ বশীভূত অর্হৎ পরিবেষ্টিত, আটান্ন প্রকার রত্নতুল্য উজ্জ্বল মহামুনি, সুবর্ণতুল্য ও বত্রিশ মহাপুরুষ লক্ষণবিশিষ্ট।

১৭১. তৎকালীন স্বাভাবিক আয়ু লক্ষ বৎসর জীবিত থেকে তিনি বহু জনতাকে তীর্ণ করেছিলেন।

১৭২. তখন আমি হংসবতী নগরে এক শ্রেষ্ঠী পরিবারে জন্মেছিলাম। আমি নানাবিধ রত্ন-সমন্বিত হয়ে মহাসুখে দিনাতিপাত করছিলাম।

১৭৩. একদিন আমি মহাবীর বুদ্ধের কাছে গিয়ে অমৃতোপম, পরম আস্বাদযুক্ত, পরমার্থ-নিবেদক ধর্মদেশনা শুনেছিলাম।

১৭৪. তখন আমি সশ্রাবক লোকনায়ক বুদ্ধকে নিমন্ত্রণ করে নিজ হাতে প্রসন্নমনে মহাদান দিয়েছিলাম।

১৭৫. তারপর আমি সশ্রাবক লোকনায়ক ধীর বুদ্ধের পায়ে মাথা ঠেকিয়ে ধ্যানী ভিক্ষুদের মধ্যে শ্রেষ্ঠপদে আসীন হবার প্রার্থনা নিবেদন করেছিলাম।

১৭৬. তখন অদান্তকে দমনকারী, ত্রিলোকশরণ, প্রভু নরসারথি বুদ্ধ আমাকে বলেছিলেন, ‘তোমার প্রার্থনা সফল হবে।’

১৭৭. আজ থেকে লক্ষকল্প পরে ওক্কাকুকুলে গৌতম নামক শাস্তা পৃথিবীতে উৎপন্ন হবেন।

১৭৮. তাঁর ধর্মে তুমি ধর্মৌরসজাত উত্তরাধিকারী নন্দা নাম্নী শাস্তাশ্রাবিকা হবে।

১৭৯. তা শুনে আমি ভীষণ খুশি হয়েছিলাম। তারপর থেকে আজীবন আমি মৈত্রীতদ্গত চিত্তে বিনায়ক বুদ্ধকে চতুর্প্রত্যয় দিয়ে সেবা-পরিচর্যা করেছিলাম।

১৮০. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে জন্মেছিলাম।

১৮১. সেখান থেকে চ্যুত হয়ে যাম দেবলোকে, সেখান চ্যুত হয়ে তুষিত দেবলোকে, সেখান থেকে চ্যুত হয়ে নির্মাণরতি দেবলোকে এবং সেখান থেকে চ্যুত হয়ে পরনির্মিত-বশবর্তী দেবলোকে জন্মেছিলাম।

১৮২. সেই কর্মের ফলে আমি যেখানেই জন্মগ্রহণ করেছি সর্বত্রই রাজমহিষী হয়েছিলাম।

১৮৩. সেখান থেকে চ্যুত হয়ে আমি বহুবার চক্রবর্তী রাজা ও প্রাদেসিক রাজার মহিষী হয়েছিলাম।

১৮৪. দেবমনুষ্যসম্পত্তি ভোগ করে আমি দেবমনুষ্যলোকে সর্বত্রই সুখী হয়ে বহুকল্প বিচরণ করেছিলাম।

১৮৫. এই শেষ জন্মে আমি কপিলবাস্তু নগরে শুদ্ধোদন রাজার অনিন্দিতা কন্যা হয়েছিলাম।

১৮৬. আমার রূপশ্রী দেখে সেই কুল আনন্দিত হয়েছিল। সে কারণে আমার নাম রাখা হলো ‘নন্দা’।

১৮৭. সেই কপিলবাস্তু নগরে একমাত্র যশোধরা ব্যতীত সকল যুবতির মধ্যে আমিই কল্যাণী তথা সুন্দরী বলে পরিচিত হয়েছিলাম।

১৮৮. আমার বড় ভাই ত্রিলোকাগ্র বুদ্ধ আর মেঝো ভাই অর্হৎ, আমিই শুধু একাকী গৃহস্থ হয়ে আছি। মাতা আমাকে এই বলে উৎসাহবাক্যে আপ্যায়িত করেছিলেন :

১৮৯. তুমি শাক্যকুলে জন্ম নেওয়া বুদ্ধের অনুজা তথা ছোট বোন। নন্দও প্রব্রজ্যা নিয়েছে। একাকী তুমি গৃহে থেকে কী করবে?

১৯০. এই যৌবন একদিন জরাগ্রস্ত হবে। এই রূপ বড়ই অশুচি। এই নীরোগ দেহে যেকোনো সময় রোগ জেঁকে বসতে পারে। এই জীবন যেকোনো সময় মৃত্যুমুখে পড়তে পারে।

১৯১-১৯৩. নানাবিধ অলংকারে ভূষিত এই রূপকে এখন মনে হচ্ছে শুভ, কান্ত, মনোহর ও সুন্দর স্তূপের মতো। এই পুঞ্জিত লোকসার, নয়ন-রসায়ন, পুণ্য-কীর্তিজনক ও ওক্কাকুকুলের নন্দন তোমার এই দেহে অচিরেই জরা আক্রমণ করবে। অতএব গৃহত্যাগ করে তুমি মহাকারুনিকের অনিন্দিত ধর্মে বিচরণ কর।

১৯৪. মায়ের কথা শুনে আমি অনাগারিক প্রব্রজ্যা গ্রহণ করেছিলাম। তারপরও আমি মনে মনে দেহের প্রতি যে রূপ-যৌবন-লোলুপতা ত্যাগ করতে পারিনি।

১৯৫. মাতা আমাকে গভীর মনোযোগ দিয়ে ধ্যান করতে বললেও আমি কিন্তু তাতে কোনো উৎসাহ পেতাম না।

১৯৬-১৯৭. তারপর মহাকারুণিক বুদ্ধ আমাকে কাম-লালসাগ্রস্ত দেখে রূপের প্রতি অনাসক্তি উৎপাদনার্থে আমার চক্ষুপথে স্বীয় ঋদ্ধিবলে এক স্ত্রীলোক তৈরি করলেন। মেয়েটি ভীষণ সুন্দরী, অভিরূপা, মমতাময়ী ও সুশ্রী।

১৯৮. তাকে দেখে আমি বিস্মিত হলাম। আরও বেশি বিস্মিত হলাম তার রূপ দেখে। আমি ভাবলাম, আমার মনুষ্যচক্ষু লাভ আজ সফল হলো।

১৯৯. আমি তাকে বললাম, এসো সুভগে, তোমার কী প্রয়োজন আমাকে বলো। যদি আমায় প্রিয় ভাবো, তবে তোমার কুল, নাম, গোত্র কী তা আমায় বলো।

২০০. হে সুভগে, আমায় বঞ্চিত করো না। আমার কোলে শয়ন করো। আমার কোলে শায়িত হয়ে কিছুক্ষণ বিশ্রাম করো।

২০১. তারপর সেই সুলোচনা কন্যা আমার কোলে মাথা রেখে শয়ন করল। অকস্মাৎ তার কপালে এক ভয়ংকর মাকড়সার কামড়ে এক ফোঁসকা দেখা দিল। সঙ্গে সঙ্গে সেটি ফুলে উঠল, ঘৃণ্য ও রক্তাক্ত হলো।

২০৩. ফুলে ফেঁপে উঠা মুখ থেকে অশুচি দুর্গন্ধ ছড়াতে লাগল। সেটি ক্রমে আরও স্ফীত হলো। সেখান থেকে রক্তাক্ত পুঁজ বের হতে লাগল।

২০৪. তার সর্বাঙ্গে প্রবল যন্ত্রণা শুরু হলো। সে যন্ত্রণায় ছটফট করতে লাগল, আর করুণ সুরে বিলাপ করতে লাগল এই বলে :

২০৫. আমি বিষম দুঃখ পাচ্ছি, অসম্ভব যন্ত্রণা ভোগ করছি। হে সখী, এখন আমি মহাদুঃখে নিমগ্ন, তুমিই আমার আশ্রয় হও।

২০৬. তখন আমি মনে মনে ভাবলাম, কোথায় তোমার মুখের শোভা! কোথায় তোমার উন্নত নাক! কোথায় গেল তোমার লাল ললাট! কোথায় গেল তোমার মুখ!

২০৭. কোথায় তোমার শশীর ন্যায় স্নিগ্ধ বর্ণ! কোথায় গেল তোমার সেই উন্নত গ্রীবা! তোমার সেই কর্ণ দুটি আজ ঝুলে পড়েছে, আর বিবর্ণ বিশ্রী হয়েছে।

২০৮. তোমার উন্নত স্তনদ্বয় এখন শুষ্ক হয়ে ঝুলে পড়েছে! এই স্তনদ্বয় হতে অশুচি দুর্গন্ধ বের হচ্ছে।

২০৯. তোমার কটিদেশ কতই না বিশ্রী হয়েছে! এই দেহ আসলে জঘন্য কষাইখানা তুল্য! সে কারণেই এমন ভয়াবহ পরিস্থিতির উদ্ভব হয়েছে! অহো, এই দেহ যে বড়ই অশাশ্বত!

২১০. এই দেহ হতে উৎপন্ন সবকিছুই পূতি দুর্গন্ধময় ও ভয়ানক, শ্মাশানের ন্যায় বীভৎস! মূর্খরাই এই দেহে রমিত হয়।

২১১. তখন আমার ভাই মহাকারুণিক লোকনায়ক বুদ্ধ আমাকে সংবিগ্নচিত্ত দেখে এই গাথাগুলো ভাষণ করলেন :

২১২. হে নন্দা, এই পূতি দুর্গন্ধময়, অশুচি দেহকে দেখ। অশুভ-ভাবনা কর। চিত্তকে একাগ্র ও সমাহিত কর।

২১৩. এই দেহ যেমন, অন্য দেহগুলোও তেমন। অন্য দেহগুলো যেমন, এই দেহও তেমন। এই দুর্গন্ধপূর্ণ অশুচি দেহকে কেবল মূর্খরাই অভিনন্দিত করে।

২১৪. এই দেহকে যারা রাতদিন অতন্দ্রভাবে এভাবে পর্যবেক্ষণ করে, তারা নিজ জ্ঞানে এই দেহের প্রকৃত ধর্ম দেখতে পায় ও বুঝতে পারে।

২১৫. বুদ্ধের এই গাথাগুলো শুনে আমি আরও বেশি সংবিগ্ন হলাম। আর তাতে আমি সেখানে দাঁড়িয়েই অর্হত্ত্ব লাভ করলাম।

২১৬. আমি যেখানেই বসি না কেন, সব সময় ধ্যানপরায়ণ হয়ে থাকি। বুদ্ধ আমার এই গুণে তুষ্ট হয়ে আমাকে শ্রেষ্ঠপদে বসালেন।

২১৭. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

২১৮. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

২১৯. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই নন্দা ভিক্ষুণী জনপদকল্যাণী এই গাথাগুলো ভাষণ করেছিলেন।

নন্দা থেরী অপদান পঞ্চম সমাপ্ত।

৬. সোণা থেরী অপদান
২২০. আজ থেকে লক্ষকল্প আগে সর্ববিধ ধর্মে বিশেষ পারদর্শী নায়ক পদুমুত্তর জিন উৎপন্ন হয়েছিলেন।

২২১. তখন আমি শ্রেষ্ঠীকুলে জন্ম নিয়ে বেশ সুখে অবস্থান করছিলাম। আমি ছিলাম সকলের পূজিত ও প্রিয়। একদিন মুনিবর বুদ্ধের কাছে গিয়ে আমি তাঁর মধুর উপদেশ শুনেছিলাম।

২২২-২২৩. তখন জিনশ্রেষ্ঠ বুদ্ধ আরব্ধবীর্যদের মধ্যে শ্রেষ্ঠ এক ভিক্ষুণীর ভূয়সী প্রশংসা করেছিলেন। তা শুনে আমি ভীষণ খুশি হয়েছিলাম। আমি শাস্তাকে মহাদান দিয়েছিলাম। তারপর আমি সম্বুদ্ধকে অভিবাদন করে সেই শ্রেষ্ঠপদ প্রার্থনা করেছিলাম। মহাবীর বুদ্ধ অনুমোদন করেছিলেন এই বলে : ‘তোমার প্রার্থনা পূর্ণ হবে।’

২২৪. আজ থেকে লক্ষকল্প পরে ওক্কাকুকুলে গৌতম নামক শাস্তা পৃথিবীতে উৎপন্ন হবেন।

২২৫. তাঁর ধর্মে তুমি ধর্মৌরসজাত উত্তরাধিকারী সোণা নাম্নী শাস্তাশ্রাবিকা হবে।

২২৬. তা শুনে আমি ভীষণ খুশি হয়েছিলাম। তারপর আমি আজীবন জিনশ্রেষ্ঠ বিনায়ক বুদ্ধকে মৈত্রীচিত্তে চত্যুর্প্রত্যয়ের দ্বারা সেবা-পরিচর্যা করেছিলাম।

২২৭. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে জন্মেছিলাম।

২২৮. এই শেষ জন্মে আমি শ্রাবস্তী নগরে এক ধনাঢ্য ও সম্ভ্রান্ত শ্রেষ্ঠী পরিবারে জন্মগ্রহণ করেছি।

২২৯. যৌবনে পদার্পণ করার পর পরই আমার বিয়ে হয়েছে। তারপর আমি সুন্দর ফুটফুটে দশটি পুত্রসন্তান প্রসব করেছি।

২৩০. তারা সবাই ছিল অত্যন্ত সুখী ও জনতার চোখে অতীব মনোহর। এমনকি তারা শত্রুদের কাছেও অত্যন্ত প্রিয়। আর আমার কাছে তো অবশ্যই প্রিয়।

২৩১. আমার দশ দশটি পুত্র আমার যথাযথ ভরণপোষণে সবিশেষ অপারগ। তারা আমাকে দেবাতিদেব বুদ্ধের শাসনে প্রব্রজিত হওয়ার পরামর্শ দিল।

২৩২. তখন আমি একাকী বসে চিন্তা করলাম, এভাবে থেকে আমার কী লাভ? এখন আমি আমার গর্ভজাত পুত্রদের দ্বারাই বর্জিত।

২৩৩. আমি সেখানেই চলে যাব, যেখানে আমার স্বামী চলে গিয়েছে। এভাবে চিন্তা করার পর আমি অনাগারিক প্রব্রজ্যা গ্রহণ করেছিলাম।

২৩৪. তখন ভিক্ষুণীরা আমাকে এক ভিক্ষুণীনিবাসে নিয়ে গিয়ে কিছু উপদেশ দিয়ে জল গরম করতে বললেন।

২৩৫. তখন আমি নির্দেশ মোতাবেক জল এনে কলসিতে ভরে উনুনে চড়ালাম এবং তাতে মনোযোগ দিলাম।

২৩৬. পঞ্চস্কন্ধকে অনিত্য, দুঃখ ও অনাত্মবশে দেখে সর্বাসব ক্ষয় করে আমি অর্হত্ত্ব লাভ করেছিলাম।

২৩৭. তখন ভিক্ষুণীরা সেখানে এসে জল গরম করা হয়েছে কি না জিজ্ঞেস করলে আমি তৎক্ষণাৎ তেজকৃৎস্ন ধ্যানে মগ্ন হয়ে শিগ্‌গির জল গরম করে দিয়েছিলাম।

২৩৮. তারা বিস্মিত হয়ে জিনবর বুদ্ধকে বিষয়টি অবগত করলেন। তা শুনে নাথ বুদ্ধ অত্যন্ত খুশি হয়ে এই গাথাটি বললেন :

২৩৯. আলস্যপরায়ণ ও হীনবীর্য হয়ে শত বৎসর বেঁচে থাকা অপেক্ষা উদ্যমশীল ও আরব্ধবীর্য হয়ে একদিন মাত্র বেঁচে থাকাও শ্রেয়।

২৪০. এভবে আমার দ্বারা মহাবীর বুদ্ধ আরাধিত, পূজিত হলেন। মহামুনি বুদ্ধ আমাকে আরব্ধবীর্যদের মধ্যে শ্রেষ্ঠপদে বসালেন।

২৪১. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

২৪২. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

২৪৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই সোণা ভিক্ষুণী এই গাথাগুলো ভাষণ করেছিলেন।

সোণা থেরী অপদান ষষ্ঠ সমাপ্ত।

৭. ভদ্রাকাপিলানী থেরী অপদান
২৪৪. আজ থেকে লক্ষকল্প আগে সর্ববিধ ধর্মে বিশেষ পারদর্শী নায়ক পদুমুত্তর জিন উৎপন্ন হয়েছিলেন।

২৪৫. তখন হংসবতী নগরে বিদেহ নাম্নী এক মহাধনাঢ্য শ্রেষ্ঠী ছিল। আমি তার ভার্যা ছিলাম।

২৪৬. একদিন শ্রেষ্ঠী সপরিষদ নরাদিত্য বুদ্ধের কাছে গিয়ে সর্ববিধ দুঃখ-ভয়বিদূরক ধর্মদেশনা শুনেছিলেন।

২৪৭-২৪৯. তখন নায়ক পদুমুত্তর বুদ্ধ তাঁর এক শ্রাবককে ধুতাঙ্গধারীদের মধ্যে শ্রেষ্ঠ বলে গুণকীর্তন করছিলেন। তা শুনে সে বুদ্ধকে সাত দিন যাবৎ দান দিয়ে তাঁর পায়ে মাথা ঠেকিয়ে সেই শ্রেষ্ঠপদ প্রার্থনা করেছিল। সেই নরপুঙ্গব তখন পরিষদকে আনন্দিত করে শ্রেষ্ঠীর প্রতি অনুকম্পা করে এই গাথাগুলো বলেছিলেন, ‘তোমার প্রার্থনা পূর্ণ হবে। হে পুত্র, তুমি নিশ্চিন্ত হও।’

২৫০. আজ থেকে লক্ষকল্প পরে ওক্কাকুকুলে গৌতম নামক শাস্তা পৃথিবীতে জন্ম নেবেন।

২৫১. তাঁর ধর্মে তুমি ধর্মৌরসজাত উত্তরাধিকারী কস্সপ নামক শাস্তাশ্রাবক হবে।

২৫২. তা শুনে শ্রেষ্ঠী ভীষণ খুশি হয়েছিলেন। তারপর থেকে আজীবন মৈত্রীচিত্তে বিনায়ক বুদ্ধকে চতুর্প্রত্যয়ের দ্বারা সেবা-পরিচর্যা করেছিলেন।

২৫৩. শাসনকে উজ্জ্বল করে, অন্যতীর্থিদের দমন করে, দুর্বিনীতদের বিনীত করে সশ্রাবক পদুমুত্তর বুদ্ধ পরিনির্বাপিত হয়েছিলেন।

২৫৪-২৫৫. পরিনির্বাপিত লোকাগ্র শাস্তাকে পূজা করার জন্যে শ্রেষ্ঠী জ্ঞাতি-পরিজনদের সঙ্গে নিয়ে সাত যোজন উচ্চতাবিশিষ্ট, সম্পূর্ণ রত্নময়, শতরশ্মি সূর্যের ন্যায় উজ্জ্বল, শালরাজের ন্যায় সুপুষ্পিত একটি স্তূপ নির্মাণ করেছিলেন।

২৫৬. সেখানে তিনি সপ্তবিধ রত্ন দিয়ে তৈরি সাত লক্ষ মৃৎপাত্র তৈরি করিয়েছিলেন। সেগুলো নলাগ্নির মতো উজ্জ্বল হয়েছিল।

২৫৭. সকল সত্ত্বের প্রতি অনুকম্পাপরায়ণ মহর্ষি বুদ্ধকে পূজা করার জন্যে তিনি সুগন্ধ তৈল পূরিয়ে প্রদীপ জ্বালিয়েছিলেন।

২৫৮. মহর্ষি বুদ্ধকে পূজা করার জন্যে তিনি সপ্তবিধ রত্নে পরিপূর্ণ সাত লক্ষ কুম্ভ তৈরি করেছিলেন।

২৫৯. মধ্যে মধ্যে বহু মূল্যবান কাঞ্চনে পরিপূর্ণ আটটি করে কুম্ভ শরতের আকাশে দিবাকরের মতো উজ্জ্বলতা ছড়াচ্ছিল।

২৬০. চৌদিকের চারটি দ্বারে প্রতিষ্ঠিত তোরণগুলো এবং রত্নময় উন্নত ফলকগুলো অতিশয় শোভা বর্ধন করছিল।

২৬১. চতুর্দিকে পরিবেষ্টিত করে থাকা সুনির্মিত পরিখাগুলো ও রত্নময় উড্ডীন পাতাগুলো বেশ আলোকিত করছিল।

২৬২. সুরক্ত, সুনির্মিত ও সুসজ্জিত রত্নময় চৈত্যটি উজ্জ্বল দিবাকরের মতো দ্যুতি ছড়াচ্ছিল।

২৬৩. সেই স্তূপটির তিনটি বেদীর মধ্যে একটি হরিদ্বর্ণে, একটি মনোশিলায় ও অপরটি অঞ্জন দিয়ে পূর্ণ চৈত্যটিকে পূজা করে তিনি আজীবন যথাশক্তি সংঘকে দান করেছিলেন।

২৬৪. এভাবে রমণীয় চৈত্যটিকে পূজা করে তিনি আজীবন যথাশক্তি সংঘকে দান করেছিলেন।

২৬৫. তখন আমি শ্রেষ্ঠীর সঙ্গে আজীবন সে-সকল পুণ্যকর্ম করে তার সঙ্গেই সুগতি স্বর্গলোকে জন্মেছিলাম।

২৬৬. দেবমনুষ্যলোকে উভয় সম্পত্তি ভোগ করে শরীরের ছায়ার ন্যায় তার সঙ্গেই সংসারে বিচরণ করেছিলাম।

২৬৭. আজ থেকে একানব্বই কল্প আগে সর্ববিধ ধর্মে বিদর্শক, চারুদর্শন, নায়ক বিপস্সী বুদ্ধ উৎপন্ন হয়েছিলেন।

২৬৮. তখন তিনি (শ্রেষ্ঠী) বন্ধুমতি নগরে এক হতদরিদ্র, কিন্তু গুণবান ও সৎ ব্রাহ্মণ হয়ে জন্মেছিলেন।

২৬৯. তখনো আমি তার সহধর্মিনী হয়ে জন্মেছিলাম। একদিন তিনি মহামুনি বুদ্ধের কাছে ধর্মশ্রবণের জন্যে গিয়েছিলেন।

২৭০. শ্রোতৃমণ্ডলীর একপ্রান্তে বসে অমৃতোপম ধর্মদেশনা শুনে ভীষণ আনন্দিত হয়েছিলেন এবং একটি পরিধেয় বস্ত্র দান করেছিলেন।

২৭১. অন্য একটি পরিধেয় বস্ত্রে ঘরে এসে তিনি আমাকে বলেছিলেন, ‘আমি যে বুদ্ধকে একটি বস্ত্র দান করেছি, তুমি সেই মহাপুণ্য অনুমোদন করো।’

২৭২. তখন আমি হাত জোড় করে এই বলে অনুমোদন করেছিলাম, ‘হে প্রভু, তুমি যে বুদ্ধশ্রেষ্ঠকে একটি বস্তু দান করেছ, তা খুব ভালো করেছ।’

২৭৩. বেশ সুখে ভবসংসারে বিচরণ করে তিনি বারাণসী নগরে এক মহিপতি রাজা হয়ে জন্মগ্রহণ করেছিলেন।

২৭৪. তখনো আমি তার প্রধান মহিষী হয়েছিলাম। পূর্বস্নেহবশত আমি তার অতীব প্রিয় ছিলাম।

২৭৫. একদিন পিণ্ডার্থে বিচরণরত আটজন পচ্চেক বুদ্ধকে দেখে অত্যন্ত খুশি হয়ে তিনি তাঁদের উত্তম পিণ্ড দান করেছিলেন।

২৭৬. পুনরায় তিনি তাদের নিমন্ত্রণ করেছিলেন। তারপর তাদের জন্য দক্ষ কারিগর দিয়ে রত্নময় মণ্ডপ ও স্বর্ণময় ছাতা তৈরি করেছিলেন।

২৭৭. তারপর সেই পচ্চেক বুদ্ধগণকে সমবেত করিয়ে স্বর্ণময় আসনে বসিয়ে নিজ হাতে প্রসন্নমনে সেগুলো দান করেছিলেন।

২৭৮. তখনো আমি তার সহদাতা ছিলাম। পুনরায় আমি বারাণসীর এক কাশীগ্রামে জন্মেছিলাম।

২৭৯. এক সম্ভ্রান্ত কুটুম্বিকের ঘরে বেশ সুখে দেবর-ননদসহ বাস করছিলাম। আমি ছিলাম জ্যেষ্ঠ ভ্রাতার অসম্ভব পতিব্রতা ভার্যা।

২৮০. তখন আমি এক পচ্চেক বুদ্ধকে দেখে আমার ছোট ননদের ভাগের অন্ন দান দিয়ে তাকে তা জানিয়েছিলাম।

২৮১. সে তা অনুমোদন করেনি। আমি তার অন্ন তাকে ফিরিয়ে দিয়েছিলাম। আমার ননদ পুনরায় পচ্চেক বুদ্ধকে সেই অন্ন দান দিয়েছিল।

২৮২. তখন আমি ক্রুদ্ধচিত্তে সেই অন্ন ফেলে দিয়ে পচ্চেক বুদ্ধের পাত্র কাঁদা মাটিতে পূর্ণ করে দিয়েছিলাম।

২৮৩. এমনকি পদুষ্ট মনে দান দিলেও দানগ্রহণে পচ্চেক বুদ্ধগণকে সমচিত্তসম্পন্ন দেখে তখন আমি সংবিগ্ন হয়েছিলাম।

২৮৪. পুনরায় পাত্র নিয়ে উহা খালি করে সুগন্ধি চূর্ণ দিয়ে মেজে প্রসন্নমনে সুমিষ্ট খাদ্যে পূর্ণ করে দান করেছিলাম।

২৮৫. প্রার্থনা করেছিলাম, এই দানের প্রভাবে জন্মে জন্মে আমি যেন সুশ্রী ও উজ্জ্বল দেহ প্রাপ্ত হই এবং আমার মুখ থেকে দুর্গন্ধ না ছড়ায়।

২৮৬. পুনরায় আমি খুশি মনে মহাবীর কস্সপ বুদ্ধের ধাতুচৈত্যে একটি সোনার ইট দান করেছিলাম।

২৮৭. সেই ইটে চার প্রকার সুগন্ধ চূর্ণ মাখিয়ে দিয়ে আমি সর্বাঙ্গ সুন্দর ও সম্পূর্ণ দুর্গন্ধ দোষমুক্ত হয়েছিলাম।

২৮৮-২৮৯. এভাবে সাত প্রকার রত্ন দিয়ে তৈরি সাত হাজার ঘৃততৈলের প্রদীপ লোকনাথ বুদ্ধকে পূজা করার জন্যে অতীব প্রসন্নমনে স্থাপন করেছিলাম।

২৯০. তখন সেই পুণ্যপ্রভাবে তার বোন কাশীরাজ্যে জন্মেছিল। তার নাম রাখা হয়েছিল সুমিত্রা।

২৯১. আমি কাশি রাজের অত্যন্ত প্রিয় ভার্যা হয়ে জন্মেছিলাম। তখন আমি এক পচ্চেক বুদ্ধকে একটি শালবস্ত্র দান করেছিলাম।

২৯২. সেই দান অনুমোদন করলে আমি পুণ্যের ভাগীদার হয়েছিলাম। পুনরায় তিনি কাশিরাজ্যের কোলিয় জাতিতে জন্মেছিলেন।

২৯৩. তখন তিনি পাঁচশত কোলিয় পুত্রের সঙ্গে পাঁচশত পচ্চেক বুদ্ধকে সেবা-পূজা করেছিলেন।

২৯৪. তিনি তাদের তিনমাস যাবৎ ভোজনে তৃপ্ত করিয়ে ত্রিচীবর দান করেছিলেন। তখন আমি তার ভার্যা ছিলাম এবং পুণ্যকর্মে সহায়তাকারিণী ছিলাম।

২৯৫. সেখান থেকে চ্যুত হয়ে তিনি নন্দ নামক মহাযশস্বী রাজা হয়েছিলেন। তখনো আমি তার সর্বৈশ্বর্যশালিনী রাণী হয়েছিলাম।

২৯৬-২৯৭. তখন ব্রহ্মদত্ত রাজা মহিপতি হয়েছিলেন। তখন আমি পদুমবতীর পুত্র পাচঁশত পচ্চেক বুদ্ধকে আজীবন সেবা করেছিলাম। তাদের সকলকে রাজোদ্যানে নিয়ে গিয়ে পরিনির্বাপিত হওয়ার পরও পূজা করেছিলাম।

২৯৮. তাদের উদ্দেশ্যে চৈত্য তৈরি করিয়ে আমরা স্বামী-স্ত্রী উভয়েই প্রব্রজিত হয়েছিলাম এবং অপ্রমেয় তথা ব্রহ্মাবিহার ভাবনা করে ব্রহ্মলোকে জন্মেছিলাম।

২৯৯. সেখান থেকে চ্যুত হয়ে তিনি মহাতীর্থে পিপ্ফলি নামক যুবক হয়ে জন্মেছিলেন। তার মাতার নাম সুমনাদেবী ও তার পিতা কোশিগোত্রীয় ব্রাহ্মণ।

৩০০. আর আমি মর্দ জনপদের সাগল নগরে ব্রাহ্মণের কন্যা হয়ে জন্মেছিলাম। আমার মাতার নাম সুচীমতি।

৩০১. আমার পিতা আমাকে ঘনকাঞ্চনের প্রতিমা তুল্য দেখে কামনাবর্জিত কস্সপ ধীরের সঙ্গে বিবাহ দিয়েছিলেন।

৩০২. সেই কস্সপ ধীর একদিন নিজ কর্মস্থলে গিয়ে কাক প্রভৃতি পাখিগুলো অন্য প্রাণীদের খেতে দেখে ভীষণ সংবেগপ্রাপ্ত হয়েছিলেন।

৩০৩. এদিকে আমিও ঘরের মধ্যে জলাধারে জাত কৃমিকুলকে কাক প্রভৃতি পাখিগুলো খেতে দেখে সংবেগপ্রাপ্ত হয়েছিলাম।

৩০৪. তারপর সেই কস্সপ ধীর প্রব্রজ্যা গ্রহণ করেছিলেন। তাকে দেখে আমিও তার সঙ্গে প্রব্রজ্যা গ্রহণ করেছিলাম। আমি পাঁচ বৎসর যাবৎ পরিব্রাজক আশ্রমে বাস করেছিলাম।

৩০৫. বুদ্ধকে লালন-পালনকারিণী মাসিমা গৌতমী যখন প্রব্রজ্যা গ্রহণ করলেন, তখন আমিও তার কাছে গিয়ে বুদ্ধের দ্বারা অনুশাসিত হয়েছিলাম।

৩০৬. আমি অচিরেই অর্হত্ত্ব লাভ করেছিলাম। অহো, কস্সপের কী মহৎ কল্যাণমিত্রতা!

৩০৭. বুদ্ধের যোগ্য উত্তরসূরি কস্সপ অতীব সুসমাহিত, তিনি পূর্বনিবাসানুস্মৃতি-জ্ঞান লাভ করেছেন। তিনি স্বর্গলাভের উপায় পরিস্কার দেখতে পান।

৩০৮. তিনি জন্মক্ষয়ী ও অভিজ্ঞালাভী মুনি এবং ত্রিবিদ্যালাভী ব্রাহ্মণ।

৩০৯. ঠিক তদ্রুপ এই ভদ্রাকপিলানী ও ত্রিবিদ্যালাভী, জন্মক্ষয়ী। তিনিও সসৈন্য মারকে পরাজিত করে অন্তিম দেহ ধারণ করেছেন।

৩১০. পৃথিবীর যত সব আদীনব তথা দোষ দেখেই আমরা উভয়ে প্রব্রজ্যা গ্রহণ করেছি। এখন আমরা দমিত, শীতিভূত, নিবৃত, ক্ষীণাসব অর্হৎ।

৩১১. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৩১২. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৩১৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই ভদ্রাকাপিলানী ভিক্ষুণী এই গাথাগুলো ভাষণ করেছিলেন।

ভদ্রাকাপিলানী থেরী অপদান সপ্তম সমাপ্ত।

৮. যশোধরা থেরী অপদান
৩১৪. একসময় নরনায়ক বুদ্ধ সমৃদ্ধ ও রমণীয় রাজগৃহে নগরের পর্বত কন্দরে বাস করছিলেন।

৩১৫. সেই নগরের ভিক্ষুণীনিবাসে বাস করার সময় যশোধরা ভিক্ষুণীর মনে এরূপ চিন্তার উদয় হয়েছিল :

৩১৬-৩১৮. শুদ্ধোদন মহারাজ, মহাপ্রজাপতি গৌতমী, অভিজ্ঞালাভী মহাথেরগণ, মহাঋদ্ধিমতি থেরীবৃন্দা সবাই লোকনাথ বুদ্ধের জীবতাবস্থায় দীপশিখার ন্যায় পরম শান্তিপদ নির্বাণপ্রাপ্ত হয়েছেন। ‘আমিও সেই শান্তিপদ নির্বাণে গমন করব’ এই ভেবে নিজের আয়ু আরও কতদিন আছে তা দেখতে লাগলেন। তিনি দেখতে পেলেন যে, আজই তার আয়ুষ্কাল শেষ।

৩১৯-৩২০. তারপর তিনি পাত্র-চীবর নিয়ে নিজ আশ্রম হতে বের হয়ে পাঁচশত ভিক্ষুণী-পরিবেষ্টিত হয়ে মহাঋদ্ধিমান, মহাপ্রাজ্ঞ সম্বুদ্ধের কাছে উপস্থিত হয়েছিলেন। সম্বুদ্ধকে অভিবাদন করে শাস্তার একপার্শ্বে বসে এই কথা নিবেদন করেছিলেন :

৩২১. হে মহামুনি, আমার বয়স এখন আটাত্তর বৎসর। জীবনের একদম শেষ প্রান্তে উপনীত। এই পর্বত-কন্দরে এসে আমি আপনাকে অবগত করছি।

৩২২. আমার বয়স এখন পরিপক্ব। আমার জীবনের সামান্য মাত্র অবশিষ্ট আছে। এখন আমি আপনাদের ত্যাগ করে চলে যাব। আমার শরণ আমি নিজেই করে নিয়েছি।

৩২৩. এখন আমার জীবনের একদম শেষ সময়। মরণ আমাকে গ্রাস করে ফেলবে। হে মহাবীর, আজ রাতেই আমি পরিনির্বাণ লাভ করব।

৩২৪. হে মহামুনি, যেখানে জন্ম, জরা, ব্যাধি, মৃত্যু কোনোটিই নেই, সেই অজর, অমর, অসংস্কৃত নির্বাণে গমন করব।

৩২৫. শাস্তার সামনে বসে থাকা সমগ্র পরিষদের কাছে কোনো অপরাধ করে থাকলে আপনারা মহামুনির সামনেই আমায় ক্ষমা করুন।

৩২৬. সংসারে বিচরণ করে আমি যদি আপনার কাছে কোনো অপরাধ করে থাকি, হে মহাবীর, আমার সেই কৃত অপরাধ অকপটে স্বীকার করছি। আপনি আমায় ক্ষমা করুন।

৩২৭-৩২৮. তার কথা শুনে মুনিন্দ্র বুদ্ধ এই কথা তাকে বলেছিলেন, ‘নির্বাণগামিনীকে এর চাইতে বেশি কী আর বলব? তুমি আমার উপদেশ পালনকারিণী, তুমি ঋদ্ধি প্রদর্শন কর। এই পরিষদের সমস্ত সন্দেহ দূর কর।

৩২৯. মুনিন্দ্র বুদ্ধের কথা শুনে যশোধরা ভিক্ষুণী মুনিন্দ্র বুদ্ধকে বন্দনা করে এই কথা নিবেদন করেছিলেন :

৩৩০. হে বীর, আমার নাম যশোধরা। আমি আপনার গৃহীকালীন ভার্যা। আমার জন্ম শাক্যকুলে। আমি একজন সর্বাঙ্গ পরিপূর্ণা স্ত্রী।

৩৩১. হে বীর, গৃহীকালীন আমিই ছিয়ানব্বই লক্ষ নারীর মধ্যে সবচেয়ে প্রমুখা ও শ্রেষ্ঠা ছিলাম।

৩৩২. আমি ছিলাম ভীষণ রূপবতী, গুণবতী, যুবতি ও প্রিয়া। লোকেরা সবাই আমাকে দেবতার ন্যায় সম্মান করত।

৩৩৩. শাক্যপুত্রের নিবাসে আমিই ছিলাম লক্ষ কন্যার মধ্যে প্রমুখা ও সমসুখ-দুঃখের অধিকারী দেবতাতুল্য নন্দন।

৩৩৪. কামধাতু অতিক্রম করে তারা রূপধাতুতে স্থিত হয়েছে। একমাত্র লোকনায়ক বুদ্ধব্যতীত অন্য কেউ তার রূপের তুল্য ছিল না।

৩৩৫. সম্বুদ্ধকে অভিবাদন করে তিনি শাস্তাকে ঋদ্ধি দেখালেন, বহু ধরনের মহান সব ঋদ্ধি দেখালেন।

৩৩৬-৩৩৮. দেহকে চক্রবালের সমান করলেন। মাথাটি রাখলেন উত্তরকুরুতে। উভয় পাখা দুটি দ্বীপে আর শরীরটি রাখলেন জমু্বদ্বীপে। দক্ষিণের সরোবরে রাখলেন পুচ্ছ, আর পত্রপল্লবে সুশোভিত ডালাপাল, চন্দ্র-সূর্যরূপ দুটি চোখকে মেরুপর্বতের ওপর রাখলেন। চক্রবালগিরিকে করলেন মুখতুণ্ড তথা ঠোঁট আর সমূলক জম্বুবৃক্ষকে ব্যজনী বানিয়ে বাতাস করতে করতে লোকনায়ক বুদ্ধের কাছে গিয়ে বন্দনা করলেন।

৩৩৯. অনুরূপভাবে তিনি কখনো হস্তীবর্ণ, কখনো পর্বত, সাগর, চন্দ্র, সূর্য, মেরু ও শক্রবর্ণ ধারণ করে ঋদ্ধি দেখালেন।

৩৪০. হে বীর, আমি যশোধরা। হে চক্ষুষ্মান, আমি আপনার পায়ে বন্দনা নিবেদন করছি। তারপর তিনি হাজার লোকধাতুকে পদ্মফুল দিয়ে ছেয়ে ফেললেন।

৩৪১. নিজে ব্রহ্মবর্ণ ধারণ করে শূন্যে ধর্মদেশনা করলেন। তারপর আরও বললেন, হে বীর, আমি যশোধরা। হে চক্ষুষ্মান, আমি আপনার পায়ে বন্দনা নিবেদন করছি।

৩৪২-৩৪৩. হে মহামুনি, আমি বিবিধ ঋদ্ধি, দিব্যকান, পরচিত্ত-বিজানন-জ্ঞান ও পূর্বনিবাসানুস্মৃতি-জ্ঞান লাভ করেছি। আমার দিব্যচোখ অত্যন্ত বিশুদ্ধ। সর্বাসব ক্ষয় করে এখন আমি বিশুদ্ধ, সুনির্মল। এখন আমার আর পুনর্জন্ম নেই।

৩৪৪. হে মহাবীর, অর্থ, ধর্ম, নিরুক্তি ও প্রতিভাণ এই চার প্রতিসম্ভিদায় আমার জ্ঞান উৎপন্ন হয়েছে, একমাত্র আপনার কাছে এসেই।

৩৪৫. পূর্ব পূর্ব লোকনাথ বুদ্ধগণ আপনার সঙ্গে আমার সম্পর্কের কথা বলে দিয়েছিলেন। হে মহামুনি, একমাত্র আপনার উদ্দেশেই আমি বহু পুণ্যকর্ম করেছি।

৩৪৬. হে মুনি, আমি যেই পুণ্য সঞ্চয় করেছি, সেই কুশলপুণ্য স্মরণ করুন। হে মহাবীর, একমাত্র আপনার উদ্দেশেই আমি পুণ্য সঞ্চয় করেছি।

৩৪৭. অযোগ্য স্থান বর্জন করে আমি বহু অনাচার তথা অন্যায় কাজ ত্যাগ করেছি। হে মহাবীর, একমাত্র আপনার উদ্দেশেই আমি বহুবার জীবন পর্যন্ত ত্যাগ করেছি।

৩৪৮. বহু কোটি হাজারবার আপনি আমায় স্ত্রীর আসনে বসিয়েছেন। তাতে আমি কখনো অখুশি হইনি। হে মহামুনি, তা একমাত্র আপনার জন্যেই।

৩৪৯. বহু কোটি হাজারবার আপনি আমায় উপকার করেছিলেন। তাতে আমি কখনো অখুশি হইনি। হে মহামুনি, তা একমাত্র আপনার জন্যেই।

৩৫০. বহু কোটি হাজারবার আপনি আমায় ভোজন দিয়েছিলেন। আমি তাতে কখনো অখুশি হইনি। হে মহামুনি, তা একমাত্র আপনার জন্যেই।

৩৫১. আমি বহু কোটি হাজারবার জীবন ত্যাগ করেছিলাম। ‘ভয় থেকে মুক্ত করব’ এই আশায় আমি জীবন পর্যন্ত দান করেছি।

৩৫২. অঙ্গভূষণ, অলংকার ও নানা প্রকার বস্ত্র আমি কখনো লুকানোর চেষ্টা করিনি। হে মহামুনি, তা একমাত্র আপনার জন্যেই।

৩৫৩. হে মহামুনি, আমি অসংখ্য হস্তী, অশ্ব, গরু, দাস-দাসী ও পরিচারিকা ত্যাগ করেছি, তা একমাত্র আপনার জন্যেই।

৩৫৫. আমি যখনই ভেবেছি যে ‘আমি যাচকদের দান করব’ কখনো নিজেকে মনঃক্ষুন্ন হতে দেখিনি। তাই আমি উত্তম দান দিয়েছি।

৩৫৬. হে মহাবীর, সংসারে বিচরণকালে আমি নানাবিধ দুঃখ (হাসিমুখে) মেনে নিয়েছি, আর তা একমাত্র আপনার জন্যেই।

৩৫৭. হে মহামুনি, আমি সুখে আত্মহারা হইনি, দুঃখে দুর্মনা হইনি। সর্বত্রই আমি পরীক্ষার সম্মুখীন হয়েছি। আর তা একমাত্র আপনার জন্যেই হয়েছি।

৩৫৮. সম্বুদ্ধ যেই ধর্ম আবিস্কার করেছেন, হে মহামুনি, আমিও সেই পথে হেঁটে সুখ-দুঃখ ভোগ করে পরম বোধি লাভ করেছি।

৩৫৯. আমি বহুবার দেব, ব্রহ্মা, লোকনায়ক গৌতম সম্বুদ্ধ ও অন্যান্য লোকনাথ বুদ্ধগণের সাক্ষাৎ পেয়েছি।

৩৬০. হে মহামুনি, একমাত্র আপনার জন্যেই আমি বহুবার পুণ্যকর্ম করেছি। বুদ্ধধর্ম গবেষণা করতে গিয়ে আমি বহুবার আপনার পরিচারিকা হয়েছি।

৩৬১. আজ থেকে লক্ষাধিক চার অসংখ্যেয় কল্প আগে পৃথিবীতে লোকনায়ক মহাবীর দীপংকর বুদ্ধ উৎপন্ন হয়েছিলেন।

৩৬২. একসময় এক প্রত্যন্ত দেশে তথাগত নিমন্ত্রিত হলে পরে তার আগমনের রাস্তাটি বহু মানুষ মিলে খুশি মনে পরিস্কার করছিল।

৩৬৩. সেই সময় সুমেধ নামক এক ব্রাহ্মণ ছিলেন। তিনি সর্বদর্শী বুদ্ধের আগমন রাস্তাটি ঋদ্ধিযোগে ঠিক করে দিয়েছিলেন।

৩৬৪. সেই সময় আমি এক ব্রাহ্মণকন্যা ছিলাম। আমার নাম ছিল সুমিত্তা। আমি সেই জনসমাগমে গিয়েছিলাম।

৩৬৫. আমি শাস্তাকে পূজা করার জন্যে হাতে আটটি উৎপলপুষ্প নিয়ে বিশাল জনতার মধ্যে এক মহানুভব ঋষিকে দেখতে পেয়েছিলাম।

৩৬৬. এমন চিরানুগত, দয়াময়, অতি মনোহর ঋষিকে দেখে তখন আমার মনে হয়েছিল যে, ‘আমার জীবন সফল’।

৩৬৭. তখন সেই ঋষির প্রচেষ্টা সফল হতে দেখেছিলাম। পূর্বকৃত কর্ম-প্রভাবে আমার চিত্ত সম্বুদ্ধের প্রতিও প্রসন্ন ছিল।

৩৬৮. তার চেয়ে আরও বেশি মহৎপ্রাণ ঋষির প্রতি প্রসন্নচিত্ত হয়েছিলাম। আমি তাকে দান দেওয়ার মতো কিছুই দেখতে পাইনি। তাই আমি (মনে মনে ভাবলাম) ঋষিকে সেই ফুলগুলোই দান করব।

৩৬৯. হে মহান ঋষি, এই পাঁচটি ফুল আপনার হোক, আর এই তিনটি আমার হোক। হে মহান ঋষি, বোধিজ্ঞান লাভের সময়ও তদ্রুপ ফল হোক।

[চতুর্থ ভাণবার সমাপ্ত]

৩৭০. ঋষি সেই ফুলগুলো নেওয়ার পর তখন মহাযশস্বী বুদ্ধ আসছিলেন। মহাঋষি তখন বিপুল জনতার সামনে বোধিজ্ঞান লাভের জন্যে সেই ফুলগুলো দিয়ে পূজা করেছিলেন।

৩৭১. মহামুনি, মহাবীর দীপংকর বুদ্ধ বিশাল জনতার মধ্যে মহৎপ্রাণ ঋষিকে দেখে বর্ণনা করেছিলেন।

৩৭২. আজ থেকে অপরিমেয় কল্প আগে মহামুনি দীপংকর বুদ্ধ আমার কর্ম সম্বন্ধে বলেছিলেন।

৩৭৩. হে মহাঋষি, এই কৃতকর্মের প্রভাবে একমাত্র তোমার জন্যেই সে সমচিত্তসম্পন্না, সমকর্মা, সমকারিণী ও প্রিয়া হবে।

৩৭৪. তোমার ধর্মে সে সুদর্শনা, সুপ্রিয়া, মনোজ্ঞা, প্রিয়বাদিনী, ঋদ্ধিমতি উত্তরাধিকারী হয়ে অবস্থান করবে।

৩৭৫. পোষ্য যেমন প্রভুর জিনিসপত্রগুলো রক্ষা করে থাকে, তদ্রুপ এই মেয়েটিও নিজ কুশলধর্মগুলো রক্ষা করবে।

৩৭৬. সেই কুশলধর্মগুলো তাকে অনুকম্পা করবে। সে পারমী পূরণ করবে, আর সিংহের ন্যায় পিঞ্জর ভেদ করে বোধিজ্ঞান লাভ করবে।

৩৭৭. আজ থেকে অপরিমেয় কল্প আগে বুদ্ধ আমার সম্পর্কে যে কথাগুলো বলেছিলেন, আমি তাঁর কথা অনুমোদন করেছিলাম, আর সেভাবেই জীবন যাপন করেছিলাম।

৩৭৮. সেই সুকৃত কর্মের প্রতি আমি প্রসন্নচিত্ত হয়েছিলাম, আর দেবমনুষ্যলোকে অসংখ্যবার জন্মেছিলাম।

৩৭৯. দেবমনুষ্যলোকে বহু সুখ-দুঃখ ভোগ করে এই শেষ জন্মে আমি শাক্যকুলে জন্মেছি।

৩৮০. আমি অত্যন্ত, রূপবতী, ভোগবতী, যশবতী, শীলবতী, সর্বাঙ্গ পরিপূর্ণা ও কুলসমূহে সম্মানার্হ হয়েছি।

৩৮১. লাভ, সৎকার, খ্যাতি প্রভৃতি অষ্ট লোকধর্ম বিষয়ে আমার মনে কোনো দুঃখ বা খেদ নেই। আমি অকুতোভয় হয়েই বসবাস করি।

৩৮২. তখন রাজন্তঃপুরে ভগবান বুদ্ধ এভাবেই বলেছেন। বীর বুদ্ধ ক্ষত্রিয়দের নগরে উপকার বিষয়ে নির্দেশ দিয়েছেন।

৩৮৩-৩৯৯. যে সকল নারী সুখে-দুঃখে ভীষণ উপকারী, অর্থবাদী ও অনুকম্পাপরায়ণা এবং পাঁচশত কোটি ও নয়শত কোটি দেবাতিদেব বুদ্ধকে আমি মহাদান দিয়েছিলাম। হে ধর্মরাজ, আমার কৃতকর্ম সম্পর্কে শুনুন। আমি এগার শত কোটি ও বারো কোটি দেবাতিদেব বুদ্ধকে মহাদান দিয়েছিলাম। হে ধর্মরাজ, আমার কৃতকর্ম সম্বন্ধে শুনুন। আমি বিশ শত কোটি ও ত্রিশশত কোটি দেবাতিদেব বুদ্ধকে মহাদান দিয়েছিলাম। হে ধর্মরাজ, আমার কৃতকর্ম সম্বন্ধে শুনুন। আমি চল্লিশ শতকোটি ও পঞ্চাশ শতকোটি দেবাতিদেব বুদ্ধকে মহাদান দিয়েছিলাম। হে ধর্মরাজ, আমার কৃতকর্ম সম্বন্ধে শুনুন। আমি ষাট শতকোটি ও সত্তর শতকোটি দেবাতিদেব বুদ্ধকে মহাদান দিয়েছিলাম। হে ধর্মরাজ, আমার কৃতকর্ম সম্বন্ধে শুনুন। আমি আশিশত কোটি ও নব্বইশত কোটি দেবাতিদেব বুদ্ধকে মহাদান দিয়েছিলাম। হে ধর্মরাজ, আমার কৃতকর্ম সম্বন্ধে শুনুন। আমি লক্ষকোটি লোকাগ্রনায়ক দেবাতিদেব বুদ্ধকে মহাদান দিয়েছিলাম। হে ধর্মরাজ, আমার কৃতকর্ম সম্বন্ধে শুনুন। আমি অন্য নয় হাজার কোটি লোকনায়ক দেবাতিদেব বুদ্ধকে মহাদান দিয়েছিলাম। হে ধর্মরাজ, আমার কৃতকর্ম সম্বন্ধে শুনুন। আমি লক্ষকোটি ও পঁচাশি মহর্ষি বুদ্ধকে ও পঁচাশি শত কোটি ও সাঁইত্রিশ কোটি দেবাতিদেব বুদ্ধকে মহাদান দিয়েছিলাম। হে ধর্মরাজ, আমার কৃতকর্ম সম্বন্ধে শুনুন। আমি এই আট অষ্টক কোটি বীতরাগ পচ্চেক বুদ্ধ ও অসংখ্য ক্ষীণাসব, বীতরাগ বুদ্ধশ্রাবককে মহাদান দিয়েছিলাম। হে ধর্মরাজ, আমার সেই মহান কৃতকর্ম সম্বন্ধে শুনুন।

৪০০. এভাবে সদা ধর্মাচরণকারীরাই ইহ-পরলোকে সুখলাভ করে থাকে।

৪০১. তাই সুষ্ঠুভাবে ধর্মাচরণ করো, দুশ্চরিত কর্ম করিও না। কারণ, ধর্মচারীই ইহ-পরলোকে সুখ লাভ করে থাকে।

৪০২. আমি সংসারের প্রতি বীততৃষ্ণ হয়ে অনাগারিক প্রব্রজ্যা গ্রহণ করেছিলাম। আমি একদম শূন্য হাতে হাজার পরিজন পরিবেষ্টিত হয়ে প্রব্রজ্যা গ্রহণ করেছিলাম।

৪০৩. গৃহত্যাগ করে আমি অনাগারিক প্রব্রজ্যা গ্রহণ করেছিলাম। অর্ধমাসের মধ্যেই আমি চতুরার্যসত্য জ্ঞান লাভ করেছিলাম।

৪০৪. বহু মানুষ সাগরের ঢেউয়ের মতো চীবর, পিণ্ডপাত, শয্যাসন, ওষুধ-পথ্যাদি আমাকে দান করে থাকে।

৪০৫. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৪০৬. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৪০৭. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

৪০৮. এভাবে বহু দুঃখ ও সম্পত্তি ভোগ করে আজ আমি বিশুদ্ধভাবে উপনীত হয়েছি। এখন আমি সর্ববিধ সম্পত্তি লাভ করেছি।

৪০৯. পুণ্য লাভের জন্য মহর্ষি বুদ্ধকে যারা দান দিয়ে থাকে, সেটি তাদের অসংস্কৃত নির্বাণপদ লাভের সহায় হয়।

৪১০. এখন আমার অতীত, অনাগত বা বর্তমান পরিক্ষীণ হয়েছে। আমার সমস্ত কর্ম ক্ষীণ হয়েছে। হে চক্ষুষ্মান, আমি আপনার পায়ে বন্দনা নিবেদন করছি।

ঠিক এভাবেই যশোধরা ভিক্ষুণী ভগবানের সামনে এই গাথাগুলো ভাষণ করেছিলেন।

যশোধরা থেরী অপদান অষ্টম সমাপ্ত।

৯. যশোধরা প্রমুখা দশ হাজার ভিক্ষুণী অপদান
৪১১. আজ থেকে লক্ষাধিক চার অসংখ্যেয় কল্প আগে লোকনায়ক দীপংকর জিন উৎপন্ন হয়েছিলেন।

৪১২. বিনায়ক মহাবীর দীপংকর বুদ্ধ সমসুখ-দুঃখী সুমেধ ও সুমিত্তার কথা বলেছিলেন।

৪১৩. সদেবলোক দেখতে দেখতে ও বিচরণ করতে করতে আমরা সেই মহা জনসমাবেশে তাদের ভূয়সী প্রশংসা করার সময় এসেছিলাম।

৪১৪. ভবিষ্যতে আপনিই আমাদের সকলের প্রভু হবেন। আমরা সবাই আপনার মনোজ্ঞা ও প্রিয়বাদীকা ভার্যা হবো।

৪১৫. আমাদের দান, শীল, ভাবনা সবকিছুই সুভাষিত। হে মহামুনি, দীর্ঘদিন হলো সেসব আমাদের পরিত্যক্ত হয়েছে।

৪১৬. হে মহামুনি, সুগন্ধ, বিলেপন, মাল্য, রত্নময় প্রদীপ প্রভৃতি আমাদের প্রার্থিত সবকিছুই এখন পরিত্যক্ত হয়েছে।

৪১৭. হে মহামুনি, অমাদের অন্য সকল কৃতকর্ম ও মনুষ্য-ভোগসম্পত্তি সবকিছুই দীর্ঘদিন হলো আমরা পরিত্যাগ করেছি।

৪১৮. বহু জন্ম নিয়ে আমরা বহু পুণ্যকর্ম করেছি। আমরা সেগুলো পরিভোগ করেই ভবভবান্তরে বিচরণ করেছি।

৪১৯. এই শেষ জন্মে আমরা শাক্যপুত্রের নিবাসে নানা কুলে জন্মগ্রহণ করেছি। আমরা দেব-অপ্সরা সদৃশ ও অনিন্দ্য সুন্দরী।

৪২০. আমরা লাভ, যশ, অন্ন-পানীয় লাভী। সর্বত্রই সকলের দ্বারা সম্মানিত ও পূজিত হই।

৪২১. গৃহত্যাগ করে আমরা অনাগারিক প্রব্রজ্যা গ্রহণ করেছি। মাত্র অর্ধমাসের মধ্যে আমরা পরমা শান্তি নির্বাণ লাভ করেছি।

৪২২. আমরা অন্ন-পানীয়, বস্ত্র, শয্যাসন প্রভৃতি লাভী। সকলেই আমাদের চতুর্প্রত্যয় দান করে। আমরা সকলেই প্রতিনিয়ত সম্মানিত ও পূজিত।

৪২৩. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৪২৪. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৪২৫. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই যশোধরা প্রমুখা দশ হাজার ভিক্ষুণী ভগবানের সামনে এই গাথাগুলো ভাষণ করেছিলেন।

যশোধরা প্রমুখা দশ হাজার ভিক্ষুণী অপদান নবম সমাপ্ত।

১০. যশোধরা প্রমুখা আঠারো হাজার ভিক্ষুণী অপদান
৪২৬. শাক্যকুলে জন্ম নেওয়া যশোধরা প্রমুখা আঠারো হাজার ভিক্ষুণী সম্বুদ্ধের কাছে উপস্থিত হয়েছিলেন।

৪২৭. সেই মহাঋদ্ধিমতি আঠারো হাজার ভিক্ষুণী মহামুনির পায়ে বন্দনা নিবেদন করে নিজেদের কথা অবগত করতে লাগলেন।

৪২৮. হে মহামুনি, জন্ম, জরা, ব্যাধি, মরণ আমাদের ক্ষীণ হয়েছে। হে নায়ক, এখন আমরা অনাসব, শান্তিপদ, অমৃতপুর নির্বাণে যাব।

৪২৯. হে মহামুনি, পূর্বে আমদের যা কিছু অপরাধ ছিল, সেসব অপরাধ আমরা অকপটে স্বীকার করছি। হে বিনায়ক, আমাদের মার্জনা করুন।

৪৩০. ভগবান বললেন, হে আমার উপদেশ-পালনকারিণী, তোমরা ঋদ্ধি প্রদর্শন করো। সমস্ত পরিষদের সন্দেহ দূর করো।

৪৩১. হে মহাবীর, প্রিয়দর্শনা, মনোজ্ঞা যশোধরাসহ আমরা সবাই আপনার গৃহীকালীন প্রজাপতি ছিলাম।

৪৩২. হে বীর, গৃহী থাকাকালীন আমরাই ছিয়ানব্বই লক্ষ নারীর মধ্যে সবচেয়ে প্রমুখা ও শ্রেষ্ঠা ছিলাম।

৪৩৩. আমরা ছিলাম ভীষণ রূপবতী, গুণবতী, যুবতি ও প্রিয়া। লোকেরা সবাই আমাদের দেবতার ন্যায় সম্মান করত।

৪৩৪. তখন এই শাক্যকুলে জন্ম নেওয়া যশোধরাসহ আঠারো হাজার ভিক্ষুণীই ছিল প্রমুখা ও শ্রেষ্ঠা।

৪৩৫. কামধাতু অতিক্রম করে তারা রূপধাতুতে স্থিত হলো। তখন তাদের সমতুল্য কেউই ছিল না।

৪৩৬. সম্বুদ্ধকে অভিবাদন করে তিনি শাস্তাকে ঋদ্ধি দেখালেন, বহু ধরনের মহান সব ঋদ্ধি দেখালেন।

৪৩৭-৪৩৯. দেহকে চক্রবালের সমান করলেন। মাথাটি রাখলেন উত্তরকুরুতে। উভয় পাখা দুটি দ্বীপে আর শরীরটি রাখলেন জমু্বদ্বীপে। দক্ষিণের সরোবরে রাখলেন পুচ্ছ, আর পত্রপল্লবে সুশোভিত ডালাপাল, চন্দ্র-সূর্যরূপ দুটি চোখকে মেরুপর্বতের ওপর রাখলেন। চক্রবালগিরিকে করলেন মুখতু- তথা ঠোঁট আর সমূলক জম্বুবৃক্ষকে ব্যজনী বানিয়ে বাতাস করতে করতে লোকনায়ক বুদ্ধের কাছে গিয়ে বন্দনা করলেন।

৪৪০. অনুরূপভাবে তিনি কখনো হস্তীবর্ণ, কখনো পর্বত, সাগর, চন্দ্র, সূর্য, মেরু ও শক্রবর্ণ ধারণ করে ঋদ্ধি দেখালেন।

৪৪১. হে বীর, হে চক্ষুষ্মান, যশোধরা প্রমুখা আমরা সবাই আপনার পায়ে বন্দনা নিবেদন করছি। হে নরনায়ক, আপনার প্রভাবেই আজ আমরা সফল হয়েছি।

৪৪২-৪৪৩. হে মহামুনি, আমরা বিবিধ ঋদ্ধি, দিব্যকান, পরচিত্ত-বিজানন-জ্ঞান ও পূর্বনিবাসানুস্মৃতি-জ্ঞান লাভ করেছি। আমাদের দিব্যচোখ অত্যন্ত বিশুদ্ধ। সর্বাসব ক্ষয় করে এখন আমরা বিশুদ্ধ, সুনির্মল। এখন আর আমাদের পুনর্জন্ম নেই।

৪৪৪. হে মহাবীর, অর্থ, ধর্ম, নিরুক্তি ও প্রতিভাণ এই চার প্রতিসম্ভিদায় আমাদের জ্ঞান উৎপন্ন হয়েছে, একমাত্র আপনার কাছে এসেই।

৪৪৫. পূর্ব পূর্ব লোকনাথ বুদ্ধগণ আপনার সঙ্গে আমাদের সম্পর্কের কথা বলে দিয়েছিলেন। হে মহামুনি, একমাত্র আপনার উদ্দেশেই আমরা বহু পুণ্যকর্ম করেছি।

৪৪৬. হে মুনি, আমরা যেই পুণ্য সঞ্চয় করেছি, সেই কুশলপুণ্য স্মরণ করুন। হে মহাবীর, একমাত্র আপনার উদ্দেশেই আমরা পুণ্য সঞ্চয় করেছি।

৪৪৭. অযোগ্য স্থান বর্জন করে আমরা বহু অনাচার তথা অন্যায় কাজ ত্যাগ করেছি। হে মহাবীর, একমাত্র আপনার উদ্দেশেই আমরা বহুবার জীবন পর্যন্ত ত্যাগ করেছি।

৪৪৮. বহু কোটি হাজারবার আপনি আমাদের স্ত্রীর আসনে বসিয়েছেন। তাতে আমরা কখনো অখুশি হইনি। হে মহামুনি, তা একমাত্র আপনার জন্যেই।

৪৪৯. বহু কোটি হাজারবার আপনি আমাদের উপকার করেছিলেন। তাতে আমরা কখনো অখুশি হইনি। হে মহামুনি, তা একমাত্র আপনার জন্যেই।

৪৫০. বহু কোটি হাজারবার আপনি আমাদের ভোজন দিয়েছিলেন। আমরা তাতে কখনো অখুশি হইনি। হে মহামুনি, তা একমাত্র আপনার জন্যেই।

৪৫১. আমরা বহু কোটি হাজারবার জীবন ত্যাগ করেছিলাম। ‘ভয় থেকে মুক্ত করব’ এই আশায় আমরা জীবন পর্যন্ত দান করেছি।

৩৫২. অঙ্গভূষণ, অলংকার ও নানা প্রকার বস্ত্র আমরা কখনো লুকানোর চেষ্টা করিনি। হে মহামুনি, তা একমাত্র আপনার জন্যেই।

৩৫৩. হে মহামুনি, আমরা অসংখ্য হস্তী, অশ্ব, গরু, দাস-দাসী ও পরিচারিকা ত্যাগ করেছি, তা একমাত্র আপনার জন্যেই।

৪৫৫. আমরা যখনই ভেবেছি যে ‘আমরা যাচকদের দান করব’ কখনো নিজেকে মনঃক্ষুন্ন হতে দেখিনি। তাই আমরা উত্তম দান দিয়েছি।

৪৫৬. হে মহাবীর, সংসারে বিচরণকালে আমরা নানাবিধ দুঃখ (হাসিমুখে) মেনে নিয়েছি, আর তা একমাত্র আপনার জন্যেই।

৪৫৭. হে মহামুনি, আমরা সুখে আত্মহারা হইনি, দুঃখে দুর্মনা হইনি। সর্বত্রই আমরা পরীক্ষার সম্মুখীন হয়েছি। আর তা একমাত্র আপনার জন্যেই হয়েছি।

৪৫৮. সম্বুদ্ধ যেই ধর্ম আবিস্কার করেছেন, হে মহামুনি, আমরাও সেই পথে হেঁটে সুখ-দুঃখ ভোগ করে পরম বোধি লাভ করেছি।

৪৫৯. আমরা বহুবার দেব, ব্রহ্মা, লোকনায়ক গৌতম সম্বুদ্ধ ও অন্যান্য লোকনাথ বুদ্ধগণের সাক্ষাৎ পেয়েছি।

৪৬০. হে মহামুনি, একমাত্র আপনার জন্যেই আমরা বহুবার পুণ্যকর্ম করেছি। বুদ্ধধর্ম গবেষণা করতে গিয়ে আমরা বহুবার আপনার পরিচারিকা হয়েছি।

৪৬১. আজ থেকে লক্ষাধিক চার অসংখ্যেয় কল্প আগে পৃথিবীতে লোকনায়ক মহাবীর দীপংকর বুদ্ধ উৎপন্ন হয়েছিলেন।

৪৬২. একসময় এক প্রত্যন্ত দেশে তথাগত নিমন্ত্রিত হলে পরে তার আগমনের রাস্তাটি বহু মানুষ মিলে খুশি মনে পরিস্কার করছিল।

৪৬৩. সেই সময় সুমেধ নামক এক ব্রাহ্মণ ছিলেন। তিনি সর্বদর্শী বুদ্ধের আগমন রাস্তাটি ঋদ্ধিযোগে ঠিক করে দিয়েছিলেন।

৪৬৪. সেই সময় আমরা সবাই ছিলাম ব্রাহ্মণ কন্যা। আমরা সেই জনসমাবেশে বহু স্থলজ পুষ্প আহরণ করেছিলাম।

৪৬৫. সেই সময় মহাযশস্বী, মহাবীর দীপংকর বুদ্ধ সেই মহৎপ্রাণ ঋষি সুমেধ সম্বন্ধে কথা বলেছিলেন।

৪৬৬. তিনি যখন মহৎপ্রাণ ঋষি সুমেধ তাপসের কৃতকর্মের কথা বলছিলেন তখন দেবলোকসহ এই পৃথিবী কম্পিত হয়েছিল, প্রকম্পিত হয়েছিল এবং চিৎকার করেছিল।

৪৬৭. বহু দেবকন্যা, মনুষ্যকন্যা, এমনকি আমরাও নানাবিধ পূজনীয় দ্রব্যসম্ভার নিয়ে শাস্তাকে পূজা করে প্রার্থনা করেছিলাম।

৪৬৮. তখন জ্যোতিময় বুদ্ধ আমাদের সম্পর্কে বলেছিলেন যে, আজ যারা প্রার্থনা করেছে তাদের প্রার্থনা পূরণ হবে।

৪৬৯. আজ থেকে অপরিমেয় কল্প আগে বুদ্ধ আমাদের সম্পর্কে যে কথাগুলো বলেছিলেন, আমরা তাঁর কথা অনুমোদন করেছিলাম, আর সেভাবেই জীবন যাপন করেছিলাম।

৪৭০. সেই সুকৃত কর্মের প্রতি আমরা প্রসন্নচিত্ত হয়েছিলাম, আর দেবমনুষ্যলোকে অসংখ্যবার জন্মেছিলাম।

৪৭১. দেবমনুষ্যলোকে বহু সুখ-দুঃখ ভোগ করে এই শেষ জন্মে আমরা শাক্যকুলে জন্মেছি।

৪৭২. আমরা অত্যন্ত, রূপবতী, ভোগবতী, যশবতী, শীলবতী, সর্বাঙ্গ পরিপূর্ণা ও কুলসমূহে সম্মানার্হ হয়েছি।

৪৭৩. লাভ, সৎকার, খ্যাতি প্রভৃতি অষ্ট লোকধর্ম বিষয়ে আমাদের মনে কোনো দুঃখ বা খেদ নেই। আমরা অকুতোভয় হয়েই বসবাস করি।

৪৭৪. তখন রাজন্তঃপুরে ভগবান বুদ্ধ এভাবেই বলেছেন। বীর বুদ্ধ ক্ষত্রিয়দের নগরে উপকার বিষয়ে নির্দেশ দিয়েছেন।

৪৭৫-৪৭৬. যে সকল নারী সুখে-দুঃখে ভীষণ উপকারী, অর্থবাদী ও অনুকম্পাপরায়ণা তারা সুষ্ঠুভাবে ধর্মাচরণ করো। কখনো দুশ্চরিত কর্ম করিও না। কারণ, ধর্মচারীই ইহ-পরলোকে সুখ লাভ করে থাকে।

৪৭৭. গৃহত্যাগ করে আমরা অনাগারিক প্রব্রজ্যা গ্রহণ করেছি। মাত্র অর্ধমাসের মধ্যে আমরা চতুর্সত্যজ্ঞান লাভ করেছি।

৪৭৮. বহু মানুষ সাগরের ঢেউয়ের মতো আমাদের চীবর, পিণ্ডপাত, শয্যাসন ও ওষুধপথ্য দান করে থাকে।

৪৭৯. আমাদের সমস্ত ক্লেশ দগ্ধ হয়েছে, আমাদের সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমরা সম্পূর্ণ অনাসক্ত হয়ে অবস্থান করছি।

৪৮০. বুদ্ধের কাছে আসাটা আমাদের অতীব শুভপ্রদ হয়েছে। ত্রিবিদ্যা লাভ করে আমরা বুদ্ধের শাসনে কৃতকার্য হয়েছি।

৪৮১. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমরা বুদ্ধের শাসনে কৃতকার্য হয়েছি।

৪৮২. এভাবে বহু দুঃখ ও সম্পত্তি ভোগ করে আজ আমরা বিশুদ্ধভাবে উপনীত হয়েছি। এখন আমরা সর্ববিধ সম্পত্তি লাভ করেছি।

৪৮৩. পুণ্য লাভের জন্য যারা মহর্ষি বুদ্ধকে দান দিয়ে থাকে, সেটি তাদের অসংস্কৃত নির্বাণপদ লাভের সহায় হয়।

৪৮৪. এখন আমাদের অতীত, বর্তমান বা ভবিষ্যৎ পরিক্ষীণ হয়েছে। আমাদের সমস্ত কর্ম ক্ষীণ হয়েছে। হে চক্ষুষ্মান, আমরা আপনার পায়ে বন্দনা নিবেদন করছি।

৪৮৫. যারা নির্বাণের কথা বলে থাকে তাদের আমরা আর কী-ই যা বলব। আপনারা সবাই শান্ত, সংস্কৃত দোষ-বর্জিত অমৃতপদ নির্বাণ লাভ করুন।

ঠিক এভাবেই যশোধরা প্রমুখা আঠারো হাজার ভিক্ষুণী ভগবানের সামনে এই গাথাগুলো ভাষণ করেছিলেন।

যশোধরা প্রমুখা আঠারো হাজার ভিক্ষুণী অপদান দশম সমাপ্ত।

কুণ্ডলকেশী বর্গ তৃতীয় সমাপ্ত।


 

৪. ক্ষত্রিয়া বর্গ
১. যশবতী প্রমুখা আঠারো হাজার ভিক্ষুণী অপদান
১. আমাদের সমস্ত ভব পরিক্ষীণ হয়েছে। আমাদের জন্মসকল বিমোচিত হয়েছে। আমাদের আর কোনো আসব নেই। হে মহামুনি, আমরাই আপনাকে অবগত করছি।

২. হে মহামুনি, পূর্বে আমরা যা কিছু কুশলকর্ম করেছিলাম এবং পরিভোগ্য জিনিস দান দিয়েছিলাম, তা একমাত্র আপনার জন্যেই।

৩. হে মহামুনি, আমরা বুদ্ধ, পচ্চেক বুদ্ধ ও শ্রাবকদের পরিভোগ্য জিনিস দান করেছিলাম, আর তা একমাত্র আপনার জন্যেই।

৪. হে মহামুনি, ভিক্ষুদের উচ্চ-নীচময় নানা কাজকর্ম ও উচ্চকুলীয় নানাবিধ কর্ম আমরা করেছিলাম।

৫. সেই পূর্বকৃত কুশল কর্মের প্রভাবে আমরা সাধারণ মানবীয় সবকিছু অতিক্রম করে ক্ষত্রিয়কুলে জন্মেছিলাম।

৬. এই শেষ জন্মেও আমরা একত্রে কর্ম করার দরুন ক্ষত্রিয়কুলে একত্রে জন্মগ্রহণ করেছি।

৭. হে মহাবীর, আমরা রূপবতী, ভোগবতী ও লাভ-সৎকারে পূজিতা হয়ে অন্তঃপুরে দেবনন্দনতুল্য হয়েছি।

৮. গৃহের প্রতি অনাসক্ত হয়ে আমরা অনাগারিক প্রব্রজ্যা গ্রহণ করেছি। কিছুদিন গত হওয়ার পরই আমরা সবাই নির্বাণ লাভ করেছি।

৯. বহু মানুষ আমাদের চীবর, পিণ্ডপাত, শয্যাসন ও ওষুধ-পথ্য দান করে থাকে। আমরা সব সময় তাদের দ্বারা পূজিত হয়েছি।

১০. আমাদের সমস্ত ক্লেশ দগ্ধ হয়েছে, আমাদের সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমরা সম্পূর্ণ অনাসক্ত হয়ে অবস্থান করছি।

১১. বুদ্ধের কাছে আসাটা আমাদের অতীব শুভপ্রদ হয়েছে। ত্রিবিদ্যা লাভ করে আমরা বুদ্ধের শাসনে কৃতকার্য হয়েছি।

১২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই যশবতী প্রমুখা আঠারো হাজার ক্ষত্রিয় কন্যা ভিক্ষুণী ভগবানের সামনে এই গাথাগুলো ভাষণ করেছিলেন।

যশবতী প্রমুখা আঠারো হাজার ভিক্ষুণী অপদান প্রথম সমাপ্ত।

২. চুরাশি হাজার ভিক্ষুণী অপদান
১৩. হে মহামুনি, আপনার শাসনে ব্রাহ্মণকুলে জন্ম নেওয়া সুকোমল হস্ত-পদসম্পন্না চুরাশি হাজার কন্যা আছে।

১৪. হে মহামুনি, আপনার শাসনে বৈশ্য-শূদ্রকুলে জন্ম নেওয়া কন্যা, দেবতা, নাগ ও কিন্নর-চার দ্বীপের বহু কন্যা আছে।

১৫. তন্মধ্যে কিছু আছে যারা সর্বদর্শী বুদ্ধের কাছে প্রব্রজিত হয়েছেন। আর দেবতা, কিন্নর ও নাগেরা ভবিষ্যতে নির্বাণ লাভ করবে।

১৬. তারা সর্ববিধ যশকীর্তি ও ভোগসম্পত্তি ভোগ করে আপনার প্রতি শ্রদ্ধান্বিত হওয়ার ফলে ভবিষ্যতে নির্বাণ উপলব্ধি করবে।

১৭. হে মহাবীর, আমরা ব্রাহ্মণকুলে জন্ম নেওয়া ব্রাহ্মণ কন্যা। চক্ষুষ্মান, আমরা আপনার পায়ে বন্দনা নিবেদন করছি।

১৮. আমাদের সমস্ত ভব ক্ষয় হয়েছে। দুঃখের মূল তৃষ্ণা ধ্বংস হয়েছে। অনুশয়গুলো সমুচ্ছিন্ন হয়েছে এবং পুণ্যসংস্কার ক্ষয় হয়েছে।

১৯. আমরা সবাই সমাধিগোচরা ও সমাপত্তিলাভী। আমরা সব সময় ধ্যান ও ধর্মরতিতে অবস্থান করব।

২০. আমরা ভবনেত্রি তৃষ্ণা, অবিদ্যা ও সংস্কার ক্ষয় করেছি। হে নায়ক, অনুমতি দিন, আমরা সুদুর্দশ নির্বাণে গমন করব।

২১. ভগবান বললেন, তোমরা আমার বহু উপকারিণী, দীর্ঘদিন শীল-সমাধি অনুশীলন করেছ। সকলের সংশয় দূর করেই তোমরা সবাই নির্বাণে গমন কর।

২২. অতঃপর তারা মুনিশ্রেষ্ঠ বুদ্ধের পায়ে বন্দনা করে নানা প্রকার অলৌকিক ঋদ্ধি দেখাতে লাগলেন। কেউ আলো, কেউ অন্ধকার দেখালেন।

২৩. তারা চন্দ্র, সূর্য, সাগর, সিনেরু পর্বত, নানান জিনিসপত্র ও পারিজাতপুষ্প দেখালেন।

২৪. তাদের কেউ কেউ ঋদ্ধিযোগে তাবতিংস, যাম, তুষিত, নির্মাণরতি ও পরনির্মিত-বশবর্তী দেবলোকে মহেশ্বর দেবতাদের দেখালেন।

২৫. কেউ কেউ ব্রহ্মা ও তাদের মহার্ঘ চঙ্ক্রমণশালা দেখালেন। কেউ কেউ ব্রহ্মবর্ণ ধারণ করে শূন্যে বসে ধর্মদেশনা করলেন।

২৬. তারা নানা প্রকারে শাস্তাকে ঋদ্ধি দেখালেন, নিজেদের সমস্ত শক্তি প্রদর্শন করলেন। শেষে শাস্তার পায়ে বন্দনা নিবেদন করলেন।

২৭-২৮. হে মহামুনি, আমরা বিবিধ ঋদ্ধি, দিব্যকান, পরচিত্ত-বিজানন-জ্ঞান ও পূর্বনিবাসানুস্মৃতি-জ্ঞান লাভ করেছি। আমাদের দিব্যচোখ অত্যন্ত বিশুদ্ধ। আমাদের সর্বাসব পরিক্ষীণ হয়েছে। এখন আর আমাদের পুনর্জন্ম নেই।

২৯. হে মহাবীর, আপনার কাছে এসে আমাদের অর্থ, ধর্ম, নিরুক্তি ও প্রতিভাণ এই চার প্রতিসম্ভিদায় জ্ঞান উৎপন্ন হয়েছে।

৩০. আপনার সঙ্গে যে আমাদের দেখা-সাক্ষাৎ হবে তা পূর্ব পূর্ব লোকনাথ বুদ্ধগণ বলে দিয়েছিলেন। হে মহামুনি, একমাত্র আপনার জন্যেই আমরা বহু পুণ্যকর্ম করেছি।

৩১. হে মুনি, আমাদের কৃত কুশলকর্ম স্মরণ করুন। হে মহাবীর, একমাত্র আপনার জন্যেই আমরা পুণ্য সঞ্চয় করেছি।

৩২. আজ থেকে লক্ষকল্প আগে পদুমুত্তর মহামুনি উৎপন্ন হয়েছিলেন। সম্বুদ্ধের কুলাবাস ছিল হংসবতী নগরে।

৩৩. হংসবতী নগরদ্বারের সামনে দিয়ে এক নদী সদা প্রবাহিত হতো। সেই নদীটির পার পর্যন্ত পানিতে পূর্ণ থাকায় ভিক্ষুরা পরপারে যেতে পারছিলেন না।

৩৪. এক দিন গেল, দুদিন, তিন দিন গেল, তারপর সপ্তাহ, মাস, এমনকি চার মাস পরও নদীটি পানিতে পূর্ণ থাকায় তারা পরপারে যেতে পারছিলেন না।

৩৫. তখন সেখানে সত্তসার নামক এক জটিল বসবাস করত। ভিক্ষুগণ নদীটি পার হয়ে পরপারে যেতে পারছেন না দেখে তিনি সেখানে একটি সেতু নির্মাণ করে দিয়েছিলেন।

৩৬. প্রায় লক্ষ টাকা ব্যয় করে তিনি সেই সেতুটি নির্মাণ করে দিয়েছিলেন। তারপর পরপারে সংঘের উদ্দেশ্যে একটি বিহার নির্মাণ করিয়েছিলেন।

৩৭. তার সেতু ও বিহার নির্মাণকালে বহু স্ত্রী-পুরুষ ও উচ্চ-নীচকুল তাকে সাহায্য করেছিল।

৩৮. সেই নগর ও জনপদে আমরাসহ অন্য লোকেরা যারা বিপ্রসন্নমনে সেতু ও বিহার নির্মাণে সাহায্য করেছিল তারা সবাই তার ধর্মের উত্তরাধিকারী হয়েছিল।

৩৯. বহু স্ত্রী-পুরুষ, বালক-বালিকা সবাই সেতু ও বিহারের জন্যে বালি ছিটিয়েছিল।

৪০. তারা রাস্তা ঝাঁট দিয়ে, কলাগাছ ও পূর্ণঘটে ধ্বজা টাঙিয়ে, ধূপ, চূর্ণ ও মালা তৈরি করে শাস্তার উদ্দেশে নিবেদন করেছিল।

৪১. তারপর আমরা সবাই সেতু ও বিহার নির্মাণ করে, বিনায়ক বুদ্ধকে নিমন্ত্রণ করে, মহাদান দিয়ে পরম সম্বোধি প্রার্থনা করেছিলাম।

৪২. তারপর সকল প্রাণীর উদ্ধারকারী, মহামুনি, মহাবীর পদুমুত্তর বুদ্ধ জটিলের প্রার্থনা অনুমোদন করেছিলেন।

৪৩. আজ থেকে লক্ষকল্প পরে ভদ্রকল্পে সে জন্ম নেবে। ভবভবান্তরে বহু সুখসম্পত্তি ভোগ করে বোধিজ্ঞান লাভ করবে।

৪৪. পুণ্যকর্মে অংশগ্রহণকারী সবাই দীর্ঘকাল পরে ভবিষ্যতে একত্রে একই সময়ে জন্ম নেবে।

৪৫. সেই কর্মের ফলে ও প্রার্থনাবলে তোমাদের জন্যে এক দেবভবন উৎপন্ন হবে। সেই দেবভবনে তারা সবাই আপনার পরিচারিকা ছিল।

৪৬. অসংখ্য দিব্যসুখ ও মনুষ্যসুখ ভোগ করে ভবভবান্তরে বিচরণকালে আমরা সবাই আপনারই সেবা-পরিচর্যা করেছিলাম।

৪৭. অহো, আজ থেকে লক্ষকল্প আগে আমরা সুকর্ম সম্পাদন করেছিলাম! তার ফলে আমরা জন্মজন্মান্তরে মনুষ্য ও দেবলোকে সুখুমাল হয়ে জন্মেছিলাম।

৪৮. সেই সুকৃত কর্মের ফলে আমরা সবাই সর্বত্র ও সব সময় রূপ, ভোগ, যশ, কীর্তি ও সৎকার লাভ করেছিলাম।

৪৯. এই শেষ জন্মে আমরা সবাই ব্রাহ্মণকুলে জন্মেছি। শাক্যপুত্রের নিবাসে আমরা সবাই সুকোমল হস্ত-পদসম্পন্না হয়েছি।

৫০. হে মহামুনি, আমরা সব সময় অনলংকৃত ও অসজ্জিত পৃথিবীর দেখা পাই না। আমরা কখনো উঁচু-নিচু, গর্তযুক্ত, কর্দমাক্ত, দুর্গন্ধযুক্ত ভূমি দেখতে পাই না।

৫১. আমরা গৃহে থাকাকালীনও সদা সর্বদা আমাদের সৎকার-সম্মান করা হতো। এটি আমাদের পূর্বকৃত কর্মেরই ফল।

৫২. গৃহত্যাগ করে আমরা অনাগারিক প্রব্রজ্যা গ্রহণ করেছি। এখন আমরা সংসারসাগর পাড়ি দিয়ে সম্পূর্ণ বীতরাগ হয়েছি।

৫৩. লোকজন আমাদের সব সময় হাজারো চীবর, পিণ্ডপাত, শয্যাসন ও ওষুধপথ্য দান করে থাকে।

৫৪. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৫৫. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৫৬. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই চুরাশি হাজার ব্রাহ্মণকন্যা ভিক্ষুণী ভগবানের সামনে এই গাথাগুলো ভাষণ করেছিলেন।

চুরাশি হাজার ভিক্ষুণী অপদান দ্বিতীয় সমাপ্ত।

৩. উৎপলদায়িকা থেরী অপদান
৫৭. অরুণবতী নগরে অরুণ নামে এক ক্ষত্রিয় ছিলেন। আমি ছিলাম তার ভার্যা। আমরা উভয়ে একত্রে বিচরণ করছিলাম।

৫৮. একসময় নির্জনে বসে থাকার সময় আমি এরূপ চিন্তা করেছিলাম : ‘আমি এমন কোনো কুশলকর্ম করিনি, যা মৃত্যুর পর সঙ্গে নিয়ে যেতে পারি।’

৫৯. আমি যে মৃত্যুর পর মহাজ্বালাময়, নিদারুণ, ঘোর দুঃখপূর্ণ নিরয়ে যাব, এতে কোনো সন্দেহ নেই।

৬০. এভাবে চিন্তা করার পর আমি আমার মনকে প্রফুল্ল করে রাজার কাছে গিয়ে এই কথা নিবেদন করেছিলাম।

৬১. প্রভু, আমরা হচ্ছি স্ত্রীজাতি। আমাদের অবশ্যই পুরুষের অনুগত হয়ে চলতে হয়। হে ক্ষত্রিয়, আমাকে একজন শ্রমণ দেন। আমি তাঁকে ভোজন করাব।

৬২. রাজা আমাকে একজন ভাবিতেন্দ্রিয় শ্রমণ দিলেন। আমি তাঁর পাত্রটি নিয়ে তাতে উত্তম অন্ন দিয়ে পূর্ণ করে দিলাম।

৬৩. উত্তম অন্ন পূর্ণ করে দিয়ে, তাতে সুগন্ধি মেখে দিয়ে, বিশাল কাপড় দিয়ে ঢেকে দিয়ে আমি অতীব তুষ্ট মনে দান করেছিলাম।

৬৪. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে জন্মেছিলাম।

৬৫. আমি হাজারবার হাজার দেবরাজের মহিষী হয়েছিলাম এবং হাজারবার হাজার চক্রবর্তী রাজার মহিষী হয়েছিলাম।

৬৬. আর প্রাদেসিক রাজার মহিষী তো আমি অসংখ্যবার হয়েছিলাম। পূর্বকৃত কর্মের ফলে আমি অন্য আরও অনেক কিছু ভোগ করেছিলাম।

৬৭. আমি উৎপলবর্ণের ন্যায় অভিরূপা সুদর্শনা, সর্বাঙ্গ পরিপূর্ণা, অভিজাতা ও জ্যোতির্ময়ী স্ত্রীলোক হয়েছিলাম।

৬৮. এই শেষ জন্মে আমি শাক্যকুলে জন্মেছি। শুদ্ধোদন রাজার হাজার নারীর মধ্যে আমিই প্রমুখা ও শ্রেষ্ঠা ছিলাম।

৬৯. গৃহের প্রতি নির্বেদপ্রাপ্ত হয়ে আমি অনাগারিক প্রব্রজ্যা গ্রহণ করেছি। প্রব্রজ্যা গ্রহণের পর সপ্তম দিনের রাতে আমি চতুর্সত্যজ্ঞান লাভ করেছি।

৭০. এ যাবৎ আমি যে পরিমাণ চীবর, পিণ্ডপাত, শয্যাসন, ওষুধ-পথ্য পেয়েছি, তা পরিমাপ করা সম্ভব নয়। এটি আমার পিণ্ডপাত দানেরই ফল।

৭১. হে মুনি, আমি যে কুশল-পুণ্যকর্ম সঞ্চয় করেছি তা স্মরণ করুন। হে মহাবীর, একমাত্র আপনার জন্যেই আমি বহু পুণ্য সঞ্চয় করেছি।

৭২. আজ থেকে একত্রিশ কল্প আগে আমি যেই দান করেছিলাম, সেই থেকে একবারও আমাকে অপায় দুর্গতিতে পড়তে হয়নি। এটি আমার পিণ্ডপাত দানেরই ফল।

৭৩. দেবত্ব ও মনুষ্যত্ব এই দুই জাতিই মাত্র আমি জানি। আমার অন্য গতি হয়েছে বলে আমার জানা নেই। ইহ আমার পিণ্ডপাত দানেরই ফল।

৭৪. আমি সব সময় উচ্চকুলে, মহাধনী, মহাশাল পরিবারে জন্মগ্রহণ করেছি। অন্য কোনো কুলে জন্মেছি বলে আমার জানা নেই। এটি আমার পিণ্ডপাত দানেরই ফল।

৭৫. পূর্বকৃত পুণ্য-প্রভাবে আমি ভবভবান্তরে বিচরণ করেও কোনো অমনোপুত দৃশ্য দেখতে পাইনি। এটি আমার আনন্দিত মনে দানেরই ফল।

৭৬-৭৭. আমি বিবিধ ঋদ্ধি, দিব্যকান, পরচিত্ত-বিজানন-জ্ঞান ও পূর্বনিবাসানুস্মৃতি-জ্ঞান লাভ করেছি। আমার দিব্যচোখ অত্যন্ত বিশুদ্ধ। আমার সর্বাসব পরিক্ষীণ হয়েছে। আমার আর কোনো পুনর্জন্ম নেই।

৭৮. হে মহাবীর, আপনার কাছে এসেই অর্থ, ধর্ম, নিরুক্তি ও প্রতিভাণ এই চার প্রতিসম্ভিদায় আমার জ্ঞান উৎপন্ন হয়েছে।

৭৯. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

৮০. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

৮২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই উৎপলদায়িকা ভিক্ষুণী ভগবানের সামনে এই গাথাগুলো ভাষণ করেছিলেন।

উৎপলদায়িকা থেরী অপদান তৃতীয় সমাপ্ত।

৪. সিঙ্গালমাতা থেরী অপদান
৮২. আজ থেকে লক্ষকল্প আগে সর্ববিধ ধর্মে বিশেষ পারদর্শী নায়ক পদুমুত্তর জিন উৎপন্ন হয়েছিলেন।

৮৩. তখন আমি হংসবতী নগরে নানাবিধ রত্নসমন্বিত, সমৃদ্ধ ও ধনাঢ্য এক অমাত্য পরিবারে জন্মেছিলাম।

৮৪. পিতার সঙ্গে ধর্মসভায় গিয়ে মহাজনতার সামনে বুদ্ধের ধর্মকথা শুনে আমি অনাগারিক প্রব্রজ্যা গ্রহণ করেছিলাম।

৮৫. প্রব্রজ্যা গ্রহণের পর আমি কায়িক পাপকর্ম বর্জন করেছিলাম। সেই সঙ্গে বাচনিক দুশ্চরিত বর্জন করে জীবিকা পরিশুদ্ধ করেছিলাম।

৮৬. তখন আমি বুদ্ধ, ধর্ম ও সংঘের প্রতি প্রসন্না, তীব্র গারবী, সদ্ধর্ম শ্রবণে নিয়োজিতা ও বুদ্ধদর্শনাকাঙ্ক্ষী।

৮৭. একদিন বুদ্ধ এক ভিক্ষুণীকে শ্রদ্ধাবিমুক্তাদের মধ্যে শ্রেষ্ঠ বলছেন শুনে আমি সেই শ্রেষ্ঠপদ প্রার্থনা করে শীল-সমাধি-প্রজ্ঞা এই ত্রিবিধ শিক্ষা পূরণ করেছিলাম।

৮৮-৮৯. তখন করুণাঘন সুগত আমাকে বললেন, তথাগতের প্রতি যার শ্রদ্ধা অচলা ও সুপ্রতিষ্ঠিত; যার শীল কল্যাণকর, আর্যকান্ত ও প্রশংসিত এবং সংঘের প্রতি যার ঋজুভূত নির্মল প্রসন্নতা আছে, আর যা-ই হোক তাকে অন্তত দরিদ্র বলা যায় না। তার জীবন পুরোপুরি সার্থক।

৯০. তাই মেধাবী ব্যক্তিরা বুদ্ধানুশাসন স্মরণ করে শ্রদ্ধা, প্রসাদকর ধর্মদর্শনে নিয়েজিত হও।

৯১. তা শুনে আমি ভীষণ আনন্দিত হয়েছিলাম এবং আমার প্রার্থনা বিষয়ে জিজ্ঞেস করেছিলাম। তার উত্তরে বিনায়ক বুদ্ধ বলেছিলেন, তুমি বুদ্ধের প্রতি প্রসন্না, কল্যাণযুক্তা, তোমার প্রার্থনা পূরণ হবে।

৯২. আজ থেকে লক্ষকল্প পরে ওক্কাকুকুলে গৌতম নামক শাস্তা পৃথিবীতে উৎপন্ন হবেন।

৯৩. তাঁর ধর্মে তুমি ধর্মৌরসজাত উত্তরাধিকারী সিঙ্গালকের মাতা নামে শাস্তাশ্রাবিকা হবে।

৯৪. তা শুনে আমি ভীষণ খুশি হয়েছিলাম। তারপর থেকে আমি মৈত্রীচিত্তে আজীবন নায়ক জিনকে প্রতিপত্তি ধর্মের মাধ্যমে সেবা-পরিচর্যা করেছিলাম।

৯৫. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে জন্মেছিলাম।

৯৬. এই শেষ জন্মে আমি রাজগৃহের এক সম্ভ্রান্ত মহাধনাঢ্য শ্রেষ্ঠীকুলে জন্মেছি।

৯৭. আমার পুত্র সিঙ্গালক মিথ্যাদৃষ্টিসম্পন্ন হয়ে মিথ্যাপথে গিয়ে ষড়দিক পূজায় নিয়োজিত হয়েছিল।

৯৮. একদিন আমার পুত্র সিঙ্গালক এক এক করে ষড়দিক নমস্কার করছিল। এমন সময় বিনায়ক বুদ্ধ নগরে পিণ্ডচারণের জন্যে বের হয়েছিলেন।

৯৯. তাকে ধর্মদেশনা করায় দুই কোটি নরনারীর ধর্মজ্ঞান উৎপন্ন হয়েছিল।

১০০. তখন আমি সেই পরিষদে গিয়ে সুগতের ধর্মকথা শুনে স্রোতাপত্তিফল লাভ করেছিলাম এবং অনাগারিক প্রব্রজ্যা গ্রহণ করেছিলাম।

১০১. মুহূর্তের মধ্যেই আমার পূর্বপ্রার্থিত বুদ্ধদর্শনেচ্ছার কথা মনে পড়েছিল। সেটি ভাবনা করেই আমি সঙ্গে সঙ্গে অর্হত্ত্ব লাভ করেছিলাম।

১০২. আমি সব সময় বুদ্ধকে দেখার জন্যে যেতাম। বুদ্ধের দৃষ্টিনন্দন রূপলাবণ্য দেখে দেখে আমার কখনো তৃপ্তি হতো না।

১০৩. আমি সর্ববিধ পারমী-সমন্বিত সুন্দর চক্ষুবিশিষ্ট, অনিন্দ্য সুন্দর রূপলাবণ্যময় বুদ্ধকে এত করে দেখা সত্ত্বেও অতৃপ্তি নিয়ে বসবাস করে থাকি।

১০৪. আমার এই গুণে তুষ্ট হয়ে বুদ্ধ আমাকে এই বলে শ্রেষ্ঠপদে বসালেন, শ্রদ্ধাবিমুক্তাদের মধ্যে সিঙ্গালকের মাতাই শ্রেষ্ঠ।

১০৫-১০৬. আমি বিবিধ ঋদ্ধি, দিব্যকান, পরচিত্ত-বিজানন-জ্ঞান ও পূর্বনিবাসানুস্মৃতি-জ্ঞান লাভ করেছি। আমার দিব্যচোখ অত্যন্ত বিশুদ্ধ। আমার সর্ববিধ আসব পরিক্ষীণ হয়েছে। এখন আর আমার পুনর্জন্ম নেই।

১০৭. হে মহাবীর, আপনার কাছে এসে অর্থ, ধর্ম, নিরুক্তি, প্রতিভাণ এই চার প্রতিসম্ভিদায় আমার জ্ঞান উৎপন্ন হয়েছে।

১০৮. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১০৯. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১১০. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই সিঙ্গালমাতা ভিক্ষুণী এই গাথাগুলো ভাষণ করেছিলেন।

সিঙ্গালমাতা থেরী অপদান চতুর্থ সমাপ্ত।

৫. সুক্কা থেরী অপদান
১১১. আজ থেকে একানব্বই কল্প আগে সর্ববিধ ধর্মে বিদর্শক, নায়ক, চারুদর্শন বিপস্সী ভগবান উৎপন্ন হয়েছিলেন।

১১২. তখন আমি বন্ধুমতি নগরে অন্যতর এক পরিবারে জন্ম নিয়েছিলাম। একদিন আমি মহামুনির ধর্মদেশনা শুনে অনাগারিক প্রব্রজ্যা গ্রহণ করেছিলাম।

১১৩. তখন আমি ছিলাম বহুশ্রুতা, ধর্মধরা, প্রতিভাণবতী, বিচিত্রকথিকা ও বুদ্ধের উপদেশ পালনকারিণী।

১১৪. তখন আমি বহুজনতার হিত-সুখ-মঙ্গলের জন্যে ধর্মকথা বলেছিলাম। সেখান থেকে চ্যুত হয়ে আমি তুষিত স্বর্গে যশস্বিনী হয়েছিলাম।

১১৫. আজ থেকে একত্রিশ কল্প আগে দেদীপ্যমান সিখী জিন মহান যশস্বী হয়ে পৃথিবীতে উৎপন্ন হয়েছিলেন।

১১৬. তখনো আমি বুদ্ধের শাসনে প্রব্রজ্যা নিয়ে বুদ্ধশাসনে অভিজ্ঞ হয়েছিলাম। এবং মানুষের কাছে জিনোপদেশগুলো প্রকটিত করে তখনো আমি তাবতিংস দেবলোকে জন্মেছিলাম।

১১৭. আজ থেকে একত্রিশ কল্প আগে পৃথিবীতে মহাজ্ঞানী বেস্সভূ ভগবান উৎপন্ন হয়েছিলেন। তখনো সেভাবেই আমি জন্ম নিয়েছিলাম।

১১৮. তখনো আমি শাসনে প্রব্রজ্যা নিয়ে জিনশাসনকে আলোকিত করেছিলাম এবং রমণীয় দেবপুরীতে গিয়ে মহাসুখ ভোগ করেছিলাম।

১১৯. এই ভদ্রকল্পে নরশরণ জিনোত্তম ককুসন্ধ বুদ্ধ উৎপন্ন হয়েছিলেন। তখনো আমি সেভাবেই জন্মেছিলাম।

১২০. তাঁর শাসনে প্রব্রজ্যা নিয়ে আমি যথা আয়ুষ্কাল শাসনকে আলোকিত করে নিজ ঘরে ফিরে যাবার ন্যায় তাবতিংস স্বর্গে জন্মেছিলাম।

১২১. এই ভদ্রকল্পেই লোকশরণ, অরণ, অমৃতদায়ক, নায়ক কোণাগমন বুদ্ধ উৎপন্ন হয়েছিলেন।

১২২. তখনো আমি তাঁর শাসনে প্রব্রজ্যা নিয়ে বহুশ্রুতা, ধর্মধরা হয়ে জিনশাসনকে উজ্জ্বল করেছিলাম।

১২৩. এই ভদ্রকল্পেই লোকশরণ, অরণ, মন্ত্রধর, মুনিশ্রেষ্ঠ কস্সপ ভগবান উৎপন্ন হয়েছিলেন।

১২৪-১২৫. সেই নরবীর বুদ্ধের শাসনে প্রব্রজ্যা নিয়ে আমি সদ্ধর্মে পারদর্শী, প্রশ্নবিশারদ, সুশীলা, লজ্জী ও ত্রিবিধ শিক্ষায় অভিজ্ঞ হয়ে আজীবন বহু ধর্মকথা বলেছিলাম।

১২৬. সেই কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস স্বর্গে জন্মেছিলাম।

১২৭. এই শেষ জন্মে আমি রাজগৃহে বহু রত্নের মালিক এক সম্ভ্রান্ত শ্রেষ্ঠী পরিবারে জন্মেছি।

১২৮. হাজার ভিক্ষু-পরিবৃত হয়ে লোকনায়ক বুদ্ধ যখন রাজগৃহে প্রবেশ করছিলেন তখন দেবরাজ শত্রু এই বলে তার ভূয়সী প্রশংসা করছিলেন:

১২৯. ভগবান বুদ্ধ নিজে দান্ত হয়ে পূর্বজটিল দান্তদের সঙ্গে ও নিজে বিপ্রমুক্ত হয়ে বিপ্রমুক্তদের সঙ্গে সুবর্ণের মতো উজ্জ্বল রূপ ধারণ করে রাজগৃহে প্রবেশ করছেন।

১৩০. এমন বুদ্ধানুভব তথা প্রভাব দেখে ও তাঁর গুণের কথা শুনে আমি প্রসন্নমনে শক্তি-প্রমাণে তাঁকে পূজা করেছি।

১৩১. পরবর্তীকালে আমি মহামতি ধর্মদিন্না ভিক্ষুণীর কাছে গিয়ে গৃহত্যাগ করে অনাগারিক প্রব্রজ্যা গ্রহণ করেছি।

১৩২. চুল কাটার সময়েই আমি সমস্ত ক্লেশকে দগ্ধ করেছি। প্রব্রজ্যা নেওয়ার কিছুদিনের মধ্যেই আমি বুদ্ধের সমস্ত শিক্ষাগুলো শিখেছি।

১৩৩. তারপর একদিন আমি মহাজনসমাবেশে ধর্মদেশনা করেছি এবং আমার ধর্মদেশনা শুনে উপস্থিত শ্রোতৃমণ্ডলীর ধর্মজ্ঞান হয়েছিল।

১৩৪. হাজারো জনতার ধর্মজ্ঞান লাভ করার ঘটনা দেখে বিস্মিত হয়ে এক যক্ষ সমগ্র রাজগৃহ ঘুরে আমার প্রতি প্রসন্ন হয়েছিল।

১৩৫. আমি রাজগৃহের মানুষদের কী এমন করেছি অথবা কী এমন মধু পান করিয়েছি যে, তারা অমৃতপদ নির্বাণ দেশনারতা সুক্কাকে সেবা-সম্মান করবে না?

১৩৬. তা এমন বিশুদ্ধ, খাঁটি ও মধুর ছিল যে তারা সচেতনভাবেই ধর্মবারি পান করছিল।

১৩৭-১৩৮. আমি বিবিধ ঋদ্ধি, দিব্যকান, পরচিত্ত-বিজানন-জ্ঞান ও পূর্বনিবাসানুস্মৃতি-জ্ঞান লাভ করেছি। আমার দিব্যচোখ অত্যন্ত বিশুদ্ধ। আমার সর্বাসব পরিক্ষীণ হয়েছে। এখন আর আমার কোনো পুনর্জন্ম নেই।

১৩৯. হে মহাবীর, আপনার কাছে এসে অর্থ, ধর্ম, নিরুক্তি ও প্রতিভাণ এই চার প্রতিসম্ভিদায় আমার জ্ঞান উৎপন্ন হয়েছে।

১৪০. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১৪১. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৪২. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই সুক্কা ভিক্ষুণী এই গাথাগুলো ভাষণ করেছিলেন।

সুক্কা থেরী অপদান পঞ্চম সমাপ্ত।

পঞ্চম ভাণবার সমাপ্ত।

৬. অভিরূপানন্দা থেরী অপদান
১৪৩. আজ থেকে একানব্বই কল্প আগে সর্ববিধ ধর্মে চক্ষুষ্মান, চারুদর্শন, নায়ক বিপস্সী ভগবান উৎপন্ন হয়েছিলেন।

১৪৪. তখন আমি বন্ধুমতি নগরে এক ধনাঢ্য পরিবারে জন্ম নিয়ে ভীষণ রূপবতী, দয়াময়ী ও জনসাধারণের পূজনীয় হয়েছিলাম।

১৪৫. একদিন আমি মহাবীর, লোকনায়ক বিপস্সী ভগবানের নিকট গিয়েছিলাম। তাঁর ধর্মদেশনা শুনে আমি তাঁর শরণ গ্রহণ করেছিলাম।

১৪৬. আমি ছিলাম ভীষণ শীলসংযত। নরোত্তম বুদ্ধ পরিনির্বাপিত হলে পরে তাঁর উদ্দেশে নির্মিত ধাতুস্তূপের ওপর সোনার ছাতা দিয়ে পূজা করেছিলাম।

১৪৭. আমি আজীবন দানবতী ও শীলবতী হয়ে মৃত্যুর পর মনুষ্যদেহ ত্যাগ করে তাবতিংস দেবলোকে জন্মেছিলাম।

১৪৮-১৪৯. তখন আমি নিম্নোক্ত দশটি বিষয়ের অধিকারী হয়েছিলাম। আমি রূপ, শব্দ, গন্ধ, রস, স্পর্শ, আয়ু, বর্ণ, সুখ, যশ ও আধিপত্য এই দশটি বিষয়ে বিরোচিত হয়েছিলাম।

১৫০. এই শেষ জন্মে আমি কপিলবাস্তু নগরে ক্ষেমক শাক্যের কন্যা নন্দা নামে জন্মগ্রহণ করেছি।

১৫১-১৫২. তখন আমি ছিলাম ভীষণ রূপবতী ও কোমলকান্তি। রূপ- লাবণ্যে ভূষিতা ও যৌবনপ্রাপ্তা হলে পরে আমাকে নিয়ে শাক্যরা ভীষণ বিবাদে লিপ্ত হলো। তখন আমার পিতা ‘তোমার কারণে শাক্যরা ধ্বংস না হোক’ এই বলে আমাকে আমার ইচ্ছার বিরুদ্ধে প্রব্রজিত করিয়ে দিলেন।

১৫৩. প্রব্রজিত হওয়ার পর আমি শুনতে পেলাম যে, নরোত্তম তথাগত নাকি রূপলাবণ্যের নিন্দা করেন। তাই আমি আমার রূপলাবণ্যে গর্বিতা হয়ে তাঁর কাছে যেতাম না।

১৫৪. এমনকি আমি বুদ্ধদর্শনের ভয়ে উপদেশ শুনতে পর্যন্ত যেতাম না। তখন জিনশ্রেষ্ঠ বুদ্ধ আমাকে সুকৌশলে তাঁর কাছে নিয়ে গেলেন।

১৫৫. তখন মার্গজ্ঞ বুদ্ধ আমাকে ঋদ্ধিযোগে তিন ধরনের স্ত্রী দেখালেন। সেগুলো হলো, অপ্সরা সদৃশ রূপবতী তরুণী, তারপর জরাগ্রস্ত মেয়ে ও সবশেষে একদম মৃত মেয়ে।

১৫৬. স্ত্রীলোকের এই ত্রিবিধ অবস্থা বা পরিণতি দেখে আমি ভীষণভাবে সংবেগপ্রাপ্ত হলাম এবং অচিরেই এই দেহের রূপলাবণ্যের প্রতি বিরক্তচিত্ত হলাম। আমি দেহের প্রতি নিরাসক্ত হলে পরে নায়ক বুদ্ধ আমাকে বললেন :

১৫৭. হে নন্দে, পূতি, অশুচি ও ব্যাধির এই সমষ্টিকে দেখো। এই অশুচি দেহকে একমাত্র মূর্খরাই অভিনন্দিত করে।

১৫৮. একাগ্র ও সুসমাহিত হয়ে অশুভ-ভাবনায় চিত্তকে নিয়োজিত করো। এই দেহ যেমন, অন্য দেহও তেমন। অন্য দেহ যেমন, এই দেহও তেমন।

১৫৯. এভাবে এই দেহকে রাতদিন অতন্দ্রভাবে দেখতে নিজ প্রজ্ঞায় উপলব্ধি করে অবস্থান করো।

১৬০. তারপর থেকে অপ্রমত্তভাবে ও জ্ঞানযোগে বিচরণ করতে করতে আমি এই অশুচি দেহের যথার্থ স্বভাব দেখতে পেলাম।

১৬১. অতঃপর আমি এই দেহের প্রতি সম্পূর্ণ নিস্পৃহ হলাম, সম্পূর্ণ নিরাসক্ত হলাম। অপ্রমত্ত ও নিরাসক্ত হওয়ায় আমি পরম শান্তিতে নিবৃত ও উপশান্ত হলাম।

১৬২-১৬৩. আমি বিবিধ ঋদ্ধি, দিব্যকান, পরচিত্ত-বিজানন-জ্ঞান ও পূর্বনিবাসানুস্মৃতি-জ্ঞান লাভ করেছি। আমার দিব্যচোখ অত্যন্ত বিশুদ্ধ। আমার সর্বাসব পরিক্ষীণ হয়েছে। এখন আমার আর পুনর্জন্ম নেই।

১৬৪. হে মহাবীর, আপনার কাছে এসে অর্থ, ধর্ম, নিরুক্তি ও প্রতিভাণ এই চার প্রতিসম্ভিদায় আমার জ্ঞান উৎপন্ন হয়েছে।

১৬৫. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১৬৭. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৬৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই অভিরূপানন্দা ভিক্ষুণী এই গাথাগুলো ভাষণ করেছিলেন।

অভিরূপানন্দা থেরী অপদান ষষ্ঠ সমাপ্ত।

৭. অর্ধকাশি থেরী অপদান
১৬৮. এই ভদ্রকল্পে ব্রহ্মবন্ধু, মহাযশস্বী কস্সপ ভগবান উৎপন্ন হয়েছিলেন।

১৬৯-১৭১. তখন সেই বুদ্ধের শাসনে প্রব্রজিত হয়ে প্রাতিমোক্ষশীলে ও পঞ্চেন্দ্রিয়ে সংযত, ভোজনে মাত্রাজ্ঞ, সদা জাগরণযুক্ত ও যোগযুক্ত তথা ধ্যানী হয়ে অবস্থান করছিলাম। একদিন আমি বিগত-আসব ভিক্ষুণীকে প্রদুষ্টমনে ‘পতিতা’ বলে গালি দিয়েছিলাম। সেই পাপকর্মের ফলে আমি নিরয়ে দগ্ধ হয়েছিলাম।

১৭২-১৭৩. দীর্ঘকাল নিরয়ে দগ্ধ হবার পর আমি এক পতিতা পরিবারে জন্মেছিলাম। এভাবে বহুবার আমি পরাধীন হয়ে দুঃখ ভোগ করেছিলাম। এই শেষ জন্মে আমি পূর্বজন্মে ব্রহ্মচর্যা আচরণের ফলে কাশীরাজ্যের এক শ্রেষ্ঠী পরিবারে ভীষণ রূপবতী দেব-অপ্সরা সদৃশ হয়ে জন্মেছি।

১৭৪. রাজগৃহ নগরের লোকেরা আমার রূপমাধুর্যে মুগ্ধ হয়ে আমাকে পতিতাবৃত্তিতে নিযুক্ত করল। এটি আমার প্রদুষ্টচিত্তে গালি দেওয়ারই ফল।

১৭৫. একদিন আমি বুদ্ধশ্রেষ্ঠ-দেশিত সদ্ধর্ম শুনে পূর্বকৃত কুশল সংস্কারের বলে অনাগারিক প্রব্রজ্যা গ্রহণ করেছি।

১৭৬. তখন আমি উপসম্পদা লাভের জন্যে জিনশ্রেষ্ঠের কাছে যাবার সময় পথিমধ্যে ধূর্তরা আছে শুনে এক দূতের মাধ্যমে উপসম্পদা লাভ করেছিলাম।

১৭৭. আমার সমস্ত কর্ম পরিক্ষীণ হয়েছে। তদ্রুপ আমার সমস্ত পাপ-পুণ্যও পরিক্ষীণ হয়েছে। এখন আমি সমস্ত সংসার হতে মুক্ত। গণিকাবৃত্তি এখন আমার কাছে সম্পূর্ণ পরিত্যক্ত।

১৭৮-১৭৯. আমি বিবিধ ঋদ্ধি, দিব্যকান, পরচিত্ত-বিজানন-জ্ঞান ও পূর্বনিবাসানুস্মৃতি-জ্ঞান লাভ করেছি। আমার দিব্যচোখ অত্যন্ত বিশুদ্ধ। আমার সর্বাসব পরিক্ষীণ হয়েছে। এখন আমার আর কোনো পুনর্জন্ম নেই।

১৮০. হে মহাবীর, আপনার কাছে এসে অর্থ, ধর্ম, নিরুক্তি ও প্রতিভাণ এই চার প্রতিসম্ভিদায় আমার জ্ঞান উৎপন্ন হয়েছে।

১৮১. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

১৮২. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

১৮৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই অর্ধকাশি ভিক্ষুণী এই গাথাগুলো ভাষণ করেছিলেন।

অর্ধকাশি থেরী অপদান সপ্তম সমাপ্ত।

৮. পূর্ণিকা থেরী অপদান
১৮৪-১৮৬. পূর্বে আমি বিপস্সী, সিখী, বেস্সভূ, ককুসন্ধ, কোণাগমন ও কস্সপ বুদ্ধের শাসনে প্রব্রজ্যা নিয়েছিলাম। আমি ছিলাম শীলসম্পন্না, প্রাজ্ঞ, সংযতেন্দ্রিয়, বহুশ্রুতা, ধর্মধরা, ধর্মার্থ জিজ্ঞেসকারী, ধর্মশিক্ষালাভী ও ধর্মের স্বাদলাভী।

১৮৭. একদিন আমি এক বুদ্ধের শাসনে বিশাল জনতার মাঝে দেশনা করছিলাম তখন আমার পাণ্ডিত্যে মুগ্ধ হয়ে আমি নিজেই নিজেকে পণ্ডিত শীলবতী বলে অহংকার করেছিলাম।

১৮৮. এই শেষ জন্মে আমি শ্রাবস্তী নগরে অনাথপিণ্ডিক শ্রেষ্ঠীর ঘরে এক কুম্ভদাসী হয়ে জন্মেছি।

১৮৯. একদিন আমি জল আনার জন্যে ঘাটে গেলে পাপ প্রক্ষালনের আশায় এক ব্রাহ্মণকে প্রবল শীতের মাঝেও স্নান করতে দেখতে পাই। তাকে দেখে আমি বললাম :

১৯০. আমি হচ্ছি কুম্ভদাসী। প্রভুর দণ্ড ও তিরস্কারের ভয়ে একান্ত অনিচ্ছা সত্ত্বেও আমাকে জল নিয়ে যেতে হয়।

১৯১. হে ব্রাহ্মণ, কার ভয়ে আপনি এই প্রচণ্ড শীতেও এত কষ্টের মাঝে জলে স্নান করছেন?

১৯২-১৯৩. হে পূর্ণিকা, তুমি যখন আমায় কারণ জিজ্ঞেস করছ, তাই তোমায় বলছি। এই প্রচণ্ড শীতে স্নান করে আমি কুশলকর্ম করছি ও কৃত পাপকর্ম ক্ষয় করছি। বৃদ্ধ হোক আর বালক হোক যে ব্যক্তি জীবনে বহু পাপকর্ম করেছে, সেও এই প্রচণ্ড শীতে স্নানের মাধ্যমে পাপকর্ম হতে মুক্ত হতে পারে।

১৯৪. তখন আমি তাকে পাপ হতে উত্তরণের জন্যে একটি সদর্থপূর্ণ গাথা বলেছি। তা শুনে তিনি ভীষণ সংবিগ্ন হলেন এবং প্রব্রজ্যা গ্রহণ করে অচিরেই অর্হত্ত্ব লাভ করলেন।

১৯৫. আমি যখন দাসীকুলে জন্ম নিই তখন আমাকে দিয়ে একশজন পূরণ করা হয়েছে বিধায় আমার নাম রাখা হলো পূর্ণা। তারা আমায় দাসত্ব হতে মুক্তি দিল।

১৯৬. আমি শ্রেষ্ঠীর অনুমতি নিয়ে অনাগারিক প্রব্রজ্যা গ্রহণ করেছি এবং অচিরেই অর্হত্ত্ব লাভ করেছি।

১৯৭-১৯৮. আমি বিবিধ ঋদ্ধি, দিব্যকান পরচিত্ত-বিজানন-জ্ঞান ও পূর্বনিবাসানুস্মৃতি-জ্ঞান লাভ করেছি। আমার দিব্যচোখ অত্যন্ত বিশুদ্ধ। আমার সর্বাসব পরিক্ষীণ হয়েছে। এখন আর আমার কোনো পুনর্জন্ম নেই।

১৯৯. বুদ্ধশ্রেষ্ঠের আশীর্বাদে অর্থ, ধর্ম, নিরুক্তি ও প্রতিভাণ এই চার প্রতিসম্ভিদায় আমার বিশুদ্ধ বিমল জ্ঞান উৎপন্ন হয়েছে।

২০০. পূর্বকৃত ভাবনাবলে আমি মহাপ্রাজ্ঞ ও পণ্ডিত হয়ে জন্মেছি। কিন্তু মান-অহংকারের কারণে আমি নীচকুলে জন্মেছি। সেই কর্ম বিনষ্ট হয়নি।

২০১. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

২০২. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

২০৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই পূর্ণিকা ভিক্ষুণী এই গাথাগুলো ভাষণ করেছিলেন।

পূর্ণিকা থেরী অপদান অষ্টম সমাপ্ত।

৯. আম্রপালি থেরী অপদান
২০৪. তখন ষড়রশ্মিতে উজ্জ্বল ফুস্স মহামুনি ছিলেন। আমি ছিলাম তাঁর বোন। আমি ক্ষত্রিয়কুলে জন্মেছিলাম।

২০৫. তাঁর কাছে ধর্মদেশনা শুনে অতীব প্রসন্নমনে মহাদান দিয়ে আমি রূপসম্পদ প্রার্থনা করেছিলাম।

২০৬. আজ থেকে একত্রিশ কল্প আগে জগতে লোকপ্রদ্যোৎ, ত্রিলোকশরণ, জিন, লোকাগ্রনায়ক সিখী বুদ্ধ উৎপন্ন হয়েছিলেন।

২০৭. তখন আমি অরুণ নগরে এক ব্রাহ্মণ পরিবারে জন্ম নিয়ে এক বিমুক্তচিত্ত ভিক্ষুণীকে ক্রুদ্ধ মনে অভিশাপ দিয়েছিলাম।

২০৮-২০৯. আমি তাঁকে ‘বেশ্যা, অনাচারিণী, জিনশাসন দূষিতা’ বলে তিরস্কার করেছিলাম। সেই পাপকর্মের ফলে আমি বিনিপাত নিয়য়ে গিয়ে মহাদুঃখ ভোগ করেছিলাম। সেখান থেকে চ্যুত হয়ে আমি মনুষ্যলোকে এক তপস্বিনী হয়ে জন্মেছিলাম।

২১০. আমি দশ হাজার জন্ম ধরে গণিকাবৃত্তি করেছিলাম। দূষিত বিষ পান করার ন্যায় তারপরও আমি সেই পাপ হতে মুক্ত হতে পারিনি।

২১১. আমি কস্সপ বুদ্ধের শাসনে ব্রহ্মচর্যা অনুশীলন করেছিলাম। সেই কর্মের ফলে আমি তাবতিংস স্বর্গে জন্মেছিলাম।

২১২. এই শেষ জন্মে আমি ঔপপাতিক সত্ত্ব হয়ে আমগাছের এক শাখায় জন্মেছি। তাই আমাকে সবাই ‘আম্রপালি’ নামে চেনে।

২১৩. আমি কোটি প্রাণীকুল-পরিবৃত হয়ে জিনশাসনে প্রব্রজ্যা নিয়েছি। আমি অচলস্থান নির্বাণ লাভ করেছি। এখন আমি বুদ্ধের ঔরসজাত কন্যা।

২১৪. আমি বিবিধ ঋদ্ধি, দিব্যকান, পরচিত্ত-বিজানন-জ্ঞান ও পূর্বানিবাসানুস্মৃতি-জ্ঞান লাভ করেছি। আমার দিব্যচোখ অত্যন্ত বিশুদ্ধ। আমার সর্বাসব পরিক্ষীণ হয়েছে। এখন আর আমার কোনো পুনর্জন্ম নেই।

২১৫. বুদ্ধশ্রেষ্ঠের আশীর্বাদে অর্থ, ধর্ম, নিরুক্তি ও প্রতিভাণ এই চার প্রতিসম্ভিদায় আমার বিশুদ্ধ বিমল জ্ঞান উৎপন্ন হয়েছে।

২১৬. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

২১৭. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

২১৮. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই আম্রপালি ভিক্ষুণী এই গাথাগুলো ভাষণ করেছিলেন।

আম্রপালি থেরী অপদান নবম সমাপ্ত।

১০. পেসলা থেরী অপদান
২২০. এই ভদ্রকল্পে ব্রহ্মবন্ধু, মহাযশস্বী কস্সপ বুদ্ধ উৎপন্ন হয়েছিলেন।

২২১. আমি শ্রাবস্তী নগরে এক উপাসকের ঘরে জন্মেছিলাম। একদিন আমি জিনশ্রেষ্ঠ বুদ্ধকে দেখে তাঁর কাছে ধর্মদেশনা শুনেছিলাম।

২২২-২২৪. তখন আমি সেই বীর বুদ্ধের শরণ গ্রহণ করে শীল গ্রহণ করেছিলাম। একদিন সেই মহাবীর বুদ্ধ মহাজনসমাবেশে নিজের সম্বোধি জ্ঞান লাভের কথা প্রকাশ করেছিলেন। তিনি বলেছিলেন, ‘পূর্বে আমার অশ্রুতপূর্ব দুঃখাদি আর্যসত্যে চক্ষু, জ্ঞান, প্রজ্ঞা ও বিদ্যালোক উৎপন্ন হয়েছিল।’ তা শুনে আমি ভিক্ষুগণকে বিষয়টি জিজ্ঞেস করেছিলাম।

২২৫. সেই সুকৃত কর্মের ফলে ও প্রার্থনাবলে মনুষ্যদেহ ত্যাগ করে আমি তাবতিংস দেবলোকে জন্মেছিলাম।

২২৬. এই শেষ জন্মে আমি এক শ্রেষ্ঠী পরিবারে জন্মেছি। একদিন বুদ্ধের কাছে গিয়ে আর্যসত্য-বিষয়ক সদ্ধর্ম শ্রবণ করেছি।

২২৭. তারপর আমি অচিরেই প্রব্রজ্যা নিয়ে সেই আর্যসত্যসমূহ বিশেষভাবে ভেবেছি। সর্বাসব ক্ষয় করে আমি অর্হত্ত্ব লাভ করেছি।

২২৮-২২৯. আমি বিবিধ ঋদ্ধি, দিব্যকান, পরচিত্ত-বিজানন-জ্ঞান ও পূর্বনিবাসানুস্মৃতি-জ্ঞান লাভ করেছি। আমার দিব্যচোখ অত্যন্ত বিশুদ্ধ। আমার সর্বাসব পরিক্ষীণ হয়েছে। এখন আর আমার কোনো পুনর্জন্ম নেই।

২৩০. বুদ্ধশ্রেষ্ঠের আশীর্বাদে অর্থ, ধর্ম, নিরুক্তি ও প্রতিভাণ এই চার প্রতিসম্ভিদায় আমার বিশুদ্ধ বিমল জ্ঞান উৎপন্ন হয়েছে।

২৩১. আমার সমস্ত ক্লেশ দগ্ধ হয়েছে, আমার সমস্ত জন্ম বিধ্বংস হয়েছে এবং নাগের ন্যায় সমস্ত বন্ধন ছিন্ন করে এখন আমি সম্পূর্ণ অনাসক্ত হয়ে অবস্থান করছি।

২৩২. বুদ্ধের কাছে আসাটা আমার অতীব শুভপ্রদ হয়েছে। ত্রিবিদ্যা লাভ করে আমি বুদ্ধের শাসনে কৃতকার্য হয়েছি।

২৩৩. চার প্রতিসম্ভিদা, অষ্ট বিমোক্ষ ও ষড়ভিজ্ঞা সাক্ষাৎ করে আমি বুদ্ধের শাসনে কৃতকার্য হয়েছি।

ঠিক এভাবেই পেসলা ভিক্ষুণী এই গাথাগুলো ভাষণ করেছিলেন।

পেসলা থেরী অপদান দশম সমাপ্ত।

ক্ষত্রিয়া বর্গ চতুর্থ সমাপ্ত।

থেরী-অপদান সমাপ্ত।

খুদ্দকনিকায়ে অপদান সমাপ্ত।

৪৩. সকিংসম্মার্জক বর্গ

১. সকিংসম্মার্জক স্থবির অপদান

২. একবস্ত্রদায়ক স্থবির অপদান

৩. একাসনদায়ক স্থবির অপদান

৪. সপ্তকদম্বপুষ্পিয় স্থবির অপদান

৫. কোরণ্ডপুষ্পিয় স্থবির অপদান

৬. ঘৃতমণ্ডদায়ক স্থবির অপদান

৭. একধর্মশ্রবণীয় স্থবির অপদান

৮. সুচিন্তিত স্থবির অপদান

৯. সুবর্ণকিঙ্কণীয় স্থবির অপদান

১০. সোন্নকোন্তরিক স্থবির অপদান

৪৪. একবিহারী বর্গ

১. একবিহারিক স্থবির অপদান

২. একশঙ্খীয় স্থবির অপদান

৩. পাটিহীরসংজ্ঞক স্থবির অপদান

৪. জ্ঞানস্তুতিকারী স্থবির অপদান

৫. উচ্ছুখণ্ডিক স্থবির অপদান

৬. কলম্বদায়ক স্থবির অপদান

৭. অম্বাটকদায়ক স্থবির অপদান

৮. হরিতকীদায়ক স্থবির অপদান

৯. অম্বপিণ্ডিয় স্থবির অপদান

১০. অম্বফলিয় স্থবির অপদান

৪৫. বিভীতক বর্গ

১. বিভীতকমিঞ্জিয় স্থবির অপদান

২. কলাদায়ক স্থবির অপদান

৩. বিল্লিয় স্থবির অপদান

৪. বহেরাদায়ক স্থবির অপদান

৫. উত্তলিপুষ্পিয় স্থবির অপদান

৬. অম্বটকীয় স্থবির অপদান

৭. সিংহাসনিক স্থবির অপদান

৮. পাদপীঠীয় স্থবির অপদান

৯. বেদিকারক স্থবির অপদান

১০. বোধিঘরদায়ক স্থবির অপদান

৪৬. জগতিদায়ক বর্গ

১. জগতিদায়ক স্থবির অপদান

২. মোরহস্তীয় স্থবির অপদান

৩. সিংহাসনবীজিয় স্থবির অপদান

৪. ত্রি-উল্কাধারী স্থবির অপদান

৫. অক্কমনদায়ক স্থবির অপদান

৬. বনকোরণ্ডিয় স্থবির অপদান

৭. একছত্রিয় স্থবির অপদান

৮. জাতিপুষ্পিয় স্থবির অপদান

৯. পট্টিপুষ্পিয় স্থবির অপদান

১০. গন্ধপূজক স্থবির অপদান

৪৭. শালকুসুমিয় বর্গ

১. শালকুসুমিয় স্থবির অপদান

২. শ্মশানপূজক স্থবির অপদান

৩. শ্মশাননির্বাপক স্থবির অপদান

৪. সেতুদায়ক স্থবির অপদান

৫. সুমন তালবণ্টিয় স্থবির অপদান

৬. অবটফলিয় স্থবির অপদান

৭. লবুজফলদায়ক স্থবির অপদান

৮. পিলক্ষফলদায়ক স্থবির অপদান

৯. স্বয়ং প্রতিভাণিয় স্থবির অপদান

১০. নিমিত্ত ব্যাকরণিয় স্থবির অপদান

৪৮. নলমালি বর্গ

১. নলমালিয় স্থবির অপদান

২. মণিপূজক স্থবির অপদান

৩. উল্কাশতিক স্থবির অপদান

৪. সুমনবীজনিয় স্থবির অপদান

৫. কুল্মাসদায়ক স্থবির অপদান

৬. কুশ-অষ্টদায়ক স্থবির অপদান

৭. গিরিপুন্নাগিয় স্থবির অপদান

৮. বল্লিকারফলদায়ক স্থবির অপদান

৯. পানধিদায়ক স্থবির অপদান

১০. পুলিনচংক্রমিয় স্থবির অপদান

৪৯. পাংশুকূল বর্গ

১. পাংশুকূলসংজ্ঞক স্থবির অপদান

২. বুদ্ধসংজ্ঞক স্থবির অপদান

৩. ভিসদায়ক স্থবির অপদান

৪. জ্ঞানথবিকা স্থবির অপদান

৫. চন্দনমালিয় স্থবির অপদান

৬. ধাতুপূজক স্থবির অপদান

৭. পুলিনুপ্পাদক স্থবির অপদান

৮. তরণীয় স্থবির অপদান

৯. ধর্মর্বচিয় স্থবির অপদান

১০. শালমণ্ডপিয় স্থবির অপদান

৫০. কিংকণিপুষ্প বর্গ

১. ত্রিকিংকণিপুষ্পিয় স্থবির অপদান

২. পাংশুকূলপূজক স্থবির অপদান

৩. কোরণ্ডপুষ্পিয় স্থবির অপদান

৪. কিংশুকপুষ্পিয় স্থবির অপদান

৫. উপার্ধবস্ত্রদায়ক স্থবির অপদান

৬. ঘৃতমণ্ডদায়ক স্থবির অপদান

৭. উদকদায়ক স্থবির অপদান

৮. পুলিনস্তূপিয় স্থবির অপদান

৯. নলকুটিদায়ক স্থবির অপদান

১০. পিয়াল ফলদায়ক স্থবির অপদান

৫১. কণিকার বর্গ

১. ত্রিকণিকারপুষ্পিয় স্থবির অপদান

২. একপাত্রদায়ক স্থবির অপদান

৩. কাসুমারফুলিয় স্থবির অপদান

৪. অবটফলিয় স্থবির অপদান

৫. পাদফলিয় স্থবির অপদান

৬. মাতুলুঙ্গফলদায়ক স্থবির অপদান

৭. অজেলিফলদায়ক স্থবির অপদান

৮. অমোদফলিয় স্থবির অপদান

৯. তালফলদায়ক স্থবির অপদান

১০. নারিকেলফলদায়ক স্থবির অপদান

৫২. ফলদায়ক বর্গ

১. কুরঞ্চিয় ফলদায়ক স্থবির অপদান

২. কপিত্থফলদায়ক স্থবির অপদান

৩. কোশম্বফলিয় স্থবির অপদান

৪. কেতকপুষ্পিয় স্থবির অপদান

৫. নাগপুষ্পিয় স্থবির অপদান

৬. অর্জুনপুষ্পিয় স্থবির অপদান

৭. কুটজপুষ্পিয় স্থবির অপদান

৮. ঘোষসংজ্ঞক স্থবির অপদান

৯. সর্বফলদায়ক স্থবির অপদান

১০. পদুমধারিক স্থবির অপদান

৫৩. তৃণদায়ক বর্গ

১. তৃণমুষ্টিদায়ক স্থবির অপদান

২. মঞ্চদায়ক স্থবির অপদান

৩. শরণগমনীয় স্থবির অপদান

৪. অব্ভঞ্জনদায়ক স্থবির অপদান

৫. সুপটদায়ক স্থবির অপদান

৬. দণ্ডদায়ক স্থবির অপদান

৭. গিরিনেলপূজক স্থবির অপদান

৮. বোধিসম্মার্জক স্থবির অপদান

৯. আম-ফলদায়ক স্থবির অপদান

১০. সুগন্ধ স্থবির অপদান

৫৪. কাচ্চায়ন বর্গ

১. মহাকাচ্চায়ন স্থবির অপদান

২. বক্কলি স্থবির অপদান

৩. মহাকপ্পিন স্থবির অপদান

৪. মল্লপুত্র দব্ব স্থবির অপদান

৫. কুমার কস্সপ স্থবির অপদান

৬. বাহিয় স্থবির অপদান

৭. মহাকোট্ঠিক স্থবির অপদান

৮. উরুবেলাকস্সপ স্থবির অপদান

৯. রাধ স্থবির অপদান

১০. মোঘরাজ স্থবির অপদান

৫৫. ভদ্দিয় বর্গ

১. লকুণ্ডভদ্দিয় স্থবির অপদান

২. কঙ্খারেবত স্থবির অপদান

৩. সীবলী স্থবির অপদান

৪. বঙ্গীশ স্থবির অপদান

৫. নন্দক স্থবির অপদান

৬. কালুদায়ি স্থবির অপদান

৭. অভয় স্থবির অপদান

৮. লোমসকঙ্গিয় স্থবির অপদান

৯. বনবচ্ছ স্থবির অপদান

১০. চূলসুগন্ধ স্থবির অপদান

৫৬. যশ বর্গ

১. যশ স্থবির অপদান

২. নদীকস্সপ স্থবির অপদান

৩. গয়াকস্সপ স্থবির অপদান

৪. কিমিল স্থবির অপদান

৫. বজ্জীপুত্র স্থবির অপদান

৬. উত্তর স্থবির অপদান

৭. অপর উত্তর স্থবির অপদান

৮. ভদ্দজি স্থবির অপদান

৯. সীবক স্থবির অপদান

১০. উপবান স্থবির অপদান

১১. রাষ্ট্রপাল স্থবির অপদান

থেরী-অপদান

১. সুমেধা বর্গ

১. সুমেধা থেরী অপদান

২. মেখলাদায়িকা থেরী অপদান

৩. মণ্ডপদায়িকা থেরী অপদান

৪. সঙ্কমনত্থা থেরী অপদান

৫. নলমালিকা থেরী অপদান

৬. একপিণ্ডপাতদায়িকা থেরী অপদান

৭. কটচ্ছুভিক্ষাদায়িকা থেরী অপদান

৮. সপ্তোৎপলমালিকা থেরী অপদান

৯. পঞ্চদীপিকা থেরী অপদান

১০. উদকদায়িকা থেরী অপদান

২. একোপোসথিকা বর্গ

১. একোপোসথিকা থেরী অপদান

২. সললপুষ্পিকা থেরী অপদান

৩. মোদকদায়িকা থেরী অপদান

৪. একাসনদায়িকা থেরী অপদান

৫. পঞ্চদীপদায়িকা থেরী অপদান

৬. নলমালিকা থেরী অপদান

৭. মহাপ্রজাপতি গৌতমী থেরী অপদান

৮. ক্ষেমা থেরী অপদান

৯. উৎপলবর্ণা থেরী অপদান

১০. পটাচারা থেরী অপদান

৩. কুণ্ডলকেশী বর্গ

১. কুণ্ডলকেশা থেরী অপদান

২. কৃশাগৌতমী থেরী অপদান

৩. ধর্মদিন্না থেরী অপদান

৪. সকুলা থেরী অপদান

৫. নন্দা থেরী অপদান

৬. সোণা থেরী অপদান

৭. ভদ্রাকাপিলানী থেরী অপদান

৮. যশোধরা থেরী অপদান

৯. যশোধরা প্রমুখা দশ হাজার ভিক্ষুণী অপদান

১০. যশোধরা প্রমুখা আঠারো হাজার ভিক্ষুণী অপদান

৪. ক্ষত্রিয়া বর্গ

১. যশবতী প্রমুখা আঠারো হাজার ভিক্ষুণী অপদান

২. চুরাশি হাজার ভিক্ষুণী অপদান

৩. উৎপলদায়িকা থেরী অপদান

৪. সিঙ্গালমাতা থেরী অপদান

৫. সুক্কা থেরী অপদান

৬. অভিরূপানন্দা থেরী অপদান

৭. অর্ধকাশি থেরী অপদান

৮. পূর্ণিকা থেরী অপদান

৯. আম্রপালি থেরী অপদান

১০. পেসলা থেরী অপদান