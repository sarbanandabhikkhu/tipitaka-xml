সূত্রপিটকে অঙ্গুত্তরনিকায়

৮. অষ্টক নিপাত
অনুবাদক : অধ্যাপক সুমঙ্গল বড়ুয়া

প্রথম পঞ্চাশক
১. মৈত্রী-বর্গ
১. মৈত্রী সূত্র
১.১. আমাকর্তৃক এরূপ শ্রুত হয়েছে, একসময় ভগবান শ্রাবস্তীর জেতবনে অনাথপিণ্ডিক-নির্মিত বিহারে অবস্থান করছিলেন। ভগবান ভিক্ষুদিগকে আহ্বান করলেন, “হে ভিক্ষুগণ,” “হ্যাঁ ভদন্ত” বলে ভিক্ষুগণ প্রত্যুত্তরে তাঁদের সম্মতি জানালেন।

ভগবান বললেন :

২. “হে ভিক্ষুগণ, মৈত্রী দ্বারা, চিত্তবিমুক্তি দ্বারা, আগ্রহবশে সেবন দ্বারা, ভাবনা ও পুনঃপুন কুশল বৃদ্ধি দ্বারা, রপ্ত হওয়া দ্বারা, জাগরণশীলতা ও প্রতিষ্ঠা দ্বারা, পুনঃপুন চয়নের দ্বারা, সম্যক প্রচেষ্টা দ্বারা আট প্রকার ফল প্রত্যাশা করা যায়। আট কী কী?

৩. সুখে নিদ্রা যায়, সুখে জাগ্রত হয়, পাপ স্বপ্ন দেখে না, মনুষ্যগণের প্রিয় হয়, অমনুষ্যগণের প্রিয়, দেবগণ রক্ষা করেন, অগ্নি, বিষ বা অস্ত্র দ্বারা দুঃখ প্রাপ্ত হয় না। মৈত্রী ভাবনা দ্বারা সে অর্হত্ত্ব প্রাপ্ত না হলেও মনুষ্য লোক হতে চ্যুত হয়ে সুপ্ত বুদ্ধের ন্যায় ব্রহ্মলোকে উৎপন্ন হয়।

হে ভিক্ষুগণ, মৈত্রী দ্বারা, চিত্তবিমুক্তি দ্বারা, আগ্রহবশে সেবন দ্বারা, ভাবনা ও পুনঃপুন কুশল বৃদ্ধি দ্বারা, রপ্ত হওয়া দ্বারা, প্রতিষ্ঠা দ্বারা, জাগরশীলতা ও পুনঃপুন চয়নের দ্বারা এই আট প্রকার ফল প্রত্যাশা করা যায়।

স্মৃতিযুক্ত হয়ে যিনি অপ্রমাণে মৈত্রী ভাবনা করেন

তিনি উপধিক্ষয়ে প্রাপ্ত হন অর্হত্ত্বফল,

ধ্বংস করে দশ সংযোজন,

তাঁর প্রতিঘ-সম্প্রযুক্ত সংযোজন হয়ে যায় তনু বা হাল্কা।

যিনি একটি প্রাণীর প্রতিও দোষ চিত্ত আনয়ন

না করে মৈত্রী ভাবনা করেন তদ্বারা তিনি লভেন

কুশল, হন কুশলী, আর্য সজ্জন হয়ে দয়াচিত্ত

সমস্ত জীবের প্রতি করেন পুণ্য সঞ্চয় প্রভূত।

যাঁরা সত্ত্বপূর্ণ পৃথিবীকে জয় করে রাজর্ষিকে

দিয়েছিলেন দান-অশ্বমেধ, পুরুষমেধ সম্মপাশ,

বাজপেয়, নিরর্গল প্রভৃতি, সেসব মহাযজ্ঞে

সুভাবিত মৈত্রীচিত্ত লোকের ষোল কলার এক কলা

তুল্য হয় না, চন্দ্রপ্রভা ও তারাগণও হয় না তুলনা তাঁর সাথে।

যিনি কামনা করেন মৈত্রী সমস্ত ভূতের,

হত্যা, ঘাত-প্রতিঘাত করেন না প্রাণীকে,

পরাজয় বা বিনাশ করেন না অর্থাদির,

তিনি হন মৈত্রীকামী সর্ব ভূতের,

নেই কোনো শত্রু ইদৃশ মৈত্রীকামীর।”

২. প্রজ্ঞা সূত্র
২.১. “হে ভিক্ষুগণ, আদি ব্রহ্মচর্যের সহায়ক অলব্ধ প্রজ্ঞা লাভের জন্য, লব্ধ প্রজ্ঞার সংবর্ধন, শ্রীবৃদ্ধি, বৈপুল্য প্রাপ্তির জন্য, ভাবনা দ্বারা পূর্ণতা প্রাপ্তির জন্য এই আট প্রকার হেতু, আট প্রকার শর্ত রয়েছে। আট কী কী?

২. হে ভিক্ষুগণ, ভিক্ষু শাস্তা কিংবা গুরুস্থানীয় সব্রহ্মচারীর উপনিশ্রয়ে বাস করে যার ফলে তার পাপে লজ্জা, ভয়, প্রেম ও শ্রদ্ধা দৃঢ়ভাবে প্রতিষ্ঠিত হয়। হে ভিক্ষুগণ, এটাই আদি ব্রহ্মচর্যের সহায়ক অলব্ধ প্রজ্ঞা লাভের, লব্ধ প্রজ্ঞার সংবর্ধন, শ্রীবৃদ্ধি, বৈপুল্য প্রাপ্তির জন্য, ভাবনা দ্বারা পূর্ণতা প্রাপ্তির জন্য প্রথম হেতু, প্রথম শর্ত।

৩. শাস্তা কিংবা অন্য কোনো গুরুস্থানীয় সতীর্থের উপনিশ্রয়ে বাস করার সময় সে মাঝে মাঝে শাস্তাগণের নিকট উপস্থিত হয়ে তাঁদেরকে এরূপ প্রশ্ন করে ও জানতে চায়, “মহাশয়গণ, এটা কেমন? এর অর্থ কী?” সেই আয়ুষ্মানগণ তাকে নিহিত অর্থ প্রকাশ করে, অস্পষ্ট বিষয় ব্যাখ্যা করে, সন্দেহজনক বিভিন্ন বিষয়ে সন্দেহ দূরীভূত করে। হে ভিক্ষুগণ, এটা আদি ব্রহ্মচর্যের সহায়ক অলব্ধ প্রজ্ঞার সংবর্ধন, শ্রীবৃদ্ধি, বৈপুল্য প্রাপ্তির জন্য, ভাবনা দ্বারা পূর্ণতা প্রাপ্তির জন্য দ্বিতীয় হেতু, দ্বিতীয় শর্ত।

৪. যখন সে সেই ধর্ম শ্রবণ করে সে দ্বিবিধ নির্জনতার জন্য বিশেষভাবে চেষ্টা কর্তেদেহ ও মনের। হে ভিক্ষুগণ, এটা আদি ব্রহ্মচর্যের সহায়ক অলব্ধ প্রজ্ঞার সংবর্ধন, শ্রীবৃদ্ধি, বৈপুল্য প্রাপ্তির জন্য, ভাবনা দ্বারা পূর্ণতা প্রাপ্তির জন্য তৃতীয় হেতু, তৃতীয় শর্ত।

৫. সে শীলবান হয়, প্রাতিমোক্ষের বিধান দ্বারা সংযত হয়ে বাস করে, আচার-গোচরসম্পন্ন, সামান্যতম দোষে ভয়দর্শী হয়, শিক্ষণীয় বিষয়সমূহ শিক্ষা করে। হে ভিক্ষুগণ, এটা আদি ব্রহ্মচর্যের সহায়ক অলব্ধ প্রজ্ঞার সংবর্ধন, শ্রীবৃদ্ধি, বৈপুল্য প্রাপ্তির জন্য, ভাবনা দ্বারা পূর্ণতা প্রাপ্তির জন্য চতুর্থ হেতু, চতুর্থ শর্ত।

৬. সে সেসব বিষয়ে বহুশ্রুত হয়, শ্রুতধর, শ্রুত বিষয়ের সঞ্চয়াগার হয় যে ধর্মের আদিতে কল্যাণ, মধ্যে কল্যাণ, পর্যবসানে কল্যাণ, অর্থযুক্ত, সমগ্র পরিপূর্ণ পরিশুদ্ধ ব্রহ্মচর্য প্রকাশিত করে, সেরূপ ধর্মে বহুশ্রুত হয়, ধারণকারী, বাক্য দ্বারা পরিচিত, মন দ্বারা, দৃষ্টি দ্বারা সুপ্রতিবিদ্ধ। হে ভিক্ষুগণ, এটা আদি ব্রহ্মচর্যের সহায়ক অলব্ধ প্রজ্ঞার সংবর্ধন, শ্রীবৃদ্ধি, বৈপুল্য প্রাপ্তির জন্য, ভাবনা দ্বারা পূর্ণতা প্রাপ্তির জন্য পঞ্চম হেতু, পঞ্চম শর্ত।

৭. সে বীর্যবান হয়ে অবস্থান করে অকুশলধর্মসমূহ ক্ষয়ের জন্য, কুশল ধর্মসমূহ বৃদ্ধির জন্য দৃঢ় পরাক্রমী হয়, কুশল ধর্মসমূহে অনিক্ষিপ্তধুর (অপরিত্যাগী)-সম্পন্ন হয়। হে ভিক্ষুগণ, এটা আদি ব্রহ্মচর্যের সহায়ক অলব্ধ প্রজ্ঞার সংবর্ধন, শ্রীবৃদ্ধি, বৈপুল্য প্রাপ্তির জন্য, ভাবনা দ্বারা পূর্ণতা প্রাপ্তির জন্য ষষ্ঠ হেতু, ষষ্ঠ শর্ত।

৮. অধিকন্তু, সে সংঘের নিকট পুনঃপুন গমন করে, অকথন ভাষণ করে না, কিংবা ছেলেমিতা প্রকাশক কোনো ভাষণ করে না, সে নিজে ধর্ম বিষয়ে ভাষণ করে কিংবা অপরকে ধর্ম বিষয়ে প্রশ্ন করে কিংবা সে আর্য নীরবতার অবমাননা করে না। হে ভিক্ষুগণ, এটা আদি ব্রহ্মচর্যের সহায়ক অলব্ধ প্রজ্ঞার সংবর্ধন, শ্রীবৃদ্ধি, বৈপুল্য প্রাপ্তির জন্য, ভাবনা দ্বারা পূর্ণতা প্রাপ্তির জন্য সপ্তম হেতু, সপ্তম শর্ত।

৯. অধিকন্তু, সে পঞ্চ উপাদানস্কন্ধ সমূহের প্রতি উদয়ব্যয়ানুদর্শী হয়ে এভাবে বাস করে-এ রকমই রূপ, এ রকম রূপের উৎপত্তি, এ রকম রূপের অস্তগমন; তদ্রূপ এরূপ বেদনা, এরূপ বেদনার উৎপত্তি, এরূপ বেদনার অস্তগমন; তদ্রূপ এরূপ সংজ্ঞা, এরূপ সংজ্ঞার উৎপত্তি, এরূপ সংজ্ঞার অস্তগমন; তদ্রূপ এরূপ সংস্কার, এরূপ সংস্কারের উৎপত্তি, এরূপ সংস্কারের অস্তগমন; তদ্রূপ এরূপ বিজ্ঞান, এরূপ বিজ্ঞানের উৎপত্তি, এরূপ বিজ্ঞানের অস্তগমন। হে ভিক্ষুগণ, এটা আদি ব্রহ্মচর্যের সহায়ক অলব্ধ প্রজ্ঞার সংবর্ধন, শ্রীবৃদ্ধি, বৈপুল্য প্রাপ্তির জন্য, ভাবনা দ্বারা পূর্ণতা প্রাপ্তির জন্য অষ্টম হেতু, অষ্টম শর্ত।

১০. অতঃপর তার সতীর্থগণ তাকে এভাবে সম্মান করে-এই আয়ুষ্মান শাস্তার উপনিশ্রয়ে কিংবা অন্যতর গুরুস্থানীয় সতীর্থের উপনিশ্রয়ে বাস করেন যার ফলে তাঁর পাপে লজ্জা, ভয়, প্রেম ও শ্রদ্ধা দৃঢ়ভাবে প্রতিষ্ঠিত হয়; নিশ্চিতরূপে এই সেই আয়ুষ্মান যিনি জ্ঞাত হয়ে জানেন, দর্শন করে দেখেন। সত্য সত্যই এই অবস্থা প্রিয়ভাব, সম্মান, ভাবনা, শ্রামণ্য ও মনের একাগ্রভাব সৃষ্টিতে সহায়ক।

১১. সেই আয়ুষ্মান শাস্তা কিংবা অন্য কোনো গুরুস্থানীয় সতীর্থের উপনিশ্রয়ে বাস করার সময় তীব্র লজ্জা, ভয়, ভালোবাসা ও শ্রদ্ধা দৃঢ়ভাবে প্রতিষ্ঠিত হয়। তিনি মাঝে মাঝে তাঁদের নিকট উপস্থিত হয়ে তাঁদেরকে এরূপ প্রশ্ন করেন ও জানতে চান, “মহাশয়গণ, এটা কেমন? এর অর্থ কী?” সেই আয়ুষ্মানগণ তাঁকে এর অন্তর্নিহিত অর্থ প্রকাশ করেন, অস্পষ্ট বিষয় প্রকটিত করেন, সন্দেহপূর্ণ বিভিন্ন বিষয়ে সন্দেহ দূর করেন; নিশ্চিতরূপে এই সেই আয়ুষ্মান যিনি জ্ঞাত হয়ে জানেন, দর্শন করে দেখেন। এই অবস্থা সত্য সত্যই প্রিয়ভাব, সম্মান, ভাবনা, শ্রামণ্য ও মনের একাগ্রভাব সৃষ্টিতে সহায়ক।

১২. এই আয়ুষ্মান সেই ধর্ম শ্রবণ করে দ্বিবিধ নির্জনতার জন্য চেষ্টা করে, দেহ ও মনের। নিশ্চিতরূপে এই আয়ুষ্মান জ্ঞাত হয়ে জানেন, দর্শন করে দেখেন। এই অবস্থা সত্য সত্যই প্রিয়ভাব, সম্মান, ভাবনা, শ্রামণ্য ও মনের একাগ্রভাব সৃষ্টিতে সহায়ক।

১৩. শীলবান এই আয়ুষ্মান প্রাতিমোক্ষের বিধান দ্বারা সংযত, আচার-গোচরসম্পন্ন, সামান্যতম দোষজনক বিষয়ে দোষদর্শী হয়, শিক্ষণীয় বিষয়সমূহ শিক্ষা করে; এই আয়ুষ্মান নিশ্চিতরূপে জ্ঞাত হয়ে জানেন, দর্শন করে দেখেন। এই অবস্থা সত্য সত্যই প্রিয়ভাব, সম্মান, ভাবনা, শ্রামণ্য ও মনের একাগ্রভাব সৃষ্টিতে সহায়ক।

১৪. এই আয়ুষ্মান সেসব বিষয়ে বহুশ্রুত, শ্রুতধর, শ্রুতধর্মের সঞ্চয়াগার এই আয়ুষ্মান যে ধর্মের আদিতে কল্যাণ, মধ্যে কল্যাণ, অন্তে কল্যাণ, অর্থযুক্ত, ব্যঞ্জনযুক্ত, সমগ্র, পরিপূর্ণ, পরিশুদ্ধ ব্রহ্মচর্য প্রকাশিত করে, তাদৃশ ধর্মে বহুশ্রুত, ধারণকারী, বাক্য দ্বারা পরিচিত, মন দ্বারা চিন্তিত, মতবাদে সম্পূর্ণরূপে উপলব্ধ; নিশ্চিতরূপে এই আয়ুষ্মান জ্ঞাত হয়ে জানেন, দর্শন করে দেখেন। এই অবস্থা সত্য সত্যই প্রিয়ভাব, সম্মান, ভাবনা, শ্রামণ্য ও মনের একাগ্রভাব আনতে সহায়ক।

১৫. বীর্যবান এই আয়ুষ্মান অকুশল ধর্মসমূহ ক্ষয় ও কুশল ধর্মসমূহ বৃদ্ধির জন্য দৃঢ় পরাক্রমী, কুশল ধর্ম অপরিত্যাগী হয়ে অবস্থান করে; নিশ্চিতরূপে এই আয়ুষ্মান জ্ঞাত হয়ে জানেন, দর্শন করে দেখেন। সত্যসত্যই এই অবস্থা প্রিয়ভাব, সম্মান, ভাবনা, শ্রামণ্য ও মনের একাগ্রভাব সৃষ্টিতে সহায়ক।

১৬. সংঘগত এই আয়ুষ্মান অকথন ভাষণ করেন না কিংবা ছেলেমিতা প্রকাশক কোনো বাক্য ভাষণ করেন না। তিনি নিজে ধর্ম ভাষণ করেন কিংবা অপরকে ধর্ম বিষয়ে জিজ্ঞাসা করেন, কিংবা আর্য নীরবতার অবমাননা করেন না; এই আয়ুষ্মান নিশ্চিতরূপে জ্ঞাত হয়ে জানেন, দর্শন করে দেখেন। এই অবস্থা প্রিয়ভাব, সম্মান, ভাবনা, শ্রামণ্য ও একাগ্রভাব সৃষ্টিতে সহায়ক।

১৭. এই আয়ুষ্মান পঞ্চ উপাদান স্কন্ধে উদয়-ব্যয়ানুদর্শী হয়ে বিহার করে-এ রকম রূপ, এ রকম রূপের উৎপত্তি, এ রকম রূপের অস্তগমন; এ রকম বেদনা, এ রকম বেদনার উৎপত্তি, এ রকম বেদনার অস্তগমন; এ রকম সংজ্ঞা, এ রকম সংজ্ঞার উৎপত্তি, এ রকম সংজ্ঞার অস্তগমন; এ রকম সংস্কার, এ রকম সংস্কারের উৎপত্তি, এ রকম সংস্কারের অস্তগমন; এ রকম বিজ্ঞান, এ রকম বিজ্ঞানের উৎপত্তি, এ রকম বিজ্ঞানের অস্তগমন এই আয়ুষ্মান নিশ্চিতরূপে জ্ঞাত হয়ে জানেন, দর্শন করে দেখেন। সত্য সত্যই, এই বিষয় প্রিয়ভাব, সম্মান, ভাবনা, শ্রামণ্য ও একাগ্রভাব সৃষ্টিতে সহায়ক।

হে ভিক্ষুগণ, আদি ব্রহ্মচর্যের সহায়ক অলব্ধ প্রজ্ঞা লাভের জন্য, লব্ধ প্রজ্ঞার সংবর্ধন, শ্রীবৃদ্ধি, বৈপুল্য প্রাপ্তির জন্য, ভাবনা দ্বারা পূর্ণতা প্রাপ্তির জন্য এই আটটি হেতু, আটটি প্রত্যয়।”

৩. প্রথম অপ্রিয় সূত্র
৩.১. “হে ভিক্ষুগণ, অষ্টদোষযুক্ত ভিক্ষু সতীর্থের প্রিয়, মনোজ্ঞ, সম্মানিত কিংবা ভাবনীয় হয় না। অষ্ট কী কী?

২. হে ভিক্ষুগণ, এক্ষেত্রে, একজন ভিক্ষু অপ্রিয় ব্যক্তিকে প্রশংসা করে, প্রিয়জনকে নিন্দা করে, লাভের আকাঙ্ক্ষা করে, সম্মান আকাঙ্ক্ষা করে, পাপে লজ্জাহীন ও ভয়হীন হয়, পাপিচ্ছু এবং মিথ্যাদৃষ্টিযুক্ত হয়।

হে ভিক্ষুগণ, এই অষ্টগুণযুক্ত ভিক্ষু সব্রহ্মচারীদের অপ্রিয়, অমনোজ্ঞ, অসম্মানিত এবং অভাবনীয় হয়।

৩. হে ভিক্ষুগণ, অষ্টগুণযুক্ত ভিক্ষু সতীর্থের প্রিয়, মনোজ্ঞ হয়, সম্মানিত ও ভাবনীয় হয়। অষ্ট কী কী?

৪. এক্ষেত্রে, হে ভিক্ষুগণ, ভিক্ষু অপ্রিয় ব্যক্তিদের প্রশংসা করে না, প্রিয়জনের নিন্দা করে না, লাভ আকাঙ্ক্ষা করে না, সম্মান আকাঙ্ক্ষা করে না, পাপে লজ্জা ও ভয় করে, অল্পেচ্ছুক ও সম্যক দৃষ্টিসম্পন্ন হয়।

হে ভিক্ষুগণ, এই অষ্টগুণযুক্ত ভিক্ষু সতীর্থের প্রিয়, মনোজ্ঞ হয়, সম্মানিত ও ভাবনীয় হয়।”

৪. দ্বিতীয় অপ্রিয় সূত্র
৪.১. “হে ভিক্ষুগণ, অষ্টদোষযুক্ত ভিক্ষু সব্রহ্মচারীদের অপ্রিয়, অমনোজ্ঞ, অসম্মানিত এবং অভাবনীয় হয়। অষ্ট কী কী?

২. হে ভিক্ষুগণ, এক্ষেত্রে, ভিক্ষু লাভ, সম্মান, খ্যাতি আকাঙ্ক্ষা করে, অকালজ্ঞ, অমাত্রাজ্ঞ, অশুচি, বাচাল হয় এবং সে সতীর্থদের নিন্দা ও গালাগাল করে।

হে ভিক্ষুগণ, এই অষ্টগুণযুক্ত ভিক্ষু সব্রহ্মচারীদের অপ্রিয়, অমনোজ্ঞ, অসম্মানিত এবং অভাবনীয় হয়।

৩. হে ভিক্ষুগণ, এই আটটি গুণ সমৃদ্ধ ভিক্ষু সতীর্থদের প্রিয়, মনোজ্ঞ, মানিত ও ভাবনীয় হয়। আট কী কী?

৪. এক্ষেত্রে, হে ভিক্ষুগণ, ভিক্ষু লাভ, সৎকার ও খ্যাতি কামনা করে না, কালজ্ঞ, মাত্রাজ্ঞ, শুচিসম্পন্ন হয়, বাচাল ও সতীর্থদের নিন্দা ও গালাগাল করে না।

হে ভিক্ষুগণ, এই আট গুণ সমৃদ্ধ ভিক্ষু সতীর্থদের প্রিয়, মনোজ্ঞ, মানিত ও ভাবনীয় হয়।”

৫. প্রথম লোকধর্ম সূত্র
৫.১. “হে ভিক্ষুগণ, এই অষ্ট লোকধর্ম মনকে আবিষ্ট করে, এই অষ্ট লোকধর্মে জগৎ আবর্তিত হয়। অষ্ট কী কী?

২. লাভ, অলাভ, যশ, অযশ, নিন্দা, প্রশংসা, সুখ ও দুঃখ।

হে ভিক্ষুগণ, এই অষ্ট লোকধর্ম মনকে আবিষ্ট করে, এই অষ্ট লোকধর্মে জগৎ আবর্তিত হয়।

লাভ, অলাভ, যশ অযশ,

নিন্দা, প্রশংসা, সুখ ও দুঃখ—

এ অষ্ট লোকধর্ম মনুষ্যেতে অনিত্য,

নহে শাশ্বত, নহে ধ্রুব, নিয়ত এরা পরিবর্তনধর্মী।

স্মৃতিমান সুমেধ জ্ঞাত হয়ে এসব,

করেন লক্ষ পরিবর্তনশীল ধর্ম,

সে কারণে ইষ্টধর্ম তাঁর চিত্তকে করে না মন্থন,

অনিষ্ট ধর্ম অবিদ্যমানে তাঁর চিত্তে আসে না প্রতিঘাত।

সে আর্যশ্রাবকের চিত্ত হয় না অস্তগত

অনুকূলে বা প্রতিকূলে,

সে ভবপারগূ আর্যশ্রাবক বিরজ, অশোক—

জ্ঞাত হয়ে নির্বাণপদ সম্যকরূপে

সক্ষম হন সব বিষয় জানতে।”

৬. দ্বিতীয় লোকধর্ম সূত্র
৬.১. “হে ভিক্ষুগণ, এই অষ্ট লোকধর্ম মনকে আবিষ্ট করে, এই অষ্ট লোকধর্মে জগৎ আবর্তিত হয়। অষ্ট কী কী?

২. লাভ, অলাভ, যশ, অযশ, নিন্দা, প্রশংসা, সুখ, দুঃখ।

হে ভিক্ষুগণ, এই অষ্ট লোকধর্ম মনোজ্ঞ আবিষ্ট করে, এই আট লোকধর্মে জগৎ আবর্তিত হয়।

৩. হে ভিক্ষুগণ, অশ্রুতবান পৃথগ্‌জন (সাধারণ লোক) এর লাভ, অলাভ, যশ, অযশ, নিন্দা, প্রশংসা, সুখ, দুঃখ উৎপন্ন হয়। শ্রুতবান পৃথগ্‌জনেরও লাভ, অলাভ, যশ, অযশ, নিন্দা, প্রশংসা, সুখ, দুঃখ উৎপন্ন হয়। হে ভিক্ষুগণ, তাহলে আর্যশ্রাবক ও পৃথগ্‌জনের মধ্যে কি বিশেষত্ব, বৈশিষ্ট্য ও পার্থক্য?” “ভন্তে, আমাদের ধর্মের ভিত্তি মূলে ভগবান, ধর্ম ভগবৎ কর্তৃক পরিচালিত, ধর্ম ভগবানের প্রতিশরণ! সাধু, ভন্তে, ভগবান যদি এর অর্থ প্রতিভাত করতেন। ভিক্ষুগণ ভগবানের ভাষণ শ্রবণ করে অন্তরে ধারণ করতেন।” “তাহলে হে ভিক্ষুগণ, তোমরা শ্রবণ কর, উত্তমরূপে মনোনিবেশ কর, আমি ভাষণ করছি।” “হ্যাঁ ভদন্ত” বলে ভিক্ষুগণ সম্মতি জ্ঞাপন করেন। ভগবান বলেন :

৪. “হে ভিক্ষুগণ, অশ্রুতবান পৃথগ্‌জনের লাভ উৎপন্ন হয়। সে এরূপ চিন্তা করে না, “আমার এ লাভ অনিত্য, দুঃখ ও বিপরিণামধর্মী (ক্ষয়শীল)”, তা যথার্থভাবে জানে না। সে এরূপ চিন্তা করে না, “আমার এ অলাভ অনিত্য, দুঃখ ও বিপরিণামধর্মী”, তা যথার্থভাবে জানে না। সে এরূপ চিন্তা করে না, “আমার এ যশ অনিত্য, দুঃখ ও বিপরিণামধর্মী”, তা যথার্থভাবে জানে না। সে এরূপ চিন্তা করে না, “আমার এ অযশ অনিত্য, দুঃখ ও বিপরিণামধর্মী।” “তা সে যথার্থভাবে জানে না। সে এরূপ চিন্তা করে না, “আমার এ নিন্দা অনিত্য, দুঃখ ও বিপরিণামধর্মী।” তা সে যথার্থভাবে জানে না। সে এরূপ চিন্তা করে না, “আমার এ প্রশংসা অনিত্য, দুঃখ ও বিপরিণামধর্মী।” সে এরূপ চিন্তা করে না, “আমার এ সুখ অনিত্য, দুঃখ ও বিপরিণামধর্মী”, তা সে যথার্থভাবে জানে না। সে এরূপ চিন্তা করে না, আমার এ দুঃখ অনিত্য, দুঃখ ও বিপরিণামধর্মী।” তা সে যথার্থভাবে জানে না। তারা যথার্থভাবে চিন্তা করে না যে, এরা অনিত্য, দুঃখ ও বিপরিণামধর্মী কিংবা তারা যথার্থভাবে এসব বিষয় জানে না। লাভ, অলাভ, যশ, অযশ, নিন্দা, প্রশংসা, সুখ, দুঃখ ইত্যাদি বিষয় দ্বারা তার চিত্ত অধিকার করে থাকে। সে উৎপন্ন লাভকে অভিনন্দন জানায়, অলাভের বিরুদ্ধে বিদ্রোহ করে; সে উৎপন্ন যশকে অভিনন্দন জানায়, অযশের বিরুদ্ধে বিদ্রোহ করে; সে উৎপন্ন প্রশংসাকে অভিনন্দন জানায়, নিন্দার বিরুদ্ধে বিদ্রোহ করে; সে উৎপন্ন সুখকে অভিনন্দন জানায়, দুঃখের বিরুদ্ধে বিদ্রোহ করে। সে এভাবে অনুকূল ও প্রতিকূল হয়ে জন্ম, জরা, মরণ, শোক, পরিদেবন, দুঃখ, দৌর্মনস্য, উপায়াস হতে মুক্ত হয় না। আমি বলি এ রকম লোক দুঃখ হতে মুক্ত হয় না।

৫. হে ভিক্ষুগণ, শ্রুতবান আর্যশ্রাবকেরও লাভ উৎপন্ন হয়। সে এরূপ চিন্তা করে, “আমার উৎপন্ন এ লাভ, অনিত্য, দুঃখ ও বিপরিণামধর্মী।” তা সে যথার্থভাবে জানে। উৎপন্ন অলাভ, যশ, অযশ, নিন্দা, প্রশংসা, সুখ, দুঃখ, অনিত্য, দুঃখ ও বিপরিণামধর্মী। সে চিন্তা করে, “উৎপন্ন আমার এ দুঃখও অনিত্য, দুঃখ ও বিপরিণামধর্মী”, তা যথাযথভাবে জানে। তাই লাভ কিংবা অলাভ কোনোটাই তার চিত্তকে বশীভূত করতে পারে না; যশ কিংবা অযশ কোনোটাই তার চিত্তকে পরাভূত করতে পারে না; নিন্দা বা প্রশংসা কোনোটাই তার চিত্তকে বশীভূত করতে পারে না; সুখ বা দুঃখ কোনোটাই তার চিত্তকে অভিভূত করতে পারে না। সে উৎপন্ন লাভকে অভিনন্দন করে না কিংবা অলাভের বিরুদ্ধে বিদ্রোহ করে না; উৎপন্ন যশকে অভিনন্দন করে না কিংবা অযশের বিরুদ্ধে বিদ্রোহ করে না; উৎপন্ন নিন্দার বিরুদ্ধে বিদ্রোহ করে না কিংবা প্রশংসাকে অভিনন্দন করে না; উৎপন্ন সুখকে অভিনন্দন করে না কিংবা দুঃখের বিরুদ্ধে বিদ্রোহ করে না। সে এভাবে অপরের সম্মতি বা অসম্মতিতে জন্ম, জরা, মরণ, শোক, পরিদেবন, দুঃখ দৌর্মনস্য, উপায়াস হতে মুক্ত হয়। আমি বলি সে দুঃখ হতে মুক্ত হয়।

হে ভিক্ষুগণ, আর্যশ্রাবক এবং অশ্রুতবান পৃথগ্‌জনের মধ্যে এটাই বিশেষত্ব, বৈশিষ্ট্য ও পার্থক্য।

লাভ, অলাভ, যশ, অযশ,

নিন্দা, প্রশংসা, সুখ, দুঃখ-

এ অষ্ট লোকধর্ম মনুষ্যেতে অনিত্য,

নহে শাশ্বত, নহে ধ্রুব, নিয়ত এরা পরিবর্তনধর্মী।

স্মৃতিমান সুমেধ জ্ঞাত হয়ে এসব

করেন লক্ষ পরিবর্তনশীল ধর্ম,

সে কারণে ইষ্টধর্ম তাঁর চিত্তকে করে না মন্থন।

অনিষ্ট ধর্ম অবিদ্যমানে তাঁর চিত্তে আসে না প্রতিঘাত।

সে আর্যশ্রাবকের চিত্ত হয় না অস্তগত

অনুকূলে বা প্রতিকূলে,

সে ভবপারগূ আর্যশ্রাবক বিরজ, অশোক-

জ্ঞাত হয়ে নির্বাণপদ সম্যকরূপে

সক্ষম হন সব বিষয় জানতে।”

৭. দেবদত্ত বিপত্তি সূত্র
৭.১. একসময় রাজগৃহের গৃধ্রকূট পর্বত হতে দেবদত্তের চলে যাওয়ার অনতিবিলম্ব পরে ভগবান তথায় অবস্থান করতেছিলেন। ভগবান তখন ভিক্ষুগণকে দেবদত্ত সম্পর্কে এরূপ বলতেছিলেন :

২. “হে ভিক্ষুগণ, সাধু, ভিক্ষুর উচিত মাঝে মাঝে আত্মসমালোচনা করা; ভিক্ষুর পক্ষে এটা উত্তম মাঝে মাঝে অপরের দোষ পর্যবেক্ষণ করা; সাধু, ভিক্ষুর উচিত মাঝে মাঝে আত্মসম্পত্তি পর্যবেক্ষণ করা; সাধু, মাঝে মাঝে ভিক্ষুর উচিত পরসম্পত্তি পর্যবেক্ষণ করা। হে ভিক্ষুগণ, অষ্ট অসদ্ধর্মে অভিভূত, বশীভূত চিত্ত দেবদত্ত কল্পকাল পর্যন্ত অপায়িক নৈরয়িক দুঃখ ভোগের দণ্ডযোগ্য কারণ প্রাপ্ত হলো। অষ্ট কী কী?

৩. হে ভিক্ষুগণ, লাভাভিভূত, সম্পূর্ণরূপে বশীভূত চিত্ত... অলাভে অভিভূত, সম্পূর্ণরূপে বশীভূত চিত্ত, যশে অভিভূত সম্পূর্ণরূপে বশীভূত চিত্ত, অযশে অভিভূত সম্পূর্ণরূপে বশীভূত চিত্ত, সম্মানে অভিভূত সম্পূর্ণরূপে বশীভূত চিত্ত, অসম্মানে অভিভূত সম্পূর্ণরূপে বশীভূত চিত্ত, মন্দেচ্ছায় অভিভূত সম্পূর্ণরূপে বশীভূত চিত্ত, পাপমিত্রতায় অভিভূত সম্পূর্ণরূপে বশীভূত চিত্ত দেবদত্ত কল্পকাল পর্যন্ত অপায়িক, নৈরয়িক দুঃখ দণ্ড ভোগের অবস্থা প্রাপ্ত হলো।

হে ভিক্ষুগণ, এই অষ্ট অসদ্ধর্মে অভিভূত, বশীভূত চিত্ত দেবদত্ত কল্পকাল পর্যন্ত দণ্ডযোগ্য অবস্থা প্রাপ্ত হলো।

৪. সাধু হে ভিক্ষুগণ, ভিক্ষুর উৎপন্ন লাভ, উৎপন্ন অলাভ, উৎপন্ন... যশ, উৎপন্ন... অযশ, উৎপন্ন... সম্মান, উৎপন্ন অসম্মান, উৎপন্ন... পাপেচ্ছা, উৎপন্ন পাপমিত্রতা জয় করে অবস্থান করা উচিত। এবং হে ভিক্ষুগণ, কেন এবং কি জন্য একজন ভিক্ষুর উৎপন্ন লাভ, উৎপন্ন অলাভ, উৎপন্ন যশ, উৎপন্ন অযশ... উৎপন্ন সম্মান, উৎপন্ন অসম্মান, উৎপন্ন... পাপেচ্ছা, উৎপন্ন পাপমিত্রতা জয় করে অবস্থান করা উচিত? যখন হে ভিক্ষুগণ, ভিক্ষু উৎপন্ন লাভ, উৎপন্ন অলাভ, উৎপন্ন... যশ, উৎপন্ন... অযশ, উৎপন্ন... সম্মান, উৎপন্ন... অসম্মান, উৎপন্ন... পাপেচ্ছা, উৎপন্ন... পাপমিত্রতা জয় না করে অবস্থান করে তখন দুঃখপূর্ণ, দুঃসহ যাতনাপূর্ণ আসক্তি উৎপন্ন হয়; কিন্তু এগুলো জয় করা হলে দুঃখপূর্ণ, দুঃসহ যাতনাপূর্ণ আসক্তি উৎপন্ন হয় না। এ কারণে হে ভিক্ষুগণ, ভিক্ষুর উচিত উৎপন্ন লাভ, উৎপন্ন অলাভ, উৎপন্ন যশ, উৎপন্ন অযশ, উৎপন্ন সম্মান, উৎপন্ন অসম্মান, উৎপন্ন... পাপেচ্ছা, উৎপন্ন... পাপমিত্রতা জয় করে অবস্থান করা উচিত।”

অতএব, হে ভিক্ষুগণ, তোমাদের এরূপ শিক্ষা করা উচিত-

৫. “আমরা উৎপন্ন লাভ, উৎপন্ন অলাভ, উৎপন্ন যশ, উৎপন্ন অযশ, উৎপন্ন সম্মান, উৎপন্ন অসম্মান, উৎপন্ন পাপেচ্ছা, উৎপন্ন পাপমিত্রতা জয় করে অবস্থান করব। হে ভিক্ষুগণ, তোমাদের এরূপ শিক্ষা করা উচিত।”

৮. উত্তর বিপত্তি সূত্র
৮.১. একসময় আয়ুষ্মান উত্তর মহিষবত্থুস্থিত সাঙ্কেয় পর্বতের ধবজালিকায় অবস্থান করছিলেন। তথায় আয়ুষ্মান উত্তর ভিক্ষুগণকে আহ্বান করলেন, “শ্রদ্ধেয় বন্ধুগণ মাঝে মাঝে ভিক্ষুর আত্মসমালোচনা করা উত্তম, শ্রদ্ধেয় বন্ধুগণ মাঝে মাঝে ভিক্ষুর অপরের দোষ পর্যবেক্ষণ করা উত্তম, শ্রদ্ধেয়, বন্ধুগণ মাঝে মাঝে ভিক্ষুর আত্মসম্পত্তি পর্যবেক্ষণ করা উত্তম, শ্রদ্ধেয় বন্ধুগণ মাঝে মাঝে ভিক্ষুর পরসম্পত্তি পর্যবেক্ষণ করা উচিত।”

২. সে সময়ে বৈশ্রবণ মহারাজ উত্তর দিক হতে দক্ষিণ দিকে কোনো কার্যোপলক্ষে গমন করছিলেন এবং তিনি মহিষবত্থুস্থিত সাঙ্কেয় পর্বতের ধবজালিকায় আয়ুষ্মান উত্তরের ভিক্ষুগণকে এরূপ ধর্ম পরিবেশন করতে শুনলেন, “শ্রদ্ধেয় বন্ধুগণ মাঝে মাঝে ভিক্ষুর আত্মসমালোচনা করা উত্তম। শ্রদ্ধেয় বন্ধুগণ মাঝে মাঝে ভিক্ষুর অপরের দোষ পর্যবেক্ষণ করা উত্তম। শ্রদ্ধেয় বন্ধুগণ মাঝে মাঝে ভিক্ষুর আত্মসম্পত্তি পর্যবেক্ষণ করা উত্তম, শ্রদ্ধেয় বন্ধুগণ, মাঝে মাঝে ভিক্ষুর পরসম্পত্তি পর্যবেক্ষণ করা উচিত।”

৩. অতঃপর বৈশ্রবণ মহারাজ যেমন কোনো বলবান পুরুষ সংকুচিত বাহু প্রসারিত করে এবং প্রসারিত বাহু সংকুচিত করে তদ্রূপ মহিষবত্থুস্থিত সাঙ্কেয় পর্বতের ধবজালিকা হতে অন্তর্হিত হয়ে তাবতিংস দেবলোকে উপস্থিত হন। অতঃপর বৈশ্রবণ মহারাজ দেবরাজ ইন্দ্র শক্রের নিকট উপনীত হন, উপনীত হয়ে দেবরাজ ইন্দ্র শক্রকে এরূপ বলেন, “মারিষ, কৃপা করুন, এটা অবহিত হোন যে, এই আয়ুষ্মান উত্তর মহিষবত্থুস্থিত সাঙ্কেয় পর্বতের ধবজালিকায় ভিক্ষুগণকে এরূপ ধর্ম শিক্ষা দেন-“ভিক্ষুর মাঝে মাঝে আত্ম সমালোচনা করা উত্তম, মাঝে মাঝে পরদোষ পর্যবেক্ষণ করা উত্তম, মাঝে মাঝে আত্ম সম্পত্তি পর্যবেক্ষণ করা উত্তম, মাঝে মাঝে পর সম্পত্তি পর্যবেক্ষণ করা উত্তম।”

৪. অতঃপর দেবরাজ ইন্দ্র শক্র যেমন কোনো বলবান পুরুষ সংকুচিত বাহু প্রসারিত করে বা প্রসারিত বাহু সংকুচিত করে তদ্রূপ তাবতিংস দেবলোক হতে অন্তর্হিত হয়ে মহিষবত্থুস্থিত সাঙ্কেয় পর্বতের ধবজালিকায় আয়ুষ্মান উত্তরের সম্মুখে প্রাদুর্ভূত হন। তৎপর দেবরাজ ইন্দ্র শক্র আয়ুষ্মান উত্তরের সম্মুখে উপস্থিত হন, উপস্থিত হয়ে তাঁকে অভিবাদন করে এক প্রান্তে স্থিত হন। এক প্রান্তে স্থিত দেবরাজ শক্র আয়ুষ্মান উত্তরকে এরূপ বলেন, ভন্তে, এটা কি সত্য যে, আয়ুষ্মান উত্তর ভিক্ষুণকে এরূপ ধর্ম শিক্ষা দেন : “মাঝে মাঝে ভিক্ষুর আত্মসমালোচনা করা উত্তম, মাঝে মাঝে ভিক্ষুর পরদোষ পর্যবেক্ষণ করা উত্তম, মাঝে মাঝে ভিক্ষুর আত্মসম্পত্তি পর্যবেক্ষণ করা উত্তম, মাঝে মাঝে ভিক্ষুর পরসম্পত্তি পর্যবেক্ষণ করা উত্তম।” “হ্যাঁ, নিশ্চয়ই দেবরাজ।” “কিন্তু ভন্তে, আমার প্রার্থনা, এটা কি আয়ুষ্মান উত্তরের নিজস্ব উক্তি না সেই ভগবান অর্হৎ সম্যকসম্বুদ্ধের?”

৫. “দেবরাজ, এখন আমি আপনাকে একটা সাদৃশ্য দেখাব, যেহেতু সাদৃশ্য দ্বারাই বিজ্ঞ পুরুষ ভাষিত বিষয়ের অর্থ উপলব্ধি করেন। কল্পনা করুন দেবরাজ ইন্দ্র, কোনো গ্রাম বা নিগম হতে মহাজনতা খাঁচি বা ঝুড়ি বা কোল বা হাতের সাহায্যে মহা শস্যরাশি বহন করে নিয়ে যায়। যদি কেউ মহা জনতার নিকট উপস্থিত হয়ে এরূপ জিজ্ঞাসা করে, “আপনারা কোথা হতে এ শস্য আনতেছেন?” “দেবরাজ ইন্দ্র, সেই মহা জনতা সম্যকভাবে যা ব্যাখ্যা করার তা কীরূপে ব্যাখ্যা করবে?” হে সম্মানাস্পদ, তারা বিষয়টি সর্বোত্তম উপায়ে এ বলে ব্যাখ্যা করবে, “আমরা মহা শস্যরাশি হতে এসব আনতেছি।” তদ্রূপ দেবরাজ, যা কিছু সুভাষিত তার সবটুকুই সেই ভগবান অর্হৎ সম্যকসম্বুদ্ধেরই, আমরা এবং অন্যেরা যা ভাষণ করি তার ভিত্তি সম্পূর্ণরূপে তিনিই।

৬. “ভন্তে, আশ্চর্য, ভন্তে, অদ্ভুত! আয়ুষ্মান উত্তর কর্তৃক এই বিষয়টি সুভাষিত, যা কিছু সুভাষিত তার সবটুকুই সেই ভগবান অর্হৎ সম্যকসম্বুদ্ধেরই, আমরা এবং অন্যেরা যা ভাষণ করি তার ভিত্তি সম্পূর্ণরূপে তিনিই”। একসময় রাজগৃহের গৃধ্রকূট পর্বত হতে দেবদত্তের চলে যাওয়ার অনতিবিলম্ব পরে ভগবান তথায় অবস্থান করছিলেন। ভগবান তখন ভিক্ষুগণকে দেবদত্ত সম্পর্কে এরূপ বলতেছিলেন, “হে ভিক্ষুগণ, সাধু, ভিক্ষুর উচিত মাঝে মাঝে আত্মসমালোচনা করা; ভিক্ষুর পক্ষে এটা উত্তম মাঝে মাঝে অপরের দোষ পর্যবেক্ষণ করা; সাধু, ভিক্ষুর উচিত মাঝে মাঝে আত্মসম্পত্তি পর্যবেক্ষণ করা; সাধু, মাঝে মাঝে ভিক্ষুর উচিত পরসম্পত্তি পর্যবেক্ষণ করা। হে ভিক্ষুগণ, অষ্ট অসদ্ধর্মে অভিভূত বশীভূত চিত্ত দেবদত্ত কল্পকাল পর্যন্ত অপায়িক নৈরয়িক দুঃখ ভোগের দণ্ডযোগ্য কারণ প্রাপ্ত হলো। অষ্ট কী কী? হে ভিক্ষুগণ, লাভাভিভূত, সম্পূর্ণরূপে বশীভূত চিত্ত, অলাভে অভিভূত সম্পূর্ণরূপে বশীভূত চিত্ত, যশে অভিভূত সম্পূর্ণরূপে বশীভূত চিত্ত, অযশে অভিভূত সম্পূর্ণরূপে বশীভূত চিত্ত, সম্মানে অভিভূত সম্পূর্ণরূপে বশীভূত চিত্ত, অসম্মানে অভিভূত সম্পূর্ণরূপে বশীভূত চিত্ত, মন্দেচ্ছায় অভিভূত সম্পূর্ণরূপে বশীভূত চিত্ত, পাপমিত্রতায় অভিভূত সম্পূর্ণরূপে বশীভূত চিত্ত দেবদত্ত কল্পকাল পর্যন্ত অপায়িক, নৈরয়িক দুঃখ দণ্ড ভোগের অবস্থা প্রাপ্ত হলো।

হে ভিক্ষুগণ, এই অষ্ট অসদ্ধর্মে অভিভূত বশীভূত চিত্ত দেবদত্ত কল্পকাল দণ্ডভোগ্য অবস্থা প্রাপ্ত হলো। সাধু, হে ভিক্ষুগণ, ভিক্ষুর উৎপন্ন লাভ, উৎপন্ন অলাভ, উৎপন্ন যশ, উৎপন্ন অযশ, উৎপন্ন সম্মান, উৎপন্ন অসম্মান, উৎপন্ন পাপেচ্ছা, উৎপন্ন পাপমিত্রতা জয় করে অবস্থান করা উচিত।

৭. এবং হে ভিক্ষুগণ, কেন এবং কী জন্য একজন ভিক্ষুর উৎপন্ন লাভ, উৎপন্ন অলাভ, উৎপন্ন যশ, উৎপন্ন অযশ, উৎপন্ন সম্মান, উৎপন্ন অসম্মান, উৎপন্ন পাপেচ্ছা, উৎপন্ন পাপমিত্রতা জয় করে অবস্থান করা উচিত? যখন হে ভিক্ষুগণ, ভিক্ষু উৎপন্ন লাভ, উৎপন্ন অলাভ, উৎপন্ন যশ, উৎপন্ন অযশ, উৎপন্ন সম্মান, উৎপন্ন অসম্মান, উৎপন্ন পাপেচ্ছা, উৎপন্ন পাপমিত্রতা জয় না করে অবস্থান করে তখন দুঃখপূর্ণ, দুঃসহ যাতনাপূর্ণ আসক্তি উৎপন্ন হয়; কিন্তু এগুলো জয় করা হলে দুঃখপূর্ণ, দুঃসহ যাতনাপূর্ণ আসক্তি উৎপন্ন হয় না। এ কারণে, হে ভিক্ষুগণ, ভিক্ষুর উচিত উৎপন্ন লাভ, উৎপন্ন অলাভ, উৎপন্ন যশ, উৎপন্ন অযশ, উৎপন্ন সম্মান, উৎপন্ন অসম্মান, উৎপন্ন পাপেচ্ছা, উৎপন্ন পাপমিত্রতা জয় করে অবস্থান করা উচিত। অতএব, হে ভিক্ষুগণ, তোমাদের এরূপ শিক্ষা করা উচিত।”

৮. “আমরা উৎপন্ন লাভ, উৎপন্ন অলাভ, উৎপন্ন যশ, উৎপন্ন অযশ, উৎপন্ন সম্মান, উৎপন্ন অসম্মান, উৎপন্ন পাপেচ্ছা, উৎপন্ন পাপমিত্রতা জয় করে অবস্থান করব। হে ভিক্ষুগণ, তোমাদের এরূপ শিক্ষা করা উচিত।”

৯. “ভন্তে উত্তর, এ ধর্ম মনুষ্যদের মধ্যে চার পরিষদ যেমন ভিক্ষু, ভিক্ষুণী, উপাসক, উপাসিকা ভিন্ন অন্য কোথাও সম্মানিত হয় না। ভন্তে, আয়ুষ্মান উত্তর, এই ধর্ম পর্যায় শিক্ষা করুন, আয়ুষ্মান উত্তর, এই ধর্ম পর্যায় আয়ত্ত করুন, আয়ুষ্মান উত্তর, এই ধর্ম পর্যায় মনে ধারণ করুন। ভন্তে, এই ধর্ম উপদেশ অর্থযুক্ত। এটা আদি ব্রহ্মচর্যের প্রথম নীতি।”

৯. নন্দ সূত্র
৯.১. হে ভিক্ষুগণ, যে কেউ নন্দ সম্পর্কে যথার্থভাবে বলতে পারে, “সে কুলপুত্র,” যে কেউ বলতে পারে, “সে বলবান”, যে কেউ বলতে পারে, “সে প্রাসাদিক”, তার সম্পর্কে বলতে গিয়ে যে কেউ বলতে পারে, “সে খুবই অনুরাগী।”

হে ভিক্ষুগণ, সে ইন্দ্রিয়সমূহ পাহারা দেয়, ভোজনে মাত্রাজ্ঞ, জাগ্রতশীল, স্মৃতি-সম্প্রজ্ঞানযুক্ত, নন্দ কিভাবে পরিপূর্ণ, পরিশুদ্ধ ব্রহ্মচর্য আচরণে সক্ষম?

২. হে ভিক্ষুগণ, এ উপায়ে নন্দ ইন্দ্রিয়সমূহ পাহারা দেয়,

হে ভিক্ষুগণ, নন্দকে যদি পূর্বদিক আলোকিত করতে হয় তাহলে তার সমগ্র মনোযোগ নিবদ্ধ করে এরূপে, “এভাবে যখন আমি পূর্বদিক দর্শন করি তখন আমাতে কোনো দৌর্মনস্য, পাপ অকুশল ধর্ম প্রবাহিত হবে না।” এরূপে সে সম্প্রজ্ঞাত। হে ভিক্ষুগণ, নন্দকে যদি পশ্চিম দিক তাকাতে হয় তাহলে তার সমগ্র মনোযোগ নিবদ্ধ করে এরূপে, “এভাবে যখন আমি পশ্চিম দিক দর্শন করি তখন আমাতে কোনো দৌর্মনস্য, পাপ, অকুশল ধর্ম প্রবাহিত হবে না।” এরূপে সে সম্প্রজ্ঞাত। নন্দকে যদি উত্তর দিক তাকাতে হয় তাহলে তার সমগ্র মনোযোগ নিবদ্ধ করতে হয় এরূপে, “এভাবে যখন আমি উত্তর দিকে দর্শন করি তখন আমাতে কোনো দৌর্মনস্য, পাপ, অকুশল ধর্ম প্রবাহিত হবে না।” এরূপে সে সম্প্রজ্ঞাত। নন্দকে যদি দক্ষিণ দিক তাকাতে হয় তাহলে তার সমগ্র মনোযোগ নিবদ্ধ করে এরূপে, “এভাবে যখন আমি দক্ষিণ দিক দর্শন করি তখন আমাতে কোনো দৌর্মনস্য, পাপ, অকুশল ধর্ম প্রবাহিত হবে না।” এভাবে সে সম্প্রজ্ঞাত। নন্দকে যদি ঊর্ধ্বদিক তাকাতে হয় তাহলে তার সমগ্র মনোযোগ নিবদ্ধ করে এরূপেঃ “এভাবে যখন আমি ঊর্ধ্বদিকে দর্শন করি তখন আমাতে কোনো দৌর্মনস্য, পাপ অকুশল ধর্ম প্রবাহিত হবে না।” এভাবে সে সম্প্রজ্ঞাত। নন্দকে যদি অধোদিক তাকাতে হয় তাহলে তার সমগ্র মনোযোগ নিবদ্ধ করে এরূপে, এভাবে যখন আমি অধোদিক দর্শন করি তখন আমাতে কোনো দৌর্মনস্য, পাপ, অকুশল ধর্ম প্রবাহিত হবে না।” এরূপে সে সম্প্রজ্ঞাত। নন্দকে যদি অনুদিক তাকাতে হয় তাহলে তার সমগ্র মনোযোগ নিবদ্ধ করে তাকায় এরূপে, “যখন আমি অনুদিক দর্শন করি তখন আমাতে কোনো দৌর্মনস্য, পাপ, অকুশল ধর্ম প্রবাহিত হবে না।” এরূপে সে সম্প্রজ্ঞাত।

হে ভিক্ষুগণ, নন্দের ইন্দ্রিয়সমূহ এভাবে সংযতভাব প্রাপ্ত হয়।

৩. হে ভিক্ষুগণ, এভাবে নন্দ ভোজনে মাত্রাজ্ঞ হয়, হে ভিক্ষুগণ, নন্দ সম্প্রযুক্ত জ্ঞানে স্মরণ করতে করতে ভিক্ষান্ন প্রতিসেবন করে, “এ আহার ক্রীড়ার জন্য নহে, মত্ততার জন্য নহে, মণ্ডনের জন্য নহে, বিভূষণের জন্য নহে, যাবৎ এ দেহের স্থিতির জন্য, যাপনের জন্য, অনবদ্য সুখ বিহরণের জন্য, ব্রহ্মচর্যের অনুগ্রহের জন্য, এ সমস্ত পুরাতন বেদনা প্রতিহনন করব, নূতন বেদনা উৎপাদন করব না, আমার জীবন যাত্রা হবে অনবদ্য, সুখ স্বাচ্ছন্দময়, এ ভেবে সে আহার প্রতিসেবন করে।

হে ভিক্ষুগণ, এভাবে নন্দ ভোজনে মাত্রাজ্ঞ হয়।

৪. হে ভিক্ষুগণ, এইভাবে নন্দ জাগ্রতশীল হয় :

এক্ষেত্রে, হে ভিক্ষুগণ, নন্দ দিবাভাগে চঙ্ক্রমণ দ্বারা, উপবেশন করে চিত্তকে আবরণীয় (কলুষপূর্ণ) বিষয় হতে মুক্ত করে, রাত্রির মধ্যম যামে দক্ষিণ পার্শ্ব হয়ে পায়ের উপর পা স্থাপন করে উত্থান সংজ্ঞায় সম্প্রজ্ঞান চিত্তে সিংহ শয্যা গ্রহণ করে, রাত্রির শেষ যামে প্রত্যুত্থান করে চঙ্ক্রমণ করে উপবেশন করে চিত্তকে আবরণীয় বিষয়সমূহ হতে মুক্ত করে।

হে ভিক্ষুগণ, এভাবেই নন্দ জাগ্রতশীল হয়।

৫. হে ভিক্ষুগণ, এভাবে নন্দ স্মৃতি-সম্প্রজ্ঞান যুক্ত হয় :

এক্ষেত্রে, হে ভিক্ষুগণ, নন্দের জ্ঞাতসারে বেদনা উৎপন্ন হয়, জ্ঞাত হয়ে স্থিত থাকে, জ্ঞাতসারেই অস্তগত হয়; জ্ঞাতসারেই সংজ্ঞা উৎপন্ন হয়, জ্ঞাত হয়ে স্থিত হয়, জ্ঞাতসারেই অস্তগত হয়; জ্ঞাতসারেই বিতর্ক উৎপন্ন হয়, জ্ঞাতসারে স্থিত হয়, জ্ঞাতসারে অস্তগত হয়।

হে ভিক্ষুগণ, এভাবেই নন্দ স্মৃতি-সম্প্রজ্ঞানযুক্ত হয়।

হে ভিক্ষুগণ, এভাবেই নন্দ ইন্দ্রিয়সমূহ রক্ষা করে, ভোজনে মাত্রাজ্ঞ, জাগ্রতশীল, স্মৃতি-সম্প্রজ্ঞানযুক্ত হয় যার ফলে সে পরিপূর্ণ, পরিশুদ্ধ ব্রহ্মচর্য আচরণে সক্ষম।”

১০. কারণ্ডব সূত্র
১০.১. একসময় ভগবান চম্পার গর্গরা পুষ্করিণী তীরে অবস্থান করছিলেন। সে সময় ভিক্ষুগণ জনৈক ভিক্ষুকে তার দোষের জন্য নিন্দা করছিলেন। সেই ভিক্ষু তার দোষের জন্য ভিক্ষুগণ দ্বারা নিন্দিত হয়ে অন্যের দ্বারা জিজ্ঞাসিত প্রশ্ন এড়িয়ে গেল, মূল বিষয় পাশ কাটিয়ে গেল এবং ক্রোধ, বিদ্বেষ ও গোমড়া ভাব প্রকাশ করল। ভগবান তখন ভিক্ষুগণকে বললেন :

২. “হে ভিক্ষুগণ, এ ব্যক্তিকে দূর কর, হে ভিক্ষুগণ, এ ব্যক্তিকে বিতাড়িত কর। হে ভিক্ষুগণ, সেই ভিক্ষুকে বহিষ্কার করা উচিত। অন্য লোকেরা কেন তোমাদেরকে হয়রানি করবে? হে ভিক্ষুগণ, এ ব্যক্তির অভিগমন, পশ্চাৎ আগমন, আলোকন, বিলোকন, সঙ্কোচন, প্রসারণ, সংঘাটি-পাত্র-চীবর ধারণ প্রভৃতি যোগ্য ভিক্ষুগণের সদৃশ যাবৎ তারা তার দোষ প্রত্যক্ষ করে না। কিন্তু যে মাত্র তারা তার দোষ প্রত্যক্ষ করে তৎক্ষণাৎ তারা জানে, “এ যে শ্রমণ দূষণ, শ্রমণ প্রলাপ, শ্রমণ জঞ্জাল।” এটা উপলব্ধি করা মাত্রই তারা তাদের মধ্য থেকে তাকে বহিষ্কার করে দেয়। এর হেতু কী? এজন্য তারা বলে, “সে অন্য যোগ্য ভিক্ষুগণকে কলুষিত না করুক।”

৩. যেমন হে ভিক্ষুগণ, একটা ক্ষুদ্র ভূ-খণ্ড যখন বার্লির জন্য প্রস্তুত বার্লির দূষণ, বার্লির তুঁষ, বার্লির জঞ্জাল যোগ্য বার্লির মূল, ডাঁটা, পত্র সদৃশ মনে হতে পারে যে পর্যন্ত না বার্লির অগ্রভাগ বের হয়। কিন্তু যখন বার্লির অগ্রভাগ বের হয় তৎক্ষণাৎ তারা (কৃষক) জানতে পারে, “এ যে বার্লির দূষণ, বার্লির তুঁষ, বার্লির জঞ্জাল।” এটা বুঝতে পেরে তারা এসব সমূলে তুলে ফেলে, বার্লি ভূ-খণ্ডের বাইরে নিক্ষেপ করে ফেলে। এবং এর হেতু কী? তারা বলে, “এরা উত্তম বার্লিকে নষ্ট না করুক!” তদ্রূপ হে ভিক্ষুগণ! কোনো কোনো ব্যক্তির অভিগমন, পশ্চাৎ আগমন, আলোকন, বিলোকন, সঙ্কোচন, প্রসারণ, সংঘাটি-পাত্র-চীবর ধারণযোগ্য ভিক্ষুগণের মতো মনে হতে পারে যে পর্যন্ত না তারা তার দোষ প্রত্যক্ষ করে। কিন্তু যে মাত্র তারা তার দোষ প্রত্যক্ষ করে অমনিই তারা জানে, “এ যে শ্রমণ দূষণ, শ্রমণ প্রলাপ, শ্রমণ-জঞ্জাল।” এটা উপলব্ধি করা মাত্রই তারা তাদের মধ্য থেকে তাকে বহিষ্কার করে দেয়। এর হেতু কী? এজন্য যে, সে যেন অন্যান্য যোগ্য ভিক্ষুকে নষ্ট করতে না পারে।

৪. যেমন হে ভিক্ষুগণ, যখন মহা শস্যরাশি তুঁষ ছাড়ায়ে নেয়া হয় তখন সারবান শস্য এক স্থানে পুঞ্জীভূত করা হয়। কিন্তু নিকৃষ্ট মানের তুঁষকে প্রবল বায়ু এক প্রান্তে নিয়ে যায়। তৎক্ষণাৎ কৃষকেরা ঝাড়- দ্বারা তা আরও দূরে নিয়ে যায়। এবং এর কারণ কী? তারা বলে, “এরা উত্তম শস্যকে নষ্ট না করুক।” তদ্রূপ হে ভিক্ষুগণ, কোনো কোনো ব্যক্তির অভিগমন, পশ্চাৎ আগমন, আলোকন, বিলোকন, সঙ্কোচন, প্রসারণ, সংঘাটি-পাত্র-চীবর ধারণযোগ্য ভিক্ষুগণের মতো মনে হতে পারে যে পর্যন্ত না তারা তার দোষ প্রত্যক্ষ করে। কিন্তু যে মাত্র তারা তার দোষ প্রত্যক্ষ করে অমনিই তারা জানে, “এ যে শ্রমণ দূষণ, শ্রমণ প্রলাপ, শ্রমণ জঞ্জাল”। এটা উপলব্ধি করা মাত্রই তারা তাদের মধ্য থেকে তাকে বহিষ্কার করে দেয়। এর হেতু কী? এজন্য যে, সে যেন অন্যান্য যোগ্য ভিক্ষুকে নষ্ট করতে না পারে।

৫. মনে কর হে ভিক্ষুগণ, কোনো এক লোকের জলের নল প্রয়োজন। সে তীক্ষ্ণ কুঠার নিয়ে বনে প্রবেশ করে এবং কুঠার হাতল দ্বারা এ বৃক্ষে সে বৃক্ষে আঘাত করে। তখন যেসব বৃক্ষ দৃঢ় এবং সারযুক্ত সেসব বৃক্ষ যখন কুঠারের হাতল দ্বারা আঘাত করা হলো তখন তীক্ষ্ণ প্রতিধ্বনি বের হলো। অপর পক্ষে যেসব বৃক্ষের আঁশ পচা, নরম সেসব বৃক্ষে আঘাত করা হলে ফাঁকা শব্দ বের হয়। এরূপে সে তৎক্ষণাৎ বৃক্ষের মূল কাটে, মূল কাটার পর অগ্রভাগ কাটে, অগ্রভাগ কাটার পর ভিতরের অংশ পরিষ্কার না হওয়া পর্যন্ত পরিষ্কার করে। ভিতরের অংশ পরিষ্কার করে জল-নল যুক্ত করে। তদ্রূপ হে ভিক্ষুগণ, কোনো কোনো ব্যক্তির অভিগমন, পশ্চাৎ আগমন, আলোকন, বিলোকন, সঙ্কোচন, প্রসারণ, সংঘাটি-পাত্র-চীবর ধারণ যোগ্য ভিক্ষুগণের মত মনে হতে পারে যে পর্যন্ত না তারা তার দোষ প্রত্যক্ষ করে। কিন্তু যে মাত্র তারা দোষ প্রত্যক্ষ করে অমনিই তারা জানে- “এ যে শ্রমণ-দূষণ, শ্রমণ-প্রলাপ, শ্রমণ-জঞ্জাল।” এটা উপলব্ধি করা মাত্রই তারা তাদের মধ্য হতে তাকে বহিষ্কার করে দেয়। এর হেতু কী? এ কারণে যে, সে যেন অন্যান্য যোগ্য ভিক্ষুকে নষ্ট করতে না পারে।

যে ব্যক্তি হয় পাপিচ্ছু, ক্রোধী, ম্রক্ষী বা গুণ মর্দনকারী,

অহংকারী, পলাশী বা দীর্ঘকাল হিংসাচরণকারী,

ঈর্ষুকী, মৎসরী বা কৃপণ, শঠ, জনমধ্যে মৃদুভাষী

শ্রমণ তুল্য করে থাকে ভাষণ, পাপদৃষ্টিযুক্ত, নির্দয়,

গোপনে পাপানুষ্ঠানকারী সাথে করে বাস ভালোমন্দ হও জ্ঞাত।

যে ব্যক্তি হয় মিথ্যাবাদী ও চঞ্চল,

মিথ্যা বলার সময় প্রকাশ করে চঞ্চলতা

তাহলে তার কারণ যথাযথ জান সবে

একত্র হওত সবে বিচার তার করবে,

নয়ত অসিহস্তে ধ্বংসকারী তুল্য দুঃশীলকে

কর প্রতিবন্ধক, পাপ ময়লাপূর্ণ ব্যক্তিকে

কর আকর্ষণ বা পরিত্যাগ,

অশ্রমণ হয়ে যে হয় শ্রমণ, মানী, তুচ্ছ প্রলাপতুল্য

তাদৃশ্য অশ্রমণকে কর অতিক্রম বা বাহন।

পাপাচার গোচর, পাপেচ্ছার বশীভূত জনে

দূরীকৃত করে স্মৃতিমান পুরুষগণ পবিত্র পুরুষ

সাথে করে বাস সুখে স্বচ্ছন্দে রহেন কল্পকাল,

এভাবে জ্ঞানবান একতাপরায়ণ ব্যক্তি করেন দুঃখের অবসান।”

মৈত্রী-বর্গ প্রথম সমাপ্ত।

তস্সুদ্দানং/স্মারক গাথা

মৈত্রী, প্রজ্ঞা, দ্বিবিধ প্রিয়, দ্বিবিধ লোক বিপত্তি

দেবদত্ত, উত্তর, নন্দ এবং জঞ্জাল।


 

২. মহাবর্গ
১. বেরঞ্জ সূত্র
১১.১. আমাকর্তৃক এরূপ শ্রুত। একসময় ভগবান বেরঞ্জার নিকট নলের্বপুচিনন্দ মূলে অবস্থান করছিলেন। অতঃপর বেরঞ্জ-ব্রাহ্মণ ভগবান যেখানে ছিলেন তথায় উপস্থিত হন, উপস্থিত হয়ে ভগবানের সাথে স্বাভাবিক সম্মানসূচক সম্ভাষণ বিনিময়ের পর এক প্রান্তে উপবেশন করেন। এভাবে উপবিষ্ট ব্রাহ্মণ ভগবানকে এরূপ বললেন, “ভবৎ গৌতম, আমি শুনেছি যে, ভগবান জীর্ণ, বৃদ্ধ, মহলৱক, প্রাচীন শ্রদ্ধেয় ব্রাহ্মণকে অভিবাদন বা প্রত্যুত্থান বা আসন প্রদান করেন না। ভবৎ গৌতম, এটাই সঠিক বিষয়। ভবৎ গৌতম জীর্ণ, বৃদ্ধ, মহলৱক, প্রাচীন শ্রদ্ধেয় ব্রাহ্মণকে অভিবাদন, প্রত্যুত্থান বা আসন প্রদান করেন না।” “ব্রাহ্মণ, মার, ব্রহ্মাসহ দেবলোকে, সশ্রমণ ব্রাহ্মণ প্রজাদের মধ্যে আমি কাকেও দেখি না যাকে আমার অভিবাদন করা উচিত, যার আগমনে আমার গাত্রোত্থান করা উচিত বা যাকে আমার আসন প্রদান করা উচিত। অধিকন্তু, হে ব্রাহ্মণ, তথাগত যাকে অভিবাদন করবেন, যাকে গাত্রোত্থান করে সম্মান দেখাবেন বা যাকে আসন প্রদান করবেন তাতে সত্য সত্যই তার মস্তক দ্বিধা বিভক্ত হয়ে যাবে।

২. “ভবৎ গৌতম রুচি বিবর্জিত।” “হে ব্রাহ্মণ, এটাই যুক্তি যদ্বারা যে কেউ যথার্থ উক্তিই করে, “শ্রমণ গৌতম রুচি বিবর্জিত।” হে ব্রাহ্মণ, তথাগতের যে রূপ-রস, শব্দ-রস, গন্ধ-রস, স্বাদ-রস, স্পর্শযোগ্য-রস সেসব প্রহীন, মূলোচ্ছিন্ন, ছিন্ন শীর্ষ, সমূল-উৎপাটিত তালবৃক্ষে পরিণত, অনস্তিত্বভাব-প্রাপ্ত ও অনাগতে পুনরুৎপত্তি-রহিত। হে ব্রাহ্মণ, প্রকৃতপক্ষে এটাই কারণ যদ্বারা যে কেউ যথার্থই বলতে পারে, “শ্রমণ গৌতম স্বাদ বিবর্জিত,” কিন্তু বাস্তবিকই যে উপায়ে আপনি মনে করতেছেন সে উপায়ে নহে।

৩. “ভবৎ গৌতম সম্পত্তি বিবর্জিত।” হে ব্রাহ্মণ, এটাই যুক্তি যদ্বারা যে কেউ যথার্থ উক্তিই করে-“শ্রমণ গৌতম সম্পত্তি বিবর্জিত।” হে ব্রাহ্মণ, তথাগতের যে রূপ-সম্পত্তি, শব্দ-সম্পত্তি, গন্ধ-সম্পত্তি, স্বাদ-সম্পত্তি, স্পর্শযোগ্য-সম্পত্তি সেসব প্রহীন, মূলেচ্ছিন্ন, ছিন্ন শীর্ষ, সমূল-উৎপাটিত তালবৃক্ষে পরিণত, অনস্তিত্বভাব-প্রাপ্ত ও অনাগতে পুনরুৎপত্তি-রহিত। প্রকৃতপক্ষে হে ব্রাহ্মণ, এটাই যুক্তি যদ্বারা যে কেউ যথার্থ উক্তিই করে, “শ্রমণ গৌতম সম্পত্তি বিবর্জিত।” কিন্তু বস্তুত যে উপায়ে আপনি মনে করতেছেন সে উপায়ে নহে।

৪. “ভবৎ গৌতম অক্রিয়াবাদী।” হে ব্রাহ্মণ, এটাই যুক্তি যদ্বারা যে কেউ যথার্থ উক্তি করে : “শ্রমণ গৌতম অ-ক্রিয়াবাদী।” “হে ব্রাহ্মণ, কায়-দুশ্চরিত, বাক্‌-দুশ্চরিত ও মনো-দুশ্চরিতকে আমি অ-ক্রিয়া বলে অভিহিত করি; সব ধরনের পাপ, অকুশল বিষয়কে আমি অ-ক্রিয়া বলে ঘোষণা করি। প্রকৃতপক্ষে এটাই যথার্থ যুক্তি যা যে কেউ আমার সম্পর্কে উত্থাপন করতে পারে, “শ্রমণ গৌতম অক্রিয়াবাদী।” কিন্তু বস্তুতপক্ষে যে উপায়ে আপনি মনে করতেছেন সে উপায়ে নহে।”

৫. “ভবৎ গৌতম উচ্ছেদবাদী।” হে ব্রাহ্মণ, এ যুক্তি দ্বারা যে কেউ আমার সম্পর্কে যথার্থ উক্তিই করে : “শ্রমণ গৌতম উচ্ছেদবাদী।” হে ব্রাহ্মণ, রাগ (লালসা, কামনা), দোষ, মোহকে আমি উচ্ছেদের কথা বলি; আমি সব ধরনের পাপ, অকুশল বিষয়ের উচ্ছেদের ঘোষণা করি। প্রকৃতপক্ষে এটা যথার্থ যুক্তি যে কেউ আমার সম্পর্কে উত্থাপন করতে পারে, “শ্রমণ গৌতম উচ্ছেদবাদী।” কিন্তু বস্তুতপক্ষে যে উপায়ে আপনি মনে করতেছেন সে উপায়ে নহে।

৬. “ভবৎ গৌতম ঘৃণাবোধ করেন।” হে ব্রাহ্মণ, এ যুক্তি দ্বারা যে কেউ আমার সম্পর্কে যথার্থ উক্তিই করে, “শ্রমণ গৌতম ঘৃণাবোধ করেন।” হে ব্রাহ্মণ, কায়, বাক্য ও মনো দুষ্কর্মকে আমি ঘৃণা করি, সব ধরনের অকুশল, পাপ বিষয়কে হৃদয়ে পোষণের আমি তীব্র নিন্দা ঘোষণা করি। প্রকৃতপক্ষে এটা যথার্থ যুক্তি যে কেউ আমার সম্পর্কে উত্থাপন করতে পারে, “শ্রমণ গৌতম ঘৃণাবোধ করেন।” কিন্তু বস্তুতপক্ষে যে উপায়ে আপনি মনে করতেছেন সে উপায়ে নহে।

৭. “ভবৎ গৌতম বিলোপ সাধনের সমর্থক।” হে ব্রাহ্মণ, এ যুক্তি দ্বারা যে কেউ আমার সম্পর্কে যথার্থ উক্তিই করে, “শ্রমণ গৌতম বিলোপ সাধনের সমর্থক।” হে ব্রাহ্মণ, আমি রাগ, দোষ এবং মোহের বিলোপ সাধনের ধর্ম প্রচার করি; আমি সব ধরনের পাপ, অকুশল ধর্মের বিলোপের বিষয় শিক্ষা দেই। প্রকৃতপক্ষে এ যুক্তি দ্বারা যে কেউ আমার সম্পর্কে যথার্থ উক্তিই করে, “শ্রমণ গৌতম বিলোপ সাধনের সমর্থক।” কিন্তু প্রকৃতপক্ষে যে উপায়ে আপনি মনে করতেছেন সে উপায়ে নহে।

৮. “ভবৎ গৌতম তপস্বী।” হে ব্রাহ্মণ, এ যুক্তি দ্বারা যে কেউ আমার সম্পর্কে যথার্থ উক্তিই করে, “শ্রমণ গৌতম তপস্বী।” হে ব্রাহ্মণ, আমি কায়-দুশ্চরিত, বাক্‌-দুশ্চরিত, মনো-দুশ্চরিত বিষয় দমনের কথা ঘোষণা করি। প্রকৃতপক্ষে যে লোকের পাপ, অকুশল বিষয় প্রহীন, মূলোচ্ছিন্ন, ছিন্ন শীর্ষ, সমূল-উৎপাটিত তালবৃক্ষে পরিণত ও অনস্তিত্বভাব প্রাপ্ত ও অনাগতে পুনরুৎপত্তি রহিত তাকে আমি তপস্বী বলে অভিহিত করি। হে ব্রাহ্মণ, তথাগতের তপনীয় পাপ, অকুশল বিষয় প্রহীন, মূলোচ্ছিন্ন, ছিন্ন শীর্ষ, সমূল উৎপাটিত তালবৃক্ষে পরিণত, অনস্তিত্বভাব প্রাপ্ত ও অনাগতে পুনরুৎপত্তি-রহিত। হে ব্রাহ্মণ, এ যুক্তি দ্বারা যে কেউ আমার সম্পর্কে যথার্থ উক্তিই করে, “শ্রমণ গৌতম তপস্বী। কিন্তু যে উপায়ে আপনি মনে করতেছেন বস্তুতপক্ষে সে উপায়ে নহে।”

৯. “ভবৎ গৌতম পুনর্জন্মের পরিপন্থী।” হে ব্রাহ্মণ, এ যুক্তি দ্বারা যে কেউ আমার সম্পর্কে যথার্থ উক্তিই করে, “শ্রমণ গৌতম পুনর্জন্মের বিরোধী।” প্রকৃতপক্ষে যে ব্যক্তি গর্ভাশয়ে ভবিষ্যতে পুনর্জন্মের হেতু প্রহীন, মূলোচ্ছিন্ন, ছিন্ন শীর্ষ, সমূল-উৎপাটিত তালবৃক্ষে পরিণত, অনস্তিত্বভাব প্রাপ্ত ও অনাগতে পুনরুৎপত্তি-রহিত আমি তাকে পুনর্জন্ম-বিরোধী বলে আখ্যায়িত করি। হে ব্রাহ্মণ, তথাগতের গর্ভাশয়ে পুনরুৎপত্তি প্রহীন, মূলোচ্ছিন্ন, ছিন্ন শীর্ষ, সমূল-উৎপাটিত তালবৃক্ষে পরিণত, অনস্তিত্বভাব প্রাপ্ত। হে ব্রাহ্মণ, এ যুক্তির পরিপ্রেক্ষিতে যে কেউ আমার সম্পর্কে যথার্থ উক্তিই করে, “শ্রমণ গৌতম পুনর্জন্ম-বিরোধী,” কিন্তু আপনি যে উপায়ে মনে করতেছেন সে উপায়ে নহে। “যেমন হে ব্রাহ্মণ, কুক্কুটির আট বা দশ বা ডজন খানেক ডিম পুরোপুরি (তা দেয়ার জন্য) বসান হলো, পুরোপুরি উত্তপ্ত করা হলো এবং পুরোপুরি বৃদ্ধি পেল; মুরগীর ছানাগুলো থেকে যে ছানাটা অবশিষ্ট সবগুলোর আগে পাদ-নখ বা ঠোঁট দ্বারা ডিমের খোলক বিদীর্ণ করল এবং নিরাপদে বের হয়ে এল, আপনি বের হয়ে আসা ছানাটাকে কি হিসাবে আখ্যায়িত করবেন? জ্যেষ্ঠতম বা কনিষ্ঠতম?” “ভবৎ গৌতম, যে কেউ নিশ্চিতরূপে বলতে পারে এটা জ্যেষ্ঠতম।”

১০. “তদ্রূপ হে ব্রাহ্মণ, আমিই মানব জাতির জন্য অবিদ্যাগত, (যেন) অণ্ড-জাত, অবিদ্যারূপ অণ্ড-খোলক ভেদ করছিলাম এবং আমি জগতে অনুত্তর অভিসম্বুদ্ধত্ব লাভ করেছি। প্রকৃতপক্ষে হে ব্রাহ্মণ, জগতে আমিই জ্যেষ্ঠ, আমিই শ্রেষ্ঠ। অধিকন্তু ব্রাহ্মণ, আমি ছিলাম দৃঢ় প্রতিজ্ঞ, বীর্যবান, নিবিষ্টমনা, উপস্থিত স্মৃতিসম্পন্ন, শান্ত কায়, সমাহিত চিত্ত, একাগ্র।”

১১. হে ব্রাহ্মণ সে-ই আমিই কাম-সম্পর্ক হতে বিবিক্ত হয়ে, সব অকুশল পরিহার করে সবিতর্ক, সবিচার এবং বিবেজ, প্রীতি-সুখমণ্ডিত প্রথম ধ্যান লাভ করে তাতে বিচরণ করি। বিতর্ক-বিচার উপশমে অধ্যাত্ম-সম্প্রসাদী চিত্তের একীভাব আনয়নকারী, বিতর্কাতীত, বিচারাতীত, সমাধিজ প্রীতি-সুখমণ্ডিত দ্বিতীয় ধ্যান লাভ করে তাতে বিচরণ করি। প্রীতিতেও বিরাগী হয়ে উপেক্ষার ভাবে অবস্থান করি, স্মৃতিমান ও সম্প্রজ্ঞাত হয়ে স্বচিত্তে (প্রীতি-নিরপেক্ষ) সুখ অনুভব করি, আর্যগণ যে ধ্যান-স্তরে আরোহণ করলে “ধ্যায়ী উপেক্ষাসম্পন্ন ও স্মৃতিমান হয়ে (প্রীতি-নিরপেক্ষ) সুখে বিচরণ করেন” বলে বর্ণনা করেন, সেই তৃতীয় ধ্যান-স্তরে উন্নীত হয়ে তাতে বিচরণ করি। সর্ব দৈহিক সুখ-দুঃখ পরিত্যাগ করে পূর্বেই সৌমনস্য-দৌর্মনস্য (মনের হর্ষ-বিষাদ) অস্তমিত করে না-দুঃখ না-সুখ, উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে তাতে বিচরণ করেছি।

১২. এরূপে সমাহিত চিত্তের সেই পরিশুদ্ধ, পর্যবদাত (পরিষ্কৃত), অনঞ্জন (নিরঞ্জন), উপক্লেশ-বিগত, মৃদুভূত, কমনীয়, স্থিত (স্থির) ও আনেঞ্জ প্রাপ্ত (অনেজ, নিষ্কম্প) অবস্থায় জাতিস্মর-জ্ঞানাভিমুখে চিত্ত নমিত করি। সে অবস্থায় আমি নানা প্রকারে বহু পূর্বজন্ম অনুস্মরণ করি-এক জন্ম, দুই জন্ম, তিন জন্ম, চার জন্ম, পাঁচ জন্ম, দশ জন্ম, বিশ জন্ম, ত্রিশ জন্ম, চল্লিশ জন্ম, পঞ্চাশ জন্ম, শত জন্ম, সহস্র জন্ম, এমন কি শতসহস্র জন্ম; বহু সংবর্ত কল্পে (প্রলয় দশা না আসা পর্যন্ত বিশ্বের স্থিতিকাল), বহু বিবর্তকল্পে (প্রলয় দশা হতে পুনরাবর্তন না হওয়া পর্যন্ত বিশ্বের অন্তর্ধান কাল), এমন কি বহু সংবর্ত-কল্পে আমি সে স্থানে ছিলাম, এ ছিল আমার নাম, এ আমার গোত্র, এ আমার জাতিবর্ণ, এ আমার আহার, এরূপ আমার সুখ-দুঃখ অনুভব, এ আমার পরমায়ু, তথা হতে চ্যুত হয়ে আমি এখানে উৎপন্ন হয়েছি। এভাবে আকার, উদ্দেশ, স্বরূপ ও গতিসহ নানা প্রকারে বহু পূর্ব জন্ম অনুস্মরণ করি। হে ব্রাহ্মণ, অপ্রমত্ত, আতাপী (বীর্যবান) ও সাধনা তৎপর হলে যেমন যেমন হয়, রাত্রির প্রথম যামে তেমন ভাবেই আমার এই প্রথম বিদ্যা (জাতিস্মর জ্ঞান) অধিগত (আয়ত্ত) হয়, অবিদ্যা বিনষ্ট, বিদ্যা উৎপন্ন হয়, তম (অন্ধকার) বিহত, আলোক উৎপন্ন হয়। ব্রাহ্মণ, এটাই ছিল আমার প্রথম অণ্ডকোষ হতে মুরগীর ছানার ন্যায় অভিনির্বিদা (জন্ম লাভ)।

১৩. এরূপে সমাহিত চিত্তের সেই পরিশুদ্ধ, পর্যবদাত, অনঞ্জন, উপক্লেশ বিগত, মৃদুভূত, কমনীয়, স্থিত ও অনেজ অবস্থায় সত্ত্বগণের (অপরাপর জীবের) চ্যুতি-উৎপত্তি (গতি-পরম্পরা) জ্ঞানাভিমুখে চিত্ত নমিত করি। সে অবস্থায় দিব্যচক্ষে, বিশুদ্ধ, লোকাতীত, অতীন্দ্রিয় দৃষ্টিতে দেখতে পাই, জীবগণ এক যোনি হতে চ্যুত হয়ে অপর যোনিতে উৎপন্ন হচ্ছে, প্রকৃষ্টরূপে জানতে পারি-হীনোৎকৃষ্ট-জাতীয় উত্তম-অধম বর্ণের জীবগণ স্ব স্ব কর্মানুসারে সুগতি-দুর্গতি প্রাপ্ত হচ্ছে, এ সকল মহানুভব জীব কায়-দুশ্চরিত্র সমন্বিত, বাক্‌-দুশ্চরিত্র সমন্বিত, মনো-দুশ্চরিত্র সমন্বিত, আর্যগণের নিন্দুক, মিথ্যাদৃষ্টিসম্পন্ন এবং মিথ্যাদৃষ্টি-প্রণোদিত কর্ম-পরিগ্রাহী হবার ফলে দেহাবসানে, মৃত্যুর পর, অপায়-দুর্গতিতে, বিনিপাত-নিরয়ে উৎপন্ন হচ্ছে; অথবা এ সকল মহানুভব জীব কায়-সুচরিত্র সমন্বিত, বাক্‌-সুচরিত্র সমন্বিত, মনো-সুচরিত্র সমন্বিত, আর্যগণের অনিন্দুক, সম্যক দৃষ্টিসম্পন্ন এবং সম্যক দৃষ্টি প্রণোদিত কর্ম-পরিগ্রাহী হবার ফলে দেহাবসানে, মৃত্যুর পর, সুগতি-স্বর্গলোকে উৎপন্ন হচ্ছে। এভাবে দিব্যনেত্রে, বিশুদ্ধ লোকাতীত দৃষ্টিতে দেখতে পাই-সত্ত্বগণ এক যোনি হতে চ্যুত হয়ে অন্য যোনিতে উৎপন্ন হচ্ছে, প্রকৃষ্টরূপে জানতে পারি-হীনোৎকৃষ্ট জাতীয়, উত্তম-অধম বর্ণের জীবগণ আপনাপন কর্মানুসারে সুগতি-দুর্গতি প্রাপ্ত হচ্ছে। ব্রাহ্মণ, অপ্রমত্ত, আতাপী ও সাধনা-তৎপর হলে যেমন যেমন হয়, তেমন ভাবেই রাত্রির মধ্যম যামে আমার দ্বিতীয় বিদ্যা (জীবের গতি-পরম্পরা-জ্ঞান, কর্ম-ফল-জ্ঞান) অধিগত হয়, অবিদ্যা দূর, বিদ্যা উৎপন্ন, তম দূর, আলোক উৎপন্ন হয়। ব্রাহ্মণ! এটা ছিল আমার কুক্কুট ছানার ন্যায় অণ্ডকোষ হতে দ্বিতীয় অভিনির্বিদা (জন্ম)।

১৪. এরূপে সমাহিত চিত্তের সেই পরিশুদ্ধ, পর্যবদাত, অনঞ্জন, উপক্লেশ বিগত, মৃদুভূত, কমনীয়, স্মৃতি ও অনেজ অবস্থায় আসবক্ষয়-জ্ঞানাভিমুখে আমার চিত্ত নমিত করি। তদবস্থায় উন্নত জ্ঞানে যথার্থই জানতে পারি-এটা “দুঃখ” আর্যসত্য, এটা দুঃখ-সমুদয়” আর্যসত্য, এটা “দুঃখ-নিরোধ” আর্যসত্য, “এটা দুঃখ-নিরোধগামিনী প্রতিপদা” আর্যসত্য; এ সকল আসব, এটা আসব-সমুদয়, এটা আসব-নিরোধ, এটা আসব-নিরোধগামী প্রতিপদা। তদবস্থায় এরূপে আর্যসত্য জানবার এবং দেখবার ফলে কর্মাসব হতে আমার চিত্ত বিমুক্ত হয়, ভবাসব হতে আমার চিত্ত বিমুক্ত হয়, অবিদ্যাসব হতেও আমার চিত্ত বিমুক্ত হয়, বিমুক্ত চিত্তে “বিমুক্ত হয়েছি” এ জ্ঞান উদিত হয়, উন্নত জ্ঞানে জানতে পারি—চিরতরে জন্মবীজ ক্ষীণ হয়েছে, ব্রহ্মচর্য-ব্রত উদ্‌যাপিত হয়েছে, যা কিছু করবার ছিল করা হয়েছে, অতঃপর এখানে আর আসতে হবে না। ব্রাহ্মণ, রাত্রির অন্তিম যামে আমার এই তৃতীয় বিদ্যা (আসবক্ষয়-জ্ঞান) অধিগত হয়, অবিদ্যা দূর, বিদ্যা উৎপন্ন, তম বিদূরীত, আলোক উৎপন্ন হয়। ব্রাহ্মণ, এটা ছিল আমার কুক্কুট ছানার ন্যায় অণ্ডকোষ হতে তৃতীয় অভিনির্বিদা (জন্ম)।”

১৫. এরূপ ভাষিত হলে বেরঞ্জ ব্রাহ্মণ ভগবানকে এরূপ বলেন, “ভবৎ গৌতম জ্যেষ্ঠ, ভবৎ গৌতম শ্রেষ্ঠ। অতি সুন্দর হে গৌতম! অতি মনোহর হে গৌতম, যেমন কেহ উল্টানকে সোজা, আবৃতকে অনাবৃত, বিমূঢ়কে পথ নির্দেশ অথবা অন্ধকারে তৈলপ্রদীপ ধারণ করে যাতে চক্ষুষ্মান ব্যক্তি রূপ (দৃশ্য বস্তু) দেখতে পায়, এরূপে মহানুভব গৌতম কর্তৃক বহু পর্যায়ে, বিবিধ যুক্তিতে ধর্ম প্রকাশিত হয়েছে। আমি মহানুভব গৌতমের, তৎপ্রবর্তিত ধর্মের এবং প্রতিষ্ঠিত ভিক্ষুসংঘের শরণাগত হচ্ছি, আজ হতে আমরণ মহানুভব গৌতম আমাকে উপাসক রূপে অবধারণ করুন।”

২. সিংহ সূত্র
১২.১. একসময় ভগবান বৈশালীর নিকটে মহাবনের কুটাগারশালায় অবস্থান করছিলেন। তখন বহুসংখ্যক খ্যাতিমান লিচ্ছবী সন্থাগারে (পরিষদে) সমবেত হয়ে বিভিন্ন প্রকারে বুদ্ধের প্রশংসা, ধর্মের প্রশংসা, সংঘের প্রশংসা করছিলেন।

২. সে সময়ে নির্গ্রন্থ-শ্রাবক সিংহ সেনাপতি সে পরিষদে উপস্থিত ছিলেন। তৎপর সিংহ সেনাপতি এরূপ চিন্তা করলেন-“ভগবান নিশ্চয়ই অর্হৎ সম্যকসম্বুদ্ধ হবেন, যেজন্য বহুসংখ্যক খ্যাতিমান লিচ্ছবী সন্থাগারে সমবেত হয়েছেন এবং উপবেশন করে বিভিন্নভাবে বুদ্ধের প্রশংসা করতেছেন, ধর্মের প্রশংসা, সংঘের প্রশংসা করতেছেন। এখন ভগবান অর্হৎ সম্যকসম্বুদ্ধকে দর্শনের জন্য উপস্থিত হওয়া আমার উচিত।”

৩. অতঃপর সিংহ সেনাপতি নির্গ্রন্থ নাতপুত্র যেখানে ছিলেন সেখানে উপস্থিত হন, উপস্থিত হয়ে তাঁকে বললেন, “মহাশয়, আমি শ্রমণ গৌতমকে দর্শনে গমন করতে ইচ্ছুক।” “হে ক্রিয়াবাদী সিংহ, আপনি কীরূপে অক্রিয়াবাদী শ্রমণ গৌতমকে দর্শনে উপস্থিত হবেন? শ্রমণ গৌতম অক্রিয়াবাদ দেশনা করেন এবং শিষ্যগণকে তা শিক্ষা দেন।” তখন সিংহ সেনাপতির ভগবানকে দর্শনের যে প্রবৃত্তি উৎপন্ন হয়েছিল তা হ্রাস পায়।

৪. দ্বিতীয়বারও বহুসংখ্যক খ্যাতিমান লিচ্ছবী সন্থাগারে (পরিষদে) সমবেত হয়ে বিভিন্ন প্রকারে বুদ্ধের প্রশংসা, ধর্মের প্রশংসা, সংঘের প্রশংসা করছিলেন।

সে সময়ে নির্গ্রন্থ-শ্রাবক সিংহ সেনাপতি সে পরিষদে উপস্থিত ছিলেন। তৎপর সিংহ সেনাপতি এরূপ চিন্তা করলেন, “ভগবান নিশ্চয়ই অর্হৎ সম্যকসম্বুদ্ধ হবেন, যেজন্য বহুসংখ্যক খ্যাতিমান লিচ্ছবী সন্থাগারে সমবেত হয়েছেন এবং উপবেশন করে বিভিন্নভাবে বুদ্ধের প্রশংসা করতেছেন, ধর্মের প্রশংসা, সংঘের প্রশংসা করতেছেন। এখন ভগবান অর্হৎ সম্যকসম্বুদ্ধকে দর্শনের জন্য উপস্থিত হওয়া আমার উচিত।”

অতঃপর সিংহ সেনাপতি নির্গ্রন্থ নাতপুত্র যেখানে ছিলেন সেখানে উপস্থিত হয়ে তাঁকে বললেন, “মহাশয়, আমি শ্রমণ গৌতমকে দর্শনে গমন করতে ইচ্ছুক।” “হে ক্রিয়াবাদী সিংহ, আপনি কীরূপে অক্রিয়াবাদী শ্রমণ গৌতমকে দর্শনে উপস্থিত হবেন? শ্রমণ গৌতম অক্রিয়াবাদ দেশনা করেন এবং শিষ্যগণকে তা শিক্ষা দেন।” তখন সিংহ সেনাপতির ভগবানকে দর্শনের যে প্রবৃত্তি উৎপন্ন হয়েছিল তা হ্রাস পায়।

৫. তৃতীয়বারও বহুসংখ্যক খ্যাতিমান লিচ্ছবী সন্থাগারে সমবেত হয়ে উপবেশন করে বিভিন্নভাবে বুদ্ধের প্রশংসা, ধর্মের প্রশংসা, সংঘের প্রশংসা করছেন। তৃতীয়বারও সিংহ সেনাপতি এরূপ চিন্তা করলেন, “ভগবান নিশ্চয়ই অর্হৎ সম্যকসম্বুদ্ধ হবেন যেজন্য বহুসংখ্যক খ্যাতিমান লিচ্ছবী সন্থাগারে একত্রিত হয়ে উপবেশন করে বুদ্ধের প্রশংসা করছেন, ধর্মের প্রশংসা করছেন, সংঘের প্রশংসা করছেন। নির্গ্রন্থগণের সাথে পরামর্শ করা হোক বা না হোক, নির্গ্রন্থগণ আমাকে কি বা করতে পারেন? নির্গ্রন্থগণের বিনানুমতিতে যদি আমি ভগবান অর্হৎ সম্যকসম্বুদ্ধকে দর্শনে গমন করি তাহলে কেমন হয়?” অতঃপর সিংহ সেনাপতি পঞ্চশত রথসহ ভগবানকে দর্শনের নিমিত্ত বৈশালী হতে যাত্রা করলেন। যতটুকু পথ যানে গমন করা যায় ততটুকু যানে গিয়ে যান হতে অবতরণ করে অবশিষ্ট পথ পায়ে হেঁটে আরামে প্রবেশ করেন। অতঃপর সিংহ সেনাপতি ভগবানের নিকট গিয়ে উপস্থিত হন, উপস্থিত হয়ে ভগবানকে অভিবাদন করে এক প্রান্তে উপবেশন করেন। এক প্রান্তে উপবিষ্ট সিংহ সেনাপতি ভগবানকে এরূপ বললেন, “প্রভো, আমি এরূপ শুনেছি, ‘অক্রিয়াবাদী শ্রমণ গৌতম অক্রিয়া ধর্ম দেশনা করেন এবং শ্রাবকগণকে তা শিক্ষা দেন।’ প্রভো যাঁরা এরূপ বলছিলেন, অক্রিয়াবাদী শ্রমণ গৌতম অক্রিয়া ধর্ম দেশনা করেন এবং তাঁর শ্রাবকগণকে তা শিক্ষা দেন, আমি অনুমান করছি ভগবান যা বলেছিলেন তাঁরা তা-ই বিবৃত করেছেন এবং ভগবানকে মিথ্যা (সংবাদ দ্বারা) প্রতিপাদন করেন না। আমি অনুমান করছি তাঁরা অদ্ভুত বিষয় চালু করেছেন যা ধর্মের মতোই এবং যাঁরা তাঁর ধর্মানুসারী তাঁরা কেউ এটি বলার জন্য দোষগ্রস্ত হবেন না। প্রভো, ভগবানকে অভিযুক্ত করার কোনো ইচ্ছা আমার নেই।”

৬. “সিংহ, যদি কেউ আমাকে লক্ষ করেই এ কথা বলে তাহলে সে যথার্থই বলবে, ‘অক্রিয়াবাদী শ্রমণ গৌতম অক্রিয়াবাদ দেশনা করেন এবং শ্রাবকগণকে তা শিক্ষা দেন।’ সিংহ, যদি কেউ আমাকে লক্ষ করেই এ কথা বলে তাহলে সে যথার্থই বলবে, ‘ক্রিয়াবাদী শ্রমণ গৌতম ক্রিয়াবাদ ঘোষণা করেন এবং শ্রাবকগণকে তা শিক্ষা দেন।’ সিংহ, যদি কেউ আমাকে লক্ষ করেই এ কথা বলে তাহলে সে যথার্থই বলবে, ‘উচ্ছেদবাদী শ্রমণ গৌতম উচ্ছেদের জন্য ধর্ম ভাষণ করেন এবং শ্রাবকগণকে তা শিক্ষা দেন।’ সিংহ, যদি কেউ আমাকে লক্ষ করেই এ কথা বলে তাহলে সে যথার্থই বলবে, ‘জুগুপ্সী (নিন্দাকারী) শ্রমণ গৌতম জুগুপ্সার ধর্ম ঘোষণা করেন এবং শ্রাবকগণকে তা শিক্ষা দেন।’ সিংহ, যদি কেউ আমাকে লক্ষ করেই এ কথা বলে তাহলে সে যথার্থই বলবে, বিলোপবাদী শ্রমণ গৌতম বিলোপের ধর্ম ঘোষণা করেন এবং শ্রাবকগণকে তা শিক্ষা দেন।” সিংহ, যদি কেউ আমাকে লক্ষ করেই এ কথা বলে তাহলে সে যথার্থই বলবে, “আত্ম নিগ্রহকারী শ্রমণ গৌতম আত্ম নিগ্রহের ধর্ম ঘোষণা করেন এবং শ্রাবকগণকে তা শিক্ষা দেন।” সিংহ, যদি কেউ আমাকে লক্ষ করেই এ কথা বলে তাহলে সে যথার্থই বলবে, পুনর্জন্ম বিরোধী শ্রমণ গৌতম পুনর্জন্ম নিরোধের ঘোষণা করেন এবং শ্রাবকগণকে তা শিক্ষা দেন। সিংহ, যদি কেউ আমাকে লক্ষ করেই এ কথা বলে তাহলে সে যথার্থই বলবে, “শ্রমণ গৌতম সান্ত্বনা পেয়েছেন, তিনি সান্ত্বনার জন্য ধর্ম দেশনা করেন এবং শ্রাবকগণকে তা শিক্ষা দেন।”

৭. সিংহ, কীরূপে কেউ যদি আমাকে লক্ষ করেই এ কথা বলে তাহলে সে যথার্থই বলবে, “অক্রিয়াবাদী শ্রমণ গৌতম অক্রিয়াবাদ ঘোষণা করেন এবং শ্রাবকগণকে তা শিক্ষা দেন?” সিংহ, আমি কায়-দুশ্চরিত্র, বাক্‌-দুশ্চরিত্র, মনদুশ্চরিত্র, বিবিধ পাপ-অকুশল বিষয়কে অক্রিয়া বলে ঘোষণা করি। সিংহ, এটাই পর্যায় (পথ, কারণ) যেজন্য কেউ যদি আমাকে লক্ষ করেই এ কথা বলে তাহলে সে যথার্থ বলবে-“অক্রিয়াবাদী শ্রমণ গৌতম অক্রিয়াবাদ ঘোষণা করেন এবং শ্রাবকগণকে তা শিক্ষা দেন।”

কীরূপে হে সিংহ, কেউ যদি আমাকে লক্ষ করেই এ কথা বলে তাহলে সে যথার্থই বলবে, “ক্রিয়াবাদী শ্রমণ গৌতম ক্রিয়াবাদ ঘোষণা করেন এবং শ্রাবকগণকে তা শিক্ষা দেন?” সিংহ, কায়-সুচরিত্র, বাক্‌-সুচরিত্র, মনো-সুচরিত্র, বিবিধ প্রকার কুশল ধর্মকে আমি ক্রিয়া বলে ঘোষণা করি। সিংহ, এটাই পর্যায় যেজন্য কেউ যদি আমাকে লক্ষ করেই এ কথা বলে তাহলে সে যথার্থই বলবে, “ক্রিয়াবাদী শ্রমণ গৌতম ক্রিয়াবাদ ঘোষণা করেন এবং শ্রাবকগণকে তা শিক্ষা দেন।”

হে সিংহ, কীরূপে কেউ যদি আমাকে লক্ষ করেই এ কথা বলে তাহলে সে যথার্থই বলবে, “উচ্ছেদবাদী শ্রমণ গৌতম উচ্ছেদের বিষয় ঘোষণা করেন এবং শ্রাবকগণকে তা শিক্ষা দেন?” সিংহ, রাগ-দোষ-মোহ, বিবিধ প্রকার পাপ-অকুশল বিষয়ে উচ্ছেদের কথা আমি ঘোষণা করি। সিংহ, এটাই কারণ যেজন্য কেউ যদি আমাকে লক্ষ করেই এ কথা বলে তাহলে সে যথার্থই বলবে-“উচ্ছেদবাদী শ্রমণ গৌতম উচ্ছেদের বিষয় ঘোষণা করেন এবং শ্রাবকগণকে তা শিক্ষা দেন”।

সিংহ, কীরূপে কেউ যদি আমাকে লক্ষ করেই এ কথা বলে তাহলে সে যথার্থই বলবে, “জগুপ্সী শ্রমণ গৌতম জুগুপ্সার বিষয় ঘোষণা করেন এবং শ্রাবকগণকে তা শিক্ষা দেন? সিংহ! কায়-দুশ্চরিত্র, বাক্‌-দুশ্চরিত্র, মন-দুশ্চরিত্র, বিবিধ প্রকার পাপ-অকুশল বিষয়ের পোষণকে আমি নিন্দা করি। সিংহ, এটাই কারণ যেজন্য কেউ যদি আমাকে লক্ষ করেই এ কথা বলে তাহলে সে যথার্থই বলবে : “জুগুপ্সী (নিন্দাকারী) শ্রমণ গৌতম জুগুপ্সার বিষয়ে ঘোষণা করেন এবং শ্রাবকগণকে তা শিক্ষা দেন।”

সিংহ, কোনো কারণে কেউ যদি আমাকে লক্ষ করেই এ কথা বলে তাহলে সে যথার্থই বলবে, “শ্রমণ গৌতম বিলোপ সাধনের সমর্থক, তিনি বিলোপ সাধনের বিষয় ঘোষণা করেন এবং শ্রাবকগণকে তা শিক্ষা দেন?” সিংহ, রাগ-দোষ-মোহ, বিবিধ প্রকার পাপ-অকুশল বিষয়ের ধ্বংসের বিষয় আমি ঘোষণা করি। সিংহ এটাই কারণ যেজন্য কেউ যদি আমাকে লক্ষ করেই এ কথা বলে তাহলে সে যথার্থই বলবে, “শ্রমণ গৌতম বিলোপ সাধনের সমর্থক, তিনি বিলোপ সাধনের বিষয় ঘোষণা করেন এবং শ্রাবকগণকে তা শিক্ষা দেন।”

সিংহ, কোনো কারণে কেউ যদি আমাকে লক্ষ করেই এ কথা বলে তাহলে সে যথার্থই বলবে, “আত্মনিগ্রহী শ্রমণ গৌতম আত্মনিগ্রহের ঘোষণা করেন এবং শ্রাবকগণকে তা শিক্ষা দেন?” সিংহ, পাপ অকুশল ধর্মকে আমি তপনীয় (দমনযোগ্য) বলে ঘোষণা করি-কায়-দুশ্চরিত্র, বাক্‌-দুশ্চরিত্রকে আমি তপনীয় বলে ঘোষণা করি। সিংহ, তপনীয় পাপ-অকুশল বিষয় যার প্রহীন (ক্ষয় প্রাপ্ত), মূলোচ্ছিন্ন, ছিন্ন শীর্ষ, সমূল-উৎপাটিত তালবৃক্ষে পরিণত ও অনস্তিত্বভাব প্রাপ্ত ও অনাগতে পুনরুৎপত্তির হেতুরহিত তাকে আমি তপস্বী বলে অভিহিত করি। সিংহ, তথাগতের তপনীয় পাপ-অকুশল ধর্ম প্রহীন, মূলোচ্ছিন্ন, ছিন্ন শীর্ষ, সমূল উৎপাটিত তালবৃক্ষে পরিণত ও অনস্তিত্বভাব প্রাপ্ত ও অনাগতে পুনরুৎপত্তির হেতু রহিত। সিংহ, এটাই কারণ যেজন্য, কেউ যদি আমাকে লক্ষ করেই এ কথা বলে তাহলে সে যথার্থই বলবে, “তপস্বী (আত্ম নিগ্রহী) শ্রমণ গৌতম তপনের (দমনের) বিষয় ঘোষণা করেন এবং শ্রাবকগণকে গৌতম তা শিক্ষা দেন।”

সিংহ, কীভাবে কেউ যদি আমাকে লক্ষ করে এ কথা বলে তাহলে সে যথার্থই বলবে, “শ্রমণ গৌতম পুনর্জন্ম বিরোধী, তিনি পুনর্জন্ম বিরোধের বিষয় ঘোষণা করেন এবং শ্রাবকগণকে তা শিক্ষা দেন?” সিংহ, যার গর্ভাশয়ে ভবিষ্যতে পুনর্জন্মের হেতু প্রহীন, মূলোচ্ছিন্ন, ছিন্ন শীর্ষ, সমূল উৎপাতিত তালবৃক্ষে পরিণত, অনস্তিত্বভাব প্রাপ্ত ও অনাগতে পুনরুৎপত্তি-রহিত আমি তাকে পুনর্জন্ম বিরোধী বলে অভিহিত করি। হে সিংহ, তথাগতের গর্ভাশয়ে পুনরুৎপত্তি প্রহীন, মূলোচ্ছিন্ন, ছিন্ন শীর্ষ, সমূল উৎপাতিত তালবৃক্ষে পরিণত, অনস্তিত্ব ভাব প্রাপ্ত। সিংহ, এটাই কারণ যেজন্য কেউ যদি আমাকে লক্ষ করেই এ কথা বলে তাহলে সে যথার্থই বলবে, “পুনর্জন্ম বিরোধী শ্রমণ গৌতম পুনর্জন্ম রোধের বিষয় ঘোষণা করেন এবং শ্রাবকগণকে তা শিক্ষা দেন।”

এবং সিংহ, কীরূপে কেউ যদি আমাকে লক্ষ করেই এ কথা বলে তাহলে সে যথার্থই বলবে, “শ্রমণ গৌতম সান্ত্বনা খুঁজে পেয়েছেন, তিনি সান্ত্বনার জন্য ধর্ম ব্যাখ্যা করেন এবং শ্রাবকগণকে তা শিক্ষা দেন?” সিংহ, আশ্বস্ত আমি পরম আশ্বাসের বিষয় ঘোষণা করি, আমি আশ্বাসের জন্য ধর্ম ভাষণ করি এবং শ্রাবকগণকে তা শিক্ষা দিয়ে থাকি। সিংহ, এটাই কারণ যেজন্য কেউ যদি আমাকে লক্ষ করেই এ কথা বলে তাহলে সে যথার্থই বলবে, “শ্রমণ গৌতম আশ্বাস প্রদানকারী, তিনি আশ্বাসের বিষয় ব্যাখ্যা করেন এবং শ্রাবকগণকে তা শিক্ষা দেন।”

৮. এরূপ উক্ত হলে সিংহ সেনাপতি ভগবানকে এরূপ বলেন, “ভন্তে, অতি সুন্দর। ভন্তে, অতি মনোহর। যেমন কেউ উল্টানকে সোজা, আবৃতকে অনাবৃত, বিমূঢ়কে পথ নির্দেশ অথবা অন্ধকারে তৈল-প্রদীপ ধারণ করে যাতে চক্ষুষ্মান ব্যক্তি রূপ দেখতে পায়, এরূপে মহানুভব গৌতম কর্তৃক বহু পর্যায়ে বিবিধ যুক্তিতে ধর্ম প্রকাশিত হয়েছে। আমি মহানুভব গৌতমের, তৎপ্রবর্তিত ধর্মের এবং তৎপ্রতিষ্ঠিত ভিক্ষুসংঘের শরণাগত হচ্ছি। আজ হতে আমরণ মহানুভব গৌতম আমাকে উপাসকরূপে অবধারণ করুন।” “সিংহ, বিষয়টি পুরোপুরি পরীক্ষা করুন। আপনা সদৃশ জ্ঞাত ব্যক্তির নিকট পর্যবেক্ষণ হিতকর।” “প্রভু আমি ভগবানের এহেন মন্তব্যে অধিকতর আনন্দিত, অধিকতর সন্তুষ্ট। আমি যদি অন্য কোনো সমপ্রদায়ের শিষ্য হবার অনুগ্রহ লাভ করতাম তাহলে তাঁরা সমগ্র বৈশালীকে পতাকা দ্বারা সজ্জিত করত জয়ধ্বনি করে আমাকে আশ্রয় দিতেন-“সেনাপতি সিংহ আমাদের শিষ্যত্ব বরণ করেছেন।” কিন্তু তথাগত আমাকে এরূপ মাত্র উপদেশ দিলেন, “সিংহ বিষয়টি পরীক্ষা করুন, যেহেতু আপনা সদৃশ জ্ঞাত ব্যক্তির নিকট পর্যবেক্ষণ হিতকর।” “প্রভু, দ্বিতীয়বারও আমি ভগবান, ধর্ম এবং ভিক্ষুসংঘের শরণ গ্রহণ করছি। ভগবান আজ হতে আজীবন আমাকে শরণাগত উপাসক হিসাবে গ্রহণ করুন!” “সিংহ আপনার পরিবার দীর্ঘকাল যাবত নির্গ্রন্থগণের নিকট সু-উৎস যেজন্য যথার্থই মনে হয় যাঁরা ভিক্ষার জন্য আগমন করবেন তাঁদেরকে ভিক্ষা দেওয়া উচিত।” “প্রভু আমি এখনো সর্বশেষ মন্তব্যে অত্যধিক আনন্দিত, অত্যধিক সন্তুষ্ট। প্রভু, আমি এরূপ শুনেছি, শ্রমণ গৌতম এরূপ দাবী করেন, “আমাকেই একমাত্র দান দেয়া উচিত, অন্যদের নহে; একমাত্র আমার শ্রাবকগণকে দান দেয়া উচিত, অন্যের শ্রাবকদের নহে। যেহেতু আমাকে প্রদত্ত দানের ফল মহৎ, অন্যদের প্রদত্ত দানের মহাফল হয় না। একমাত্র আমার শ্রাবকগণকে প্রদত্ত দান মহা ফলদায়ক কিন্তু অন্যের শ্রাবকগণকে প্রদত্ত দান মহা ফলদায়ক নহে।” কিন্তু ভগবান এখন আমাকে নির্গ্রন্থদিগকে দান দেয়ার জন্য প্রবুদ্ধ করতেছেন; যখন সময় আসে তখন আমরা কী করব তা জানব। তৃতীয়বারও ভন্তে, আমি তথাগতের শরণ গ্রহণ করছি, ধর্মের ও ভিক্ষুসংঘেরও। ভন্তে ভগবান, আজ হতে জীবনের শেষ দিন পর্যন্ত আমাকে আপনার শরণাগত উপাসকরূপে ধারণা করুন।”

৯. তৎপর ভগবান সিংহ সেনাপতিকে আনুপূর্বিক (ক্রমানুসারে) ধর্ম ভাষণ করেন, যেমন : “দানকথা, শীল-কথা, স্বর্গ-কথা। ভগবান কামের আদীনব (দুঃখ), অবকার, সংক্লেশ, এবং নৈষ্ক্রম্যের আনিশংস প্রকাশ করলেন। যখন ভগবান জানতে পারলেন যে, সিংহ সেনাপতির চিত্ত স্বচ্ছ, মৃদু, নীবরণমুক্ত, উদগ্র ও প্রসন্ন হয়েছে তখন তিনি বুদ্ধগণের সমুৎকৃষ্ট ধর্মদেশনা অভিব্যক্ত করলেন; যথা : দুঃখ, দুঃখ-সমুদয়, দুঃখ-নিরোধ, দুঃখ-নিরোধের উপায়। যেমন শুদ্ধ ও কালীমারহিত বস্ত্র যথাযথভাবে রং প্রতিগ্রহণ করে, তেমনই সেনাপতি সিংহের সেই আসনে বিরজ, বিমল ধর্মচক্ষু উৎপন্ন হলো-যা কিছু সমুদয়ধর্মী তৎসমস্তই নিরোধধর্মী।”

১০. অতঃপর সিংহ সেনাপতি ধর্ম প্রত্যক্ষ করে ধর্মতত্ব লাভ করে ধর্ম বিদিত হয়ে, ধর্মে প্রবিষ্ট হয়ে, সংশয়মুক্ত হয়ে, ধর্মে বৈশারদ্য প্রাপ্ত হয়ে এবং শাস্তার শাসনে আত্মপ্রত্যয় লাভ করে ভগবানকে বললেন, “ভন্তে, ভিক্ষুসংঘসহ আগামীকল্য আমার আহার গ্রহণ করুন।” ভগবান নীরবে তা গ্রহণ করলেন। তৎপর সিংহ সেনাপতি ভগবানের সম্মতি জ্ঞাত হয়ে আসন হতে উঠে ভগবানকে অভিবাদন করে প্রদক্ষিণ করে চলে গেলেন। তৎপর সিংহ সেনাপতি জনৈক ব্যক্তিকে আহ্বান করলেন এবং বললেন, “ওহে পুরুষ, যাও এবং কিছু সদ্য মাংস নিয়ে আস।” অতঃপর সেই রাত্রির অবসানে সিংহ সেনাপতি আপন নিবাসে প্রণীত (উত্তম) খাদ্যভোজ্য তৈরি করে ভগবানকে জ্ঞাপন করালেন, “ভন্তে, সময় হয়েছে, সিংহ সেনাপতির নিবাসে আহার্য প্রস্তুত।”

১১. অতঃপর ভগবান পূর্বাহ্ণ সময়ে চীবর পরিধান করে পাত্রচীবর সঙ্গে নিয়ে সিংহ সেনাপতির নিবাসে উপস্থিত হন, উপস্থিত হয়ে প্রজ্ঞাপিত আসনে ভিক্ষুসংঘসহ উপবেশন করেন। সে সময়ে বহুসংখ্যক নির্গ্রন্থ বাহু নাড়তে নাড়তে কেঁদে কেঁদে উচ্চপথ, নিভৃত অস্পষ্ট পথ ধরে চৌরাস্তা হতে চৌরাস্তায় বৈশালী গেলেন, “অদ্য এক বিশাল পশু সেনাপতি সিংহ কর্তৃক হত্যাকৃত হয়েছে এবং শ্রমণ গৌতমের জন্য আহার্য প্রস্তুত করা হয়েছে। শ্রমণ গৌতম সে মাংস ভক্ষণ করতে যাচ্ছেন, এটা জেনে যে, এটা তাঁর জন্য হত্যা করা হয়েছে, কাজটি তাঁর উদ্দেশ্যে করা হয়েছে।” তখন জনৈক ব্যক্তি সিংহ সেনাপতির সন্নিধানে গিয়ে তাঁর কানে কানে বলল, “প্রভু, আমি বলি, আপনি কি অবগত আছেন যে, বহুসংখ্যক নির্গ্রন্থ বৈশালীর রাস্তায়, চৌরাস্তায় নেমে পড়েছে তাদের বাহু নেড়ে এভাবে কেঁদে?” “যথেষ্ট আর্য, সেই আয়ুষ্মানগণ দীর্ঘকাল যাবত বুদ্ধের অবমাননা, ধর্মের অবমাননা, সংঘের অবমাননা করার জন্য কামনা করে আসছে। কিন্তু তারা দুষ্ট, ব্যর্থ, মিথ্যা দ্বারা, মিথ্যা অপবাদ দ্বারা ভগবানের কোনো অনিষ্ট করে না। জীবন থাকতে আমরা ইচ্ছাকৃতভাবে কোনো জীবের জীবনকে বঞ্চিত করব না।”

১২. “অতঃপর সিংহ সেনাপতি বুদ্ধ প্রমুখ ভিক্ষুসংঘকে স্বহস্তে প্রণীত খাদ্যভোজ্য পরিবেশন করে সনতৃপ্ত করলেন এবং যখন ভগবান ভোজন গ্রহণ সমাপ্ত করলেন এবং পাত্র হতে হস্ত তুলে নেন, সিংহ সেনাপতি এক প্রান্তে উপবেশন করেন। এক প্রান্তে উপবিষ্ট সিংহ সেনাপতিকে ভগবান ধর্মকথা ভাষণ করেন, প্রবুদ্ধ, সমুত্তেজিত, সমপ্রহর্ষিত করে আসন হতে উঠে চলে গেলেন।”

৩. অশ্বাজানেয় সূত্র
১৩. ১. “হে ভিক্ষুগণ, রাজার সুন্দর উৎকৃষ্ট বংশজাত অশ্ব আটটি বিষয়ে সমৃদ্ধ হলে রাজার যোগ্য হয়, রাজার একটি প্রাপ্তি, রাজার সম্পদ হিসাবে বিবেচিত হয়। আট কী কী?

২. এক্ষেত্রে, হে ভিক্ষুগণ, রাজার সুন্দর উৎকৃষ্ট বংশজাত অশ্ব উভয় পক্ষে সুজাত, মাতৃপক্ষ-পিতৃপক্ষ; অন্যান্য ভদ্র অশ্ব যে ক্ষেত্রে জাত হয় সে সেই ক্ষেত্রে জাত। তাকে সবুজ বা শুক্ল যে প্রকারের খাদ্য প্রদান করা হয় সে তা সযত্নে সেই খাদ্য বিক্ষিপ্ত না করেই পরিভোগ করে। সে গোবর বা প্রস্রাবের উপর শয়ন বা উপবেশনকে ঘৃণা বোধ করে। সে সুখ সংবাসে রত হয়, অন্য অশ্বকে ভীতি প্রদর্শন করতে চায় না। তার যেসব পাপ, কৌশল, দোষ বা ছল যথার্থ সে সেগুলো তার চালককে প্রদর্শন করে এবং তার চালক এগুলো সংশোধন করতে চেষ্টা করে। অশ্ব যখন বের হয় সে চিন্তা করে, “বেশ ভালো, অন্যান্য অশ্ব তাদের ইচ্ছামত টানুক, আমি এভাবেই টানব।” গমনকালে সে সোজা পথে গমন করে। সে দৃঢ়, জীবনে মৃত্যু না আসা পর্যন্ত তার দৃঢ়তা অটুট থাকে।

হে ভিক্ষুগণ, এই আট গুণে গুণান্বিত সুন্দর উৎকৃষ্ট বংশজাত অশ্ব রাজার যোগ্য, রাজার প্রাপ্তি, রাজসম্পদ হিসাবে বিবেচিত।

৩. তদ্রূপ হে ভিক্ষুগণ, অষ্টধর্মে গুণযুক্ত ভিক্ষু আহ্বানযোগ্য, প্রহ্বানযোগ্য, দক্ষিণা লাভের যোগ্য, অঞ্জলিযোগ্য, জগতের অনুত্তর পুণ্যক্ষেত্র। আট কী কী?

৪. হে ভিক্ষুগণ, এক্ষেত্রে, ভিক্ষু শীলবান হয়, প্রাতিমোক্ষের বিধান দ্বারা সংযত হয়ে অবস্থান করে, আচার-গোচরসম্পন্ন হয়, সামান্য দোষেও ভয়দর্শী হয়, শিক্ষাপদ সমূহ শিক্ষা করে, তারা তাকে নিকৃষ্ট বা প্রণীত যে ভোজন দান করে তা নিঃশব্দে সতর্কতার সাথে পরিভোগ করে। সে ঘৃণা বোধ করে; সে কায় দুশ্চরিত্র, বাক্‌-দুশ্চরিত্র, মনো-দুশ্চরিত্রকে নিন্দা করে; সে পাপ-অকুশল বিষয় সমপ্রাপ্তিকে নিন্দা করে। সে সুখ সংবাসে রত হয়, সে অন্য ভিক্ষুগণকে কষ্ট প্রদান করে না। তার যেসব পাপ, কৌশল, দোষ বা ছল যেগুলো যথার্থ সেগুলো সে শাস্তা বা অভিজ্ঞ সতীর্থ ভিক্ষুকে প্রদর্শন করে। সেক্ষেত্রে শাস্তা বা অভিজ্ঞ সব্রহ্মচারী তাকে সংশোধন করতে চেষ্টা করেন। একজন শিক্ষার্থী হিসাবে সে চিন্তা করে, “অন্য ভিক্ষুগণ তাদের ইচ্ছানুরূপ শিক্ষা করুক, আমি এভাবেই শিক্ষা করব।” গমনকালে সোজা পথে গমন করে এবং সেই সোজাপথ হলো সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক জীবিকা, সম্যক প্রচেষ্টা, সম্যক স্মৃতি, সম্যক সমাধি (আর্য অষ্টাঙ্গিক মার্গ)। বীর্যবান হয়ে সে অবস্থান করে এরূপ চিন্তা করে, চামড়া, অস্থি, অস্থিমজ্জাটুকু অবশিষ্ট থাকুক, আমার শরীরের মাংস ও রক্ত শুকিয়ে যাক, যে পর্যন্ত না পুরুষ দৃঢ়তা, পুরুষ-বীর্য, পুরুষ-পরাক্রম দ্বারা প্রাপ্তব্য বিষয় প্রাপ্ত হওয়া যায় সে পর্যন্ত বীর্যের বিশ্রাম থাকবে না।

হে ভিক্ষুগণ, এই অষ্টধর্ম প্রাপ্ত হয়ে ভিক্ষু আহ্বানযোগ্য, প্রহ্বানযোগ্য, দক্ষিণাযোগ্য, অঞ্জলিযোগ্য জগতের অনুত্তর পুণ্যক্ষেত্র।”

৪. অশ্ব খলুঙ্ক সূত্র
১৪.১. “হে ভিক্ষুগণ, আমি অষ্টবিধ উদ্দীপক অশ্ব, তাদের আট প্রকার দোষ, অষ্টবিধ উদ্দীপক পুরুষ এবং অষ্টবিধ পুরুষ-দোষ সম্পর্কে ভাষণ করব, তা শ্রবণ কর, উত্তমরূপে মনোনিবেশ কর, আমি তা বিবৃত করছি।” “যথা আজ্ঞা, প্রভু” বলে ভিক্ষুগণ প্রত্যুত্তরে সম্মতি জ্ঞাপন করেন। ভগবান বললেন :

২. “হে ভিক্ষুগণ, অষ্টবিধ উদ্দীপক অশ্ব এবং তাদের অষ্ট দোষ কী?

হে ভিক্ষুগণ, একটা উদ্দীপক অশ্ব সারথি দ্বারা প্রহৃত এবং উদ্দীপিত হয়ে যেতে দেয়া হয়, সারথি তাকে পশ্চাৎ থেকে ফিরায়, রথকে পাক দেয়। হে ভিক্ষুগণ, এরূপই উদ্দীপক অশ্ব। হে ভিক্ষুগণ, এটাই প্রথম অশ্বদোষ।

৩. পুনশ্চ হে ভিক্ষুগণ, কোনো কোনো অশ্ব সারথি দ্বারা প্রহৃত এবং উদ্দীপিত হয়ে যেতে বলা হলে সে পেছন দিকে লাফ দেয়, পুনঃপুন সজোরে গাড়ির লোহার বেড়ায় আঘাত করে এবং ত্রিদণ্ড ভেঙে ফেলে। হে ভিক্ষুগণ, এরূপই কোনো কোনো অশ্ব উদ্দীপিত। এটা দ্বিতীয় অশ্বদোষ।

৪. পুনঃ হে ভিক্ষুগণ, কোনো কোনো অশ্ব সারথি দ্বারা প্রহৃত ও উত্তেজিত হয়ে যেতে বলা হলে সে তার পেছনের অংশ দীর্ঘ কাষ্ঠদণ্ড হতে বন্ধন মুক্ত করে এবং তা পদদলিত করে। হে ভিক্ষুগণ, এরূপই উত্তেজিত অশ্ব। এটা তার তৃতীয় দোষ।

৫. পুনঃ হে ভিক্ষুগণ, কোনো কোনো অশ্ব সারথি দ্বারা প্রহৃত ও উত্তেজিত হয়ে যেতে বলা হলে সে উন্মার্গ (ভুল পথ) গ্রহণ করে এবং তির্যক্‌ভাবে রথকে বিপথে নিয়ে যায়। এরূপই হে ভিক্ষুগণ, উত্তেজিত অশ্ব। এটা তার চতুর্থ দোষ।

৬. পুনঃ হে ভিক্ষুগণ, কোনো কোনো অশ্ব সারথি দ্বারা প্রহৃত ও উত্তেজিত হয়ে যেতে বলা হলে সে শরীরের সামনের অংশ নিক্ষেপ করে, সামনের পা তুলে ফেলে। এরূপই হে ভিক্ষুগণ, কোনো কোনো অশ্ব সারথি দ্বারা উত্তেজিত। এটা তার পঞ্চম দোষ।

৭. পুনঃ হে ভিক্ষুগণ, কোনো কোনো অশ্ব প্রহৃত ও উত্তেজিত হয়ে যেতে বলা হলে সারথির অসতর্কতায় সে লাগামের লৌহময় অংশ দাঁত দ্বারা চিবায় এবং এলোমেলোভাবে ঘুরে বেড়ায়। হে ভিক্ষুগণ, এটা তার ষষ্ট দোষ।

৮. পুনঃ হে ভিক্ষুগণ, কোনো কোনো অশ্ব সারথি দ্বারা প্রহৃত, উত্তেজিত হয়ে যেতে বলা হলে সে সামনে কিংবা পশ্চাতে না গিয়ে থেমে থাকে এবং স্তম্ভ সদৃশ দাঁড়িয়ে থাকে। হে ভিক্ষুগণ, এটা তার সপ্তম দোষ।

৯. পুনঃ হে ভিক্ষুগণ, কোনো কোনো অশ্ব সারথি দ্বারা প্রহৃত, উত্তেজিত হয়ে যেতে বলা হলে সে সামনের ও পেছনের পা একত্র করে সেই চার পায়ের উপরই বসে পড়ে। এরূপই উত্তেজিত অশ্ব এবং এটা তার অষ্টম দোষ।

হে ভিক্ষুগণ, এগুলোই হলো অষ্টবিধ উত্তেজিত অশ্ব ও অশ্বদোষ।

১০. এবং হে ভিক্ষুগণ, অষ্টবিধ উত্তেজিত পুরুষ এবং তাদের অষ্ট দোষ কী কী?

এক্ষেত্রে, হে ভিক্ষুগণ, ভিক্ষুগণ কোনো ভিক্ষুকে আপত্তির (দোষের) জন্য তিরস্কার করে এবং সে এভাবে তিরস্কৃত হয়ে বিষয়টি বিস্মৃতিশীলতার অজুহাত এড়িয়ে যায় এ বলে : “আমার স্মরণ নেই। আমার স্মরণ নেই,” যেমন হে ভিক্ষুগণ, উত্তেজিত অশ্বকে যেতে বলা হলে সারথি দ্বারা প্রহৃত এবং উত্তেজিত হয়ে পেছনে ফিরে, রথকে ঘুরায়; হে ভিক্ষু, এই ব্যক্তিকে আমি তাদৃশ বলে অভিহিত করি। হে ভিক্ষুগণ, কোনো কোনো উত্তেজিত পুরুষ এরূপ এবং এটা তার প্রথম দোষ।

১১. পুনঃ হে ভিক্ষুগণ, ভিক্ষুগণ কোনো ব্যক্তিকে আপত্তির জন্য তিরস্কার করে এবং সে এভাবে তিরস্কৃত হয়ে তিরস্কারকারীকে চিন্তা না করেই হঠাৎ বলে ফেলে, “অজ্ঞ, বোকা, আপনার কথা বলার কী অধিকার আছে? আপনি কেন মনে করেন যে, আপনার কথা বলা উচিত?” হে ভিক্ষুগণ, যেমন কোনো উত্তেজিত অশ্ব পেছনে লাফ দেয় এবং পুনঃপুন সজোরে রথের লোহার বেড়ায় আঘাত করে, ত্রিদণ্ড ভেঙ্গে ফেলে, হে ভিক্ষুগণ, এই পুদ্গলও তাদৃশ, আমি বলি। হে ভিক্ষুগণ, কোনো কোনো উত্তেজিত পুরুষ এরূপ এবং এটা তার দ্বিতীয় দোষ।

১২. পুনঃ হে ভিক্ষুগণ, ভিক্ষুগণ কোনো ভিক্ষুকে দোষের জন্য তিরস্কার করে এবং সে এভাবে তিরস্কৃত হয়ে তিরস্কারকারীকে প্রতিবাদ করে, “বেশ ভালো, আপনিও এরূপ এরূপ দোষ করেছেন। আপনাকেই প্রথম সংশোধন করা উচিত।” হে ভিক্ষুগণ, যেমন কোনো অশ্ব সারথি দ্বারা প্রহৃত ও উত্তেজিত হয়ে যেতে বলা হলে সে তার পেছনের অংশ দীর্ঘ কাষ্ঠদণ্ড হতে বন্ধন মুক্ত করে, হে ভিক্ষুগণ, আমি বলি এই ব্যক্তিও তাদৃশ। হে ভিক্ষুগণ, কোনো কোনো পুরুষ যে উত্তেজিত তা এরূপ এবং এটা তার তৃতীয় দোষ।

১৩. পুনঃ হে ভিক্ষুগণ, ভিক্ষুগণ কোনো কোনো ভিক্ষুকে দোষের জন্য তিরস্কার করে এবং সে এভাবে তিরস্কৃত হয়ে অন্য প্রশ্ন দ্বারা প্রশ্নটি এড়িয়ে যায়, বিষয়টি একদিকে ঘুরিয়ে দেয় এবং ক্রোধ, বিদ্বেষ ও মুখভারিতা প্রকাশ করে। যেমন, হে ভিক্ষুগণ, কোনো উত্তেজিত অশ্ব সারথি কর্তৃক প্রহৃত হয়ে যেতে বলা হলে সে ভুল পথ গ্রহণ করে চলে এবং রথকে বিপথে নিয়ে যায়, আমি বলি এই ব্যক্তিও তাদৃশ। হে ভিক্ষুগণ, কোনো কোনো পুরুষ যে উত্তেজিত তা এরূপ। হে ভিক্ষুগণ, এটা তার চতুর্থ দোষ।

১৪. পুনঃ হে ভিক্ষুগণ, ভিক্ষুরা ভিক্ষুকে দোষের জন্য তিরস্কার করে। সেই ভিক্ষু ভিক্ষুগণ দ্বারা আপত্তির জন্য তিরস্কৃত হয়ে সংঘমধ্যে ব্যাপক অঙ্গভঙ্গী দ্বারা কথাবার্তা উত্থাপন করে। যেমন, হে ভিক্ষুগণ, কোনো উত্তেজিত অশ্বকে সারথি কর্তৃক প্রহৃত হয়ে যেতে বলা হলে সে শরীরের সামনের অংশ সামনের পা তুলে ফেলে। হে ভিক্ষুগণ, আমি বলি, এই ব্যক্তিও তাদৃশ। হে ভিক্ষুগণ, কোনো কোনো পুরুষ যে উত্তেজিত তা এরূপ। হে ভিক্ষুগণ, এটা তার পঞ্চম দোষ।

১৫. পুনঃ হে ভিক্ষুগণ, ভিক্ষুরা ভিক্ষুকে আপত্তির জন্য তিরস্কার করে। ভিক্ষুগণ দ্বারা দোষের জন্য তিরস্কৃত হয়ে সে ভিক্ষু সংঘকে ভ্রূৰেপ করে না কিংবা তার তিরস্কারকারীকে লক্ষ করে না, কিন্তু অপরাধীর ন্যায় এলোমেলোভাবে ইতস্তত ঘুরে বেড়ায়। যেমন হে ভিক্ষুগণ, উত্তেজিত অশ্ব সারথির অসতর্কতায় লাগামের লৌহময় অংশ দাঁত দ্বারা চিবায় এবং এলোমেলোভাবে ঘুরে বেড়ায়, হে ভিক্ষুগণ, আমি বলি, এই ব্যক্তিও তাদৃশ। হে ভিক্ষুগণ, কোনো কোনো পুরুষ যে উত্তেজিত তা এরূপ। হে ভিক্ষুগণ, এটা তার ষষ্ঠ দোষ।

১৬. পুনঃ হে ভিক্ষুগণ, ভিক্ষুরা ভিক্ষুকে দোষের জন্য তিরস্কার করে। সেই ভিক্ষু ভিক্ষুগণ দ্বারা আপত্তির জন্য তিরস্কৃত হয়ে বলে : “কিন্তু আমি কোনো দোষ করিনি, না, না, আমি দোষী নই।” সে তূষ্ণীম্ভাব দ্বারা সংঘকে বিরক্তি প্রদান করে। যেমন হে ভিক্ষুগণ, কোনো উত্তেজিত অশ্বকে প্রহৃত হয়ে যেতে বলা হলে সে সামনের দিকেও গমন করে না কিংবা পেছনের দিকেও গমন করে না কিন্তু থেমে যায় এবং স্তম্ভ সদৃশ দাঁড়িয়ে থাকে, হে ভিক্ষুগণ, আমি বলি, এই ব্যক্তিও তাদৃশ। হে ভিক্ষুগণ, কোনো কোনো পুরুষ যে উত্তেজিত তা এরূপ। হে ভিক্ষুগণ, এটা তার সপ্তম দোষ।

১৭. পুনঃ হে ভিক্ষুগণ, ভিক্ষুরা ভিক্ষুকে আপত্তির জন্য তিরস্কার করে। ভিক্ষুগণ দ্বারা দোষের জন্য তিরস্কৃত হয়ে সে বলে : “শ্রদ্ধেয় আয়ুষ্মানগণ, আপনারা আমার জন্য এত চিন্তিত কেন? এখন থেকে আমি শিক্ষাপদসমূহ অস্বীকার করব এবং হীনলোকে প্রত্যাবর্তন করব।” এবং যখন সে হীনলোকে প্রত্যাবর্তন করল সে বলল, “শ্রদ্ধেয় আয়ুষ্মানগণ, এখন আপনারা সন্তুষ্ট হোন!” হে ভিক্ষুগণ, যেমন : সারথি দ্বারা প্রহৃত, উত্তেজিত হয়ে কোনো অশ্বকে যেতে বলা হলে সে সামনের পেছনের পা একত্র করে চার পায়ের উপর বসে পড়ে, হে ভিক্ষুগণ, আমি বলি, এই পুদ্গলটি তাদৃশ। হে ভিক্ষুগণ, কোনো কোনো পুরুষ যে উত্তেজিত তা এরূপ। হে ভিক্ষুগণ, এটা তার অষ্টম দোষ।

হে ভিক্ষুগণ, এই হলো অষ্টবিধ পুরুষ ও অষ্টবিধ পুরুষদোষ।”

৫. মল সূত্র
১৫.১. “হে ভিক্ষুগণ, এই আট প্রকার মল। আট কী কী?

২. হে ভিক্ষুগণ, পুনঃপুন আবৃত্তি না করা মন্ত্রের মল; অনুত্থান গৃহমল; অলসতা সৌন্দর্যমল; প্রমাদ (অসতর্কতা) পাহারাদারের মল; দুরাচরণ স্ত্রীমল; মাৎসর্য দানমল; হে ভিক্ষুগণ, পাপ এবং অকুশল ধর্ম ইহ ও পরলোকের মল; কিন্তু এগুলো থেকেও অধিকতর মল আছে, অবিদ্যা পরম মল।

হে ভিক্ষুগণ, এগুলোই অষ্ট মল।

পুনঃপুন অনধ্যয়ন হয় মন্ত্রমল, গৃহমল অনুত্থান,

শরীর মল আলস্য, রক্ষণমল হয় যে প্রমাদ,

স্ত্রীমল দুশ্চরিত্র, দানমল কৃপণতা,

ইহ ও পরলোকের মল পাপাচরণ,

এসব মল হতে অধিক মল অবিদ্যা,

সর্বাপেক্ষা পরমমল হয় যে অবিদ্যা।”

৬. দূত্য সূত্র
১৬.১. হে ভিক্ষুগণ, অষ্ট গুণে গুণান্বিত ভিক্ষু দূত হিসাবে প্রেরণ যোগ্য। আট কী কী?

২. এক্ষেত্রে, হে ভিক্ষুগণ, একজন ভিক্ষু শ্রোতা ও অপরকে শ্রবণে নিযুক্তকারী উভয়ই; একজন শিক্ষার্থী এবং শিক্ষক; একজন জ্ঞাতা ও ব্যাখ্যাকারক; মিল হতে অমিল উপলব্ধিতে দক্ষ এবং কলহকারী নহে।

হে ভিক্ষুগণ, এই অষ্টগুণে গুণান্বিত ভিক্ষু দূত হিসাবে প্রেরণযোগ্য।

৩. হে ভিক্ষুগণ, অষ্টগুণে গুণান্বিত সারিপুত্র তদ্রূপ দূত হিসাবে প্রেরণযোগ্য। অষ্ট গুণ কী কী?

৪. এক্ষেত্রে, হে ভিক্ষুগণ, সারিপুত্র একজন শ্রোতা ও অপরকে শ্রবণে নিয়োগকারী; একজন শিক্ষার্থী ও শিক্ষক; একজন জ্ঞাতা ও ব্যাখ্যাকারক; মিল হতে অমিল উপলব্ধিতে দক্ষ এবং কলহকারী নহে।

হে ভিক্ষুগণ, সারিপুত্র এই অষ্টগুণে গুণান্বিত দূত হিসাবে প্রেরণযোগ্য।

যিনি না হন কম্পিত প্রাপ্ত হয়ে উগ্রবাদী পরিষদ,

না হন ব্যর্থ উপদেশ দানে কিংবা করেন না আচ্ছাদন

সুগতের শাসন; অসন্ধিগ্ধভাবে করেন ভাষণ,

হলেও জিজ্ঞাসিত না হন কোপিত,

সেই ভিক্ষুই হন যোগ্য গমনে দূতকার্যে।”

৭. প্রথম বন্ধন সূত্র
১৭.১. “হে ভিক্ষুগণ, অষ্টবিধ উপায়ে একজন স্ত্রীলোক পুরুষকে অভিভূত করে। আট কী কী?

২. একজন স্ত্রীলোক পুরুষকে রূপ দ্বারা, হাসি দ্বারা, কথা দ্বারা, গান দ্বারা, অশ্রু দ্বারা, পোষাক দ্বারা, বন হতে সংগৃহীত পুষ্প-ফলাদি দ্বারা, স্পর্শ দ্বারা অভিভূত করে।

হে ভিক্ষুগণ, এই অষ্টবিধ উপায়ে স্ত্রীলোক পুরুষকে অভিভূত করে। এগুলো দ্বারা আবদ্ধ জীব ফাঁদে পড়ে।”

৮. দ্বিতীয় বন্ধন সূত্র
১৮.১. “হে ভিক্ষুগণ, অষ্টবিধ উপায়ে পুরুষ স্ত্রীলোককে অভিভূত করে। আট কী কী?

২. হে ভিক্ষুগণ, রূপ দ্বারা, হাসি দ্বারা, কথার দ্বারা, গান দ্বারা, অশ্রু দ্বারা, পোষাক দ্বারা, বন হতে সংগৃহীত পুষ্প-ফলাদি দ্বারা, স্পর্শ দ্বারা পুরুষ স্ত্রীলোককে অভিভূত করে।

হে ভিক্ষুগণ, এই অষ্টবিধ উপায়ে পুরুষ স্ত্রীলোককে অভিভূত করে। এগুলো দ্বারা আবদ্ধ জীব পাশাবদ্ধ হয়।”

৯. পহারাদ সূত্র
১৯.১. একসময় ভগবান বৈরঞ্জায় নলের্ব নিম্ববৃক্ষ মূলে অবস্থান করছিলেন। তখন রাজ পহারাদ ভগবানের সমীপে উপস্থিত হন, উপস্থিত হয়ে ভগবানকে অভিবাদন করে এক প্রান্তে স্থিত হন। এক প্রান্তে স্থিত অসুর রাজ পহারাদকে ভগবান বলেন, “পহারাদ, আমি মনে করি যে, অসুরগণ মহাসমুদ্রে অভিরমিত হয়?” “হ্যাঁ ভন্তে, তারা মহাসমুদ্রে অভিরমিত হয়।” “কিন্তু পহারাদ, কী পরিমাণ আশ্চর্যজনক, অদ্ভুত বিষয় মহাসমুদ্রে আছে যেগুলো দেখে তারা অভিরমিত হয়?, “ভন্তে, মহাসমুদ্রে আটটি আশ্চর্যজনক বিষয় আছে যেগুলো দর্শন করে করে অসুরগণ অভিরমিত হয়। আটটি কী কী?

২. প্রভু, মহাসমুদ্র ক্রমশ ঢালু হয়ে যায়, ক্রমশ নেমে যায়, ক্রমশ এক পার্শ্বে ফেলে রাখে পাহাড়াদির খাড়া দিক সদৃশ কোনো খাড়াইভাব ছাড়া। প্রভু, মহাসমুদ্র যে ক্রমশ ঢালু হয়ে যায়, ক্রমশ নেমে যায়, পাহাড়াদির খাড়া দিক সদৃশ কোনো খাড়াইভাব না থাকা; এটাই প্রথম আশ্চর্যজনক, অদ্ভুত বিষয় যা দর্শন করে করে মহাসমুদ্রে অসুরগণ অভিরমিত হয়।

৩. পুনশ্চ ভন্তে, মহাসমুদ্র স্থির। এটা এর সীমা পদদলিত করে না। ভন্তে, মহাসমুদ্র যে স্থিতধর্মী, বেলাভূমি অতিক্রম করে না, ভন্তে, এটা দ্বিতীয় আশ্চর্যজনক, অদ্ভুত বিষয় যা দর্শন করে করে মহাসমুদ্রে অসুরগণ অভিরমিত হয়।

৪. পুনঃ ভন্তে, মহাসমুদ্রে মৃতদেহ মিলিত হয় না। যেকোনো ধরনের মৃতদেহ মহাসমুদ্রে পতিত হোক না কেন, তা অতি শীঘ্র তীরে এবং স্থলভাগে স্তূপীকৃত হয়। ভন্তে, মহাসমুদ্রে যে মৃতদেহ মিলিত হয় না, যেকোনো ধরনের মৃতদেহ মহাসমুদ্রে পতিত হোক তা অতি শীঘ্র তীরে স্থলভাগে স্তূপীকৃত হয় তা তৃতীয় আশ্চর্যজনক, অদ্ভুত বিষয় যা দর্শন করে করে মহাসমুদ্রে অসুরগণ অভিরমিত হয়।

৫. পুনঃ ভন্তে, যে সকল মহানদী যেমন গঙ্গা, যমুনা, অচিরবতী, সরভূ, মহী মহাসমুদ্রে পতিত হয়ে তাদের পূর্ব নাম, গোত্র হারিয়ে যায় এবং শুধু মাত্র মহাসমুদ্র হিসাবে বিবেচিত হয়। ভন্তে, গঙ্গা, যমুনা, অচিরবতী, সরভূ, মহীর ন্যায় মহানদীসমূহ যে মহাসমুদ্রে পতিত হয়ে তাদের পূর্ব নাম, গোত্র হারিয়ে যায় এবং শুধুমাত্র মহাসমুদ্র হিসাবে বিবেচিত হয় তা চতুর্থ আশ্চর্যজনক, অদ্ভুত বিষয় যা দর্শন করে করে মহাসমুদ্রে অসুরগণ অভিরমিত হয়।

৬. প্রভু, যদিও জগতের সকল ক্ষুদ্র নদী মহাসমুদ্রে প্রবাহিত হয় এবং আকাশ হতে যে বৃষ্টির ধারা বর্ষিত হয়, তদ্বারা মহাসমুদ্রের শূন্যতা বা পূর্ণতার কোনো ব্যাঘাত ঘটে না। প্রভু, যদিও জগতের সকল ক্ষুদ্র নদী মহাসমুদ্রে প্রবাহিত এবং অন্তরীক্ষে যে বারিধারা বর্ষিত হয় তদ্বারা মহাসমুদ্রের শূন্যতা বা পূর্ণতার যেকোনো ব্যাঘাত ঘটে না তা মহাসমুদ্রের পঞ্চম আশ্চর্য ও অদ্ভুত বিষয় যা দর্শন করে করে মহাসমুদ্রে অসুরগণ অভিরমিত হয়।

৭. পুনঃ ভন্তে, মহাসমুদ্রের একটি মাত্র রস, লবণ রস। ভন্তে, মহাসমুদ্রের যে একটি মাত্র রস লবণ রস, এটা মহাসমুদ্রের ষষ্ঠ আশ্চর্য ও অদ্ভুত বিষয় যা দর্শন করে করে মহাসমুদ্রে অসুরগণ অভিরমিত হয়।

৮. পুনঃ প্রভু, মহাসমুদ্র নানাবিধ সম্পদের সঞ্চয়াগার তথায় এসব সম্পদ বিদ্যমান; মুক্তা, মণি, উজ্জ্বল নীল বর্ণের প্রস্তর শঙ্খ, স্ফটিক মণি, প্রবাল, রৌপ্য, স্বর্ণ, লোহিতঙ্ক ও বিভিন্ন রঙের মণি। প্রভু, মহাসমুদ্র যে নানাবিধ সম্পদের সঞ্চয়াগার, তথায় এসব সম্পদ বিদ্যমান, মুক্তা, মণি উজ্জ্বল নীল বর্ণের প্রস্তর, শঙ্খ, স্ফটিক, মণি, প্রবাল, রৌপ্য, স্বর্ণ, লোহিতঙ্ক ও বিভিন্ন রঙের মণি, এটা মহাসমুদ্রের সপ্তম আশ্চর্য ও অদ্ভুত বিষয় যা দর্শন করে করে মহাসমুদ্রে অসুরগণ অভিরমিত হয়।

৯. পুনঃ ভন্তে, মহাসমুদ্র বিশাল আকার প্রাণীদের আবাস। তথায় তিমি, তিমিঙ্গল এবং তিমিতিমিঙ্গল রয়েছে; তথায় আছে অসুর, নাগ এবং গন্ধর্ব। মহাসমুদ্রে আছে শত যোজন দীর্ঘ জীব, দ্বিশত যোজন, ত্রিশত, চতুর্শত, পঞ্চশত যোজন দীর্ঘ জীব। ভন্তে, মহাসমুদ্র যে বিশাল আকার প্রাণীদের আবাস, তথায় তিমি, তিমিঙ্গল, তিমিতিমিঙ্গল রয়েছে; রয়েছে অসুর, নাগ, গন্ধর্ব; মহাসমুদ্রে আছে শত যোজন দীর্ঘ জীব, দ্বি-শত, ত্রিশত, চতুর্শত, পঞ্চশত যোজন দীর্ঘ জীব, এটা মহাসমুদ্রের অষ্টম আশ্চর্য, অদ্ভুত বিষয় যা দর্শন করে করে মহাসমুদ্রে অসুরগণ অভিরমিত হয়।

ভন্তে, এই অষ্টবিধ আশ্চর্য অদ্ভুত বিষয় দর্শন করে করে মহাসমুদ্রে অসুরগণ অভিরমিত হয়। আমি মনে করি ভন্তে, এই ধর্মবিনয়ে ভিক্ষুগণ অভিরমিত।” “হ্যাঁ পহারাদ, এই ধর্মবিনয়ে ভিক্ষুগণ অভিরমিত।” “কিন্তু ভন্তে, এই ধর্মবিনয়ে কীরূপ আশ্চর্যজনক, অদ্ভুত বিষয় আছে যেগুলো প্রত্যক্ষ করে করে ভিক্ষুরা অভিরমিত হন?”

১০. “পহারাদ, এই ধর্মবিনয়ে আটটি আশ্চর্যজনক, অদ্ভুত বিষয় আছে যেগুলো প্রত্যক্ষ করে করে ভিক্ষু এই ধর্মবিনয়ে অভিরমিত হয়। আট কী কী?

১১. যেমন পহারাদ, মহাসমুদ্র ক্রমশ ঢালু হয়ে যায়, ক্রমশ দূরে চলে যায়, পাহাড়াদির খাড়া দিক সদৃশ কোনো খাড়াইভাব ছাড়া ক্রমশ এক পার্শ্বে পড়ে থাকে, ঠিক তদ্রূপ, এই ধর্মবিনয়ে আকস্মিকতা বিহীন আনুপূর্বিক শিক্ষা, আনুপূর্বিক ক্রিয়া (অনুশীলন), আনুপূর্বিক প্রতিপদা (উন্নতি) আছে যেমন অন্তর্দৃষ্টির উপলব্ধি। পহারাদ এই ধর্মবিনয়ে যে আনুপূর্বিক শিক্ষা, আনুপূর্বিক অনুশীলন, আনুপূর্বিক প্রতিপদা আছে, এটা এই ধর্মবিনয়ের প্রথম আশ্চর্য, অদ্ভুত বিষয় যা প্রত্যক্ষ করে করেই ভিক্ষুরা এই ধর্মবিনয়ে অভিরমিত হয়।

১২. পহারাদ, মহাসমুদ্র যেমন স্থির, এর সীমানা অতিক্রম করে না, ঠিক তদ্রূপ পহারাদ, আমাকর্তৃক প্রজ্ঞাপিত শিক্ষাপদ আমার শ্রাবকগণ জীবনের বিনিময়েও লঙ্ঘন করে না। পহারাদ, আমা দ্বারা প্রজ্ঞাপিত শিক্ষাপদ যে আমার শ্রাবকগণ জীবনের বিনিময়েও লঙ্ঘন করে না্ল-এটা এই ধর্মবিনয়ের দ্বিতীয় আশ্চর্যজনক অদ্ভুত বিষয় যা প্রত্যক্ষ করে করেই ভিক্ষুরা এই ধর্মবিনয়ে অভিরমিত হয়।

১৩. যেমন, পহারাদ, মহাসমুদ্রে কোনো মৃতদেহ থাকতে পারে না, কোনো ধরনের মৃতদেহ পতিত হলে তা শীঘ্রই তীরে স্থলভাগে স্তূপীকৃত হয়; তদ্রূপ পহারাদ, দুঃশীল, পাপধর্মী, অশুচি, সন্ধিগ্ধ আচারসম্পন্ন, গোপনে কর্ম সম্পাদনকারী, অশ্রমণ হয়ে শ্রমণত্বের প্রতিজ্ঞাকারী, অব্রাহ্মণ হয়ে ব্রাহ্মণত্বের প্রতিজ্ঞাকারী, হাড়ে হাড়ে পচা, কামুক এবং অধম, সংঘমধ্যে এ ধরনের পুদ্গল মিলিত হয় না, কিন্তু অতি শীঘ্র একত্রিত হয়ে তাকে বহিষ্কার করে দেয়। যদিও সে একত্রিত সংঘের মধ্যে উপবিষ্ট থাকে তথাপি সে সংঘ হতে বহু দূরে এবং সংঘ তা হতে বহু দূরে।... এটা ধর্মবিনয়ের তৃতীয় আশ্চর্যজনক অদ্ভুত বিষয় যা প্রত্যক্ষ করে করে ভিক্ষুরা এই ধর্মবিনয়ে অভিরমিত হয়।

১৪. যেমন পহারাদ, যে সকল মহানদী আছে, যেমন : গঙ্গা, যমুনা, অচিরবতী, সরভূ, মহী তৎসমুদয় মহাসমুদ্রে পতিত হয়ে তাদের পূর্ব নাম, গোত্র হারিয়ে ফেলে এবং শুধু মাত্র মহাসমুদ্র হিসাবেই বিবেচিত হয়; তদ্রূপ, পহারাদ, এ চার বর্ণ-ক্ষত্রিয়, ব্রাহ্মণ, বৈশ্য, শূদ্র তথাগত প্রবেদিত ধর্মবিনয়ে আগার হতে অনাগারিক প্রব্রজ্যা লাভ করে তাদের পূর্ব নাম, গোত্র পরিহার করে শুধু মাত্র শাক্য পুত্রীয় শ্রমণ হিসাবে বিবেচিত হয়। পহারাদ, এ চার বর্ণ যেমন ক্ষত্রিয়, ব্রাহ্মণ, বৈশ্য, শূদ্র যে তথাগত প্রবেদিত ধর্মবিনয়ে আগার হতে অনাগারিক প্রব্রজ্যা লাভ করে তাদের পূর্ব নাম, গোত্র পরিহার করে শুধুমাত্র শাক্যপুত্রীয় শ্রমণ হিসাবে বিবেচিত হয়-এটা এই ধর্মবিনয়ের চতুর্থ আশ্চর্যজনক, অদ্ভুত বিষয় যা প্রত্যক্ষ করে করে ভিক্ষুরা এই ধর্মবিনয়ে অভিরমিত হয়।

১৫. যেমন পহারাদ, যদিও জগতের সকল ক্ষুদ্র নদী মহাসমুদ্রে পতিত হয় এবং অন্তরীক্ষে যে বারিধারা বর্ষিত হয় তদ্বারা মহাসমুদ্রের শূন্যতা বা পূর্ণতার কোনো প্রতিক্রিয়া সৃষ্টি করে না; তদ্রূপ পহারাদ, বহুসংখ্যক ভিক্ষু অনুপাদিশেষ নির্বাণধাতুতে পরিনির্বাপিত হয়, নির্বাণধাতুর শূন্যতা বা পূর্ণতার উপর কোনো প্রতিক্রিয়া সৃষ্টি করে না। পহারাদ, বহুসংখ্যক ভিক্ষু অনুপাদিশেষ নির্বাণধাতুতে পরিনির্বাপিত হলে নির্বাণ ধাতুর শূন্যতা বা পূর্ণতার উপর যেকোনো প্রকার প্রতিক্রিয়া সৃষ্টি করে না, পহারাদ, এটা এই ধর্মবিনয়ের পঞ্চম আশ্চর্যজনক, অদ্ভুত বিষয় যা প্রত্যক্ষ করে করে ভিক্ষুরা এই ধর্মবিনয়ে অভিরমিত হয়।

১৬. যেমন পহারাদ, মহাসমুদ্রের এক রস লবণ রস; তদ্রূপ পহারাদ, এই ধর্মবিনয়ে এক রস বিমুক্তি রস। পহারাদ, এই ধর্মবিনয়ে যে একরস বিমুক্তিরস, পহারাদ, তা এই ধর্মবিনয়ের ষষ্ঠ আশ্চর্যজনক, অদ্ভুত বিষয় যা প্রত্যক্ষ করে করে ভিক্ষুরা এই ধর্মবিনয়ে অভিরমিত হয়।

১৭. যেমন পহারাদ, মহাসমুদ্র নানাবিধ মূল্যবান সম্পদের সঞ্চয়াগার, তথায় এসব সম্পদ বিদ্যমান-মুক্তা, মণি উজ্জ্বল নীল বর্ণের প্রস্তর, শঙ্খ, স্ফটিক, মণি, প্রবাল, রৌপ্য, স্বর্ণ, লোহিতঙ্ক ও বিভিন্ন রঙের মণি; তদ্রূপ পহারাদ, এই ধর্মবিনয়ে আছে অনেক, নানাবিধ রত্ন, চার স্মৃতি প্রস্থান, চার সম্যক প্রধান, চার ঋদ্ধিপাদ, পঞ্চ ইন্দ্রিয়, পঞ্চ বল, সপ্ত বোজ্ঝাঙ্গ, আর্য অষ্টাঙ্গিক মার্গ। পহারাদ, এই ধর্মবিনয়ে যে অনেক, নানাবিধ রত্ন যেমন চার স্মৃতিপ্রস্থান, চার সম্যক প্রধান, চার ঋদ্ধিপাদ, পঞ্চ ইন্দ্রিয়, পঞ্চবল, সপ্ত বোজ্ঝাঙ্গ, আর্য অষ্টাঙ্গিক মার্গ আছে, পহারাদ, এটা এই ধর্মবিনয়ের সপ্তম আশ্চর্যজনক, অদ্ভুত ধর্ম যা প্রত্যক্ষ করে করে ভিক্ষুরা এই ধর্মবিনয়ে অভিরমিত হয়।

১৮. যেমন পহারাদ, মহাসমুদ্র বিশাল বিশাল প্রাণীদের আবাসস্থল। তথায় বাস করে তিমি, তিমিঙ্গল, অসুর, নাগ, গন্ধর্ব; মহাসমুদ্রে আছে শত যোজন, দ্বি-শত যোজন, ত্রিশত, চতুর্শত, পঞ্চশত যোজন দীর্ঘ জীব; তদ্রূপ পহারাদ, এই ধর্মবিনয় মহৎ সত্ত্বদের আবাস, তথায় আছে এসব ভূত, স্রোতাপন্ন এবং স্রোতাপত্তিফল প্রত্যক্ষক্রিয়ায় প্রতিপন্ন, সকৃদাগামী এবং সকৃদাগামীফল প্রত্যক্ষ ক্রিয়ায় প্রতিপন্ন, অনাগামী এবং অনাগামীফল প্রত্যক্ষক্রিয়া, প্রতিপন্ন, অর্হৎ এবং অর্হত্ত্বে প্রতিপন্ন; পহারাদ এটাই এই ধর্মবিনয়ের অষ্টম আশ্চর্যজনক অদ্ভুত ধর্ম যা প্রত্যক্ষ করে করেই ভিক্ষুগণ এই ধর্মবিনয়ে অভিরমিত হয়।

পহারাদ, এগুলোই এই ধর্মবিনয়ের অষ্টবিধ আশ্চর্যজনক, অদ্ভুত ধর্ম যা প্রত্যক্ষ করে করে ভিক্ষুগণ এই ধর্মবিনয়ে অভিরমিত হয়।”

১০. উপোসথ সূত্র
২০.১. আমার এরূপ শ্রুত হয়েছে, একসময় ভগবান শ্রাবস্তীর পূর্বারামে মিগারমাতা নির্মিত প্রাসাদে অবস্থান করছিলেন। সে সময়ে ভগবান উপোসথ দিবসে ভিক্ষুসংঘ পরিবৃত হয়ে উপবিষ্ট হন। তখন শ্রদ্ধেয় আনন্দ রাত্রি যখন অধিক অতিবাহিত হলো এবং রাত্রির প্রথম ভাগ অতিক্রান্ত হয়ে গেল তিনি নিজ আসন হতে উঠলেন এবং উত্তরাসংঘ একাংশ করে ভগবানের প্রতি অঞ্জলি নিবেদন করে ভগবানকে এরূপ বললেন, “ভন্তে, রাত্রি অনেক অতিবাহিত হয়েছে; রাত্রির প্রথম যাম অতিক্রান্ত, ভিক্ষুসংঘ চির উপবিষ্ট। ভন্তে ভগবান, ভিক্ষুগণের উদ্দেশ্যে প্রাতিমোক্ষ আবৃত্তি করুন।” শ্রদ্ধেয় আনন্দ এরূপ বললেন। কিন্তু ভগবান নীরব রইলেন।

২. দ্বিতীয়বারও আয়ুষ্মান আনন্দ রাত্রি যখন অনেক অতিবাহিত হলো এবং রাত্রির মধ্যম যাম অতিক্রান্ত হয়ে গেল, তিনি আসন হতে উঠলেন এবং উত্তরাসংঘ একাংশ করে ভগবানের প্রতি অঞ্জলিবদ্ধ হয়ে বন্দনা নিবেদন করে ভগবানকে এরূপ বললেন, “ভন্তে রাত অনেক দূর অতিবাহিত হয়েছে, রাত্রির মধ্যমযাম অতিক্রান্ত; ভিক্ষুসংঘ চির উপবিষ্ট। ভন্তে ভগবান, ভিক্ষুগণকে প্রাতিমোক্ষ নির্দেশ করুন।” দ্বিতীয়বারও ভগবান তূষ্ণীম্ভূত রইলেন।

৩. তৃতীয়বারও শ্রদ্ধেয় আনন্দ রাত্রি যখন অনেক দূর অতিবাহিত হলো এবং রাত্রির শেষ যাম অতিক্রান্ত হয়ে গেল, তখন তিনি আসন হতে উঠলেন উত্তরাসংঘ একাংশ করে ভগবানের উদ্দেশ্যে এরূপ নিবেদন করলেন, “ভন্তে, রাত অনেক দূর অতিবাহিত হয়েছে, রাত্রির শেষ যাম অতিক্রান্ত; ভিক্ষুসংঘ চির উপবিষ্ট। ভন্তে ভগবান, ভিক্ষুসংঘকে প্রাতিমোক্ষ নির্দেশ করুন।” “হে আনন্দ, পরিষদ অপরিশুদ্ধ।”

৪. তখন শ্রদ্ধেয় মহামৌদ্গল্লায়নের মনে এ প্রশ্নটির উদ্রেক হলো, “কোন ব্যক্তির প্রসঙ্গে ভগবান বললেন, “আনন্দ, পরিষদ অপরিশুদ্ধ?” অতঃপর আয়ুষ্মান মহামৌদ্গল্লায়ন চিত্ত দ্বারা সেই ভিক্ষুদের সবার চিত্ত মনস্কার করলেন (উপলব্ধি করলেন)। শ্রদ্ধেয় মহামৌদ্গল্লায়ন ভিক্ষুসংঘের মধ্যে দুঃশীল, পাপী, অশুচি, সন্ধিগ্ধ আচারযুক্ত, প্রতিচ্ছন্নে কর্ম সম্পাদনকারী অশ্রমণ হয়ে শ্রমণত্বের দাবিদার, অব্রাহ্মণ হয়ে ব্রাহ্মণত্বের দাবিদার, হাড়ে হাড়ে পচা, কামুক, হীন ব্যক্তিকে উপবিষ্ট দেখতে পেলেন। আয়ুষ্মান মৌদ্গল্লায়ন আসন হতে উঠে সেই পুদ্গলের নিকট গেলেন। উপস্থিত হয়ে সেই ব্যক্তিকে বললেন, “বন্ধু, উঠুন, আপনাকে ভগবান দেখে ফেলেছেন, ভিক্ষুসংঘের সাথে আপনার সঙ্গ হবে না।” যখন তিনি এ কথা বলেন সেই ব্যক্তি নীরব রইল। দ্বিতীয়বারও শ্রদ্ধেয় মহামৌদ্গল্লায়ন তাকে একই কথা বলেন এবং দ্বিতীয়বারও সেই ব্যক্তি নীরব রইল। তৃতীয়বারও শ্রদ্ধেয় মহামৌদ্গল্লায়ন তাকে একই কথাই বললেন এবং তৃতীয়বারও সেই ব্যক্তি নীরব রইল।

৫. তৎপর আয়ুষ্মান মহামোদ্গ্যায়ন এই ব্যক্তিকে বাহুতে ধরে দরজার বাইরে বের করে দিয়ে দরজায় খিল দিয়ে ভগবানের নিকট উপস্থিত হয়ে ভগবানকে বললেন, “ভন্তে, সেই ব্যক্তি আমাকর্তৃক বহিষ্কৃত হয়েছে। পরিষদ এখন পরিশুদ্ধ। ভন্তে ভগবান, আপনি প্রাতিমোক্ষ আবৃত্তি করুন।” “আশ্চর্য, মৌদ্গল্লায়ন, সেই মূর্খ ব্যক্তি বাহুতে ধরে বের করে না দেয়া পর্যন্ত অপেক্ষা করল! অতঃপর ভগবান ভিক্ষুগণকে আহ্বান করলেন :

৬. “হে ভিক্ষুগণ, তোমরা উপোসথ প্রতিপালন করবে, প্রাতিমোক্ষ আবৃত্তি করবে। এখন থেকে এবং অদ্য আমি প্রাতিমোক্ষ আবৃত্তি করব না। যেহেতু ভিক্ষুগণ, এটা অসম্ভব, এটা হতে পারে না যে, তথাগতের অপরিশুদ্ধ পরিষদে প্রাতিমোক্ষ আবৃত্তির অবকাশ রয়েছে।

৭. হে ভিক্ষুগণ, মহাসমুদ্রে এই অষ্টবিধ আশ্চর্যজনক, অদ্ভুত বিষয় রয়েছে যেগুলো দেখে দেখে অসুরগণ মহাসমুদ্রে অভিরমিত হয়। আট কী কী?

হে ভিক্ষুগণ, মহাসমুদ্র ক্রমশ ঢালু, ক্রমশ নেমে যায়, পাহাড়াদির কোনো খাড়া দিক সদৃশ কোনো খাড়াইভাব ছাড়া ক্রমশ এক পার্শ্বে পড়ে থাকে। হে ভিক্ষুগণ, মহাসমুদ্র যে ক্রমশ ঢালু, ক্রমশ নেমে যায়, পাহাড়াদির খাড়া দিক সদৃশ কোনো খাড়াইভাব থাকে না, এটাই হে ভিক্ষুগণ, মহাসমুদ্রের প্রথম আশ্চর্যজনক, অদ্ভুত বিষয় যা দেখে দেখে অসুরগণ মহাসমুদ্রে অভিরমিত হয়। পুনশ্চ, হে ভিক্ষুগণ, মহাসমুদ্র স্থির। এটা এর সীমা পদদলিত করে না। ভিক্ষুগণ, মহাসমুদ্র যে স্থিতধর্মী, বেলাভূমি অতিক্রম করে না; হে ভিক্ষুগণ, এটা দ্বিতীয় আশ্চর্যজনক, অদ্ভুত বিষয় যা দর্শন করে করে অসুরগণ মহাসমুদ্রে অভিরমিত হয়। পুনঃ হে ভিক্ষুগণ, মহাসমুদ্রে মৃতদেহ মিলিত হয় না। যেকোনো ধরনের মৃতদেহ মহাসমুদ্রে পতিত হোক না কেন, তা অতি শীঘ্র তীরে এবং স্থলভাগে স্তূপীকৃত হয়। ভিক্ষুগণ, মহাসমুদ্রে যে মৃতদেহ মিলিত হয় না, যেকোনো ধরনের মৃতদেহ পতিত হোক, তা অতি শীঘ্র তীরে স্থলভাগে স্তূপীকৃত হয় তা তৃতীয় আশ্চর্যজনক, অদ্ভুত বিষয় যা দর্শন করে করে মহাসমুদ্রে অসুরগণ অভিরমিত হয়।

পুনঃ হে ভিক্ষুগণ, যে সকল মহানদী যেমন- গঙ্গা, যমুনা, অচিরবতী, সরভূ, মহী মহাসমুদ্রে পতিত হয়ে তাদের পূর্বনাম, গোত্র হারিয়ে যায় এবং শুধুমাত্র মহাসমুদ্র হিসাবে বিবেচিত হয়। ভিক্ষুগণ, গঙ্গা, যমুনা, অচিরবতী, সরভূ, মহীর ন্যায় মহানদীসমূহ যে মহাসমুদ্রে পতিত হয়ে হারিয়ে যায় এবং তাদের পূর্বনাম, গোত্র হারিয়ে যায় এবং শুধুমাত্র মহাসমুদ্র হিসাবে বিবেচিত হয় তা চতুর্থ আশ্চর্যজনক, অদ্ভুত বিষয় যা দর্শন করে করে মহাসমুদ্রে অসুরগণ অভিরমিত হয়।

পুনঃ হে ভিক্ষুগণ, যদিও জগতের সকল ক্ষুদ্র নদী মহাসমুদ্রে প্রবাহিত হয় এবং আকাশ হতে যে বৃষ্টির ধারা বর্ষিত হয়, তদ্বারা মহাসমুদ্রের শূন্যতা বা পূর্ণতার কোনো ব্যাঘাত ঘটে না। ভিক্ষুগণ, যদিও জগতের সকল ক্ষুদ্র নদী মহাসমুদ্রে প্রবাহিত হয় এবং অন্তরীক্ষে যে বারিধারা বর্ষিত হয় তদ্বারা মহাসমুদ্রের শূন্যতা বা পূর্ণতার যেকোনো ব্যাঘাত ঘটে না তা মহাসমুদ্রের পঞ্চম আশ্চর্য ও অদ্ভুত বিষয় যা দর্শন করে করে মহাসমুদ্রে অসুরগণ অভিরমিত হয়।

পুনঃ হে ভিক্ষুগণ, মহাসমুদ্রের একটি মাত্র রস লবণ রস, এটা মহাসমুদ্রের ষষ্ঠ আশ্চর্য ও অদ্ভুত বিষয় যা দর্শন করে করে মহাসমুদ্রের অসুরগণ অভিরমিত হয়।

পুনঃ হে ভিক্ষুগণ, মহাসমুদ্র নানাবিধ সম্পদের সঞ্চয়াগার, তথায় এসব সম্পদ বিদ্যমান; মুক্তা, মণি, উজ্জ্বল নীল বর্ণের প্রস্তর, শঙ্খ, স্ফটিক মণি, প্রবাল, রৌপ্য, স্বর্ণ, লোহিতঙ্ক ও বিভিন্ন রঙের মণি। এটা মহাসমুদ্রের সপ্তম আশ্চর্য ও অদ্ভুত বিষয় যা দর্শন করে করে মহাসমুদ্রে অসুরগণ অভিরমিত হয়।

পুনঃ হে ভিক্ষুগণ, মহাসমুদ্র বিশালকায় প্রাণীদের আবাস। তথায় রয়েছে তিমি, তিমিঙ্গল, তিমিতিঙ্গল; তথায় আছে অসুর, নাগ এবং গন্ধর্ব। মহাসমুদ্রে আছে শত যোজন, দ্বিশত, ত্রি-শত, চতুর্শত, পঞ্চশত যোজন দীর্ঘ জীব। হে ভিক্ষুগণ, “মহাসমুদ্র যে বিশালকায় প্রাণীদের আবাস, তথায় রয়েছে তিমিতিমিঙ্গল, তিমিরমিঙ্গল; রয়েছে অসুর, নাগ, গন্ধর্ব; মহাসমুদ্রে আছে শত যোজন, দ্বি-শত, ত্রি-শত, চতুর্শত, পঞ্চশত যোজন দীর্ঘ জীব। এটা মহাসমুদ্রের অষ্টম আশ্চর্যজনক, অদ্ভুত বিষয় যা দেখে দেখে অসুরগণ মহাসমুদ্রে অভিরমিত হয়।

হে ভিক্ষুগণ, মহাসমুদ্রের এই অষ্টবিধ আশ্চর্যজনক, অদ্ভুত বিষয় যা দেখে দেখে অসুরগণ মহাসমুদ্রে অভিরমিত হয়।

৮. তদ্রূপ হে ভিক্ষুগণ, এই ধর্মবিনয়ে অষ্টবিধ আশ্চর্যজনক, অদ্ভুত ধর্ম আছে, যেগুলো প্রত্যক্ষ করে করে ভিক্ষুরা এই ধর্মবিনয়ে অভিরমিত হয়। আট কী কী?

যেমন, হে ভিক্ষুগণ, মহাসমুদ্র ক্রমশ ঢালু, ক্রমশ দূরে চলে যায়, পাহাড়াদির খাড়া দিক সদৃশ কোনো খাড়াইভাব ছাড়া ক্রমশ এক পার্শ্বে থাকে, ঠিক তদ্রূপ, এই ধর্মবিনয়ে আছে আনুপূর্বিক শিক্ষা, আনুপূর্বিক অনুশীলন, আনুপূর্বিক প্রতিপদা (উন্নতি), পরিজ্ঞান (সর্বোচ্চ জ্ঞান) উপলদ্ধি ব্যতীত কোনো আকস্মিকতা থাকে না। এটা ভিক্ষুগণ, এই ধর্মবিনয়ের প্রথম আশ্চর্যজনক অদ্ভুত ধর্ম যা প্রত্যক্ষ করে করে ভিক্ষুরা এই ধর্মবিনয়ে অভিরমিত হয়।

হে ভিক্ষুগণ, মহাসমুদ্র যেমন স্থির, এর সীমানা অতিক্রম করে না। ঠিক তদ্রূপ ভিক্ষুগণ, আমাকর্তৃক প্রজ্ঞাপিত শিক্ষাপদ আমার শ্রাবকগণ জীবনের বিনিময়েও লঙ্ঘন করে না। ভিক্ষুগণ, আমা দ্বারা প্রজ্ঞাপিত শিক্ষাপদ যে আমার শ্রাবকগণ জীবনের বিনিময়েও লঙ্ঘন করে না, এটা এই ধর্মবিনয়ের আশ্চর্যজনক, অদ্ভুত বিষয় যা প্রত্যক্ষ করে করেই ভিক্ষুরা এই ধর্মবিনয়ে অভিরমিত হয়।

যেমন, হে ভিক্ষুগণ, মহাসমুদ্রে কোনো মৃতদেহ থাকতে পারে না, কোনো ধরনের মৃতদেহ পতিত হলে তা শীঘ্রই তীরে স্থলভাগে স্তূপীকৃত হয়; তদ্রূপ হে ভিক্ষুগণ, দুঃশীল, পাপধর্মী, অশুচি, সন্ধিগ্ধ আচারসম্পন্ন, গোপনে কর্ম সম্পাদনকারী, অশ্রমণ হয়ে শ্রমণত্বের প্রতিজ্ঞাকারী, অব্রাহ্মণ হয়ে ব্রাহ্মণত্বের প্রতিজ্ঞাকারী, হাড়ে হাড়ে পচা কামুক এবং অধম, সংঘ মধ্যে এ ধরনের পুদ্গল মিলিত হয় না, কিন্তু অতি শীঘ্র একত্রিত হয়ে তাকে বহিষ্কার করে দেয়। যদিও সে একত্রিত হয় সংঘের মধ্যে, উপবিষ্ট থাকে তথাপি সে সংঘ হতে বহু দূরে এবং সংঘ তা হতে বহু দূরে। এটা এই ধর্মবিনয়ের তৃতীয় আশ্চর্যজনক, অদ্ভুত বিষয় যা প্রত্যক্ষ করে করে ভিক্ষুরা এই ধর্মবিনয়ে অভিরমিত হয়।

যেমন, হে ভিক্ষুগণ, যে সকল মহানদী আছে, যেমস : গঙ্গা, যমুনা, অচিরবতী, সরভূ, মহী, তৎসমুদয় মহাসমুদ্রে পতিত হয়ে তাদের পূর্বনাম, গোত্র হারিয়ে ফেলে এবং শুধুমাত্র মহাসমুদ্র হিসাবেই বিবেচিত হয়, তদ্রূপ হে ভিক্ষুগণ, এ চারবর্ণ ক্ষত্রিয়, ব্রাহ্মণ, বৈশ্য, শূদ্র তথাগত প্রবেদিত ধর্মবিনয়ে আগার হতে অনাগারিক প্রব্রজ্যা লাভ করে তাদের পূর্ব নাম, গোত্র পরিহার করে শুধুমাত্র শাক্যপুত্রীয় শ্রমণ হিসাবে বিবেচিত হয়। হে ভিক্ষুগণ, এ চারবর্ণ যেমন- ক্ষত্রিয়, ব্রাহ্মণ, বৈশ্য, শুদ্র যে তথাগত প্রবেদিত ধর্মবিনয়ে আগার হতে অনাগারিক প্রব্রজ্যা লাভ করে তাদের পূর্বনাম, গোত্র, পরিহার করে শুধু মাত্র শাক্যপুত্রীয় শ্রমণ হিসাবে বিবেচিত হয়-এটা এই ধর্মবিনয়ের চতুর্থ আশ্চর্যজনক, অদ্ভুত বিষয় যা প্রত্যক্ষ করে করে ভিক্ষুরা এই বিনয়ে অভিরমিত হয়।

যেমন, হে ভিক্ষুগণ, যদিও জগতের সকল ক্ষুদ্র নদী মহাসমুদ্রে পতিত হয় এবং অন্তরীক্ষে যে বারিধারা বর্ষিত হয় তদ্বারা মহাসমুদ্রের শূন্যতা বা পূর্ণতার কোনো প্রতিক্রিয়া সৃষ্টি করে না; তদ্রূপ ভিক্ষুগণ, বহুসংখ্যক ভিক্ষু অনুপাদিসেস নির্বাণধাতুতে পরিনির্বাপিত হয়, নির্বাণ ধাতুর শূন্যতা বা পূর্ণতার উপর কোনো প্রতিক্রিয়া সৃষ্টি করে না। ভিক্ষুগণ, বহুসংখ্যক ভিক্ষু অনুপাদিসেস নির্বাণধাতুতে পরিনির্বাপিত হলে নির্বাণ ধাতুর শূন্যতা বা পূর্ণতার উপর যেকোনো প্রকার প্রতিক্রিয়া সৃষ্টি করে না, হে ভিক্ষুগণ, এটা এই ধর্মবিনয়ের পঞ্চম আশ্চর্যজনক, অদ্ভুত বিষয় যা প্রত্যক্ষ করে করে ভিক্ষুরা এই ধর্মবিনয়ে অভিরমিত হয়।

যেমন, হে ভিক্ষুগণ, মহাসমুদ্রের এক রস লবণ রস, তদ্রূপ ভিক্ষুগণ, এই ধর্মবিনয়ের একরস বিমুক্তি রস, ভিক্ষুগণ, তা এই ধর্মবিনয়ের ষষ্ঠ আশ্চর্যজনক, অদ্ভুত বিষয় যা প্রত্যক্ষ করে করে ভিক্ষুরা এই ধর্মবিনয়ে অভিরমিত হয়।

যেমন, হে ভিক্ষুগণ, মহাসমুদ্র নানাবিধ মূল্যবান সম্পদের সঞ্চয়াগার, তথায় এসব সম্পদ বিদ্যমান, মুক্তা, মণি, উজ্জ্বল নানা বর্ণের প্রস্তর, শঙ্খ, স্ফটিক মণি, প্রবাল, রৌপ্য, স্বর্ণ, লোহিতঙ্ক ও বিভিন্ন রঙের মণি; তদ্রূপ হে ভিক্ষুগণ, এই ধর্মবিনয়ে আছে অনেক, নানাবিধ রত্ন, চার স্মৃতি প্রস্থান, চার সম্যক প্রধান, চার ঋদ্ধিপাদ, পঞ্চ ইন্দ্রিয়, পঞ্চবল, সপ্ত বোজ্ঝাঙ্গ, আর্য অষ্টাঙ্গিক মার্গ। হে ভিক্ষুগণ, এই ধর্মবিনয়ে যে অনেক, নানাবিধ রত্ন যেমন- চার স্মৃতি প্রস্থান, চার সম্যক প্রধান, চার ঋদ্ধিপাদ, পঞ্চ ইন্দ্রিয়, পঞ্চবল, সপ্ত বোজ্ঝাঙ্গ, আর্য অষ্টাঙ্গিক মার্গ আছে, হে ভিক্ষুগণ, এটা এই ধর্মবিনয়ের সপ্তম আশ্চর্যজনক, অদ্ভুত ধর্ম যা প্রত্যক্ষ করে করে ভিক্ষুরা এই ধর্মবিনয়ে অভিরমিত হয়।

যেমন, হে ভিক্ষুগণ, মহাসমুদ্র বিশাল বিশাল প্রাণীদের আবাস, তথায় বাস করে তিমিতিমিঙ্গল, তিমিরমিঙ্গল, অসুর, নাগ, গন্ধর্ব; মহাসমুদ্রে আছে শত যোজন, দ্বি-শত, ত্রি-শত, চতুর্শত, পঞ্চশত যোজন দীর্ঘ জীব; তদ্রূপ, হে ভিক্ষুগণ, এই ধর্মবিনয় মহৎ সত্ত্বদের আবাস, তথায় আছে এসব সত্ত্ব, স্রোতাপন্ন এবং স্রোতাপত্তিফল প্রত্যক্ষ ক্রিয়ায় প্রতিপন্ন, সকৃদাগামী এবং সকৃদাগামীফল প্রত্যক্ষ ক্রিয়ায় প্রতিপন্ন, অনাগামী এবং অনাগামীফল প্রত্যক্ষ ক্রিয়ায় প্রতিপন্ন, অর্হৎ এবং অর্হত্ত্বে প্রতিপন্ন। হে ভিক্ষুগণ, এই ধর্মবিনয় যে মহৎ সত্ত্বদের আবাস, তথায় আছে এসব সত্ত্বঃ স্রোতাপন্ন এবং স্রোতাপত্তিফল প্রত্যক্ষ ক্রিয়ায় প্রতিপন্ন, সকৃদাগামী এবং সকৃদাগামীফল প্রত্যক্ষ ক্রিয়ায় প্রতিপন্ন, অনাগামী এবং অনাগামী প্রত্যক্ষ ক্রিয়ায় প্রতিপন্ন, অর্হৎ এবং অর্হত্ত্বে প্রতিপন্ন এটা এই ধর্মবিনয়ের অষ্টম আশ্চর্যজনক, অদ্ভুত ধর্ম যা প্রত্যক্ষ করে করে ভিক্ষুরা এই ধর্মবিনয়ে অভিরমিত হয়।

হে ভিক্ষুগণ, এগুলোই এই ধর্মবিনয়ের অষ্টবিধ আশ্চর্যজনক, অদ্ভুত ধর্ম যা প্রত্যক্ষ করে করে ভিক্ষুরা এই ধর্মবিনয়ে অভিরমিত হয়।”

মহাবর্গ দ্বিতীয় সমাপ্ত।

তস্সুদ্দানং/স্মারক গাথা

বেরঞ্জ, সিংহ, উৎকৃষ্ট অশ্ব, উত্তেজক, মল

দূতযোগ্য, দ্বিবিধ বন্ধন, পহারাদ, উপোসথ।


 

৩. গৃহপতি বর্গ
১. প্রথম উগ্র সূত্র
২১.১. একসময় ভগবান বৈশালীর মহাবনে কুটাগারশালায় অবস্থান করছিলেন। সেখানে ভগবান ভিক্ষুদিগকে আহ্বান করলেন, “হে ভিক্ষুগণ,” “হ্যাঁ ভদন্ত” বলে ভিক্ষুগণ প্রত্যুত্তরে সম্মতি জানালেন। ভগবান বললেন :

২. “হে ভিক্ষুগণ, এটা সত্য বলে ধারণ কর যে, বৈশালীর গৃহপতি উগ্র অষ্টবিধ আশ্চর্যজনক, অদ্ভুত গুণযুক্ত।” ভগবান এরূপ বললেন, এটা বলে সুগত আসন হতে উঠে বিহারে প্রবেশ করলেন।

৩. তৎপর জনৈক ভিক্ষু পূর্বাহ্ণ সময়ে চীবর পরিধান করে পাত্র-চীবর সঙ্গে নিয়ে বৈশালীর উগ্গ গৃহপতির আলয়ে উপস্থিত হন, উপস্থিত হয়ে তাঁর জন্য প্রজ্ঞাপিত আসনে উপবেশন করেন। তৎপর বৈশালীর উগ্গ গৃহপতি ভিক্ষুর সমীপে উপস্থিত হন, উপস্থিত হয়ে সেই ভিক্ষুকে অভিবাদন করে এক প্রান্তে উপবেশন করেন। এক প্রান্তে উপবিষ্ট বৈশালীর উগ্গ গৃহপতিকে সেই ভিক্ষু বলেন :

৪. “হে গৃহপতি, ভগবান কর্তৃক এটা ব্যাখ্যাত হয়েছে যে, আপনি অষ্টবিধ গুণে গুণান্বিত যেগুলো আশ্চর্যজনক, অদ্ভুত। ভগবৎ কর্তৃক ব্যাখ্যাত আপনি যে অষ্টবিধ গুণে গুণান্বিত সেগুলো কী কী?”

“না, প্রভু, ভগবৎ কর্তৃক ব্যাখ্যাত অষ্টবিধ আশ্চর্যজনক, অদ্ভুত গুণ সম্পর্কে আমি অবগত নই, তবে ভন্তে, অষ্টবিধ আশ্চর্যজনক, অদ্ভুত ধর্ম যে বিদ্যমান সে বিষয়ে শ্রবণ করুন, উত্তমরূপে মনোনিবেশ করুন, আমি তদ্বিষয়ে ভাষণ করছি।” “যথা আজ্ঞা, গৃহপতি” বলে সেই ভিক্ষু প্রত্যুত্তরে সম্মতি জ্ঞাপন করলেন। বৈশালীর গৃহপতি বললেন :

৫. “ভন্তে, যখন আমি ভগবানকে প্রথম দর্শন করি, এমনকি অনেক দূর হতে, আমার অন্তর, ভন্তে, একমাত্র তাঁর দর্শনে প্রশান্ত হলো। এটাই ভন্তে, প্রথম আশ্চর্যজনক, অদ্ভুত গুণ যা আমাতে প্রতিভাত হলো। তখন ভন্তে, প্রসন্নচিত্তে আমি তৎ সন্নিকট গমন করি এবং ভগবানকে শ্রদ্ধা জ্ঞাপন করি। ভগবান আমাকে আনুপূর্বিক ধর্মোপদেশ প্রদান করলেন, যেমন : দান-কথা, শীল-কথা, স্বর্গ-কথা, কাম-পরিভোগে দুঃখের কথা, অবকার (জঞ্জাল) ও সংক্লেশ (মালিন্য) এবং নৈষ্ক্রম্য প্রত্যাশিত সুখদায়ক ফল প্রকাশ করলেন।

৬. যখন ভগবান জানলেন যে, আমার চিত্ত সুস্থ, মৃদু, নীবরণ মুক্ত, উদগ্র (প্রফুল্ল), প্রসন্ন হয়েছে, তখন তিনি বুদ্ধগণের সংক্ষিপ্ত সমুৎকৃষ্ট ধর্মদেশনা অভিব্যক্ত করলেন, যথা : দুঃখ, দুঃখ-সমুদয়, দুঃখ নিরোধ, দুঃখ-নিরোধের উপায়। যেমন শুদ্ধ ও কালিমারহিত বস্ত্র যথাযথভাবে রং প্রতিগ্রহণ করে। তেমনই সেই আসনেই আমার বিরজ, বিমল ধর্মচক্ষু উৎপন্ন হলো-“যা কিছু সমুদয়ধর্মী তৎসমস্তই নিরোধধর্মী।” ভন্তে, সেই আমি ধর্ম প্রত্যক্ষ করে, ধর্মতত্ত্ব লাভ করে, ধর্ম বিদিত হয়ে, ধর্মে প্রবিষ্ট হয়ে এবং সংশয় মুক্ত হয়ে, ধর্মে বৈশারদ্য প্রাপ্ত হয়ে, শাস্তার শাসনে আত্মপ্রত্যয় লাভ করে তখনই বুদ্ধ, ধর্ম ও সংঘের শরণ ও পঞ্চ ব্রাহ্মণের শিক্ষাপদ গ্রহণ করলাম। ভন্তে, এটা দ্বিতীয় আশ্চর্যজনক, অদ্ভুত গুণ যা আমাতে প্রতিভাত হলো।

৭. ভন্তে, তখন আমার চার সহধর্মিণী যুবতী বালিকারা ছিল। আমি তাদের নিকট গেলাম এবং তাদেরকে এরূপ বললাম, “ভগিনীগণ, আমি পঞ্চ ব্রাহ্মণের শিক্ষাপদ গ্রহণ করেছি। যে ইচ্ছা করে সে এস্থানে ভোগ সম্পদ উপভোগ করতে পারে, অথবা পুণ্যকর্ম সম্পাদন করতে পারে অথবা আপন জ্ঞাতিকুলে চলে যেতে পারে; অথবা এমন কোনো লোক কি আছে যাকে তোমরা ইচ্ছা কর আমি অর্পন করে দিতে পারি?” এবং যখন আমি কথা বলা বন্ধ করলাম, জ্যেষ্ঠা স্ত্রী আমাকে বলল, “আর্যে, আমাকে অমুক ব্যক্তিকে দিয়ে ফেলুন।” তখন আমি সে ব্যক্তিকে ডেকে পাঠালাম এবং আমার স্ত্রীকে হস্ত দ্বারা গ্রহণ করে, দক্ষিণ হস্তে জল পাত্র ধারণ করে আমি সেই লোকটিকে ধৌত করে দিলাম (উৎসর্গ কর্ম সম্পাদন দ্বারা)। তথাপি আমার স্ত্রী হতে বিচ্ছিন্ন হতে বিন্দু মাত্র আমি ব্যর্থ হইনি। ভন্তে, এটা তৃতীয় আশ্চর্যজনক, অদ্ভুত গুণ যা আমাতে প্রতিভাত হয়েছিল।

৮. অধিকন্তু ভন্তে, আমার পরিবারে ধন-সম্পদ আছে, কিন্তু শীলবান এবং কল্যাণধর্মপরায়ণদের মধ্যে পক্ষপাতবিহীনভাবে ভাগ করে দেয়া হয়েছে। ভন্তে, এটা চতুর্থ আশ্চর্যজনক, অদ্ভুত গুণ।

৯. ভন্তে, যখন আমি একজন ভিক্ষুকে সম্মান করি, আমি তাঁকে বিনীতভাবে সেবা করি, শ্রদ্ধাবিহীন হয়ে নহে। ভন্তে, এটা পঞ্চম আশ্চর্যজনক, অদ্ভুত গুণ।

১০. ভন্তে, যদি শ্রদ্ধেয় ভিক্ষু আমাকে ধর্ম ভাষণ করেন আমি তা মনোযোগ সহকারে শ্রবণ করি, অমনোযোগ সহকারে নহে। যদি তিনি আমাকে ধর্ম ভাষণ না করেন তাহলে আমিই তাঁকে ধর্ম ভাষণ করি। ভন্তে, এটা ষষ্ঠ আশ্চর্যজনক, অদ্ভুত গুণ যা আমাতে প্রতিভাত হয়েছিল।

১১. অধিকন্তু ভন্তে, দেবতাদের পক্ষে এটা অসাধারণ নহে আমার নিকট এসে ঘোষণা করা-“হে গৃহপতি, ভগবান কর্তৃক ধর্ম সু-ব্যাখ্যাত হয়েছে।” যখন তাঁরা এরূপ বলেন আমি উত্তর দিই, “ওহে দেবগণ, আপনারা বলুন বা না বলুন, ভগবান কর্তৃক ধর্ম সু-ব্যাখ্যাত!” তথাপি ভন্তে, এ ধরনের চিত্তের জন্য আমি উলৱাস অনুভব করি না, যেমন- “এসব দেবতা আমার নিকট আসেন বা আমি দেবগণের সাথে কথা বলি।” ভন্তে, এটা সপ্তম আশ্চর্যজনক, অদ্ভুত গুণ।

১২. ভন্তে, ভগবৎ কর্তৃক বিঘোষিত পঞ্চ অধোভাগীয় সংযোজনের মধ্যে আমি কিঞ্চিৎ মাত্র আমার মধ্যে অপরিত্যক্ত দেখতে পাই না। ভন্তে, এটা অষ্টম আশ্চর্যজনক, অদ্ভুত গুণ যা আমাতে প্রতিভাত হলো।

ভন্তে, এই অষ্টবিধ আশ্চর্যজনক, অদ্ভুত ধর্ম আমাতে বিদ্যমান দেখি। কিন্তু, ভগবৎ কর্তৃক ব্যাখ্যাত অষ্টবিধ আশ্চর্যজনক, অদ্ভুত গুণের মধ্যে কয়টি গুণে আমি গুণান্বিত?”

১৩. তৎপর সেই ভিক্ষু বৈশালীর উগ্গ গৃহপতির আবাস হতে পিণ্ডপাত (ভোজন) গ্রহণ করে আসন হতে উঠে চলে গেলেন। তখন সেই ভিক্ষু ভিক্ষাচরণ হতে প্রত্যাবর্তন করে পিণ্ডপাত পরিভোগের পর ভগবানের নিকট উপস্থিত হন, উপস্থিত হয়ে ভগবানকে অভিবাদন করে এক প্রান্তে উপবেশন করেন। এক প্রান্তে উপবিষ্ট সেই ভিক্ষু বৈশালীর উগ্গ গৃহপতির সাথে যেসব আলাপ-সালাপ হয়েছিল সেসব ভগবানের নিকট ব্যক্ত করেন।

১৪. (ভগবান বললেন,) “সাধু, সাধু, বৈশালীর উগ্গ গৃহপতি বিষয়টি ব্যাখ্যা করতে গিয়ে যথার্থই ব্যাখ্যা করেছে; তথাপি হে ভিক্ষু, তিনি আমাকর্তৃক অষ্টবিধ অদ্ভুত গুণে গুণান্বিত হওয়ার জন্য ব্যাখ্যাত হয়েছেন। অধিকন্তু, হে ভিক্ষুগণ, এটা সত্য বলে ধারণা কর যে, বৈশালীর উগ্গ গৃহপতি এরূপ আশ্চর্যজনক অদ্ভুত গুণে গুণান্বিত।”

২. দ্বিতীয় উগ্র সূত্র
২২.১. একসময় ভগবান বজ্জিদের হত্থীগ্রামে অবস্থান করছিলেন। তখন ভগবান ভিক্ষুগণকে আহ্বান করলেন, “হে ভিক্ষুগণ,” “হ্যাঁ ভদন্ত” বলে ভিক্ষুগণ প্রত্যুত্তরে সম্মতি জ্ঞাপন করলেন। ভগবান বললেন :

২. “হে ভিক্ষুগণ, এটা সত্য বলে ধারণ কর যে, হত্থীগামের উগ্গ গৃহপতি অষ্টবিধ আশ্চর্যজনক, অদ্ভুত গুণসম্পন্ন!” ভগবান এরূপ বললেন, এটা বলে সুগত আসন হতে উঠে বিহারে প্রবেশ করেন।

৩. তৎপর জনৈক ভিক্ষু পূর্বাহ্ণ সময়ে চীবর পরিধান করে পাত্র-চীবর সঙ্গে নিয়ে হত্থীগামের উগ্গ গৃহপতির গৃহে উপস্থিত হন, উপস্থিত হয়ে তাঁর জন্য প্রজ্ঞাপিত আসনে উপবেশন করেন। অতঃপর হত্থীগামের গৃহপতি সেই ভিক্ষু সমীপে উপস্থিত হন, উপস্থিত হয়ে তাঁকে অভিবাদন করে এক প্রান্তে উপবেশন করেন। এক প্রান্তে উপবিষ্ট হত্থীগামের উগ্গ গৃহপতিকে সেই ভিক্ষু বললেন :

৪. “হে গৃহপতি, ভগবান কর্তৃক এটা ব্যাখ্যাত হয়েছে যে, আপনি অষ্টবিধ আশ্চর্যজনক, অদ্ভুত গুণে গুণান্বিত। ভগবৎ কর্তৃক ব্যাখ্যাত আপনি যে আটটি গুণে গুণযুক্ত সেগুলি কী কী?”

“না প্রভু, ভগবৎ কর্তৃক ব্যাখ্যাত অষ্টবিধ আশ্চর্যজনক, অদ্ভুত গুণ সম্পর্কে আমি অবহিত নই, তবে ভন্তে, অষ্টবিধ আশ্চর্যজনক, অদ্ভুত গুণ যে বিদ্যমান তা শ্রবণ করুন, উত্তমরূপে মনোনিবেশ করুন, আমি তদ্বিষয়ে ভাষণ করছি।” “যথা আজ্ঞা, গৃহপতি,” বলে সেই ভিক্ষু প্রত্যুত্তরে সম্মতি জ্ঞাপন করলেন। হত্থীগামের উগ্গ গৃহপতি বললেন :

৫. “ভন্তে, নাগবনে পর্যটনকালে ভগবানকে আমি যখন প্রথম দূর হতে দর্শন করি, ভন্তে, আমার অন্তর তাঁর দর্শনে প্রশান্ত হলো এবং আমার মাতলামিভাব দূরীভূত হলো। ভন্তে, এটাই প্রথম আশ্চর্যজনক, অদ্ভুত গুণ যা আমাতে প্রতিভাত হলো। তখন ভন্তে, আমি প্রসন্ন চিত্তে তাঁর নিকটে গমন করি এবং ভগবানকে শ্রদ্ধা নিবেদন করি। ভগবান আমাকে আনুপূর্বিক ধর্মোপদেশ প্রদান করেন, যেমন্তদান-কথা, শীল-কথা, স্বর্গ-কথা, কাম-পরিভোগে দুঃখের কথা, অবকার (জঞ্জাল) ও সংক্লেশ (মালিন্য) এবং নৈষ্ক্রম্যের সুখদায়ক ফল প্রকাশ করেন।

৬. যখন ভগবান জানলেন যে, আমার চিত্ত সুস্থ, মৃদু, নীবরণমুক্ত, উদগ্র (প্রফুল্ল), প্রসন্ন হয়েছে তখন তিনি বুদ্ধগণের সংক্ষিপ্ত সমুৎকৃষ্ট ধর্মদেশনা অভিব্যক্ত করেন, যথা : দুঃখ, দুঃখ-সমুদয়, দুঃখ-নিরোধ, দুঃখ নিরোধের উপায়। যেমন শুদ্ধ ও কালিমারহিত বস্ত্র যথাযথভাবে রং প্রতিগ্রহণ করে, তেমনভাবেই সেই আসনেই আমার বিরজ, বিমল ধর্মচক্ষু উৎপন্ন হলো, “যা কিছু সমুদয়ধর্মী তৎসমুদয় নিরোধধর্মী।” ভন্তে, সেই আমি ধর্ম প্রত্যক্ষ করে, ধর্মতত্ব লাভ করে, ধর্ম বিদিত হয়ে, শাস্তার শাসনে আত্ম প্রত্যয় লাভ করে তখনই বুদ্ধ-ধর্ম-সংঘের শরণ গ্রহণ করি এবং পঞ্চ ব্রাহ্মণের শিক্ষাপদ গ্রহণ করি। ভন্তে এটা দ্বিতীয় আশ্চর্যজনক, অদ্ভুত গুণ যা আমাতে প্রতিভাত হয়েছে।

৭. ভন্তে, আমার চারজন যুবতী স্ত্রী ছিল। আমি তাদের নিকট গেলাম এবং তাদেরকে এরূপ বললাম, “ভগিনীগণ, আমি পঞ্চ ব্রাহ্মণের শিক্ষাপদ গ্রহণ করেছি। তোমরা যে ইচ্ছা কর সে এস্থানে ভোগসম্পদ উপভোগ করতে পার অথবা পুণ্যকর্ম সম্পাদন করতে পার অথবা আপন জ্ঞাতিকুলে চলে যেতে পার; অথবা এমন কোনো লোক কি আছে যাদেরকে তোমরা গ্রহণ করতে ইচ্ছা কর এবং আমি অর্পণ করে দিতে পারি?” যখন আমি কথা বলা বন্ধ করলাম জ্যেষ্ঠা স্ত্রী আমাকে বলল, “আর্যে, আমাকে অমুক ব্যক্তির হস্তে অর্পণ করুন।” তখন আমি সে ব্যক্তিকে ডেকে পাঠাই। আমার স্ত্রীকে বাম হস্ত দ্বারা গ্রহণ করে, দক্ষিণ হস্তে জলপাত্র ধারণ করে আমি সেই লোকটিকে পরিষ্কার করে দিই (উৎসর্গকর্ম সম্পাদন দ্বারা)। তথাপি স্ত্রী হতে বিচ্ছিন্ন হতে আমি বিন্দুমাত্র ব্যর্থ হইনি। ভন্তে, এটা তৃতীয় আশ্চর্যজনক, অদ্ভুত গুণ যা আমাতে প্রতিভাত হয়েছিল।

৮. ভন্তে, অধিকন্তু আমার পরিবারে ধন-সম্পদ আছে, কিন্তু শীলবান এবং কল্যাণধর্মপরায়ণদের মধ্যে পক্ষপাত বিহীনভাবে ভাগ করে দেয়া হয়েছে। ভন্তে, এটা চতুর্থ আশ্চর্যজনক, অদ্ভুত গুণ।

৯. ভন্তে, যখন আমি একজন ভিক্ষুকে সম্মান করি, আমি তাঁকে বিনীতভাবে সেবা করি, শ্রদ্ধাবিহীন হয়ে নহে। ভন্তে, এটা পঞ্চম আশ্চর্যজনক, অদ্ভুত গুণ।

১০. ভন্তে, দেবতাদের পক্ষে এটা কোনো আশ্চর্যজনক ব্যাপার নহে, যখন আমি সংঘকে আহ্বান করি দেবগণ তখন আমার নিকট এসে বলেন যে, অমুক ভিক্ষু উভয়ভাগ বিমুক্ত, অমুক প্রজ্ঞাবিমুক্ত, অমুক কায়সাক্ষী, অমুক দৃষ্টি প্রাপ্ত, অমুক শ্রদ্ধাবিমুক্ত, অমুক ধর্মানুসারী, অমুক শ্রদ্ধানুসারী, অমুক শীলবান, কল্যাণধর্মপরায়ণ, অমুক দুঃশীল পাপধর্মপরায়ণ। কিন্তু ভন্তে, যখন আমি সংঘকে পরিবেশন করি আমার জানা নেই আমার চিত্তে এরূপ ভাব উৎপন্ন হয়েছে বলে, “আমি অমুককে কম দেব, অমুককে বেশি দেব।” বরং ভন্তে, আমি সমচিত্তে (পক্ষপাতযুক্ত না হয়ে) দিই। ভন্তে, এটা ষষ্ঠ আশ্চর্যজনক, অদ্ভুত গুণ।

১১. ভন্তে, দেবতাদের পক্ষে এটা অসম্ভব নহে আমার নিকট এসে ঘোষণা করা, “হে গৃহপতি, ভগবান কর্তৃক ধর্ম সু-ব্যাখ্যাত।” যখন তাঁরা এরূপ বলেন আমি উত্তর প্রদান করি, “ওহে দেবগণ, আপনারা বলুন বা না বলুন, ভগবান কর্তৃক ধর্ম সু-ব্যাখ্যাত।” তথাপি ভন্তে, এ ধরনের চিত্তের জন্য আমি উলৱাস অনুভব করি না, যেমন : “এসব দেবতা আমার নিকট আসেন বা আমি দেবগণের সাথে কথা বলি।” ভন্তে, এটা সপ্তম আশ্চর্যজনক, অদ্ভুত গুণ।

১২. ভন্তে, যদি আমি মৃত্যুবরণ করি ভগবানের সম্মুখে তা তত বেশি আশ্চর্যজনক হবে না। কিন্তু ভগবান যে আমার ব্যাপারে ঘোষণা করবেন, “হত্থীগামের উগ্গ গৃহপতির এমন কোনো সংযোজন নেই যে সংযোজনের (বন্ধনের) দরুন পুনঃ এই জগতে আগমন করবে।” (তা-ই হবে আশ্চর্যজনক)। ভন্তে, এটা অষ্টম আশ্চর্যজনক, অদ্ভুত গুণ যা আমাতে প্রতিভাত হয়েছিল।

ভন্তে, এগুলোই অষ্টবিধ আশ্চর্যজনক, অদ্ভুত গুণ। কিন্তু ভগবৎ কর্তৃক ব্যাখ্যাত অষ্টবিধ আশ্চর্যজনক, অদ্ভুত গুণ আমাতে যে নিহিত সে সম্পর্কে আমি অবহিত নই।”

১৩. তৎপর সেই ভিক্ষু হত্থীগামের উগ্গ গৃহপতির আবাস হতে পিণ্ডপাত গ্রহণ করে আসন হতে উঠে চলে গেলেন। অতঃপর সেই ভিক্ষু ভিক্ষাচরণ হতে প্রত্যাবর্তন করে পিণ্ডপাত পরিভোগের পর ভগবানের নিকট উপস্থিত হন, উপস্থিত হয়ে ভগবানকে অভিবাদন করে এক প্রান্তে উপবেশন করেন। এক প্রান্তে উপবিষ্ট সেই ভিক্ষু হত্থীগামের উগ্গ গৃহপতির সাথে যে আলাপ-আলোচনা সংঘটিত হয়েছিল তা ভগবানের নিকট ব্যক্ত করেন।

১৪. ভগবান বললেন, উত্তম ভিক্ষু, উত্তম, হত্থীগামের উগ্গ গৃহপতি যথার্থই ব্যাখ্যা করেছেন; তথাপি হে ভিক্ষু, তিনি অষ্টবিধ আশ্চর্যজনক, অদ্ভুত গুণে গুণান্বিত বলে আমাকর্তৃক ব্যাখ্যাত। অধিকন্তু হে ভিক্ষু! এটা সত্য বলে ধারণ কর যে, হত্থীগামের উগ্গ গৃহপতি অষ্টবিধ আশ্চর্যজনক অদ্ভুত গুণে গুণান্বিত।”

৩. প্রথম হত্থক সূত্র
২৩.১. একসময় ভগবান আলবীর অগ্গালবচৈত্যে অবস্থান করছিলেন। তখন ভগবান ভিক্ষুগণকে আহ্বান করলেন :

২. “হে ভিক্ষুগণ, তোমরা ধারণ কর যে, আলবীর হত্থক সপ্তবিধ আশ্চর্যজনক, অদ্ভুত গুণে গুণান্বিত। সপ্ত কী কী?

৩. ভিক্ষুগণ, আলবীর হত্থক শ্রদ্ধাবান, শীলবান, পাপে লজ্জাশীল, পাপে ভয়শীল, বহুশ্রুত, ত্যাগশীল, প্রজ্ঞাবান।

হে ভিক্ষুগণ, এই সপ্তবিধ আশ্চর্যজনক, অদ্ভুত গুণে আলবীর হত্থক যে গুণান্বিত তা ধারণা কর।” ভগবান এরূপ বলেন। এটা ব্যক্ত করে আসন হতে উঠে বিহারে প্রবেশ করলেন।

৪. অতঃপর জনৈক ভিক্ষু পূর্বাহ্ণ সময়ে চীবর পরিধান করে পাত্র-চীবর সঙ্গে নিয়ে আলবীর হত্থকের আবাসে উপস্থিত হন, উপস্থিত হয়ে তাঁর জন্য প্রজ্ঞাপিত আসনে উপবেশন করেন। তৎপর আলবীর হত্থক সেই ভিক্ষুর নিকট উপস্থিত হন, উপস্থিত হয়ে সেই ভিক্ষুকে অভিবাদন করে এক প্রান্তে উপবেশন করেন। এক প্রান্তে উপবিষ্ট আলবীর হত্থককে সেই ভিক্ষু বললেন, “আবুসো (বন্ধু)” ভগবান কর্তৃক ব্যাখ্যাত হয়েছে-আপনি সপ্তবিধ আশ্চর্যজনক, অদ্ভুত গুণে গুণান্বিত। সপ্ত কী কী? হে ভিক্ষুগণ, আলবীর হত্থক শ্রদ্ধাবান, শীলবান, হ্রীসম্পন্ন, ঔত্তাপী, বহুশ্রুত, ত্যাগশীল, প্রজ্ঞাবান। হে বন্ধু, আপনি ভগবান কর্তৃক ব্যাখ্যাত এই সপ্তবিধ আশ্চর্যজনক, অদ্ভুত গুণে গুণান্বিত।” “আমি বিশ্বাস করি ভন্তে কোনো সাদাবস্ত্র পরিহিত গৃহী তখন উপস্থিত ছিলেন না।” “না বন্ধু, প্রকৃতপক্ষে এরূপ কেউ বর্তমান ছিলেন না।” “সাধু ভন্তে, এতে কোনো গৃহী বর্তমান ছিলেন না।”

৫. অতঃপর সেই ভিক্ষু আলবীর হত্থকের গৃহে পিণ্ডপাত গ্রহণ করে আসন হতে উঠে চলে গেলেন। তৎপর পিণ্ডচারণ প্রত্যাবৃত হয়ে পিণ্ডপাত পরিভোগ করার পর ভগবৎ সমীপে উপস্থিত হন, উপস্থিত হয়ে ভগবানকে অভিবাদন করে এক প্রান্তে উপবেশন করেন। এক প্রান্তে উপবিষ্ট সেই ভিক্ষু ভগবানকে এরূপ বলেন, “ভন্তে আজ আমি পূর্বাহ্ণ সময়ে চীবর পরিধান করে পাত্র-চীবর সঙ্গে নিয়ে আলবীর হত্থকের গৃহে উপস্থিত হই, উপস্থিত হয়ে প্রজ্ঞাপিত আসনে উপবেশন করি। অতঃপর ভন্তে, আলবীর হত্থক আমার সমীপে উপস্থিত হন, উপস্থিত হয়ে আমাকে অভিবাদন করে এক প্রান্তে উপবেশন করেন। ভন্তে, এক প্রান্তে উপবিষ্ট আলবীর হত্থককে আমি বললাম, “আবুসো, আপনি সপ্তবিধ আশ্চর্যজনক, অদ্ভুত গুণে গুণান্বিত বলে ভগবান কর্তৃক ব্যাখ্যাত। সপ্ত কী কী? “হে ভিক্ষুগণ, আলবীর হত্থক শ্রদ্ধাবান, শীলবান, পাপে লজ্জাশীল, পাপে ভয়শীল, বহুশ্রুত, ত্যাগী, প্রজ্ঞাবান। বন্ধু, আপনি যে এই সপ্তবিধ গুণে গুণান্বিত তা ভগবান কর্তৃক ব্যাখ্যাত।” এরূপ উক্ত হলে ভন্তে, আলবীর হত্থক আমাকে বলেন, “আমি বিশ্বাস করি ভন্তে, কোনো সাদাবস্ত্র পরিহিত গৃহী তখন বর্তমান ছিলেন না। না বন্ধু, প্রকৃতপক্ষে এরূপ কেউ বর্তমান ছিলেন না। সাধু ভন্তে, এতে কোনো সাদা বস্ত্র পরিহিত গৃহী উপস্থিত ছিলেন না।”

৬. (ভগবান বললেন) “সাধু, সাধু, ভিক্ষু, কুলপুত্র অল্পে সন্তুষ্ট। সে তার আপন গুণাবলী অপরে জানুক তা কামনা করে না। হে ভিক্ষুগণ, এটা ধারণ কর যে, আলবীর হত্থক এই অষ্টম আশ্চর্যজনক, অদ্ভুত গুণে গুণান্বিত, যেমন অল্পেচ্ছুতা।”

৪. দ্বিতীয় হত্থক সূত্র
২৪.১. একসময় ভগবান আলবীর অগ্গালবচৈত্যে অবস্থান করছিলেন। অতঃপর আলবীর হত্থক পঞ্চশত উপাসক পরিবৃত হয়ে ভগবানের নিকট উপস্থিত হন, উপস্থিত হয়ে ভগবানকে অভিবাদন করে এক প্রান্তে উপবেশন করেন। এক প্রান্তে উপবিষ্ট আলবীর হত্থককে ভগবান এরূপ বলেন :

২. “হত্থক, আপনার পরিষদ বৃহৎ। আপনি কীভাবে এই মহতী পরিষদ গঠন করলেন?”

ভন্তে, ভগবৎ দেশিত চার সংগ্রহ বিষয় অনুসারে আমি এই পরিষদ সংগ্রহ করি। প্রভু, যখন অনুভব করি যে, এই ব্যক্তি দানের দ্বারা সংগ্রহযোগ্য তাকে আমি দানের দ্বারা সংগ্রহ করি; যখন দয়াপূর্ণ বাক্য দ্বারা সংগ্রহযোগ্য তখন সে উপায়ে; যখন উপকারী আচরণ দ্বারা সংগ্রহযোগ্য তখন উপকারী আচরণ দ্বারা অথবা যখন আমি জানি যে, যদি তাকে সংগ্রহ করতে হয় তাহলে সম আচরণ করতে হবে, তখন তাকে সম আচরণ দ্বারা সংগ্রহ করি। অধিকন্তু ভন্তে, আমার পরিবারে সম্পদ আছে এবং তারা জানে যে, এরূপ আচরণ একজন দরিদ্র লোকের গুজব নহে।”

৩. “সাধু, সাধু হত্থক! হত্থক, এটাই মহতী পরিষদ সংগ্রহের উপায়। অতীতে যাঁরা মহা পরিষদ গঠন করেছিলেন তাঁরা সবাই এই চার সংগ্রহ বিষয় দ্বারা তা করেছিলেন; ভবিষ্যতেও যে সকল মহতী পরিষদ গঠিত হবে তাঁরা সবাই এই চার সংগ্রহ বিষয়ের ভিত্তিতে গঠন করবেন। হত্থক, এখন যাঁরা মহা পরিষদ সংগ্রহ করছেন তাঁরা সবাই এই চার সংগ্রহ বিষয়ের ভিত্তিতে তা করছেন।”

৪. অতঃপর আলবীর হত্থককে ভগবান ধর্মোপদেশ দিয়ে, ধর্মে প্রবৃত্ত করে, সমুত্তেজিত করে, আনন্দ সৃষ্টি করার পর হত্থক ভগবানকে অভিবাদন ও প্রদক্ষিণ করে আসন হতে উঠে প্রস্থান করেন। তৎপর আলবীর হত্থকের চলে যাওয়ার পর অনতিবিলম্বে ভগবান ভিক্ষুগণকে আহ্বান করেন :

৫. “হে ভিক্ষুগণ, এটা সত্য বলে গ্রহণ করে যে, আলবীর হত্থক অষ্টবিধ গুণে গুণান্বিত। আটটি কী কী?

৬. হে ভিক্ষুগণ, আলবীর হত্থকের শ্রদ্ধা আছে, আলবীর হত্থক শীলবান, আলবীর হত্থকের পাপে লজ্জাবোধ আছে, আলবীর হত্থক পাপকে ভয় করে, আলবীর হত্থক বহুশ্রুত, আলবীর হত্থক দাতা, আলবীর হত্থক প্রজ্ঞাবান, আলবীর হত্থক অল্পেচ্ছু।

হে ভিক্ষুগণ, এটা সত্য বলে গ্রহণ করে যে, আলবীর হত্থক এই অষ্টবিধ গুণে গুণযুক্ত।”

৫. মহানাম সূত্র
২৫.১. একসময় ভগবান কপিলবাস্তুর শাক্যদের নিগ্রোধারামে অবস্থান করছিলেন। সেখানে মহানাম শাক্য ভগবানের নিকট উপস্থিত হন, উপস্থিত হয়ে ভগবানকে অভিবাদন করে এক প্রান্তে উপবেশন করেন। এক প্রান্তে উপবিষ্ট মহানাম শাক্য ভগবানকে বললেন, “ভন্তে কীরূপে একজন লোক উপাসক হন?” “মহানাম, যখন সে বুদ্ধের শরণাগত, ধর্মের শরণাগত, সংঘের শরণাগত হয় তখনই সে উপাসক হিসাবে পরিগণিত হয়, মহানাম।”

২. “প্রভু, কীরূপে উপাসক শীলবান হয়?”

“মহানাম যখন উপাসক প্রাণিহত্যা হতে বিরত হয়, অদত্তবস্তু গ্রহণ হতে প্রতিবিরত হয়, মিথ্যা কামাচার হতে বিরত হয়, মিথ্যা কথন হতে বিরত হয়, সুরাদি মাদক দ্রব্য হতে প্রতিবিরত হয়-এভাবেই মহানাম, উপাসক শীলবান হয়।”

৩. প্রভু, কীরূপে উপাসক আত্মহিতে সহায়তা করে কিন্তু পরহিতে নহে?” “যখন মহানাম, নিজে শ্রদ্ধাসম্পন্ন হয় কিন্তু অপরকে শ্রদ্ধাসম্পদে প্রবুদ্ধ করে না, নিজে শীলসম্পন্ন হয় কিন্তু অপরকে শীলসম্পদে উদ্বুদ্ধ করে না, নিজে ত্যাগী হয় কিন্তু অপরকে ত্যাগসম্পন্ন হতে উদ্বুদ্ধ করে না, নিজে ভিক্ষুগণকে দর্শনেচ্ছু হয় কিন্তু অপরকে ভিক্ষুগণকে দর্শনে প্রবৃত্ত করে না, নিজে সদ্ধর্ম শ্রবণেচ্ছু হয় কিন্তু অপরকে সদ্ধর্ম শ্রবণে উদ্বুদ্ধ করে না, নিজে শ্রুত ধর্মের ধারক (মনোযোগী) হয় কিন্তু অপরকে ধর্ম ধারণে প্রবুদ্ধ করে না, নিজে ধারণকারী ধর্মের অর্থ চিন্তা করে কিন্তু অপরকে ধর্মের অর্থ চিন্তনে উদ্বুদ্ধ করে না, নিজে অর্থ ও ধর্ম উভয় জ্ঞাত হয়ে ধর্মানুধর্ম প্রতিপন্ন হয় কিন্তু অপরকে ধর্মানুধর্মে প্রতিপন্ন হতে উদ্বুদ্ধ করে না-তখন মহানাম, উপাসক আত্মহিতে প্রতিপন্ন হয়, পরহিতে নহে।”

৪. “ভন্তে, কীরূপে উপাসক আত্মহিত ও পরহিত উভয় হিতে প্রতিপন্ন হয়?”

“প্রকৃতপক্ষে মহানাম, যখন উপাসক নিজে শ্রদ্ধাসম্পন্ন হয় এবং অপরকেও শ্রদ্ধাসম্পদে উদ্বুদ্ধ করে, নিজে শীলসম্পন্ন হয় এবং অপরকেও শীলসম্পদে প্রবুদ্ধ করে, নিজে ত্যাগী হয় এবং অপরকে ত্যাগসম্পদে উদ্বুদ্ধ করে, নিজে ভিক্ষুগণকে দর্শনে ইচ্ছুক হয় এবং অপরকেও ভিক্ষুগণকে দর্শনে উদ্দীপিত করে, নিজে সদ্ধর্ম শ্রবণে ইচ্ছুক হয় এবং অপরকেও সদ্ধর্ম শ্রবণে প্রবুদ্ধ করে, নিজে শ্রুত ধর্মের ধারক হয় এবং অপরকেও শ্রুত ধর্ম ধারণে উদ্দীপিত করে, নিজে ধারণকারী ধর্মের অর্থ চিন্তা করে এবং অপরকেও ধর্মের অর্থ চিন্তনে উদ্বুদ্ধ করে, নিজে অর্থ ও ধর্ম উভয়ই জ্ঞাত হয়ে ধর্মানুধর্ম প্রতিপন্ন হয় এবং অপরকেও ধর্মানুধর্মে প্রতিপন্ন হতে উদ্বুদ্ধ করে, তখনই মহানাম, উপাসক আত্মহিত ও পরহিত উভয় হিতে প্রতিপন্ন হয়।”

৬. জীবক সূত্র
২৬.১. একসময় ভগবান রাজগৃহের জীবকাম্রবনে অবস্থান করছিলেন। তথায় জীবক কুমারভচ্চ ভগবান সমীপে উপস্থিত হন, উপস্থিত হয়ে ভগবানকে অভিবাদন করে এক প্রান্তে উপবেশন করেন। এক প্রান্তে উপবিষ্ট জীবক কুমারভচ্চ ভগবানকে বলেন, “ভন্তে, কীরূপে একজন লোক উপাসক হয়?”

“জীবক, যখন সে বুদ্ধের শরণাগত, ধর্মের শরণাগত, সংঘের শরণাগত হয় তখনই সে উপাসক হিসাবে পরিগণিত হয়, জীবক”।

২. “প্রভু, কীরূপে উপাসক শীলবান হয়?”

“জীবক, যখন উপাসক প্রাণিহত্যা হতে বিরত হয়, অদত্তবস্তু গ্রহণ বিরত হয়, মিথ্যাকামাচার হতে বিরত হয়, মিথ্যা কথন হতে বিরত হয়, সুরাদি মাদকদ্রব্য সেবন হতে প্রতিবিরত হয় এভাবেই জীবক, উপাসক শীলবান হয়।”

৩. “প্রভু, কীরূপে উপাসক আত্মহিতে সহায়তা করে কিন্তু পরহিতে নহে?” “যখন জীবক, নিজে শ্রদ্ধাসম্পন্ন হয় কিন্তু অপরকে শ্রদ্ধাসম্পদে প্রবুদ্ধ করে না, নিজে শীলসম্পন্ন হয় কিন্তু অপরকে শীলসম্পদে উদ্বুদ্ধ করে না, নিজে ত্যাগী হয় কিন্তু অপরকে ত্যাগসম্পন্ন হতে উদ্বুদ্ধ করে না, নিজে ভিক্ষুগণকে দর্শনেচ্ছু হয়, কিন্তু অপরকে ভিক্ষুগণকে দর্শনে প্রবৃত্ত করে না, নিজে সদ্ধর্ম শ্রবণেচ্ছু হয় কিন্তু অপরকে সদ্ধর্ম শ্রবণে উদ্বুদ্ধ করে না, নিজে শ্রুত ধর্মের ধারক (মনোযোগী) হয় কিন্তু অপরকে ধর্ম ধারণে প্রবুদ্ধ করে না, নিজে ধারণকারী ধর্মের অর্থ চিন্তা করে কিন্তু অপরকে ধর্মের অর্থ চিন্তনে উদ্বুদ্ধ করে না, নিজে অর্থ ও ধর্ম উভয় জ্ঞাত হয়ে ধর্মানুধর্ম প্রতিপন্ন হয় কিন্তু অপরকে ধর্মানুধর্মে প্রতিপন্ন হতে উদ্বুদ্ধ করে না, তখন জীবক, উপাসক আত্মহিতে প্রতিপন্ন হয়, পরহিতে নহে।”

৪. “ভন্তে, কীরূপে উপাসক আত্মহিত ও পরহিত উভয় হিতে প্রতিপন্ন হয়?”

“প্রকৃতপক্ষে জীবক, যখন উপাসক নিজে শ্রদ্ধাসম্পন্ন হয় এবং অপরকেও শ্রদ্ধাসম্পদে উদ্বুদ্ধ করে, নিজে শীলসম্পন্ন হয় এবং অপরকে শীলসম্পদে প্রবুদ্ধ করে, নিজে ত্যাগী হয় এবং অপরকেও ত্যাগসম্পদে উদ্বুদ্ধ করে, নিজে ভিক্ষুগণকে দর্শনে ইচ্ছুক এবং অপরকেও ভিক্ষুগণকে দর্শনে উদ্দীপিত করে, নিজে সদ্ধর্ম শ্রবণে ইচ্ছুক হয় এবং অপরকেও সদ্ধর্ম শ্রবণে প্রবুদ্ধ করে, নিজে শ্রুত ধর্মের ধারক হয় এবং অপরকেও ধর্ম ধারণে উদ্বুদ্ধ করে, নিজে ধারণকারী ধর্মের অর্থ চিন্তা করে এবং অপরকেও ধর্মের অর্থ চিন্তনে উদ্বুদ্ধ করে, নিজে অর্থও ধর্ম উভয় জ্ঞাত হয়ে ধর্মানুধর্ম প্রতিপন্ন হয় এবং অপরকেও ধর্মানুধর্মে প্রতিপন্ন হতে উদ্বুদ্ধ করে-তখন জীবক, উপাসক আত্মহিত ও পরহিত উভয় হিতে প্রতিপন্ন হয়।”

৭. বল সূত্র
২৭.১. “হে ভিক্ষুগণ, এই অষ্টবিধ বল। আট কী কী?”

২. “হে ভিক্ষুগণ, শিশুদের বল (ধর্ম) ক্রন্দন, মাতৃজাতির ধর্ম ক্রোধ, চোরের ধর্ম যুদ্ধ করা, রাজার ধর্ম শাসন, নির্বোধের ধর্ম অসন্তোষ, পণ্ডিতের ধর্ম সন্তোষ, বহুশ্রুতের (অভিজ্ঞ ব্যক্তির) ধর্ম সূক্ষ্ম অনুসন্ধান, শ্রমণ ব্রাহ্মণদের ধর্ম ক্ষান্তি।

হে ভিক্ষুগণ, এগুলোই অষ্টবল।”

৮. দ্বিতীয় বল সূত্র
২৮.১. অতঃপর আয়ুষ্মান সারিপুত্র ভগবৎ সমীপে উপস্থিত হন, উপস্থিত হয়ে ভগবানকে অভিবাদন করে একপ্রান্তে উপবেশন করেন। এক প্রান্তে উপবিষ্ট আয়ুষ্মান সারিপুত্রকে ভগবান বললেন, “সারিপুত্র, ক্ষীণাসব ভিক্ষুর কয়টি বল (গুণ) যে গুণে গুণান্বিত হয়ে ক্ষীণাসব ভিক্ষু আসক্তি ক্ষয় উপলব্ধি করে এবং স্বীকার করে, “আমার আসক্তিসমূহ ধ্বংস হয়েছে?”

২. “ভন্তে, ক্ষীণাসব ভিক্ষুর আটটি বল যে বলে গুণান্বিত হয়ে ক্ষীণাসব ভিক্ষু আসক্তি ক্ষয় উপলব্ধি করে এবং বিশেষভাবে জ্ঞাত হয়, “আমার আসক্তিসমূহ ক্ষয় হয়েছে।” আট কী কী?

৩. “এক্ষেত্রে, প্রভু, ক্ষীণাসব ভিক্ষুর নিকট যথার্থ প্রজ্ঞা দ্বারা সকল সংস্কার সম্পূর্ণরূপে অনিত্য বলে মনে হয়। যখন ক্ষীণাসব ভিক্ষুর নিকট যথার্থ প্রজ্ঞা দ্বারা সকল সংস্কার সম্পূর্ণরূপে অনিত্য বলে প্রতীয়মান হয় ভন্তে, এটা ক্ষীণাসব ভিক্ষুর গুণ যে গুণে গুণান্বিত হয়ে ক্ষীণাসব ভিক্ষু আসক্তি ক্ষয় উপলব্ধি করে এবং বিশেষভাবে জ্ঞাত হয়, “আমার আসক্তিসমূহ ক্ষয় হয়েছে।”

৪. পুনঃ ভন্তে, ক্ষীণাসব ব্যক্তির নিকট যথার্থ প্রজ্ঞা দ্বারা কাম লালসা সম্পূর্ণরূপে অগ্নিগর্ত সদৃশ প্রতীয়মান হয়। ভন্তে, যখন ক্ষীণাসব ব্যক্তির নিকট যথার্থ প্রজ্ঞা দ্বারা কামলালসা সম্পূর্ণরূপে অগ্নিগর্ত বলে প্রতীয়মান হয়, ভন্তে, এটা ক্ষীণাসব ভিক্ষুর গুণ যে গুণে গুণান্বিত হয়ে ক্ষীণাসব ভিক্ষু আসক্তি ক্ষয় উপলব্ধি করে এবং বিশেষভাবে জ্ঞাত হয়, “আমার আসক্তিসমূহ ক্ষয় হয়েছে।”

৫. পুনঃ ভন্তে, ক্ষীণাসব ভিক্ষুর চিত্ত বিবেকনিম্ন, বিবেকপ্রবণ, বিবেকঅবনত, বিবেকরত হয়, বিবেকে আনন্দ লাভ করে এবং আসক্তি সংক্রান্ত সর্ববিধ বিষয় হতে মুক্ত হয়। ভন্তে, যখন ক্ষীণাসব ভিক্ষুর চিত্ত বিবেকনিম্ন, বিবেকপ্রবণ, বিবেক অবনত, বিবেকরত, বিবেকানন্দ লাভ করে এবং আসক্তি-সংক্রান্ত সর্ববিধ বিষয় হতে মুক্ত হয় ভন্তে, এটা ক্ষীণাসব ভিক্ষুর গুণ যে গুণে গুণান্বিত হয়ে ক্ষীণাসব ভিক্ষু আসক্তি ক্ষয় উপলব্ধি করে এবং বিশেষভাবে জ্ঞাত হয়, “আমার আসক্তি ক্ষীণ হয়েছে।”

৬. পুনশ্চ ভন্তে, ক্ষীণাসব ভিক্ষুর চার স্মৃতিপ্রস্থান ভাবিত, সুভাবিত। প্রভু, যখন ক্ষীণাসব ভিক্ষুর চার স্মৃতিপ্রস্থান ভাবিত, সুভাবিত হয় ভন্তে, এটা ক্ষীণাসব ভিক্ষুর গুণ যার ফলে ক্ষীণাসব ভিক্ষু আসক্তি ক্ষয় উপলব্ধি করে, বিশেষভাবে জ্ঞাত হয়, “আমার আসক্তি ক্ষীণ হয়েছে।”

৭. পুনরায় ভন্তে, ক্ষীণাসব ভিক্ষুর চার ঋদ্ধিপাদ (মানসিক শক্তি) ভাবিত হয়, সুভাবিত হয়, ক্ষীণাসব ভিক্ষুর পঞ্চেন্দ্রিয় ভাবিত হয়, সুভাবিত হয়, ক্ষীণাসব ভিক্ষুর সপ্ত বোজ্ঝাঙ্গ ভাবিত হয়, সুভাবিত হয়, ক্ষীণাসব ভিক্ষুর আর্য অষ্টাঙ্গিক মার্গ ভাবিত হয়, সুভাবিত (সুচিন্তিত) হয়। ভন্তে, যখন ক্ষীণাসব ভিক্ষুর আর্য অষ্টাঙ্গিক মার্গ ভাবিত হয়, সুভাবিত হয়, ভন্তে, এটা ক্ষীণাসব ভিক্ষুর বল যে বলের দ্বারা ক্ষীণাসব ভিক্ষু আসক্তি ক্ষয় উপলব্ধি করে এবং বিশেষভাবে জ্ঞাত হয়, “আমার আসক্তি ক্ষয় হয়েছে।”

ভন্তে, এগুলোই ভিক্ষুর অষ্টবল যে বলে বলসম্পন্ন ক্ষীণাসব ভিক্ষু আসক্তি ক্ষয় উপলব্ধি করে এবং বিশেষভাবে জ্ঞাত হয়ঃ “আমার আসক্তি ক্ষীণ হয়েছে।”

৯. অক্ষণ সূত্র
২৯.১. “হে ভিক্ষুগণ, জগৎ ক্ষণকৃত্য, জগৎ ক্ষণকৃত্য” অশ্রুতবান (অনভিজ্ঞ, ধর্মে অনভিজ্ঞ) পৃথগ্‌জন এরূপ বলে থাকে কিন্তু ক্ষণ বা অক্ষণ সম্পর্কে তারা জানে না। হে ভিক্ষুগণ, ব্রহ্মচর্যবাসের এই অষ্ট অক্ষণ, অসময়। আট কী কী?

২. হে ভিক্ষুগণ, জগতে তথাগত অর্হৎ, সম্যকসম্বুদ্ধ, বিদ্যাচরণসম্পন্ন, সুগত, লোকবিদ, অনুত্তর পুরুষদম্য সারথি, দেবমনুষ্যদের শাস্তা (শিক্ষক), বুদ্ধ, ভগবানের উৎপত্তি এবং সুগত প্রবেদিত উপশমকারী, পরিনির্বাণদায়ক, সম্বোধির পথ প্রদর্শনকারী ধর্মের দেশনা (শিক্ষা) এবং নিরয়ে উৎপন্ন ব্যক্তি। হে ভিক্ষুগণ, এটা ব্রহ্মচর্যবাসের প্রথম অক্ষণ, অসময়।

৩. পুনশ্চ হে ভিক্ষুগণ, জগতে তথাগত অর্হৎ, সম্যকসম্বুদ্ধ, বিদ্যাচরণসম্পন্ন, সুগত, লোকবিদ, অনুত্তর পুরুষদম্য সারথি, দেবমনুষ্যগণের শাস্তা, বুদ্ধ, ভগবানের উৎপত্তি এবং সুগত প্রবেদিত উপশমকারী, পরিনির্বাণদায়ক, সম্বোধির পথ প্রদর্শনকারী ধর্মের দেশনা এবং তির্যক যোনিতে (কুলে) উৎপন্ন ব্যক্তি। হে ভিক্ষুগণ, এটা ব্রহ্মচর্যবাসের দ্বিতীয় অক্ষণ, অসময়।

পুনঃ হে ভিক্ষুগণ, জগতে তথাগত অর্হৎ, সম্যকসম্বুদ্ধ, বিদ্যাচরণসম্পন্ন, সুগত, লোকবিদ, অনুত্তর পুরুষদম্য সারথি, দেবমনুষ্যগণের শাস্তা, বুদ্ধ, ভগবানের উৎপত্তি এবং সুগত প্রবেদিত উপশমকারী, পরিনির্বাণদায়ক, সম্বোধির পথ প্রদর্শনকারী ধর্মের দেশনা এবং প্রেতলোকে উৎপন্ন ব্যক্তি। হে ভিক্ষুগণ, এটা ব্রহ্মচর্যবাসের তৃতীয় অক্ষণ, অসময়।

পুনঃ হে ভিক্ষুগণ, জগতে তথাগত অর্হৎ, সম্যকসম্বুদ্ধ, বিদ্যাচরণসম্পন্ন, সুগত, লোকবিদ, অনুত্তর পুরুষদম্য সারথি, দেবমনুষ্যগণের শাস্তা, বুদ্ধ, ভগবানের উৎপত্তি এবং সুগত প্রবেদিত উপশমকারী, পরিনির্বাণদায়ক, সম্বোধির পথ প্রদর্শনকারী ধর্মের দেশনা এবং দীর্ঘায়ুসম্পন্ন দেবলোকে উৎপন্ন ব্যক্তি। হে ভিক্ষুগণ, এটা ব্রহ্মচর্যবাসের চতুর্থ অক্ষণ, অসময়।

পুনঃ হে ভিক্ষুগণ, জগতে তথাগত অর্হৎ, সম্যকসম্বুদ্ধ, বিদ্যাচরণসম্পন্ন, সুগত, লোকবিদ, অনুত্তর পুরুষদম্য সারথি, দেবমনুষ্যগণের শাস্তা, বুদ্ধ, ভগবানের উৎপত্তি এবং সুগত প্রবেদিত উপশমকারী, পরিনির্বাণদায়ক, সম্বোধির পথ প্রদর্শনকারী ধর্মের দেশনা এবং প্রত্যন্ত জনপদে বুদ্ধিহীন অসভ্য জনতার মধ্যে উৎপন্ন ব্যক্তি যেখানে ভিক্ষু-ভিক্ষুণী, উপাসক-উপাসিকাদের কোনো সুযোগই নেই। হে ভিক্ষুগণ, এটা ব্রহ্মচর্যবাসের পঞ্চম অক্ষণ, অসময়।

যে ব্যক্তি মধ্যম জনপদে জন্মগ্রহণ করে কিন্তু মিথ্যাদৃষ্টিপরায়ণ এবং বিপরীত মতবাদ পোষণ করে যে চিন্তা করে, দান, বলি, হোম বলে কিছু নেই; সুকৃত, দুষ্কৃত কর্মের ফল বা বিপাক বলে কিছু নেই; ইহলোক বা পরলোক বলে কিছু নেই; মাতা নেই, পিতা নেই, কোনো ঔপপাতিক (‌আপনা হতে জাত) সত্ত্বা নেই, জগতে সর্বোচ্চ প্রাপ্তব্য বিষয় পেয়েছে, সর্বোচ্চ বিষয় লাভ করেছে এমন কোনো শ্রমণ বা ব্রাহ্মণ নেই যারা ইহলোক, পরলোক স্বয়ং অভিজ্ঞা দ্বারা প্রত্যক্ষ করে ঘোষণা করতে পারে। হে ভিক্ষুগণ, এটা ব্রহ্মচর্যবাসের ষষ্ঠ অক্ষণ, অসময়।

যে ব্যক্তি মধ্যম জনপদে জন্মগ্রহণ করেছে কিন্তু বোকা এবং নির্বোধ, জড়বুদ্ধিসম্পন্ন নির্বোধ, যে সুভাষিত বা দুর্ভাষিত বিষয়ের অর্থ বুঝতে অক্ষম। হে ভিক্ষুগণ, এটা ব্রহ্মচর্যবাসের সপ্তম অক্ষণ, অসময়।

৪. পুনঃ হে ভিক্ষুগণ, জগতে যখন তথাগত অর্হৎ, সম্যকসম্বুদ্ধ, বিদ্যাচরণসম্পন্ন, সুগত, লোকবিদ, অনুত্তর, লোকবিদ, অনুত্তর পুরুষদম্য সারথি, দেবমনুষ্যগণের শাস্তা, বুদ্ধ, ভগবান উৎপন্ন হন এবং সুগত প্রবেদিত উপশমকারী, পরিনির্বাণদায়ক, সম্বোধির পথ প্রদর্শনকারী ধর্মের দেশনা হয় না এবং যে ব্যক্তি মধ্যপ্রদেশের জনপদে জন্মগ্রহণ করে এবং প্রজ্ঞাবান হয়, নির্বোধ নহে কিংবা জড়বুদ্ধিসম্পন্ন নির্বোধ হয় না কিন্তু সুভাষিত কিংবা দুর্ভাষিত বিষয় সম্পর্কে বলতে সক্ষম। হে ভিক্ষুগণ, এটা ব্রহ্মচর্যবাসের অষ্টম অক্ষণ, অসময়।

হে ভিক্ষুগণ, এগুলোই ব্রহ্মচর্যবাসের অষ্টবিধ অক্ষণ, অসময়।

৫. হে ভিক্ষুগণ, ব্রহ্মচর্যবাসের একমাত্র একটি ক্ষণ, সময় রয়েছে। সেটা কী?

৬. হে ভিক্ষুগণ, জগতে যখন তথাগত অর্হৎ, সম্যকসম্বুদ্ধ, বিদ্যাচরণসম্পন্ন, সুগত, লোকবিদ, অনুত্তর পুরুষ দমনকারী সারথি, দেবমনুষ্যগণের শাস্তা, বুদ্ধ, ভগবান উৎপন্ন হন এবং সুগত প্রবেদিত উপশমকারী, পরিনির্বাণদায়ক, সম্বোধির পথ প্রদর্শনকারী ধর্মের দেশনা হয় এবং যে ব্যক্তি মধ্য জনপদে জন্মগ্রহণ করে, বুদ্ধিমান হয়, নির্বোধ বা জড়বুদ্ধিসম্পন্ন হয় না কিন্তু সুভাষিত বা দুর্ভাষিত বিষয়ের অর্থ নির্ধারণে সক্ষম।

হে ভিক্ষুগণ, এটা ব্রহ্মচর্যবাসের একটা ক্ষণ এবং সময়।

যেজন মনুষ্যজন্ম লভে সুপ্রবেদিত সদ্ধর্মে

লভে না কোনও সুফল, সেজন করে অতিক্রম শুধু সুক্ষণ

সত্ত্বগণের অন্তরায়কর বহু অক্ষণ হয়েছে বর্ণিত,

ক্বচিৎ জগতে জন্ম লভেন অক্ষণ বুদ্ধ তথাগতগণ।

সুদুর্লভ ক্ষণ, বুদ্ধের সম্মুখীভূত মনুষ্যজীবন লাভ

ও সদ্ধর্ম দেশনা শ্রবণ হয় বড়ই দুর্লভ,

তদ্ধেতু অর্থকামী সাধু সজ্জন মাত্রেরই করে লাভ

সেসব, কুশল লাভে চেষ্টাশীল হওয়াই উত্তম।

সুক্ষণ অতিক্রম করা নহে উচিত, কারণ সুক্ষণ অতিক্রমকারীই

পতিত হয়ে নিরয়ে করে যে শোক।

সদ্ধর্মকে বিশেষরূপে জানার জন্য তৎপ্রতি হতে হবে যত্নবান

ইহলোকে সদ্ধর্মের নিয়মিত আর্যমার্গ অলব্ধ

ব্যক্তিকে অতীর্থে বণিকের অনুতাপ তুল্য

চিরকাল ভোগ করতে হবে অনুতাপ।

[অর্থাৎ, যদি কোনো বণিক অমুক স্থানে মহার্ঘ দ্রব্যাদি বিক্রিত হয় শুনেও গমন না করে, কিন্তু অপর বণিক তথায় গিয়ে আটগুণ দশগুণ লাভ করেছে এরূপ ওই বণিক শুনে ওই বণিক যেমন অনুতাপানলে দগ্ধ হয়, তদ্রূপ সুক্ষণ লাভ করে যারা অবহেলা করে আর যারা মার্গ ফলাদি লাভ করে, সেই মার্গলাভী ব্যক্তির কথা শুনে ওই ব্যক্তিও অনুতাপানলে জ্বলতে থাকে।]

অবিদ্যাজড়িত ও সদ্ধর্মে অননুরক্ত মানব জাতি

মরণশীল সংসারে হয় চিরকাল জন্ম মৃত্যুর অধীন

ও ভোগ করে থাকে দুঃখ।

যে সত্ত্বগণ সুকথিত সদ্ধর্মে মনুষ্য জন্ম লাভ করেছেন,

করবেন, করছেন শাস্তাবচন প্রতিপালন,

এ জগতে যাঁরা তথাগত বুদ্ধদেশিত অনুত্তর ব্রহ্মচর্য-মার্গ

করেছেন লাভ, তাঁরাই অবগত হয়েছেন ক্ষণ সম্পত্তির মূল্য।

চক্ষুষ্মান আদিত্য বন্ধু বুদ্ধ কর্তৃক যে শীলসম্বর

হয়েছে দেশিত, সে শীলসম্বরে গুপ্ত, সতত স্মৃতিমান

ও কামরাগ দ্বারা অনাদ্রিত হয়ে করবে বাস।

যাঁরা মারধেয়্য ভূত সংসারে অনুগত বা মাররাজ্যে আগত,

শীল, সমস্ত অনুশয় বা কামরাগ ভবরাগাদি করে

ছেদন কামাদি আসব হয়েছেন ক্ষয়প্রাপ্ত, এ জগতে তাঁরাই

নির্বাণ পারগত নামে হন কথিত।”

১০. অনুরুদ্ধ মহাবিতর্ক সূত্র
৩০.১. একসময় ভগবান সুংসুমার পর্বতস্থিত মৃগদাবের ভেসকলা বনে ভগ্গদের মধ্যে অবস্থান করছিলেন। সে সময়ে শ্রদ্ধেয় অনুরুদ্ধ পূর্বপ্রান্তস্থিত বাঁশবনে চেতীদের মধ্যে বাস করতেছিলেন। তখন একাকী নির্জন অবস্থায় বাস করার সময় আয়ুষ্মান অনুরুদ্ধের মনে এই চিন্তার উদ্রেক হলো, “এই ধর্ম অল্পেচ্ছুদের জন্য, এই ধর্ম যে বেশি চায় তার জন্য নহে। এই ধর্ম অল্পেচ্ছুদের জন্য, এই ধর্ম সন্তুষ্টদের জন্য, অসন্তুষ্টদের জন্য নহে। এই ধর্ম নিভৃতদের জন্য, পরিষদ অনুরাগীর জন্য নহে। বীর্যবানের জন্য এই ধর্ম, অলসের জন্য নহে। স্মৃতিশীলদের জন্য এই ধর্ম, মন্থর স্মৃতিসম্পন্নদের জন্য নহে। সমাহিতদের জন্য এই ধর্ম, অসমাহিতদের জন্য নহে। প্রজ্ঞাবানদের জন্য এই ধর্ম, প্রজ্ঞাহীনের জন্য নহে।”

২. তৎপর ভগবান আয়ুষ্মান অনুরুদ্ধের চিত্ত পরিবিতর্ক পরিজ্ঞাত হয়ে যেমন কোনো বলবান পুরুষ সংকুচিত বাহু প্রসারিত করে, প্রসারিত বাহু সঙ্কোচিত করে তদ্রূপই ভগবান সুংসুমার পর্বতস্থিত মৃগদাবের ভেসকলা বন হতে অন্তর্হিত হয়ে ততটুকু সময়ের মধ্যে পূর্ব প্রান্তে বাঁশ বনে শ্রদ্ধেয় অনুরুদ্ধের সম্মুখে প্রাদুর্ভূত হন। প্রজ্ঞাপিত আসনে ভগবান উপবেশন করেন। শ্রদ্ধেয় অনুরুদ্ধ ভগবানকে অভিবাদন করে এক প্রান্তে উপবেশন করেন। এক প্রান্তে উপবিষ্ট শ্রদ্ধেয় অনুরুদ্ধকে ভগবান বলেন :

৩. “সাধু, সাধু অনুরুদ্ধ, অনুরুদ্ধ সাধু, তুমি মহাপুরুষের সপ্ত চিন্তন বিষয়ে চিন্তা করতেছিলে। যেমন : অল্প প্রত্যাশীদের জন্য এ ধর্ম, মহা প্রত্যাশীদের জন্য নহে; সন্তুষ্টদের জন্য ধর্ম, অসন্তুষ্টদের জন্য নহে; নিভৃতদের জন্য ধর্ম, পরিষদ প্রিয়দের জন্য নহে; বীর্যবানদের জন্য ধর্ম, অলসের জন্য নহে; স্মৃতিশীলদের জন্য ধর্ম, মন্থর স্মৃতিসম্পন্নদের জন্য নহে; সমাহিতের জন্য ধর্ম, অসমাহিতের জন্য নহে; প্রজ্ঞাবানদের জন্য ধর্ম, দুষ্প্রাজ্ঞদের জন্য নহে। কিন্তু অনুরুদ্ধ, তুমি মহাপুরুষের এই অষ্ট চিন্তন বিষয়েও চিন্তা কর : “এই ধর্ম নিশ্চিতদের জন্য এবং যে সত্যতায় আনন্দ পায় তার জন্য; এই ধর্ম বিক্ষিপ্তদের জন্য নহে অথবা যারা বিক্ষিপ্ততায় আনন্দ পায় তাদের জন্য নহে?”

৪. “অনুরুদ্ধ, যখন তুমি মহাপুরুষের এই অষ্টবিধ চিন্তন বিষয়ে চিন্তা করবে তখন অনুরুদ্ধ, তুমি ইচ্ছা করলে কামমুক্ত, অকুশলমুক্ত হয়ে স-বিতর্ক, স-বিচার, বিবেকজ প্রীতিসুখ-সমন্বিত প্রথম ধ্যান লাভ করে অবস্থান করবে।

৫. অনুরুদ্ধ, যখন তুমি মহাপুরুষের এই অষ্টবিধ চিন্তন বিষয়ে চিন্তা করবে তখন অনুরুদ্ধ, তুমি ইচ্ছা করলে বিতর্কবিচার প্রশমিত করে আধ্যাত্মিক সমপ্রসাদ চিত্তে একাগ্রভাব আনয়নকারী বিতর্কবিহীন বিচারহীন সমাধিজ প্রীতিসুখসমন্বিত দ্বিতীয় ধ্যান লাভ করে অবস্থান করবে।

৬. অনুরুদ্ধ, যখন তুমি মহাপুরুষের এই অষ্টবিধ চিন্তন বিষয়ে চিন্তা করবে তখন অনুরুদ্ধ, তুমি ইচ্ছা করলে প্রীতিতেও বিরাগী হয়ে উপেক্ষার ভাবে অবস্থান করবে, স্মৃতিমান ও সম্প্রজ্ঞাত হয়ে স্বচিত্তে (প্রীতি-নিরপেক্ষ) সুখ অনুভব করবে, আর্যগণ যে ধ্যান-স্তরে আরোহণ করলে “ধ্যায়ী উপেক্ষা-সম্পন্ন ও স্মৃতিমান হয়ে (প্রীতি-নিরপেক্ষ) সুখে বিচরণ করেন” বলে বর্ণনা করেন, সেই তৃতীয় ধ্যান-স্তরে উন্নীত হয়ে তাতে বিচরণ করবে।

৭. অনুরুদ্ধ, যখন তুমি মহাপুরুষের এই অষ্টবিধ চিন্তন বিষয়ে চিন্তা করবে তখন অনুরুদ্ধ, তুমি ইচ্ছা করলে সর্ব দৈহিক সুখ-দুঃখ পরিত্যাগ করেই পূর্বেই সৌমনস্য-দৌর্মনস্য (মনের হর্ষ-বিষাদ) অস্তমিত করে না-দুঃখ না-সুখ, উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে তাতে অবস্থান করবে।

৮. অনুরুদ্ধ, যখন তুমি মহাপুরুষের এই অষ্টবিধ চিন্তন বিষয়ে চিন্তা কর এবং ইচ্ছাক্রমে, বিনাকষ্টে, সহজে এই চার ধ্যান, সম্পূর্ণরূপে চৈতসিক, দৃষ্টধর্মে সুখ আনয়নকারী বিষয় লাভ কর তখন অনুরুদ্ধ, কোনো গৃহপতি বা গৃহপতিপুত্রের নিকট বিভিন্ন বর্ণের বস্ত্র যেরূপ সন্তুষ্টি ও আনন্দের, তোমার নিকট সন্তুষ্টি, আনন্দ, সুখে বিহরণ ও নির্বাণ লাভের জন্য পাংশুকূলিক চীবর পরিধানও তদ্রূপ।

৯. অনুরুদ্ধ, যখন তুমি মহাপুরুষের এই অষ্টবিধ চিন্তন বিষয়ে চিন্তা কর এবং ইচ্ছাক্রমে, অনায়াসে, সহজে এই চতুর্ধ্যান যা সম্পূর্ণরূপে চৈতসিক, দৃষ্টধর্মে সুখ আনয়নকারী বিষয় লাভ কর তখন অনুরুদ্ধ, কোনো গৃহপতি বা গৃহপতি পুত্রের নিকট শালী চাউলের খাদ্য, কালোমুক্ত পরিষ্কৃত, যা অনেক সূপ-ব্যঞ্জন দ্বারা পরিবেশিত খাদ্য যেরূপ, তোমার নিকট সন্তুষ্টি, আনন্দ, সুখে বিহরণ ও নির্বাণ লাভের জন্য পিণ্ডচারণে জীবিকা নির্বাহকরণও তদ্রূপ।

১০. অনুরুদ্ধ, যখন তুমি মহাপুরুষের এই অষ্টবিধ চিন্তন বিষয়ে চিন্তা কর এবং ইচ্ছাক্রমে, বিনাকষ্টে, অতি সহজে এই চতুর্ধ্যান যা সম্পূর্ণরূপে চৈতসিক, দৃষ্টধর্মে সুখ আনয়নকারী বিষয় লাভ কর তখন অনুরুদ্ধ, যেমন কোনো গৃহপতি বা গৃহপতি পুত্রের নিকট বন্ধ করার দরজা জানালাযুক্ত ত্রিকোণ ধারবিশিষ্ট চুন, সুড়কি ও পানি দ্বারা জমাট গৃহ যাতে প্রবেশ করে মুক্ত বাতাস, সন্তুষ্টি ও আনন্দ যেরূপ, তোমার নিকট সুখে বিহরণ ও নির্বাণ লাভের জন্য বৃক্ষমূলে শয্যাসনও ঠিক তদ্রূপ।

১১. অনুরুদ্ধ, যখন তুমি মহাপুরুষের এই অষ্টবিধ চিন্তন বিষয়ে চিন্তা কর এবং ইচ্ছাক্রমে, বিনাকষ্টে, অতি সহজে এই চতুর্ধ্যান যা সম্পূর্ণরূপে চৈতসিক, ইহ জীবনে সুখ আনয়নকারী বিষয় লাভ কর তখন অনুরুদ্ধ, যেমন কোনো গৃহপতি বা গৃহপতি পুত্রের নিকট পশমী আবরণ, পশমী বস্ত্র বা চাদর যা মৃগচর্ম দ্বারা প্রস্তুত যার উপরে আছে চন্দ্রাতপ, উভয় পার্শ্ব গাঢ় লাল গদি সন্তুষ্টি, আনন্দ বিধান করে, তোমার নিকট সুখে বিহরণ ও নির্বাণ লাভের জন্য তৃণ বিস্তৃত শয্যাসনও তদ্রূপ।

১২. অনুরুদ্ধ, যখন তুমি মহাপুরুষের এই অষ্টবিধ চিন্তন বিষয়ে চিন্তা কর এবং ইচ্ছাক্রমে, বিনাকষ্টে, অতি সহজে এই চতুর্ধ্যান যা সম্পূর্ণরূপে চৈতসিক, ইহ জীবনে সুখ আনয়নকারী বিষয় লাভ কর তখন অনুরুদ্ধ, যেমন কোনো গৃহপতি বা গৃহপতি পুত্রের কাছে নানাবিধ ভৈষজ্য, সর্পি, নবনীত, তৈল, মধু, ইক্ষু রস যেরূপ সন্তুষ্টি ও আনন্দের বিষয়, তোমার নিকট সুখে বিহরণ ও নির্বাণ লাভের জন্য গো-মূত্র সেবনও তদ্রূপ।

১৩. অতএব, অনুরুদ্ধ, পূর্বপ্রান্তস্থিত এই বাঁশবনে চেতীদের মধ্যে আগত বর্ষাবাস উদ্‌যাপন কর।” শ্রদ্ধেয় অনুরুদ্ধ উত্তর দিলেন, “হ্যাঁ প্রভু, অতঃপর ভগবান আয়ুষ্মান অনুরুদ্ধকে এই উপদেশ দিয়ে যেমন কোনো বলবান পুরুষ সংকুচিত বাহু প্রসারিত করে, প্রসারিত বাহু সংকুচিত করে তদ্রূপ পূর্বপ্রান্তস্থিত চেতীদের বাঁশবন হতে অন্তর্হিত হয়ে সংসুমার পর্বতস্থিত মৃগদাবের ভেসকলাবনে ভগ্গদের মধ্যে প্রাদুর্ভূত হন। প্রজ্ঞাপিত আসনে ভগবান উপবেশন করেন। উপবেশন করে ভগবান ভিক্ষুগণকে আহ্বান করেন :

১৪. “হে ভিক্ষুগণ, মহাপুরুষের অষ্টবিধ চিন্তন বিষয় ভাষণ করব, তা মনোযোগ সহকারে শ্রবণ কর, মনোনিবেশ কর, আমি দেশনা করব।” ভিক্ষুগণ “হ্যাঁ ভদন্ত” বলে প্রত্যুত্তরে সম্মতি জানালেন। ভগবান বলেন :

“হে ভিক্ষুগণ, অষ্টবিধ মহাপুরুষের বিতর্ক কিরূপ?

১৫. “হে ভিক্ষুগণ, অল্পেচ্ছুদের জন্য এই ধর্ম, মহা প্রত্যাশীদের জন্য নহে; সন্তুষ্টদের জন্য এই ধর্ম, অসন্তুষ্টদের জন্য নহে; প্রবিবিক্তদের (নির্জনপ্রিয়দের) জন্য এই ধর্ম, পরিষদপ্রিয়দের জন্য নহে; আরব্ধবীর্যদের (উদ্যমশীলদের) জন্য এই ধর্ম, অলসপরায়ণদের জন্য নহে; স্মৃতিপরায়ণদের জন্য এই ধর্ম, স্মৃতিবিপন্নদের জন্য নহে; সমাহিতদের জন্য এই ধর্ম, অসমাহিতদের জন্য নহে, প্রজ্ঞাবানদের জন্য এই ধর্ম, দুষ্প্রাজ্ঞদের জন্য নহে; এই ধর্ম নিশ্চিতদের জন্য এবং যারা সত্যতায় আনন্দ পায় তাদের জন্য এই ধর্ম, বিক্ষিপ্তচিত্তদের জন্য নহে অথবা বিক্ষিপ্ততায় যারা আনন্দ পায় তাদের জন্য নহে।

১৬. ভিক্ষুগণ, এই ধর্ম অল্পেচ্ছুদের জন্য, এই ধর্ম মহা প্রত্যাশীদের জন্য নহে, এরূপই উক্ত হয়েছে। কিন্তু কেন এরূপ বলা হয়েছে?

১৭. এক্ষেত্রে হে ভিক্ষুগণ, ভিক্ষু অল্পেচ্ছু হয়ে “তারা আমাকে অল্পেচ্ছু জানুক” এরূপ ইচ্ছা করে না; সন্তুষ্ট হয়ে “সন্তুষ্ট আমাকে তারা জানুক” এরূপ ইচ্ছা করে না; বিবিক্ত (নির্জন) হয়ে “বিবিক্ত আমাকে তারা জানুক” এরূপ ইচ্ছা করে না; উদ্যমশীল আমাকে তারা জানুক” এরূপ ইচ্ছা করে না; স্মৃতিশীল হয়ে “স্মৃতিশীল আমাকে তারা জানুক” এরূপ ইচ্ছা করে না; সমাহিত হয়ে “সমাহিত আমাকে তারা জানুক” এরূপ ইচ্ছা করে না; প্রজ্ঞাবান হয়ে “প্রজ্ঞাবান আমাকে তারা জানুক” এরূপ ইচ্ছা করে না; যথার্থতায় আনন্দিত হয়ে “যথার্থ আমাকে তারা জানুক” এরূপ ইচ্ছা করে না। হে ভিক্ষুগণ, অল্পেচ্ছুদের জন্য এই ধর্ম, মহেচ্ছুদের জন্য নহে যে বলা হয়েছে তা এ কারণে বলা হয়েছে।

১৮. এই ধর্ম, হে ভিক্ষুগণ, সন্তুষ্টদের জন্য, অসন্তুষ্টদের জন্য নহে, এরূপ বলা হয়েছে। কিন্তু কেন এরূপ বলা হয়েছে?

১৯. এক্ষেত্রে, হে ভিক্ষুগণ, ভিক্ষু চীবর, পিণ্ডপাত (ভিক্ষা), শয্যাসন, গিলানপ্রত্যয় (অসুস্থতায় ওষধ), ভৈষজ্য, পরিষ্কারে সন্তুষ্ট থাকে। সুতরাং, হে ভিক্ষুগণ, সন্তুষ্টদের জন্য যে ধর্ম বলা হয়েছে, অসন্তুষ্টদের জন্য নহে তা যথার্থই বলা হয়েছে এবং তা এ কারণেই বলা হয়েছে।

২০. হে ভিক্ষুগণ, প্রবিবিক্তদের জন্য এই ধর্ম, পরিষদপ্রিয়দের জন্য নহে, এরূপ বলা হয়েছে। কিন্তু কেন এরূপ বলা হয়েছে?

২১. এক্ষেত্রে, হে ভিক্ষুগণ, যখন একজন ভিক্ষু নির্জনে বাস করে তার নিকট এসব পরিদর্শনকারী আসে, যেমন ভিক্ষু না এবং ভিক্ষুণী, উপাসক এবং উপাসিকা, রাজা এবং রাজমহামাত্য, তিত্থিয় এবং তাদের শ্রাবকগণ। তখন ভিক্ষু বিবেকনিম্ন চিত্তে, বিবেকপ্রবণ চিত্তে, বিবেকনমিত চিত্তে, বিবেক অভিরমিত এবং নৈষ্ক্রম্যে অভিরমিত হয় এবং তার কথাবার্তা সম্পূর্ণরূপে বহির্গমনে (পার্থিব কোনো বিষয়েই সংলগ্ন নহে) সীমাবদ্ধ থাকে। ভিক্ষুগণ, প্রবিবিক্তদের জন্য ধর্ম, পরিষদপ্রিয়দের জন্য নহে যে বলা হয়েছে তা এ কারণেই বলা হয়েছে।

২২. ভিক্ষুগণ, আরব্ধবীর্যদের (উদ্যমশীলদের) জন্য এই ধর্ম, অলসদের জন্য নহে, এরূপ বলা হয়েছে। কিন্তু তা কেন বলা হয়েছে?

২৩. এক্ষেত্রে, হে ভিক্ষুগণ, ভিক্ষু উদ্যমশীল হয়ে অবস্থান করে অকুশল বিষয়ের প্রহীনের জন্য এবং কুশল ধর্মের শ্রীবৃদ্ধির জন্য, দৃঢ় এবং স্থির-সংকল্প, কুশলধর্ম অপরিত্যাগী। ভিক্ষুগণ, উদ্যমশীলদের জন্য এই ধর্ম, অলসদের জন্য নহে যে বলা হয়েছে তা এ কারণেই বলা হয়েছে।

২৪. হে ভিক্ষুগণ, স্মৃতিমানদের জন্য এই ধর্ম, মন্থর স্মৃতিসম্পন্নদের জন্য নহে, এরূপ বলা হয়েছে। কিন্তু এরূপ কেন বলা হয়েছে?

২৫. এক্ষেত্রে, হে ভিক্ষুগণ, ভিক্ষু স্মৃতিপরায়ণ হয়, পরম স্মৃতিশীল এবং পরিণামদর্শিতা-সম্পন্ন হয়, দীর্ঘকালের কৃত এবং কথিত বিষয় স্মরণ ও মনে করে। ভিক্ষুগণ, স্মৃতিমানদের জন্য এই ধর্ম, মন্থর স্মৃতিসম্পন্নদের জন্য নহে যে বলা হয়েছে তা এ কারণে বলা হয়েছে।

২৬. ভিক্ষুগণ, সমাহিতের জন্য এই ধর্ম, অসমাহিতের জন্য নহে, এরূপ বলা হয়েছে। কিন্তু এরূপ কেন বলা হয়েছে?

২৭. এক্ষেত্রে, হে ভিক্ষুগণ, ভিক্ষু কামে বিবিক্ত (নির্লিপ্ত) হয়ে সবিতর্ক সবিচার বিবেকজ প্রীতি-সুখমণ্ডিত প্রথম ধ্যান লাভ করে তাতে অবস্থান করে। ভিক্ষু বিতর্ক, বিচার উপশমে অধ্যাত্ম সম্প্রসাদী চিত্তের একাগ্রভাব আনয়নকারী বিতর্কাতীত, বিচারাতীত, সমাধিজ প্রীতি-সুখমণ্ডিত দ্বিতীয় ধ্যান লাভ করে তাতে অবস্থান করে। ভিক্ষু প্রীতিতেও বীতরাগ হয়ে উপেক্ষার ভাবে অবস্থান করে, স্মৃতিমান ও সম্প্রজ্ঞাত হয়ে স্বচিত্তে প্রীতি-নিরপেক্ষ সুখ অনুভব করে, আর্যগণ যে ধ্যানস্তরে আরোহণ করলে “ধ্যায়ী উপেক্ষাসম্পন্ন ও স্মৃতিমান হয়ে প্রীতিনিরপেক্ষ সুখে বাস করেন” বলে বর্ণনা করেন, সেই তৃতীয় ধ্যান লাভ করে তাতে অবস্থান করে। ভিক্ষু সর্ব দৈহিক সুখ-দুঃখ পরিহার করে পূর্বেই সৌমনস্য-দৌর্মনস্য (মনের হর্ষ-বিষাদ) অস্তমিত করে না-দুঃখ না-সুখ উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে তাতে অবস্থান করে। হে ভিক্ষুগণ, সমাহিতের জন্য এই ধর্ম, অসমাহিতের জন্য নহে, এরূপ যে বলা হয়েছে তা এ কারণে বলা হয়েছে।

২৮. হে ভিক্ষুগণ, প্রজ্ঞাবানদের জন্য এই ধর্ম, প্রজ্ঞাহীনদের জন্য নহে এরূপ যে বলা হয়েছে। কিন্তু কেন তা বলা হয়েছে?

২৯. হে ভিক্ষুগণ, ভিক্ষু উদয়-বিলয়গামিনী বিষয়ে প্রজ্ঞাবান হয় যা সম্পূর্ণরূপে দুঃখক্ষয়গামিনী আর্যোচিত নির্বেদ জ্ঞান দ্বারা সমন্বিত। ভিক্ষুগণ, প্রজ্ঞাবানদের জন্য এই ধর্ম, প্রজ্ঞাহীনদের জন্য যে নহে তা এ কারণেই বলা হয়েছে।

৩০. হে ভিক্ষুগণ, নিষ্প্রপঞ্চদের জন্য এই ধর্ম এবং নিষ্প্রপঞ্চে অভিরমিতদের জন্য প্রপঞ্চদের জন্য, এবং প্রপঞ্চে অভিরমিতদের জন্য এ ধর্ম নয়, এরূপ কেন বলা হয়েছে। কিন্তু এরূপ কেন বলা হয়েছে?

৩১. হে ভিক্ষুগণ, ভিক্ষু প্রপঞ্চ (মায়া) নিরোধে চিত্তকে ধাবিত করে, মনোনিবেশ করে, স্থির এবং বিমুক্ত হয়। হে ভিক্ষুগণ, নিষ্প্রপঞ্চদের জন্য এই ধর্ম এবং যারা সত্যে অভিরমিত হয় তাদের জন্য, এই ধর্ম বিক্ষিপ্তদের জন্য নহে কিংবা যারা তাতে আনন্দ পায় তাদের জন্য নহে যে বলা হয়েছে তা এ কারণেই বলা হয়েছে।”

৩২. অতঃপর আয়ুষ্মান অনুরুদ্ধ পূর্বপ্রান্তস্থিত বাঁশবনে চেতীদের মধ্যে আগত বর্ষা যাপন করেন। তৎপর আয়ুষ্মান অনুরুদ্ধ একাকী, নির্জন, অপ্রমত্ত, আগ্রহশীল, দৃঢ়প্রতিজ্ঞ হয়ে অবস্থানকালে অনতিবিলম্বে যে জন্য কুলপুত্রগণ যথার্থই আগার পরিত্যাগ করে অনাগারিক প্রব্রজ্যা লাভ করে সেই অনুত্তর ব্রহ্মচর্য পর্যাবসানে ইহ জীবনেই স্বয়ং অভিজ্ঞা দ্বারা প্রত্যক্ষ করে তাতে অবস্থান করেন। তিনি উন্নত জ্ঞানে জানতে পারেন, “আমার জন্মবীজ ক্ষীণ হয়েছে, ব্রহ্মচর্যব্রত উদ্‌যাপিত হয়েছে, করণীয় কার্য কৃত হয়েছে, অতঃপর আর এখানে আসতে হবে না।” আয়ুষ্মান অনুরুদ্ধ অর্হৎগণের অন্যতম হিসাবে পরিগণিত হয়েছিলেন। তাঁর অর্হত্ত্ব প্রাপ্তিকালে শ্রদ্ধেয় অনুরুদ্ধ এ গাথাসমূহ ভাষণ করেন :

“এ জগতে অনুত্তর শাস্তা জ্ঞাত হয়ে সংকল্প আমার

বা জ্ঞাত হয়ে বিতর্ক মনোময় ঋদ্ধিকায়ে,

ঋদ্ধিযোগে মম সন্নিকটে হলেন উপনীত।

যবে উপজিল বিতর্ক আমার, তবে উত্তরীতর

ধর্ম দেশিলেন নিষ্প্রপঞ্চ বা তৃষ্ণা-মান-দৃষ্টিবিহীন

বুদ্ধ নিষ্প্রপঞ্চ বা নির্বাণ পদযুক্ত ধর্ম করলেন দেশনা।

জ্ঞাত হয়ে তাঁর ধর্মশাসনে হয়েছি রত

ত্রিবিধ বিদ্যা হয়েছে অর্জিত, বুদ্ধের শাসনে

নির্বাণ ফল হয়েছে কৃত।”

গৃহপতি-বর্গ তৃতীয় সমাপ্ত।

তস্সুদ্দানং/স্মারক গাথা

দ্বিবিধ উগ্র, দ্বিবিধ হত্থক মহানাম জীবক,

দ্বিবিধ বল অক্ষণ অনুরুদ্ধ, সবে দিলে দশ।


 

৪. দান বর্গ
১. প্রথম দান সূত্র
৩১. ১. “ভিক্ষুগণ, দানের এই অষ্টবিধ উপায়। অষ্ট কী কী?

২. কেউ স্বেচ্ছায় দান দেয়; কেউ ভয়ে দান দেয়; কেউ এরূপ চিন্তা করে দান দেয়-“তিনি আমাকে দিয়েছিলেন;” “তিনি আমাকে দেবেন” ভেবে দান দেয়; “দান দেয়া ভালো” এরূপ চিন্তা করে দান দেয়; “আমি আহার প্রস্তুত করি, তারা করে না; যদিও আমি আহার প্রস্তুত করি তবুও যারা আহার প্রস্তুত করে না আমি তাদেরকে দান দিতে বারণ করার অযোগ্য” ভেবে দান দেয়; “আমার এই দান হতে কল্যাণমূলক কীর্তি বিঘোষিত হবে” চিন্তা করে কেউ দান দেয়; কেউ দান দেয় সমৃদ্ধ হতে এবং চিত্ত কোমল করতে।

হে ভিক্ষুগণ, এগুলোই দানের অষ্টবিধ উপায়।”

২. দ্বিতীয় দান সূত্র
৩২. “শ্রদ্ধা, লজ্জা ও নিষ্কলুষ দান

এ সব ধর্ম হয় সৎপুরুষ অনুসৃত

এ মার্গ বিষয়ে বলেন দিব্যলোকবাসীগণ,

এ উপায়ে গমন করে দেবলোকে।”

৩. দানবস্তু সূত্র
৩৩.১. “হে ভিক্ষুগণ, দানের এই অষ্টবিধ ভিত্তি। আট কী কী?

২. “কেউ ইচ্ছাবশত দান দেয়; কেউ ক্রোধবশত দান দেয়; কেউ মোহ৭বশত দান দেয়; কেউ ভয় হেতু দান দেয়; কেউ এ রকম ভেবে দান দেয়; “আমার পূর্ব পুরুষ দ্বারা পূর্বে এই দান দেয়া হয়েছিল এবং কৃত হয়েছিল। আমি আমার পরিবারের প্রাচীন রীতি পরিত্যাগ করতে পারি না।” “আমি এ দান দিয়ে কায় ভেদে মৃত্যুর পর সুগতি স্বর্গলোকে উৎপন্ন হব” এরূপ ভেবে কেউ দান দেয়; “আমার এ দান চিত্তকে প্রশান্ত করে, আনন্দ ও প্রফুল্লতা উৎপন্ন করে”, এরূপ চিন্তা করে কেউ দান দেয়; কেউ চিত্তকে অলঙ্করণ ও চিত্ত পরিষ্কারের জন্য দান দেয়।

হে ভিক্ষুগণ, দানের এই অষ্টবিধ ভিত্তি।”

৪. ক্ষেত্র সূত্র
৩৪.১. “হে ভিক্ষুগণ অষ্টাঙ্গ সমন্বিত ক্ষেত্রে বীজ উপ্ত হলে মহাফলপ্রদ হয় না, মহা স্বাদযুক্ত হয় না কিংবা এটাকে সমৃদ্ধিশালী ভূমি হিসাবে বিবেচনা করা হয় না। কীরূপে অষ্টবিধ গুণযুক্ত হয়?

২. এক্ষেত্রে, হে ভিক্ষুগণ, ক্ষেত্রটি উঁচু-নিচু, শিলাময়, নুড়িপূর্ণ, লবণযুক্ত হয়, মাটির গভীরতা বিহীন, জল প্রবেশ বা বের হওয়ার পথহীন; গমনাগমনের পথবিহীন, সীমানাবিহীন। ভিক্ষুগণ, এরূপ অষ্টাঙ্গযুক্ত ক্ষেত্রে বীজ উপ্ত হলে মহাফলপ্রদ, স্বাদযুক্ত হয় না কিংবা এটাকে সমৃদ্ধিশীল ভূমি হিসাবে বিবেচনা করা হয় না। তদ্রূপ, হে ভিক্ষুগণ, অষ্টাঙ্গযুক্ত শ্রমণ-ব্রাহ্মণকে প্রদত্ত দানের ফল মহৎ হয় না, মহা হিতকর, চমৎকার কিংবা মহা রোমাঞ্চকর হয় না। তারা কীরূপ অষ্ট গুণসম্পন্ন হয়?

৩. হে ভিক্ষুগণ, শ্রমণ-ব্রাহ্মণ মিথ্যাদৃষ্টিসম্পন্ন হয়, মিথ্যা-সংকল্পযুক্ত, মিথ্যাবাক্যসম্পন্ন, মিথ্যাকর্মসম্পন্ন, মিথ্যাজীবী, মিথ্যা উদ্যমী, মিথ্যাস্মৃতিযুক্ত, মিথ্যা সমাধিযুক্ত। ভিক্ষুগণ, এই অষ্টাঙ্গযুক্ত শ্রমণ-ব্রাহ্মণকে প্রদত্ত দানের ফল মহৎ হয় না, মহা হিতকর, চমৎকার কিংবা রোমাঞ্চকর হয় না।

৪. হে ভিক্ষুগণ, অষ্টাঙ্গযুক্ত ক্ষেত্রে বীজ উপ্ত হলে মহাফল লাভ হয়, স্বাদযুক্ত এবং উর্বর ভূমি হিসাবে বিবেচিত হয়। অষ্টাঙ্গ সমন্বিত কীরূপ গুণযুক্ত হয়?

৫. হে ভিক্ষুগণ, ক্ষেত্রটি বন্ধুর হয় না, শিলামুক্ত, নুড়িবিহীন, লবণমুক্ত, মাটি গভীরতাসম্পন্ন, জল প্রবেশ পথ ও বের হওয়ার পথ, জল গমনাগমনের পথযুক্ত ও সীমানাযুক্ত হয়। ভিক্ষুগণ, এরূপ অষ্টাঙ্গযুক্ত ক্ষেত্রে বীজ উপ্ত হলে মহাফল ফলে, ক্ষেত্র হয় স্বাদযুক্ত, উর্বর বলে বিবেচিত হয়। তদ্রূপ, ভিক্ষুগণ, অষ্টাঙ্গসম্পন্ন শ্রমণ-ব্রাহ্মণকে প্রদত্ত দানের ফল মহৎ, মহা হিতকর, চমৎকার, মহা রোমাঞ্চকর হয়। তদ্রূপ, হে ভিক্ষুগণ, অষ্টাঙ্গ সমন্বিত শ্রমণ-ব্রাহ্মণকে প্রদত্ত দানের ফল মহৎ, মহা হিতকর, চমৎকার, রোমাঞ্চকর হয়।

অষ্টাঙ্গ সমন্বিত কীরূপ গুণযুক্ত হয়?

৬. এক্ষেত্রে, হে ভিক্ষুগণ, শ্রমণ-ব্রাহ্মণ সম্যক দৃষ্টিসম্পন্ন, সম্যক সংকল্পযুক্ত, সম্যক বাক্যযুক্ত, সম্যক কর্মসম্পন্ন, সম্যক জীবী, সম্যক উদ্যমী, সম্যক স্মৃতিযুক্ত, সম্যক সমাধিসম্পন্ন হয়। হে ভিক্ষুগণ, এরূপ অষ্টাঙ্গযুক্ত শ্রমণ-ব্রাহ্মণকে প্রদত্ত দানের ফল মহৎ, মহা হিতকর, চমৎকার, রোমাঞ্চকর হয়।

সম্পন্ন ক্ষেত্রে সম্পন্ন বীজ হইলে রোপিত,

যদি তাতে নিয়মিত বারিধারা হয় পতিত,

তাহলে হয়ে থাকে পরিপূর্ণ ধান্যসম্পদ,

কীট, কৃমির না থাকলে উপদ্রব ধান্যের প্রথম সম্পদ,

বিরূঢ়ি বা অঙ্কুরকালে হয় দ্বিতীয় সম্পদ,

স্কন্ধাদি বিপুলতাকালে হয় তৃতীয় সম্পদ,

ফল ধারণে হয় লাভ চতুর্থ সম্পদ।

এরূপ সম্পন্ন শীলবানে প্রদত্ত ভোজন সম্পদ

আনে ত্রিবিধ কুশলসম্পদ, তাদৃশ কৃতকর্ম

করে তাকে লাভ পরিপূর্ণতা; তদ্ধেতু সম্পদাকাঙ্ক্ষী জন!

ইহলোকে পূর্ণার্থ লাভ হেতু সেব প্রজ্ঞাবানে,

এরূপেই কুশলসম্পদ হয়ে থাকে লাভ।

বিদ্যাচারণসম্পন্ন পুরুষ করে লাভ চিত্ত সম্পদ,

পরিপূর্ণ করে থাকে কর্মসম্পদ,

তদ্ধেতু তিনি লাভ করেন অর্থসম্পদও।

স্কন্ধ-আয়তন-ধাতুভূত লোক, যথাভাবে হয়ে জ্ঞাত,

লাভ করে বিদর্শন দৃষ্টি, স্রোতাপত্তি মার্গসম্পদ,

করে অবলম্বন পরিপূর্ণ চিত্ত, যায় অর্হত্ত্বমার্গে।

রাগাদি সব ময়লা ঝেড়ে প্রাপ্ত হয় নির্বাণসম্পদ,

হয় মুক্ত সর্বদুঃখ হতে, সেই বিমুক্তিই হয় কথিত

সর্বসম্পদা বলে।”

৫. দানোপপত্তি সূত্র
৩৫.১. “হে ভিক্ষুগণ, দান হেতু এই অষ্টবিধ পুনর্জন্ম লাভ ঘটে। আট কী কী?

২. ভিক্ষুগণ, কোনো ব্যক্তি শ্রমণ বা ব্রাহ্মণকে অন্ন, পানীয়, বস্ত্র, যান, মালা, গন্ধ, বিলেপন, শয্যা, আবাস এবং প্রদীপ দান করে। সে যা দান করে তার বিনিময় প্রত্যাশা করে। সে পঞ্চকামে সমর্পিত, সমঙ্গীভূত, পরিচর্যারত ক্ষত্রিয় ধনবান বা ব্রাহ্মণ ধনবান বা গৃহপতি ধনবানকে দর্শন করে। সে চিন্তা করে, “হায়! কায়ভেদে মৃত্যুর পর আমি যদি ক্ষত্রিয় ধনবান বা ব্রাহ্মণ ধনবান বা গৃহপতি ধনবানদের মধ্যে পুনর্জন্ম লাভ করতে পারতাম!” সে এ চিন্তায় তার চিত্ত নিবদ্ধ করে, মনোযোগ স্থাপন করে, চিত্তে ভাবে। তার চিত্ত হীন বিষয়ে নমিত এবং উন্নততর বিষয় অভাবিত হেতু সে কায় ভেদে মৃত্যুর পর ক্ষত্রিয় ধনবান বা ব্রাহ্মণ ধনবান বা গৃহপতি ধনবানদের মধ্যে পুনর্জন্ম লাভ করে এবং আমি বলি এটা শীলবানের, দুঃশীলের নহে। ভিক্ষুগণ, শীলবানের চিত্ত প্রণিধি (আকাঙ্ক্ষা) বিশুদ্ধতা-হেতু সমৃদ্ধি-হেতু সমৃদ্ধি লাভ করে।

৩. এক্ষেত্রে, হে ভিক্ষুগণ, কোনো ব্যক্তি শ্রমণ বা ব্রাহ্মণকে অন্ন, পানীয়, বস্ত্র, যান, মালা-গন্ধ-বিলেপন, শয্যা, আবাস এবং প্রদীপ দান করে। সে প্রত্যাশা করে দান দেয়। সে শুনতে পায় যে, চাতুর্মহারাজিক দেবগণ দীর্ঘায়ুসম্পন্ন, শ্রীসম্পন্ন এবং অত্যন্ত সুখী। সে চিন্তা করে, “হায়! কায়ভেদে মৃত্যুর পর আমি যদি চাতুর্মহারাজিক দেবগণের মধ্যে পুনর্জন্ম লাভ করতাম!” এ বিষয়ে সে তার চিত্ত স্থির করে, অধিষ্ঠান করে এবং ভাবে। তার চিত্ত হীন বিষয়ে নমিত এবং উন্নততর বিষয় অভাবিত-হেতু কায়ভেদে মৃত্যুর পর চাতুর্মহারাজিক দেবগণের মধ্যে পুনর্জন্ম গ্রহণ করে। এবং আমি বলি এটা শীলমূলক, দুঃশীলজনক নহে। হে ভিক্ষুগণ, বিশুদ্ধতা-হেতু শীলবানের চিত্ত প্রণিধি সমৃদ্ধি লাভ করে।

৪. ভিক্ষুগণ, কোনো ব্যক্তি শ্রমণ বা ব্রাহ্মণকে অন্ন, পানীয়, বস্ত্র, যান, মালা-গন্ধ-বিলেপন, শয্যা, আবাস, প্রদীপ দান করে। সে প্রত্যাশা করে দান দেয়। সে শ্রবণ করে, “তাবতিংস দেবগণ দীর্ঘায়ুসম্পন্ন, শ্রীসম্পন্ন এবং অত্যন্ত সুখী।” সে চিন্তা করে-“কায়ভেদে মৃত্যুর পর আমি যদি তাবতিংস দেবগণের মধ্যে পুনর্জন্ম লাভ করতাম!” এ বিষয়ে সে তার চিত্ত স্থির করে, অধিষ্ঠান করে এবং ভাবে। তার চিত্ত হীন বিষয়ে নমিত এবং উন্নততর বিষয় অভাবিত হেতু কায়ভেদে মৃত্যুর পর তাবতিংস দেবগণের মধ্যে পুনর্জন্ম গ্রহণ করে। এবং আমি বলি এটা শীলমূলক, দুঃশীলজনক নহে। হে ভিক্ষুগণ, বিশুদ্ধতা হেতু শীলবানের চিত্ত প্রণিধি সমৃদ্ধি লাভ করে। সে শ্রবণ করে, “যামলোকবাসী দেবগণ দীর্ঘায়ুসম্পন্ন, শ্রীসম্পন্ন এবং অত্যন্ত সুখী।” সে চিন্তা করে, “কায়ভেদে মৃত্যুর পর আমি যদি যামলোকবাসী দেবগণের মধ্যে পুনর্জন্ম লাভ করতাম!” এ বিষয়ে সে তার চিত্ত স্থির করে, অধিষ্ঠান করে এবং ভাবে। তার চিত্ত হীন বিষয়ে নমিত এবং উন্নততর বিষয় অভাবিত হেতু কায়ভেদে মৃত্যুর পর যামলোকবাসী দেবগণের মধ্যে পুনর্জন্ম গ্রহণ করে। এবং আমি বলি এটা শীলমূলক, দুঃশীলজনক নহে। হে ভিক্ষুগণ, বিশুদ্ধতা-হেতু শীলবানের চিত্ত প্রণিধি সমৃদ্ধি লাভ করে। সে শ্রবণ করে, “তুষিত দেবগণ দীর্ঘায়ুসম্পন্ন, শ্রীসম্পন্ন এবং অত্যন্ত সুখী।” সে চিন্তা করে, “কায়ভেদে মৃত্যুর পর আমি যদি তুষিত দেবগণের মধ্যে পুনর্জন্ম লাভ করতাম!” এ বিষয়ে সে তার চিত্ত স্থির করে, অধিষ্ঠান করে এবং ভাবে। তার চিত্ত হীন বিষয়ে নমিত এবং উন্নততর বিষয় অভাবিত হেতু কায়ভেদে মৃত্যুর পর তুষিত দেবগণের মধ্যে পুনর্জন্ম গ্রহণ করে। এবং আমি বলি এটা শীলমূলক, দুঃশীলজনক নহে। হে ভিক্ষুগণ, বিশুদ্ধতা-হেতু শীলবানের চিত্ত প্রণিধি সমৃদ্ধি লাভ করে। সে শ্রবণ করে, “নির্মাণরতি দেবগণ দীর্ঘায়ুসম্পন্ন, শ্রীসম্পন্ন এবং অত্যন্ত সুখী।” সে চিন্তা করে, “কায়ভেদে মৃত্যুর পর আমি যদি নির্মাণরতি দেবগণের মধ্যে পুনর্জন্ম লাভ করতাম!” এ বিষয়ে সে তার চিত্ত স্থির করে, অধিষ্ঠান করে এবং ভাবে। তার চিত্ত হীন বিষয়ে নমিত এবং উন্নততর বিষয় অভাবিত হেতু কায়ভেদে মৃত্যুর পর নির্মাণরতি দেবগণের মধ্যে পুনর্জন্ম গ্রহণ করে। এবং আমি বলি এটা শীলমূলক, দুঃশীলজনক নহে। হে ভিক্ষুগণ, বিশুদ্ধতা-হেতু শীলবানের চিত্ত প্রণিধি সমৃদ্ধি লাভ করে। সে শ্রবণ করে, “পরনির্মিত-বশবর্তী দেবগণ দীর্ঘায়ুসম্পন্ন, শ্রীসম্পন্ন, অত্যন্ত সুখী”। এ বিষয়ে সে তার চিত্ত স্থির করে, মনোযোগ নিবদ্ধ করে, ভাবে। তার চিত্ত হীন বিষয়ে নমিত এবং উন্নততর বিষয় অভাবিত-হেতু সে কায়ভেদে মৃত্যুর পর পরনির্মিত-বশবর্তী দেবগণের মধ্যে পুনর্জন্ম লাভ করে। এবং আমি বলি এটা শীলমূলক, দুঃশীলজনক নহে। হে ভিক্ষুগণ, বিশুদ্ধতাবশত শীলবানের চিত্ত প্রণিধি সমৃদ্ধি লাভ করে।

৫. হে ভিক্ষুগণ, কোনো ব্যক্তি শ্রমণ বা ব্রাহ্মণকে অন্ন, পানীয়, বস্ত্র যান, মালা-গন্ধ-বিলেপন, শয্যা, আবাস, প্রদীপ দান করে। সে দানের বিনিময়ে প্রত্যাশা করে। সে শ্রবণ করে, “ব্রহ্মকায়িক দেবগণ দীর্ঘায়ুসম্পন্ন, শ্রীসম্পন্ন অত্যন্ত সুখী। সে চিন্তা করে, “হায়! কায়ভেদে মৃত্যুর পর আমি যদি ব্রহ্মকায়িক দেবগণের মধ্যে পুনর্জন্ম লাভ করতাম!” সে এ বিষয়ে চিত্ত স্থির করে, মনোযোগ নিবদ্ধ করে এবং চিত্তে ভাবে। তার চিত্ত হীন বিষয়ে নমিত এবং উন্নততর বিষয় অভাবিত-হেতু সে কায়ভেদে মৃত্যুর পর ব্রহ্মকায়িক দেবগণের মধ্যে পুনর্জন্ম লাভ করে। এবং আমি বলি এটা শীলমূলক, দুঃশীলজনক নহে। বীতরাগের, সরাগের (কামুকের) নহে, হে ভিক্ষুগণ, বিরাগতা (কামাসক্তিহীনতা)বশত শীলবানের চিত্ত প্রণিধি সমৃদ্ধি লাভ করে।

হে ভিক্ষুগণ, এগুলোই হলো দানের দ্বারা অষ্টবিধ পুনর্জন্ম।”

৬. পুণ্যক্রিয়া বস্তু সূত্র
৩৬.১. “ভিক্ষুগণ, পুণ্যক্রিয়ার এই ত্রিবিধ ভিত্তি। ত্রিবিধ কী কী?

২. দানময় পুণ্যক্রিয়ার ভিত্তি, শীলময় পুণ্যক্রিয়ার ভিত্তি, ভাবনাময় পুণ্যক্রিয়ার ভিত্তি।

৩. ভিক্ষুগণ, কোনো ব্যক্তির দানময় পুণ্যক্রিয়ার ভিত্তি সামান্য পরিমাণে কৃত, শীলময় পুণ্যক্রিয়ার ভিত্তি সামান্য পরিমাণে কৃত এবং ভাবনাময় পুণ্যক্রিয়ার ভিত্তিতে পৌঁছায় না। সে কায়ভেদে মৃত্যুর পর যারা দুর্ভাগ্যবান তাদের মধ্যে পুনর্জন্ম লাভ করে।

৪. ভিক্ষুগণ, কোনো ব্যক্তির দানময় এবং শীলময় পুণ্যক্রিয়ার ভিত্তি মধ্যম পরিমাণে কৃত এবং ভাবনাময় পুণ্যক্রিয়ার ভিত্তিতে পৌঁছায় না। সে কায়ভেদে মৃত্যুর পর সৌভাগ্যবান ব্যক্তিদের মধ্যে পুনর্জন্ম গ্রহণ করে।

৫. ভিক্ষুগণ, কোনো ব্যক্তির দানময় এবং শীলময় পুণ্যক্রিয়ার ভিত্তি অধিক এবং ভাবনাময় পুণ্যক্রিয়ার ভিত্তিতে পৌঁছায় না। সে কায়ভেদে মৃত্যুর পর চাতুর্মহারাজিক দেবগণের মধ্যে পুনর্জন্ম লাভ করে।

ভিক্ষুগণ, তথায় চারি মহারাজা দানময় পুণ্যক্রিয়া এবং শীলময় পুণ্যক্রিয়ার ভিত্তি অধিক পরিমাণ করে চাতুমর্হারাজিক দেবগণকে দশবিধ ক্ষেত্রে অতিক্রম করে-দিব্য আয়ু, বর্ণ, সুখ, যশ, আধিপত্য, রূপ, শব্দ, গন্ধ, রস, স্পর্শে।

৬. ভিক্ষুগণ, কোনো লোকের দানময় এবং শীলময় পুণ্যক্রিয়ার ভিত্তি অধিক পরিমাণে কৃত এবং ভাবনাময় পুণ্যক্রিয়ার ভিত্তিতে পৌঁছায় না। সে কায়ভেদে মৃত্যুর পর তাবতিংস দেবগণের মধ্যে পুনর্জন্ম লাভ করে। তথায় ভিক্ষুগণ, দেবগণের রাজা শক্র দানময় এবং শীলময় পুণ্যক্রিয়ার ভিত্তি অধিক পরিমাণ করে তাবতিংস দেবগণকে দশবিধ ক্ষেত্রে অতিক্রম করে-দিব্য আয়ু, বর্ণ, সুখ, যশ, আধিপত্য, রূপ, শব্দ, গন্ধ, গন্ধ, রস, স্পর্শে।

৭. ভিক্ষুগণ, কোনো লোকের দানময় এবং শীলময় পুণ্যক্রিয়ার ভিত্তি অধিক পরিমাণে কৃত এবং ভাবনাময় পুণ্যক্রিয়ার ভিত্তিতে পৌঁছে না। সে কায়ভেদে মৃত্যুর পর যাম দেবগণের মধ্যে পুনর্জন্ম গ্রহণ করে। তথায় ভিক্ষুগণ, সুযাম দেবপুত্র দানময় এবং শীলময় পুণ্যক্রিয়া অধিক পরিমাণ করে যাম দেবগণকে দশবিধ ক্ষেত্রে অতিক্রম করে-দিব্য আয়ু, বর্ণ, সুখ, যশ, আধিপত্য, রূপ, শব্দ, গন্ধ, গন্ধ, রস, স্পর্শে।

৮. ভিক্ষুগণ, কোনো ব্যক্তির দানময়, শীলময় পুণ্যক্রিয়ার ভিত্তি অধিক পরিমাণে কৃত এবং ভাবনাময় পুণ্যক্রিয়ার ভিত্তিতে পৌঁছে না। সে কায়ভেদে মৃত্যুর পর তুষিত দেবগণের মধ্যে পুনর্জন্ম গ্রহণ করে। তথায় ভিক্ষুগণ, সন'ষিত দেবপুত্র দানময় ও শীলময় পুণ্যক্রিয়ার ভিত্তি অধিক পরিমাণ করে তুষিত দেবগণকে দশবিধ ক্ষেত্রে অতিক্রম করে-দিব্য আয়ু, বর্ণ, সুখ, যশ, আধিপত্য, রূপ, শব্দ, গন্ধ, গন্ধ, রস, স্পর্শে।

৯. ভিক্ষুগণ, কোনো লোকের দানময় এবং শীলময় পুণ্যক্রিয়ার ভিত্তি অধিক পরিমাণে কৃত এবং ভাবনাময় পুণ্যক্রিয়ার ভিত্তিতে পৌঁছে না। সে কায়ভেদে মৃত্যুর পর নির্মাণরতি দেবগণের মধ্যে পুনর্জন্ম গ্রহণ করে। তথায় ভিক্ষুগণ, সুনিম্মিত দেবপুত্র দানময় এবং শীলময় পুণ্যক্রিয়ার ভিত্তি অধিক পরিমাণ করে নির্মাণরতি দেবগণকে দশবিধ ক্ষেত্রে অতিক্রম করে-দিব্য আয়ু, বর্ণ, সুখ, যশ, আধিপত্য, রূপ, শব্দ, গন্ধ, গন্ধ, রস, স্পর্শে।

১০. হে ভিক্ষুগণ, কোনো ব্যক্তির দানময় এবং শীলময় পুণ্যক্রিয়ার ভিত্তি অধিক পরিমাণ কৃত হয় এবং ভাবনাময় পুণ্যক্রিয়ার ভিত্তিতে পৌঁছে না। সে কায়ভেদে মৃত্যুর পর পরনির্মিত-বশবত্তী দেবগণের মধ্যে পুনর্জন্ম গ্রহণ করে। তথায় ভিক্ষুগণ, বশবত্তী দেবপুত্র দানময় এবং শীলময় পুণ্যক্রিয়ার ভিত্তি অধিক পরিমাণ করে পরনিম্মিতবশবত্তী দেবগণকে দশবিধ ক্ষেত্রে অতিক্রম করে-দিব্য আয়ু, বর্ণ, সুখ, যশ, আধিপত্য, রূপ, শব্দ, গন্ধ, গন্ধ, রস, স্পর্শে।

ভিক্ষুগণ, এগুলোই ত্রিবিধ পুণ্যক্রিয়ার ভিত্তি।”

৭. সৎপুরুষদান সূত্র
৩৭.১. হে ভিক্ষুগণ, সৎপুরুষের দান এই অষ্ট প্রকার। আট কী কী?

২. ভিক্ষুগণ, সে শুচি বস্তু দান দেয়, প্রণীত বস্তু দান দেয়, যথার্থ দান দেয়, যথাসময়ে দান দেয়, বিবেচনা করে দান দেয়, পুনঃপুন দান দেয়, দান দিয়ে চিত্তকে প্রশান্ত করে, দান দিয়ে আত্মপ্রসাদ লাভ করে।

ভিক্ষুগণ, এগুলোই অষ্টবিধ সৎপুরুষ দান।

পান, ভোজন দ্রব্য, পরিশুদ্ধ বর্ণসম্পন্ন করবে দান

প্রণীত বস্তু, যথাসময়ে দেবে দান,

যোগ্যবস্তু করবে দান সুক্ষেত্রে ব্রহ্মচারীগণে,

দেবে দান আমিষ বস্তু করে পরিত্যাগ,

দিয়ে দান কভু করবে না ভোগ অনুতাপ,

ঈদৃশ দান বিষয়ে করেন বর্ণন পণ্ডিতগণ।

এভাবে পূজা করে শ্রদ্ধাবান মেধাবী পণ্ডিত,

মুক্ত চিত্ত দ্বারা জন্ম নেন মৈত্রীপূর্ণ সুখময় লোকে।”

৮. সৎপুরুষ সূত্র
৩৮.১. “হে ভিক্ষুগণ, যখন কোনো পরিবারে কোনো সৎপুরুষ জন্মগ্রহণ করে এটা বহু লোকের মঙ্গল, হিত ও সুখের কারণ হয়, এটা মাতা-পিতা, স্ত্রী-পুত্রের, ক্রীতদাস, কর্মকার, দাস, মিত্র, অমাত্য, পূর্ব প্রেত, রাজা, দেবতা এবং শ্রমণ-ব্রাহ্মণের মঙ্গল, হিত ও সুখের কারণ হয়।

২. যেমন হে ভিক্ষুগণ, প্রচুর বারি বর্ষণ সকল প্রকার শস্যের পরিপক্বতা আনয়ন করে যদ্বারা অনেক লোকের মঙ্গল, হিত ও সুখ লাভ হয়। তদ্রূপ হে ভিক্ষুগণ, যখন কোনো পরিবারে কোনো সৎপুরুষ জন্মগ্রহণ করে তদ্বারা বহু লোকের মঙ্গল, হিত ও সুখ লাভ হয়। মাতা-পিতা, স্ত্রী-পুত্র, ক্রীতদাস, কর্মকার, দাস, মিত্র, অমাত্য, পূর্ব প্রেত, রাজা, দেবতা এবং শ্রমণ-ব্রাহ্মণের মঙ্গল, হিত ও সুখের কারণ হয়।

পণ্ডিত ব্যক্তি গৃহবাসেও হন মঙ্গলকামী বহুজনে,

মাতাপিতাকে রাত্রিদিন পূজা করেন অনলসভাবে,

পূর্বকৃত উপকার করে স্মরণ পূজা করে তাঁদের

গৃহ ছেড়ে হলে প্রব্রজিত ভজেন ব্রহ্মচারীদের।

তথাগত শাসনে জ্ঞাত হয়ে ধর্ম শ্রদ্ধাবান জন,

প্রিয়শীল ব্যক্তিগণে পূজেন, হন হিতকামী রাজার,

দেবগণের, জ্ঞাতির, হিতকামী হন সখীদের

সদ্ধর্মে স্থিত সাধু পুরুষ হিত সাধন করেন সবার

কার্পণ্য ময়লা করেন দূর, সেহেতু তিনি

শিবলোকে বা দেবলোকে করেন গমন।”

৯. পুণ্যফল সূত্র
৩৯.১. “হে ভিক্ষুগণ, এই অষ্টবিধ পুণ্যফল, কুশলফল, আহারসুখ, স্বর্গীয়, সুখবিপাক, স্বর্গ সংবর্তনিক যা ইষ্ট, কান্ত, মনোজ্ঞ, হিতকর, সুখ আনয়নকারী। আট কী কী?

২. এক্ষেত্রে, হে ভিক্ষুগণ, আর্যশ্রাবক বুদ্ধের শরণাগত হয়। ভিক্ষুগণ, এটা প্রথম পুণ্যফল, কুশলফল, সুখাহার, স্বর্গীয়, সুখবিপাকী, স্বর্গ সংবর্তনিক যা ইষ্ট, কান্ত, মনোরম, হিতকর, সুখ আনয়নকারী।

৩. পুনশ্চ হে ভিক্ষুগণ, আর্যশ্রাবক ধর্মের শরণাগত হয়। ভিক্ষুগণ, এটা দ্বিতীয় পুণ্যফল, কুশলফল, সুখাহার, স্বর্গীয়, সুখবিপাকী, স্বর্গ সংবর্তনিক যা ইষ্ট, কান্ত, মনোরম, হিতকর, সুখ আনয়নকারী।

৪. পুনঃ হে ভিক্ষুগণ, আর্যশ্রাবক সংঘের শরণাগত হয়। ভিক্ষুগণ, এটা তৃতীয় পুণ্যফল, কুশলফল, সুখাহার, স্বর্গীয়, সুখবিপাকী, স্বর্গ সংবর্তনিক যা ইষ্ট, কান্ত, মনোরম, হিতকর ও সুখ আনয়নকারী।

৫. হে ভিক্ষুগণ, এই পঞ্চ দান মহাদান, অগ্র হিসাবে স্বীকৃত, দীর্ঘ কালের, ঐতিহ্যবাহী, প্রাচীন, অসঙ্কীর্ণ, অসঙ্কীর্ণ পূর্ব, সঙ্কীর্ণ হয়নি, সঙ্কীর্ণ হবে না; সেগুলি বিজ্ঞ শ্রমণ-ব্রাহ্মণ কর্তৃক ঘৃণিত হয় না। পঞ্চ কী কী?

৬. এক্ষেত্রে, হে ভিক্ষুগণ, আর্যশ্রাবক প্রাণিহত্যা পরিত্যাগ করে প্রাণিহত্যা প্রতিবিরত হন। ভিক্ষুগণ, প্রাণিহত্যা প্রতিবিরত আর্যশ্রাবক সংখ্যাহীন প্রাণীগণকে অভয় দেন, মৈত্রী দেন, বিপদহীনতা দেন; অপরিমাণ সত্ত্বগণকে অভয় দিয়ে, অবৈরী দিয়ে, অব্যাপাদ (বিদ্বেষহীনতা) দিয়ে অপরিমাণ অভয়, মৈত্রী ও অব্যাপাদের ভাগী হন। ভিক্ষুগণ, এটাই প্রথম দান, মহাদান, অগ্র হিসাবে স্বীকৃত। দীর্ঘকালের, ঐতিহ্যবাহী, প্রাচীন, অসঙ্কীর্ণপূর্ব, সংকীর্ণ হয়নি, সংকীর্ণ হবে না, বিজ্ঞ শ্রমণ-ব্রাহ্মণ কর্তৃক ঘৃণিত হয় না। ভিক্ষুগণ, এটা চতুর্থ পুণ্যফল, কুশলফল, সুখাহার, স্বর্গীয়, সুখবিপাকী, স্বর্গ সংবর্তনিক যা ইষ্ট, কান্ত, মনোজ্ঞ, হিতকর, সুখ আনয়নকারী।

৭. পুনঃ হে ভিক্ষুগণ, আর্যশ্রাবক অদত্তবস্তু গ্রহণ প্রতিবিরত হয়। ভিক্ষুগণ, অদত্তবস্তু প্রতিবিরত আর্যশ্রাবক সংখ্যাহীন প্রাণীগণকে অভয় দেন, মৈত্রী দেন, বিপদহীনতা দেন; অপরিমাণ সত্ত্বগণকে অভয় দিয়ে, অবৈরী দিয়ে, অব্যাপাদ (বিদ্বেষহীনতা) দিয়ে অপরিমাণ অভয়, মৈত্রী ও অব্যাপাদের ভাগী হন। ভিক্ষুগণ, এটাই প্রথম দান, মহাদান, অগ্র হিসাবে স্বীকৃত। দীর্ঘকালের, ঐতিহ্যবাহী, প্রাচীন, অসঙ্কীর্ণপূর্ব সংকীর্ণ হয়নি, সংকীর্ণ হবে না, বিজ্ঞ শ্রমণ-ব্রাহ্মণ কর্তৃক ঘৃণিত হয় না। ভিক্ষুগণ, এটা পঞ্চম পুণ্যফল, কুশলফল, সুখাহার, স্বর্গীয়, সুখবিপাকী, স্বর্গ সংবর্তনিক যা ইষ্ট, কান্ত, মনোজ্ঞ, হিতকর, সুখ আনয়নকারী।

পুনঃ হে ভিক্ষুগণ, আর্যশ্রাবক মিথ্যা কামাচার পরিত্যাগ করে মিথ্যা কামাচার প্রতিবিরত হন। ভিক্ষুগণ, মিথ্যাকামাচার প্রতিবিরত আর্যশ্রাবক সংখ্যাহীন প্রাণীগণকে অভয় দেন, মৈত্রী দেন, বিপদহীনতা দেন; অপরিমাণ সত্ত্বগণকে অভয় দিয়ে, অবৈরী দিয়ে, অব্যাপাদ (বিদ্বেষহীনতা) দিয়ে অপরিমাণ অভয়, মৈত্রী ও অব্যাপাদের ভাগী হন। ভিক্ষুগণ, এটাই প্রথম দান, মহাদান, অগ্র হিসাবে স্বীকৃত। দীর্ঘকালের, ঐতিহ্যবাহী, প্রাচীন, অসঙ্কীর্ণপূর্ব, সংকীর্ণ হয়নি, সংকীর্ণ হবে না, বিজ্ঞ শ্রমণ-ব্রাহ্মণ কর্তৃক ঘৃণিত হয় না। ভিক্ষুগণ, এটা ষষ্ঠ পুণ্যফল, কুশলফল, সুখাহার, স্বর্গীয়, সুখবিপাকী, স্বর্গ সংবর্তনিক যা ইষ্ট, কান্ত, মনোজ্ঞ, হিতকর, সুখ আনয়নকারী।

পুনঃ হে ভিক্ষুগণ, আর্যশ্রাবক মিথ্যাভাষণ পরিহার করে মিথ্যাভাষণ প্রতিবিরত হন ভিক্ষুগণ, অদত্তবস্তু প্রতিবিরত আর্যশ্রাবক সংখ্যাহীন প্রাণীগণকে অভয় দেন, মৈত্রী দেন, বিপদহীনতা দেন; অপরিমাণ সত্ত্বগণকে অভয় দিয়ে, অবৈরী দিয়ে, অব্যাপাদ (বিদ্বেষহীনতা) দিয়ে অপরিমাণ অভয়, মৈত্রী ও অব্যাপাদের ভাগী হন। ভিক্ষুগণ, এটাই প্রথম দান, মহাদান, অগ্র হিসাবে স্বীকৃত। দীর্ঘকালের, ঐতিহ্যবাহী, প্রাচীন, অসঙ্কীর্ণপূর্ব, সংকীর্ণ হয়নি, সংকীর্ণ হবে না, বিজ্ঞ শ্রমণ-ব্রাহ্মণ কর্তৃক ঘৃণিত হয় না। ভিক্ষুগণ, এটা সপ্তম পুণ্যফল, কুশলফল, সুখাহার, স্বর্গীয়, সুখবিপাকী, স্বর্গ সংবর্তনিক যা ইষ্ট, কান্ত, মনোজ্ঞ, হিতকর, সুখ আনয়নকারী।

পুনঃ হে ভিক্ষুগণ, আর্যশ্রাবক সুরা, মাদকদ্রব্য সেবন ও প্রমাদবস্তু পরিহার করে সুরা, মাদকদ্রব্য সেবন ও প্রমাদবস্তু প্রতিবিরত হন। ভিক্ষুগণ, সুরা, মাদকদ্রব্য সেবন ও প্রমাদবস্তু প্রতিবিরত হয়ে আর্যশ্রাবক অসংখ্য সত্ত্বগণের প্রতি অভয় দেন, অবৈরী দান করেন, অব্যাপাদ প্রদান করেন; অপরিমাণ প্রাণীগণকে অভয় দিয়ে, মৈত্রী দিয়ে, অব্যাপাদ দিয়ে অপরিমাণ অভয়, মৈত্রী ও অব্যাপাদের ভাগী হন। ভিক্ষুগণ, এটা পঞ্চম দান, মহাদান, অগ্রদান দীর্ঘকালের, ঐতিহ্যবাহী, প্রাচীন, অসঙ্কীর্ণপূর্ব, সংকীর্ণ হয়নি, সংকীর্ণ হবে না, বিজ্ঞ শ্রমণ-ব্রাহ্মণ কর্তৃক নিন্দিত হয় না। ভিক্ষুগণ, এটা অষ্টম পুণ্যফল, কুশলফল, সুখাহার, স্বর্গীয়, সুখবিপাকী, স্বর্গ সংবর্তনিক যা ইষ্ট, কান্ত, মনোজ্ঞ, হিতকর, সুখ আনয়নকারী।

ভিক্ষুগণ, এগুলোই অষ্ট পুণ্যফল, কুশলফল, সুখাহার, স্বর্গীয়, সুখ আনয়নকারী, স্বর্গ সংবর্তনিক যা ইষ্ট, কান্ত, মনোজ্ঞ, হিতকর, সুখ আনয়নকারী।”

১০. দুশ্চরিত বিপাক সূত্র
৪০.১. “হে ভিক্ষুগণ, প্রাণিহত্যা সেবিত (অনুসৃত), ভাবিত (অনুশীলিত), বহুলীকৃত (বর্ধিত) হলে তা মানুষদেরকে নরক, তির্যক ও প্রেতযোনিতে নিয়ে যায়। প্রাণিহত্যার সর্বনিম্ন (সামান্যতম) ফল হচ্ছে মানবের অল্পায়ু লাভ।

২. ভিক্ষুগণ, অদত্ত গ্রহণ (চুরি) অনুসৃত, অনুশীলিত, বহুলীকৃত হলে তা মানবগণকে নরক, তির্যক ও প্রেতযোনিতে (প্রেতকুলে) নিয়ে যায়। চৌর্যবৃত্তির সামান্যতম ফল মানবের সম্পদ হানি।

৩. ভিক্ষুগণ, মিথ্যা কামাচারের (ব্যভিচারের) অনুসরণ, অনুশীলন, বর্ধিতকরণ মানবগণকে নরক, তির্যক ও প্রেতকুলে নিয়ে যায়। ভিক্ষুগণ, ব্যভিচারের সর্বনিম্নফল প্রতিযোগিতা এবং বিদ্বেষ।

৪. ভিক্ষুগণ, মিথ্যা ভাষণ অনুসৃত, পুনঃপুন কৃত ও বর্ধিত হলে তা মানবগণকে নরক, তির্যক ও প্রেতকুলে নিয়ে যায়। ভিক্ষুগণ, মিথ্যাভাষণের ন্যূনতম বিপাক মানবের অপবাদ এবং মিথ্যা কথন।

৫. ভিক্ষুগণ, পিশুন বাক্য (বিদ্বেষপূর্ণ ভাষণ) অনুসৃত, অনুশীলিত ও বর্ধিত হলে মানবগণকে নরক, তির্যক ও প্রেতকুলে নিয়ে যায়। ভিক্ষুগণ, পিসুণ ভাষণের ন্যূনতম ফল মানবের বন্ধুত্ব ছেদকরণ।

৬. ভিক্ষুগণ, কর্কশ বাক্য ভাষিত, পুনঃপুন কৃত ও বর্ধিত হলে মানবগণকে নরক, তির্যক ও প্রেতকুলে নিয়ে যায়। ভিক্ষুগণ, কর্কশ বাক্য প্রয়োগের সর্বনিম্ন ফল মানবের অপ্রীতিকর শব্দ শ্রবণ।

৭. ভিক্ষুগণ, সম্প্রলাপ (বৃথা বাক্য) অনুসৃত, অনুশীলিত ও বর্ধিত হলে তা মানবগণকে নরক, তির্যক ও প্রেতকুলে নিয়ে যায়। ভিক্ষুগণ, বৃথাবাক্য ভাষণের ন্যূনতম ফল মানবের অগ্রহণযোগ্য উক্তি।

৮. ভিক্ষুগণ, সুরা, উত্তেজক পানীয় পান অনুসৃত, অনুশীলিত ও বর্ধিত হলে মানবগণকে তা নরক, তির্যক ও প্রেতকুলে নিয়ে যায়। ভিক্ষুগণ, উত্তেজক দ্রব্য পানের ন্যূনতম ফল মানবের ক্ষিপ্ততা।”

দান-বর্গ চতুর্থ সমাপ্ত।

তস্সুদ্দানং/স্মারক গাথা

দ্বিবিধ দান, বস্তু ও ক্ষেত্র দানোপপত্তি, ক্রিয়া

দ্বিবিধ সৎপুরুষ দান, অভিসন্দ ও বিপাক।


 

৫. উপোসথ বর্গ
১. সংক্ষিপ্ত উপোসথ সূত্র
৪১.১. আমাকর্তৃক এরূপ শ্রুত হয়েছে, একসময় ভগবান শ্রাবস্তীর জেতবনে অনাথপিণ্ডিকের বিহারে অবস্থান করতেছিলেন। তখন ভগবান ভিক্ষুগণকে আহ্বান করেন, “ভিক্ষুগণ,” “হ্যাঁ, প্রভু,” বলে প্রত্যুত্তরে ভিক্ষুগণ সম্মতি জানালেন। ভগবান বললেন :

২. “ভিক্ষুগণ, অষ্টাঙ্গ সমন্বিত উপোসথ দিবস প্রতিপালিত এবং রক্ষিত হলে মহাফলপ্রদ, অত্যন্ত হিতকর, অত্যন্ত উজ্জ্বল, অত্যন্ত রোমাঞ্চকর হয়। ভিক্ষুগণ মহাফলপ্রদ, মহাহিতকর, অত্যন্ত উজ্জ্বল, মহা রোমাঞ্চকর অষ্টাঙ্গ সমন্বিত উপোসথ কীরূপে প্রতিপালন এবং রক্ষা করতে হয়?

৩. ভিক্ষুগণ, আর্যশ্রাবক এরূপ চিন্তা করেন, “অর্হৎগণ সমগ্র জীবন প্রাণিহত্যা পরিত্যাগ করেন এবং প্রাণিহত্যা প্রতিবিরত হন; তাঁরা দণ্ড এবং অস্ত্র পরিহার করে সর্বজীবের প্রতি বিনীত এবং দয়ার্দ্র হয়ে অবস্থান করেন। আমিও এখন এই দিবারাত্রি প্রাণিহত্যা পরিহার করে প্রাণিহত্যা প্রতিবিরত হব, দণ্ড ও অস্ত্র পরিত্যাগ করে সর্বপ্রাণীর প্রতি বিনীত ও দয়ার্দ্র হয়ে বাস করব। সুতরাং এ উপায়ে আমি অর্হতের উদাহরণ অনুকরণ করব এবং উপোসথ রক্ষা করব।” এই প্রথম গুণে উপোসথ রক্ষিত হয়।

৪. “অর্হৎগণ সমগ্র জীবন অদত্ত পরিহার করে অদত্ত প্রতিবিরত হন। তাঁরা যা দেয়া হয়েছে তা নিয়ে তাতে আশান্বিত হয়ে বাস করেন, চুরি করে নয়, নিজেকে পবিত্র রেখে। আমিও অদ্য রাত্রি-দিন অদত্ত পরিহার করে অদত্ত প্রতিবিরত হয়ে যা দেয়া হয়েছে তা নিয়ে তাতে আশান্বিত হয়ে অবস্থান করি। সুতরাং, এ উপায়ে আমি অর্হৎগণকে অনুসরণ করি এবং তদ্বারা আমার উপোসথ পালিত হবে।” এই দ্বিতীয় গুণ দ্বারা উপোসথ রক্ষিত হয়।

৫. “অর্হৎগণ সমগ্র জীবন অব্রহ্মচর্যা পরিহার করে ব্রহ্মচর্য রক্ষা করেন, মৈথুন সেবন যা গ্রাম্য তা পরিহার করেন। আমিও অদ্য রাত্রিদিন অব্রহ্মচর্য, গ্রাম্য মৈথুন সেবন পরিহার করে ব্রহ্মচর্য পালন করি। এ উপায়ে আমি অর্হৎগণকে অনুসরণ করি এবং তদ্বারা আমার উপোসথ পালিত হবে।” এই তৃতীয় গুণ দ্বারা উপোসথ রক্ষিত হয়।

৬. অর্হৎগণ যাবজ্জীবন মিথ্যাভাষণ পরিহার করে মিথ্যাভাষণ প্রতিবিরত, সত্যবাদী, বিশ্বস্ত, নির্ভরযোগ্য, তাঁরা জগতে কাকেও বঞ্চনা করেন না। আমিও অদ্য রাত্রি-দিন মিথ্যা পরিহার করে মিথ্যা ভাষণ প্রতিবিরত, সত্যবাদী, বিশ্বস্ত, নির্ভরযোগ্য, জগতে আমি কাকেও বঞ্চনা করি না। এ উপায়ে আমি অর্হৎগণকে অনুসরণ করি এবং তদ্বারা আমি উপোসথ পালন করি।” এই চতুর্থ গুণ দ্বারা উপোসথ রক্ষিত হয়।

৭. “অর্হৎগণ যাবজ্জীবন সুরা ও মদ্যপান পরিহার করে সুরা ও মদ্যপান প্রতিবিরত হন। আমিও অদ্য রাত্রি-দিন সুরা ও মদ্যপান পরিহার করে সুরা ও মদ্যপান প্রতিবিরত। এ উপায়ে আমি অর্হৎগণকে অনুসরণ করি এবং তদ্বারা আমার উপোসথ রক্ষিত হবে।” এই পঞ্চম গুণে উপোসথ রক্ষিত হয়।

৮. “অর্হৎগণ যাবজ্জীবন একাহারী (দিনে একবার মাত্র ভোজন করে), বিকাল ভোজন প্রতিবিরত হন। আমিও অদ্য রাত্রি-দিন একাহারী, বিকালভোজন প্রতিবিরত। এভাবে আমিও অর্হৎগণকে অনুসরণ করি এবং তদ্বারা আমার উপোসথ পালিত হবে।” এই ষষ্ঠ গুণে উপোসথ পালিত হয়।

৯. “অর্হৎগণ যাবজ্জীবন নৃত্য-গীত-বাদ্য-উৎসবদর্শন-মালা-গন্ধ-বিলেপন-ধারণ-মণ্ডণ-বিভূষণ ইত্যাদি প্রতিবিরত হন। আমিও আজ রাত্রিদিন নৃত্য-গীত-বাদ্য-উৎসব-দর্শন-মালা-গন্ধ বিলেপন-ধারণ-মণ্ডন-বিভূষণ ইত্যাদি প্রতিবিরত। এভাবে আমি অর্হৎগণকে অনুসরণ করি এবং তদ্বারা আমার উপোসথ রক্ষিত হবে।” এই সপ্তম গুণে উপোসথ রক্ষিত হয়।

১০. “অর্হৎগণ যাবজ্জীবন উচ্চশয্যা মহাশয্যা পরিহার করে উচ্চশয্যা মহাশয্যা প্রতিবিরত হন। তাঁরা নিচ শয্যায় শয়ন করেন, মঞ্চ বা তৃণ বিস্তৃত শয্যা গ্রহণ করেন। আমিও অদ্য রাত্রি-দিন উচ্চশয্যা মহাশয্যা পরিহার করে উচ্চশয্যা মহাশয্যা প্রতিবিরত, নিচু শয্যায় শয়ন করি, মঞ্চ বা তৃণ বিস্তৃত শয্যায়। এভাবে আমি অর্হৎগণকে অনুসরণ করি এবং তদ্বারা আমার উপোসথ রক্ষিত হবে।” এই অষ্টম গুণে উপোসথ রক্ষিত হয়।

ভিক্ষুগণ, এই অষ্টাঙ্গ সমন্বিত উপোসথ দিবস প্রতিপালিত এবং রক্ষিত হলে তা মহাফলপ্রদ, মহাহিতকর, অত্যন্ত উজ্জ্বল, অত্যন্ত রোমাঞ্চকর হয়।”

২. বিস্তৃত উপোসথ সূত্র
৪২.১. “ভিক্ষুগণ, এই অষ্টাঙ্গ সমন্বিত উপোসথ দিবস প্রতিপালিত এবং রক্ষিত হলে তা মহা ফলপ্রদ, অত্যন্ত হিতকর, অত্যন্ত উজ্জ্বল, অত্যন্ত রোমাঞ্চকর হয়। ভিক্ষুগণ, কীরূপে মহাফলপ্রদ, মহাহিতকর, অত্যন্ত উজ্জ্বল, অত্যন্ত রোমাঞ্চকর অষ্টাঙ্গ সমন্বিত উপোসথ প্রতিপালন এবং রক্ষা করতে হয়?

২. ভিক্ষুগণ, আর্যশ্রাবক এরূপ চিন্তা করে, “অহরতগণ যাবজ্জীবন প্রাণিহত্যা পরিহার করেন এবং প্রাণিহত্যা প্রতিবিরত হন। তাঁরা দণ্ড এবং অস্ত্র পরিত্যাগ করে সর্বজীবের প্রতি বিনীত এবং দয়ার্দ্র হয়ে অবস্থান করেন। আমিও এখন এই দিবারাত্রি প্রাণিহত্যা পরিহার করে প্রাণিহত্যা প্রতিবিরত হব, দণ্ড ও অস্ত্র পরিহার করে সর্ব প্রাণীর প্রতি বিনীত ও দয়ার্দ্র হয়ে অবস্থান করব। এ উপায়ে আমি অর্হতের উদাহরণ অনুসরণ করব এবং উপোসথ রক্ষা করব।” এই প্রথম গুণে উপোসথ রক্ষিত হবে।...

৩. “অর্হৎগণ যাবজ্জীবন উচ্চশয্যা, মহাশয্যা পরিহার করে উচ্চশয্যা মহাশয্যা প্রতিবিরত হন। তাঁরা নিচু শয্যায় শয়ন করেন, মঞ্চ বা তৃণ বিস্তৃত শয্যা গ্রহণ করেন। আমিও অদ্য রাত্রিদিবস উচ্চশয্যা, মহাশয্যা পরিহার করে উচ্চশয্যা মহাশয্যা প্রতিবিরত, নিচু শয্যায়, মঞ্চ বা তৃণ বিস্তৃত শয্যায় শয়ন করি। এভাবে আমি অর্হৎগণকে অনুসরণ করি এবং তদ্বারা আমার উপোসথ রক্ষিত হবে।” এই অষ্টম গুণে উপোসথ রক্ষিত হয়।

ভিক্ষুগণ, এই অষ্টাঙ্গ সমন্বিত উপোসথ দিবস প্রতিপালিত এবং রক্ষিত হলে তা মহাফলপ্রদ, মহা হিতকর, অত্যন্ত উজ্জ্বল, অত্যন্ত রোমাঞ্চকর হয়। উপোসথ দিবস প্রতিপালিত, রক্ষিত হলে কীরূপ মহাফলপ্রদ, কীরূপ মহা হিতকর, কীরূপ মহা উজ্জ্বল, কীরূপ মহা রোমাঞ্চকর হয়?

৪. ভিক্ষুগণ, যদি কোনো ব্যক্তি এই ষোড়শ মহাজনপদে প্রভূত সপ্ত রত্নের অধিকারী হয়, রাজ্যে প্রভুত্ব করে যেমন অঙ্গবাসী, মগধবাসী, কাশীবাসী, কোশলবাসী, বজ্জিগণ, মল্লগণ, চেতীগণ, বংসগণ, কুরুগণ, পঞ্চালগণ, মচ্ছগণ, সুরসেনগণ, অশ্বকগণ, অবন্তীবাসী, গান্ধারগণ এবং কম্বোজদের উপর রাজত্ব করে তথাপি তা অষ্টাঙ্গ সমন্বিত উপোসথ দিবস প্রতিপালন ও রক্ষার ষোড়শাংশের একাংশও হয় না। তার কারণ কী? ভিক্ষুগণ, দিব্যসুখের তুলনায় মনুষ্য রাজত্ব নিকৃষ্ট হেতু।

৫. ভিক্ষুগণ, মনুষ্যলোকের পঞ্চাশ বৎসর চাতুর্মহারাজিক দেবগণের মাত্র এক রাত্রিদিন; তাদের মাসে আছে সেরূপ ত্রিশ রাত্রি, তাদের বৎসরে আছে বারো মাস। তদনুরূপ চাতুর্মহারাজিক দেবগণের আয়ুপ্রমাণ দিব্য পঞ্চশত বৎসর। ভিক্ষুগণ, এটা নিশ্চিত যে, যখন কোনো স্ত্রী বা পুরুষ অষ্টাঙ্গ সমন্বিত উপোসথ দিবস পালন করে তারা কায়ভেদে মৃত্যুর পর চাতুর্মহারাজিক দেবগণের মধ্যে উৎপন্ন হয়। সুতরাং ভিক্ষুগণ, সে ব্যাপারে এটা আমাকর্তৃক ভাষিত হয়েছে, দিব্য সুখের তুলনায় মনুষ্য রাজত্ব নিকৃষ্ট।

৬. ভিক্ষুগণ, মনুষ্যলোকের শত বৎসর তাবতিংস দেবগণের এক রাত্রিদিন। সেরূপ ত্রিশ রাত্রে মাস, বারো মাসে বৎসর। তদনুরূপ তাবতিংস দেবগণের আয়ু প্রমাণ দিব্য সহস্র বৎসর। ভিক্ষুগণ, এটা নিশ্চিত যে, যখন কোনো স্ত্রী বা পুরুষ অষ্টাঙ্গ সমন্বিত উপোসথ দিবস পালন করে তারা কায়ভেদে মৃত্যুর পর তাবতিংস দেবগণের মধ্যে উৎপন্ন হয়। সুতরাং, ভিক্ষুগণ, সে ব্যাপারেই আমাকর্তৃক এটা ভাষিত হয়েছে, দিব্য সুখের তুলনায় মনুষ্য রাজত্ব নিকৃষ্ট।

৭. ভিক্ষুগণ, মনুষ্যলোকের দ্বি-শত বৎসর যাম দেবগণের এক রাত্রিদিন। সেরূপ ত্রিশ রাত্রে মাস, বারো মাসে বৎসর। তদনুরূপ যাম দেবগণের আয়ু প্রমাণ দুই হাজার বৎসর। ভিক্ষুগণ, এটা নিশ্চিত যে, যখন কোনো স্ত্রী বা পুরুষ অষ্টাঙ্গ সমন্বিত উপোসথ দিবস পালন করে তারা কায়ভেদে মৃত্যুর পর যাম দেবগণের মধ্যে উৎপন্ন হয়। সে কারণেই ভিক্ষুগণ, আমাকর্তৃক এটা ভাষিত হয়েছে, দিব্য সুখের তুলনায় মনুষ্য রাজত্ব নিকৃষ্ট।

৮. ভিক্ষুগণ, মনুষ্যলোকের চারশত বৎসর তুষিত দেবগণের এক রাত্রিদিন। সেরূপ ত্রিশ রাত্রে মাস, বারো মাসে বৎসর। তদনুরূপ তুষিত দেবগণের আয়ু দিব্য গণনায় চার হাজার বৎসর। ভিক্ষুগণ, এটা নিশ্চিত যে, যখন কোনো স্ত্রী বা পুরুষ অষ্টাঙ্গ সমন্বিত উপোসথ দিবস পালন করে তারা কায়ভেদে মৃত্যুর পর তুষিত দেবগণের মধ্যে উৎপন্ন হয়। ভিক্ষুগণ, সে কারণেই আমাকর্তৃক এটা ভাষিত হয়েছে, দিব্য সুখের তুলনায় মনুষ্য রাজত্ব নিকৃষ্ট।

৯. ভিক্ষুগণ, মনুষ্যলোকের আটশত বৎসর নিম্মাণরতি দেবগণের এক রাত্রিদিন। সেরূপ ত্রিশ রাত্রে মাস, বারো মাসে বৎসর। তদনুরূপ নিম্মাণরতি দেবগণের আয়ু দিব্য গণনায় আট হাজার বৎসর। ভিক্ষুগণ, এটা নিশ্চিত যে, যখন কোনো স্ত্রী বা পুরুষ অষ্টাঙ্গ সমন্বিত উপোসথ দিবস পালন করে তারা কায়ভেদে মৃত্যুর পর নিম্মাণরতি দেবগণের মধ্যে উৎপন্ন হয়। সে কারণেই ভিক্ষুগণ, আমাকর্তৃক এটা ভাষিত হয়েছে, দিব্যসুখের তুলনায় মনুষ্য আধিপত্য নগণ্য।

১০. ভিক্ষুগণ, মনুষ্যলোকের ষোড়শ সহস্র বৎসর পরনিম্মিতবশবত্তী দেবগণের এক রাত্রিদিন। সেরূপ ত্রিশ রাত্রে মাস, বারো মাসে বৎসর। তদনুরূপ পরনিম্মিতবশবত্তী দেবগণের আয়ু দিব্য গণনায় ষোড়শ সহস্র বৎসর। ভিক্ষুগণ, এটা নিশ্চিত যে, যখন কোনো স্ত্রী বা পুরুষ অষ্টাঙ্গ সমন্বিত উপোসথ দিবস পালন করে তারা কায়ভেদে মৃত্যুর পর পরনিম্মিতবশবত্তী দেবগণের মধ্যে উৎপন্ন হয়। সে কারণেই ভিক্ষুগণ, আমাকর্তৃক এটা ভাষিত হয়েছে, দিব্য সুখের তুলনায় মনুষ্য আধিপত্য নগণ্য।

প্রাণিহত্যা করবে না, করবে না অদত্ত গ্রহণ,

করবে না মিথ্যা ভাষণ, হবে না মদ্যপায়ী,

হবে বিরত মৈথুন সেবনে,

রাত্রিতে বা বিকালে করবে না ভোজন গ্রহণ।

করবে না ধারণ মালা, করবে না সুগন্ধ দ্রব্য ব্যবহার,

করবে শয়ন মাচায়, ভূমিতে বা তৃণপত্রে,

অষ্টাঙ্গিক উপোসথ বলে হয়েছে তা ভাষিত,

দুঃখ অন্তকারী বলে বুদ্ধ দ্বারা হয়েছে যা প্রকাশিত।

চন্দ্র-সূর্য উভয়ে সুদর্শনীয় তমঃ বিনোদনকারী,

বিচরণ করে চক্রবালব্যাপী আলোক প্রদানে,

অন্তরীক্ষে বিচরণকারী চন্দ্র-সূর্য করে বিরোচিত

সর্বদিক, করে প্রভাসিত সমগ্র আকাশ।

কদাচ শিখবে না সরোষপূর্ণ বাক্য

মুখস্খলিত সামান্য বাক্য করবে না গ্রহণ,

দেবে না বাক্যের উপর বাক্য চাপিয়ে,

এক কথাকে অন্য কথায় করবে না মর্দন,

সত্য-মিথ্যা সংযুক্ত বাক্য করবে না ভাষণ।

এ পৃথিবীর মধ্যে সমুদ্রে উৎপন্ন মুক্তা,

ইন্দ্রনীলাদি মণি, উত্তম বেলুরিয় বা এক বৎসর

আয়ু পরিমাণ বেণুবর্ণ জাতিমণি, শৃঙ্গি বা গো শৃঙ্গ

সদৃশ উৎপন্ন সুবর্ণ অথবা পর্বতজাত কাঞ্চনাদি,

যার মধ্যে আছে বিদ্যমান যা কিছু ধন, জাতরূপ বা

শাস্তাবর্ণ সুবর্ণ, হটক বা পিপীলিকাদি দ্বারা নির্গত

সুবর্ণ নামে যা যা হয় কথিত,

সেসব অষ্টাঙ্গগুণযুক্ত উপোসথের

ষোলো কলার এক কলাও হয় না পরিমিত।

চন্দ্রপ্রভা ও সমস্ত তারকাও হয় না তদ্রূপ,

তদ্ধেতু শীলবান নরনারীগণ!

অষ্টাঙ্গগুণযুক্ত উপোসথ করহে প্রতিপালন,

সুখদায়ক পুণ্যকর্ম করে” সম্পাদন,

নরনারীগণ অনিন্দিত, প্রশংসিত প্রাপ্ত হয় স্বর্গস্থান।”

৩. বিশাখা সূত্র
৪৩.১. একসময় ভগবান শ্রাবস্তীতে পূর্বারামে মিগারমাতু প্রাসাদে অবস্থান করছিলেন। তখন মিগারমাতা বিশাখা ভগবান যেখানে ছিলেন তথায় উপস্থিত হন, উপস্থিত হয়ে ভগবানকে অভিবাদন করে এক প্রান্তে উপবেশন করেন। এক প্রান্তে উপবিষ্ট মিগারমাতা বিশাখাকে ভগবান বলেন :

২. “বিশাখে, অষ্টাঙ্গ সমন্বিত উপোসথ দিবস প্রতিপালিত এবং রক্ষিত হলে মহাফলপ্রদ, অত্যন্ত হিতকর, অত্যন্ত উজ্জ্বল, অত্যন্ত রোমাঞ্চকর হয়। বিশাখে, কীরূপে মহাফলপ্রদ, অত্যন্ত হিতকর, অত্যন্ত উজ্জ্বল, অত্যন্ত রোমাঞ্চকর অষ্টাঙ্গ সমন্বিত উপোসথ দিবস প্রতিপালন এবং রক্ষা করতে হয়?

৩. হে বিশাখে, আর্যশ্রাবক এরূপ চিন্তা করে, “অর্হৎগণ যাবজ্জীবন প্রাণিহত্যা পরিহার করেন এবং প্রাণিহত্যা প্রতিবিরত হন। তাঁরা দণ্ড এবং অস্ত্র পরিত্যাগ করে সর্বজীবের প্রতি বিনীত এবং দয়ার্দ্র হয়ে অবস্থান করেন। আমিও এখন এই দিবারাত্রি প্রাণিহত্যা পরিহার করে প্রাণিহত্যা প্রতিবিরত হব, দণ্ড ও শস্ত্র পরিহার করে সর্বপ্রাণীর প্রতি বিনীত ও দয়ার্দ্র হয়ে অবস্থান করব। এ উপায়ে আমি অর্হতের উদাহরণ অনুসরণ করব এবং উপোসথ রক্ষা করব।” এই প্রথম গুণে গুণান্বিত হয়।...

অর্হৎগণ যাবজ্জীবন উচ্চশয্যা, মহাশয্যা পরিহার করে উচ্চশয্যা, মহাশয্যা প্রতিবিরত হয়। তারা নিচু শয্যায় শয়ন করে, মঞ্চ বা তৃণ বিস্তৃত শয্যা গ্রহণ করে। আমিও অদ্য রাত্রিদিন উচ্চশয্যা, মহাশয্যা পরিহার করে উচ্চশয্যা, মহাশয্যা প্রতিবিরত হই, নিচু শয্যায়, মঞ্চ বা তৃণ বিস্তৃত শয্যায় শয়ন করি। এভাবে আমি অর্হৎগণকে অনুসরণ করি এবং তদ্বারা আমার উপোসথ রক্ষিত হবে।” এই অষ্ট গুণে উপোসথ রক্ষিত হয়।

বিশাখে, এই অষ্টাঙ্গযুক্ত উপোসথ দিবস প্রতিপালিত এবং রক্ষিত হলে তা মহাফলপ্রদ, মহা হিতকর, অত্যন্ত উজ্জ্বল, অত্যন্ত রোমাঞ্চকর হয়। উপোসথ দিবস প্রতিপালিত, রক্ষিত হলে কীরূপ মহাফলপ্রদ, কীরূপ মহা হিতকর, কীরূপ মহা উজ্জ্বল, কীরূপ মহা রোমাঞ্চকর হয়?

৪. বিশাখে, যদি কোনো ব্যক্তি এই ষোড়শ মহাজনপদে প্রভূত সপ্ত রত্নের অধিকারী হয়, রাজ্যে প্রভুত্ব করে যেমন অঙ্গবাসী, মগধবাসী, কাসীবাসী, কোশলবাসী, বজ্জিগণ, মল্লগণ, চেতীগণ, বংসগণ, কুরুগণ, পঞ্চালগণ, মচ্ছগণ, সুরসেনগণ, অশ্বকগণ, অবন্তীবাসী, গান্ধারগণ এবং কম্বোজগণের উপর রাজত্ব করে তথাপি তা অষ্টাঙ্গযুক্ত উপোসথ দিবস প্রতিপালন ও রক্ষার ষোড়শাংশের একাংশও হয় না। তার কারণ কী? বিশাখে, দিব্যসুখের তুলনায় মনুষ্য রাজত্ব নিকৃষ্ট হেতু।

৫. বিশাখে, মনুষ্যলোকের পঞ্চাশ বৎসর চাতুর্মহারাজিক দেবগণের মাত্র এক রাত্রিদিন; তাদের মাসে আছে সেরূপ ত্রিশ রাত্রি, তাদের বৎসরে আছে বারো মাস। তদনুরূপ চাতুর্মহারাজিক দেবগণের আয়ুপ্রমাণ দিব্য পঞ্চশত বৎসর। বিশাখে, এটা নিশ্চিত যে, যখন কোনো স্ত্রী বা পুরুষ অষ্টাঙ্গ সমন্বিত উপোসথ দিবস পালন করে তারা কায়ভেদে মৃত্যুর পর চাতুর্মহারাজিক দেবগণের মধ্যে উৎপন্ন হয়। সুতরাং বিশাখে, সে ব্যাপারে এটা আমাকর্তৃক ভাষিত হয়েছে, দিব্যসুখের তুলনায় মনুষ্য রাজত্ব নিকৃষ্ট।

৬. বিশাখে, মনুষ্যলোকের শত বৎসর তাবতিংস দেবগণের এক রাত্রিদিন। সেরূপ ত্রিশ রাত্রে মাস, বারো মাসে বৎসর। তদনুরূপ তাবতিংস দেবগণের আয়ুপ্রমাণ দিব্য সহস্র বৎসর। বিশাখে, এটা নিশ্চিত যে, যখন কোনো স্ত্রী বা পুরুষ অষ্টাঙ্গ সমন্বিত উপোসথ দিবস পালন করে তারা কায়ভেদে মৃত্যুর পর তাবতিংস দেবগণের মধ্যে উৎপন্ন হয়। সুতরাং বিশাখে, সে ব্যাপারেই আমাকর্তৃক এটা ভাষিত হয়েছে, দিব্যসুখের তুলনায় মনুষ্য রাজত্ব নিকৃষ্ট।

৭. বিশাখে, মনুষ্যলোকের দ্বি-শত বৎসর যাম দেবগণের এক রাত্রিদিন। সেরূপ ত্রিশ রাত্রে মাস, বারো মাসে বৎসর। তদনুরূপ যাম দেবগণের আয়ুপ্রমাণ দুই হাজার বৎসর। বিশাখে! এটা নিশ্চিত যে, যখন কোনো স্ত্রী বা পুরুষ অষ্টাঙ্গ সমন্বিত উপোসথ দিবস পালন করে তারা কায়ভেদে মৃত্যুর পর যাম দেবগণের মধ্যে উৎপন্ন হয়। সে কারণেই বিশাখে, আমাকর্তৃক এটা ভাষিত হয়েছে, দিব্যসুখের তুলনায় মনুষ্য রাজত্ব নিকৃষ্ট।

৮. বিশাখে, মনুষ্যলোকের চারশত বৎসর তুষিত দেবগণের এক রাত্রিদিন। সেরূপ ত্রিশ রাত্রে মাস, বারো মাসে বৎসর। তদনুরূপ তুষিত দেবগণের আয়ু দিব্য গণনায় চার হাজার বৎসর। বিশাখে, এটা নিশ্চিত যে, যখন কোনো স্ত্রী বা পুরুষ অষ্টাঙ্গযুক্ত উপোসথ দিবস পালন করে তারা কায়ভেদে মৃত্যুর পর তুষিত দেবগণের মধ্যে উৎপন্ন হয়। বিশাখে, সে কারণেই আমাকর্তৃক এটা ভাষিত হয়েছে, দিব্যসুখের তুলনায় মনুষ্য রাজত্ব নগণ্য।

৯. বিশাখে, মনুষ্যলোকের আটশত বৎসর নিম্মাণরতি দেবগণের এক রাত্রিদিন। সেরূপ ত্রিশ রাত্রে মাস, বারো মাসে বৎসর। তদনুরূপ নিম্মাণরতি দেবগণের আয়ু দিব্য গণনায় আট হাজার বৎসর। বিশাখে, এটা নিশ্চিত যে, যখন কোনো স্ত্রী বা পুরুষ অষ্টাঙ্গযুক্ত উপোসথ দিবস পালন করে তারা কায়ভেদে মৃত্যুর পর নিম্মাণরতি দেবগণের মধ্যে উৎপন্ন হয়। সে কারণেই বিশাখে, আমাকর্তৃক এটা ভাষিত হয়েছে, দিব্যসুখের তুলনায় মনুষ্য আধিপত্য নগণ্য।

১০. বিশাখে! মনুষ্যলোকের ষোড়শ সহস্র বৎসর পরনিম্মিতবসবত্তী দেবগণের এক রাত্রিদিন। সেরূপ ত্রিশ রাত্রে মাস, বারো মাসে বৎসর। তদনুরূপ পরনিম্মিতবসবত্তী দেবগণের আয়ু দিব্য গণনায় ষোড়শ সহস্র বৎসর। বিশাখে, এটা নিশ্চিত যে, যখন কোনো স্ত্রী বা পুরুষ অষ্টাঙ্গযুক্ত উপোসথ দিবস পালন করে তারা কায়ভেদে মৃত্যুর পর পরনিম্মিতবসবত্তী দেবগণের মধ্যে উৎপন্ন হয়। সে কারণেই বিশাখে, আমাকর্তৃক এটা ভাষিত হয়েছে, দিব্যসুখের তুলনায় মনুষ্য আধিপত্য নগণ্য।

প্রাণিহত্যা করবে না, করবে না অদত্ত গ্রহণ,

করবে না মিথ্যাভাষণ, হবে না মদ্যপায়ী,

হবে বিরত মৈথুন সেবনে,

রাত্রে বা বিকালে করবে না ভোজন গ্রহণ।

করবে না ধারণ মালা, করবে না সুগন্ধ দ্রব্য ব্যবহার,

করবে শয়ন মাচায়, ভূমিতে বা তৃণপত্রে,

অষ্টাঙ্গিক উপোসথ বলে হয়েছে তা ভাষিত,

দুঃখ অন্তকারী বলে বুদ্ধ দ্বারা হয়েছে যা প্রকাশিত।

চন্দ্র-সূর্য উভয়ে সুদর্শনীয় তমঃ বিনোদনকারী,

বিচরণ করে চক্রবালব্যাপী আলোক প্রদানে,

অন্তরীক্ষে বিচরণকারী চন্দ্র-সূর্য করে বিরোচিত

সর্বদিক, করে প্রভাসিত সমগ্র আকাশ।

কদাচ শিখবে না সরোষপূর্ণ বাক্য

মুখস্খলিত সামান্য বাক্য করবে না গ্রহণ,

দেবে না বাক্যের উপর বাক্য চাপিয়ে,

এক কথাকে অন্য কথায় করবে না মর্দন,

সত্য-মিথ্যা সংযুক্ত বাক্য করবে না ভাষণ।

এ পৃথিবীর মধ্যে সমুদ্রে উৎপন্ন মুক্তা,

ইন্দ্রনীলাদি মণি, উত্তম বেণুরিয় বা এক বৎসর

আয়ু পরিমাণ বেণুবর্ণ জাতিমণি, শৃঙ্গি বা গোশৃঙ্গ

সদৃশ উৎপন্ন সুবর্ণ অথবা পর্বতজাত কাঞ্চনাদি,

যার মধ্যে আছে বিদ্যমান যা কিছু ধন, জাতরূপ বা

শাস্তাবর্ণ সুবর্ণ, হটক বা পিপীলিকাদি দ্বারা নির্গত

সুবর্ণ নামে যা যা হয় কথিত।

সেসব অষ্টাঙ্গিক গুণযুক্ত উপোসথের

ষোলো কলার এক কলাও হয় না পরিমিত।

চন্দ্রপ্রভা ও সমস্ত তারকাও হয় না তদ্রূপ,

তদ্ধেতু শীলবান নরনারীগণ!

অষ্টাঙ্গ গুণযুক্ত উপোসথ কর হে প্রতিপালন,

সুখদায়ক পুণ্যকর্ম করে সম্পাদন

নরনারীগণ আনন্দিত, প্রশংসিত প্রাপ্ত হয় স্বর্গস্থান।”

৪. বাশিষ্ঠ সূত্র
৪৪.১. একসময় ভগবান বৈশালীর মহাবনে কূটাগারশালায় অবস্থান করছিলেন। সে সময় উপাসক বাসেট্ঠ ভগবান যেখানে ছিলেন তথায় উপস্থিত হন, উপস্থিত হয়ে ভগবানকে অভিবাদন করে এক প্রান্তে উপবেশন করেন। একপ্রান্তে উপবিষ্ট উপাসক বাসেট্ঠকে ভগবান বলেন :

“বাসেট্ঠ, অষ্টাঙ্গ সমন্বিত উপোসথ দিবস প্রতিপালিত এবং রক্ষিত হলে মহাফলপ্রদ, অত্যন্ত হিতকর, অত্যন্ত উজ্জ্বল, অত্যন্ত রোমাঞ্চকর হয়। বাসেট্ঠ, কীরূপে মহাফলপ্রদ, অত্যন্ত হিতকর, অত্যন্ত উজ্জ্বল, অত্যন্ত রোমাঞ্চকর অষ্টাঙ্গ সমন্বিত উপোসথ দিবস প্রতিপালন এবং রক্ষা করতে হয়?”

২. “অর্হৎগণ যাবজ্জীবন উচ্চশয্যা, মহাশয্যা পরিহার করে উচ্চশয্যা, মহাশয্যা প্রতিবিরত হন। তাঁরা নিচু শয্যায় শয়ন করেন, মঞ্চ বা তৃণ বিস্তৃত শয্যা গ্রহণ করেন। আমিও অদ্য রাত্রিদিন উচ্চশয্যা, মহাশয্যা পরিহার করে উচ্চশয্যা, মহাশয্যা প্রতিবিরত হই, নিচু শয্যায়, মঞ্চ বা তৃণ বিস্তৃত শয্যায় শয়ন করি। এভাবে আমি অর্হৎগণকে অনুসরণ করি এবং তদ্বারা আমার উপোসথ রক্ষিত হবে।” “এই অষ্ট গুণে উপোসথ রক্ষিত হয়। বাসেট্ঠ, এই অষ্টাঙ্গযুক্ত উপোসথ দিবস প্রতিপালিত এবং রক্ষিত হলে তা মহাফলপ্রদ, মহা হিতকর, অত্যন্ত উজ্জ্বল, অত্যন্ত রোমাঞ্চকর হয়। উপোসথ দিবস প্রতিপালিত, রক্ষিত হলে কীরূপ মহাফলপ্রদ, কীরূপ মহা হিতকর, মহা উজ্জ্বল, মহা রোমাঞ্চকর হয়?

৩. বাসেট্ঠ, যদি কোনো ব্যক্তি এই ষোড়শ মহাজনপদে প্রভূতসপ্ত রত্নের অধিকারী হয়, রাজ্যে প্রভুত্ব করে যেমন অঙ্গবাসী, মগধবাসী, কাসীবাসী, কোশলবাসী, বজ্জিগণ, মল্লগণ, চেতীগণ, বংসগণ, কুরুগণ, পঞ্চালগণ, মচ্ছগণ, সুরসেনগণ, অশ্বকগণ, অবন্তীবাসী, গান্ধারগণ এবং কম্বোজগণের উপর রাজত্ব করে তথাপি তা অষ্টাঙ্গযুক্ত উপোসথ দিবস প্রতিপালন ও রক্ষার ষোড়শাংশের একাংশও হয় না। তার কারণ কী? বাসেট্ঠ, দিব্যসুখের তুলনায় মনুষ্য রাজত্ব নিকৃষ্ট হেতু।

৪. বাসেট্ঠ, মনুষ্যলোকের পঞ্চাশ বৎসর চাতুমর্হারাজিক দেবগণের মাত্র এক রাত্রিদিন; তাদের মাসে আছে সেরূপ ত্রিশ রাত্রি, তাদের বৎসরে আছে বারো মাস। তদনুরূপ চাতুর্মহারাজিক দেবগণের আয়ুপ্রমাণ দিব্য পঞ্চশত বৎসর। বাসেট্ঠ, এটা নিশ্চিত যে, যখন কোনো স্ত্রী বা পুরুষ অষ্টাঙ্গযুক্ত উপোসথ দিবস পালন করে তারা কায়ভেদে মৃত্যুর পর চাতুর্মহারাজিক দেবগণের মধ্যে উৎপন্ন হয়। সুতরাং বাসেট্ঠ, সে ব্যাপারে এটা আমাকর্তৃক ভাষিত হয়েছে, দিব্যসুখের তুলনায় মনুষ্য রাজত্ব নিকৃষ্ট।

৫. বাসেট্ঠ, মনুষ্যলোকের শত বৎসর তাবতিংস দেবগণের আয়ুপ্রমাণ দিব্য সহস্র বৎসর। বাসেট্ঠ, এটা নিশ্চিত যে, যখন কোনো স্ত্রী বা পুরুষ অষ্টাঙ্গ সমন্বিত উপোসথ দিবস পালন করে তারা কায়ভেদে মৃত্যুর পর তাবতিংস দেবগণের মধ্যে উৎপন্ন হয়। সুতরাং বাসেট্ঠ, সে ব্যাপারেই আমাকর্তৃক এটা ভাষিত হয়েছে, দিব্যসুখের তুলনায় মনুষ্য রাজত্ব নিকৃষ্ট।

৬. বাসেট্ঠ, মনুষ্যলোকের দ্বি-শত বৎসর যাম দেবগণের এক রাত্রিদিন। সেরূপ ত্রিশ রাত্রে মাস, বারো মাসে বৎসর। তদনুরূপ যাম দেবগণের আয়ুপ্রমাণ দুই হাজার বৎসর। বাসেট্ঠ, এটা নিশ্চিত যে, যখন কোনো স্ত্রী বা পুরুষ অষ্টাঙ্গ সমন্বিত উপোসথ দিবস পালন করে তারা কায়ভেদে মৃত্যুর পর যাম দেবগণের মধ্যে উৎপন্ন হয়। সে কারণেই বাসেট্ঠ, আমাকর্তৃক এটা ভাষিত হয়েছে, দিব্যসুখের তুলনায় মনুষ্য রাজত্ব নিকৃষ্ট।

৭. বাসেট্ঠ, মনুষ্যলোকের চারশত বৎসর তুষিত দেবগণের আয়ু দিব্য গণনায় চার হাজার বৎসর। বাসেট্ঠ, এটা নিশ্চিত যে, যখন কোনো স্ত্রী বা পুরুষ অষ্টাঙ্গগুণযুক্ত উপোসথ দিবস পালন করে তারা কায়ভেদে মৃত্যুর পর তুষিত দেবগণের মধ্যে উৎপন্ন হয়। বাসেট্ঠ, সে কারণেই আমাকর্তৃক এটা ভাষিত হয়েছে, দিব্যসুখের তুলনায় মনুষ্য রাজত্ব নগণ্য।

৮. বাসেট্ঠ, মনুষ্যলোকের আটশত বৎসর নিম্মাণরতি দেবগণের এক রাত্রিদিন। সেরূপ ত্রিশ রাত্রে মাস, বারো মাসে বৎসর। তদনুরূপ নিম্মাণরতি দেবগণের আয়ু দিব্যগণনায় আট হাজার বৎসর। বাসেট্ঠ, এটা নিশ্চিত যে, যখন কোনো স্ত্রী বা পুরুষ অষ্টাঙ্গযুক্ত উপোসথ দিবস পালন করে তারা কায়ভেদে মৃত্যুর পরনিম্মাণরতি দেবগণের মধ্যে উৎপন্ন হয়। সে কারণেই বাসেট্ঠ, আমাকর্তৃক এটা ভাষিত হয়েছে, দিব্যসুখের তুলনায় মনুষ্য আধিপত্য নগণ্য।

৯. বাসেট্ঠ, মনুষ্যলোকের ষোড়শ সহস্র বৎসর পরনিম্মিতবসবত্তী দেবগণের এক রাত্রিদিন। সেরূপ ত্রিশ রাত্রে মাস, বারো মাসে বৎসর। তদনুরূপ পরনিম্মিতবসবত্তী দেবগণের আয়ু দিব্য গণনায় ষোড়শ সহস্র বৎসর। বাসেট্ঠ, এটা নিশ্চিত যে, যখন কোনো স্ত্রী বা পুরুষ অষ্টাঙ্গযুক্ত উপোসথ দিবস পালন করে তারা কায়ভেদে মৃত্যুর পর পরনিম্মিতবসবত্তী দেবগণের মধ্যে উৎপন্ন হয়। সে কারণেই বাসেট্ঠ, আমাকর্তৃক এটা ভাষিত হয়েছে, দিব্যসুখের তুলনায় মনুষ্য আধিপত্য নগণ্য।

প্রাণিহত্যা করবে না, করবে না অদত্ত গ্রহণ,

করবে না মিথ্যাভাষণ, হবে না মদ্যপায়ী,

হবে বিরত মৈথুন সেবনে,

রাত্রে বা বিকালে করবে না ভোজন গ্রহণ।

করবে না ধারণ মালা, করবে না সুগন্ধ দ্রব্য ব্যবহার,

করবে শয়ন মাচায়, ভূমিতে বা তৃণপত্রে,

অষ্টাঙ্গিক উপোসথ বলে হয়েছে তা ভাষিত,

দুঃখ অন্তকারী বলে বুদ্ধ দ্বারা হয়েছে যা প্রকাশিত।

চন্দ্র-সূর্য উভয়ে সুদর্শনীয় তমঃ বিনোদনকারী,

বিচরণ করে চক্রবাল ব্যাপী আলোক প্রদানে,

অন্তরীক্ষে বিচরণকারী চন্দ্র-সূর্য করে বিরোচিত

সর্বদিক, করে প্রভাসিত সমগ্র আকাশ।

কদাচ শিখবে না সরোষপূর্ণ বাক্য

মুখস্খলিত সামান্য বাক্য করবে না গ্রহণ,

দেবে না বাক্যের উপর বাক্য চাপিয়ে,

এক কথাকে অন্য কথায় করবে না মর্দন,

সত্য-মিথ্যা সংযুক্ত বাক্য করবে না ভাষণ।

এ পৃথিবীর মধ্যে সমুদ্রে উৎপন্ন মুক্তা,

ইন্দ্রনীলাদি মণি, উত্তম বেণুরিয় বা এক বৎসর

আয়ু পরিমাণ বেণুবর্ণ জাতিমণি, শৃঙ্গি বা গোশৃঙ্গ

সদৃশ উৎপন্ন সুবর্ণ অথবা পর্বতজাত কাঞ্চনাদি,

যার মধ্যে আছে বিদ্যমান যা কিছু ধন, জাতরূপ বা

শাস্তাবর্ণ সুবর্ণ, হটক বা পিপীলিকাদি দ্বারা নির্গত

সুবর্ণ নামে যা যা হয় কথিত।

সেসব অষ্টাঙ্গিক গুণযুক্ত উপোসথের

ষোলো কলার এক কলাও হয় না পরিমিত।

চন্দ্রপ্রভা ও সমস্ত তারকাও হয় না তদ্রূপ,

তদ্ধেতু শীলবান নরনারীগণ,

অষ্টাঙ্গ গুণযুক্ত উপোসথ কর হে প্রতিপালন,

সুখদায়ক পুণ্যকর্ম করে সম্পাদন

নরনারীগণ আনন্দিত, প্রশংসিত প্রাপ্ত হয় স্বর্গস্থান।”

১০. এরূপ উক্ত হলে বাসেট্ঠ উপাসক ভগবানকে বললেন :

“ভন্তে, আমার প্রিয় জ্ঞাতিবর্গ অষ্টাঙ্গযুক্ত উপোসথ দিবস পালন করতেন, তা তাদের দীর্ঘকালের জন্য হিতকর ও সুখের কারণ হত। প্রভু, যদি সকল ক্ষত্রিয় অষ্টাঙ্গযুক্ত উপোসথ দিবস পালন করত তা দীর্ঘকালের জন্য তাদের হিত ও সুখের কারণ হতো”। “হ্যাঁ বাসেট্ঠ, তাই হত। বাসেট্ঠ যদি সকল ব্রাহ্মণ অষ্টাঙ্গযুক্ত উপোসথ দিবস পালন করত তা দীর্ঘকালের জন্য তাদের হিত ও সুখের কারণ হত। যদি সকল বৈশ্য অষ্টাঙ্গযুক্ত উপোসথ দিবস পালন করত তা দীর্ঘকালের জন্য তাদের হিত ও সুখের কারণ হত। যদি সকল শূদ্র অষ্টাঙ্গযুক্ত উপোসথ দিবস পালন করত তা দীর্ঘকালের জন্য তাদের হিত ও সুখের কারণ হতো। এবং বাসেট্ঠ, মার এবং ব্রহ্মাসহ দেব জগৎ বা শ্রমণ-ব্রাহ্মণসহ দেব-মনুষ্যগণ যদি এভাবে উপোসথ দিবস প্রতিপালন করত তা তাদের দীর্ঘকালের হিত ও সুখের কারণ হতো। “বাসেট্ঠ, এমন কি এই শালবৃক্ষসমূহও যদি এভাবে অষ্টাঙ্গযুক্ত উপোসথ দিবস প্রতিপালন করত এ শর্তে যে, যদি তারা চেতনাযুক্ত হয়ে কাজ করত, তা দীর্ঘকালের জন্য তাদের হিত ও সুখের কারণ হতো, মনুষ্যদের কথা আর কী-ই বা বলব!”।

৫. বোজ্ঝা সূত্র
৪৫.১. একসময় ভগবান শ্রাবস্তীর জেতবনে অনাথপিণ্ডিক নির্মিত আরামে অবস্থান করছিলেন। অতঃপর বোজ্ঝা উপাসিকা ভগবান যেখানে ছিলেন তথায় উপস্থিত হন, উপস্থিত হয়ে ভগবানকে অভিবাদন করে একপ্রান্তে উপবেশন করেন। এক প্রান্তে উপবিষ্ট উপাসিকা বোজ্ঝাকে ভগবান বললেন :

২. “বোজ্ঝে, অষ্টাঙ্গযুক্ত উপোসথ দিবস প্রতিপালিত, রক্ষিত হলে মহাফলপ্রদ। অত্যন্ত হিতকর, অত্যন্ত উজ্জ্বল, অত্যন্ত রোমাঞ্চকর হয়। বোজ্ঝে, কীরূপে মহাফলপ্রদ, অত্যন্ত হিতকর, অত্যন্ত উজ্জ্বল, অত্যন্ত রোমাঞ্চকর অষ্টাঙ্গযুক্ত উপোসথ দিবস প্রতিপালন করতে হয়?”

৩. বোজ্ঝে, আর্যশ্রাবক এরূপ চিন্তা করেন, অর্হৎগণ সমগ্র জীবন প্রাণিহত্যা পরিত্যাগ করেন এবং প্রাণিহত্যা প্রতিবিরত হন। তাঁরা দণ্ড ও অস্ত্র পরিহার করে সর্বজীবের প্রতি বিনীত এবং দয়ার্দ্র হয়ে অবস্থান করেন। আমিও এখন এই দিবা-রাত্রি প্রাণিহত্যা পরিহার করে প্রাণিহত্যা প্রতিবিরত হব, দণ্ড ও অস্ত্র পরিত্যাগ করে সর্বপ্রাণীর প্রতি বিনীত ও দয়ার্দ্র হয়ে বাস করব। সুতরাং এ উপায়ে আমি অর্হতের উদাহরণ অনুকরণ করব এবং তদ্বারা আমার উপোসথ রক্ষিত হবে। এই প্রথম গুণে গুণান্বিত হয়...

“অর্হৎগণ যাবজ্জীবন উচ্চশয্যা, মহাশয্যা পরিহার করে উচ্চশয্যা, মহাশয্যা প্রতিবিরত হন। তাঁরা নিচু শয্যায় শয়ন করেন, মঞ্চ বা তৃণ বিস্তৃত শয্যা গ্রহণ করেন। আমিও অদ্য রাত্রিদিন উচ্চশয্যা, মহাশয্যা পরিহার করে উচ্চশয্যা, মহাশয্যা প্রতিবিরত হই, নিচু শয্যায়, মঞ্চ বা তৃণ বিস্তৃত শয্যায় শয়ন করি। এভাবে আমি অর্হৎগণকে অনুসরণ করি এবং তদ্বারা আমার উপোসথ রক্ষিত হবে।” এই অষ্টম গুণে উপোসথ রক্ষিত হয়।

“বোজ্ঝে, এই অষ্টাঙ্গ সমন্বিত উপোসথ দিবস প্রতিপালিত এবং রক্ষিত হলে তা মহাফলপ্রদ, মহাহিতকর, অত্যন্ত উজ্জ্বল, অত্যন্ত রোমাঞ্চকর হয়। উপোসথ দিবস প্রতিপালিত, রক্ষিত হলে কীরূপ মহাফলপ্রদ, কীরূপ মহা হিতকর, কীরূপ মহা উজ্জ্বল, কীরূপ মহা রোমাঞ্চকর হয়?

৪. বোজ্ঝে, যদি কোনো ব্যক্তি এই ষোড়শ মহাজনপদে প্রভূতসপ্ত রত্নের অধিকারী হয়, রাজ্যে প্রভুত্ব করে যেমন অঙ্গবাসী, মগধবাসী, কাশীবাসী, কোশলবাসী, বজ্জিগণ, মল্লগণ, চেতীগণ, বংসগণ, কুরুগণ, পঞ্চালগণ, মচ্ছগণ, সুরসেনগণ, অশ্বকগণ, অবন্তীগণ, গান্ধারগণ এবং কম্বোজগণের উপর রাজত্ব করে তথাপি অষ্টাঙ্গ সমন্বিত উপোসথ দিবস প্রতিপালন ও রক্ষার ষোড়শাংশের একাংশও হয় না। তার কারণ কী? বোজ্ঝে, দিব্যসুখের তুলনায় মনুষ্য রাজত্ব নিকৃষ্ট হেতু।

৫. বোজ্ঝে, মনুষ্যলোকের পঞ্চাশ বৎসর চাতুমর্হারাজিক দেবগণের মাত্র এক রাত্রিদিন; তাদের মাসে আছে সেরূপ ত্রিশ রাত্রি, তাদের বৎসরে আছে বারো মাস। তদনুরূপ চাতুর্মহারাজিক দেবগণের আয়ুপ্রমাণ দিব্য পঞ্চশত বৎসর। বোজ্ঝে, এটা নিশ্চিত যে, যখন কোনো স্ত্রী বা পুরুষ অষ্টাঙ্গ সমন্বিত উপোসথ দিবস পালন করে তারা কায়ভেদে মৃত্যুর পর চাতুর্মহারাজিক দেবগণের মধ্যে উৎপন্ন হয়। সুতরাং বোজ্ঝে, সে ব্যাপারে এটা আমাকর্তৃক ভাষিত হয়েছে, দিব্যসুখের তুলনায় মনুষ্য রাজত্ব নিকৃষ্ট।

৬. বোজ্ঝে, মনুষ্যলোকের শত বৎসর তাবতিংস দেবগণের এক রাত্রিদিন। সেরূপ ত্রিশ রাত্রে মাস, বারো মাসে বৎসর। তদনুরূপ তাবতিংস দেবগণের আয়ুপ্রমাণ দিব্য সহস্র বৎসর। বোজ্ঝে, এটা নিশ্চিত যে, যখন কোনো স্ত্রী বা পুরুষ অষ্টাঙ্গ সমন্বিত উপোসথ দিবস পালন করে তারা কায়ভেদে মৃত্যুর পর তাবতিংস দেবগণের মধ্যে উৎপন্ন হয়। সুতরাং বোজ্ঝে, সে ব্যাপারেই আমাকর্তৃক এটা ভাষিত হয়েছে, দিব্যসুখের তুলনায় মনুষ্য রাজত্ব নিকৃষ্ট।

৭. বোজ্ঝে, মনুষ্যলোকের দ্বি-শত বৎসর যাম দেবগণের এক রাত্রিদিন। সেরূপ ত্রিশ রাত্রে মাস, বারো মাসে বৎসর। বোজ্ঝে, এটা নিশ্চিত যে, যখন কোনো স্ত্রী বা পুরুষ অষ্টাঙ্গ সমন্বিত উপোসথ দিবস পালন করে তারা কায়ভেদে মৃত্যুর পর যাম দেবগণের মধ্যে উৎপন্ন হয়। সে কারণেই বোজ্ঝে, আমাকর্তৃক এটা ভাষিত হয়েছে, দিব্য সুখের তুলনায় মনুষ্য রাজত্ব নিকৃষ্ট।

৮. বোজ্ঝে, মনুষ্যলোকের চারশত বৎসর তুষিত দেবগণের এক রাত্রিদিন। সেরূপ ত্রিশ রাত্রে মাস, বারো মাসে বৎসর। তদনুরূপ তুষিত দেবগণের আয়ু দিব্য গণনায় চার হাজার বৎসর। বোজ্ঝে, এটা নিশ্চিত যে, যখন কোনো স্ত্রী বা পুরুষ অষ্টাঙ্গ সমন্বিত উপোসথ দিবস পালন করে তারা কায়ভেদে মৃত্যুর পর তুষিত দেবগণের মধ্যে উৎপন্ন হয়। বোজ্ঝে, সে কারণেই আমাকর্তৃক এটা ভাষিত হয়েছে, দিব্যসুখের তুলনায় মনুষ্য রাজত্ব নগণ্য।

৯. বোজ্ঝে, মনুষ্যলোকের আটশত বৎসর নিম্মাণরতি দেবগণের এক রাত্রিদিন। সেরূপ ত্রিশ রাত্রে মাস, বারো মাসে বৎসর। তদনুরূপ নিম্মাণরতি দেবগণের আয়ু দিব্য গণনায় আট হাজার বৎসর। বোজ্ঝে, এটা নিশ্চিত যে, যখন কোনো স্ত্রী বা পুরুষ অষ্টাঙ্গ সমন্বিত উপোসথ দিবস পালন করে তারা কায়ভেদে মৃত্যুর পর নিম্মাণরতি দেবগণের মধ্যে উৎপন্ন হয়। সে কারণেই বোজ্ঝে, আমাকর্তৃক এটা ভাষিত হয়েছে, দিব্যসুখের তুলনায় মনুষ্য আধিপত্য নগণ্য।

১০. বোজ্ঝে, মনুষ্যলোকের ষোড়শ সহস্র বৎসর পরনিম্মিতবসবত্তী দেবগণের এক রাত্রিদিন। সেরূপ ত্রিশ রাত্রে মাস, বারো মাসে বৎসর। তদনুরূপ পরনিম্মিতবসবত্তী দেবগণের আয়ু দিব্য গণনায় ষোড়শ সহস্র বৎসর। বোজ্ঝে, এটা নিশ্চিত যে, যখন কোনো স্ত্রী বা পুরুষ অষ্টাঙ্গ সমন্বিত উপোসথ দিবস পালন করে, তারা কায়ভেদে মৃত্যুর পর পরনিম্মিতবসবত্তী দেবগণের মধ্যে উৎপন্ন হয়। সে-কারণেই বোজ্ঝে, আমাকর্তৃক এটা ভাষিত হয়েছে, দিব্যসুখের তুলনায় মনুষ্য আধিপত্য নগণ্য।

প্রাণিহত্যা করবে না, করবে না অদত্ত গ্রহণ,

করবে না মিথ্যাভাষণ, হবে না মদ্যপায়ী,

হবে বিরত মৈথুন সেবনে,

রাত্রে বা বিকালে করবে না ভোজন গ্রহণ।

করবে না ধারণ মালা, করবে না সুগন্ধ দ্রব্য ব্যবহার,

করবে শয়ন মাচায়, ভূমিতে বা তৃণপত্রে,

অষ্টাঙ্গিক উপোসথ বলে হয়েছে তা ভাষিত,

দুঃখ অন্তকারী বলে বুদ্ধ দ্বারা হয়েছে যা প্রকাশিত।

চন্দ্র-সূর্য উভয়ে সুদর্শনীয় তমঃ বিনোদনকারী,

বিচরণ করে চক্রবালব্যাপী আলোক প্রদানে,

অন্তরীক্ষে বিচরণকারী চন্দ্র-সূর্য করে বিরোচিত

সর্বদিক, করে প্রভাসিত সমগ্র আকাশ।

কদাচ শিখবে না সরোষপূর্ণ বাক্য

মুখস্খলিত সামান্য বাক্য করবে না গ্রহণ,

দেবে না বাক্যের উপর বাক্য চাপিয়ে,

এক কথাকে অন্য কথায় করবে না মর্দন,

সত্য-মিথ্যা সংযুক্ত বাক্য করবে না ভাষণ।

এ পৃথিবীর মধ্যে সমুদ্রে উৎপন্ন মুক্তা,

ইন্দ্রনীলাদি মণি, উত্তম বেণুরিয় বা এক বৎসর

আয়ু পরিমাণ বেণুবন জাতিমণি, শৃঙ্গি বা গোশৃঙ্গ

সদৃশ উৎপন্ন সুবর্ণ অথবা পর্বতজাত কাঞ্চনাদি,

যার মধ্যে আছে বিদ্যমান যা কিছু ধন, জাতরূপ বা

শাস্তাবর্ণ সুবর্ণ, হটক বা পিপীলিকাদি দ্বারা নির্গত

সুবর্ণ নামে যা যা হয় কথিত।

সেসব অষ্টাঙ্গিক গুণযুক্ত উপোসথের

ষোলো কলার এক কলাও হয় না পরিমিত।

চন্দ্রপ্রভা ও সমস্ত তারকাও হয় না তদ্রূপ,

তদ্ধেতু শীলবান নরনারীগণ!

অষ্টাঙ্গ গুণযুক্ত উপোসথ কর হে প্রতিপালন,

সুখদায়ক পুণ্যকর্ম করে সম্পাদন

নরনারীগণ আনন্দিত, প্রশংসিত প্রাপ্ত হয় স্বর্গস্থান।”

৬. অনুরুদ্ধ সূত্র
৪৬.১. একসময় ভগবান কৌশাম্বীর ঘোষিতারামে অবস্থান করছিলেন। তখন আয়ুষ্মান অনুরুদ্ধ দিবা বিশ্রামের উদ্দেশ্যে নির্জনে গেলেন। অতঃপর বহুসংখ্যক সুন্দর দেহবিশিষ্ট দেবতা শ্রদ্ধেয় অনুরুদ্ধের নিকট উপস্থিত হন, উপস্থিত হয়ে তাঁকে অভিবাদন করে এক প্রান্তে স্থিত হন। একপ্রান্তে স্থিত সেসব দেবতা আয়ুষ্মান অনুরুদ্ধকে এরূপ বলেন, “প্রভু অনুরুদ্ধ, আমরা সুন্দর আকারবিশিষ্ট দেবতা। আমরা ত্রিক্ষেত্রে ক্ষমতা নিয়ন্ত্রিত করি এবং আমাদের রাজ্য আছে, ইচ্ছানুরূপ আমরা তৎক্ষণাৎ কোনো বর্ণ ধারণ করতে পারি; ইচ্ছা করলে আমরা তৎক্ষণাৎ যেকোনো শব্দ উৎপন্ন করতে পারি; ভন্তে অনুরুদ্ধ, আমরা সুন্দর আকারবিশিষ্ট দেবতা, এই ত্রি-ক্ষেত্রে আমাদের ক্ষমতা এবং রাজ্য আছে।”

২. তখন আয়ুষ্মান অনুরুদ্ধ চিন্তা করেন, “ওহে, এসব দেবতা সর্বৈব নীল, নীল মুখমণ্ডলযুক্ত, নীলবস্ত্রসম্পন্ন, নীল অলংকারসম্পন্ন।” অতঃপর সেসব দেবতা আয়ুষ্মান অনুরুদ্ধের চিত্ত সম্পর্কে জ্ঞাত হয়ে সর্বৈব নীল, নীল মুখমণ্ডলসম্পন্ন, নীল বস্ত্রসম্পন্ন, নীল অলংকারসম্পন্ন হন। অতঃপর আয়ুষ্মান অনুরুদ্ধ চিন্তা করলেন, “অহো, তারা যদি সর্বৈব পীত... লোহিত... সাদা, সাদা মুখমণ্ডলযুক্ত, সাদা বস্ত্রসম্পন্ন এবং সাদা অলংকারসম্পন্ন হতেন!” তখন সব দেবতা আয়ুষ্মান অনুরুদ্ধের চিত্ত সম্পর্কে জ্ঞাত হয়ে সবাই পীত... সবাই লোহিত... সবাই সাদা, সাদা মণ্ডলসম্পন্ন, সাদা বস্ত্রসম্পন্ন এবং সাদা অলংকারসম্পন্ন হন। তখন কোনো কোনো দেবতা গাইলেন, কেউ কেউ নাচলেন, কেউ কেউ হাততালি দিলেন। যেমন পঞ্চাঙ্গিক তূর্য (পঞ্চ বাদ্যযন্ত্র সমন্বিত সঙ্গীত) উত্তমরূপে সুর করা হয়, ভালোভাবে বাজানো হয় এবং নিপুণ কর্তৃক যথাযথভাবে আঘাত করা হয় তৎক্ষণাৎ মধুর, উৎকৃষ্ট, প্রলোভনকারী, মোহনীয়, মনোমুগ্ধকর শব্দ উৎপাদন করে। তদ্রূপ এসব দেবতার সঙ্গীত তৎক্ষণাৎ মধুর, মনোহর, প্রলোভনকারী, মোহনীয় এবং মনোমুগ্ধকর। কিন্তু আয়ুষ্মান অনুরুদ্ধ তাঁর ইন্দ্রিয়সমূহ সংযত করেন। তখন দেবগণ চিন্তা করলেন, “আর্য অনুরুদ্ধ আমাদের সঙ্গীত উপভোগ করছেন না” এবং তৎক্ষণাৎ অন্তর্হিত হয়ে গেলেন।

৩. সায়াহ্নকালে শ্রদ্ধেয় অনুরুদ্ধ নির্জনতা পরিত্যাগান্তে ভগবানের নিকট উপস্থিত হন, উপস্থিত হয়ে ভগবানকে অভিবাদনান্তে একপ্রান্তে উপবেশন করেন। একপ্রান্তে উপবিষ্ট আয়ুষ্মান অনুরুদ্ধ ভগবানকে বলেন, “ভন্তে, আমি অদ্য দিবাবিহারের নিমিত্ত নির্জনে গমন করি। ভন্তে, তখন বহুসংখ্যক মনোজ্ঞ আকারবিশিষ্ট দেবতা আমার নিকট উপস্থিত হয়ে আমাকে অভিবাদন করে একপ্রান্তে স্থিত হন। একপ্রান্তে স্থিত দেবতাগণ আমাকে বলেন, “ভন্তে অনুরুদ্ধ আমরা মনোজ্ঞ আকারবিশিষ্ট দেবতা, আমরা ত্রি-ক্ষেত্রে ক্ষমতা নিয়ন্ত্রিত করি এবং আমাদের আধিপত্য আছে। ভন্তে অনুরুদ্ধ, আমরা ইচ্ছা করলে তৎক্ষণাৎ যেকোনো বর্ণ ধারণ করতে পারি; ইচ্ছা করলে আমরা যেকোনো ধরনের শব্দ উৎপন্ন করতে পারি; আমরা যে রকম সুখ লাভ করতে ইচ্ছা করি সে রকম সুখ লাভ করতে পারি। ভন্তে অনুরুদ্ধ, আমরা সুন্দর আকারবিশিষ্ট দেবতা; এই ত্রি-ক্ষেত্রে আমাদের ক্ষমতা ও আধিপত্য আছে।” “ভন্তে, তখন আমি এরূপ চিন্তা করলাম, “অহো, এসব দেবতা নীলবর্ণ, নীল মুখমণ্ডলযুক্ত, নীল বস্ত্রসম্পন্ন, নীল অলংকারসম্পন্ন।” ভন্তে, তখন সে দেবগণ আমার চিত্ত সম্পর্কে জ্ঞাত হয়ে সবাই নীলবর্ণ ধারণ করেন, নীলমুখমণ্ডলসম্পন্ন, নীল অলংকারসম্পন্ন হন। ভন্তে, তখন আমি চিন্তা করলাম, “অহো, এসব দেবগণ সবাই পীতবর্ণ... সবাই লোহিত... সবাই সাদা, সাদা বর্ণসম্পন্ন, সাদা বস্ত্রযুক্ত, সাদা অলংকার যুক্ত।” অতঃপর ভন্তে, কোনো কোনো দেবগণ গাইলেন, কেউ কেউ নাচলেন। কেউ কেউ হাততালি দিলেন। যেমন পঞ্চাঙ্গিক তুর্য উত্তমরূপে সুর করা হয়, ভালোভাবে বাজানো হয় এবং নিপুণ লোক দ্বারা যথাযথভাবে আঘাত করা হলে তৎক্ষণাৎ মধুর, উৎকৃষ্ট, প্রলোভনকারী, মোহনীয়, মনোমুগ্ধকর আওয়াজ উৎপাদন করে; তদ্রূপ এসব দেবতার সঙ্গীত তৎক্ষণাৎ মধুর, মনোহর, প্রলোভনকারী, মোহনীয় এবং মনোমুগ্ধকর ছিল। তখন কিন্তু ভন্তে, আমি স্ব-ইন্দ্রিয়সমূহ সংযত রাখি। অতঃপর ভন্তে, দেবগণ চিন্তা করলে, “আর্য অনুরুদ্ধ আমাদের সঙ্গীত উপভোগ করছেন না” এবং তৎক্ষণাৎ দেবগণ অন্তর্হিত হয়ে গেলেন।

ভন্তে, স্ত্রীলোকের কতকগুলো গুণ আছে যদ্বারা তারা কায়ভেদে মৃত্যুর পর মনোজ্ঞ কায়িক দেবগণের মধ্যে পুনর্জন্ম লাভ করে?”

৪. “অনুরুদ্ধ, স্ত্রীলোকের আটটি গুণ আছে যদ্বারা তারা কায়ভেদে মৃত্যুর পর মনোহর কায়িক দেবগণের মধ্যে পুনর্জন্ম লাভ করে। আট কী কী?

৫. এক্ষেত্রে, অনুরুদ্ধ, মাতাপিতা মেয়ের প্রতি ভালোবাসাবশত তার প্রতি হিতাকাঙ্ক্ষী হয়ে অনুকম্পা ও স্নেহপরায়ণতাবশত যে স্বামীকে অর্পণ করেন সে মেয়ে তার স্বামীর ওঠার আগেই ওঠবে, তার বিশ্রাম করতে যাওয়ার পরেই বিশ্রাম করবে, তার ইচ্ছার প্রতি বাধ্যগত হবে অত্যন্ত প্রীতিকর উপায়ে এবং নম্রভাবে সম্ভাষণ দ্বারা। যার স্বামী মাতা, পিতা, শ্রমণ বা ব্রাহ্মণ সদৃশ সম্মানিত সে তাঁদেরকে সৎকার করে, সম্মান করে, মানে এবং পূজা করে; তাঁদের আগমনে সে তাঁদেরকে আসন ও জল প্রদান করে। তার স্বামীর গৃহাভ্যন্তরে পশম বা তুলার যে কারখানা থাকে তাতে সে দক্ষ এবং অনলস হয়। এ ধরনের সব দায়িত্বপূর্ণ কাজে সে যোগ্য হয়। এসব ব্যবস্থাকরণে এবং চালনায় সে সক্ষম। তার স্বামীর গৃহাভ্যন্তরে যেসব দাস, দূত, কর্মকার আছে সে তাদের কৃত কাজ সম্পর্কে অবহিত; তাদের অমনোযোগিতাবশত যে কাজ অকৃত তৎসম্পর্কেও সে জ্ঞাত। সে শক্তি এবং পীড়িতদের দুর্বলতা বিষয়ে জ্ঞাত। সে প্রত্যেকের অংশ অনুপাতে প্রত্যেককে শক্ত ও নরম খাদ্যভোজ্য বিভাজন করে দেয়। যখন তার স্বামী অর্থ, শস্য, রৌপ্য বা স্বর্ণ গৃহে আনয়ন করে সে সেগুলো নিরাপদে পাহারা দেয়, সংরক্ষণ করে এবং সে এগুলোর ডাকাত, চোর, মদ্যপায়ী, বিনাশকারী হয় না। সে হয় একজন উপাসিকা যে বুদ্ধ, ধর্ম ও সংঘের আশ্রয়ে আশ্রিতা, প্রাণিহত্যা প্রতিবিরত, অদত্তবস্তু প্রতিবিরত, মিথ্যা ব্যভিচার প্রতিবিরত, মিথ্যা ভাষণ প্রতিবিরত, সুরা ও মদ্যপান প্রতিবিরত হয়ে শীলবতী হয়। সে হয় ত্যাগবতী, মাৎসর্য-মলবিহীন হয়ে চেতনাযুক্ত হয়ে সে গৃহে বাস করে, দানশীলা, মুক্ত-হস্ত, দানে প্রীতিযুক্ত, যাচকের প্রার্থনায় দান দিতে প্রস্তুত, দান প্রদানে সে আনন্দ লাভ করে।

অনুরুদ্ধ, স্ত্রীলোকের এই আটটি গুণ যে গুণে গুণান্বিত হলে কায়ভেদে মৃত্যুর পর সুন্দর আকারযুক্ত দেবগণের মধ্যে পুনর্জন্ম লাভ করে।

যে পুরুষ হয় সতত বীর্যবান, নিত্য উৎসাহশীল,

দান করে ভরণপোষণ আপন স্ত্রীকে

সর্ব কামনাপূর্ণকারী সে স্বামীকে কে পারে নিন্দা করতে?

উত্তমা পতিব্রতা স্ত্রী স্বামীকে

ইচ্ছাক্রমে রোষ, আক্রোশ বা দুর্বাক্যাদি

করে না প্রয়োগ, স্বামীর গুরুজনেও

বিদূষী বা পণ্ডিতা স্ত্রী করে থাকে পূজা।

বীর্যপরায়ণা, অনলসা, পরিজনবর্গের উপকারিণী

উত্তমা স্ত্রী করে স্বামীর মনোমত কার্য সম্পাদন,

স্বামীর সঞ্চিত ধন অনুক্ষণ করে সংরক্ষণ।

পতিব্রতা, গুরুভক্তিপরায়ণা স্বামীর ইচ্ছাবশে বশীভূতা

স্ত্রী হয় সর্বদিকে উৎসাহিনী, ত্যাগে আলস্য,

শ্বশুর-শাশুড়ী পরিজনবর্গের হয় হিতকামিনী,

করে না অপব্যয় স্বামীর সম্পত্তি।

এরূপে নানাগুণে হয়ে বিভূষিতা

তাদৃশা স্ত্রী মনাপা বা মনঃপূতা নামে হয় কথিতা

দেবী স্বরূপা সে স্ত্রী উৎপন্ন হয়ে নির্মাণরতি দেবলোকে

তথায় ইচ্ছামত রূপাদি নির্মাণে হয়ে থাকে সমর্থ।”

৭. বিশাখা সূত্র
৪৭.১. একসময় ভগবান শ্রাবস্তীর পূর্বারামে মিগারমাতা নির্মিত প্রাসাদে অবস্থান করছিলেন। অতঃপর মিগারমাতা বিশাখা ভগবানকে অভিবাদন করে এক প্রান্তে উপবিষ্ট হলে মিগারমাতা বিশাখাকে ভগবান বলেন :

২. “বিশাখে, স্ত্রীলোকের আটটি গুণ আছে যদ্বারা তারা কায়ভেদে মৃত্যুর পর মনোহর কায়িক দেবগণের মধ্যে পুনর্জন্ম লাভ করে। আটটি কী কী?

৩. এক্ষেত্রে, বিশাখে, মাতাপিতা মেয়ের প্রতি ভালোবাসাবশত, তার প্রতি হিতাকাঙ্ক্ষী হয়ে অনুকম্পা ও স্নেহপরায়ণতাবশত যে স্বামীকে অর্পণ করেন সে মেয়ে তার স্বামীর ওঠার আগেই ওঠবে, তার বিশ্রাম করতে যাওয়ার পরেই বিশ্রাম করবে, তার ইচ্ছার প্রতি বাধ্যগত হবে অত্যন্ত প্রীতিকর উপায়ে এবং নম্রভাবে সম্ভাষণ দ্বারা। যার স্বামী মাতা, পিতা, শ্রমণ বা ব্রাহ্মণ সদৃশ সম্মানিত সে তাঁদেরকে সৎকার করে, সম্মান করে, মানে এবং পূজা করে; তাঁদের আগমনে সে তাঁদেরকে আসন ও জল প্রদান করে। তার স্বামীর গৃহাভ্যন্তরে পশম বা তুলার যে কারখানা থাকে তাতে সে দক্ষ এবং অনলস হয়। এ ধরনের সব দায়িত্বপূর্ণ কাজে সে যোগ্য হয়। এসব ব্যবস্থাকরণে এবং চালনায় সে সক্ষম হয়। তার স্বামীর গৃহাভ্যন্তরে যেসব দাস, দূত, কর্মকার আছে সে তাদের কৃত কাজ সম্পর্কে অবহিত; তাদের অমনোযোগিতাবশত যে কাজ অকৃত সে সম্পর্কেও সে জ্ঞাত। সে পীড়িতদের শক্তি ও দুর্বলতা সম্পর্কে জ্ঞাত। সে প্রত্যেকের অংশ অনুপাতে প্রত্যেককে শক্ত ও নরম খাদ্যভোজ্য বিভাজন করে দেয়। যখন তার স্বামী অর্থ, শস্য, রৌপ্য বা স্বর্ণ গৃহে আনয়ন করে সে সেগুলো নিরাপদে পাহারা দেয়, সংরক্ষণ করে এবং সে এগুলোর ডাকাত, চোর, মদ্যপায়ী, বিনাশকারী হয় না। সে হয় একজন উপাসিকা যে বুদ্ধ, ধর্ম ও সংঘের আশ্রয়ে আশ্রিতা। প্রাণিহত্যা প্রতিবিরত, অদত্তবস্তু গ্রহণ প্রতিবিরত, মিথ্যা ব্যভিচার প্রতিবিরত, মিথ্যা ভাষণ প্রতিবিরত, সুরা ও মদ্যপান প্রতিবিরত হয়ে শীলবতী হয়। সে হয় ত্যাগবতী, মাৎসর্য-মলবিহীন হয়ে চেতনাযুক্ত হয়ে সে গৃহে বাস করে, দানশীলা, মুক্ত-হস্ত, দানে প্রীতিযুক্ত, যাচকের প্রার্থনায় দান দিতে প্রস্তুত, দান প্রদানে সে আনন্দ লাভ করে।

বিশাখে, স্ত্রীলোকের এই আটটি গুণ যে গুণে গুণান্বিত হলে কায়ভেদে মৃত্যুর পর সুন্দর আকারযুক্ত দেবগণের মধ্যে পুনর্জন্ম লাভ করে।

যে পুরুষ হয় সতত বীর্যবান, নিত্য উৎসাহশীল,

দান করে ভরণপোষণ আপন স্ত্রীকে

সর্ব কামনাপূর্ণকারী সে স্বামীকে কে পারে নিন্দা করতে?

উত্তমা পতিব্রতা স্ত্রী স্বামীকে

ইচ্ছাক্রমে রোষ, আক্রোশ বা দুর্বাক্যাদি

করে না প্রয়োগ, স্বামীর গুরুজনেও

বিদূষী বা পণ্ডিতা স্ত্রী করে থাকে পূজা।

বীর্যপরায়ণা, অনলসা, পরিজনবর্গের উপকারিণী

উত্তমা স্ত্রী করে স্বামীর মনোমত কার্য সম্পাদন,

স্বামীর সঞ্চিত ধন অনুক্ষণ করে সংরক্ষণ।

পতিব্রতা, গুরুভক্তিপরায়ণা স্বামীর ইচ্ছাবশে বশীভূতা

স্ত্রী হয় সর্বদিকে উৎসাহিনী, ত্যাগে আলস্য,

শ্বশুর-শাশুড়ী পরিজনবর্গের হয় হিতকামিনী,

করে না অপব্যয় স্বামীর সম্পত্তি।

এরূপে নানাগুণে হয়ে বিভূষিতা

তাদৃশ স্ত্রী মনাপা বা মনঃপূতা নামে হয় কথিতা

দেবী স্বরূপা সে স্ত্রী উৎপন্ন হয়ে নির্মাণরতি দেবলোকে

তথায় ইচ্ছামতো রূপাদি নির্মাণে হয়ে থাকে সমর্থ।”

৮. নকুলমাতা সূত্র
৪৮.১. একসময় ভগবান ভগ্গদের মধ্যে সুংসুমার পর্বতস্থিত ভেসকলাবনে মৃগদাবে অবস্থান করছিলেন। তখন গৃহপত্নী নকুলমাতা ভগবানের নিকট উপস্থিত হন, উপস্থিত হয়ে ভগবানকে অভিবাদন করে এক প্রান্তে উপবেশন করেন। এক প্রান্তে উপবিষ্ট গৃহপত্নী নকুলমাতাকে ভগবান বলেন :

২. “নকুলমাতা, স্ত্রীলোকের আটটি গুণ আছে যদ্বারা তারা কায়ভেদে মৃত্যুর পর মনোহর কায়িক দেবগণের মধ্যে পুনর্জন্ম লাভ করে। আটটি কী কী?

৩. এক্ষেত্রে, নকুলমাতা, মাতাপিতা মেয়ের প্রতি ভালোবাসাবশত তার প্রতি হিতাকাঙ্ক্ষী হয়ে অনুকম্পা ও স্নেহপরায়ণাবশত যে স্বামীকে অর্পণ করেন সে মেয়ে তার স্বামীর ওঠার আগেই ওঠবে, তার বিশ্রাম করতে যাওয়ার পরেই বিশ্রাম করবে, তার ইচ্ছার প্রতি বাধ্যগত হবে অত্যন্ত প্রীতিকর উপায়ে এবং নম্রভাবে সভাষণ দ্বারা, যার স্বামী মাতা, পিতা, শ্রমণ বা ব্রাহ্মণ সদৃশ সম্মানিত সে তাঁদেরকে সৎকার করে, সম্মান করে, মানে এবং পূজা করে; তাঁদের আগমনে সে তাঁদেরকে আসন ও জল প্রদান করে। তার স্বামীর গৃহাভ্যন্তরে পশম বা তুলার যে কারখানা থাকে তাতে সে দক্ষ এবং অনলস হয়। এ ধরনের সব দায়িত্বপূর্ণ কাজে সে যোগ্য হয়। এসব ব্যবস্থাকরণে এবং চালনায় সে সক্ষম হয়। তার স্বামীর গৃহাভ্যন্তরে যেসব দাস, দূত, কর্মকার আছে সে তাদের কৃত কাজ সম্পর্কে অবহিত; তাদের অমনোযোগিতাবশত যে কাজ অকৃত তৎসম্পর্কেও সে জ্ঞাত। সে পীড়িতদের শক্তি ও দুর্বলতা বিষয়ে জ্ঞাত। সে প্রত্যেকের অংশ অনুপাতে প্রত্যেককে শক্ত ও নরম খাদ্যভোজ্য বিভাজন করে দেয়। যখন তার স্বামী অর্থ, শস্য, রৌপ্য বা স্বর্ণ গৃহে আনয়ন করে সে সেসব নিরাপদে পাহারা দেয়, সংরক্ষণ করে এবং সে এগুলোর ডাকাত, চোর, মদ্যপায়ী, বিনাশকারী হয় না। সে হয় একজন উপাসিকা যে বুদ্ধ, ধর্ম ও সংঘের আশ্রয়ে আশ্রিতা। প্রাণিহত্যা প্রতিবিরত, অদত্তবস্তু গ্রহণ প্রতিবিরত, মিথ্যা ব্যভিচার প্রতিবিরত, মিথ্যা ভাষণ প্রতিবিরত, সুরা ও মদ্যপান প্রতিবিরত হয়ে শীলবতী হয়। সে হয় ত্যাগবতী, মাৎসর্য-মলবিহীন হয়ে চেতনাযুক্ত হয়ে সে গৃহে বাস করে, দানশীলা, মুক্ত-হস্ত, দানে প্রীতিযুক্ত, যাচকের প্রার্থনায় দান দিতে প্রস্তুত, দানে সে আনন্দ লাভ করে।

নকুলমাতা, স্ত্রীলোকের এই আটটি গুণ যে গুণে গুণান্বিত হলে কায়ভেদে মৃত্যুর পর সু-আকারযুক্ত দেবগণের মধ্যে পুনর্জন্ম লাভ করে।

যে পুরুষ হয় সতত বীর্যবান, নিত্য উৎসাহশীল,

দান করে ভরণপোষণ আপন স্ত্রীকে

সর্বকামনা পূর্ণকারী সে স্বামীকে কে পারে নিন্দা করতে?

উত্তমা পতিব্রতা স্ত্রী স্বামীকে

ইচ্ছাক্রমে রোষ, আক্রোশ বা দুর্বাক্যাদি

করে না প্রয়োগ, স্বামীর গুরুজনেও

বিদূষী বা পণ্ডিতা স্ত্রী করে থাকে পূজা।

বীর্যপরায়ণা, অনলসা, পরিজনবর্গের উপকারিণী

উত্তমা স্ত্রী করে স্বামীর মনোমত কার্য সম্পাদন,

স্বামীর সঞ্চিত ধন অনুক্ষণ করে সংরক্ষণ।

পতিব্রতা, গুরুভক্তিপরায়ণা স্বামীর ইচ্ছাবশে বশীভূতা

স্ত্রী হয় সর্বদিকে উৎসাহিনী, ত্যাগে আলস্য,

শ্বশুর-শাশুড়ী পরিজনবর্গের হয় হিতকামিনী,

করে না অপব্যয় স্বামীর সম্পত্তি।

এরূপে নানাগুণে হয়ে বিভূষিতা

তাদৃশা স্ত্রী মনাপা বা মনঃপূতা নামে হয় কথিতা

দেবী স্বরূপা সে স্ত্রী উৎপন্ন হয়ে নির্মাণরতি দেবলোকে

তথায় ইচ্ছামতো রূপাদি নির্মাণে হয়ে থাকে সমর্থ।”

৯. প্রথম ইহ লৌকিক সূত্র
৪৯.১. একসময় ভগবান শ্রাবস্তীর পূর্বারামে মিগারমাতা নির্মিত প্রাসাদে অবস্থান করছিলেন। তখন মিগারমাতা বিশাখা ভগবানের নিকট উপস্থিত হন, উপস্থিত হয়ে ভগবানকে অভিবাদন করে এক প্রান্তে উপবিষ্ট হলে মিগারমাতা বিশাখাকে ভগবান বলেন :

২. “বিশাখে, স্ত্রীলোকের চারগুণে গুণান্বিতা স্ত্রী-জাতি এ জগতে ক্ষমতা জয় করে। এ জগৎ তাদের হাতের মুঠোয়। চার কী কী?

৩. বিশাখে, একজন স্ত্রীলোক তার কর্মে সমর্থ; সে দাস-দাসী পরিচালনা করে, সে তার কাজের দ্বারা স্বামীর প্রিয়পাত্রী হয়, সে তার স্বামীর সম্পত্তি সংরক্ষণ করে। এবং বিশাখে, কীভাবে একজন স্ত্রীলোক তার কর্মে সমর্থ?

৪. তার স্বামীর গৃহাভ্যন্তরে যে শিল্প করাখানা পশমী হোক বা তুলার হোক, তাতে সে দক্ষ এবং অনলস হয়। এ ধরনের সব দায়িত্বপূর্ণ কাজে সে প্রতিভাদীপ্ত; এসবের ব্যবস্থায় এবং পরিচালনায় সে সক্ষম। এভাবে স্ত্রীলোক তার কর্মে সক্ষম। এবং কীভাবে সে দাসদাসী পরিচালনা করে?

৫. তার স্বামীর গৃহাভ্যন্তরে যে দাসদাসী, বাহক বা কাজের লোক থাকে সে তাদের কৃত কাজ সম্পর্কে অবহিত; তাদের অমনোযোগিতাবশত যে কাজ অকৃত সে সম্পর্কেও সে জানে। পীড়িতদের শক্তি ও দুর্বলতা সম্পর্কে সে সজাগ; সে প্রত্যেকের অংশ অনুপাতে শক্ত ও নরম খাদ্যভোজ্য বিভাজন করে দেয়। এভাবেই সে দাসদাসীকে পরিচালনা করে। এবং কীভাবে সে স্বামীর প্রিয়ভাজন হয়?

৬. যে ধরনের কাজ করলে তার স্বামী অমনপূত বলে বিবেচনা করে জীবনের বিনিময়ে সে সেধরনের কাজ সম্পাদন করে না। এ উপায়ে সে তার স্বামীর প্রিয়ভাজন হয়। এবং সে কীভাবে স্বামীর সম্পত্তি পাহারা দেয়?

৭. স্বামী অর্থ, শস্য, রৌপ্য বা স্বর্ণ যা কিছু গৃহে আনয়ন করে সে সেগুলো নিরাপদে পাহারা দেয়, সংরক্ষণ করে এবং সে এগুলোর ডাকাত হয় না, চোর হয় না, মদ্যপায়ী হয় না, বিনাশকারী হয় না। এভাবে সে এগুলো পাহারা দেয়।

বিশাখে, এ চার গুণে গুণান্বিতা হয়ে স্ত্রী-জাতি এ জগতে ক্ষমতা জয় করে, এ জগৎ তাদের হাতের মুঠোয়।

৮. বিশাখে, চার গুণে গুণান্বিতা স্ত্রী-জাতি পরলোকে ক্ষমতা জয় করে। পর জগৎ তাদের হাতের মুঠোয়। কোন চার গুণ দ্বারা?

৯. বিশাখে, একজন স্ত্রীলোক বিশ্বস্ত, গুণবতী, দানশীলা এবং বিদূষী হয়। এবং কীভাবে স্ত্রীলোক বিশ্বস্ত হয়?

১০. তথাগতের বোধি সম্পর্কে তার বিশ্বাস আছে এবং এ চিন্তা করে বিশ্বাস করে, “সে ভগবান অর্হৎ, সম্যকসম্বুদ্ধ, বিদ্যাচরণসম্পন্ন, সুগত, লোকবিদ, অনুত্তর পুরুষ দমনকারী সারথি, দেব-মনুষ্যদের শাস্তা, বুদ্ধ ও ভগবান” এরূপ হয় তার বিশ্বাস। এবং সে কীরূপ গুণবতী?

১১. সে প্রাণিহত্যা প্রতিবিরত হয়, অদত্তবস্তু গ্রহণ প্রতিবিরত হয়, ব্যভিচার প্রতিবিরত হয়, মিথ্যাবাক্য প্রতিবিরত হয়, সুরা ও উত্তেজক দ্রব্য গ্রহণ প্রতিবিরত হয়। এরূপই হয় তার গুণ। এবং সে কীরূপে দানশীলা হয়?

১২. সে ত্যাগশীলা, মাৎসর্য-মলবিহীন হয়ে চেতনাযুক্ত হয়ে সে গৃহে বাস করে, দানশীলা, মুক্ত-হস্ত, দানে প্রীতিযুক্ত, যাচকের প্রার্থনায় দান দিতে প্রস্তুত, দানে সে আনন্দ লাভ করে। এরূপ হয় তার দানশীলতা। এবং বিশাখে, স্ত্রীজাতি কীরূপে প্রজ্ঞাসম্পন্না হয়?

১৩. বিশাখে, স্ত্রীজাতি প্রজ্ঞাবতী হয় উদয় ও বিলয়গামিনী প্রজ্ঞায়, সম্যকভাবে দুঃখক্ষয়গামিনী আর্য নির্বেধিক জ্ঞান দ্বারা ভূষিত হয়। এভাবেই বিশাখে, মাতৃ জাতি প্রজ্ঞাসম্পন্না হয়।

বিশাখে, এ চারগুণে গুণান্বিতা নারীগণ পরলোকে ক্ষমতা জয় করে, পর জগৎ তাদের হাতের মুঠোয়।

সুকর্ম সম্পাদনকারিণী, পরিজনবর্গের উপকারিণী

স্ত্রী হয় স্বামীর সন্তোষকারিণী,

স্বামীর সঞ্চিত ধন সে অনুক্ষণ করে সংরক্ষণ।

সে হয় শ্রদ্ধাসম্পন্না, দানশীলা, অকৃপণা,

নিত্য নির্বাণ মার্গ করে বিশুদ্ধ পরলোকের মঙ্গল কামনায়।

এরূপে যে নারীর এ অষ্টধর্ম থাকে বিদ্যমান

সে নারীই হয় কথিত ধার্মিকা, সত্যবাদিনী, শীলবতীরূপে।

ষোড়শাকার-সম্পন্না, অষ্টগুণালংকৃতা স্ত্রী

শীলবতী উপাসিকা নামে হয় কথিত,

তাদৃশা স্ত্রী জন্ম নেয় মনোজ্ঞ দেবলোকে।”

১০. দ্বিতীয় ইহ লৌকিক সূত্র
৫০.১. ভিক্ষুগণ, চারগুণে গুণান্বিতা স্ত্রীলোক এ জগতে ক্ষমতা জয় করে। এ জগৎ তাদের হাতের মুঠোয়। চার গুণ কী কী?

২. হে ভিক্ষুগণ, একজন স্ত্রীলোক তার কর্মে সমর্থ; সে দাস-দাসী পরিচালনা করে, সে তার কাজের দ্বারা স্বামীর প্রিয়পাত্রী হয়, সে তার স্বামীর সম্পত্তি সংরক্ষণ করে। এবং কীভাবে, হে ভিক্ষুগণ, একজন স্ত্রীলোক তার কর্মে সমর্থ?

৩. তার স্বামীর গৃহাভ্যন্তরে যে শিল্প কারখানা পশমী হোক বা তুলার হোক, তাতে সে দক্ষ এবং অনলস হয়। এ ধরনের সব দায়িত্বপূর্ণ কাজে সে প্রতিভাদীপ্ত; এসবের ব্যবস্থায় এবং পরিচালনায় সে সক্ষম। এভাবে স্ত্রীলোক তার কর্মে সক্ষম। এবং কীভাবে, হে ভিক্ষুগণ, সে দাস-দাসী পরিচালনা করে?

৪. তার স্বামীর গৃহাভ্যন্তরে যে দাসদাসী, বাহক বা কাজের লোক থাকে সে তাদের কৃত কাজ সম্পর্কে অবহিত; তাদের অমনোযোগিতাবশত যে কাজ অকৃত সে সম্পর্কেও সে জানে; পীড়িতদের শক্তি ও দুর্বলতা সম্পর্কে সে সজাগ; সে প্রত্যেককে অংশ অনুপাতে শক্ত ও নরম খাদ্যভোজ্য বিভাজন করে দেয়। এভাবেই সে দাসদাসীকে পরিচালনা করে। এবং কীভাবে সে স্বামীর প্রিয়ভাজন হয়?

৫. যে ধরনের কাজ করলে তার স্বামী অমনপূত বলে বিবেচনা করে জীবনের বিনিময়ে সে সে ধরনের কাজ সম্পাদন করে না। এ উপায়ে সে তার স্বামীর প্রিয়ভাজন হয়। এবং সে কীভাবে স্বামীর সম্পত্তি পাহারা দেয়?

৬. স্বামী অর্থ, শস্য, রৌপ্য বা স্বর্ণ যা কিছু গৃহে আনয়ন করে সে সেগুলো নিরাপদে পাহারা দেয়, সংরক্ষণ করে এবং সে এগুলোর ডাকাত হয় না, চোর হয় না, মদ্যপায়ী হয় না, বিনাশকারী হয় না। এভাবে সে এগুলো পাহারা দেয়।

হে ভিক্ষুগণ, এ চারগুণে গুণান্বিতা হয়ে স্ত্রী-জাতি এ জগতে ক্ষমতা জয় করে, এ জগৎ তাদের হাতের মুঠোয়।

৭. হে ভিক্ষুগণ, চারগুণে গুণান্বিতা স্ত্রী-জাতি পরলোকে ক্ষমতা জয় করে। পর জগৎ তাদের হাতের মুঠোয়। কোন চার গুণ দ্বারা?

৮. হে ভিক্ষুগণ, একজন স্ত্রীলোক বিশ্বস্ত, গুণবতী, দানশীলা এবং বিদূষী হয়। এবং কীভাবে স্ত্রীলোক বিশ্বস্ত হয়?

৯. তথাগতের বোধি সম্পর্কে তার বিশ্বাস আছে এবং এ চিন্তা করে বিশ্বাস করে, “সেই ভগবান অর্হৎ, সম্যকসম্বুদ্ধ, বিদ্যাচরণসম্পন্ন, সুগত, লোকবিদ, অনুত্তর পুরুষ দমনকারী সারথি, দেব-মনুষ্যগণের শাস্তা, বুদ্ধ ও ভগবান” এরূপ হয় তার বিশ্বাস। এবং সে কীরূপ গুণবতী?

১০. সে প্রাণিহত্যা প্রতিবিরত হয়, অদত্তবস্তু গ্রহণ প্রতিবিরত হয়, ব্যভিচার প্রতিবিরত হয়, মিথ্যাবাক্য প্রতিবিরত হয়, সুরা ও উত্তেজক দ্রব্য গ্রহণ প্রতিবিরত হয়। এরূপই হয় তার গুণ। এবং সে কীরূপে দানশীলা হয়?

১১. সে ত্যাগশীলা, মাৎসর্য-মলহীন হয়ে চেতনাযুক্ত হয়ে গৃহে বাস করে, দানশীলা, মুক্ত-হস্ত, দানে প্রীতিযুক্ত, যাচকের প্রার্থনায় দান দিতে প্রস্তুত, দানে সে আনন্দ লাভ করে। এরূপ হয় তার দানশীলতা। এবং হে ভিক্ষুগণ, স্ত্রীজাতি কীরূপে প্রজ্ঞাসম্পন্না হয়?

১২. হে ভিক্ষুগণ, স্ত্রীজাতি প্রজ্ঞাবতী হয় উদয় ও বিলয়গামিনী প্রজ্ঞায়, সম্যকভাবে দুঃখক্ষয়গামিনী আর্য নির্বেধিক জ্ঞান দ্বারা ভূষিত হয়। এভাবেই, হে ভিক্ষুগণ, মাতৃ-জাতি প্রজ্ঞাসম্পন্না হয়।

হে ভিক্ষুগণ, এ চারগুণে গুণান্বিতা নরনারীগণ পরলোকে ক্ষমতা জয় করে, পর জগৎ তাদের হাতের মুঠোয়।

সুকর্ম সম্পাদনকারিণী, পরিজনবর্গের উপকারিণী

স্ত্রী হয় স্বামীর সন্তোষকারিণী,

স্বামীর সঞ্চিত ধন সে অনুক্ষণ করে সংরক্ষণ।

সে হয় শ্রদ্ধাসম্পন্না, দানশীলা, অকৃপণা,

নিত্য নির্বাণ মার্গ করে বিশুদ্ধ পরলোকের মঙ্গল কামনায়।

এরূপে যে নারীর এ অষ্টধর্ম থাকে বিদ্যমান

সে নারীই হয় কথিত ধার্মিকা, সত্যবাদিনী, শীলবতীরূপে।

ষোড়শাকার-সম্পন্না, অষ্টগুণালঙ্কৃতা স্ত্রী

শীলবতী উপাসিকা নামে হয় কথিত,

তাদৃশা স্ত্রী জন্ম নেয় মনোজ্ঞ দেবলোকে।”

উপোসথ-বর্গ পঞ্চম সমাপ্ত।

তস্সুদ্দানং/স্মারক গাথা

সংক্ষিপ্তে, বিস্তৃতে, বিশাখে, বাসেট্ঠ, বোজ্ঝায় পঞ্চম

অনুরুদ্ধ, পুনঃ বিশাখে, নকুলা, ইহ লৌকিক দ্বি।

প্রথম পঞ্চাশক সমাপ্ত হলো।


 

২. দ্বিতীয় পঞ্চাশক
৬. স-আধান বর্গ/গৌতমী বর্গ
১. গৌতমী সূত্র
৫১.১. একসময় ভগবান শাক্যদের কপিলবাস্তুস্থিত নিগ্রোধারামে অবস্থান করছিলেন। অতঃপর মহাপ্রজাপতী গৌতমী ভগবান যেখানে ছিলেন তথায় উপস্থিত হন। উপস্থিত হয়ে ভগবানকে অভিবাদন করে একপ্রান্তে স্থিত হন। একপ্রান্তে স্থিতা মহাপ্রজাপতি গৌতমী ভগবানকে বললেন, “সাধু ভন্তে, মাতৃজাতি যদি তথাগত প্রবেদিত ধর্মবিনয়ে আগার হতে অনাগারিক প্রব্রজ্যা লাভের অনুমতি লাভ করতেন।” “যথেষ্ট গৌতমী, তথাগত প্রবেদিত ধর্মবিনয়ে মাতৃজাতির আগার থেকে অনাগারিক প্রব্রজ্যার অভিরুচি পোষণ করো না।”

২. দ্বিতীয়বারও মহাপ্রজাপতী গৌতমী ভগবানকে বলেন, “সাধু ভন্তে, মাতৃজাতি যদি তথাগত প্রবেদিত ধর্মবিনয়ে আগার ত্যাগ করে অনাগারিক প্রব্রজ্যা লাভের অনুমতি লাভ করতেন।” “যথেষ্ট গৌতমী, তথাগত প্রবেদিত ধর্মবিনয়ে মাতৃজাতির আগার ত্যাগ করে অনাগারিক প্রব্রজ্যার অভিরুচি পোষণ করো না।”

৩. তৃতীয়বারও মহাপ্রজাপতী গৌতমী ভগবানকে বলেন, “সাধু ভন্তে, মাতৃজাতি যদি তথাগত প্রবেদিত ধর্মবিনয়ে আগার ত্যাগ করে অনাগারিক প্রব্রজ্যার অনুমতি লাভ করতেন।” “নিষ্প্রয়োজন গৌতমী, তথাগত প্রবেদিত ধর্মবিনয়ে মাতৃজাতির আগার হতে অনাগারিক প্রব্রজ্যার অভিরুচি পোষণ করো না।” অতঃপর মহাপ্রজাপতী গৌতমী তথাগত প্রবেদিত ধর্মবিনয়ে মাতৃজাতির আগার ত্যাগ করে অনাগারিক প্রব্রজ্যার ভগবান অনুমতি দেবেন না প্রত্যক্ষ করে দুঃখী, দুর্মনা, অশ্রুমুখী, রোদনপরায়ণা হয়ে ভগবানকে অভিবাদন ও প্রদক্ষিণ করে চলে গেলেন।

৪. তৎপর ভগবান কপিলবাস্তুতে যথারুচি অবস্থান করে বৈশালী সন্নিকটে পৌঁছেন। ভগবান তথায় মহাবনে কূটাগারশালায় অবস্থান করতেছিলেন। তখন মহাপ্রজাপতী গৌতমী কেশ ছেদন করিয়ে কাষায় বস্ত্রে দেহ আচ্ছাদিত করে বহুসংখ্যক শাক্যবংশীয় স্ত্রীলোকদের সাথে বৈশালী ত্যাগ করেন এবং অনুক্রমে বৈশালীর মহাবনে কূটাগারশালায় উপনীত হন। অতঃপর মহাপ্রজাপতী গৌতমী রক্তাক্ত পায়ে, ধূলা-ধূসরিত গাত্রে দুঃখী, বিষণ্ণ, অশ্রুমুখে রোদনপরায়ণা হয়ে বহির্দ্বারে দাঁড়িয়ে রইলেন। আয়ুষ্মান আনন্দ রক্তাক্ত পায়ে, ধূলা-ধূসরিত গাত্রে দুঃখী, বিষণ্ণ, অশ্রুমুখে রোদনপরায়ণা মহাপ্রজাপতী গৌতমীকে বহির্দ্বার প্রকোষ্ঠে স্থিতাবস্থায় দেখেন, তাঁকে এমতাবস্থায় দেখে জিজ্ঞাসা করেন, “গৌতমী, আপনি কেন রক্তাক্ত পায়ে, ধূলা-ধূসরিত দেহে দুঃখী, বিষণ্ণ, অশ্রুমুখে রোদনপরায়ণা হয়ে বহির্দ্বার প্রকোষ্ঠে স্থিত আছেন?” “কারণ শ্রদ্ধেয় আনন্দ, ভগবান তথাগত প্রবেদিত ধর্মবিনয়ে মাতৃজাতিকে আগার হতে অনাগারিক প্রব্রজ্যা দানের অনুমতি দানে অনিচ্ছুক।” “তাহলে গৌতমী! আপনি এখানে অপেক্ষা করুন যাবৎ আমি ভগবানকে প্রার্থনা করে তথাগত প্রবেদিত ধর্মবিনয়ে মাতৃজাতির আগার হতে অনাগারিক প্রব্রজ্যার অনুমতি নিয়ে না আসি।”

৫. তখন শ্রদ্ধেয় আনন্দ ভগবানের নিকট উপস্থিত হয়ে ভগবানকে অভিবাদন করে একপ্রান্তে উপবেশন করেন। একপ্রান্তে উপবিষ্ট আয়ুষ্মান আনন্দ ভগবানকে বলেন, “ভন্তে, মহাপ্রজাপতী গৌতমী রক্তাক্ত পায়ে, ধূলা-ধূসরিত গাত্রে দুঃখিত, বিষণ্ণ, অশ্রুমুখে রোদনপরায়ণা হয়ে বহির্দ্বার প্রকোষ্ঠে স্থিত এ বলে, ভগবান তথাগত প্রবেদিত ধর্মবিনয়ে মাতৃজাতিকে আগার হতে অনাগারিক প্রব্রজ্যার অনুমতি দিবেন না।” “সাধু ভন্তে, তথাগত প্রবেদিত ধর্মবিনয়ে মাতৃজাতিকে আগার ত্যাগ করে অনাগারিক প্রব্রজ্যা লাভের অনুমতি দেয়া উচিত।” “নিষ্প্রয়োজন আনন্দ, তথাগত প্রবেদিত ধর্মবিনয়ে মাতৃজাতিকে আগার হতে অনাগারিক প্রব্রজ্যা দানের অভিরুচি পোষণ করো না।” দ্বিতীয়বার... তৃতীয়বারও আয়ুষ্মান আনন্দ ভগবানকে বলেন, “সাধু ভান্তে, তথাগত প্রবেদিত ধর্মবিনয়ে মাতৃজাতিকে আগার হতে অনাগারিক প্রব্রজ্যা লাভের অনুমতি দেয়া উচিত।” “আনন্দ, নিষ্প্রয়োজন, তথাগত প্রবেদিত ধর্মবিনয়ে মাতৃজাতিকে আগার হতে অনাগারিক প্রব্রজ্যা দানের অভিরুচি পোষণ করো না।”

৬. তখন আয়ুষ্মান আনন্দ চিন্তা করলেন, “ভগবান তথাগত প্রবেদিত ধর্মবিনয়ে মাতৃজাতিকে আগার ত্যাগ করে অনাগারিক প্রব্রজ্যার অনুমতি দেবেন না। এখন যদি আমি অন্য উপায়ে ভগবানের নিকট মাতৃজাতিকে তথাগত প্রবেদিত ধর্মবিনয়ে আগার হতে অনাগারিক প্রব্রজ্যা দানের অনুমতি প্রার্থনা করি তাহলে কেমন হয়।” এবং তিনি ভগবানকে এরূপ বলেন, “ভন্তে, যদি স্ত্রীজাতি তথাগত প্রবেদিত ধর্মবিনয়ে আগার ত্যাগ করে অনাগারিক প্রব্রজ্যা গ্রহণ করে তাতে তারা স্রোতাপত্তিফল, সকৃদাগামীফল, অনাগামীফল এবং অর্হত্ত্বফল প্রত্যক্ষ করতে পারবে কি?” “হ্যাঁ আনন্দ, স্ত্রীজাতি তথাগত প্রবেদিত ধর্মবিনয়ে আগার হতে অনাগারিক প্রব্রজ্যা লাভ করে স্রোতাপত্তিফল, সকৃদাগামীফল, অনাগামীফল, অর্হত্ত্বফল উপলব্ধি করতে পারে।” “ভন্তে, যদি স্ত্রীজাতি তথাগত প্রবেদিত ধর্মবিনয়ে আগার ত্যাগ করে অনাগারিক প্রব্রজ্যা লাভ করে স্রোতাপত্তিফল, সকৃদাগামীফল, অনাগামীফল, অর্হত্ত্বফল প্রত্যক্ষ করতে সক্ষম হয় তাহলে মহাপ্রজাপতী গৌতমী তো ভগবানের বহু উপকারিণী, যেহেতু তাঁর মাতৃষসা, পোষিকা এবং পালনকারিণী মা হিসাবে তিনি তাঁকে (বুদ্ধকে) মায়ের মৃত্যুর পর দুগ্ধ পান করিয়েছেন। ভন্তে, এটা উত্তম হত যদি স্ত্রীজাতি তথাগত প্রবেদিত ধর্মবিনয়ে আগার হতে অনাগারিক প্রব্রজ্যা লাভের অনুমতি প্রদান করতেন।”

৭. “আনন্দ, যদি মহাপ্রজাপতী গৌতমী অষ্টগুরুধর্ম গ্রহণ করেন তাহলে সেভাবেই হবে তাঁর উপসম্পদা। ভিক্ষুণীর উপসম্পদা বয়স শতবর্ষও যদি অতিক্রান্ত হয়, তবুও অধুনা উপসম্পন্ন ভিক্ষুকে বন্দনা, প্রত্যুত্থান, অঞ্জলিকর্ম, সমীচীন কর্ম ও মান্য করতে হবে। যাবজ্জীবন এ নিয়ম লঙ্ঘন করা যাবে না। ভিক্ষুহীন আবাসে ভিক্ষুণী বর্ষাবাস অধিষ্ঠান করতে পারবে না। এ নিয়ম লঙ্ঘন না করে যাবজ্জীবন সম্মান, সৎকার, গৌরব ও পূজা করতে হবে। ভিক্ষুণীকে প্রতি অর্ধমাসান্তর ভিক্ষুসংঘের নিকট জিজ্ঞাসা করতে হবে উপোসথের কথা এবং প্রার্থনা করতে হবে উপদেশ। এ দ্বিবিধ ধর্ম ভিক্ষুদের নিকট একান্তই প্রত্যাশা করতে হবে। এ নিয়ম লঙ্ঘন না করে যাবজ্জীবন সম্মান, সৎকার, গৌরব ও মান্য করতে হবে। বর্ষা ব্রতোত্থিতা ভিক্ষুণীকে দৃষ্ট, শ্রুত ও চিন্তিত। এ বিষয় ত্রয়ের দ্বারা “ভিক্ষু-ভিক্ষুণী” উভয় সংঘের নিকট প্রবারণা উপোসথ করতে হবে। এ নিয়ম লঙ্ঘন না করে যাবজ্জীবন সম্মান, সৎকার, গৌরব ও মান্য করতে হবে। গুরুধর্ম লঙ্ঘনকারিণী ভিক্ষুণীকে উভয় সংঘে এক পক্ষকাল “মানত্ত” ধর্ম প্রতিপালন করতে হবে। এ নিয়ম লঙ্ঘন না করে যাবজ্জীবন সম্মান, সৎকার, গৌরব ও মান্য করতে হবে। দুই বৎসর ছয় প্রকার ধর্ম বা নীতি শিক্ষার পর শিক্ষার প্রতি শ্রদ্ধাসম্পন্না শিক্ষিতা নারীকে উভয় সংঘে উপসম্পদা প্রার্থনা করতে হবে। এ নিয়ম যাবজ্জীবন লঙ্ঘন না করে সম্মান, সৎকার, গৌরব ও মান্য করতে হবে। ভিক্ষুণী যেকোনো কারণে ভিক্ষুর প্রতি কুব্যবহার, আক্রোশ ও পরুষবাক্য প্রয়োগ করতে পারবে না। যাবজ্জীবন এ নিয়ম লঙ্ঘন না করে সম্মান, সৎকার, গৌরব ও মান্য করতে হবে। আনন্দ, আজ থেকে ভিক্ষুদের প্রতি ভিক্ষুণীদের অন্যায় বাক্য প্রয়োগ এবং উপদেশ দানের পথ রুদ্ধ হলো, অপিচ, ভিক্ষুণীগণকে উপদেশ দানের পথ ভিক্ষুদের জন্য উন্মুক্ত রইলো। যাবজ্জীবন এ নিয়ম লঙ্ঘন না করে সম্মান, সৎকার, গৌরব ও মান্য করতে হবে। আনন্দ, মহাপ্রজাপতী গৌতমী যদি এ অষ্টবিধ গুরুধর্ম প্রতিপালন করবে বলে স্বীকৃত হয় তাহলে এ স্বীকারোক্তিতেই সে উপসম্পন্না বলে গণ্য হবে।”

৮. অতঃপর আয়ুষ্মান আনন্দ ভগবানের নিকট এ অষ্ট গুরুধর্ম শিক্ষা করে মহাপ্রজাপতী গৌতমীর নিকট উপস্থিত হন, উপস্থিত হয়ে তাঁকে বলেন, “গৌতমী, আপনি যদি অষ্ট গুরুধর্ম প্রতিপালনে স্বীকৃত হন তাহলে এতেই হবে আপনার উপসম্পদা। ভিক্ষুণীর উপসম্পদা-বয়স শতবর্ষও যদি অতিক্রান্ত হয়, তবুও অধুনা উপসম্পন্ন ভিক্ষুকে বন্দনা, প্রত্যুত্থান, অঞ্জলিকর্ম, সমীচীনকর্ম ও মান্য করতে হবে। এ ধর্ম আজীবন লঙ্ঘন না করে যাবজ্জীবন সম্মান, সৎকার, গৌরব ও পূজা করতে হবে। ভিক্ষুণীকে প্রতি অর্ধ মাসান্তর ভিক্ষুসংঘের নিকট জিজ্ঞাসা করতে হবে উপোসথের কথা এবং প্রার্থনা করতে হবে উপদেশ। এ দ্বিবিধ ধর্ম ভিক্ষুদের নিকট একান্তই প্রত্যাশা করতে হবে। এ নিয়ম লঙ্ঘন না করে যাবজ্জীবন সম্মান, সৎকার, গৌরব ও মান্য করতে হবে। বর্ষা ব্রতোত্থিতা ভিক্ষুণীকে “দৃষ্ট, শ্রুত ও চিন্তিত” এ বিষয়ত্রয়ের দ্বারা “ভিক্ষু-ভিক্ষুণী” উভয় সংঘের নিকট প্রবারণা উপোসথ করতে হবে। এ নিয়ম লঙ্ঘন না করে যাবজ্জীবন সম্মান, সৎকার, গৌরব ও মান্য করতে হবে। গুরুধর্ম লঙ্ঘনকারিণী ভিক্ষুণীকে উভয় সংঘে এক পক্ষকাল “মানত্ত” ধর্ম প্রতিপালন করতে হবে। এ নিয়ম লঙ্ঘন না করে যাবজ্জীবন সম্মান, সৎকার, গৌরব ও মান্য করতে হবে। দুই বৎসর ছয় প্রকার ধর্ম বা নীতি শিক্ষার পর শিক্ষার প্রতি শ্রদ্ধাসম্পন্না শিক্ষিতা নারীকে উভয় সংঘে উপসম্পদা দান করতে হবে। এ নিয়ম যাবজ্জীবন লঙ্ঘন না করে সম্মান, সৎকার, গৌরব ও মান্য করতে হবে। ভিক্ষুণী যেকোনো কারণে ভিক্ষুর প্রতি কুব্যবহার, আক্রোশ ও পরুষবাক্য প্রয়োগ করতে পারবে না। যাবজ্জীবন এ নিয়ম লঙ্ঘন না করে সম্মান, সৎকার, গৌরব ও মান্য করতে হবে। আনন্দ, আজ থেকে ভিক্ষুদের প্রতি ভিক্ষুণীদের অন্যায় বাক্য প্রয়োগ এবং উপদেশ দানের পথ রুদ্ধ হলো, অপিচ, ভিক্ষুণীগণকে উপদেশ দানের পথ ভিক্ষুদের জন্য উন্মুক্ত রইলো। যাবজ্জীবন এ নিয়ম লঙ্ঘন না করে সম্মান, সৎকার, গৌরব ও মান্য করতে হবে। আনন্দ, মহাপ্রজাপতী গৌতমী যদি এ অষ্টবিধ গুরুধর্ম প্রতিপালন করবেন বলে স্বীকৃত হন তাহলে এ স্বীকারোক্তিতেই তিনি উপসম্পন্না বলে গণ্য হবেন।”

“ভন্তে আনন্দ, বিলাসী যুবক-যুবতী, যেমন- বিলাসস্নানের পর অভিলাষিত উৎপল-মাল্য হোক বা সৌরভ-মণ্ডিত পুষ্পমাল্যই হোক অথবা মণি-মুক্তা খচিত মোহন মাল্যই হোক, সাগ্রহে উভয় হস্তে গ্রহণ করে সানন্দে কণ্ঠে ধারণ করে, সেরূপ ভন্তে, আমি আজীবন অলঙ্ঘনীয় এই অষ্টগুরুধর্ম সাদরে, সগৌরবে ও নতশিরে মেনে নিলাম।”

৯. অতঃপর আয়ুষ্মান আনন্দ ভগবানের নিকট উপস্থিত হন, উপস্থিত হয়ে ভগবানকে অভিবাদন করে একপ্রান্তে উপবেশন করেন। একপ্রান্তে উপবিষ্ট আয়ুষ্মান আনন্দ ভগবানকে বলেন, “ভন্তে ভগবান, মহাপ্রজাপতী গৌতমী অষ্টগুরুধর্ম আজীবন অলঙ্ঘনীয় হিসাবে মেনে নিয়েছেন।” “আনন্দ, মাতৃজাতি প্রব্রজ্যা লাভের অনুমতি প্রাপ্ত না হলে জগতে সুদীর্ঘকাল শাস্তা শাসন স্থায়ী হতো। সহস্র বৎসর সদ্ধর্ম সুনির্মল ও সুবিশুদ্ধ থাকতো। যেহেতু আনন্দ, মাতৃজাতি তথাগত প্রবেদিত ধর্মবিনয়ে আগার ত্যাগ করে অনাগারিক প্রব্রজ্যা লাভ করল, সে-কারণে আনন্দ, এখন ব্রহ্মচর্য চিরস্থায়ী হবে না। আনন্দ, পঞ্চশত মাত্র সদ্ধর্মের বিশুদ্ধতা রক্ষা পাবে।

(ক) যেমন আনন্দ, যে পরিবারে অল্প সংখ্যক পুরুষ এবং বহুসংখ্যক নারী বসতি করে সে পরিবার চোর এবং পাত্র চোরের দ্বারা আক্রান্ত হয়ে অচিরে ধ্বংস প্রাপ্ত হয়, সেরূপই আনন্দ, যে ধর্মবিনয়ে মাতৃজাতি প্রব্রজ্যা লাভ করে সে ধর্মবিনয়ও সুদীর্ঘকাল স্থায়ী হয় না। (খ) যেমন আনন্দ, ফলবান শালীক্ষেত্রে শ্বেতস্থিতকা নামক রোগ জন্মে সে শালীক্ষেত্র অচিরেই বিনাশ প্রাপ্ত হয়, তথারূপই আনন্দ, যে ধর্মবিনয় নারীজাতি প্রব্রজ্যা লাভ করে সে ধর্মবিনয়ও সুদীর্ঘকাল স্থায়ী হয় না। (গ) যেমন আনন্দ, ফলবান ইক্ষুক্ষেত্রে মঞ্জেষ্ঠিকা নামক রোগ উৎপন্ন হলে সে ইক্ষুক্ষেত্র দীর্ঘকাল স্থায়ী হতে পারে না, সেরূপই আনন্দ, যে ধর্মবিনয়ে নারীজাতি প্রব্রজ্যা লাভ করে, সে ধর্মবিনয়ও সুদীর্ঘকাল স্থায়ী হয় না। (ঘ) যেমন আনন্দ, সরোবরের জল বহির্গমন না করে মতো মানুষেরা প্রথমেই এর তীর বন্ধন করে, সেরূপই আনন্দ, প্রথমেই আমি অষ্টপাশে বন্ধনের মতো ভিক্ষুণীদের যাবজ্জীবন অলঙ্ঘনীয় “অষ্ট গুরুধর্ম” প্রজ্ঞাপ্ত করলাম।”

২. উপদেশ সূত্র
৫২.১. একসময় ভগবান বৈশালীর মহাবনে কূটাগারশালায় অবস্থান করছিলেন। আয়ুষ্মান আনন্দ সে সময়ে ভগবান সমীপে উপস্থিত হন, উপস্থিত হয়ে ভগবানকে অভিবাদন করে এক প্রান্তে উপবেশন করেন। এক প্রান্তে উপবিষ্ট শ্রদ্ধেয় আনন্দ ভগবানকে বলেন, “প্রভু, ভিক্ষুণীদের আধ্যাত্মিক উপদেশক হিসাবে বিবেচিত হতে হলে একজন ভিক্ষুকে কী কী গুণের অধিকারী হতে হয়?” “আনন্দ, ভিক্ষুণীদের আধ্যাত্মিক উপদেশক হতে হলে একজন ভিক্ষুকে আটটি গুণের অধিকারী হতে হয়। আটটি গুণ কী কী?

২. আনন্দ, এক্ষেত্রে ভিক্ষু শীলবান হয়... সে শিক্ষাপদসমূহ গ্রহণ এবং শিক্ষা করে। সে বহুশ্রুত হয়... সে ধর্মীয় মতবাদ পুরোপুরি উপলব্ধি করেছে। উভয় প্রকার প্রাতিমোক্ষ তার বিস্তৃতভাবে হৃদয়ঙ্গম হয়, যা সুবিভক্ত, সুবিন্যস্ত, অনুব্যঞ্জনসহ সূত্রে নিশ্চিতকৃত। সে হয় মধুরকণ্ঠী, বর্ণনা হয় উত্তম, তার উক্তি হয় শহুরে, স্পষ্ট, কর্কশতা বিবর্জিত এবং তথ্যবহুল। সে ভিক্ষুণী সংঘকে ধর্মীয় উপদেশ প্রদানে, উদ্দীপনা সৃষ্টিতে, তাদের জাগৃতিতে, তাদের উলৱাসিত করতে সক্ষম। সাধারণত সে হয় ভিক্ষুণীদের প্রিয় এবং মনোজ্ঞ। ভগবানের উদ্দেশ্যে প্রব্রজ্যা গ্রহণ ও কাষায় বস্ত্রে দেহ আচ্ছাদনের পূর্বে সে কোনো মারাত্মক দোষে দুষ্ট ছিল না। সে বিশ বা ততোধিক বয়সে প্রব্রজিত।

আনন্দ, একজন ভিক্ষুণী উপদেশক ভিক্ষুকে এই অষ্টবিধ গুণাবলি অবশ্যই অর্জন করতে হবে।”

৩. সংক্ষিপ্ত সূত্র
৫৩.১. একসময় ভগবান বৈশালীর মহাবনে কূটাগারশালায় অবস্থান করছিলেন। তখন মহাপ্রজাপতী গৌতমী ভগবান সমীপে উপস্থিত হন, উপস্থিত হয়ে ভগবানকে অভিবাদন করে এক প্রান্তে স্থিত হন। এক প্রান্তে স্থিত মহাপ্রজাপতী গৌতমী ভগবানকে বলেন, “সাধু ভন্তে, ভগবান যদি আমাকে সংক্ষিপ্তভাবে ধর্ম ভাষণ করতেন যে ধর্ম শ্রবণ করে আমি একাকী, নির্জনে, অপ্রমত্তভাবে, উৎসাহিত ও দৃঢ়প্রতিজ্ঞ হয়ে বাস করতে পারতাম।”

২. গৌতমী যেসব ধর্ম বিষয়ে আপনি জানেন, “এসব বিষয় বিরাগের দিকে না নিয়ে সরাগ (অনুরাগ) এর দিকে নেয়; বন্ধনমুক্তির দিকে না নিয়ে বন্ধনের দিকে নেয়; জন্ম সঞ্চয়ের দিকে নেয়, কমানোর দিকে নয়; বেশি কামনার দিকে নেয়, সামান্য কামনার দিকে নয় সন্তুষ্টির দিকে নয়, অসন্তুষ্টির দিকে নয়, প্রবিবেকের (নির্জনতার) দিকে নয়, সমাজপ্রিয়তার দিকে নেয়; বীর্যপরায়ণতায় নহে, অলসতার দিকে নেয়, মিতাচারের দিকে নয়, বিলাসতার দিকে নিয়ে যায়।” গৌতমী, এসব বিষয়ে নিশ্চিত ধারণা করুন-এটা ধর্ম নহে, এটা বিনয় নহে, এটা শাস্তার শাসন নহে।

৩. কিন্তু গৌতমী, জানবে যে, যেগুলো বিরাগের দিকে নেয়, বন্ধন হতে মুক্তির দিকে নেয়, জন্ম হ্রাসের দিকে নেয়, অল্পেচ্ছুতার দিকে নেয়, সন্তুষ্টির দিকে নেয়, প্রবিবেকের দিকে নেয়, বীর্যের দিকে নেয় এবং মিতাচারের দিকে নেয়, আশ্বস্ত হোন যে, এগুলোই ধর্ম, বিনয় এবং শাস্তার শাসন।”

৪. দীর্ঘজানু সূত্র
৫৪.১. একসময় ভগবান কক্করপত্ত নামক কোলিয়দের এক নিগমে কোলিয়দের মধ্যে অবস্থান করছিলেন। তখন দীর্ঘজানু কোলিয়পুত্র ভগবানের নিকট উপস্থিত হন, উপস্থিত হয়ে ভগবানকে অভিবাদন করে এক প্রান্তে উপবেশন করেন। এক প্রান্তে উপবিষ্ট কোলিয়পুত্র দীর্ঘজানু ভগবানকে বলল, “প্রভু, আমরা গৃহীগণ কামভোগীগণ পুত্র-পরিজনসহ বাস করি; আমরা বারাণসীর মসলিন বস্ত্র চন্দন কাষ্ঠ উপভোগ করি; আমরা পুষ্প, মালা এবং সুগন্ধি দ্রব্য দ্বারা নিজেদেরকে সাজাই; আমরা রৌপ্য ও স্বর্ণ ব্যবহারে উপভোগ করি। প্রভু, সেই আমাদিগকে আপনি ধর্ম দেশনা করুন, শিক্ষা দিন সেরূপ ধর্ম যা হবে আমাদের পরকালের জন্য হিতকর এবং এজগতে আমাদের জন্য সুখকর, আমাদের পরকালের হিতকর ও সুখকর হবে।”

২. “এ চার ধর্ম, ব্যাঘ্রপজ্জ, কুলপুত্রের ইহ জগতে হিত ও সুখ আনয়ন করে। চার কী কী?

৩. উত্থানসম্পদ, সংরক্ষণসম্পদ, কল্যাণমিত্রতা এবং সমজীবন। এবং ব্যাঘ্রপজ্জ, উত্থানসম্পদ কিরূপ?

৪. ব্যাঘ্রপজ্জ, কুলপুত্র যে কর্ম দ্বারা জীবিকা নির্বাহ করে, সেটা কৃষি হোক বা বাণিজ্য দ্বারা হোক বা গোপালন দ্বারা হোক বা তীরন্দাজকর্ম দ্বারা হোক বা রাজার পুরুষ হিসাবে হোক বা অন্যতর কোনো শিল্প দ্বারা হোক সে হয় দক্ষ, নিরলস; সে হয় প্রতিভাদীপ্ত, যেকোনো ব্যাপারে অনুসন্ধিৎসুমনা, সে তার কর্ম ব্যবস্থা করতে এবং চালিয়ে নিতে সক্ষম। ব্যাঘ্রপজ্জ, একে বলা হয় উত্থানসম্পদ। এবং ব্যাঘ্রপজ্জ, সংরক্ষণসম্পদ কিরূপ?

৫. ব্যাঘ্রপজ্জ, কুলপুত্র কর্ম ও উৎসাহ দ্বারা যে সম্পদ লাভ করে তা বাহুবল দ্বারা সংগ্রহ করে, মাথার ঘাম পায়ে ফেলে উপার্জন করে এবং ন্যায়ত লাভ করে১৭এগুলো সে এ চিন্তা করে পাহারা দেয়, “এখন আমি কীভাবে এসব পরিচালনা করব যাতে রাজা এ সম্পদ আমার থেকে নিয়ে যেতে না পারে, কিংবা চোরেরা অপহরণ করতে না পারে, কিংবা অগ্নি দাহ করতে না পারে, কিংবা পানি বহন করতে না পারে, কিংবা অপ্রিয় দায়াদ বা উত্তরাধিকার হরণ করতে না পারে?” ব্যাঘ্রপজ্জ, একে বলা হয় সংরক্ষণসম্পদ। এবং ব্যাঘ্রপজ্জ, কল্যাণমিত্রতা কিরূপ?

৬. এক্ষেত্রে, ব্যাঘ্রপজ্জ, কুলপুত্র যে গ্রামে বা নিগমে বাস করে তথায় যে গৃহপতি বা গৃহপতিপুত্র বা যুবক বা বৃদ্ধ, বৃদ্ধশীল, শ্রদ্ধাসম্পন্ন, শীলসম্পন্ন, ত্যাগশীল, প্রজ্ঞাসম্পন্ন তাদের সাথে অবস্থান করে, কথাবলে, আলাপ-আলোচনা করে; শ্রদ্ধাসম্পন্নদের যে শ্রদ্ধা তা অনুকরণ করে, শীলসম্পন্নদের যে শীলসম্পদ তা শিক্ষা করে, ত্যাগশীলদের যে ত্যাগসম্পদ তা শিক্ষা করে, প্রজ্ঞাসম্পন্নদের যে প্রজ্ঞাসম্পদ তা অনুকরণ করে। ব্যাঘ্রপজ্জ! একেই বলা হয় কল্যাণমিত্রতা। এবং ব্যাঘ্রপজ্জ, সমজীবন কিরূপ?

৭. ব্যাঘ্রপজ্জ, যখন কুলপুত্র সমাদর লাভ এবং ক্ষতি উভয়ই প্রত্যক্ষ করে সে সম জীবিকা নির্বাহ করে, অতি উচ্চও নহে, অতি নিম্নও নহে। চিন্তা করে সে, “এরূপ আমার আয়, খরচ বাদ দিয়ে আমার থাকবে এত এবং আমার খরচা আয় ছাড়িয়ে যাবে না।” যেমন ব্যাঘ্রপজ্জ, তুলাদণ্ড ধারক বা তার সহকারী তুলাদণ্ড ধরে জানে যে, এটা নত হয়েছে বা কাত হয়েছে; তদ্রূপ ব্যাঘ্রপজ্জ! কুলপুত্র সমাদর লাভ ও ক্ষতি উভয়ই প্রত্যক্ষ করে সম জীবিকা নির্বাহ করে। অতি উচ্চও নহে, অতি নিম্নও নহে, কিন্তু উপলব্ধি করে যে, তার ক্ষতি বাদ দিয়ে আয় দাঁড়াবে এতটুকুতে এবং তার খরচ আয় ছাড়িয়ে যাবে না। ব্যাঘ্রপজ্জ, যদি এই কুলপুত্রের উপার্জন কম হয় এবং জাঁকজমকভাবে বাস করে তাহলে তার সম্পর্কে রটবে, এই কুলপুত্র ডুমুর বৃক্ষ সদৃশ পেটুকের মত তার সম্পদ খাচ্ছে। এবং যদি তার আয় বেশি হয় এবং হীনভাবে জীবনযাপন করে তাহলে তার সম্পর্কে রটবে, “এই কুলপুত্র অনাথের ন্যায় মরবে। এ কারণে ব্যাঘ্রপজ্জ, এই কুলপুত্র সম্পদের লাভ ও ক্ষতি উভয়ই প্রত্যক্ষ করে সম জীবিকা নির্বাহ করে, অতি উচ্চও নহে, অতি নিম্নও নহে, “এরূপ আমার আয়, খরচ বাদ দিয়ে আমার থাকবে এত এবং আমার খরচ আয় ছাড়িয়ে যাবে না।” ব্যাঘ্রপজ্জ, একে বলা হয় সমজীবিকা।

৮. ব্যাঘ্রপজ্জ, সঞ্চিত ধন অপায়মুখে প্রবাহিত হওয়ার এই চারটি পথ-স্ত্রীলোকের প্রতি আসক্তি, সুরাপান, জুয়াখেলা এবং পাপকর্ম সম্পাদনকারীর সাথে বন্ধুত্ব, সাহচর্য এবং ঘনিষ্টতা। যেমন ব্যাঘ্রপজ্জ, চার প্রবেশপথযুক্ত এবং চার বহির্গমনপথযুক্ত একটা বৃহৎ চৌবাচ্চা, যদি কোনো লোক এর পানি প্রবেশপথ বন্ধ করে দেয় এবং বহির্গমনপথ খুলে দেয় এবং ঠিকমত বৃষ্টিও বর্ষিত হয় না, এমতাবস্থায় চৌবাচ্চার পানির পরিহানি অবশ্যম্ভাবী। তদ্রূপ ব্যাঘ্রপজ্জ, সঞ্চিত ধন অপায়মুখে (বিপথে) প্রবাহিত হওয়ার এই চারটি পথ-স্ত্রীলোকের প্রতি আসক্তি, সুরাপান, জুয়াখেলা এবং পাপকর্ম সম্পাদনকারীর সাথে বন্ধুত্ব, সাহচর্য ও ঘনিষ্টতা।

৯. ব্যাঘ্রপজ্জ, সম্পদ আয়ের পথ এই চারটি : স্ত্রীলোকের প্রতি আসক্তি থেকে বিরতি, সুরাপানে বিরতি, জুয়াখেলায় বিরতি এবং কল্যাণকর্ম সম্পাদনকারীর সাথে বন্ধুত্ব, সাহচর্য ও ঘনিষ্টতা। যেমন ব্যাঘ্রপজ্জ, চার প্রবেশপথযুক্ত এবং চার বহির্গমনযুক্ত একটা বৃহৎ চৌবাচ্চা, যদি কোনো লোক পানি প্রবেশের পথ খুলে দেয় এবং পানি বহির্গমনপথ বন্ধ করে দেয় এবং যদি সঠিকভাবে বৃষ্টি বর্ষিত হয় তাহলে সে চৌবাচ্চার বৃদ্ধি প্রত্যাশিত, পরিহানি নহে; তদ্রূপ ব্যাঘ্রপজ্জ, ধন অর্জনের পথ এই চার প্রকার-স্ত্রীলোকের প্রতি আসক্তি হতে বিরতি, সুরাপানে বিরতি, জুয়াখেলায় বিরতি এবং কল্যাণমূলক কর্ম সম্পাদনকারীর সাথে বন্ধুত্ব, সাহচর্য ও ঘনিষ্টতা।

ব্যাঘ্রপজ্জ, এই চার ধর্ম ইহ জগতে কুলপুত্রের হিত ও সুখ আনয়ন করে।

১০. ব্যাঘ্রপজ্জ, এই চার ধর্ম পারলৌকিক জগতে কুলপুত্রের হিত ও সুখ আনয়ন করে। চার ধর্ম কী কী?

১১. শ্রদ্ধাসম্পদ, শীলসম্পদ, ত্যাগসম্পদ, প্রজ্ঞাসম্পদ। এবং ব্যাঘ্রপজ্জ, শ্রদ্ধাসম্পদ কিরূপ?

১২. ব্যাঘ্রপজ্জ, কুলপুত্র শ্রদ্ধাবান হয়, তথাগতের বোধিকে শ্রদ্ধা করে এরূপে, সে ভগবান অর্হৎ, সম্যকসম্বুদ্ধ, বিদ্যাচরণসম্পন্ন, সুগত, লোকবিদ, দেব-মনুষ্যগণের শাস্তা, বুদ্ধ, ভগবান, ব্যাঘ্রপজ্জ, একেই বলা হয় শ্রদ্ধাসম্পদ। এবং ব্যাঘ্রপজ্জ, শীলসম্পদ কিরূপ?

১৩. ব্যাঘ্রপজ্জ, কুলপুত্র প্রাণিহত্যা প্রতিবিরত হয়, অদত্তবস্তু গ্রহণ প্রতিবিরত হয়, মিথ্যা ভাষণ প্রতিবিরত হয়, সুরা, মদ ইত্যাদি সেবন প্রতি বিরত হয়। ব্যাঘ্রপজ্জ, একেই বলা হয় শীল সম্পদ। এবং ব্যাঘ্রপজ্জ ত্যাগসম্পদ কিরূপ?

১৪. এক্ষেত্রে, ব্যাঘ্রপজ্জ, কুলপুত্র মাৎসর্য-মলবিহীন চেতনাসম্পন্ন হয়ে গৃহে বসবাস করে, দানশীল, মুক্ত-হস্ত, দানে প্রীতিযুক্ত, যাচকের প্রার্থনায় দান দিতে প্রস্তুত, দান দিতে সে প্রীতি লাভ করে। ব্যাঘ্রপজ্জ, একেই বলা হয় ত্যাগসম্পদ। এবং ব্যাঘ্রপজ্জ, প্রজ্ঞাসম্পদ কিরূপ?

১৫. ব্যাঘ্রপজ্জ, কুলপুত্র প্রজ্ঞাবান হয়, উদয় ও বিলয়গামিনী প্রজ্ঞায় সম্যকভাবে দুঃখক্ষয়গামিনী আর্যনির্বেধিক জ্ঞান দ্বারা ভূষিত হয়। ব্যাঘ্রপজ্জ, একেই বলা হয় প্রজ্ঞাসম্পদ।

ব্যাঘ্রপজ্জ, এই চার ধর্ম পারলৌকিক জগতে কুলপুত্রের হিত ও সুখ আনয়ন করে।

যিনি হন কর্মস্থানে উত্থান, বীর্যবান, অপ্রমত্ত,

বিধানসম্পন্ন, আয় বুঝে পরিমিতভাবে

করেন জীবনযাপন, সঞ্চিত ধন করেন সংরক্ষণ;

শ্রদ্ধাসম্পন্ন, বদান্য, অকৃপণ,

তিনিই করেন পারলৌকিক মঙ্গল কামনা,

নিত্য করে থাকেন পরিশুদ্ধ নির্বাণ পথ

এরূপে আটটি ধর্ম গৃহবাসী শ্রদ্ধাবান

কুলপুত্রের হয় সুখাবহ উভয় লোকের,

এ কথা সত্যভাষী বুদ্ধকর্তৃক বলে হয়েছে কথিত।”

৫. উজ্জয় সূত্র
৫৫.১. অতঃপর ব্রাহ্মণ উজ্জয় ভগবান সমীপে উপস্থিত হন, উপস্থিত হয়ে তাঁকে সম্ভাষণ জানালেন এবং পরস্পর সৌহার্দ্য বিনিময়ের পর এক প্রান্তে উপবেশন করেন। এক প্রান্তে উপবিষ্ট ব্রাহ্মণ উজ্জয় ভগবানকে বলেন, প্রভু গৌতম, আমরা বিদেশ গমনে ইচ্ছুক। ভবৎ গৌতম, আপনি আমাদেরকে এমন ধর্মদেশনা করুন যদ্বারা আমাদের ইহ জগৎ ও পরজগতে হিত-সুখ সাধিত হয়।

২. “এ চার ধর্ম, ব্রাহ্মণ, কুলপুত্রের ইহ জগতে হিত ও সুখ আনয়ন করে। চার কী কী?

৩. উত্থানসম্পদ, সংরক্ষণসম্পদ, কল্যাণমিত্রতা এবং সমজীবন। এবং ব্রাহ্মণ, উত্থানসম্পদ কী?

৪. ব্রাহ্মণ, কুলপুত্র যে কর্ম দ্বারা জীবিকা নির্বাহ করে, সেটা কৃষি হোক বা বাণিজ্য দ্বারা হোক বা গোপালন দ্বারা হোক বা তীরন্দাজ কর্ম দ্বারা হোক বা রাজপুরুষ হিসাবে হোক বা অন্যতর কোনো শিল্প দ্বারা হোক, সে হয় দক্ষ, নিরলস; সে হয় প্রতিভাদীপ্ত, যেকোনো ব্যাপারে অনুসন্ধিৎসুমনা, সে তার কর্ম ব্যবস্থা করতে এবং চালিয়ে নিতে সক্ষম। হে ব্রাহ্মণ, একে বলা হয় উত্থানসম্পদ। এবং ব্রাহ্মণ, সংরক্ষণ সম্পদ কিরূপ?

৫. হে ব্রাহ্মণ, কুলপুত্র কর্ম ও উৎসাহ দ্বারা যে সম্পদ লাভ করে তা বাহুবল দ্বারা সংগ্রহ করে, মাথার ঘাম পায়ে ফেলে উপার্জন করে এবং ন্যায়ত লাভ করে। এগুলো সে এ চিন্তা করে পাহারা দেয়, “এখন আমি কীভাবে এসব পরিচালনা করব যাতে রাজা এ সম্পদ আমার থেকে নিয়ে যেতে না পারে, কিংবা চোরেরা অপহরণ করতে না পারে, কিংবা অগ্নি দাহ করতে না পারে, কিংবা পানি ভাসিয়ে নিতে না পারে, কিংবা অপ্রিয় দায়াদ বা উত্তরাধিকার হরণ করতে না পারে? ব্রাহ্মণ, একে বলা হয় সংরক্ষণ সম্পদ। এবং ব্রাহ্মণ, কল্যাণমিত্রতা কিরূপ?”

৬. এক্ষেত্রে, ব্রাহ্মণ, কুলপুত্র যে গ্রামে বা নিগমে বাস করে, তথায় যে গৃহপতি বা গৃহপতি পুত্র বা যুবক বা বৃদ্ধ বৃদ্ধশীল, শ্রদ্ধাসম্পন্ন, শীলসম্পন্ন, ত্যাগশীল, প্রজ্ঞাসম্পন্ন তাদের সাথে অবস্থান করে, কথা বলে, আলাপ-আলোচনা করে; শ্রদ্ধাসম্পন্নদের যে শ্রদ্ধা তা অনুকরণ করে, শীলসম্পন্নদের যে শীলসম্পদ তা শিক্ষা করে, ত্যাগশীলদের যে ত্যাগসম্পদ তা শিক্ষা করে, প্রজ্ঞাসম্পন্নদের যে প্রজ্ঞাসম্পদ তা অনুকরণ করে। ব্রাহ্মণ, একেই বলা হয় কল্যাণমিত্রতা। এবং হে ব্রাহ্মণ, সমজীবন কিরূপ?

৭. হে ব্রাহ্মণ, যখন কুলপুত্র সমাদর লাভ এবং ক্ষতি উভয়ই প্রত্যক্ষ করে সে সম জীবিকা নির্বাহ করে, অতি উচ্চও নহে, অতি নিম্নও নহে। চিন্তা করে সে, “এরূপ আমার আয়, খরচ বাদ দিয়ে আমার থাকবে এত এবং আমার খরচ আয় ছাড়িয়ে যাবে না।” যেমন, ব্রাহ্মণ, তুলাদণ্ড ধারক বা তার সহকারী তুলাদণ্ড ধরে জানে যে, এটা নত হয়েছে বা কাৎ হয়েছে; তদ্রূপ ব্রাহ্মণ, কুলপুত্র সমাদের লাভ ও ক্ষতি উভয়ই প্রত্যক্ষ করে সমজীবিকা নির্বাহ করে। অতি উচ্চও নহে, অতি নিম্নও নহে, কিন্তু উপলব্ধি করে যে, তার ক্ষতি বাদ দিয়ে আয় দাঁড়াবে এতটুকুতে এবং তার খরচ আয় ছাড়িয়ে যাবে না। হে ব্রাহ্মণ, যদি এই কুলপুত্রের উপার্জন কম হয় এবং জাঁকজমকভাবে বাস করে তাহলে তার সম্পর্কে রটবে, এই কুলপুত্র ডুমুর বৃক্ষ সদৃশ পেটুকের মতো তার সম্পদ খাচ্ছে। এবং যদি তার আয় বেশি হয় এবং হীনভাবে জীবন যাপন করে তাহলে তার সম্পর্কে রটবে, এই কুলপুত্র অনাথের ন্যায় মরবে। এ কারণে ব্রাহ্মণ, এই কুলপুত্র সম্পদের লাভ ও ক্ষতি উভয়ই প্রত্যক্ষ করে সম জীবিকা নির্বাহ করে, অতি উচ্চও নহে, অতি নিম্নও নহে, “এরূপ আমার আয়, খরচ বাদ দিয়ে আমার থাকবে এত এবং খরচ আয় ছাড়িয়ে যাবে না।” ব্রাহ্মণ, একে বলা হয় সম জীবিকা।

৮. হে ব্রাহ্মণ, সঞ্চিত ধন অপায়মুখে প্রবাহিত হওয়ার এই চারটি পথ-স্ত্রীলোকের প্রতি আসিক্ত, সুরাপান, জুয়াখেলা এবং পাপকর্ম সম্পাদনকারীর সাথে বন্ধুত্ব, সাহচর্য এবং ঘনিষ্টতা। যেমন, হে ব্রাহ্মণ, চার প্রবেশপথযুক্ত এবং চার বহির্গমনপথযুক্ত একটা বৃহৎ চৌবাচ্চা, যদি কোনো লোক এর পানি প্রবেশপথ বন্ধ করে দেয় এবং বহির্গমনপথ খুলে দেয় এবং ঠিকমত বৃষ্টিও বর্ষিত হয় না, এমতাবস্থায় ব্রাহ্মণ, এমন বৃহৎ চৌবাচ্চার পরিহানি প্রত্যাশিত, বৃদ্ধি নহে; তদ্রূপ, ব্রাহ্মণ, সঞ্চিত ধন অপায়মুখে (বিপথে) প্রবাহিত হওয়ার এই চারটি পথ-স্ত্রীলোকের প্রতি আসক্তি, সুরাপান, জুয়াখেলা এবং পাপকর্ম সম্পাদনকারীর সাথে বন্ধুত্ব, সাহচর্য ও ঘনিষ্টতা।

৯. হে ব্রাহ্মণ, সম্পদ আয়ের পথ এ চারটি-স্ত্রীলোকের প্রতি আসক্তি থেকে বিরতি, সুরাপানে বিরতি, জুয়াখেলায় বিরতি এবং কল্যাণকর্ম সম্পাদনকারীর সাথে বন্ধুত্ব, সাহচর্য ও ঘনিষ্টতা। যেমন, ব্রাহ্মণ, চার প্রবেশপথযুক্ত এবং চার বহির্গমনযুক্ত একটা বৃহৎ চৌবাচ্চা, যদি কোনো লোক পানি প্রবেশের পথ খুলে দেয় এবং পানি বহির্গমনপথ বন্ধ করে দেয় এবং যদি সঠিকভাবে বৃষ্টি বর্ষিত হয় তাহলে সে চৌবাচ্চার বৃদ্ধি প্রত্যাশিত, পরিহানি নহে; তদ্রূপ ব্রাহ্মণ, ধন অর্জনের পথ এই চার প্রকার-স্ত্রীলোকের প্রতি আসক্তি বিরতি, সুরাপানে বিরতি, জুয়াখেলায় বিরতি এবং কল্যাণমূলক কর্ম সম্পাদনকারীর সাথে বন্ধুত্ব, সাহচর্য ও ঘনিষ্টতা। হে ব্রাহ্মণ, এ চার ধর্ম ইহ জগতে কুলপুত্রের হিত ও সুখ আনয়ন করে।

১০. হে ব্রাহ্মণ, এই চার ধর্ম পারলৌকিক জগতে কুলপুত্রের হিত ও সুখ আনয়ন করে। চার ধর্ম কী কী?

১১. শ্রদ্ধাসম্পদ, শীলসম্পদ, ত্যাগসম্পদ, প্রজ্ঞাসম্পদ। এবং হে ব্রাহ্মণ, শ্রদ্ধাসম্পদ কিরূপ?

১২. হে ব্রাহ্মণ, কুলপুত্র শ্রদ্ধাবান হয়, তথাগতের বোধিকে শ্রদ্ধা করে এরূপে, সে ভগবান অর্হৎ, সম্যকসম্বুদ্ধ, বিদ্যাচরণসম্পন্ন, সুগত, লোকবিদ, অনুত্তর পুরুষদমনকারী সারথি, দেব-মনুষ্যগণের শাস্তা, বুদ্ধ, ভগবান, হে ব্রাহ্মণ, একেই বলা হয় শ্রদ্ধাসম্পদ। এবং ব্রাহ্মণ, শীলসম্পদ কিরূপ?

১৩. হে ব্রাহ্মণ, কুলপুত্র প্রাণিহত্যা প্রতিবিরত হয়, অদত্তবস্তু গ্রহণ প্রতিবিরত হয়, ব্যভিচার প্রতিবিরত হয়, মিথ্যা ভাষণ প্রতিবিরত হয়, সুরা, মদ ইত্যাদি সেবন প্রতিবিরত হয়। হে ব্রাহ্মণ, একেই বলা হয় শীলসম্পদ। এবং হে ব্রাহ্মণ, ত্যাগসম্পদ কিরূপ?

১৪. এক্ষেত্রে, হে ব্রাহ্মণ, কুলপুত্র মাৎসর্য-মলবিহীন চেতনাসম্পন্ন হয়ে গৃহে বসবাস করে, দানশীল, মুক্তহস্ত, দানে প্রীতিযুক্ত, যাচকের প্রার্থনায় দান দিতে প্রস্তুত, দান দিতে সে প্রীতি লাভ করে। হে ব্রাহ্মণ, একেই বলা হয় ত্যাগসম্পদ। এবং হে ব্রাহ্মণ, প্রজ্ঞাসম্পদ কিরূপ?

১৫. হে ব্রাহ্মণ, কুলপুত্র প্রজ্ঞাবান হয় উদয় ও বিলয়গামিনী প্রজ্ঞায়, সম্যকভাবে দুঃখক্ষয়গামিনী আর্য নির্বেধিক জ্ঞান দ্বারা ভূষিত হয়। ব্রাহ্মণ, একেই বলা হয় প্রজ্ঞাসম্পদ।

হে ব্রাহ্মণ, এই চার ধর্ম পারলৌকিক জগতে কুলপুত্রের হিত ও সুখ আনয়ন করে।”

“যিনি হন কর্মস্থানে উত্থান, বীর্যবান, অপ্রমত্ত,

বিধানসম্পন্ন, আয় বুঝে পরিমিতভাবে

করেন জীবনযাপন, সঞ্চিত ধন করেন সংরক্ষণ;

শ্রদ্ধাসম্পন্ন, বদান্য, অকৃপণ,

তিনিই করেন পারলৌকিক মঙ্গল কামনা,

নিত্য করে থাকেন পরিশুদ্ধ নির্বাণ গমন পথ

এরূপে আটটি ধর্ম গৃহবাসী শ্রদ্ধাবান

কুলপুত্রের হয় সুখাবহ উভয় লোকের,

এ কথা সত্যভাষী বুদ্ধকর্তৃক বলে হয়েছে কথিত।”

৬. ভয় সূত্র
৫৬.১. “ভিক্ষুগণ, ভয় একটা পদ যা কামনাসমূহের জন্য প্রযোজ্য; ভিক্ষুগণ, দুঃখ একটা পদ বা কামনাসমূহের জন্য প্রযোজ্য, কামনার জন্য প্রযোজ্য রোগ একটা পদ, গণ্ড (ফোস্কা) কামনার জন্য একটা পদ, বর্শা একটা শব্দ যা কামনার জন্য প্রযোজ্য, বন্ধন একটা শব্দ যা কামনার জন্য প্রযোজ্য, পঙ্ক কামনার জন্য প্রযোজ্য একটা পদ, কামনার জন্য প্রযোজ্য গর্ভ একটা পদ।

২. এবং ভিক্ষুগণ, কিরূপে ভয় কামনার জন্য প্রযোজ্য একটা পদ? যেহেতু ছন্দরাগাবদ্ধ কামরাগাসক্ত ব্যক্তি ইহ জাগতিক ভয় থেকেও মুক্ত নহে কিংবা পারলৌকিক ভয় হতেও মুক্ত নহে; এ কারণে ভয় কামনাসমূহের জন্য প্রযোজ্য একটা পদ।

৩. ভিক্ষুগণ, কীভাবে দুঃখ... রোগ... গন্ধ... বর্শা... বন্ধন... পঙ্ক... গর্ভ কামনার জন্য প্রযোজ্য পদ? যেহেতু ভিক্ষুগণ, ছন্দরাগাবদ্ধ কামরাগাসক্ত ব্যক্তি ইহলৌকিক কিংবা পারলৌকিক এগুলোর (দুঃখ, রোগ, গণ্ড, বর্শা, বন্ধন, পঙ্ক, গর্ভ) কোনোটি হতে মুক্ত নহে, সেজন্য এগুলো কামনাসমূহের জন্য প্রযোজ্য পদ।

পৃথগ্‌জন ভয়-দুঃখ-রোগ-গণ্ড তুল্য

যেই কাম্য বিষয়ে হয় আসক্ত

সেই রাগসঙ্গ ও কামপঙ্ক দুটিই

কাম নামে হয় কথিত।

কামসুখে আসক্ত জন জন্ম লভে পুনঃপুন ভবে

কিন্তু যে মুহূর্তে ভিক্ষু হন বীর্যবান ও প্রজ্ঞাবান,

সে মুহূর্ত হতে তিনি ক্ষয়প্রাপ্ত হন না,

সে ভিক্ষু করে” অতিক্রম তাদৃশ কামপঙ্ক পথ,

দর্শন করেন জাতি-জরামুক্ত চঞ্চল প্রাণীকে।”

৭. প্রথম আহ্বানযোগ্য সূত্র
৫৭.১. ভিক্ষুগণ, আটটি গুণে গুণান্বিত ভিক্ষু আহ্বানযোগ্য, প্রহ্বানযোগ্য, দানযোগ্য, অঞ্জলি লাভের যোগ্য, জগতের অনুত্তর পুণ্যক্ষেত্র। আট কী কী?

২. এক্ষেত্রে, ভিক্ষুগণ, ভিক্ষু শীলবান হয়... শিক্ষাপদসমূহ গ্রহণ ও শিক্ষা করে, বহুশ্রুত হয়... দৃষ্টি ভালোভাবে উপলব্ধি করে, কল্যাণমিত্র, সহচর এবং ঘনিষ্ট লোক লাভ করে, সম্যক দৃষ্টিযুক্ত হয় এবং সম্যক দর্শনসম্পন্ন হয়। এমনকি ইহজীবনেও স্বেচ্ছায়, সহজে এবং বিনাকষ্টে অভিচৈতসিক চার ধ্যানসুখ লাভ করে; বিবিধ পূর্বনিবাস স্মরণ করে, যেমন : এক জন্ম, দুই জন্ম... জীবনের ধরণ, বিস্তৃতভাবে পূর্বনিবাস স্মরণ করে; মনুষ্যাতীত বিশুদ্ধ দিব্যচক্ষু দ্বারা সত্ত্বগণকে তাদের কর্মানুসারে জ্ঞাত হয়; আসক্তি ক্ষয় করে অনাসক্ত, চেতো-বিমুক্তি, প্রজ্ঞা-বিমুক্তি, দৃষ্টধর্মে স্বয়ং অভিজ্ঞা ক্ষয় প্রত্যক্ষ করে অবস্থান করে।

ভিক্ষুগণ, এই অষ্টগুণে গুণান্বিত ভিক্ষু আহ্বানেরযোগ্য, প্রহ্বানযোগ্য, দক্ষিণাযোগ্য, অঞ্জলিযোগ্য, জগতের অনুত্তর পুণ্যক্ষেত্র।”

৮. দ্বিতীয় আহ্বানযোগ্য সূত্র
৫৮.১. “ভিক্ষুগণ, অষ্টগুণে গুণান্বিত ভিক্ষু আহ্বানযোগ্য... জগতের শ্রেষ্ঠ পুণ্যক্ষেত্র। অষ্ট গুণ কী কী?

২. ভিক্ষুগণ, এক্ষেত্রে, ভিক্ষু শীলবান হয়... শিক্ষাপদসমূহ গ্রহণ ও শিক্ষা করে, বহুশ্রুত হয়... ভালোভাবে দৃষ্টি উপলব্ধি করে; তেজস্বী, দৃঢ় পরাক্রমী হয়ে অবস্থান করে, কুশলধর্ম অপরিত্যাগী, অরণ্যবাসী হয়, পথকে শয্যা ও আসন হিসাবে গ্রহণ করে; অনাসক্তি-আসক্তিসহা, উৎপন্ন আসক্তি ত্যাগ করে বাস করে; ভয়-ভীতিসহা, উৎপন্ন ভয়-ভীতি জয় করে বাস করে; এমনকি ইহ জীবনেও স্বেচ্ছায়, সহজে, বিনাকষ্টে অভিচৈতসিক ধ্যানসুখ লাভ করে; আসক্তি ক্ষয় করে অনাসক্ত, চিত্তবিমুক্তি, প্রজ্ঞাবিমুক্তি স্বয়ং অভিজ্ঞা দ্বারা প্রত্যক্ষ করে অবস্থান করে।

ভিক্ষুগণ, এই অষ্ট গুণে গুণান্বিত ভিক্ষু আহ্বানযোগ্য... জগতের অনুত্তর পুণ্যক্ষেত্র।”

৯. প্রথম পুদ্গল সূত্র
৫৯.১. “ভিক্ষুগণ, এই অষ্টবিধ পুদ্গল আহ্বানযোগ্য, অতিথিযোগ্য, দক্ষিণা লাভের যোগ্য, অঞ্জলিযোগ্য, জগতের অনুত্তর পুণ্যক্ষেত্র। আট কী কী?

২. স্রোতাপন্ন, যে স্রোতাপত্তিফল প্রত্যক্ষ করেছে, সকৃদাগামী, যে সকৃদাগামী ফল উপলব্ধি করেছে, অনাগামী, যে অনাগামী ফল উপলব্ধি করেছে, অর্হৎ, যে অর্হত্ত্ব লাভ করে।

ভিক্ষুগণ, এই অষ্টবিধ পুদ্গল আহ্বানযোগ্য, প্রহ্বানযোগ্য, দক্ষিণাযোগ্য, অঞ্জলিযোগ্য, জগতের অনুত্তর পুণ্যক্ষেত্র।

চারি মার্গ প্রতিপন্ন ও চারি ফলে স্থিত,

ইদৃশ সংঘই উজুভূত ও প্রজ্ঞাশীল

সমাহিত আর্য নামে হয় যে কথিত।

দাতাদিগের, পুণ্যাকাঙ্ক্ষী প্রাণীগণের,

বহুপুণ্য সম্পাদনকারী মনুষ্যগণের

মহাফল হয়ে থাকে দান দিলে সংঘক্ষেত্রে।”

১০. দ্বিতীয় পুদ্গল সূত্র
৬০.১. “ভিক্ষুগণ, এই অষ্টবিধ পুদ্গল আহ্বানযোগ্য, প্রহ্বানযোগ্য, দক্ষিণাযোগ্য, অঞ্জলিযোগ্য, জগতের শ্রেষ্ঠ পুণ্যক্ষেত্র। আট কী কী?

২. স্রোতাপন্ন, যে স্রোতাপত্তিফল উপলব্ধিতে প্রতিপন্ন, সকৃদাগামী, যে সকৃদাগামী ফল প্রত্যক্ষ ক্রিয়ার প্রতিপন্ন, অনাগামী, যে অনাগামী ফল উপলব্ধিতে প্রতিপন্ন, অর্হৎ, অর্হত্ত্ব লাভে প্রতিপন্ন।

ভিক্ষুগণ, এই অষ্টবিধ পুদ্গল আহ্বানযোগ্য, প্রহ্বানযোগ্য, দক্ষিণাযোগ্য, অঞ্জলিযোগ্য, জগতের শ্রেষ্ঠ পুণ্যক্ষেত্র।

চারি মার্গ প্রতিপন্ন ও চারি ফলে স্থিত অষ্ট আর্যপুদ্গল

সব সত্ত্বদিগের পক্ষে হয় অতিশয় উৎকৃষ্ট।

দাতাদিগের, পুণ্যাকাঙ্ক্ষী প্রাণীগণের

বহুপুণ্য সম্পাদনকারী মনুষ্যগণের

মহাফল হয়ে থাকে দান দিলে সংঘক্ষেত্রে।”

স-আধান বর্গ ষষ্ঠ সমাপ্ত।

তস্সুদানং/স্মারক-গাথা

গৌতমী, উপদেশক, সংক্ষিপ্ত, দীর্ঘজানু এবং উজ্জয়

ভয় দ্বিবিধ আহ্বানযোগ্য ও দ্বিবিধ অষ্ট পুদ্গল।


 

৭. ভূমিকম্প-বর্গ
১. ইচ্ছা সূত্র
৬১.১. “ভিক্ষুগণ, জগতে এই অষ্টবিধ ব্যক্তি বিদ্যমান। অষ্টবিধ কী কী?

২. ভিক্ষুগণ, ভিক্ষু নির্জনে উদ্যমবিহীন হয়ে অবস্থানকালে সম্পত্তির প্রতি আকাঙ্ক্ষা উৎপন্ন হয়। সে সম্পত্তির জন্য ক্রিয়াশীল, উদ্যমী হয়, চেষ্টা করে। কিন্তু যদিও সে নিজে ক্রিয়াশীল হয়, উদ্যমী হয়, চেষ্টা করে তবুও তার সম্পদ আসে না। সম্পদ লাভ না হওয়ায় সে অনুশোচনা করে, বিলাপ করে, আর্তনাদ করে, বক্ষ চাপড়ায় এবং সম্মোহে পতিত হয় (চিত্তবিক্ষেপ ঘটে)। ভিক্ষুগণ, এ ভিক্ষুই কথিত, “যে সম্পদ আকাঙ্ক্ষী হয়ে বাস করে” সে নিজে সম্পত্তির জন্য সক্রিয় হয়, উদ্যমী হয়, চেষ্টা করে, কিন্তু সে ওগুলো লাভ না করে অনুশোচনা করে, বিলাপ করে; সে সদ্ধর্মচ্যুত হয়।

৩. ভিক্ষুগণ, ভিক্ষু নির্জনে উদ্যমবিহীন হয়ে অবস্থানকালে সম্পত্তির প্রতি আকাঙ্ক্ষা উৎপন্ন হয়। সে সম্পত্তি লাভের জন্য সক্রিয় হয়, উদ্যমী হয়, চেষ্টা করে। সে নিজে সক্রিয়, উদ্যমী হওয়ায়, চেষ্টার ফলে তার সম্পদ লাভ হয়। লাভের জন্য সে মত্ত হয়, প্রমত্ত হয়, উৎফুল্ল, উত্তেজিত হয়। ভিক্ষুগণ, এ ভিক্ষু কথিত হয়, “যে সম্পদ আকাঙ্ক্ষী হয়ে বাস করে” সে নিজে সম্পদ লাভের চেষ্টা করে, উদ্যমী হয় এবং লাভ করে, মত্ত হয়, প্রমত্ত হয় এবং সদ্ধর্ম হতে চ্যুত হয়।

৪. ভিক্ষুগণ, ভিক্ষু নির্জনে উদ্যমহীন হয়ে অবস্থানকালে সম্পত্তির প্রতি আকাঙ্ক্ষা উৎপন্ন হয়। সে সম্পত্তির জন্য সক্রিয় হয় না, উদ্যমী হয় না, চেষ্টা করে না। সে লাভের জন্য ক্রিয়াশীল না হওয়ায়, উদ্যমী না হওয়ায়, চেষ্টাশীল না হওয়ায় তার লাভ হয় না। এগুলো না পেয়ে সে অনুশোচনা করে, বিলাপ করে, আর্তনাদ করে, বক্ষ চাপড়ায় এবং সম্মোহগ্রস্ত হয়। ভিক্ষুগণ, এ ভিক্ষু কথিত হয়, “যে সম্পদ আকাঙ্ক্ষী হয়ে বাস করে” সে সম্পদের জন্য সক্রিয় হয় না, উদ্যমী হয় না, চেষ্টা করে না, কিন্তু এগুলো না পেয়ে সে অনুশোচনা করে, পরিদেবন করে এবং সে সদ্ধর্ম হতে চ্যুত হয়।

৫. ভিক্ষুগণ, ভিক্ষু নির্জনে উদ্যমহীন হয়ে অবস্থানকালে লাভের জন্য আকাঙ্ক্ষা উৎপন্ন হয়। সে লাভের জন্য সক্রিয় হয় না, উদ্যমী হয় না, চেষ্টা করে না। সে সক্রিয় না হয়ে, উদ্যমী না হয়ে, চেষ্টাশীল না হয়েও তার লাভ উৎপন্ন হয়। সে সেই লাভের দ্বারা মত্ত হয়, প্রমত্ত হয়, উৎফুল্ল উত্তেজিত হয়। ভিক্ষুগণ, এই ভিক্ষু কথিত হয়, “একজন লাভাকাঙ্ক্ষী ভিক্ষু” সে লাভের জন্য সক্রিয় হয় না, উদ্যমী হয় না, চেষ্টা করে না। কিন্তু সে এগুলো লাভ করে মত্ত হয়, প্রমত্ত হয় এবং সদ্ধর্ম হতে চ্যুত হয়।

৬. ভিক্ষুগণ, ভিক্ষু নির্জনে উদ্যমহীন হয়ে অবস্থানকালে লাভের জন্য আকাঙ্ক্ষা করে। সে লাভের জন্য সক্রিয় হয়, উদ্যমী হয়, চেষ্টা করে। সে লাভের জন্য সক্রিয় হয়ে, উদ্যমী হয়ে, চেষ্টাশীল হয়েও তার লাভ অর্জিত হয় না। সে লাভ না করায় অনুশোচনা করে, বিলাপ করে, আর্তনাদ করে, বক্ষ চাপড়ায় এবং সম্মোহগ্রস্ত হয়। ভিক্ষুগণ, এ ভিক্ষু কথিত হয়, “যে লাভাকাঙ্ক্ষী হয়ে বাস করে।” সে লাভের জন্য সক্রিয় হয়, উদ্যমী হয়, চেষ্টা করে এবং সে সেগুলি লাভী হয় না এবং অনুশোচনাকারী হয় না এবং পরিদেবনকারী হয় না ও সদ্ধর্ম হতে চ্যুত হয় না।

৭. ভিক্ষুগণ, ভিক্ষু নির্জনে উদ্যমহীন হয়ে অবস্থানকালে লাভের জন্য আকাঙ্ক্ষা করে। সে লাভের জন্য সক্রিয় হয়, উদ্যমী হয়, চেষ্টা করে। তার সক্রিয়তা, উদ্যমশীলতা, চেষ্টাশীলতায় লাভ ঘটে। কিন্তু সেই লাভের দ্বারা মত্ত হয় না, প্রমত্ত হয় না, উত্তেজিত হয় না। ভিক্ষুগণ, এ ভিক্ষু কথিত হয়, যে সম্পদ লাভের জন্য আকাঙ্ক্ষা করে, সে সক্রিয় হয়, চেষ্টা করে, লাভের জন্য কিন্তু ওগুলো লাভ করে সে মত্ত হয় না, প্রমাদী হয় না এবং সদ্ধর্ম হতে চ্যুত হয় না।

৮. ভিক্ষুগণ, ভিক্ষু নির্জনে উদ্যমহীন হয়ে অবস্থানকালে লাভের জন্য আকাঙ্ক্ষা করে। সে লাভের জন্য সক্রিয় হয় না, উদ্যমী হয় না, চেষ্টা করে না। সে লাভের জন্য সক্রিয় না হওয়ায়, উদ্যমী না হওয়ায়, চেষ্টাশীল না হওয়ায় তার লাভ উৎপন্ন হয় না। সে অলাভ হেতু অনুশোচনা করে না, বিলাপ করে না, পরিদেবন করে না, বক্ষ চাপড়ায় না, সম্মোহপ্রাপ্ত হয় না। ভিক্ষুগণ, এই ভিক্ষু লাভের জন্য আকাঙ্ক্ষা করে বাসকারী হিসাবে কথিত। সে সক্রিয় হয় না, উদ্যমী হয় না, লাভের জন্য চেষ্টা করে না, সেহেতু সে লাভী হয় না, অনুশোচনা করে না, পরিদেবন করে না এবং সদ্ধর্ম হতে চ্যুত হয় না।

৯. ভিক্ষুগণ, ভিক্ষু নির্জনে উদ্যমহীন হয়ে অবস্থানকালে লাভের জন্য আকাঙ্ক্ষা করে। সে লাভের জন্য সক্রিয় হয় না, উদ্যমী হয় না, চেষ্টা করে না। তার লাভের জন্য সক্রিয় না হওয়া, উদ্যমী না হওয়া, চেষ্টাশীল না হওয়া সত্ত্বেও তার লাভ উৎপন্ন হয়। সে সেই লাভের জন্য মত্ত হয় না, প্রমত্ত হয় না, উন্মত্ত হয় না। ভিক্ষুগণ, এই ভিক্ষু কথিত হয়, যে লাভাকাঙ্ক্ষী হয়ে বাস করে-সে লাভের জন্য সক্রিয় হয় না, উদ্যমী হয় না, চেষ্টাশীল হয় না, লাভ করে সে মত্ত হয় না, প্রমাদী হয় না, এবং সদ্ধর্ম হতে চ্যুত হয় না।

ভিক্ষুগণ, এই অষ্টবিধ পুদ্গল জগতে বিদ্যমান।”

২. যথেষ্ট সূত্র
৬২.১. “ভিক্ষুগণ, ছয় গুণে গুণান্বিত ভিক্ষু নিজের জন্য যথেষ্ট, পরের জন্য যথেষ্ট। ছয় কী কী?

২. ভিক্ষুগণ, ভিক্ষু দ্রুত কুশল ধর্ম উপলব্ধি করে, শ্রুত ধর্মের ধারক হয়, ধৃত ধর্মের অর্থ চিন্তা করে, অর্থ জ্ঞাত হয়ে, ধর্ম জ্ঞাত হয়ে ধর্মানুধর্ম প্রতিপন্ন হয়, তার সুখকর কণ্ঠস্বর হয়, উত্তম উচ্চারণসম্পন্ন, শহুরে উক্তির অধিকারী, স্পষ্ট, কর্কশতা বিবর্জিত ও তথ্যবহ; সে সব্রহ্মচারীগণকে শিক্ষা দেয়, উৎসাহিত করে, প্রোৎসাহিত করে, আনন্দ বর্ধন করে।

ভিক্ষুগণ, এই ষড়বিধ গুণে গুণান্বিত ভিক্ষু নিজের জন্য যথেষ্ট, পরের জন্য যথেষ্ট।

৩. ভিক্ষুগণ, পঞ্চগুণে গুণান্বিত ভিক্ষু নিজের জন্য যথেষ্ট, পরের জন্য যথেষ্ট। পঞ্চ কী কী?

৪. ভিক্ষুগণ, ভিক্ষু কুশল ধর্মসমূহ দ্রুত উপলব্ধি করে না কিন্তু শ্রুত ধর্মের ধারক, ধৃত ধর্মের অর্থ চিন্তক; অর্থ জ্ঞাত হয়ে, ধর্ম জ্ঞাত হয়ে ধর্মানুধর্ম পথে বিচরণ করে; উত্তম আচরণসম্পন্ন, কথাবার্তায় ভদ্র, স্পষ্ট, কর্কশতা বিবর্জিত, তথ্যবহ; সে সব্রহ্মচারীগণকে শিক্ষা দেয়, উৎসাহিত করে, প্রোৎসাহিত করে, আনন্দ বর্ধন করে।

ভিক্ষুগণ, এই পঞ্চগুণে গুণান্বিত ভিক্ষু নিজের জন্য যথেষ্ট পরের জন্য যথেষ্ট।

৫. ভিক্ষুগণ, চতুর্গুণে গুণান্বিত ভিক্ষু নিজের জন্য যথেষ্ট কিন্তু পরের জন্য নহে। কোন চার গুণে?

৬. ভিক্ষুগণ, ভিক্ষু কুশলধর্ম সমূহ দ্রুত উপলব্ধি করে, শ্রুতধর্ম স্মরণ করে; ধারণকৃত ধর্মের অর্থ চিন্তন, অর্থ জ্ঞাত হয়ে, ধর্ম জ্ঞাত হয়ে ধর্মানুধর্ম পথে বিচরণ করে; কিন্তু সে সুকণ্ঠের অধিকারী হয় না, উত্তম আচরণসম্পন্ন নহে, কথাবার্তায় ভদ্র নহে, কর্কশতা অবিবর্জিত ও তথ্যবহ নহে; সে সব্রহ্মচারীগণকে শিক্ষা দেয় না কিংবা উৎসাহিত প্রোৎসাহিত করে না কিংবা তাদের আনন্দ বর্ধন করে না।

ভিক্ষুগণ, এই চতুর্গুণে গুণান্বিত ভিক্ষু নিজের জন্য যথেষ্ট কিন্তু পরের জন্য নহে।

৭. ভিক্ষুগণ, চতুর্গুণে গুণান্বিত ভিক্ষু পরের জন্য যথেষ্ট কিন্তু নিজের জন্য নহে। কোন চতুর্গুণে?

৮. ভিক্ষুগণ, ভিক্ষু কুশল ধর্মসমূহ দ্রুত উপলব্ধি করে, শ্রুত ধর্মের ধারক কিন্তু ধৃতধর্মের অর্থ-চিন্তা করে না এবং অর্থ জ্ঞাত হয়ে, ধর্ম জ্ঞাত হয়ে ধর্মানুধর্ম প্রতিপন্ন হয় না, তথাপি সে সুকণ্ঠের অধিকারী হয়, উত্তম আচরণসম্পন্ন, কথাবার্তায় ভদ্র, কর্কশতা বিবর্জিত ও তথ্যবহ এবং সে সব্রহ্মচারীগণকে শিক্ষা দেয়, উৎসাহিত করে, প্রোৎসাহিত করে, আনন্দ বর্ধন করে।

ভিক্ষুগণ, এই চতুর্গুণে গুণান্বিত ভিক্ষু নিজের জন্য নহে, পরের জন্য যথেষ্ট।

৯. ভিক্ষুগণ, ত্রি-গুণে গুণান্বিত ভিক্ষু নিজের জন্য যথেষ্ট কিন্তু পরের জন্য নহে। ত্রি-গুণ কী কী?

১০. ভিক্ষুগণ, ভিক্ষু কুশল ধর্ম দ্রুত উপলব্ধি করে না কিন্তু শ্রুত ধর্ম স্মরণ করে, ধৃত ধর্মের অর্থ চিন্তা করে; অর্থ জ্ঞাত হয়ে, ধর্ম জ্ঞাত হয়ে ধর্মানুধর্ম পথে বিচরণ করে কিন্তু সে সুকণ্ঠের অধিকারী হয় না, উত্তম আচরণসম্পন্ন হয় না, কথাবার্তায় অভদ্র, কর্কশতা অবিবর্জিত ও তথ্যবহ হয় না এবং সে সব্রহ্মচারীগণকে শিক্ষা দেয় না কিংবা উৎসাহিত-প্রোৎসাহিত কিংবা আনন্দ বর্ধন করে না।

ভিক্ষুগণ, এই ত্রি-গুণে গুণান্বিত ভিক্ষু নিজের জন্য যথেষ্ট কিন্তু পরের জন্য নহে।

১১. ভিক্ষুগণ, ত্রি-গুণে গুণান্বিত ভিক্ষু পরের জন্য যথেষ্ট কিন্তু নিজের জন্য নহে। কোন তিন?

১২. ভিক্ষুগণ, ভিক্ষু দ্রুত কুশলধর্ম উপলব্ধি করে না কিন্তু শ্রুত ধর্মের ধারক হয়, কিন্তু ধৃতধর্মের অর্থ চিন্তা করে না, অর্থ জ্ঞাত হয়ে, ধর্ম জ্ঞাত হয়ে ধর্মপথে বিচরণ করে না; কিন্তু সুকণ্ঠের অধিকারী হয়, উত্তম আচরণসম্পন্ন, কথাবার্তায় মার্জিত, স্পষ্ট, কর্কশতা বিবর্জিত ও তথ্যবহ এবং সে সতীর্থগণকে শিক্ষা দেয়, উৎসাহিত-প্রোৎসাহিত করে এবং তাদের আনন্দ বর্ধন করে।

ভিক্ষুগণ, এই ত্রি-গুণে গুণান্বিত ভিক্ষু পরের জন্য যথেষ্ট কিন্তু নিজের জন্য নহে।

১৩. ভিক্ষুগণ, দ্বিবিধ গুণে গুণান্বিত ভিক্ষু নিজের জন্য যথেষ্ট কিন্তু পরের জন্য নহে। কোন দুই?

১৪. ভিক্ষুগণ, ভিক্ষু দ্রুত কুশল ধর্ম উপলব্ধি করে না, শ্রুতধর্ম স্মরণ করে না; ধৃত ধর্মের অর্থ অনুসন্ধান করে; অর্থ ও ধর্ম জ্ঞাত হয়ে ধর্মানুধর্ম প্রতিপন্ন হয়, কিন্তু সে সুকণ্ঠের অধিকারী হয় না, উত্তম আচরণসম্পন্ন হয় না, কথাবার্তায় মার্জিত, স্পষ্ট, কর্কশতা বিবর্জিত ও তথ্যবহ হয় না; সে সতীর্থগণকে শিক্ষা দেয় না, তাদের উৎসাহিত-প্রোৎসাহিত করে না, আনন্দ বর্ধন করে না।

ভিক্ষুগণ, এই ত্রি-গুণে গুণান্বিত ভিক্ষু পরের জন্য যথেষ্ট কিন্তু নিজের জন্য নহে।

১৫. ভিক্ষুগণ, দ্বিবিধ গুণে গুণান্বিত ভিক্ষু নিজের জন্য যথেষ্ট নহে কিন্তু পরের জন্য যথেষ্ট। কোন দুই?

১৬. ভিক্ষুগণ, ভিক্ষু দ্রুত কুশল ধর্ম উপলব্ধি করে না, শ্রুতধর্ম স্মরণ করে না; ধৃত ধর্মের অর্থ অনুসন্ধান করে না; অর্থ ও ধর্ম জ্ঞাত হয়ে ধর্মানুধর্ম প্রতিপন্ন হয় না, কিন্তু সে সুকণ্ঠের অধিকারী হয়, উত্তম আচরণসম্পন্ন, কথাবার্তায় মার্জিত, স্পষ্ট, কর্কশতা বিবর্জিত এবং তথ্যবহ; সে সতীর্থগণকে শিক্ষা দেয়, উৎসাহিত-প্রোৎসাহিত করে, তাদের আনন্দ বর্ধন করে না।

ভিক্ষুগণ, এই দ্বিবিধ গুণে গুণান্বিত ভিক্ষু নিজের জন্য যথেষ্ট নহে কিন্তু পরের জন্য যথেষ্ট।”

৩. সংক্ষিপ্ত সূত্র
৬৩.১. তখন অন্যতর ভিক্ষু যেখানে ভগবান ছিলেন তথায় উপস্থিত হন, উপস্থিত হয়ে ভগবানকে বলেন, “উত্তম ভন্তে, ভগবান যদি আমাকে সংক্ষিপ্তভাবে ধর্ম ভাষণ করতেন। তা শ্রবণ করে আমি একাকী, নির্জনে, অপ্রমত্তভাবে, উৎসাহিত, দৃঢ় প্রতিজ্ঞ হয়ে বাস করতাম।” “কিন্তু কোনো কোনো মূর্খ পুরুষ আমাকে যেরূপ প্রার্থনা করে এটা সেরূপ এবং তারা যখন আমার ধর্ম ভাষণের বিষয় শ্রবণ করে তারা চিন্তা করে বিষয়টি আমার অনুসরণ করা উচিত!” “ভন্তে ভগবান, আমাকে সংক্ষিপ্তভাবে ধর্ম ভাষণ করুন, সুগত, আমাকে সংক্ষিপ্তভাবে ধর্ম ভাষণ করুন। সম্ভবত আমি ভগবানের ধর্ম ভাষণের লক্ষ্য উপলব্ধি করতে পারতাম, সম্ভবত আমি ভগবৎ ভাষিত ধর্মের লক্ষ্য উপলব্ধি করতে পারতাম।”

২. “ভিক্ষুগণ, সেজন্য তোমাদের শিক্ষা করা উচিত-অভ্যন্তরীণভাবে আমার চিত্ত স্থির সুস্থির থাকবে এবং উৎপন্ন পাপ অকুশল ধর্ম যা চিত্তকে অভিভূত করে তদ্রূপ করতে পারবে না।

ভিক্ষুগণ, তোমাদের এরূপ শিক্ষা করা উচিত।

৩. যখন ভিক্ষুগণ, তোমাদের চিত্ত অভ্যন্তরীণভাবে স্থিত সুস্থিত থাকে এবং উৎপন্ন পাপ অকুশল ধর্ম যেগুলো চিত্তকে অভিভূত করে সেগুলি সেরকম করতে পারে না সেজন্য ভিক্ষুগণ, তোমাদের এরূপ শিক্ষা করা উচিত-মৈত্রী দ্বারা আমার চিত্তবিমুক্তি ভাবিত হবে, বহুলীকৃত হবে, আয়ত্তকৃত, সম্পূর্ণরূপে অনুশীলিত, ব্যবহৃত, বর্ধিত, সম্পূর্ণরূপে আরম্ভ করা হবে।

ভিক্ষুগণ, তোমাদের এরূপ শিক্ষা করা উচিত।

৪. হে ভিক্ষু, যখন তুমি এভাবে এই সমাধি ভাব, বহুলীকৃত কর তখন তোমার এই সমাধিকে সবিতর্ক ও সবিচার ভাবা উচিত; অবিতর্ক কিন্তু বিচার মাত্র ভাবা উচিত; অবিতর্ক ও অবিচার ভাবা উচিত; প্রীতিযুক্ত ভাবা উচিত; প্রীতিহীন ভাবা উচিত; স্বাদযুক্ত ভাবা উচিত; উপেক্ষা সহগত ভাবা উচিত। হে ভিক্ষু, যখন এভাবে তোমার সমাধি ভাবিত ও সুভাবিত হয় তখন ভিক্ষু, তোমার এরূপ শিক্ষা করা উচিত-করুণা দ্বারা আমার চিত্তবিমুক্তি ভাবিত, বহুলীকৃত, আয়ত্তকৃত, সম্পূর্ণরূপে অনুশীলিত, ব্যবহৃত, বর্ধিত, সম্পূর্ণরূপে আয়ত্ত করা হবে। মুদিতা ও উপেক্ষা দ্বারা চিত্ত বিমুক্তি ভাবিত, বহুলীকৃত, আয়ত্তকৃত, সম্পূর্ণরূপে অনুশীলিত, ব্যবহৃত, বর্ধিত, সম্পূর্ণরূপে আয়ত্ত করা হবে।

হে ভিক্ষু, তোমার এরূপ শিক্ষা করা উচিত।

৫. হে ভিক্ষু, যখন তোমা দ্বারা এই সমাধি এভাবে ভাবিত ও বহুলীকৃত হয় তখন তোমার সবিতর্ক ও সবিচার এই সমাধি ভাবা উচিত; অবিতর্ক (অনুধ্যান বিহীন) বিচারমাত্র ভাবা উচিত; অবিতর্ক ও অবিচার (অনুসন্ধান ব্যতীত) ভাবা উচিত; প্রীতিবিহীন ভাবা উচিত; স্বাদযুক্ত ভাবা উচিত; উপেক্ষা সহগত ভাবা উচিত।

যখন হে ভিক্ষু, তোমা দ্বারা এই সমাধি ভাবিত, সুভাবিত হয় তখন তোমার এরূপ ভাবা উচিত-কায়ে কায়ানুদর্শী, তেজশ্বী, চিন্তাশীল, স্মৃতিমান হয়ে, জগতে অভিধ্যা (লোভ) ও দৌর্মনস্য পরিহার করে অবস্থান করব।

৬. হে ভিক্ষু, যখন তোমা দ্বারা এই সমাধি এভাবে ভাবিত ও বর্ধিত হয় তখন তোমার সবিতর্ক (সচিন্তা) ও সবিচার (সঅনুসন্ধান) এই সমাধি ভাবা উচিত; অবিতর্ক ও বিচার মাত্র ভাবা উচিত; অবিতর্ক ও অবিচার ভাবা উচিত; প্রীতিযুক্ত হয়ে ভাবা উচিত; প্রীতিহীন হয়ে ভাবা উচিত; স্বাদযুক্ত ভাবা উচিত; উপেক্ষা সহগত ভাবা উচিত। ভিক্ষু, যখন তোমা দ্বারা এই সমাধি এভাবে ভাবিত, সুভাবিত হয়, তখন ভিক্ষু, তোমার এরূপ শিক্ষা করা উচিত :

বেদনায় বেদনানুদর্শী, চিত্তে চিত্তানুদর্শী, ধর্মে ধর্মানুদর্শী, তেজস্বী, চিন্তাশীল, স্মৃতিমান হয়ে জগতে অভিধ্যা ও দৌর্মনস্য পরিহার করে অবস্থান করব। হে ভিক্ষু, তোমার এরূপ শিক্ষা করা উচিত।

৭. হে ভিক্ষু, যখন তোমা দ্বারা এই সমাধি এভাবে ভাবিত ও বহুলীকৃত হয় তখন তোমার সবিতর্ক ও সবিচার এই সমাধি ভাবা উচিত; অবিতর্ক ও বিচার মাত্র ভাবা উচিত; প্রীতিযুক্ত হয়ে ভাবা উচিত; প্রীতিবিহীন ভাবা উচিত; স্বাদযুক্ত ভাবা উচিত; উপেক্ষা সহগত ভাবা উচিত। ভিক্ষু, যখন তোমা দ্বারা এই সমাধি এভাবে ভাবিত, সুভাবিত হয়, তখন হে ভিক্ষু, তুমি যেখানে যেখানে গমন, আরামে গমন করবে; যেখানে যেখানে স্থিত হও আরামে স্থিত হবে; যেখানে যেখানে উপবেশন কর আরামে উপবেশন করবে, যেখানে যেখানে শয়ন কর আরামে শয়ন করবে।”

৮. তৎপর সেই ভিক্ষু ভগবান কর্তৃক উপদেশে উপদিষ্ট হয়ে আসন হতে উঠে ভগবানকে অভিবাদন ও প্রদক্ষিণ করে চলে গেলেন। তখন সেই ভিক্ষু একাকী, নির্জনে, অপ্রমত্ত, উৎসাহান্বিত, নিজের প্রভু হয়ে অবস্থানকালে অল্প সময়ের মধ্যে যেজন্য কুলপুত্রগণ যথার্থভাবে আগার ত্যাগ করে অনাগারিক প্রব্রজ্যা গ্রহণ করে তৎপর শ্রেষ্ঠ ব্রহ্মচর্যপর্যাবসানে ইহা জীবনেই স্বয়ং অভিজ্ঞা প্রত্যক্ষ করে অবস্থান করে, “জন্ম ক্ষীণ হয়েছে, ব্রহ্মচর্য উদ্‌যাপিত হয়েছে, করণীয় কৃত, এ অবস্থায় এরপর কোনো জীবন নেই” বলে জ্ঞাত হন। সেই ভিক্ষু অর্হৎ হয়ে গেলেন।”

৪. গয়ার্শীষ সূত্র
৬৪.১. একসময় ভগবান গয়ার গয়াশীর্ষে অবস্থান করছিলেন। তখন ভগবান ভিক্ষুগণকে আহ্বান করলেন, “ভিক্ষুগণ,” “হ্যাঁ প্রভু” বলে ভিক্ষুগণ সম্মতি জ্ঞাপন করেন। ভগবান বলেন :

২. “হে ভিক্ষুগণ, অভিসম্বুদ্ধ লাভের পূর্বে যখন আমি বোধিসত্ত্ব ছিলাম তখন আলো বিষয়ে জ্ঞাত হই কিন্তু রূপ দর্শন করিনি। তখন ভিক্ষুগণ, আমি চিন্তা করলাম, যদি আমার আলো বিষয়ে জানতে হয় ও রূপ দর্শন করতে হয় তাহলে আমার এই জ্ঞানদর্শন পরিশুদ্ধতর হতে হবে।” ভিক্ষুগণ, সেই আমি অন্য সময়ে অপ্রমত্ত, উৎসাহান্বিত, নিজের প্রভু হয়ে অবস্থানকালে আলো সম্পর্কে জ্ঞাত হই ও রূপ দর্শন করি কিন্তু সেসব দেবতাদের সাথে থাকিনি, আলাপ-সালাপে রত হইনি।

৩. ভিক্ষুগণ, তখন আমার মনে এই চিন্তা জাগ্রত হলো : “যদি আমার আলো সম্পর্কে জানতে হয় ও রূপ দর্শন করতে হয় তাহলে সেই দেবতাদের সাথে থাকা উচিত, আলাপ-সালাপে রত হওয়া উচিত, এভাবেই আমার জ্ঞান-দর্শন পরিশুদ্ধতর হবে।” ভিক্ষুগণ, সেই আমি অন্য সময়ে অপ্রমত্ত, উৎসাহান্বিত নিজের প্রভু হয়ে অবস্থানকালে আলো সম্পর্কে জ্ঞাত হই, রূপ দর্শন করি এবং সেই দেবতাদের সাথে থাকি, আলাপ সালাপে রত হই, কিন্তু এ বিষয়টা জানিনি, “এসব দেবতা অমুক অমুক দেবনিকায়ের থেকে আগত।”

৪. “তখন ভিক্ষুগণ, আমি এরূপ চিন্তা করলাম-যদি আমার আলো সম্পর্কে জানতে হয়, রূপ দর্শন করতে হয় তাহলে সেসব দেবতাদের সাথে অবস্থান করা, আলাপ-সালাপে রত হওয়া উচিত এবং সেসব দেবতাদের জানা উচিত, “এসব দেবতা অমুক অমুক দেবনিকায় হতে আগত, এভাবে আমার এই জ্ঞানদর্শন পরিশুদ্ধতর হবে।” ভিক্ষুগণ, সেই আমি অপর সময়ে অপ্রমত্ত, উৎসাহান্বিত নিজের প্রভু হয়ে অবস্থানকালে আলো সম্পর্কে জ্ঞাত হই, রূপ দর্শন করি এবং সেই দেবতাদের সাথে থাকি, অবস্থান করি, আলাপ-সালাপে রত হই এবং সেসব দেবতা সম্পর্কে জানতে পারি, এসব দেবতা অমুক অমুক দেবনিকায় হতে আগত, কিন্তু এ বিষয়টা যে জানিনি, “এসব দেবতা এ কর্মের বিপাকে এখান থেকে চ্যুত হয়ে তথায় উৎপন্ন হয়েছে” সেসব দেবতাদের এ বিষয়ে জানিনি-এসব দেবতা এরূপ আহার, এরূপ সুখ-দুঃখ উপলব্ধিকারী”, সেসব দেবতাদের এ বিষয় জানতে পারি, এসব দেবতা এরূপ আহার, এরূপ সুখ-দুঃখ উপলব্ধিকারী; যেসব দেবতাদের এ বিষয় জানতে পারিনি, “এসব সুখ-দুঃখ উপলব্ধিকারী; যেসব দেবতাদের এ বিষয় জানতে পারিনি- “এসব দেবতা এরূপ দীর্ঘায়ুসম্পন্ন, এরূপ চিরস্থায়ী” সেসব দেবতাদের এ বিষয়টা জানতে পারি, “এসব দেবতা এরূপ দীর্ঘায়ুসম্পন্ন, এরূপ চিরস্থায়ী, কিন্তু সেসব দেবতার সাথে পূর্বে আমি বাস করেছিলাম কি না জানতাম না।”

৫. “হে ভিক্ষুগণ, আমার এরূপ চিন্তা উৎপন্ন হলো : “যদি আমার জ্যোতি সম্পর্কে জানতে হয়, রূপ দর্শন করতে হয় তাহলে সেসব দেবতার সাথে অবস্থান করা, আলাপ-সালাপে রত হওয়া, সেসব দেবতাকে জানা উচিত, “এসব দেবতা অমুক অমুক দেব নিকায়ের” এবং সেসব দেবতাকে জানা উচিত, “এসব দেবতা এই কর্ম-বিপাকে এখান হতে চ্যুত হয়ে তথায় উৎপন্ন হয়েছে” এবং এসব দেবতাকে জানা উচিত, “এসব দেবতা এরূপ আহার, সুখ-দুঃখ উপলব্ধিকারী” এবং এসব দেবতাকে জানা উচিত, “এসব দেবতা এরূপ দীর্ঘায়ুসম্পন্ন, এরূপ চিরস্থায়ী” এবং “এসব দেবতার সাথে পূর্বে আমি বাস করে থাকি বা না থাকি, আমার এই জ্ঞান ও দর্শন পরিশুদ্ধতর হবে।” হে ভিক্ষুগণ, পরবর্তী সময়ে সেই আমি অপ্রমত্ত, উৎসাহান্বিত, বীর্যবান হয়ে অবস্থানকালে জ্যোতি সম্পর্কে জানতে পারি, রূপ দর্শন করি, সেসব দেবতার সাথে অবস্থান করি, আলাপ-সালাপে রত হই এবং সেসব দেবতার বিষয়ে জানতে পারি, “এসব দেবতা অমুক অমুক দেবনিকায়ের” এবং “এসব দেবতা এই কর্ম বিপাকে এখান হতে চ্যুত হয়ে তথায় উৎপন্ন হয়েছে। এসব দেবতা সম্পর্কে আমি অবগত হই, “এসব দেবতা এরূপ আহার, এরূপ সুখ-দুঃখ উপলব্ধিকারী এবং জানতে পারিঃ “এসব দেবতা এরূপ দীর্ঘায়ুসম্পন্ন, এরূপ চিরস্থায়ী এবং সেসব দেবতাকে জানতে পারি তাদের সাথে পূর্বে অবস্থান করেছিলাম কিনা।”

৬. হে ভিক্ষুগণ, যদবধি অধিদেবে এই অষ্টক্রম জ্ঞান ও দর্শন সুবিশুদ্ধ হয়নি তদবধি কি দেবলোকে, কি মারলোকে, কি ব্রহ্মলোকে, কি শ্রমণ, ব্রাহ্মণ, দেবতা ও মনুষ্যের মধ্যে অনুত্তর সম্যকসম্বোধি লাভ করেছি বলে প্রকাশ করিনি। কিন্তু যখন হে ভিক্ষুগণ, অধিদেবে এই অষ্টক্রম জ্ঞান ও দর্শন সুবিশুদ্ধ হয় তখন আমি দেবলোকে, মারলোকে, ব্রহ্মলোকে, শ্রমণ, ব্রাহ্মণ, দেবতা ও মনুষ্যের মধ্যে অনুত্তর সম্যকসম্বোধি লাভ করেছি বলে প্রকাশ করি। এখন আমার এরূপ জ্ঞানদর্শন উৎপন্ন হয়েছে, আমার চিত্তবিমুক্তি অচলা, এই আমার শেষ জন্ম, এখন আর পুনর্জন্মের সম্ভাবনা নেই।”

৫. শাস্তার শ্রেষ্ঠত্ব সূত্র
৬৫.১. “হে ভিক্ষুগণ, পাণ্ডিত্য এই আট প্রকার। আট কী কী?

২. যখন ব্যক্তিগতভাবে লোকে রূপসংজ্ঞী (শরীর সম্পর্কে সচেতন) হয় তখন সে বাহ্যিক রূপ দর্শন করে, সীমিত হোক বা সুবর্ণ-দুর্বর্ণ যাই হোক না কেন, “এগুলো আয়ত্ত করে আমি এগুলো জানি, এগুলো দর্শন করি।” এভাবে সে সচেতন হয়। এটা হচ্ছে প্রথম পাণ্ডিত্য।

৩. যখন ব্যক্তিগতভাবে লোকে দেহ সম্পর্কে সচেতন হয় তখন সে বাহ্যিক রূপ দর্শন করে, অপ্রমাণ বা সুবর্ণ-দুর্বর্ণ যাই হোক না কেন, “এসমস্ত আয়ত্ত করে আমি এগুলো সম্পর্কে জানি ও দর্শন করি।” এভাবে সে সচেতন হয়। এটা হচ্ছে দ্বিতীয় পাণ্ডিত্য।

৪. যখন ব্যক্তিগতভাবে লোকে দেহ সম্পর্কে অসংজ্ঞী হয় তখন সে বাহ্যিক রূপ দর্শন করে, সীমিত হোক বা সুবর্ণ-দুর্বর্ণ যাই হোক না কেন। “এগুলো আয়ত্ত করে আমি এগুলো জানি ও দর্শন করি।” এভাবে সে সংজ্ঞাবান হয়। এটা তৃতীয় পাণ্ডিত্য।

৫. যখন ব্যক্তিগতভাবে লোকে দেহ সম্পর্কে সংজ্ঞাবান হয় তখন সে বাহ্যিক রূপ দর্শন করে, অপ্রমাণ বা সুবর্ণ-দুর্বর্ণ যাই হোক না কেন, “এগুলো আয়ত্ত করে আমি এগুলো জানি, দর্শন করি।” এভাবে সে সচেতন হয়। এটা চতুর্থ পাণ্ডিত্য।

৬. যখন ব্যক্তিগতভাবে লোকে দেহ সম্পর্কে অসংজ্ঞী হয় তখন সে বাহ্যিক রূপ দর্শন করে, নীল, নীলবর্ণ, নীল আকৃতি, নীলাভ। “এগুলো আয়ত্ত করে আমি এগুলো জানি, দেখি” এভাবে সে সংজ্ঞী হয়। এটা পঞ্চম পাণ্ডিত্য।

৭. যখন ব্যক্তিগতভাবে লোকে দেহ সম্পর্কে অসংজ্ঞী হয় তখন সে বাহ্যিক রূপসমূহ দর্শন করে, পীত, পীতবর্ণ, পীত নিদর্শন, পীতাভ। “এসব আয়ত্ত করে আমি এসব জানি, দর্শন করি।” এভাবে সে সংজ্ঞাবান হয়। এটা ষষ্ঠ পাণ্ডিত্য।

৮. যখন ব্যক্তিগতভাবে লোকে দেহ সম্পর্কে অসংজ্ঞী হয় তখন সে বাহ্যিকভাবে রূপসমূহ দর্শন করে, লোহিতক, লোহিতবর্ণ, লোহিতক নিদর্শন, লোহিতাভ। “এসব আয়ত্ত করে আমি এসব জানি, দেখি এভাবে সে সংজ্ঞাবান হয়। এটা সপ্তম পাণ্ডিত্য।”

৯. যখন ব্যক্তিগতভাবে লোকে দেহ সম্পর্কে অসংজ্ঞী হয় তখন সে বাহ্যিক রূপসমূহ দর্শন করে শুভ্র, শুভ্রবর্ণ, শুভ্রনিদর্শন, শুভ্রাভ। “এসব আয়ত্ত করে আমি এসব জানি, দেখি।” এভাবে সে সংজ্ঞাবান হয়। এটা অষ্টম পাণ্ডিত্য।

ভিক্ষুগণ, এগুলোই অষ্ট পাণ্ডিত্য।”

৬. বিমোক্ষ সূত্র
৬৬. ১. “হে ভিক্ষুগণ, বিমোক্ষ এই অষ্টবিধ। অষ্টবিধ কী কী?

২. রূপী (দেহ সম্পর্কে সচেতন) রূপ দর্শন করে। এটা প্রথম বিমোক্ষ।

৩. ব্যক্তিগতভাবে অসংজ্ঞী (দেহ সম্পর্কে অসচেতন ব্যক্তি) বাহ্যিকভাবে রূপ দর্শন করে। এটা দ্বিতীয় বিমোক্ষ।

৪. সে স্বয়ং চিন্তা প্রয়োগ করে, “এটা শুভ” এটা তৃতীয় বিমুক্তি।

৫. সম্পূর্ণরূপে রূপসংজ্ঞাসমূহ অতিক্রম করে পটিঘসংজ্ঞা (ক্রোধসংজ্ঞা)-সমূহ অস্তমিত করে নানাত্ব সংজ্ঞার প্রতি অমনোযোগী হয়ে “অনন্ত আকাশ” চিন্তা করে আকাশ অনন্ত আয়তনে প্রবেশ করে এবং তাতে অবস্থান করে। এটা চতুর্থ বিমোক্ষ।

৬. সম্পূর্ণরূপে আকাশ-অনন্ত-আয়তন অতিক্রম করে “অনন্ত বিজ্ঞান” এরূপ চিন্তা করে বিজ্ঞান-অনন্ত-আয়তন লাভ করে তাতে অবস্থান করে। এটা পঞ্চম বিমোক্ষ।

৭. সম্পূর্ণরূপে বিজ্ঞান-অনন্ত-আয়তন অতিক্রম করে “কিছুই না” এরূপ চিন্তা করে আকিঞ্চনায়তন লাভ করে তাতে অবস্থান করে। এটা ষষ্ঠ বিমুক্তি।

৮. সম্পূর্ণরূপে আকিঞ্চনায়তন অতিক্রম করে নৈবসংজ্ঞা-নাসংজ্ঞায়তন (সংজ্ঞাও না, অসংজ্ঞাও না) লাভ করে তাতে অবস্থান করে। এটা সপ্তম বিমোক্ষ।

৯. সম্পূর্ণরূপে নৈবসংজ্ঞা-নাসংজ্ঞায়তন অতিক্রম করে সে সংজ্ঞাবেদয়িত নিরোধ লাভ করে তাতে অবস্থান করে। এটা অষ্টম বিমোক্ষ”।

৭. অনার্য কর্ম সূত্র
৬৭.১. “হে ভিক্ষুগণ, এই অষ্টবিধ অনার্য কর্ম। কী কী?

২. অদৃষ্টকে দৃষ্ট বলে ঘোষণা করা; অশ্রুতকে শ্রুত বলে প্রজ্ঞাপন করা; অননুভূতকে অনুভূত বলে প্রজ্ঞাপন করা; অজ্ঞাতকে জ্ঞাত বলে প্রজ্ঞাপন করা; দৃষ্টকে অদৃষ্ট বলে প্রজ্ঞাপন করা; শ্রুতকে অশ্রুত বলে প্রজ্ঞাপন করা; অনুভূতকে অননুভূত বলে প্রজ্ঞাপন করা; জ্ঞাতকে অজ্ঞাত বলে প্রজ্ঞাপন করা।

হে ভিক্ষুগণ, এগুলোই অনার্য কর্ম।”

৮. আর্যকর্ম সূত্র
৬৮.১. “হে ভিক্ষুগণ, এই অষ্টবিধ বিষয় আর্যকর্ম। অষ্ট কী কী?

২. অদৃষ্টকে অদৃষ্ট, অশ্রুতকে অশ্রুত, অননুভূতকে অননুভূত, অজ্ঞাতকে অজ্ঞাত, দৃষ্টকে দৃষ্ট, শ্রুতকে শ্রুত, অনুভূতকে অনুভূত, জ্ঞাতকে জ্ঞাত বলে প্রজ্ঞাপন।

হে ভিক্ষুগণ, এগুলোই অষ্টবিধ আর্যকর্ম।”

৯. পরিষদ সূত্র
৬৯.১. “হে ভিক্ষুগণ, পরিষদ এই অষ্টবিধ। অষ্ট কী কী?

২. ক্ষত্রিয় পরিষদ, ব্রাহ্মণ পরিষদ, গৃহপতি পরিষদ, শ্রমণ পরিষদ, চাতুর্মহারাজিক পরিষদ, তাবতিংস পরিষদ, মহাপরিষদ, ব্রহ্ম পরিষদ।

৩. হে ভিক্ষুগণ, অনেকশত ক্ষত্রিয় পরিষদের সাথে সাক্ষাতের কথা আমি স্মরণ করি এবং এমনকি তাদের সাথে আমার বসার পূর্বেই বা তাদেরকে কথোপকথনে নিযুক্ত করার পূর্বেই যাদৃশ ছিল তাদের বর্ণ তাদৃশ হতো আমার বর্ণ, যাদৃশ ছিল তাদের স্বর তাদৃশ হতো আমার স্বর, (এবং) আমি তাদেরকে ধর্মোপদেশ শিক্ষা দিতাম, ধর্ম উপদেশ দ্বারা উদ্দীপিত করতাম, জাগ্রত করতাম, আনন্দ দান করতাম; ভাষণকালে তারা আমাকে জানত না, “কে ইনি ভাষণ করছেন, দেব না মনুষ্য?” অতঃপর যখন আমি তাদেরকে ধর্মশিক্ষা দিয়ে ধর্মোপদেশ দ্বারা উদ্দীপিত করে, জাগ্রত করে, আনন্দিত করে প্রস্থান করতাম, প্রস্থানকালেও তারা আমাকে জানত না কিন্তু একে অপরকে প্রশ্ন করে “কে ইনি প্রস্থান করলেন, দেব না মনুষ্য?”

৪. হে ভিক্ষুগণ, অনেকশত ব্রাহ্মণপরিষদ, অনেকশত গৃহপতি পরিষদ, অনেকশত শ্রমণ পরিষদ, অনেকশত চাতুর্মহারাজিক পরিষদ, অনেকশত তাবতিংস পরিষদ, অনেকশত মহাপরিষদ, অনেকশত ব্রহ্মপরিষদের সাথে সাক্ষাতের কথা আমি স্মরণ করি। তথায় তাদের সাথে আমার বসার পূর্বেই বা তাদেরকে কথোপথনে নিযুক্ত করার পূর্বেই যাদৃশ তাদের বর্ণ তাদৃশ হতো আমার বর্ণ, যাদৃশ তাদের স্বর তাদৃশ হত আমার স্বর। এবং আমি তাদেরকে ধর্মশিক্ষা দিতাম, উদ্দীপিত করতাম, জাগ্রত করতাম, আনন্দিত করতাম; ভাষণকালে তারা আমাকে জানত না কিন্তু একে অপরকে জিজ্ঞেস করত, “কে ইনি ভাষণ করছেন, দেব না মনুষ্য?” অতঃপর তাদেরকে ধর্মশিক্ষা দিয়ে উদ্দীপিত করে, প্রবুদ্ধ করে, আনন্দিত করে প্রস্থান করতাম। আমি প্রস্থান করলে তারা আমাকে চিনত না কিন্তু একে অপরকে প্রশ্ন করে” “কে ইনি প্রস্থান করলেন, দেব না মনুষ্য?”

ভিক্ষুগণ, এগুলোই অষ্ট পরিষদ।”

১০. ভূমিকম্প সূত্র
৭০.১. একসময় ভগবান বৈশালীর মহাবন কূটাগারশালায় বাস করতেন। সে সময় ভগবান চীবর পরিধান করে পাত্রচীবর নিয়ে বৈশালীতে পিণ্ডচারণে প্রবেশ করলেন। বৈশালীতে পিণ্ডচারণ সমাপ্ত করে পিণ্ডগ্রহণ শেষে আয়ুষ্মান আনন্দকে আহ্বান করলেন :

২. “আনন্দ, বসার আসন তুলে নাও, আমরা দিবা বিহারের জন্য চাপাল্যচৈত্যে যাব।” “তাই হোক ভন্তে,” উত্তর দিলেন মহামান্য আনন্দ এবং বসার আসন তুলে নিয়ে ভগবানের পশ্চাতে ভগবানকে অনুসরণ করলেন।

৩. অতঃপর ভগবান চাপালচৈত্যে পৌঁছলেন, উপনীত হয়ে তাঁর জন্য প্রজ্ঞাপিত আসনে উপবেশন করেন। উপবেশন করার পর ভগবান আয়ুষ্মান আনন্দকে আহ্বান করে বললেন :

৪. “আনন্দ, বৈশালী রমণীয়, রমণীয় উদেনচৈত্য, গৌতমক চৈত্য, বহুপুত্রকচৈত্য, সপ্তম্বচৈত্য, কত রমণীয় সারন্দদচৈত্য ও চাপালচৈত্য, আনন্দ, যার চতুর্বিধ ঋদ্ধিপাদ ভাবিত, বহুলীকৃত, যানকৃত, ভিত্তিকৃত, পরিশীলিত, পরিবর্ধিত, সুষমারদ্ধ, আনন্দ, তথাগত যে কল্প বা কল্পাবশেষ আকাঙ্ক্ষা করলে স্থিত থাকতে পারতেন তা বলাই বাহুল্য।” যদিও এমন একটা অবাধ ইঙ্গিত, যদিও এমন একটা সহজবোধ্য সংকেত ভগবান আয়ুষ্মান আনন্দকে প্রদান করেছিলেন কিন্তু মহামান্য আনন্দ এর অন্তর্নিহিত অর্থ উপলব্ধি করতে পারলেন না কিংবা ভগবানের নিকট এরূপ যাচ্‌না করলেন না, “ভন্তে ভগবান, কল্পকাল অবস্থান করুন, ভন্তে সুগত, বহুজনের হিতের জন্য, বহুজনের সুখের জন্য, জগতের প্রতি অনুকম্পাশীল হয়ে, দেবমনুষ্যগণের মঙ্গল, হিত ও সুখের জন্য কল্পকাল অবস্থান করুন।” মার দ্বারা তাঁর অন্তর এতটুকু অধিকৃত হয়েছিল।

৫. দ্বিতীয় এবং তৃতীয়বারও ভগবান আয়ুষ্মান আনন্দকে আহ্বান করে বললেন, “আনন্দ, বৈশালী রমণীয়, রমণীয় উদেনচৈত্য, গৌতমক চৈত্য, বহুপুত্রকচৈত্য, সপ্তম্বচৈত্য, সারন্দদচৈত্য, চাপালচৈত্য, আনন্দ, যার চতুর্বিধ ঋদ্ধিপাদ ভাবিত, বহুলীকৃত, যানকৃত, ভিত্তিকৃত, পরিশীলিত, পরিবর্ধিত, সুষমারদ্ধ, আনন্দ, সে ব্যক্তি যে কল্প বা কল্পাবশেষ অবস্থান করার আশা পোষণ করবে তাতে আর কি। আনন্দ, তথাগতের চতুর্বিধ ঋদ্ধিপাদ ভাবিত, বহুলীকৃত, যানকৃত, ভিত্তিকৃত, পরিশীলিত, পরিবর্ধিত, সুষমারদ্ধ। আনন্দ, তথাগত ইচ্ছা করলে কল্প বা কল্পাবশেষ অবস্থান করতে পারতেন।” যদিও এমন একটি ইঙ্গিত, এমন একটা সহজবোধ্য সঙ্কেত আয়ুষ্মান আনন্দকে ভগবান প্রদান করেছিলেন তথাপি মহামান্য আনন্দ এর অন্তর্নিহিত অর্থ উপলব্ধি করতে পারেননি কিংবা ভগবানের নিকট এরূপ যাচ্ঞা করেননি, “ভন্তে ভগবান, আপনি কল্পকাল অবস্থান করুন, সুগত, বহুজনের হিতের জন্য, বহুজনের সুখের নিমিত্ত, জগতের প্রতি অনুকম্পাশীল হয়ে দেবমনুষ্যের মঙ্গল, হিত ও সুখের জন্য কল্পকাল অবস্থান করুন।” মার দ্বারা তাঁর অন্তর এমনভাবে অধিকৃত হয়েছিল।

৭. অতঃপর ভগবান আয়ুষ্মান আনন্দকে আহ্বান করলেন, “যাও আনন্দ, যা কিছু করণীয় তা করার উপযুক্ত সময়।” “হ্যাঁ ভন্তে,” বলে আয়ুষ্মান আনন্দ উত্তর দিলেন এবং আসন হতে উঠলেন এবং ভগবানকে অভিবাদন ও প্রদক্ষিণ করে অন্য এক বৃক্ষমূলে আসীন হলেন।

৮. অতঃপর পাপমতি মার আয়ুষ্মান আনন্দের প্রস্থান করার অল্প কালের মধ্যে ভগবানকে এরূপ বলল, “ভন্তে ভগবান, সুগত এখন পরিনির্বাপিত হোন, ভন্তে, ভগবানের পরিনির্বাণ লাভের এখনই উপযুক্ত সময়। বাস্তবিকপক্ষে ভন্তে, ভগবৎ কর্তৃক এটা ভাষিত হয়েছে, “ওহে মার, যাবৎ আমার ভিক্ষুগণ শ্রাবক না হয়, বিজ্ঞ, বিনীত, বিশারদ, প্রত্যয়যোগক্ষেমী (যারা যোগ হতে প্রশান্তিলাভী), বহুশ্রুত, ধর্মধর, ধর্মানুধর্ম প্রতিপন্ন, সমীচীন প্রতিপন্ন (সুনিয়ন্ত্রণে পূর্বাঙ্গ), ধর্মানুচারী না হয়, যাবৎ ধর্মকে তাদের শিক্ষক হিসাবে গ্রহণ করতে, দেশনা করতে, প্রজ্ঞাপিত, প্রতিষ্ঠিত, উন্মোচিত (প্রকাশিত), অপরের নিকট বিশ্লেষণ করতে পারবে না, উৎপন্ন পরবাদ খণ্ডন এবং যা ধর্মসম্মত উপায়ে খণ্ডন করা যায় তা করতে পারবে না, যাবৎ শ্রেষ্ঠ ধর্মের ঘোষণা করতে পারবে না তাবৎ আমি পরিনির্বাপিত হব না।” ভন্তে, ভগবান, এখন ভিক্ষুসংঘ ভগবানের শ্রাবক, বিজ্ঞ, বিনীত, বিশারদ, প্রত্যয় যোগক্ষেমী, বহুশ্রুত, ধর্মধর, ধর্মানুধর্ম প্রতিপন্ন, সমীচীন প্রতিপন্ন, ধর্মাচারী, ধর্মকে আচার্য হিসাবে গ্রহণ করেছে, ধর্মকে দেশনা, প্রজ্ঞাপন, প্রতিষ্ঠা, প্রকাশ, বিশ্লেষণ, উৎপন্ন পরবাদ খণ্ডন, যা ধর্ম সম্মত উপায়ে খণ্ডন করা যায় তা করতে পারে, শ্রেষ্ঠ ধর্মের ঘোষণা করতে পারে। ভন্তে ভগবান, ভন্তে সুগত, এখন পরিনির্বাপিত হোন, ভন্তে, ভগবানের এখনই পরিনির্বাপিত হওয়ার উপযুক্ত সময়। যেহেতু বাস্তবিকপক্ষে ভগবৎ কর্তৃক এ উক্তি ভাষিত হয়েছে, “ওহে দুর্বুদ্ধিপরায়ণ মার, যে পর্যন্ত আমার ভিক্ষুণীগণ শ্রাবিকা না হবে, যে পর্যন্ত আমার উপাসকগণ শ্রাবক না হবে, উপাসিকাগণ শ্রাবিকা, বিজ্ঞ, বিনীত, বিশারদ, প্রত্যয় যোগক্ষেমী, বহুশ্রুত, ধর্মধর, ধর্মানুধর্ম প্রতিপন্ন, সমীচীন প্রতিপন্ন, ধর্মাচারী, ধর্মকে শিক্ষক হিসাবে গ্রহণ, দেশনা, প্রজ্ঞাপন, প্রতিষ্ঠা, প্রকাশ, বিভাজন, উৎপন্ন পরবাদ খণ্ডন, ধর্ম সম্মত উপায়ে খণ্ডন, শ্রেষ্ঠ ধর্মের ঘোষণা করতে না পারবে তাবৎ আমি পরিনির্বাপিত হব না।” ভন্তে, এখন উপাসিকাগণ ভগবানের শ্রাবিকা, বিজ্ঞ, বিনীতা, বিশারদা, প্রত্যয়যোগক্ষেমী, বহুশ্রুতা, ধর্মধারিনী, ধর্মানুধর্মপ্রতিপন্না, সমীচীন প্রতিপন্না, ধর্মচারিনী, ধর্মকে শিক্ষক হিসাবে গ্রহণ, দেশনা, প্রজ্ঞাপন, প্রতিষ্ঠা, প্রকাশ, বিভাজন, উৎপন্ন পরবাদ খণ্ডন, ধর্ম সম্মত উপায়ে তা খণ্ডন, শ্রেষ্ঠ ধর্মের ঘোষণা করতে পারে। ভন্তে ভগবান, ভন্তে সুগত, ভগবানের পরিনির্বাণ লাভের এটাই মোক্ষম সময়। যেহেতু বাস্তবিকপক্ষে এ উক্তি ভাষিত হয়েছে, “ওহে পাপমতি মার, যাবৎ আমার এ ব্রহ্মচর্যের শ্রীবৃদ্ধি, যথেষ্ট উন্নত, বিস্তৃতি, বহুজনের নিকট অজ্ঞাত, দেবমনুষ্যগণ দ্বারা বিস্তৃতি অপ্রকাশিত থাকবে তাবৎ আমি পরিনির্বাপিত হব না।” ভন্তে, ভগবানের ব্রহ্মচর্যা এখন শ্রীবৃদ্ধিসম্পন্ন, যথেষ্ট উন্নত, বিস্তৃত, বহুজনের জ্ঞাত, দেবমনুষ্যগণ দ্বারা বহুধা সুপ্রকাশিত। সুতরাং, ভন্তে ভগবান, ভন্তে সুগত, এখন পরিনির্বাপিত হোন। ভগবানের পরিনির্বাণের এটাই উপযুক্ত সময়।” “ওহে পাপী মার, তুমি অত্যুৎসুক হয়ো না, তথাগত অচিরে পরিনির্বাপিত হবেন না। এখন হতে তিন মাস পর তথাগত পরিনির্বাপিত হবেন।”

৯. অতঃপর স্মৃতি-সম্প্রজ্ঞাত তথাগত চাপালচৈত্যে আয়ুসংস্কার বিসর্জন করেন। ভগবান যখনি আয়ুসংস্কার বিসর্জন করেন তখন ভীষণ লোমহর্ষকর ভূমিকম্প উত্থিত হয়েছিল এবং দেবদুন্দুভি নিনাদিত হয়েছিল। তখন ভগবান এর গুরুত্ব দর্শন করে এ উদানসমূহ (উচ্ছ্বাসগীতিসমূহ) উচ্চারণ করেন :

“তুল্য অতুল্য ভব-ভবসংস্কার পরিত্যাগ করেছেন মুনি

আধ্যাত্মিক সমাহিত আনন্দে তিনি

খোলক সদৃশ আত্মার বর্ধন করেছেন ছেদন।”

১০. অতঃপর মহামান্য আনন্দ চিন্তা করলেন, “প্রকৃতপক্ষে এ ভূমিকম্প মহান; অবশ্যই মহা এই ভূমিকম্প ভীষণ এবং লোমহর্ষক এবং দেবদুন্দুভি বিদীর্ণ করেছিল।

এ মহা ভূমিকম্প প্রাদুর্ভাবের কারণ, হেতু কী?” তখন আয়ুষ্মান আনন্দ ভগবৎ সমীপে উপনীত হন, তাঁকে বন্দনা নিবেদন করেন এবং একান্তে উপবেশন করেন। একান্তে উপবিষ্ট মহামান্য আনন্দ ভগবানকে বললেন, “ভন্তে, মহা এই ভূমিকম্প, ভন্তে, সুমহা এই ভূমিকম্প ভীষণ লোমহর্ষকর এবং দেবদুন্দুভি বিদীর্ণ করেছে। “ভন্তে, মহা ভূমিকম্প প্রাদুর্ভাবের কারণ, হেতু কী?”

১১. “হে আনন্দ, মহা ভূমিকম্প প্রাদুর্ভাবের এই আটটি কারণ, প্রত্যয়। আট কী কী?

১২. “যেহেতু, আনন্দ, মহা পৃথিবী জলের উপর প্রতিষ্ঠিত, জল প্রতিষ্ঠিত বাতাসে, মহাশূন্যে বিদ্যমান বায়ু; যে সময় মহা বায়ু প্রবাহিত হয় তাতে জল প্রকম্পিত হয়, জল প্রকম্পিত হলে পৃথিবী প্রকম্পিত হয়।

হে আনন্দ, মহা ভূমিকম্প প্রাদুর্ভাবের এটা প্রথম কারণ, হেতু।

১৩. পুনঃ আনন্দ, কোনো ঋদ্ধিমান বশীভূতচিত্ত শ্রমণ বা ব্রাহ্মণ, মহাঋদ্ধিসম্পন্ন, মহানুভব দেবতা কর্তৃক যখন সামান্য পৃথিবীসংজ্ঞা বা অপ্রমাণ অপসংজ্ঞা ভাবিত হয় তিনি এই পৃথিবীকে কম্পিত, প্রকম্পিত, সমপ্রকম্পিত করেন। হে আনন্দ, মহা ভূমিকম্প প্রাদুর্ভাবের এটা দ্বিতীয় কারণ, প্রত্যয়।

১৪. পুনঃ হে আনন্দ, বোধিসত্ত্ব যখন তুষিতকায় হতে চ্যুত হয়ে স্মৃতি-সম্প্রজ্ঞানে মাতৃকুক্ষিতে প্রবেশ করেন তখন এই পৃথিবী কম্পিত, প্রকম্পিত, সমপ্রকম্পিত হয়। আনন্দ, মহা ভূমিকম্প প্রাদুর্ভাবের এটা তৃতীয় কারণ।

১৫. পুনঃ হে আনন্দ, যখন বোধিসত্ত্ব স্মৃতি-সম্প্রজ্ঞানযুক্ত হয়ে মাতৃকুক্ষি ত্যাগ করেন তখন এই পৃথিবী কম্পিত, প্রকম্পিত, সমপ্রকম্পিত হয়। আনন্দ, এটা মহা ভূমিকম্প প্রাদুর্ভাবের চতুর্থ কারণ।

১৬. পুনঃ হে আনন্দ, যখন তথাগত অনুত্তর সম্যক সম্বোধি প্রাপ্ত হন তখন এই পৃথিবী কম্পিত, প্রকম্পিত, সমপ্রকম্পিত হয়। আনন্দ, মহা ভূমিকম্প প্রাদুর্ভাবের এটা পঞ্চম কারণ।

১৭. পুনঃ হে আনন্দ, যখন তথাগত অনুত্তর ধর্মচক্র প্রবর্ত্তন করেন তখন পৃথিবী কম্পিত, প্রকম্পিত, সমপ্রকম্পিত হয়েছিল। আনন্দ, এটা মহা ভূমিকম্প প্রাদুর্ভাবের ষষ্ঠ কারণ।

১৮. পুনরায়, আনন্দ, যখন স্মৃতি-সম্প্রজ্ঞানযুক্ত তথাগত আয়ুসংস্কার ত্যাগ করেন তখন এই পৃথিবী কম্পিত, প্রকম্পিত, সমপ্রকম্পিত হয়। হে আনন্দ, এটা মহা ভূমিকম্প প্রাদুর্ভাবের সপ্তম কারণ, সপ্তম প্রত্যয়।

১৯. পুনঃ হে আনন্দ, যখন তথাগত অনুপাদিশেষ নির্বাণ ধাতুতে পরিনির্বাপিত হন তখন এই পৃথিবী কম্পিত, প্রকম্পিত, সমপ্রকম্পিত হয়। আনন্দ, মহা ভূমিকম্প প্রাদুর্ভাবের এটা অষ্টম কারণ, অষ্টম হেতু।

হে আনন্দ, মহা ভূমিকম্প প্রাদুর্ভাবের এগুলোই অষ্ট কারণ, অষ্ট হেতু।”

ভূমিকম্প-বর্গ সপ্তম সমাপ্ত।

তস্সুদ্দানং/স্মারক গাথা

ইচ্ছা এবং যথেষ্ট, সংক্ষিপ্তধর্ম, গয়া, পাণ্ডিত্য সহ

বিমোক্ষ, দ্বিবিধ আচরণ, পরিষদ, ভূমিকম্পসহ দশ সূত্র।


 

৮. যমক বর্গ
১. প্রথম শ্রদ্ধা সূত্র
৭১.১. “হে ভিক্ষুগণ, কোনো ভিক্ষু শ্রদ্ধাবান কিন্তু শীলবান নহে। সুতরাং সেক্ষেত্রে সে পূর্ণাঙ্গ নহে। তাহলে সে অঙ্গটি অবশ্যই পরিপূর্ণ হতে হবে। সে চিন্তা করুক, “আমি যদি শ্রদ্ধাবান ও শীলবান হতাম!” ভিক্ষুগণ, কোনো ভিক্ষুর শ্রদ্ধা ও শীল এ দুটি বিষয় যদি বিদ্যমান থাকে তাহলে সে সেক্ষেত্রে পূর্ণাঙ্গ।

২. হে ভিক্ষুগণ, কোনো ভিক্ষুর শ্রদ্ধাও আছে এবং শীলবানও, কিন্তু বহুশ্রুত নহে। সুতরাং সেক্ষেত্রে তার অঙ্গ অপূর্ণ। তাহলে তার সে ক্ষেত্রটি অবশ্যই পূর্ণ হতে হবে। সে চিন্তা করুক, “আমি যদি শ্রদ্ধাবান, শীলবান ও বহুশ্রুত হতাম!” হে ভিক্ষুগণ, যখন ভিক্ষুর শ্রদ্ধা ও শীল অটুট থাকে এবং বহুশ্রুত হয় তাহলে সেক্ষেত্রে সে হয় পূর্ণাঙ্গ।

৩. হে ভিক্ষুগণ, কোনো ভিক্ষু শ্রদ্ধাবান, শীলবান ও বহুশ্রুত কিন্তু ধর্মকথিক নহে। সে শ্রদ্ধাবান, শীলবান, শ্রুতবান ও ধর্মকথিকও কিন্তু সে পরিষদে গমন করে না। কোনো ভিক্ষু শ্রদ্ধাবান, শীলবান, বহুশ্রুত, ধর্মকথিক ও পরিষদে গমনকারী কিন্তু অবিশারদ হয়ে সে পরিষদে ধর্ম ভাষণ করে। কোনো ভিক্ষু শ্রদ্ধাবান, শীলবান, বহুশ্রুত, ধর্মকথিক, পরিষদে গমনকারী, বিশারদ হয়ে সে ধর্ম ভাষণ করে কিন্তু স্বেচ্ছামত, সহজে এবং বিনাকষ্টে চতুর্ধ্যান যা সম্পূর্ণরূপে চৈতসিক তা লাভ করতে পারে না। সে শ্রদ্ধাবান, শীলবান, বহুশ্রুত, ধর্মকথিক, পরিষদে গমনকারী, বিশারদ হয়ে ধর্ম ভাষণ করে, স্বেচ্ছামত, সহজে এবং বিনাকষ্টে চতুর্ধ্যান যা সম্পূর্ণরূপে চৈতসিক তা লাভ করে কিন্তু আসক্তির ক্ষয় করে অনাসব চিত্তবিমুক্তি এবং প্রজ্ঞা বিমুক্তি ইহ জীবনে স্বয়ং অভিজ্ঞা দ্বারা প্রত্যক্ষ করে তা লাভ করে অবস্থান করতে পারে না। সুতরাং সেক্ষেত্রে সে অপূর্ণ। তাই সে ক্ষেত্রটি পূর্ণ হতে হবে। সে চিন্তা করুক-“আমি যদি শ্রদ্ধাবান, শীলবান, বহুশ্রুত, ধর্মকথিক, পরিষদে গমনকারী, বিশারদ হয়ে পরিষদে ধর্মভাষণ, স্বেচ্ছামত, সহজে, বিনাকষ্টে চতুর্ধ্যান যা অভিচৈতসিক লাভ করে আসক্তির ক্ষয় করে অনাসব চিত্তবিমুক্তি ও প্রজ্ঞাবিমুক্তি ইহ জীবনে স্বয়ং অভিজ্ঞা দ্বারা প্রত্যক্ষ করে তা লাভ করে অবস্থান করতে পারতাম!” হে ভিক্ষুগণ, যখন ভিক্ষু শ্রদ্ধাবান, শীলবান, বহুশ্রুত, ধর্মকথিক হয়, পরিষদে গমন করে, বিশারদ হয়ে পরিষদে ধর্ম ভাষণ করে, স্বেচ্ছামত, সহজে, বিনাকষ্টে চতুর্ধ্যান, অভিচৈতসিক লাভ করে আসক্তির ক্ষয় করে অনাসব চিত্তবিমুক্তি ও প্রজ্ঞাবিমুক্তি ইহ জীবনে স্বয়ং অভিজ্ঞা দ্বারা প্রত্যক্ষ করে লাভ করে অবস্থান করে তখন সে সেক্ষেত্রে হয় পূর্ণাঙ্গ।

হে ভিক্ষুগণ, যে ভিক্ষু এই অষ্টবিধ গুণযুক্ত সে হয় সর্বতোভাবে মনোরম এবং প্রতিটি ক্ষেত্রে পূর্ণাঙ্গ।”

২. দ্বিতীয় শ্রদ্ধা সূত্র
৭২.১. “হে ভিক্ষুগণ, কোনো ভিক্ষু শ্রদ্ধাবান কিন্তু শীলবান নহে। সুতরাং সেক্ষেত্রে সে অপূর্ণাঙ্গ। তাই সে ক্ষেত্রটি অবশ্যই পূর্ণ করতে হবে। সে তা পরিপূরণ করার চিন্তা করে “আমি যদি শ্রদ্ধাবান ও শীলবান হতাম!” হে ভিক্ষুগণ, যখন ভিক্ষু শ্রদ্ধাবান ও শীলবান হয় সে সেক্ষেত্রে পূর্ণাঙ্গ হয়।

২. হে ভিক্ষুগণ, কোনো ভিক্ষু শ্রদ্ধাবান ও শীলবান কিন্তু বহুশ্রুত নহে, ভিক্ষু শ্রদ্ধাবান ও বহুশ্রুত কিন্তু ধর্মকথিক নহে; সে শ্রদ্ধাবান, শীলবান, বহুশ্রুত, ধর্মকথিকও কিন্তু সে পরিষদে গমন করে না; সে শ্রদ্ধাবান, শীলবান, বহুশ্রুত, ধর্মকথিক, পরিষদে গমন করে, কিন্তু বিশারদ হয়ে পরিষদে ধর্মভাষণ করে না; বিশারদ হয়ে পরিষদে ধর্মভাষণ করে কিন্তু রূপ অতিক্রমকারী, অরূপ শান্ত বিমুক্তির সাথে সুসংবদ্ধ হয়ে বাস করে না; রূপ অতিক্রমকারী, অরূপ শান্ত বিমুক্তির সাথে সুসংবদ্ধভাবে বাস করে কিন্তু আসক্তির ক্ষয় করে অনাসব চিত্তবিমুক্তি ও প্রজ্ঞাবিমুক্তি দৃষ্টধর্মে স্বয়ং অভিজ্ঞা প্রত্যক্ষ করে লাভ করে অবস্থান করে না। সুতরাং এক্ষেত্রে সে সম্পূর্ণ নহে। তাই সে অঙ্গটি অবশ্যই পরিপূর্ণ করতে হবে। সে তা পরিপূর্ণ করার চিন্তা করে, “আমি যদি শ্রদ্ধাবান, শীলবান, বহুশ্রুত, ধর্মভাষক, পরিষদে গমনকারী, বিশারদ হয়ে পরিষদে ধর্মভাষণ করতে পারতাম; রূপ অতিক্রমকারী, অরূপ শান্ত বিমুক্তি অবলম্বনে সুসংবদ্ধভাবে অবস্থান করতাম, আসক্তির ক্ষয় করে অনাসব চিত্তবিমুক্তি ও প্রজ্ঞাবিমুক্তি দৃষ্টধর্মে স্বয়ং অভিজ্ঞা প্রত্যক্ষ করে অবস্থান করতে পারতাম” যখন, হে ভিক্ষুগণ, ভিক্ষু শ্রদ্ধাবান, শীলবান, বহুশ্রুত, ধর্মকথক, পরিষদে গমনকারী, বিশারদ হয়ে পরিষদে ধর্মভাষণ করে; রূপ অতিক্রমকারী, অরূপ শান্ত বিমুক্তি অবলম্বনে সুসংবদ্ধভাবে অবস্থান করে, আসক্তির ক্ষয় করে অনাসব চিত্তবিমুক্তি ও প্রজ্ঞাবিমুক্তি ইহ জীবনে স্বয়ং অভিজ্ঞা প্রত্যক্ষ করে লাভ করে অবস্থান করে, তখনি সে হয় সেক্ষেত্রে পূর্ণাঙ্গ।

হে ভিক্ষুগণ, যে ভিক্ষু এই অষ্টবিধ গুণে গুণান্বিত সে সর্বতোভাবে ও প্রতিটি উপায়ে হয় প্রাসাদিক।”

৩. প্রথম মরণস্মৃতি সূত্র
৭৩.১. একসময় ভগবান নাটিকে ইষ্টক হলে অবস্থান করছিলেন। সে সময় ভগবান এ বলে সম্বোধন করলেন, “ভিক্ষুগণ,” ভিক্ষুগণ, উত্তর দিলেন, “ভন্তে।” ভগবান বললেন :

২. “হে ভিক্ষুগণ, মরণস্মৃতি ভাবিত, বহুলীকৃত হলে মহাফল প্রদায়ী, মহা আনিশংসকর, অমৃতে মিশে যায়, অমৃতে পর্যাবসান হয়। হে ভিক্ষুগণ, তোমরা মৃত্যুস্মৃতি ভাব।”

৩. ভগবান এরূপ বললে জনৈক ভিক্ষু ভগবানকে বলল, “ভন্তে, আমি মৃত্যুস্মৃতি ভাবনা করি।” “হে ভিক্ষু, তুমি কীভাবে মৃত্যুস্মৃতি অনুধ্যান কর?” “ভন্তে, আমার চিন্তন হয় এরূপ : “অহো আমি যদি এক দিবারাত্রি বেঁচে থাকতে পারতাম তাহলে ভগবানের শাসনের বিষয় চিন্তা করতে পারতাম, প্রকৃতপক্ষে তাতে আমা দ্বারা অনেক কিছু করা যেত। এরূপভাবে ভন্তে, আমি মৃত্যুস্মৃতি ধ্যান করি।”

৪. অন্য এক ভিক্ষুও ভগবানকে এরূপ বলল, “ভন্তে, আমিও মৃত্যুস্মৃতি অনুধ্যান করি।” “হে ভিক্ষু, তুমি কীরূপে মৃত্যুস্মৃতি ভাব?” এক্ষেত্রে ভন্তে, আমার চিন্তন হয় এরূপ : “প্রকৃতপক্ষে আমি যদি একদিনও বেঁচে থাকতাম এবং ভগবানের শাসন সম্পর্কে চিন্তা করতে পারতাম, তাহলে আমা দ্বারা বহু কিছু করা যেত। ভন্তে, আমার মৃত্যুস্মৃতি এরূপ।”

৫. অপর এক ভিক্ষুও ভগবানকে বলল, “ভন্তে, আমিও মৃত্যুস্মৃতি অনুধ্যান করি।” “হে ভিক্ষু, তোমার কথানুসারে তুমি কীভাবে মরণস্মৃতি অনুধ্যান কর?” “ভন্তে, এক্ষেত্রে আমি চিন্তা করি, অহো, আমি যদি অর্ধদিবসও বেঁচে থাকতাম, ভগবানের শাসনের বিষয় চিন্তা করতাম, তাতে আমা দ্বারা বহু কিছু করা যেত। ভন্তে, এভাবেই আমি মৃত্যুস্মৃতি ভাবি।”

৬. অপর ভিক্ষুও ভগবানকে বলল, “ভন্তে, আমিও মৃত্যুস্মৃতি ভাবনা করি, অনুধ্যান করি।” “হে ভিক্ষু, তোমার কথানুসারে তুমি কীভাবে মরণস্মৃতি ভাব?” “ভন্তে, এক্ষেত্রে আমার অনুধ্যান হয় এরূপ : “ভন্তে আমি যদি ততক্ষণ জীবিত থাকি যতক্ষণে একটি পিণ্ডপাত পরিভোগ করা যায়, তাতে ভগবানের শাসনের বিষয় চিন্তা করতাম, যার ফলে আমা দ্বারা অনেক কিছু করা যেত। এভাবেই ভন্তে, আমি মরণস্মৃতি ভাবি।

৭. অপর ভিক্ষুও ভগবানকে বলল, “ভন্তে, আমিও মরণস্মৃতি অনুধ্যান করি।” “হে ভিক্ষু, তোমার কথানুসারে তুমি কীরূপে মরণস্মৃতি ভাব?” ভন্তে, আমার মৃত্যুস্মৃতি এরূপ, “ভন্তে, আমি যদি ততক্ষণ জীবিত থাকতাম যতক্ষণে অর্ধপিণ্ডপাত পরিভোগ করা যায়, তাতে ভগবানের শাসন বিষয়ে চিন্তা করতাম, এর ফলে আমা দ্বারা বহু কিছু করা যেত। ভন্তে, এভাবেই আমি মরণস্মৃতি ভাবি।”

৮. অপর ভিক্ষু ভগবানকে এরূপ বলল, “ভন্তে, আমিও মৃত্যুস্মৃতি ভাবি।” “হে ভিক্ষু, তুমি কীভাবে মৃত্যুস্মৃতি অনুধ্যান কর?” ভন্তে, আমি এভাবেই মৃত্যুস্মৃতি অনুধ্যান করি : অহো, আমি যদি ততক্ষণ জীবিত থাকতাম যতক্ষণে চার বা পাঁচ গ্রাসে আহার গলাধঃকরণ করা যায়, তাতে ভগবৎ শাসনের বিষয়ে চিন্তা করতে পারতাম, এতে আমা দ্বারা অনেক কিছু করা যেত। ভন্তে, আমি এভাবেই মরণস্মৃতি অনুধ্যান করি।”

৯. অন্যতর এক ভিক্ষু ভগবানকে বলল, “ভন্তে, আমিও মৃত্যুস্মৃতি ভাবি।” “হে ভিক্ষু, তোমার কথানুসারে তুমি কীভাবে মৃত্যুস্মৃতি ভাবনা কর?” “ভন্তে, আমার অনুধ্যান হলো : “অহো, আমি যদি ততক্ষণ জীবিত থাকতাম যতক্ষণে এক গ্রাস আহার গলাধঃকরণ করা যায়, তাতে ভগবানের শাসনের বিষয় চিন্তা করতে পারতাম, এতে আমা দ্বারা অনেক কিছু করা যেত। ভন্তে, আমি এভাবেই মরণস্মৃতি অনুশীলন করি।”

১০. অপর ভিক্ষু ভগবানকে বলল, “ভন্তে, আমিও মৃত্যুস্মৃতি ভাবনা করি।” “হে ভিক্ষু, তোমার কথানুসারে তুমি কীভাবে মরণস্মৃতি অনুধ্যান কর?” “এক্ষেত্রে ভন্তে, আমার অনুধ্যান হলো : অহো, আমি যদি ততক্ষণ জীবিত থাকতাম যতক্ষণে নিশ্বাস গ্রহণ করে প্রশ্বাস ফেলি বা প্রশ্বাস ফেলে নিঃশ্বাস গ্রহণ করি এবং ভগবানের শাসনের বিষয় চিন্তা করতে পারতাম তাহলে আমা দ্বারা অনেক কিছু করা যেত। এভাবেই ভন্তে, আমি মৃত্যুস্মৃতি ভাবনা করি।”

১১. যখন এরূপ বলা হয় তখন ভগবান সেই ভিক্ষুগণকে বলেন, “যে ভিক্ষু এভাবে মরণস্মৃতি ভাবে : অহো, আমি যদি এক দিবারাত্রি বেঁচে থাকতাম তাহলে ভগবানের শাসনের বিষয় চিন্তা করতে পারতাম। প্রকৃতপক্ষে আমার দ্বারা অনেক কিছু করা যেত; যে ভিক্ষু মরণস্মৃতি এভাবে ভাবে, অহো আমি যদি একদিন মাত্র জীবিত থাকতাম তাহলে ভগবানের শাসন সম্পর্কে চিন্তা করতাম, সত্যই আমা দ্বারা অনেক কিছু করা যেত; যে মৃত্যুস্মৃতি এরূপে চিন্তা করে : অহো, আমি যদি অর্ধদিবস মাত্রও জীবিত থাকতাম তাহলে ভগবৎ শাসন নিয়ে চিন্তা করতাম, তাতে সত্যই আমা দ্বারা অনেক কিছু করা যেত; অথবা, যে এরূপ চিন্তা করে : অহো, আমি যদি ততক্ষণ একটি পিণ্ড আহার করা যায়, এর ফলে ভগবৎ শাসনের জন্য চিন্তা করতে পারতাম, তার ফলে বহু কিছু করা যেত; অথবা, যে ভিক্ষু মরণস্মৃতি এভাবে চিন্তা করে : অহো, আমি যদি ততক্ষণ জীবিত থাকতাম যতক্ষণ একটি অর্ধপিণ্ড আহার করা যায়, এর ফলে ভগবানের শাসনের কথা চিন্তা করতে পারতাম এবং আমা দ্বারা বহু কিছু করা যেত; অথবা, যে ভিক্ষু মৃত্যুস্মৃতি এরূপে ভাবে-অহো, আমি যদি ততক্ষণ জীবিত থাকতাম যতক্ষণ চার বা পাঁচ গ্রাস আহার গলাধঃকরণ করা যায় এবং সত্যই আমি যদি ভগবানের শাসন সম্পর্কে চিন্তা করতে পারতাম তাতে আমা দ্বারা অনেক কিছু করা যেত-হে ভিক্ষুগণ, যেসব ভিক্ষু এ ধরনের বলে তারা প্রমত্ত, তারা শিথিলভাবে আসক্তি ক্ষয়ের জন্য মরণস্মৃতি অনুধ্যান করে।

কিন্তু হে ভিক্ষুগণ, যে ভিক্ষু মৃত্যুস্মৃতি এভাবে অনুধ্যান করে-অহো, আমি যদি ততক্ষণ জীবিত থাকতাম যতক্ষণ এক গ্রাস আহার গলধঃকরণ করা যায় এবং আমি যদি প্রকৃতপক্ষে ভগবানের শাসন সম্পর্কে চিন্তা করতে পারতাম তাহলে আমা দ্বারা অনেক কিছু করা যেত; অথবা, যে ভিক্ষু মরণস্মৃতি এভাবে ভাবনা করে, অহো, আমি যদি ততক্ষণ জীবিত থাকতাম যতক্ষণ নিঃশ্বাস গ্রহণ করে প্রশ্বাস ফেলি বা প্রশ্বাস ফেলে নিঃশ্বাস গ্রহণ করি এবং ভগবানের শাসন সম্পর্কে যদি আমি চিন্তা করতে পারতাম তাহলে আমা দ্বারা সত্যই অনেক কিছু করতে পারতাম, হে ভিক্ষুগণ, এসব ভিক্ষু অপ্রমত্তভাবে বাস করে বলে বলা হয় এবং সাগ্রহে তারা আসক্তি ক্ষয়ের জন্য মৃত্যুস্মৃতি অনুধ্যান করে।

এ কারণে হে ভিক্ষুগণ, তোমাদের এরূপ শিক্ষা করতে হবে, আমরা অপ্রমত্তভাবে এবং সাগ্রহে আসক্তি ক্ষয়ের জন্য বিহার করব।

ভিক্ষুগণ, তোমাদের এরূপ শিক্ষা করা উচিত।”

৪. দ্বিতীয় মরণস্মৃতি সূত্র
৭৪.১. একসময় ভগবান নাটিকে ইষ্টক হলে অবস্থান করছিলেন। তখন ভগবান ভিক্ষুগণকে সম্বোধন করলেন, “হে ভিৰগণ,” ভিক্ষুগণ উত্তর দিলেন, “হ্যাঁ ভন্তে,” ভগবান বললেন, “হে ভিক্ষুগণ, মৃত্যুস্মৃতি ভাবিত, বহুলীকৃত হলে তা মহা ফলপ্রদায়ক, মহাসহায়ক, অমৃতে মিশে যায়, অমৃতে পর্যাবসান হয়। এবং হে ভিক্ষুগণ, কীভাবে মৃত্যুস্মৃতি ভাবিত, বহুলীকৃত হলে মহাফল প্রদায়ক, মহাসহায়ক, অমৃতে মিশে যায়, অমৃতে পর্যাবসান হয়?

২. হে ভিক্ষুগণ, যখন দিবাবসানে রাত্রির প্রারম্ভ হয় তখন ভিক্ষু গভীরভাবে এরূপ চিন্তা করে, “আমার মৃত্যুর নানা কারণ। অহি (সর্প) বা বৃশ্চিক বা শতপদীর কামড়ে আমার মৃত্যু ঘটতে পারে। এতে আমার অন্তরায় হতে পারে। আমি হ্যোঁচট খেয়ে পড়ে যেতে পারি; ভুক্ত খাদ্য-দ্রব্য আমাকে পীড়াগ্রস্ত করতে পারে; পিত্ত কূপিত হতে পারে, শ্লেষ্মা কূপিত হতে পারে; আমার অভ্যন্তরে শস্ত্র সদৃশ বায়ু কূপিত হতে পারে; অথবা মনুষ্য বা অমনুষ্য আমাকে আক্রমণ করতে পারে এবং আমার মৃত্যু ঘটাতে পারে। তাতে আমার অন্তরায় হতে পারে।” ভিক্ষুগণ, সেই ভিক্ষুকে অবশ্যই গভীরভাবে চিন্তা করতে হবে, “আমার কি কোনো অপ্রহীন অকুশল পাপমূলক বিষয় আছে যা অদ্য রাত্রে আমি যদি মৃত্যুবরণ করি তাতে বাধা হতে পারে?” যদি হে ভিক্ষুগণ, প্রত্যবেক্ষণকালে ভিক্ষু এরূপ জানে, “আমার অপ্রহীন অকুশল পাপমূলক বিষয় আছে যা আমার আজ রাত্রে মৃত্যুবরণে অন্তরায় স্বরূপ।” তাহলে হে ভিক্ষুগণ, সেসব পাপ অকুশল বিষয় প্রহীনের জন্য ঐকান্তিক সংকল্প, উদ্যম, উৎসাহ, প্রচেষ্টা, কঠোর চেষ্টা, স্মৃতিশীলতা, উপলব্ধি সে ভিক্ষুর থাকতে হবে। যেমন, হে ভিক্ষুগণ, যে ব্যক্তির মাথার পাগড়ি আগুনের উপর বা যার চুলে আগুন ধরেছে তাকে জ্বলন্ত পাগড়ি বা চুলের আগুন নেভানোর জন্য তার ঐকান্তিক সংকল্প, উদ্যম, উৎসাহ, প্রচেষ্টা, কঠোর চেষ্টা, স্মৃতিশীলতা ও উপলব্ধি কাজে লাগাতে হবে; তদ্রূপ, হে ভিক্ষুগণ, সেই ভিক্ষুকে পাপ অকুশল বিষয় দূরীভূত করার জন্য তার ঐকান্তিক সংকল্প, উদ্যম, উৎসাহ, চেষ্টা, কঠোর চেষ্টা, স্মৃতিশীলতা ও উপলব্ধি কাজে লাগাতে হবে। কিন্তু হে ভিক্ষুগণ, যদি সেই ভিক্ষু প্রত্যবেক্ষণ করে জানতে পারে যে, তার মধ্যে কোনো পাপ অকুশল বিষয় নেই যা তার সে রাত্রে কালক্রিয়ায় বাধা হতে পার্তেতাহলে সে ভিক্ষুর দিবারাত্রি স্বয়ং কুশলধর্মের অনুশীলনে প্রীতি-প্রমোদে বিহার করা উচিত।

৩. হে ভিক্ষুগণ, যখন রাত্রির অবসানে দিনের প্রারম্ভ হয় তখন ভিক্ষু গভীরভাবে এরূপ চিন্তা করে, “আমার মৃত্যুর নানা কারণ। অহি (সর্প) বা বৃশ্চিক বা শতপদীর কামড়ে আমার মৃত্যু ঘটতে পারে। এতে আমার অন্তরায় হতে পারে। আমি হোঁচট খেয়ে পড়ে যেতে পারি; ভুক্ত খাদ্য-দ্রব্য আমাকে পীড়াগ্রস্ত করতে পারে; পিত্ত কূপিত হতে পারে, শ্লেষ্মা কূপিত হতে পারে; আমার অভ্যন্তরে শস্ত্র সদৃশ বায়ু কূপিত হতে পারে; অথবা মনুষ্য বা অমনুষ্য আমাকে আক্রমণ করতে পারে এবং আমার মৃত্যু ঘটাতে পারে। তাতে আমার অন্তরায় হতে পারে। ভিক্ষুগণ, সেই ভিক্ষুকে অবশ্যই গভীরভাবে চিন্তা করতে হবে, “আমার কি কোনো অপ্রহীন অকুশল পাপমূলক বিষয় আছে যা অদ্য দিবা আমি যদি মৃত্যুবরণ করি তাতে বাধা হতে পারে?” যদি হে ভিক্ষুগণ, প্রত্যবেক্ষণকালে ভিক্ষু এরূপ জানে-“আমার অপ্রহীন অকুশল পাপমূলক বিষয় আছে যা আজ দিনে মৃত্যু বরণে অন্তরায় স্বরূপ।” তাহলে হে ভিক্ষুগণ, সেসব পাপ অকুশল বিষয় প্রহীনের জন্য ঐকান্তিক সংকল্প, উদ্যম, উৎসাহ, প্রচেষ্টা, কঠোর চেষ্টা, স্মৃতিশীলতা, উপলব্ধি সে ভিক্ষুর থাকতে হবে। যেমন, হে ভিক্ষুগণ, যে ব্যক্তির মাথার পাগড়ি আগুনের উপর বা যার চুলে আগুন ধরেছে তাকে জ্বলন্ত পাপড়ি বা চুলের আগুন নেভানোর জন্য তার ঐকান্তিক সংকল্প, উদ্যম, উৎসাহ, প্রচেষ্টা, কঠোর চেষ্টা, স্মৃতিশীলতা ও উপলব্ধি কাজে লাগাতে হবে; তদ্রূপ, হে ভিক্ষুগণ, সেই ভিক্ষুকে পাপ অকুশল বিষয় দূরীভূত করার জন্য তার ঐকান্তিক সংকল্প, উদ্যম, উৎসাহ, চেষ্টা, কঠোর চেষ্টা, স্মৃতিশীলতা ও উপলব্ধি কাজে লাগাতে হবে। কিন্তু হে ভিক্ষুগণ, যদি সেই ভিক্ষু প্রত্যবেক্ষণ করে জানতে পারে যে, তার মধ্যে কোনো পাপ অকুশল বিষয় নেই যা তার সে দিনে কালক্রিয়ার বাধা হতে পারে-তাহলে সে ভিক্ষুর দিবারাত্রি স্বয়ং কুশলধর্মের অনুশীলনে প্রীতি-প্রমোদে বিহার করা উচিত।

হে ভিক্ষুগণ, মৃত্যুস্মৃতি এভাবে ভাবিত, বহুলীকৃত হলে তা মহা ফলপ্রদায়ক, মহাসহায়ক হয়, অমৃতে মিশে যায়, অমৃতে পর্যাবসান হয়।”

৫. প্রথম সম্পদা সূত্র
৭৫.১. “হে ভিক্ষুগণ, এই অষ্টবিধ সম্পদ। অষ্টবিধ কী কী?

২. উত্থানসম্পদ, সতর্কতা সম্পদ, কল্যাণমিত্রতা, সমজীবিকা, শ্রদ্ধাসম্পদ, শীলসম্পদ, ত্যাগসম্পদ এবং প্রজ্ঞাসম্পদ।

ভিক্ষুগণ, এগুলো অষ্ট সম্পদ।

যিনি হন কর্মস্থানে উত্থান বীর্যবান, অপ্রমত্ত,

বিধানসম্পন্ন, আয় বুঝে পরিমিতভাবে

করেন জীবন যাপন, সঞ্চিতধন করেন সংরক্ষণ;

শ্রদ্ধাসম্পন্ন, বদান্য অকৃপণ,

তিনিই করেন পারলৌকিক মঙ্গল কামনা,

নিত্য করে থাকেন পরিশুদ্ধ নির্বাণ গমনপথ

এরূপে আটটি ধর্ম গৃহবাসী শ্রদ্ধাবান

কুলপুত্রের হয় সুখাবহ উভয় লোকের,

এ কথা সত্যভাষী বুদ্ধকর্তৃক বলে হয়েছে কথিত।”

৬. দ্বিতীয় সম্পদা সূত্র
৭৬.১. “হে ভিক্ষুগণ, এই অষ্টবিধ সম্পদ। অষ্টবিধ কী কী?

২. উত্থানসম্পদ, সতর্কতা সম্পদ, কল্যাণমিত্রতা, সমজীবিকা, শ্রদ্ধাসম্পদ, শীলসম্পদ, ত্যাগসম্পদ এবং প্রজ্ঞাসম্পদ। এবং হে ভিক্ষুগণ, উত্থানসম্পদ কিরূপ?

৩. হে ভিক্ষুগণ, কুলপুত্র যে কর্ম দ্বারা জীবিকা নির্বাহ করে, সেটা কৃষি হোক বা অন্যতর কোনো শিল্প বা গোপালন হোক বা তীরন্দাজ কর্ম হোক বা রাজার পুরুষ হিসাবে হোক বা অন্যতর কোনো শিল্প দ্বারা হোক, সে হয় দক্ষ, নিরলস; সে হয় প্রতিভাদীপ্ত, যেকোনো ব্যাপারে অনুসন্ধিৎসু, সে তার কর্ম ব্যবস্থা করতে এবং চালিয়ে নিতে সক্ষম। হে ভিক্ষুগণ, একে বলা হয় উত্থানসম্পদ। এবং হে ভিক্ষুগণ, সংরক্ষণ সম্পদ কিরূপ?

৪. হে ভিক্ষুগণ, কুলপুত্র কর্ম ও উৎসাহ দ্বারা যে সম্পদ লাভ করে তা বাহুবল দ্বারা সংগ্রহ করে, মাথার ঘাম পায়ে ফেলে উপার্জন করে এবং ন্যায়ত লাভ করে, এগুলোই সে চিন্তা করে পাহারা দেয়, “এখন আমি কীভাবে এসব পরিচালনা করব যাতে রাজা এ সম্পদ আমার থেকে নিয়ে নিতে না পারে কিংবা চোরেরা অপহরণ করতে না পারে, কিংবা অগ্নিতে দাহ করতে না পারে, কিংবা পানি বহন করে নিতে না পারে কিংবা অপ্রিয় দায়াদ বা উত্তরাধিকারী হরণ করতে না পারে?” একে বলা হয় সংরক্ষণ বা সতর্কতাসম্পদ। এবং হে ভিক্ষুগণ, কল্যাণমিত্রতা কিরূপ?

৫. হে ভিক্ষুগণ, কুলপুত্র যে গ্রামে বা নিগমে বাস করে তথায় যে গৃহপতি বা গৃহপতিপুত্র বা যুবক বা বৃদ্ধ, বৃদ্ধশীল, শ্রদ্ধাসম্পন্ন, শীলসম্পন্ন, ত্যাগশীল, প্রজ্ঞাসম্পন্ন তাদের সাথে অবস্থান করে, কথা বলে, আলাপ-আলোচনা করে, শ্রদ্ধাসম্পন্নদের যে শ্রদ্ধা তা অনুকরণ করে, শীলসম্পন্নদের শীলসম্পদ শিক্ষা করে, ত্যাগশীলদের ত্যাগ সম্পদ শিক্ষা করে, প্রজ্ঞাসম্পন্নদের প্রজ্ঞাসম্পদ অনুকরণ করে। হে ভিক্ষুগণ, একেই বলা হয় কল্যাণমিত্রতা। এবং হে ভিক্ষুগণ, সমজীবিকা কিরূপ?

৬. হে ভিক্ষুগণ, যখন কুলপুত্র সম্পদের লাভ এবং ক্ষতি উভয়ই প্রত্যক্ষ করে সে সমজীবিকা নির্বাহ করে, অতি উচ্চও নহে, অতি নিম্নও নহে। সে চিন্তা করে, “এরূপ আমার আয় খরচ বাদ দিয়ে আমার থাকবে এত এবং আমার খরচ আয় ছাড়িয়ে যাবে না।” যেমন হে ভিক্ষুগণ, তুলাদণ্ড ধারক বা তার সহকারী তুলাদণ্ড ধরে জানে যে, এটা নত হয়েছে বা কাত হয়েছে; তদ্রূপ, হে ভিক্ষুগণ, কুলপুত্র সম্পদের লাভ ও ক্ষতি উভয়ই প্রত্যক্ষ করে সমজীবিকা নির্বাহ করে, অতি উচ্চও নহে অতি নিম্নও নহে, কিন্তু উপলব্ধি করে যে, তার ক্ষতি বাদ দিয়ে আয় দাঁড়াবে এতটুকুতে এবং জাঁকজমকভাবে বাস করে তাহলে তার সম্পর্কে রটবে, এই কুলপুত্র ডুমুর বৃক্ষ সদৃশ পেটুকের মতো তার সম্পর্কে রটবে, এই কুলপুত্র অনাথের ন্যায় মরবে। এ কারণে হে ভিক্ষুগণ, এই কুলপুত্র সম্পদের লাভ ও ক্ষতি উভয়ই প্রত্যক্ষ করে সমজীবিকা নির্বাহ করে, অতি উচ্চও নহে, অতি নিম্নও নহে, “এরূপ আমার আয়, খরচ বাদ দিয়ে আমার থাকবে এত এবং আমার খরচ আয় ছাড়িয়ে যাবে না।” হে ভিক্ষুগণ, একে বলা হয় সমজীবিকা। এবং হে ভিক্ষুগণ, শ্রদ্ধাসম্পদ কিরূপ?

৭. হে ভিক্ষুগণ, কুলপুত্র শ্রদ্ধাবান হয়, তথাগতের বোধিকে শ্রদ্ধা করে এরূপে, “সেই ভগবান অর্হৎ, সম্যকসম্বুদ্ধ, বিদ্যাচরণসম্পন্ন, সুগত, লোকবিদ, অনুত্তর পুরুষদম্য সারথি, দেবমনুষ্যগণের শাস্তা, বুদ্ধ, ভগবান”। হে ভিক্ষুগণ, একেই বলা হয় শ্রদ্ধাসম্পদ, হে ভিক্ষুগণ, শীলসম্পদ কিরূপ?

৮. হে ভিক্ষুগণ, কুলপুত্র প্রাণিহত্যা প্রতিবিরত হয়, অদত্তবস্তু প্রতিবিরত হয়, মিথ্যা কামাচার প্রতিবিরত হয়, মিথ্যা ভাষণ প্রতিবিরত হয়, সুরা মদ ইত্যাদি সেবন প্রতিবিরত হয়। হে ভিক্ষুগণ, একেই বলা হয় শীলসম্পদ। এবং হে ভিক্ষুগণ, ত্যাগসম্পদ কিরূপ?

৯. হে ভিক্ষুগণ, কুলপুত্র মাৎসর্য-মলবিহীন চেতনাসম্পন্ন হয়ে গৃহে বসবাস করে, দানশীল মুক্ত-হস্ত, দানে প্রীতিযুক্ত, যাচকের প্রার্থনায় দান দিতে প্রস্তুত, দান দিতে প্রীতি লাভ করে। হে ভিক্ষুগণ, একেই বলা হয় ত্যাগসম্পদ। এবং হে ভিক্ষুগণ, প্রজ্ঞাসম্পদ কিরূপ?

১০. হে ভিক্ষুগণ, কুলপুত্র প্রজ্ঞাবান হয় উদয় ও বিলয়গামিনী প্রজ্ঞায়, সম্যকভাবে দুঃখক্ষয়গামিনী আর্য নির্বেদিক জ্ঞান দ্বারা ভূষিত হয়। হে ভিক্ষুগণ, একেই বলা হয় প্রজ্ঞাসম্পদ।

হে ভিক্ষুগণ, এই অষ্টবিধ সম্পদ।

যিনি হন কর্মস্থান উত্থান বীর্যবান, অপ্রমত্ত,

বিধানসম্পন্ন, আয় বুঝে পরিমিতভাবে

করেন জীবনযাপন, সঞ্চিত ধন করেন সংরক্ষণ;

শ্রদ্ধাসম্পন্ন, বদান্য অকৃপণ,

তিনিই করেন পারলৌকিক মঙ্গল কামনা,

নিত্য করে থাকেন পরিশুদ্ধ নির্বাণ গমনপথ

এরূপে আটটি ধর্ম গৃহবাসী শ্রদ্ধাবান

কুলপুত্রের হয় সুখাবহ উভয় লোকের,

এ কথা সত্যভাষী বুদ্ধকর্তৃক বলে হয়েছে কথিত।”

৭. ইচ্ছা সূত্র
৭৭.১. তখন আয়ুষ্মান সারিপুত্র ভিক্ষুগণকে আহ্বান করলেন, “ভিক্ষুগণ,” ভিক্ষুগণ “আবুসো” বলে উত্তর দেন। আবুসো বলে ভিক্ষুগণ আয়ুষ্মান সারিপুত্রের অনুসরণ করেন।

২. “হে আবুসো, জগতে এই অষ্টবিধ পুদ্গল বিদ্যমান। আট কী কী?

৩. হে আবুসো, ভিক্ষু নির্জনে উদ্যমবিহীন হয়ে অবস্থানকালে সম্পত্তির প্রতি ইচ্ছা উৎপন্ন হয়। সে সম্পত্তির জন্য ক্রিয়াশীল, উদ্যমী হয়, চেষ্টা করে। কিন্তু যদিও সে নিজে ক্রিয়াশীল হয়, উদ্যমী হয়, চেষ্টা করে তবুও তার সম্পদ আসে না। সম্পদ লাভ না হওয়ায় সে অনুশোচনা করে, বিলাপ করে, আর্তনাদ করে, বক্ষ চাপড়ায় এবং সম্মোহে পতিত হয় (চিত্তবিক্ষেপ ঘটে)। ভিক্ষুগণ, এ ভিক্ষুই কথিত, “যে সম্পদ ইচ্ছা করে বাস করে,” সে নিজে সম্পত্তির জন্য সক্রিয় হয়, উদ্যমী হয়, চেষ্টা করে, কিন্তু সে ওগুলো লাভ না করে অনুশোচনা করে, বিলাপ করে; সে সদ্ধর্মচ্যুত হয়।

৪. হে আবুসো, ভিক্ষু নির্জনে উদ্যমবিহীন হয়ে অবস্থানকালে সম্পত্তির প্রতি ইচ্ছা উৎপন্ন হয়। সে সম্পত্তি লাভের জন্য সক্রিয় হয়, উদ্যমী হয়, চেষ্টা করে। সে নিজে সক্রিয়, উদ্যমী হওয়ায়, চেষ্টার ফলে তার সম্পদ লাভ হয়। লাভের জন্য সে মত্ত হয়, প্রমত্ত হয়, উৎফুল্ল হয়, উত্তেজিত হয়। ভিক্ষুগণ, এ ভিক্ষু কথিত হয়, “যে সম্পদ ইচ্ছা করে বাস করে,” সে নিজে সম্পদ লাভের চেষ্টা করে, উদ্যমী হয় এবং লাভ করে, মত্ত হয়, প্রমত্ত হয় এবং সদ্ধর্ম হতে চ্যুত হয়।

৫. হে আবুসো, ভিক্ষু নির্জনে উদ্যমবিহীন হয়ে অবস্থানকালে সম্পত্তির প্রতি আকাঙ্ক্ষা উৎপন্ন হয়। সে সম্পত্তির জন্য সক্রিয় হয় না, উদ্যমী হয় না, চেষ্টা করে না, সে লাভের জন্য ক্রিয়াশীল না হওয়ায়, উদ্যমী না হওয়ায়, চেষ্টাশীল না হওয়ায় তার লাভ হয় না। এগুলো না পেয়ে সে অনুশোচনা করে, বিলাপ করে, আর্তনাদ করে, বক্ষ চাপড়ায় এবং সম্মোহগ্রস্ত হয়। হে ভিক্ষুগণ, এ ভিক্ষু কথিত হয়, “যে সম্পদ ইচ্ছা করে বাস করে,” সে সম্পদের জন্য সক্রিয় হয় না, উদ্যমী হয় না, চেষ্টা করে না, কিন্তু এগুলো না পেয়ে সে অনুশোচনা করে, পরিদেবন করে এবং সে সদ্ধর্ম হতে চ্যুত হয়।

৬. হে আবুসো, ভিক্ষু নির্জনে উদ্যমহীন হয়ে অবস্থানকালে লাভের জন্য ইচ্ছা উৎপন্ন হয়, সে লাভের জন্য সক্রিয় হয় না, উদ্যমী হয় না, চেষ্টা করে না। সে সক্রিয় না হয়ে, উদ্যমী না হয়ে, চেষ্টাশীল না হয়েও তার লাভ উৎপন্ন হয়। সে সেই লাভের দ্বারা মত্ত হয়, প্রমত্ত হয়, উৎফুল্ল হয়, উত্তেজিত হয়। হে ভিক্ষুগণ, এই ভিক্ষু কথিত হয়, “একজন লাভাকাঙ্ক্ষী ভিক্ষু” সে লাভের জন্য সক্রিয় হয় না, উদ্যমী হয় না, চেষ্টা করে না। কিন্তু সে এগুলো লাভ করে মত্ত হয়, প্রমত্ত হয় এবং সদ্ধর্ম হতে চ্যুত হয়।

৭. হে আবুসো, ভিক্ষু নির্জনে উদ্যমহীন হয়ে অবস্থানকালে লাভের জন্য ইচ্ছা করে। সে লাভের জন্য সক্রিয় হয়, উদ্যমী হয়, চেষ্টা করে। সে লাভের জন্য সক্রিয় হয়ে, উদ্যমী হয়ে, চেষ্টাশীল হয়েও তার তা অর্জিত হয় না। সে লাভ না করায় অনুশোচনা করে, বিলাপ করে, আর্তনাদ করে, বক্ষ চাপড়ায় এবং সম্মোহগ্রস্ত হয়। হে ভিক্ষুগণ, এ ভিক্ষু কথিত হয়, “যে লাভেচ্ছু হয়ে বাস করে।” সে লাভের জন্য সক্রিয় হয়, উদ্যমী হয়, চেষ্টা করে এবং সে সেগুলো লাভী হয় না এবং অনুশোচনাকারী হয় না এবং পরিদেবনকারীও হয় না ও সদ্ধর্ম হতে চ্যুত হয় না।

৮. হে আবুসো, ভিক্ষু নির্জনে উদ্যমহীন হয়ে অবস্থানকালে লাভের জন্য ইচ্ছা করে। সে লাভের জন্য সক্রিয় হয়, উদ্যমী হয়, চেষ্টা করে। তার সক্রিয়তা, উদ্যমশীলতা, চেষ্টাশীলতায় লাভ ঘটে। কিন্তু সেই লাভের দ্বারা সে মত্ত হয় না, প্রমত্ত হয় না। ভিক্ষুগণ, এ ভিক্ষু কথিত হয়, সে সম্পদ লাভের জন্য ইচ্ছ করে, সে সক্রিয় হয়, চেষ্টা করে লাভের জন্য কিন্তু এগুলো লাভ করে সে মত্ত হয় না, প্রমাদী হয় না এবং সদ্ধর্ম হতে চ্যুত হয় না।

৯. হে আবুসো, ভিক্ষু নির্জনে উদ্যমহীন হয়ে অবস্থানকালে লাভের জন্য ইচ্ছা করে। সে লাভের জন্য সক্রিয় হয় না, উদ্যমী হয় না, চেষ্টা করে না। সে লাভের জন্য সক্রিয় না হওয়ায়, উদ্যমী না হওয়ায়, চেষ্টাশীল না হওয়ায় তার লাভ উৎপন্ন হয় না। সে অলাভ হেতু অনুশোচনা করে না, বিলাপ করে না, পরিদেবন করে না, বক্ষ চাপড়ায় না, সম্মোহ প্রাপ্ত হয় না। ভিক্ষুগণ, এই ভিক্ষু লাভের জন্য ইচ্ছা পোষণ করে বসবাসকারী হিসাবে কথিত। সে সক্রিয় হয় না, উদ্যমী হয় না, লাভের জন্য চেষ্টা করে না, সেহেতু সে লাভী হয় না, অনুশোচনা করে না, পরিদেবন করে না এবং সদ্ধর্ম হতে চ্যুত হয় না।

১০. হে আবুসো, ভিক্ষু নির্জনে উদ্যমহীন হয়ে অবস্থানকালে লাভের জন্য ইচ্ছা করে। সে লাভের জন্য সক্রিয় হয় না, উদ্যমী হয় না, চেষ্টা করে না। তার লাভের জন্য সক্রিয় না হওয়া, উদ্যমী না হওয়া, চেষ্টাশীল না হওয়া সত্ত্বেও তার লাভ উৎপন্ন হয়। সে সেই লাভের জন্য মত্ত হয় না, প্রমত্ত হয় না, উন্মত্ত হয় না। ভিক্ষুগণ, এই ভিক্ষু কথিত হয়, যে লাভেচ্ছু হয়ে বাস কর্তেসে লাভের জন্য সক্রিয় হয় না, উদ্যমী হয় না, চেষ্টাশীল হয় না, লাভ করে সে মত্ত হয় না, প্রমাদী হয় না এবং সদ্ধর্ম হতে চ্যুত হয় না।

৮. অলং সূত্র
৭৮.১. তখন আয়ুষ্মান সারিপুত্র ভিক্ষুগণকে আহ্বান করলেন, “আবুসো”। ভিক্ষুগণ “হ্যাঁ আবুসো” বলে প্রত্যুত্তরে সম্মতি জ্ঞাপন করলেন।

২. হে আবুসো, ছয়গুণে গুণান্বিত ভিক্ষু নিজের জন্য যথেষ্ট, পরের জন্য যথেষ্ট। ছয় কী কী?

আবুসো, ভিক্ষু দ্রুত কুশলধর্ম উপলব্ধি করে, শ্রুত ধর্মের ধারক হয়, ধৃত ধর্মের অর্থ চিন্তা করে, অর্থ জ্ঞাত হয়ে, ধর্ম জ্ঞাত হয়ে ধর্মানুধর্ম প্রতিপন্ন হয়, তার সুখকর কণ্ঠস্বর হয়, উত্তম উচ্চারণসম্পন্ন, শহুরে উক্তির অধিকারী, স্পষ্ট, কর্কশতা বিবর্জিত ও তথ্যবহ; সে সব্রহ্মচারীগণকে শিক্ষা দেয়, উৎসাহিত করে, প্রোৎসাহিত করে, আনন্দ বর্ধন করে।

হে আবুসো, এই ষড়বিধ গুণে গুণান্বিত ভিক্ষু নিজের জন্য যথেষ্ট, পরের জন্য যথেষ্ট।

৩. হে আবুসো, পঞ্চগুণে গুণান্বিত ভিক্ষু নিজের জন্য যথেষ্ট, পরের জন্য যথেষ্ট। পঞ্চ কী কী?

৪. হে আবুসো, ভিক্ষু কুশলধর্ম সমূহ দ্রুত উপলব্ধি করে না কিন্তু শ্রুত ধর্মের ধারক, ধৃত ধর্মের অর্থ চিন্তাকারী, অর্থ জ্ঞাত হয়ে ধর্মানুধর্ম পথে বিচরণ করে; উত্তম আচরণসম্পন্ন, কথাবার্তায় ভদ্র, স্পষ্ট, কর্কশতা বিবর্জিত, তথ্যবহ; সে সব্রহ্মচারীগণকে শিক্ষা দেয়, উৎসাহিত করে, প্রোৎসাহিত করে, আনন্দ বর্ধন করে।

হে আবুসো এই পঞ্চগুণে গুণান্বিত ভিক্ষু নিজের জন্য যথেষ্ট, পরের জন্য যথেষ্ট।

৫. হে আবুসো, চতুর্গুণে গুণান্বিত ভিক্ষু নিজের জন্য যথেষ্ট কিন্তু পরের জন্য নহে। কোন চারগুণে?

৬. হে আবুসো, ভিক্ষু কুশলধর্মসমূহ দ্রুত উপলব্ধি করে, শ্রুত ধর্মের স্মরণ করে, ধারণকৃত ধর্মের অর্থ চিন্তক, অর্থ জ্ঞাত হয়ে, ধর্মজ্ঞাত হয়ে ধর্মানুধর্ম পথে বিচরণ করে; কিন্তু সে সুকণ্ঠের অধিকারী হয় না, উত্তম আচরণসম্পন্ন নহে, কথাবার্তায় ভদ্র নহে; কর্কশতা অবিবর্জিত ও তথ্যবহ নহে; সে সব্রহ্মচারীগণকে শিক্ষা দেয় না কিংবা উৎসাহিত করে না কিংবা তাদের আনন্দ বর্ধন করে না।

হে আবুসো, এই চতুর্গুণে গুণান্বিত ভিক্ষু নিজের জন্য যথেষ্ট কিন্তু পরের জন্য নহে।

৭. হে আবুসো, চতুর্গুণে গুণান্বিত ভিক্ষু পরের জন্য যথেষ্ট কিন্তু নিজের জন্য নহে। কোন চারগুণে?

৮. হে আবুসো, ভিক্ষু কুশলধর্মসমূহ উপলব্ধি করে। শ্রুত ধর্মের ধারক কিন্তু ধৃত ধর্মের অর্থ চিন্তা করে না এবং অর্থ জ্ঞাত হয়ে, ধর্ম জ্ঞাত হয়ে ধর্মানুধর্ম প্রতিপন্ন হয় না, তথাপি সে সুকণ্ঠের অধিকারী হয়, উত্তম আচরণসম্পন্ন, কথাবার্তায় ভদ্র, কর্কশতা বিবর্জিত ও তথ্যবহ এবং সে সব্রহ্মচারীগণকে শিক্ষা দেয়, উৎসাহিত প্রোৎসাহিত করে, আনন্দ বর্ধন করে।

হে আবুসো, এই চতুর্গুণে গুণান্বিত ভিক্ষু নিজের জন্য নহে। পরের জন্য যথেষ্ট।

৯. হে আবুসো, ত্রি-গুণে গুণান্বিত ভিক্ষু নিজের জন্য যথেষ্ট কিন্তু পরের জন্য নহে। ত্রিগুণ কী কী?

১০. হে আবুসো, ভিক্ষু কুশলধর্ম দ্রুত উপলব্ধি করে না কিন্তু শ্রুত ধর্ম স্মরণ করে, ধৃতধর্মের অর্থ চিন্তা করে; অর্থ জ্ঞাত হয়ে, ধর্ম জ্ঞাত হয়ে ধর্মানুধর্ম পথে বিচরণ করে কিন্তু সে সুকণ্ঠের অধিকারী হয় না, উত্তম আচরণসম্পন্ন হয় না, কথাবার্তায় অভদ্র, কর্কশতা অবিবর্জিত ও তথ্যবহ হয় না এবং সে সব্রহ্মচারীগণকে শিক্ষা দেয় না কিংবা উৎসাহিত-প্রোৎসাহিত কিংবা আনন্দ বর্ধন করে না।

হে আবুসো, এই ত্রিগুণে গুণান্বিত ভিক্ষু নিজের জন্য যথেষ্ট কিন্তু পরের জন্য নহে।

১১. হে আবুসো, ত্রিগুণে গুণান্বিত ভিক্ষু পরের জন্য যথেষ্ট কিন্তু নিজের জন্য নহে। কোন তিন?

১২. হে আবুসো, ভিক্ষু দ্রুত কুশলধর্ম উপলব্ধি করে না কিন্তু শ্রুত ধর্মের ধারক হয়, ধৃতধর্মের অর্থ চিন্তা করে না, অর্থজ্ঞাত হয়ে, ধর্ম জ্ঞাত হয়ে ধর্ম পথে বিচরণ করে না; কিন্তু সুকণ্ঠের অধিকারী হয়, উত্তম আচরণসম্পন্ন, কথাবার্তায় মার্জিত, স্পষ্ট, কর্কশতা বিবর্জিত ও তথ্যবহ এবং সে সতীর্থগণকে শিক্ষা দেয়, উৎসাহিত-প্রোৎসাহিত করে এবং তাদের আনন্দ বর্ধন করে।

হে আবুসো, এই ত্রি-গুণে গুণান্বিত ভিক্ষু নিজের জন্য যথেষ্ট কিন্তু পরের জন্য নহে।

১৩. হে আবুসো, দ্বিবিধ গুণে গুণান্বিত ভিক্ষু নিজের জন্য যথেষ্ট কিন্তু পরের জন্য নহে। কোন দুই?

১৪. হে আবুসো, ভিক্ষু দ্রুত কুশলধর্ম উপলব্ধি করে না; শ্রুতধর্ম স্মরণ করে না, ধৃত ধর্মের অর্থ অনুসন্ধান করে; অর্থ ও ধর্ম জ্ঞাত হয়ে ধর্মানুধর্ম প্রতিপন্ন হয়, কিন্তু সে সুকণ্ঠের অধিকারী হয় না, উত্তম আচরণসম্পন্ন হয় না, কথাবার্তায় মার্জিত, স্পষ্ট, কর্কশতা বিবর্জিত ও তথ্যবহ হয় না; সে সতীর্থগণকে শিক্ষা দেয় না, তাদের উৎসাহিত-প্রোৎসাহিত করে না, আনন্দ বর্ধন করে না।

১৫. হে আবুসো, দ্বিবিধ গুণে গুণান্বিত ভিক্ষু নিজের জন্য যথেষ্ট নহে, কিন্তু পরের জন্য যথেষ্ট। কোন দুই?

১৬. হে আবুসো, ভিক্ষু দ্রুত কুশলধর্ম উপলব্ধি করে না; শ্রুতধর্ম স্মরণ করে না; ধৃত ধর্মের অর্থ অনুসন্ধান করে না; অর্থ ও ধর্ম জ্ঞাত হয়ে ধর্মানুধর্ম প্রতিপন্ন হয় না; কিন্তু সে সুকণ্ঠের অধিকারী হয়, উত্তম আচরণসম্পন্ন, কথাবার্তায় মার্জিত, স্পষ্ট, কর্কশতা বিবর্জিত এবং তথ্যবহ; সে সতীর্থগণকে শিক্ষা দেয়, উৎসাহিত-প্রোৎসাহিত করে, তাদের আনন্দ বর্ধন করে।

হে আবুসো, এই দ্বিবিধ গুণে গুণান্বিত ভিক্ষু নিজের জন্য যথেষ্ট নহে কিন্তু পরের জন্য যথেষ্ট।”

৯. পরিহানি সূত্র
৭৯.১. হে ভিক্ষুগণ, শিক্ষার্থী ভিক্ষুর এই আটটি বিষয় পরিহানির দিকে উপনীত করে। আটটি কী কী?

২. পার্থিব বিষয়ে ঔৎসুক্য, গল্পগুজবে আসক্তি, নিদ্রাপ্রিয়তা, সঙ্গপ্রিয়তা, ইন্দ্রিয়দ্বারে অসংযম, ভোজনে মাত্রাজ্ঞানহীনতা, সংসর্গপ্রিয়তা৮, প্রপঞ্চপ্রিয়তা।

হে ভিক্ষুগণ, এই অষ্টবিধ বিষয়ে শেখ ভিক্ষুকে পরিহানির পথে উপনীত করে।

৩. হে ভিক্ষুগণ, এই অষ্টবিধ বিষয় শেখ ভিক্ষুকে অপরিহানির পথে উপনীত করে। আট কী কী?

৪. পার্থিব বিষয়ে অনৌৎসুক্য, গল্পগুজবে অনাসক্তি, নিদ্রা অপ্রিয়তা, সঙ্গহীনতা, ইন্দ্রিয়দ্বারে সংযম, ভোজনে মাত্রাজ্ঞ, সংসর্গহীনতা, নিষ্প্রপঞ্চতা।

হে ভিক্ষুগণ, এই অষ্টবিধ বিষয় শেখ ভিক্ষুকে অপরিহানির দিকে উপনীত করে।”

১০. নির্বীর্য বস্তু সূত্র
৮০.১. “হে ভিক্ষুগণ, এই আটটি আলস্যের মূল। আটটি কী কী?

২. হে ভিক্ষুগণ, ভিক্ষুকে কাজ করতে হয়। সে এরূপ চিন্তা করে, “আমাকে কোনো কর্ম সম্পাদন করতে হবে, কিন্তু সে কর্ম করতে আমি শারীরিকভাবে ক্লান্ত হয়ে পড়ব। এখন আমি শুইয়ে পড়ব”। এবং সে শুইয়ে পড়ে, অপ্রাপ্তির প্রাপ্তির জন্য, অনায়ত্ত বিষয় আয়ত্তের জন্য, অনুপলব্ধ বিষয়ের উপলব্ধির জন্য বীর্যারম্ভ করে না। ভিক্ষুগণ, এটা আলস্যের প্রথম ভিত্তি।

৩. পুনঃ হে ভিক্ষুগণ, ভিক্ষু কিছু কাজ করেছে। সে এরূপ চিন্তা করে, “আমি কাজ করেছি, কাজ সম্পাদন করে আমি ক্লান্ত হয়ে পড়েছি, এখন আমি শুইয়ে পড়ি।” সে শুইয়ে পড়ে এবং অপ্রাপ্তির প্রাপ্তির জন্য, অনায়ত্ত বিষয় আয়ত্তের জন্য, অনুপলব্ধ বিষয় উপলব্ধির জন্য বীর্যারম্ভ করে না। হে ভিক্ষুগণ, এটা আলস্যের দ্বিতীয় ভিত্তি।

৪. পুনঃ হে ভিক্ষুগণ, ভিক্ষুকে কোথাও যাত্রা করতে হয়, সে চিন্তা করে, “আমাকে পথ অতিক্রম করতে হবে, পথ গমন করতে গিয়ে আমি ক্লান্ত হয়ে পড়ব, এখন আমি শুইয়ে পড়ি। সে এরূপ চিন্তা করে, “আমি কাজ করেছি, কাজ সম্পাদন করে আমি ক্লান্ত হয়ে পড়েছি, এখন আমি শুইয়ে পড়ি।” সে শুইয়ে পড়ে এবং অপ্রাপ্তির প্রাপ্তির জন্য, অনায়ত্ত বিষয় আয়ত্তের জন্য, অনুপলব্ধ বিষয় উপলব্ধির জন্য বীর্যারম্ভ করে না। হে ভিক্ষুগণ, এটা আলস্যের তৃতীয় ভিত্তি।

৫. পুনঃ হে ভিক্ষুগণ, ভিক্ষু পথ অতিক্রম করল। সে ভাবে, “আমি পথ অতিক্রম করে এসেছি, পথ অতিক্রম করে আমি শারীরিকভাবে ক্লান্ত, এখন আমি শুইয়ে পড়ি।” সে শুইয়ে পড়ে এবং অপ্রাপ্তির প্রাপ্তির জন্য, অনায়ত্ত বিষয় আয়ত্তের জন্য, অনুপলব্ধ বিষয় উপলব্ধির জন্য বীর্যারম্ভ করে না। হে ভিক্ষুগণ, এটা আলস্যের চতুর্থ ভিত্তি।

৬. পুনঃ হে ভিক্ষুগণ, ভিক্ষু গ্রাম বা নিগমে পিণ্ডচারণে গিয়ে মোটা বা প্রণীত ভোজন লাভ করে যদ্বারা তার প্রয়োজন মিটানো যায়, তা লাভ না করে সে ভাবে, “আমি গ্রাম বা নিগমে পিণ্ডচারণে বেরিয়েছি কিন্তু প্রয়োজন মিটানো যায় এমন যথেষ্ট মোটা বা প্রণীত আহার লাভ করিনি। আমি শারীরিকভাবে ক্লান্ত এবং অকর্মণ্য, এখন আমি শুইয়ে পড়ি।” সে শুইয়ে পড়ে এবং অপ্রাপ্তির প্রাপ্তির জন্য, অনায়ত্ত বিষয় আয়ত্তের জন্য, অনুপলব্ধ বিষয় উপলব্ধির জন্য বীর্যারম্ভ করে না। হে ভিক্ষুগণ, এটা আলস্যের পঞ্চম ভিত্তি।

৭. পুনঃ হে ভিক্ষুগণ, ভিক্ষু গ্রাম বা নিগমে পিণ্ডচারণে গিয়ে মোটা কিংবা প্রণীত ভোজন লাভ করে যদ্বারা তার প্রয়োজন মেটানো যায়। সে ভাবে, “আমি গ্রাম বা নিগমে পিণ্ডচারণে গিয়ে মোটা বা প্রণীত আহার লাভ করিনি। আমার শরীর ভারী এবং অকর্মণ্য-সিক্ত মটরশুটির বস্তা সদৃশ। এখন আমি শুইয়ে পড়ি।” সে শুইয়ে পড়ে এবং অপ্রাপ্তির প্রাপ্তির জন্য, অনায়ত্ত বিষয় আয়ত্তের জন্য, অনুপলব্ধ বিষয় উপলব্ধির জন্য বীর্যারম্ভ করে না। হে ভিক্ষুগণ, এটা আলস্যের ষষ্ঠ ভিত্তি।

৮. পুনঃ হে ভিক্ষুগণ, ভিক্ষুর সামান্য পীড়া উৎপন্ন হয়। সে এরূপ চিন্তা করে, “আমার এই সামান্য পীড়া, শুইয়ে থাকার আমার সঙ্গত কারণ আছে। বেশ, আমি এখন শুইয়ে পড়ি।” সে শুইয়ে পড়ে এবং অপ্রাপ্তির প্রাপ্তির জন্য, অনায়ত্ত বিষয় আয়ত্তের জন্য, অনুপলব্ধ বিষয় উপলব্ধির জন্য বীর্যারম্ভ করে না। হে ভিক্ষুগণ, এটা আলস্যের সপ্তম ভিত্তি।

৯. পুনরায়, হে ভিক্ষুগণ, ভিক্ষু পীড়ামুক্ত হয়েছে, সমপ্রতি পীড়া হতে মুক্ত হয়েছে। সে ভাবে, “আমি সে পীড়া হতে মুক্ত, আমি সমপ্রতি অসুস্থতা কেটে উঠেছি। আমার শরীর দুর্বল এবং অকর্মণ্য। বেশ, আমি শুইয়ে পড়ব।” সে শুইয়ে পড়ে এবং অপ্রাপ্ত বিষয় প্রাপ্তির জন্য, অনায়ত্ত বিষয় আয়ত্তের জন্য, অপ্রত্যক্ষ বিষয় প্রত্যক্ষ করার জন্য বীর্যারম্ভ করে না। হে ভিক্ষুগণ, এটা আলস্যের অষ্টম ভিত্তি।

হে ভিক্ষুগণ, এগুলো আলস্যের অষ্টম ভিত্তি।

১০. হে ভিক্ষুগণ, এই আটটি বীর্যের ভিত্তি। আট কী কী?

১১. হে ভিক্ষুগণ, ভিক্ষুকে কোনো কাজ করতে হয় এবং সে ভাবে, “আমাকে কাজ করতে হবে কিন্তু আমি যদি তা করি তাহলে বুদ্ধের শাসনে মন নিবদ্ধ করা তত সহজ হবে না। বেশ, আমি অনতিবিলম্বে অপ্রাপ্ত বিষয় প্রাপ্তির জন্য, অনায়ত্ত বিষয় আয়ত্তের জন্য, অপ্রত্যক্ষ বিষয় প্রত্যক্ষের জন্য বীর্যারম্ভ করব।” সে অপ্রাপ্তির প্রাপ্তির জন্য, অনধিগত বিষয় অধিগমের জন্য, অপ্রত্যক্ষ বিষয় প্রত্যক্ষের জন্য বীর্যারম্ভ করে। হে ভিক্ষুগণ, এটা বীর্যের প্রথম ভিত্তি।

১২. পুনঃ হে ভিক্ষুগণ, ভিক্ষুর কাজ কৃত হয়েছে। সে ভাবে, “আমা দ্বারা কাজ কৃত, বুদ্ধের শাসনে মন নিবদ্ধ করতে আমি সক্ষম হইনি। তাই আমি অনতিবিলম্বে অপ্রাপ্ত বিষয় প্রাপ্তির জন্য, অনায়ত্ত বিষয় আয়ত্তের জন্য, অপ্রত্যক্ষ বিষয় প্রত্যক্ষের জন্য বীর্যারম্ভ করব।” সে অপ্রাপ্তির প্রাপ্তির জন্য, অনধিগত বিষয় অধিগমের জন্য, অপ্রত্যক্ষ বিষয় প্রত্যক্ষের জন্য বীর্যারম্ভ করে। হে ভিক্ষুগণ, এটা বীর্যের দ্বিতীয় ভিত্তি।

১৩. পুনঃ হে ভিক্ষুগণ, ভিক্ষুকে পথ অতিক্রম করতে হবে। সে এরূপ ভাবে, “আমাকে পথ পাড় হতে হবে, কিন্তু আমি যদি পথ পাড় হই তাহলে বুদ্ধের শাসনে মন নিবদ্ধ করা সহজ হবে না। তাই অনতিবিলম্বে আমি অপ্রাপ্ত বিষয় প্রাপ্তির জন্য, অনায়ত্ত বিষয় আয়ত্তের জন্য, অপ্রত্যক্ষ বিষয় প্রত্যক্ষের জন্য বীর্যারম্ভ করব।” সে অপ্রাপ্তির প্রাপ্তির জন্য, অনধিগত বিষয় অধিগমের জন্য, অপ্রত্যক্ষ বিষয় প্রত্যক্ষের জন্য বীর্যারম্ভ করে। হে ভিক্ষুগণ, এটা বীর্যের তৃতীয় ভিত্তি।

১৪. পুনরায়, হে ভিক্ষুগণ, ভিক্ষু পথ অতিক্রম করেছে। সে এরূপ চিন্তা করে, “আমি পথ পাড় হয়ে এসেছি। পথ অতিক্রম করার সময় আমি বুদ্ধের শাসনে মন নিবদ্ধ করতে সক্ষম হইনি। এখন আমি অনতিবিলম্বে অপ্রাপ্ত বিষয় প্রাপ্তির জন্য, অনায়ত্ত বিষয় আয়ত্তের জন্য, অপ্রত্যক্ষ বিষয় প্রত্যক্ষের জন্য বীর্যারম্ভ করব।” সে অপ্রাপ্তির প্রাপ্তির জন্য, অনধিগত বিষয় অধিগমের জন্য, অপ্রত্যক্ষ বিষয় প্রত্যক্ষের জন্য বীর্যারম্ভ করে। হে ভিক্ষুগণ, এটা বীর্যের চতুর্থ ভিত্তি।

১৫. পনুরায়, হে ভিক্ষুগণ, ভিক্ষু গ্রাম বা নিগমে পিণ্ডচারণে গিয়ে মোটা বা প্রণীত ভোজন যদ্বারা তার চাহিদা পূরণ করা যায় তা লাভ না করে সে এরূপ চিন্তা করে, “আমি গ্রাম বা নিগমে পিণ্ডচারণে গিয়েছি কিন্তু চাহিদা অনুসারে তেমন যথেষ্ট মোটা বা প্রণীত আহার লাভ করিনি। সে-কারণে আমার শরীর হাল্কা হয়ে আমি অকর্মণ্য হয়ে পড়েছি। এখন আমি অনতিবিলম্বে অপ্রাপ্ত বিষয় প্রাপ্তির জন্য, অনায়ত্ত বিষয় আয়ত্তের জন্য, অপ্রত্যক্ষ বিষয় প্রত্যক্ষের জন্য বীর্যারম্ভ করব।” সে অপ্রাপ্তির প্রাপ্তির জন্য, অনধিগত বিষয় অধিগমের জন্য, অপ্রত্যক্ষ বিষয় প্রত্যক্ষের জন্য বীর্যারম্ভ করে। হে ভিক্ষুগণ, এটা বীর্যের পঞ্চম ভিত্তি।

১৬. পুনঃ হে ভিক্ষুগণ, ভিক্ষু গ্রাম বা নিগমে পিণ্ডচারণে গিয়ে চাহিদা অনুযায়ী মোটা বা উত্তম ভোজন লাভ করে। সে চিন্তা করে, “আমি গ্রাম বা নিগমে পিণ্ডচারণে গিয়ে শারীরিক প্রয়োজন পূরণ করার মতো মোটা বা প্রণীত আহার লাভ করেছি। এতে আমার স্বাস্থ্য বলবান ও কর্মণ্য হয়েছে। আমি অনতিবিলম্বে “অপ্রাপ্ত বিষয় প্রাপ্তির জন্য, অনায়ত্ত বিষয় আয়ত্তের জন্য, অপ্রত্যক্ষ বিষয় প্রত্যক্ষের জন্য বীর্যারম্ভ করব।” সে অপ্রাপ্তির প্রাপ্তির জন্য, অনধিগত বিষয় অধিগমের জন্য, অপ্রত্যক্ষ বিষয় প্রত্যক্ষের জন্য বীর্যারম্ভ করে। হে ভিক্ষুগণ, এটা বীর্যের ষষ্ঠ ভিত্তি।

১৭. পুনঃ হে ভিক্ষুগণ, ভিক্ষুর সামান্য পীড়া উৎপন্ন হয়। সে ভাবে, আমার উৎপন্ন সামান্য পীড়া বর্ধিত হতে পারে। আমি অনতিবিলম্বে “অপ্রাপ্ত বিষয় প্রাপ্তির জন্য, অনায়ত্ত বিষয় আয়ত্তের জন্য, অপ্রত্যক্ষ বিষয় প্রত্যক্ষের জন্য বীর্যারম্ভ করব।” সে অপ্রাপ্তির প্রাপ্তির জন্য, অনধিগত বিষয়ের অধিগমের জন্য, অপ্রত্যক্ষ বিষয় প্রত্যক্ষের জন্য বীর্যারম্ভ করে। হে ভিক্ষুগণ, এটা বীর্যের সপ্তম ভিত্তি।

১৮. পুনরায়, হে ভিক্ষুগণ, ভিক্ষু পীড়া হতে সমপ্রতি অসুস্থতা থেকে মুক্ত হয়েছে। সে ভাবেঃ আমি পীড়ামুক্ত, আমি সমপ্রতি রোগ হতে সুস্থ হয়েছি; এখন সম্ভব যে, সেই পীড়া আমার পুনঃ হতে পারে। আমি অনতিবিলম্বে “অপ্রাপ্ত বিষয় প্রাপ্তির জন্য, অনায়ত্ত বিষয় আয়ত্তের জন্য, অপ্রত্যক্ষ বিষয় প্রত্যক্ষের জন্য বীর্যারম্ভ করব।” সে অপ্রাপ্ত বিষয় প্রাপ্তির জন্য, অনায়ত্ত বিষয় আয়ত্তের জন্য, অপ্রত্যক্ষ বিষয় প্রত্যক্ষের জন্য বীর্যারম্ভ করে। হে ভিক্ষুগণ, এটা বীর্যের অষ্টম ভিত্তি।

হে ভিক্ষুগণ, এগুলোই অষ্ট বীর্যের ভিত্তি।”

যমক-বর্গ অষ্টম সমাপ্ত।

তস্সুদ্দানং/স্মারক গাথা

দ্বিবিধ শ্রদ্ধা, দ্বিবিধ মরণস্মৃতি, দ্বিবিধ সম্পদ অতঃপর

ইচ্ছা, অলং (যথেষ্ট), পরিহানি, আলস্য, বীর্যের ভিত্তি।


 

৯. স্মৃতি বর্গ
১. স্মৃতি-সম্প্রজ্ঞান সূত্র
৮১.১. হে ভিক্ষুগণ, স্মৃতি-সম্প্রজ্ঞান না থাকলে স্মৃতি-সম্প্রজ্ঞানহীন ব্যক্তির হিরি-ঔত্তপ্প একেবারেই বিনষ্ট, পাপের প্রতি লজ্জা ও ভয় না থাকলে পাপের প্রতি লজ্জা ও ভয়হীন ব্যক্তির ইন্দ্রিয় সংযম একেবারেই বিনষ্ট। ইন্দ্রিয় সংযম না থাকলে ইন্দ্রিয় সংযমহীন ব্যক্তির শীল একেবারেই বিনষ্ট। শীল না থাকলে শীলবিপন্নের সম্যক সমাধি একেবারেই বিনষ্ট। সম্যক সমাধি না থাকলে সম্যক সমাধিহীনের যথার্থ জ্ঞান ও দর্শন একেবারেই বিনষ্ট। যথার্থ জ্ঞান ও দর্শন বিপন্নের বিতৃষ্ণা ও বিরাগ একেবারেই বিপন্ন। বিতৃষ্ণা ও বিরাগ না থাকলে বিতৃষ্ণা ও বিরাগ বিপন্নের বিমুক্তিজ্ঞানদর্শন একেবারেই বিনষ্ট। যেমন হে ভিক্ষুগণ, শাখা পল্লববিহীন বৃক্ষের অঙ্কুর কিংবা ছাল কিংবা কোমল কাষ্ঠ কিংবা শাঁস পরিপক্ব হয় না, তদ্রূপ, হে ভিক্ষুগণ, স্মৃতি-সম্প্রজ্ঞান না থাকলে স্মৃতি-সম্প্রজ্ঞানহীন ব্যক্তির হিরি-ঔত্তপ্প একেবারেই বিনষ্ট। পাপের প্রতি লজ্জা ও ভয় না থাকলে পাপের প্রতি লজ্জা ও ভয়হীন ব্যক্তির ইন্দ্রিয় সংযম একেবারেই বিনষ্ট। ইন্দ্রিয় সংযম না থাকলে ইন্দ্রিয় সংযমহীন ব্যক্তির শীল একেবারেই বিনষ্ট। শীল না থাকলে শীলবিপন্নের সম্যক সমাধি একেবারেই বিপন্ন। সম্যক সমাধি না থাকলে সম্যক সমাধিহীনের যথার্থ জ্ঞান ও দর্শন একেবারেই বিনষ্ট। যথার্থ জ্ঞান ও দর্শন বিপন্নের বিতৃষ্ণা ও বিরাগ একেবারেই বিপন্ন। বিতৃষ্ণা ও বিরাগ না থাকলে বিতৃষ্ণা ও বিরাগবিপন্নের বিমুক্তিজ্ঞানদর্শন একেবারেই বিপন্ন।

২. হে ভিক্ষুগণ, স্মৃতি-সম্প্রজ্ঞান বিদ্যমান থাকলে পাপের প্রতি লজ্জা ও ভয় স্মৃতি-সম্প্রজ্ঞানের সক্রিয় কারণ। পাপের প্রতি লজ্জা ও ভয় বর্তমান থাকলে পাপের প্রতি লজ্জা ও ভয়সম্পন্ন ব্যক্তির ইন্দ্রিয়সংযমের সক্রিয় কারণ। ইন্দ্রিয় সংযম বিদ্যমান থাকলে শীলই ইন্দ্রিয় সংযত ব্যক্তির সক্রিয় কারণ। শীল বিদ্যমান থাকলে সম্যক সমাধিই শীলের সক্রিয় কারণ। সম্যক সমাধি বিদ্যমান থাকলে যথাযথ জ্ঞান দর্শনই সম্যক সমাধির সক্রিয় কারণ। যথাযথ জ্ঞান ও দর্শন বিদ্যমান থাকলে বিতৃষ্ণা ও বিরাগই যথাযথ জ্ঞান ও দর্শনের সক্রিয় কারণ। বিতৃষ্ণা ও বিরাগ বিদ্যমান থাকলে বিমুক্তি জ্ঞান দর্শনই বিতৃষ্ণা ও বিরাগের সক্রিয় কারণ। যেমন, হে ভিক্ষুগণ, শাখা ও পল্লবসম্পন্ন বৃক্ষের অঙ্কুর বা ছাল বা কোমলকাষ্ঠ বা শাঁস পরিপক্ব হয়, তদ্রূপ, হে ভিক্ষুগণ, স্মৃতি-সম্প্রজ্ঞান বিদ্যমান থাকলে পাপের প্রতি লজ্জা ও ভয়ই স্মৃতি-সম্প্রজ্ঞানের মূল কারণ; পাপের প্রতি লজ্জা ও ভয় বিদ্যমান থাকলে ইন্দ্রিয় সংযমই পাপের প্রতি লজ্জা ও ভয়ের মূল কারণ; ইন্দ্রিয় সংযম বিদ্যমান থাকলে শীলই ইন্দ্রিয় সংযমের মূল কারণ; শীল বিদ্যমান থাকলে সম্যক সমাধিই শীলের মূল কারণ; সম্যক সমাধি বিদ্যমান থাকলে যথাযথ জ্ঞান ও দর্শনই সম্যক সমাধির মূল কারণ; যথাযথ জ্ঞান ও দর্শন বিদ্যমান থাকলে বিতৃষ্ণা বিরাগই যথাযথ জ্ঞান ও দর্শনের মূল কারণ; বিতৃষ্ণা ও বিরাগ বিদ্যমান থাকলে বিমুক্তি জ্ঞান-দর্শনই বিতৃষ্ণা ও বিরাগের মূল কারণ।”

২. পুণ্ণিয় সূত্র
৮২.১. তখন আয়ুষ্মান পুণ্ণিয় ভগবানের নিকট উপস্থিত হন, উপস্থিত হয়ে ভগবানকে অভিবাদন করে এক প্রান্তে উপবেশন করেন, এক প্রান্তে উপবিষ্ট আয়ুষ্মান পুণ্ণিয় ভগবানকে এরূপ বলেন, “কী কারণে কী হেতু তথাগত কোনো সময় ধর্ম দেশনা করেন আবার কোনো সময় দেশনা করেন না?”

২. “হে পুণ্ণিয়, ভিক্ষু শ্রদ্ধাবান কিন্তু তথাগতকে দর্শন করে না; কিন্তু পুণ্ণিয়, ভিক্ষু যখন শ্রদ্ধাবান এবং তথাগতকে দর্শন করে সেক্ষেত্রে তথাগত ধর্মদেশনা করেন। অথবা পুণ্ণিয়, ভিক্ষু শ্রদ্ধাবান এবং তথাগতকে দর্শন করে, কিন্তু শ্রবণ করার জন্য উপবেশন করে না; অথবা, পুণ্ণিয়, ভিক্ষু শ্রদ্ধাবান, তথাগতকে দর্শন করে এবং শ্রবণ করার জন্য উপবেশন করে কিন্তু তথাগতকে প্রশ্ন করে না; অথবা, পুণ্ণিয়, ভিক্ষু শ্রদ্ধাবান, তথাগতকে দর্শন করে, শ্রবণ করার জন্য উপবেশন করে, তথাগতকে প্রশ্ন করে কিন্তু মনোযোগের সাথে ধর্ম শ্রবণ করে না; পুণ্ণিয় ভিক্ষু শ্রদ্ধাবান, তথাগতকে দর্শন করে, শ্রবণ করার জন্য উপবেশন করে, তথাগতকে প্রশ্ন করে, মনোযোগের সাথে ধর্ম শ্রবণ করে কিন্তু তা মনে ধারণ করে না; অথবা, পুণ্ণিয়, ভিক্ষু শ্রদ্ধাবান, তথাগতকে দর্শন করে, শ্রবণ করার জন্য উপবেশন করে, তথাগতকে প্রশ্ন করে, মনোযোগের সাথে ধর্ম শ্রবণ করে, ধর্ম শ্রবণ করে কিন্তু ধর্ম শ্রবণ করে তা ধারণ করে কিন্তু ধারণকৃত ধর্মের অর্থ পরীক্ষা করে না; অথবা, পুণ্ণিয়, ভিক্ষু শ্রদ্ধাবান, তথাগতকে দর্শন করে, শ্রবণ করার জন্য উপবেশন করে তথাগতকে প্রশ্ন করে, মনোযোগের সাথে ধর্মশ্রবণ করে, ধর্ম শ্রবণ করে তা ধারণ করে এবং ধারণকৃত ধর্মের অর্থ পরীক্ষা করে কিন্তু অর্থ ও ধর্ম জ্ঞাত হয়ে ধর্মানুধর্ম প্রতিপন্ন হয় না, সেক্ষেত্রে তথাগত ধর্ম দেশনা করেন না। কিন্তু যখন পুণ্ণিয়, ভিক্ষু শ্রদ্ধাবান হয়, তথাগতকে দর্শন করে, শ্রবণের জন্য উপবেশন করে, তথাগতকে প্রশ্ন করে, মনোযোগের সাথে ধর্ম শ্রবণ করে, শ্রুত ধর্ম মনে ধারণ করে, শ্রুত ধর্মের অর্থ পরীক্ষা করে, অর্থ ও ধর্ম জ্ঞাত হয়ে ধর্মানুধর্ম প্রতিপন্ন হয়, সেক্ষেত্রে তথাগত ধর্ম দেশনা করেন।

হে পুণ্ণিয়, এই আটটি ধর্মে যখন ভিক্ষু গুণান্বিত হয় তখনই পুণ্ণিয়, তথাগত ধর্ম দেশনা করেন।”

৩. মূলক সূত্র
৮৩.১. “হে ভিক্ষুগণ, অন্যতীর্থিয় পরিব্রাজকেরা যদি তোমাদের এরূপ প্রশ্ন করেঃ “আয়ুষ্মানগণ, সমস্ত বিষয়ের মূল কী? তাদের উৎপত্তি কোথায়? সমস্ত বিষয়ের সমুদয় কী? সমস্ত বিষয়ের সংযোগ কী? সমস্ত বিষয়ের প্রধান কী? সমস্ত বিষয়ের অধিপতি কী? সমস্ত বিষয়ের অধিক অবস্থা কী? এবং সমস্ত বিষয়ের মধ্যে (সার) মূল্যবান কী?” হে ভিক্ষুগণ, অন্যতীর্থিয় পরিব্রাজকদের দ্বারা এভাবে প্রশ্ন জিজ্ঞাসিত হয়ে তোমরা কীভাবে উত্তর দেবে?”

২. “ভন্তে, আমাদের ধারণার ভিত্তি তথাগত, এগুলো ভগবৎ পরিচালিত এবং রক্ষিত। ভন্তে, ভগবান যদি এরূপ ভাষিত বিষয়ের অর্থ পরিষ্কার করে দিতেন তাহলে আমাদের ভালো হত, ভগবানের ব্যাখ্যা শ্রবণ করে ভিক্ষুগণ তা ধারণ করতেন।” “তাহলে হে ভিক্ষুগণ, মন সংযোগ কর, অভিনিবেশ সহকারে শ্রবণ কর, আমি ভাষণ করব।”

“হ্যাঁ ভন্তে” বলে ভিক্ষুগণ উত্তর দিলেন। ভগবান এরূপ বললেন :

৩. যদি হে ভিক্ষুগণ, অন্যতীর্থিয় পরিব্রাজকেরা এরূপ জিজ্ঞাসা করে “আয়ুষ্মানগণ, সমস্ত বিষয়ের মূল কী? তাদের উৎপত্তি কোথায়? সমস্ত বিষয়ের সমুদয় কী? সমস্ত বিষয়ের সংযোগ কী? সমস্ত বিষয়ের প্রধান কী? সমস্ত বিষয়ের অধিপতি কী? সমস্ত বিষয়ের অধিক অবস্থা কী? এবং সমস্ত বিষয়ের মধ্যে (সার) মূল্যবান কী?” এরূপ প্রশ্ন জিজ্ঞাসিত হয়ে তোমরা তদুত্তরে অন্যতীর্থিয় পরিব্রাজকদের বলবে, “আয়ুষ্মানগণ, সমস্ত বিষয় ছন্দমূলক, তাদের মূল চিত্তে স্পর্শের কারণে এসব উৎপন্ন হয়, তাদের একত্রে সম্মিলনই বেদনা, সমাধি তাদের মুখ্য, স্মৃতিশীলতা তাদের প্রধান বিষয়, সমস্ত ধর্ম প্রজ্ঞা উত্তর, বিমুক্তিসারই সমস্ত বিষয়ের মধ্যে মূল্যবান।”

৪. চোর সূত্র
৮৪.১. হে ভিক্ষুগণ, অষ্ট অঙ্গ সমন্বিত মহাচোর শীঘ্রই অধঃপতনের দিকে অগ্রসর হয়, চিরস্থায়ী হয় না। কোন অষ্ট বিষয়ে?

২. যে ব্যক্তি তাকে প্রহার করে না সে তাকে প্রহার করে; কোনো কিছু না রেখেই সে লুঠ করে; সে স্ত্রীলোককে হত্যা করে; সে কুমারীকে দূষিত করে; সে প্রব্রজিতকে লুণ্ঠন করে; সে রাজকোষ লুঠ করে; সে অতি নিকটে কাজ করে; সে সঞ্চয়ে অদক্ষ।

হে ভিক্ষুগণ, এই অষ্ট বিষয়ে সমন্বিত মহাচোর শীঘ্রই অধঃপতিত হয়, চিরস্থায়ী হয় না।

৩. কিন্তু হে ভিক্ষুগণ, এই অষ্টাঙ্গ সমন্বিত মহাচোর অধঃপতিত হয় না, চিরস্থায়ী হয়। অষ্ট কী কী?

৪. যে ব্যক্তি তাকে প্রহার করে না সে তাকে প্রহার করে না; কোনো কিছু না রেখে লুঠ করে না; স্ত্রীলোককে হত্যা করে না; সে কুমারীকে দূষিত করে না; সে প্রব্রজিতকে লুঠ করে না; সে রাজকোষ লুঠ করে না; সে অতি নিকটে কাজ করে না; সে রাজকোষ লুঠ করে না; সে সঞ্চয় কুশলী হয়।

হে ভিক্ষুগণ, এই অষ্টাঙ্গ সমন্বিত মহাচোর অধঃপতিত হয় না, চিরস্থায়ী হয়।”

৫. শ্রমণ সূত্র
৮৫.১. “হে ভিক্ষুগণ, “শ্রমণ” তথাগত অর্হৎ সম্যকসম্বুদ্ধের একটা উপাধি।

হে ভিক্ষুগণ, “ব্রাহ্মণ” তথাগত অর্হৎ সম্যকসম্বুদ্ধের একটা উপাধি।

হে ভিক্ষুগণ, “বেদগূ” তথাগত অর্হৎ সম্যকসম্বুদ্ধের একটা উপাধি।

হে ভিক্ষুগণ, “ভিসক” তথাগত অর্হৎ সম্যকসম্বুদ্ধের একটা উপাধি।

হে ভিক্ষুগণ, “নির্মল” তথাগত অর্হৎ সম্যকসম্বুদ্ধের একটা উপাধি।

হে ভিক্ষুগণ, “বিমল” তথাগত অর্হৎ সম্যকসম্বুদ্ধের একটা উপাধি।

হে ভিক্ষুগণ, “জ্ঞানী” তথাগত অর্হৎ সম্যকসম্বুদ্ধের একটা উপাধি।

হে ভিক্ষুগণ, “বিমুক্ত” তথাগত অর্হৎ সম্যকসম্বুদ্ধের একটা উপাধি।

বুদ্ধ শ্রমণ দ্বারা প্রাপ্তব্য যে মার্গ ব্রহ্মচর্য,

তথাগত ব্রাহ্মণ দ্বারা প্রাপ্তব্য যে বেদগুণ,

ভিষকবর বুদ্ধ দ্বারা প্রাপ্তব্য যে অনুত্তরগুণ,

নির্মল বুদ্ধ দ্বারা প্রাপ্তব্য শুচিগুণ,

বিমল বুদ্ধ দ্বারা প্রাপ্তব্য যে পবিত্রগুণ,

জ্ঞানী বুদ্ধ দ্বারা প্রাপ্তব্য যে জ্ঞান,

বিমুক্ত বুদ্ধ দ্বারা প্রাপ্তব্য যে অনুত্তর গুণ,

সব আমি করেছি লাভ।

সেহেতু আমি বিজিত সংগ্রামী ক্লেশ শত্রুকে করেছি পরাজয়।

আমি নিজে হয়ে মুক্ত মহাজন সংঘকে মুক্তি লাভে

দিতেছি শিক্ষা দিতেছি ভব বন্ধন মুক্তি, করছি মুক্ত।

আমি পরম দান্তনাগ বিনাগুরু উপদেশে

নিজকে নিজ করেছি দান্ত-শান্ত

সেহেতু আমি অসেখ, অর্হৎ এবং নির্বাণ

করে ক্লেশ ধ্বংস প্রাপ্ত হয়েছি পরিনির্বাণ।”

৬. যশ সূত্র
৮৬.১. একসময় ভগবান কোশলে মহা ভিক্ষুসংঘের সাথে বিচরণ করতে করতে ইচ্ছানঙ্গল নামক ব্রাহ্মণ গ্রামে এসে উপনীত হন। ভগবান তথায় ইচ্ছানঙ্গল বনে অবস্থান করেন।

২. ইচ্ছানঙ্গলের ব্রাহ্মণ গৃহপতিগণ শুনতে পেল, “শাক্যকুল প্রব্রজিত শাক্যপুত্র শ্রমণ গৌতম ইচ্ছানঙ্গলে উপস্থিত হয়েছেন এবং ইচ্ছানঙ্গল বনে অবস্থান করছেন। এবং সেই ভবৎ গৌতমের সুকীর্তি এভাবে বিঘোষিত, “সেই ভগবান অর্হৎ সম্যকসম্বুদ্ধ বিদ্যাচরণসম্পন্ন সুগত লোকবিদ অনুত্তর পুরুষদম্য সারথি দেবমনুষ্যগণের শাস্তা বুদ্ধ ভগবান।” এরূপ অর্হতের দর্শন সত্যই মঙ্গলজনক। তাই সে রাত্রির অবসানে ইচ্ছানঙ্গলের ব্রাহ্মণ গৃহপতিগণ প্রভূত খাদ্যভোজ্য সঙ্গে নিয়ে ইচ্ছানঙ্গল বনে উপস্থিত হন এবং উচ্চ শব্দ মহাশব্দ সৃষ্টি করে বহির্দ্বারে অপেক্ষা করেন।

৩. সে সময়ে শ্রদ্ধেয় নাগিত স্থবির ভগবানের উপস্থাপক ছিলেন। অতঃপর ভগবান আয়ুষ্মান নাগিতকে আহ্বান করেন এবং বলেন, “নাগিত, এরা কারা উচ্চশব্দ মহাশব্দ সৃষ্টি করছে? এ যেন জালের এক খেপে ধৃত মৎস্য মনে হয়।” “ভন্তে, এঁরা ইচ্ছানঙ্গলের ব্রাহ্মণ গৃহপতি বহির্দ্বারে অপেক্ষমান। তাঁরা ভগবান এবং ভিক্ষুসংঘের উদ্দেশ্যে প্রভূত খাদ্যভোজ্য এনেছেন।” “নাগিত, আমার শ্রদ্ধার কিছুই নেই কিংবা শ্রদ্ধারও আমার সাথে করার কিছুই নেই। নাগিত, যে ব্যক্তি স্বেচ্ছায়, সহজে এবং বিনাকষ্টে এই নৈষ্ক্রম্য সুখ, প্রবিবেক সুখ, উপশম সুখ, সম্বোধি সুখ লাভ করতে পারে না যা আমি স্বেচ্ছায়, সহজে বিনাকষ্টে লাভ করি, সে সেই আবর্জনা স্তূপ সুখ, সেই গোচর সদৃশ সুখ, সেই লাভ-সৎকার, যশ সুখ উপভোগ করুক।” “ভন্তে, ভগবান তাদের দান গ্রহণ করুন, সুগত, গ্রহণ করুন; ভন্তে ভগবান এখনি গ্রহণ করার উপযুক্ত সময়, যেহেতু ভন্তে ভগবান এখন যেখানেই গমন করবেন, নগর এবং দেশের ব্রাহ্মণ গৃহপতিগণ তাঁর প্রতি অনুরাগী হবেন। যেমন ভন্তে, যখন বর্ষণ দেব বৃষ্টির বড় ফোঁটা বর্ষণ করে তখন জল ঢালু ভূমি বেয়ে প্রবাহিত হয়, ঠিক তদ্রূপ, ভন্তে ভগবান এখন যেখানেই গমন করবেন নগর এবং দেশের ব্রাহ্মণ গৃহপতিগণ তাঁকে দান দিতে অনুরাগী হবেন। তার কারণ কী? ভন্তে, তথাগতের শীল, প্রজ্ঞা ও জ্ঞানই এর কারণ।” “নাগিত, আমার শ্রদ্ধা করার কিছুই নেই কিংবা শ্রদ্ধারও আমার সাথে করার কিছুই নেই; নাগিত, যে ব্যক্তি স্বেচ্ছায়, সহজে, বিনাকষ্টে এই নৈষ্ক্রম্য সুখ, প্রবিবেক সুখ, উপশম সুখ, সম্বোধি সুখ লাভ করতে পারে না যা আমি স্বেচ্ছায়, সহজে, বিনাকষ্টে লাভ করি, সে সেই আবর্জনা স্তূপ সুখ। সেই গোবর সদৃশ সুখ, সেই লাভ-সৎকার-যশ সুখ উপভোগ করুক। নাগিত, কোনো কোনো দেবতাও স্বেচ্ছায়, সহজে, বিনাকষ্টে এই নৈষ্ক্রম্য সুখ, প্রবিবেক সুখ, উপশম সুখ, সম্বোধি সুখ লাভ করতে পারে না যা আমি স্বেচ্ছায়, সহজে, বিনাকষ্টে লাভ করি। নাগিত, যখন তোমরা একত্রে সমবেত হও এবং পরস্পর সাক্ষাৎ করে পরিষদের মধ্যে বাস কর তখন আমি এরূপ চিন্তা করি, “এসব আয়ুষ্মানগণ স্বেচ্ছায়, সহজে, বিনাকষ্টে এই নৈষ্ক্রম্যসুখ, প্রবিবেক সুখ, উপশম সুখ, সম্বোধি সুখ লাভ করতে পারে না যা আমি স্বেচ্ছায়, সহজে, বিনাকষ্টে লাভ করে থাকি; তাই এই আয়ুষ্মানগণ পরস্পর মিলিত হয় এবং পরিষদের মধ্যে বসবাস করে।”

৪. তা ছাড়া নাগিত, আমি ভিক্ষুগণকে ঠাট্টা এবং পরস্পর অঙ্গুলি দ্বারা কৌতুক ও আনন্দ করতে দেখি। তখন আমি চিন্তা করি-“এই আয়ুষ্মানগণ অবশ্যই স্বেচ্ছায়, সহজে, বিনাকষ্টে এই নৈষ্ক্রম্যসুখ, প্রবিবেকসুখ, উপশম সুখ, সম্বোধি সুখ লাভ করতে পারে না যা আমি স্বেচ্ছায়, সহজে, বিনাকষ্টে নৈষ্ক্রম্যসুখ, প্রবিবেকসুখ, উপশম সুখ, সম্বোধি সুখ লাভ করি। যেহেতু এই আয়ুষ্মানগণ পরস্পর ঠাট্টা ও অঙ্গুলি দ্বারা কৌতুক ও আনন্দ করে।”

৫. অধিকন্তু, হে নাগিত, আমি দেখি ভিক্ষুগণ উদরপূর্ণ ভোজন করে, শয্যাসুখ, স্পর্শসুখ, তন্দ্রাসুখ ভোগ করে। হে নাগিত, তখন আমি চিন্তা করি-“এই আয়ুষ্মানগণ এই নৈষ্ক্রম্যসুখ, প্রবিবেকসুখ, উপশমসুখ, সম্বোধিসুখ, স্বেচ্ছায়, সহজে, বিনাকষ্টে লাভ করতে পারে না যা আমি স্বেচ্ছায়, সহজে, বিনাকষ্টে লাভ করি, তাই তারা উদরপূর্ণ ভোজন করে শয্যাসুখ, স্পর্শসুখ, তন্দ্রাসুখ ভোগ করে।”

৬. তা ছাড়া, হে নাগিত, আমি ভিক্ষুকে গ্রামের অন্তে সমাহিত, উপবিষ্ট অবস্থায় যাপন করতে দেখি। তখন হে নাগিত, আমি এরূপ চিন্তা করি, “কোন উদ্যমী পরিচারক বা শিক্ষানবিশ অনতিবিলম্বে এই আয়ুষ্মানকে উত্তেজিত করে এবং তাকে সেই সমাধি হতে তাড়িয়ে দেবে।” তাই হে নাগিত, আমি সেই ভিক্ষুর গ্রামান্তরে অবস্থানে সন্তুষ্ট নই।

৭. অতঃপর নাগিত, আমি আরণ্যক ভিক্ষুকে মাথা নোয়ানো অবস্থায় অরণ্যে উপবিষ্ট দেখি। এরূপ দেখে আমি চিন্তা করি, “ইদানিং যখন এই আয়ুষ্মান এই নিদ্রালুতা, এই তন্দ্রাচ্ছন্নতা হয়েছে, সে নিশ্চয়ই অরণ্য সংজ্ঞায় একাধিক (নির্জনতা) নিয়ে অনুধ্যান করবে।” সে-কারণে, হে নাগিত, আমি সে ভিক্ষুর অরণ্য বিহারে প্রসন্ন।

৮. তা ছাড়া হে নাগিত, আমি অরণ্যবিহারী ভিক্ষুকে অরণ্যে অসমাহিতভাবে উপবিষ্ট দেখি। হে নাগিত, তখন আমার মনে হয়, “ইদানিং এই আয়ুষ্মান অসমাহিত চিত্তকে সমাহিত করবে অথবা চিত্তকে সংরক্ষণ করবে।” সে-কারণে হে নাগিত, আমি সেই ভিক্ষুর অরণ্যবিহারে প্রসন্ন।

৯. এ ছাড়া হে নাগিত, অরণ্যবিহারী ভিক্ষুকে আমি অরণ্যে সমাহিতভাবে উপবিষ্ট দেখি। এতে আমার এরূপ চিন্তার উদ্রেক হয়-“ইদানিং এই আয়ুষ্মান অবিমুক্ত চিত্তকে বিমুক্ত করবে বা বিমুক্ত চিত্তকে অনুরক্ষণ করবে।” তাই, হে নাগিত, আমি সেই ভিক্ষুর অরণ্যবিহারে প্রসন্ন। হে নাগিত, যে সময়ে আমি মার্গে গিয়ে পৌঁছি তখন আমি সম্মুখে বা পশ্চাতে কাকেও দেখি না। এমনকি সে সময়ে আমার নির্বিঘ্নে প্রাকৃতিক ডাকের অবকাশ ঘটে।”

৭. পাত্র নিকুর্জন সূত্র
৮৭.১. হে ভিক্ষুগণ, সংঘ ইচ্ছা করলে আটটি অঙ্গসমন্বিত উপাসকের পাত্র প্রত্যাখ্যান করতে পারেন। আট কী কী?

২. ভিক্ষুদের অলাভের জন্য চেষ্টা করা, ভিক্ষুদের ক্ষতি সাধনের চেষ্টা, ভিক্ষুদের আবাস হতে উচ্ছেদের চেষ্টা, ভিক্ষুদের আক্রোশ ও মন্দ ভাষণ করে, ভিক্ষু ভিক্ষুর মধ্যে বিভেদ ঘটায়, বুদ্ধের অগুণ বর্ণনা করে, ধর্মের অগুণ ভাষণ করে, সংঘের অগুণ বর্ণনা করে।

হে ভিক্ষুগণ, এই অষ্ট অঙ্গসম্পন্ন উপাসকের পাত্র সংঘ ইচ্ছা করলে প্রত্যাখ্যান করতে পারেন।

৩. হে ভিক্ষুগণ, অষ্টবিধ কারণে সংঘ ইচ্ছা করলে উপাসকের পাত্র প্রত্যর্পণ করতে পারেন। অষ্টবিধ কী কী?

৪. ভিক্ষুদের অলাভের জন্য চেষ্টা না করলে, ভিক্ষুদের ক্ষতি সাধনের চেষ্টা না করলে, ভিক্ষুদের আবাস হতে উচ্ছেদের চেষ্টা না করলে, ভিক্ষুদের আক্রোশ ও মন্দ ভাষণ না করলে, ভিক্ষুর সাথে ভিক্ষুর বিভেদ সৃষ্টির চেষ্টা না করলে, বুদ্ধের গুণ বর্ণনা, ধর্মের গুণ বর্ণনা, সংঘের গুণ ভাষণ করলে।

হে ভিক্ষুগণ, এই আট কারণে সংঘ ইচ্ছা করলে উপাসকের পাত্র প্রত্যর্পণ করতে পারেন।”

৮. অপ্রসাদ প্রবেদনীয় সূত্র
৮৮.১. “হে ভিক্ষুগণ, অষ্টবিধ কারণে উপাসক ভিক্ষুর প্রতি অসন্তোষ জ্ঞাপন করতে পারে। আট কী কী?

২. গৃহীর অলাভের চেষ্টা, গৃহীর ক্ষতি সাধনের চেষ্টা, গৃহীর প্রতি আক্রোশ ও মন্দ ভাষণের চেষ্টা, গৃহীর সাথে গৃহীর বিভেদ সৃষ্টির চেষ্টা, বুদ্ধের অগুণ, ধর্মের অগুণ, সংঘের অগুণ ভাষণ, কোনো মন্দ বিষয়ে সংযুক্ত রয়েছে বলে দর্শন।

হে ভিক্ষুগণ, এই অষ্টবিধ বিষয় সংযুক্ত ভিক্ষুর প্রতি উপাসকেরা অসন্তোষ জ্ঞাপন করতে পারে।

৩. হে ভিক্ষুগণ, এই অষ্টবিধ কারণে উপাসকেরা ভিক্ষুর প্রতি প্রসন্নতা প্রকাশ করতে পারে। আটটি কী কী?

৪. গৃহীদের অলাভের জন্য চেষ্টা না করা, গৃহীদের ক্ষতি সাধনের চেষ্টা না করা, গৃহীদের আক্রোশ ও মন্দ ভাষণ না করা, গৃহীর সাথে গৃহীর বিভেদ সৃষ্টি না করা, বুদ্ধের গুণ, ধর্মের গুণ, সংঘের গুণ বর্ণনা করা, মন্দ বিষয় দেখে না।

হে ভিক্ষুগণ, এই অষ্টবিধ কারণে উপাসকেরা ভিক্ষুর প্রতি প্রসাদ জ্ঞাপন করতে পারে।”

৯. প্রতিসারণীয় সূত্র
৮৯.১. “হে ভিক্ষুগণ, আটটি কারণে সংঘ ইচ্ছা করলে দোষজনক কাজের জন্য ভিক্ষুকে প্রতিসারণীয় কর্ম আরোপ করতে পারেন। আট কী কী?

২. গৃহীর অলাভের চেষ্টা, গৃহীর ক্ষতি সাধনের চেষ্টা, গৃহীর প্রতি আক্রোশ ও মন্দ ভাষণের চেষ্টা, গৃহীর সাথে গৃহীর বিভেদ সৃষ্টির চেষ্টা, বুদ্ধের অগুণ, ধর্মের অগুণ, সংঘের অগুণ ভাষণ, ধর্মত (আনুষ্ঠানিকভাবে) গৃহীদের প্রতি প্রতিজ্ঞা (করণীয়) পূরণ করে না।

হে ভিক্ষুগণ, এই আট কারণে সংঘ ইচ্ছা করলে দোষজনক কাজের জন্য ভিক্ষুকে প্রতিসারণীয় আরোপ করতে পারেন।

৩. হে ভিক্ষুগণ, আট কারণে সংঘ ইচ্ছা করলে ভিক্ষুর আরোপিত প্রতিসারণীয় কর্ম প্রত্যাহার করতে পারেন না। আট কী কী?

৪. গৃহীদের অলাভের জন্য চেষ্টা না করা, গৃহীদের ক্ষতি সাধনের চেষ্টা না করা, গৃহীদের আক্রোশ ও মন্দ ভাষণ না করা, গৃহীর সাথে গৃহীর বিভেদ সৃষ্টি না করা, বুদ্ধের গুণ, ধর্মের গুণ, সংঘের গুণ বর্ণনা করে, ধর্মত গৃহীদের প্রতি করণীয় পূরণ করে।

হে ভিক্ষুগণ, এই আট কারণে সংঘ ইচ্ছা করলে ভিক্ষুর আরোপিত প্রতিসারণীয় কর্ম প্রত্যাহার করতে পারে।”

১০. সম্যক আবর্তন সূত্র
৯০.১. “হে ভিক্ষুগণ, কতিপয় বিশেষ দোষে অভিযুক্ত ভিক্ষুর সাথে সঠিক আচরণ করা উচিত যার বিরুদ্ধে শাস্তির আটটি ব্যবস্থা আরোপিত হয়েছে। আট কী কী?

তাকে উপসম্পদা দান করা যাবে না; তাকে কোনো আশ্রয় দেয়া যাবে না; কোনো শ্রামণ তাকে পরিচর্যা করতে পারবে না; তৎকর্তৃক উপস্থাপিত কোনো উপদেশ শ্রবণ করা যাবে না; এমন কি অনুমতি পেলেও সে ভিক্ষুণীদিগকে উপদেশ দান করতে পারবে না; সে সংঘের কোনো প্রকার অনুমোদন উপভোগ করতে পারবে না; তাকে কোনো বিশেষ সম্মানজনক স্থানে রাখা যাবে না; তাকে কোনো কারণে পুনঃপ্রতিষ্ঠিত করা যাবে না।

হে ভিক্ষুগণ, কতিপয় বিশেষ দোষে অভিযুক্ত ভিক্ষুর সাথে সঠিক আচরণ মেনে চলা উচিত যার বিরুদ্ধে শাস্তির এই আটটি ব্যবস্থা আরোপিত হয়েছে।”

কতিপয় উপাসিকা

৯১-১১৬. বোজ্ঝা, সিরিমা, পদুমা, সুধনা, মনুজা, উত্তরা, মুক্তা, ক্ষেমা, সোমা, রূপী, চুন্দী, বিম্বী, সুমনা, মল্লিকা, তিস্‌সা, তিস্যার মাতা, সোণা, সোণার মাতা, কাণা, কাণার মাতা, নন্দ মাতা উত্তরা, মিগার মাতা বিশাখা, উপাসিকা খুজ্জত্তরা, উপাসিকা সামাবতী, কোলিয় কন্যা সুপ্রবাসা, উপাসিকা সুপ্রিয়া, গৃহপত্নী নুকলমাতা।

১১. রাগ ইত্যাদি সূত্র
(ক) রাগের পূর্ণ উপলব্ধি

১১৭.১. “হে ভিক্ষুগণ, রাগের সম্পূর্ণ উপলব্ধির জন্য আটটি বিষয় ভাবা উচিত। আট কী কী?

২. সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক আজীব, সম্যক প্রচেষ্টা, সম্যকস্মৃতি, সম্যক সমাধি।

ভিক্ষুগণ, রাগের সম্পূর্ণ উপলব্ধির জন্য এই আটটি বিষয় ভাবা উচিত।”

(খ) রাগের পূর্ণ উপলব্ধি

১১৮.১. “হে ভিক্ষুগণ; রাগের পূর্ণ উপলব্ধির জন্য আটটি ধর্ম ভাবা উচিত। আট কী কী?

২. যখন অভ্যন্তরীণভাবে লোকে রূপসংজ্ঞী হয় তখন সে বাহ্যিক রূপ দর্শন করে, সীমিত হোক বা সুবর্ণ যাই হোক না কেন। “এগুলো আয়ত্ত করে আমি এগুলো জানি, এগুলো দর্শন করি।” এভাবে সে সচেতন হয়।

৩. যখন অভ্যন্তরীণভাবে লোকে দেহ সম্পর্কে সচেতন তখন সে বাহ্যিক রূপ দর্শন করে, অপ্রমাণ বা সুবর্ণ-দুর্বর্ণ যাই হোক না কেন “এসব আয়ত্ত করে আমি এগুলো সম্পর্কে জানি ও এগুলো দর্শন করি।” এভাবে সে সচেতন হয়।

৪. যখন অভ্যন্তরীণভাবে লোকে দেহ সম্পর্কে অসংজ্ঞী হয় তখন সে বাহ্যিক রূপ দর্শন করে, সীমিত বা সুবর্ণ-দুর্বর্ণ যাই হোক না কেন “এগুলো আয়ত্ত করে আমি এগুলো জানি ও দর্শন করি।” এভাবে সে সচেতন হয়।

৫. যখন অভ্যন্তরীণভাবে লোকে দেহ সম্পর্কে অরূপসংজ্ঞী হয় তখন সে বাহ্যিক রূপ দর্শন করে, অপ্রমাণ বা সুবর্ণ-দুবর্ণ যাই হোক না কেন “এগুলো আয়ত্ত করে আমি এগুলো জানি, এগুলো দর্শন করি।” এভাবে সে সচেতন হয়।

৬. যখন অভ্যন্তরীণভাবে লোকে অসংজ্ঞী হয় তখন সে বাহ্যিক রূপ দর্শন করে, নীল, নীলবর্ণ... পীত, পীতবর্ণ... লোহিতক, লোহিতকবর্ণ... শুভ্র, শুভ্রবর্ণ, শুভ্র নিদর্শন, শুভ্রাভ। “এসব আয়ত্ত করে আমি এসব জানি, দেখি”। এভাবে সে সংজ্ঞাবান হয়।

হে ভিক্ষুগণ, রাগের পরিপূর্ণ উপলব্ধির জন্য এই আটটি বিষয় ভাবা উচিত।”

১১৯.১. “হে ভিক্ষুগণ, রাগের পূর্ণ উপলব্ধির জন্য আটটি বিষয় ভাবা উচিত। আট কী কী?

২. রূপী রূপসমূহ দর্শন করে। অভ্যন্তরীণভাবে অসংজ্ঞী হয়ে সে বাহ্যিকভাবে রূপসমূহ দর্শন করে। সে চিন্তা করে-“এটা শুভ।” সে সম্পূর্ণরূপে রূপসংজ্ঞাসমূহ অতিক্রম করে ক্রোধসংজ্ঞাসমূহ অস্তমিত করে নানাত্ব সংজ্ঞার প্রতি অমনোযোগী হয়ে “অনন্ত আকাশ” চিন্তা করে আকাশ অনন্ত আয়তনে প্রবেশ করে এবং তাতে অবস্থান করে। সম্পূর্ণরূপে আকাশ-অনন্ত-আয়তন অতিক্রম করে “অনন্ত বিজ্ঞান” এরূপ চিন্তা করে বিজ্ঞান-অনন্ত-আয়তন লাভ করে তাতে অবস্থান করে। সে সম্পূর্ণরূপে বিজ্ঞান-অনন্ত-আয়তন অতিক্রম করে “কিছুই না” এরূপ চিন্তা করে আকিঞ্চনায়তন অতিক্রম করে নৈবসংজ্ঞা-নাসংজ্ঞায়তন লাভ করে তাতে অবস্থান করে। সম্পূর্ণরূপে নৈবসংজ্ঞা-নাসংজ্ঞায়তন অতিক্রম করে সে সংজ্ঞাবেদয়িত নিরোধ লাভ করে তাতে অবস্থান করে।

হে ভিক্ষুগণ, রাগের সম্পূর্ণ উপলব্ধির জন্য এই অষ্টবিধ ধর্ম ভাবা উচিত।”

১২০-১৪৬. ৩. হে ভিক্ষুগণ, রাগের যথার্থ উপলব্ধির জন্য... পরিক্ষয়ের জন্য... পরিত্যাগের জন্য... ক্ষয়ের জন্য... ব্যয়ের জন্য... বিরাগের জন্য... নিরোধের জন্য... পরিহারের জন্য... প্রতিনিসর্গের (বর্জনের) জন্য এই আটটি ধর্ম (উপরোক্ত রাগ (ক), (খ) ও ২-৬ নং বর্ণিত আটটি বিষয়) ভাবা উচিত।

১৪৭-৬২৬. দোষের যথার্থ উপলব্ধির জন্য, পরিক্ষয়ের জন্য, পরিত্যাগের জন্য, ক্ষয়ের জন্য, ব্যয়ের জন্য, বিরাগের জন্য, নিরোধের জন্য, পরিহারের জন্য, প্রতিনিসর্গের জন্য উপরোক্ত রাগ (ক), (খ) ও ২নং বর্ণিত যথাক্রমে আটটি বিষয় ভাবা উচিত।

মোহের যথার্থ উপলব্ধির জন্য, পরিক্ষয়ের জন্য, পরিত্যাগের জন্য, ক্ষয়ের জন্য, ব্যয়ের জন্য, বিরাগের জন্য, নিরোধের জন্য, পরিহারের জন্য, প্রতিনিসর্গের (বর্জনের) জন্য উপরোক্ত রাগ (ক), (খ) ও ২নং বর্ণিত যথাক্রমে আট আটটি বিষয় ভাবা উচিত।

ক্রোধের যথার্থ উপলব্ধি, পরিক্ষয়, পরিত্যাগ, ক্ষয়, ব্যয়, বিরাগ, নিরোধ, পরিহার, প্রতিনিসর্গের (বর্জনের) জন্য উপরে বর্ণিত রাগ (ক), (খ) ও ২নং বর্ণিত আট আটটি বিষয় ভাবা উচিত।

শত্রুতার যথার্থ উপলব্ধি, পরিক্ষয়, পরিত্যাগ, ক্ষয়, ব্যয়, বিরাগ, নিরোধ, পরিহার, প্রতিনিসর্গের (বর্জনের) জন্য উপরে বর্ণিত রাগের পূর্ণ উপলব্ধি (ক), (খ) ও ২-৬নং আট আটটি বিষয় ভাবা উচিত।

অশুভ ভাবনা যথার্থ উপলব্ধি, পরিক্ষয়, পরিত্যাগ, ক্ষয়, ব্যয়, বিরাগ, নিরোধ, পরিহার, প্রতিনিসর্গের (বর্জনের) জন্য উপরে বর্ণিত রাগ (ক), (খ) ও ২-৬নং বর্ণিত আট আটটি বিষয় ভাবা উচিত।

ঈর্ষার যথার্থ উপলব্ধি, পরিক্ষয়, পরিত্যাগ, ক্ষয়, ব্যয়, বিরাগ, নিরোধ, পরিহার, প্রতিনিসর্গের (বর্জনের) জন্য উপরে বর্ণিত রাগ (ক), (খ) ও ২নং বর্ণিত আট আটটি বিষয় ভাবা উচিত।

মাৎসর্যের যথার্থ উপলব্ধি, পরিক্ষয়, পরিত্যাগ, ক্ষয়, ব্যয়, বিরাগ, নিরোধ, পরিহার, প্রতিনিসর্গের (বর্জনের) জন্য উপরে বর্ণিত রাগ (ক), (খ) ও ২-৬নং আট আটটি বিষয় ভাবা উচিত।

প্রবঞ্চনার যথার্থ উপলব্ধি, পরিক্ষয়, পরিত্যাগ, ক্ষয়, ব্যয়, বিরাগ, নিরোধ, পরিহার, প্রতিনিসর্গের (বর্জনের) জন্য উপরে বর্ণিত রাগ (ক), (খ) ও ২-৬নং আট আটটি বিষয় ভাবা উচিত।

শঠতার যথার্থ উপলব্ধি, পরিক্ষয়, পরিত্যাগ, ক্ষয়, ব্যয়, বিরাগ, নিরোধ, পরিহার, প্রতিনিসর্গের (বর্জনের) জন্য উপরে বর্ণিত রাগের পূর্ণ উপলব্ধি (ক), (খ) ও ২-৬নং আট আটটি বিষয় ভাবা উচিত।

একগুঁয়েমিতার পূর্ণ উপলব্ধি, পরিক্ষয়, পরিত্যাগ, ক্ষয়, ব্যয়, বিরাগ, নিরোধ, পরিহার, প্রতিনিসর্গের (বর্জনের) জন্য উপরে বর্ণিত রাগের পূর্ণ উপলব্ধি (ক), (খ) ও ২-৬নং আট আটটি বিষয় ভাবা উচিত।

প্রচণ্ডতার পূর্ণ উপলব্ধি, পরিক্ষয়, পরিত্যাগ, ক্ষয়, ব্যয়, বিরাগ, নিরোধ, পরিহার, প্রতিনিসর্গের (বর্জনের) জন্য উপরে বর্ণিত রাগের পূর্ণ উপলব্ধি (ক), (খ) ও ২-৬নং আট আটটি বিষয় ভাবা উচিত।

মানের পূর্ণ উপলব্ধি, পরিক্ষয়, পরিত্যাগ, ক্ষয়, ব্যয়, বিরাগ, নিরোধ, পরিহার, প্রতিনিসর্গের (বর্জনের) জন্য উপরে বর্ণিত রাগের পূর্ণ উপলব্ধি (ক), (খ) ও ২-৬নং আট আটটি বিষয় ভাবা উচিত।

ঔদ্ধত্যের পূর্ণ উপলব্ধি, পরিক্ষয়, পরিত্যাগ, ক্ষয়, ব্যয়, বিরাগ, নিরোধ, পরিহার, প্রতিনিসর্গের (বর্জনের) জন্য উপরে বর্ণিত রাগের পূর্ণ উপলব্ধি (ক), (খ) ও ২-৬নং আট আটটি বিষয় ভাবা উচিত।

মত্ততার পূর্ণ উপলব্ধি, পরিক্ষয়, পরিত্যাগ, ক্ষয়, ব্যয়, বিরাগ, নিরোধ, পরিহার, প্রতিনিসর্গের (বর্জনের) জন্য উপরে বর্ণিত রাগের পূর্ণ উপলব্ধি (ক), (খ) ও ২-৬নং আট আটটি বিষয় ভাবা উচিত।

প্রমাদের পূর্ণ উপলব্ধি, পরিক্ষয়, পরিত্যাগ, ক্ষয়, ব্যয়, বিরাগ, নিরোধ, পরিহার, প্রতিনিসর্গের (বর্জনের) জন্য উপরে বর্ণিত রাগের পূর্ণ উপলব্ধি (ক), (খ) ও ২-৬নং আট আটটি বিষয় ভাবা উচিত।

স্মৃতি-বর্গ নবম সমাপ্ত।

তস্সুদ্দানং/স্মারক গাথা

স্মৃতি, পুণ্ণিয়, মূল, চোর, শ্রমণে পঞ্চম

যশ, পাত্র, প্রসাদ, প্রতিসারণীয় ও যথার্থ আচরণ।

অষ্টক নিপাত সমাপ্ত।

৮. অষ্টক নিপাত

প্রথম পঞ্চাশক

১. মৈত্রী-বর্গ

১. মৈত্রী সূত্র

২. প্রজ্ঞা সূত্র

৩. প্রথম অপ্রিয় সূত্র

৪. দ্বিতীয় অপ্রিয় সূত্র

৫. প্রথম লোকধর্ম সূত্র

৬. দ্বিতীয় লোকধর্ম সূত্র

৭. দেবদত্ত বিপত্তি সূত্র

৮. উত্তর বিপত্তি সূত্র

৯. নন্দ সূত্র

১০. কারণ্ডব সূত্র

২. মহাবর্গ

১. বেরঞ্জ সূত্র

২. সিংহ সূত্র

৩. অশ্বাজানেয় সূত্র

৪. অশ্ব খলুঙ্ক সূত্র

৫. মল সূত্র

৬. দূত্য সূত্র

৭. প্রথম বন্ধন সূত্র

৮. দ্বিতীয় বন্ধন সূত্র

৯. পহারাদ সূত্র

১০. উপোসথ সূত্র

৩. গৃহপতি বর্গ

১. প্রথম উগ্র সূত্র

২. দ্বিতীয় উগ্র সূত্র

৩. প্রথম হত্থক সূত্র

৪. দ্বিতীয় হত্থক সূত্র

৫. মহানাম সূত্র

৬. জীবক সূত্র

৭. বল সূত্র

৮. দ্বিতীয় বল সূত্র

৯. অক্ষণ সূত্র

১০. অনুরুদ্ধ মহাবিতর্ক সূত্র

৪. দান বর্গ

১. প্রথম দান সূত্র

২. দ্বিতীয় দান সূত্র

৩. দানবস্তু সূত্র

৪. ক্ষেত্র সূত্র

৫. দানোপপত্তি সূত্র

৬. পুণ্যক্রিয়া বস্তু সূত্র

৭. সৎপুরুষদান সূত্র

৮. সৎপুরুষ সূত্র

৯. পুণ্যফল সূত্র

১০. দুশ্চরিত বিপাক সূত্র

৫. উপোসথ বর্গ

১. সংক্ষিপ্ত উপোসথ সূত্র

২. বিস্তৃত উপোসথ সূত্র

৩. বিশাখা সূত্র

৪. বাশিষ্ঠ সূত্র

৫. বোজ্ঝা সূত্র

৬. অনুরুদ্ধ সূত্র

৭. বিশাখা সূত্র

৮. নকুলমাতা সূত্র

৯. প্রথম ইহ লৌকিক সূত্র

১০. দ্বিতীয় ইহ লৌকিক সূত্র

২. দ্বিতীয় পঞ্চাশক

৬. স-আধান বর্গ/গৌতমী বর্গ

১. গৌতমী সূত্র

২. উপদেশ সূত্র

৩. সংক্ষিপ্ত সূত্র

৪. দীর্ঘজানু সূত্র

৫. উজ্জয় সূত্র

৬. ভয় সূত্র

৭. প্রথম আহ্বানযোগ্য সূত্র

৮. দ্বিতীয় আহ্বানযোগ্য সূত্র

৯. প্রথম পুদ্গল সূত্র

১০. দ্বিতীয় পুদ্গল সূত্র

৭. ভূমিকম্প-বর্গ

১. ইচ্ছা সূত্র

২. যথেষ্ট সূত্র

৩. সংক্ষিপ্ত সূত্র

৪. গয়ার্শীষ সূত্র

৫. শাস্তার শ্রেষ্ঠত্ব সূত্র

৬. বিমোক্ষ সূত্র

৭. অনার্য কর্ম সূত্র

৮. আর্যকর্ম সূত্র

৯. পরিষদ সূত্র

১০. ভূমিকম্প সূত্র

৮. যমক বর্গ

১. প্রথম শ্রদ্ধা সূত্র

২. দ্বিতীয় শ্রদ্ধা সূত্র

৩. প্রথম মরণস্মৃতি সূত্র

৪. দ্বিতীয় মরণস্মৃতি সূত্র

৫. প্রথম সম্পদা সূত্র

৬. দ্বিতীয় সম্পদা সূত্র

৭. ইচ্ছা সূত্র

৮. অলং সূত্র

৯. পরিহানি সূত্র

১০. নির্বীর্য বস্তু সূত্র

৯. স্মৃতি বর্গ

১. স্মৃতি-সম্প্রজ্ঞান সূত্র

২. পুণ্ণিয় সূত্র

৩. মূলক সূত্র

৪. চোর সূত্র

৫. শ্রমণ সূত্র

৬. যশ সূত্র

৭. পাত্র নিকুর্জন সূত্র

৮. অপ্রসাদ প্রবেদনীয় সূত্র

৯. প্রতিসারণীয় সূত্র

১০. সম্যক আবর্তন সূত্র

১১. রাগ ইত্যাদি সূত্র