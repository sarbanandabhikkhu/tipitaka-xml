সূত্রপিটকে অঙ্গুত্তরনিকায়

৯. নবক নিপাত
অনুবাদক : অধ্যাপক সুমঙ্গল বড়ুয়া

১. প্রথম পঞ্চাশক
১. সম্বোধি বর্গ
১. সম্বোধি সূত্র
১.১. আমা দ্বারা এরূপ শ্রুত হয়েছে, একসময় ভগবান শ্রাবস্তীর জেতবনে অনাথপিণ্ডিকের আরামে বাস করছিলেন। তথায় ভগবান ভিক্ষুগণকে আহ্বান করলেন, “ভিক্ষুগণ,” “হ্যাঁ ভদন্ত” উত্তরে তাঁরা বললেন। ভগবান বললেন :

২. “হে ভিক্ষুগণ, যদি অন্যতীর্থিয় পরিব্রাজকগণ তোমাদেরকে এরূপ প্রশ্ন করে, “হে আয়ুষ্মানগণ, সম্বোধিপক্ষীয় ভাবনা কিরূপ?” “হে ভিক্ষুগণ, এভাবে জিজ্ঞাসিত বিষয়ের তোমরা কীভাবে অন্যতীর্থিয়গণকে উত্তর দেবে?” “ভন্তে, আমাদের ধারণার মূল ভগবান; তা ভগবৎ পরিচালিত এবং ভগবৎ রক্ষিত। সাধু ভন্তে, ভগবান যদি আমাদেরকে এ বিষয়ে স্বচ্ছ ধারণা জ্ঞাপন করতেন; ভগবানের ব্যাখ্যা শ্রবণ করে ভিক্ষুগণ অন্তরে ধারণ করতেন।” “তাহলে ভিক্ষুগণ, অভিনিবেশ সহকারে শ্রবণ কর, আমি ভাষণ করব।” “তাই হোক ভন্তে,” ভিক্ষুগণ, উত্তর দিলেন। ভগবান বললেন :

৩. “হে ভিক্ষুগণ, যদি অন্যতীর্থিয় পরিব্রাজকগণ তোমাদেরকে এরূপ প্রশ্ন করে, “হে আয়ুষ্মানগণ, সম্বোধিপক্ষীয় ভাবনা কিরূপ?” এরূপ প্রশ্ন জিজ্ঞাসিত হয়ে তোমাদের সেই অন্যতীর্থিয় পরিব্রাজকগণকে উত্তর দেয়া উচিত, “এখানে বন্ধুগণ, একজন ভিক্ষু কল্যাণমিত্র, কল্যাণসহায়, কল্যাণসহকর্মী। বন্ধুগণ, এটা সম্বোধি পক্ষীয় ধর্মের ভাবনার প্রথম কারণ।

৪. পুনঃ, বন্ধুগণ, একজন ভিক্ষু শীলবান, প্রাতিমোক্ষের বিধানে সংযত হয়ে অবস্থান করে; সে আচরণ অভ্যাসে সম্পূর্ণ দক্ষ, সামান্যতম পাপে ভয়দর্শী, শিক্ষাপদসমূহ শিক্ষা ও গ্রহণ করে। বন্ধুগণ, এটা সম্বোধিপক্ষীয় ধর্মের ভাবনার দ্বিতীয় কারণ।

৫. পুনঃ, বন্ধুগণ, যে কথা গম্ভীর এবং হৃদয় উন্মুক্তকরণে সহায়ক, যেমন : অল্পেচ্ছুকথা, সন্তুষ্টিকথা, প্রবিবেককথা, অসংসর্গকথা, বীর্যারম্ভকথা, শীলকথা, সমাধিকথা, প্রজ্ঞাকথা, বিমুক্তিকথা, বিমুক্তিজ্ঞান ও দর্শন কথা—একজন ভিক্ষু স্বেচ্ছায়, সহজে, বিনাকষ্টে লাভ করে। বন্ধুগণ, এটা সম্বোধিপক্ষীয় ধর্মের ভাবনার তৃতীয় কারণ।

৬. পুনঃ বন্ধুগণ ভিক্ষু বীর্যবান হয়ে অবস্থান করে, অকুশল ধর্মসমূহ প্রহীনে, কুশলধর্মসমূহ গ্রহণে, শক্তিশালী দৃঢ়-পরাক্রমী, সে কুশলধর্মসমূহ এড়িয়ে চলে না। বন্ধুগণ এটা সম্বোধিপক্ষীয় ধর্মের ভাবনার চতুর্থ কারণ।

৭. অধিকন্তু বন্ধুগণ ভিক্ষু প্রজ্ঞাবান হয় এবং উদয়-অস্তগামিনী প্রজ্ঞাসম্পন্ন ও সম্যক দুঃখক্ষয়গামিনী আর্যনির্বেধ জ্ঞানসম্পন্ন। বন্ধুগণ, এটা সম্বোধিপক্ষীয় ধর্মের ভাবনার পঞ্চম কারণ।

৮. হে ভিক্ষুগণ, একজন কল্যাণমিত্র, কল্যাণসহায়, কল্যাণসহকর্মী ভিক্ষু সম্পর্কে এটা আকাঙ্ক্ষিত-সে শীলবান হবে, প্রাতিমোক্ষের বিধান দ্বারা সংযত ও আচার-গোচরসম্পন্ন হয়ে অবস্থান করবে, সামান্যতম ভয়জনক বিষয়ে ভয়দর্শী হবে ও শিক্ষণীয় বিষয় সমূহ শিক্ষা করবে। ভিক্ষুগণ, একজন কল্যাণমিত্র, কল্যাণসহায়, কল্যাণসহকর্মী ভিক্ষু সম্পর্কে এটাও প্রত্যাশিত, যে কথা গম্ভীর এবং হৃদয় উন্মুক্তকরণে সহায়ক, যেমন : অল্পেচ্ছুকথা, সন্তুষ্টিকথা, প্রবিবেককথা, অসংসর্গকথা, বীর্যারম্ভকথা, শীলকথা, সমাধিকথা, প্রজ্ঞাকথা, বিমুক্তিকথা, বিমুক্তিজ্ঞান ও দর্শনকথা সে স্বেচ্ছায়, সহজে, বিনাকষ্টে লাভ করবে। একজন কল্যাণমিত্র, কল্যাণসহায়, কল্যাণসহকর্মী ভিক্ষু সম্পর্কে এটাও প্রত্যাশিত, সে বীর্যবান হয়ে অবস্থান করবে, অকুশল ধর্মসমূহ প্রহীনে, কুশল ধর্মসমূহ গ্রহণে শক্তিশালী, দৃঢ়-পরাক্রমশালী হবে, সে কুশলধর্ম সমূহ এড়িয়ে চলবে না। একজন কল্যাণমিত্র, কল্যাণসহায়, কল্যাণসহকর্মী ভিক্ষু সম্পর্কে এটাও অভিপ্রেত, সে প্রজ্ঞাবান হবে, উদয়-বিলয়গামী, সম্যক দুঃখক্ষয়গামিনী আর্যজ্ঞানসম্পন্ন হবে। হে ভিক্ষুগণ, যখন সেই ভিক্ষু এই পঞ্চধর্মে প্রতিষ্ঠিত হয় তার আরও চারটি ধর্ম ভাবা উচিত : রাগের প্রহীনের জন্য অশুভ ভাবনা, ব্যাপাদ (বিদ্বেষ) প্রহীনের জন্য মৈত্রী ভাবনা, বিতর্ক উপচ্ছেদের জন্য আনাপানাস্মৃতি ভাবনা, অহংবোধ (আমি) মূল উৎপাটনের জন্য অনিত্যসংজ্ঞা ভাবা উচিত। ভিক্ষুগণ, অনিত্যসংজ্ঞাযুক্ত ভিক্ষুর অনাত্মসংজ্ঞা সংস্থিত হয়, অনাত্মা সংজ্ঞাযুক্ত ব্যক্তির অহংবোধ (“আমি”-এর মান) সমুৎপাটিত হয়ে ইহ জীবনেই নির্বাণ লাভ ঘটে।”

২. নিশ্রয় সূত্র
২.১. তৎপর জনৈক ভিক্ষু ভগবানের নিকট উপস্থিত হন, উপস্থিত হয়ে ভগবানকে অভিবাদন করে একপ্রান্তে উপবেশন করেন। একপ্রান্তে উপবিষ্ট সেই ভিক্ষু ভগবানকে এরূপ বললেন, “ভন্তে, তারা বলে সম্পূর্ণরূপে নির্ভরশীল, সম্পূর্ণ নির্ভরশীল, ভন্তে, আমি আপনাকে সনির্বন্ধ অনুরোধ করছি কীভাবে একজন ভিক্ষু সম্পূর্ণরূপে নির্ভরশীল?”

২. “যদি ভিক্ষু শ্রদ্ধা দ্বারা অকুশল পরিহার করে, কুশল ভাবে তদ্বারা অকুশল প্রহীন হয়। যদি ভিক্ষু হিরি দ্বারা অকুশল পরিহার করে, কুশল ভাবে তদ্বারা অকুশল প্রহীন হয়। যদি ভিক্ষু ঔত্তপ্য দ্বারা অকুশল পরিহার করে, কুশল ভাবে তদ্বারা অকুশল প্রহীন হয়। যদি ভিক্ষু বীর্য দ্বারা অকুশল পরিহার করে, কুশল ভাবে তদ্বারা অকুশল প্রহীন হয়। যদি প্রজ্ঞা দ্বারা ভিক্ষু অকুশল পরিহার করে, কুশল ভাবে তদ্বারা অকুশল প্রহীন হয়। প্রকৃতপক্ষে তখনি অকুশল প্রহীন ও সেই ভিক্ষুর অকুশল সুপ্রহীন হয় যখন আর্যপ্রজ্ঞা দৃষ্ট ও তদ্বারা অকুশল প্রহীন হয়। এবং যখন ভিক্ষু এই পঞ্চ ধর্মে প্রতিষ্ঠিত হয় তাকে অপর চারটি ধর্মের উপর নির্ভর করা উচিত। চার কী কী?

৩. এখানে ভিক্ষু সুচিন্তিতভাবে অনুসরণীয় বিষয় অনুসরণ করে; মনোনিবেশযোগ্য বিষয়ে সুচিন্তিতভাবে মনোনিবেশ করে; পরিবর্জন-যোগ্য বিষয় সুচিন্তিতভাবে পরিবর্জন করে; নির্বাসনযোগ্য বিষয় সুচিন্তিতভাবে নির্বাসন করে।

হে ভিক্ষু, এভাবে ভিক্ষু সম্পূর্ণরূপে নির্ভরশীল হয়।”

৩. মেঘিয় সূত্র
৩.১. একসময় ভগবান চালিকায় চালিকা পর্বতে অবস্থান করছিলেন। সে সময় আয়ুষ্মান মেঘিয় ভগবানের উপস্থাপক ছিলেন। তখন আয়ুষ্মান মেঘিয় ভগবানের নিকট উপস্থিত হন, উপস্থিত হয়ে ভগবানকে অভিবাদন করে একপ্রান্তে দণ্ডায়মান হন। একপ্রান্তে স্থিত আয়ুষ্মান মেঘিয় ভগবানকে এরূপ বলেন, “ভন্তে, আমি জন্তুগ্রামে পিণ্ডচারণে প্রবেশ করতে ইচ্ছুক।” “মেঘিয়, তুমি এখন সময়োচিত যা করার ইচ্ছা কর তা কর।”

২. তৎপর আয়ুষ্মান মেঘিয় পূর্বাহ্ণ সময়ে চীবর পরিধান করে পাত্রচীবর নিয়ে জন্তুগ্রামে পিণ্ডচারণে প্রবেশ করেন। তথায় পিণ্ডচারণ শেষে পিণ্ডগ্রহণ সমাপ্ত করে কিমিকালায় নদী তীরে উপস্থিত হন। আয়ুষ্মান মেঘিয় কিমিকালায় নদী তীরে অনুচঙ্ক্রমণ ও অনুবিচরণকালে মনোরম রমণীয় আম্রবন দেখতে পেলেন। এরূপ অবস্থা দেখে তিনি চিন্তা করলেন, সত্যই এই আম্রবন প্রাসাদিক ও রমণীয়; ধ্যানশীল কুলপুত্রের ধ্যানের জন্য এস্থান সত্যই উপযুক্ত। ভগবান যদি আমাকে অনুমতি প্রদান করেন তাহলে আমি এ আম্রবনে ধ্যান করার জন্য আগমন করব।”

৩. অতঃপর আয়ুষ্মান মেঘিয় ভগবানের নিকট প্রত্যাবর্তন করেন এবং ভগবানকে অভিবাদন করে একপ্রান্তে উপবেশন করেন। একপ্রান্তে উপবিষ্ট আয়ুষ্মান মেঘিয় ভগবানকে বলেন, “ভন্তে, আমি পূর্বাহ্ণ সময়ে চীবর পরিধান করে পাত্রচীবর সঙ্গে নিয়ে জন্তুগ্রামে পিণ্ডচারণে প্রবেশ করি, জন্তুগ্রামে পিণ্ডচারণ শেষে পিণ্ড গ্রহণ করে কিমিকালায় নদীতীরে উপনীত হই। ভন্তে, কিমিকালায় নদীতীরে অনুচঙ্ক্রমণ অনুবিচরণকালে আমি মনোরম রমণীয় আম্রবন দর্শন করি; দর্শন করে আমি চিন্তা করি এই আম্রবন সত্যই প্রাসাদিক ও রমণীয়; তাই এই স্থান কুলপুত্রের ধ্যানের পক্ষে উপযোগী। ভগবান যদি আমাকে অনুমতি প্রদান করেন তাহলে আমি ধ্যান করার জন্য এখানে আগমন করব।” “মেঘিয়, যেহেতু আমরা একাকী তাই যাবত অন্য কোনো ভিক্ষু উপস্থিত হয় তাবৎ অপেক্ষা কর।”

৪. দ্বিতীয়বারও আয়ুষ্মান মেঘিয় ভগবানকে বললেন, “ভন্তে, ভগবানের জন্য আর করণীয় কিছুই নেই, তাঁর সম্পাদন করার কোনো কিছু নেই। ভন্তে, কিন্তু আমার আরও করণীয় রয়েছে। যতটুকু কৃত আরও অধিক যোগ করার রয়েছে। ভগবান যদি আমাকে অনুমতি দেন তাহলে আমি সেই আম্রবনে আসতে পারি ধ্যানের নিমিত্ত।” “মেঘিয়, যেহেতু আমরা একাকী, তাই কোনো ভিক্ষু না আসা পর্যন্ত অবস্থান কর।”

৫. তৃতীয়বারও আয়ুষ্মান মেঘিয় ভগবানকে বলেন, “ভন্তে, ভগবানের জন্য অধিক করণীয় কিছু্‌ই নেই। তাঁর সম্পাদন করার কোনো কিছু নেই। কিন্তু, ভন্তে, আমার আরও করণীয় রয়েছে। যতটুকু কৃত তারও অধিক যোগ করার রয়েছে। ভগবান যদি আমাকে অনুমতি দেন তাহলে আমি ধ্যানের নিমিত্ত সেই আম্রবনে গমন করব।” “মেঘিয়, আমরা তোমাকে কি বলতে পারি? যখন তুমি পুনঃপুন বলতেছ, “আমি ধ্যান করব।” “মেঘিয়, এখন তুমি যা উপযুক্ত বলে মনে কর তা কর।”

৬. তৎপর আয়ুষ্মান মেঘিয় আসন হতে উঠে ভগবানকে অভিবাদন ও প্রদক্ষিণ করে সেই আম্রবনে উপস্থিত হন, উপস্থিত হয়ে দিবা বিহারের জন্য একটা বৃক্ষতলে উপবেশন করেন। আয়ুষ্মান মেঘিয়ের সেই আম্রবনে অবস্থানের সময় তিনটি পাপ অকুশল চিন্তা উৎপন্ন হচ্ছিল, যেমন : কাম-বিতর্ক, ব্যাপাদ-বিতর্ক, বিহিংসা-বিতর্ক। এমতাবস্থায় আয়ুষ্মান চিন্তা করলেন : “ভো, আশ্চর্য, অদ্ভুত, আমি একমাত্র শ্রদ্ধায় আগার ত্যাগ করে অনাগারিক প্রব্রজিত হয়েছি; কিন্তু এই ত্রিবিধ পাপমূলক অকুশল বিতর্ক-কাম-বিতর্ক, ব্যাপাদ-বিতর্ক, বিহিংসা-বিতর্ক নাছোড়বান্দা অবস্থায় এখনো আমাকে অনুসরণ করছে।”

৭. অতঃপর আয়ুষ্মান মেঘিয় ভগবান সমীপে প্রত্যাবর্তন করলেন এবং তাঁকে অভিবাদন করে একপ্রান্তে উপবেশন করেন। একপ্রান্তে উপবিষ্ট আয়ুষ্মান মেঘিয় ভগবানকে বললেন, “ভন্তে, আমি যখন সেই আম্রবনে অবস্থান করছিলাম আমার অন্তরে ত্রিবিধ পাপ অকুশল বিতর্ক্তকামবিতর্ক, ব্যাপাদ বিতর্ক, বিহিংসা বিতর্ক উদয় হচ্ছিল; সে সময় ভন্তে, আমি চিন্তা করলাম; আশ্চর্য, অদ্ভুত, যে আমি শ্রদ্ধায় আগার ত্যাগ করে অনাগারিক প্রব্রজিত হয়েছি কিন্তু এখনো ত্রিবিধ পাপ অকুশল বিতর্ক-কামবিতর্ক, ব্যাপাদ-বিতর্ক, বিহিংসা-বিতর্ক আমাকে নাছোড়বান্দা অবস্থায় অনুসরণ করছে।”

“মেঘিয়, অপরিপক্ব চিত্তবিমুক্তির জন্য পঞ্চধর্ম। পরিপক্বতার উপযোগী পঞ্চ কী কী?

৮. মেঘিয়, ভিক্ষু কল্যাণমিত্র, কল্যাণসহায়, কল্যাণসহকর্মী। মেঘিয়, অপরিপক্ব চিত্তবিমুক্তির পরিপক্বতার জন্য এই প্রথম ধর্ম উপযুক্ত।

৯. পুনঃ, মেঘিয়, ভিক্ষু শীলবান হয়, প্রাতিমোক্ষের বিধান দ্বারা সংযত ও আচার-গোচরসম্পন্ন হয়ে অবস্থান করে। সামান্য দোষজনক বিষয়ে ভয়দর্শী হয় এবং শিক্ষাপদসমূহ গ্রহণ ও অনুশীলন করে। মেঘিয়, অপরিপক্ব চিত্তবিমুক্তির পরিপক্বতার জন্য এটা দ্বিতীয় সহায়ক ধর্ম।

১০. পুনঃ, মেঘিয়, যে কথা গম্ভীর এবং হৃদয় উন্মুক্তকরণে সহায়ক, যেমন : অল্পেচ্ছুকথা, সন্তুষ্টিকথা, প্রবিবেককথা, অসংসর্গকথা, বীর্যারম্ভকথা, শীলকথা, সমাধিকথা, প্রজ্ঞাকথা, বিমুক্তিকথা, বিমুক্তিজ্ঞান ও দর্শনকথা এরূপ কথা স্বেচ্ছায়, অতি সহজে, বিনাকষ্টে লাভ করে। মেঘিয়, অপরিপক্ব চিত্তবিমুক্তির পরিপক্বতার জন্য এটা তৃতীয় উপযুক্ত ধর্ম।

১১. পুনরায়, মেঘিয়, অকুশল ধর্মসমূহ প্রহীনে ভিক্ষু বীর্যবান হয়ে অবস্থান করে, কুশল ধর্মসমূহ গ্রহণে শক্তিশালী, দৃঢ়পরাক্রমী হয়, সে কুশল ধর্মসমূহ এড়িয়ে চলে না। মেঘিয়, অপরিপক্ব চিত্তবিমুক্তির পরিপক্বতার জন্য এটা চতুর্থ উপযুক্ত ধর্ম।

১২. পুনঃ, মেঘিয়, ভিক্ষু প্রজ্ঞাবান হয়, উদয়-বিলয়গামী প্রজ্ঞাসম্পন্ন ও সম্যক দুঃখক্ষয়গামিনী আর্যনির্বেদ জ্ঞানসম্পন্ন। মেঘিয়, অপরিপক্ব চিত্তবিমুক্তির পরিপক্বতার জন্য এটা পঞ্চম উপযুক্ত ধর্ম।

১৩. মেঘিয়, একজন কল্যাণমিত্র, কল্যাণ সহায়, কল্যাণসহকর্মী ভিক্ষু সম্পর্কে এটা প্রত্যাশিত-সে শীলবান হবে, প্রাতিমোক্ষের বিধান দ্বারা সংযত ও আচার-গোচরসম্পন্ন হয়ে বাস করবে, সামান্য দোষেও ভয়দর্শী হবে এবং শিক্ষাপদসমূহ গ্রহণ ও অনুশীলন করবে। মেঘিয়, একজন কল্যাণমিত্র, কল্যাণসহায়, কল্যাণসহকর্মী ভিক্ষু সম্পর্কে এটা প্রত্যাশিত-যে কথা গম্ভীর এবং হৃদয় উন্মুক্তকরণে সহায়ক, যেমন : অল্পেচ্ছুকথা, সন্তুষ্টিকথা, প্রবিবেককথা, অসংসর্গকথা, বীর্যারম্ভকথা, শীলকথা, সমাধিকথা, প্রজ্ঞাকথা, বিমুক্তিকথা, বিমুক্তিজ্ঞান ও দর্শনকথা এরূপ কথা স্বেচ্ছায়, অতি সহজে, বিনাকষ্টে লাভ করবে। মেঘিয়, কল্যাণমিত্র, কল্যাণসহায়, কল্যাণসহকর্মী ভিক্ষু সম্পর্কে এটা আকাঙ্ক্ষিত, সে বীর্যবান হয়ে বাস করবে, অকুশল ধর্মসমূহ প্রহীনে, কুশল ধর্মসমূহ গ্রহণে শক্তিশালী, দৃঢ় পরাক্রমী হবে, সে কুশল ধর্মসমূহ এড়িয়ে চলবে না। মেঘিয়, কল্যাণমিত্র, কল্যাণসহায়, কল্যাণসহকর্মী ভিক্ষু সম্পর্কে এটা প্রত্যাশিত : সে প্রজ্ঞাবান হবে, উদয়-বিলয়গামী প্রজ্ঞাসম্পন্ন ও সম্যক দুঃখক্ষয়গামিনী আর্য নির্বেধজ্ঞানসম্পন্ন হবে। মেঘিয়, যখন সেই ভিক্ষুর এই পঞ্চধর্ম প্রতিষ্ঠিত হয় তখন আরও চারটি ধর্ম ভাবা উচিত, রাগ প্রহীনের জন্য অশুভ ভাবনা ভাবা উচিত, ব্যাপাদ প্রহীনের জন্য মৈত্রী ভাবনা ভাবা উচিত, বিতর্ক উপচ্ছেদের জন্য আনাপানাস্মৃতি ভাবনা ভাবা উচিত, অহংবোধ (আমি)-এর মূল উৎপাটনের জন্য অনিত্যসংজ্ঞা ভাবা উচিত। মেঘিয়, অনিত্যসংজ্ঞাযুক্ত ভিক্ষুর অনাত্মা সংজ্ঞা সংস্থিত হয়, অনাত্মা সংজ্ঞাযুক্ত ব্যক্তির অহংবোধ (“আমি”-এর মান) সমুৎপাটিত হয়ে ইহ জীবনেই নির্বাণ লাভ ঘটে।”

৪. নন্দক সূত্র
৪.১. একসময় ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। সে সময় আয়ুষ্মান নন্দক উপস্থানশালায় ভিক্ষুদিগকে ধর্মশিক্ষা দ্বারা জাগ্রত, উদ্বুদ্ধ, উৎফুল্ল করছিলেন।

২. তৎপর ভগবান সায়াহ্নসময়ে ধ্যান হতে উঠে উপস্থানশালায় উপস্থিত হন, উপস্থিত হয়ে বহির্দ্বার পথে (ভিক্ষুদের) কথা অবসান না হওয়া পর্যন্ত অপেক্ষমান হয়ে দাঁড়িয়ে রইলেন। তৎপর ভগবান কথোপকথনের অবসান জ্ঞাত হয়ে কাঁশি দিয়ে দরজার মৃদু আঘাত করেন। ভিক্ষুগণ ভগবানকে দ্বার খুলে দিলেন। তখন ভগবান উপস্থানশালায় প্রবেশ করে প্রজ্ঞাপিত আসনে উপবেশন করেন। আসনে উপবিষ্ট ভগবান আয়ুষ্মান নন্দককে বললেন, “সত্যই নন্দক, তুমি যে ধর্ম ভিক্ষুগণকে ভাষণ করছিলে তা দীর্ঘ কথা পর্যাবসানের বহির্দ্বার পথে অপেক্ষমান আমার পৃষ্ঠদেশে বেদনা করছে।”

৩. এরূপ বললে আয়ুষ্মান নন্দক হতবুদ্ধি হয়ে ভগবানকে বললেন, “বস্তুত ভন্তে, আমরা জানতাম না যে ভগবান বহির্দ্বার পথে দাঁড়িয়ে আছেন, ভগবান বহির্দ্বার পথে দাঁড়িয়ে আছেন জানলে আমরা ততটুকু বলতাম না।” তখন ভগবান আয়ুষ্মান নন্দককে হতবুদ্ধি হয়েছেন জানতে পারলেন। তাই ভগবান তাকে বললেন, সাধু, সাধু নন্দক, তোমাদের ন্যায় শ্রদ্ধায় আগার ত্যাগ করে অনাগারিক প্রব্রজিত প্রতিরূপ কুলপুত্রগণের পক্ষে এটা যথার্থ সময় যে তোমরা ধর্ম শ্রবণের জন্য উপবেশন করবে। নন্দক, তোমরা যারা সমবেত হয়েছ তোমাদের দ্বিবিধ করণীয়, ধর্মোপদেশ বা আর্য নীরবতা প্রতিপালন। হে নন্দক, কোনো কোনো ভিক্ষু শ্রদ্ধাবান কিন্তু শীলবান নহে; সুতরাং সেক্ষেত্রে সে পরিপূর্ণ নহে। তাই তার সে অঙ্গ অবশ্যই পরিপূরণ করতে হবে। তাকে ভাবতে হবে, “আমার যদি শ্রদ্ধা ও শীল উভয়ই বিদ্যমান থাকত, এবং নন্দক, যখন ভিক্ষুর শ্রদ্ধা ও শীল উভয়ই থাকে তখন সে সেক্ষেত্রে পরিপূর্ণ হয়। নন্দক, কোনো ভিক্ষুর শ্রদ্ধা ও শীল উভয়ই বিদ্যমান থাকে কিন্তু অভ্যন্তরীণ চিত্ত সমথ লাভী নহে; সুতরাং সেক্ষেত্রে সে সম্পূর্ণ নহে। তাই তার সে অঙ্গ পরিপূর্ণ করা উচিত এ চেতনায়, “আমার যদি শ্রদ্ধা ও শীল বিদ্যমান থাকত এবং আমি যদি অভ্যন্তরীণ চিত্ত-প্রশান্তি লাভ করতে পারতাম, এবং নন্দক, যখন ভিক্ষু শ্রদ্ধাবান ও শীলবান হয় এবং অভ্যন্তরীণ চিত্ত-প্রশান্তি লাভ করতে পারে তখন সে সেক্ষেত্রে সম্পূর্ণ হয়। নন্দক, কোনো ভিক্ষু শ্রদ্ধাবান, শীলবান এবং চিত্ত-প্রশান্তিলাভী কিন্তু অধিপ্রজ্ঞাধর্ম বিদর্শনলাভী নহে; তাই সে সেক্ষেত্রে পূর্ণাঙ্গ নহে। যেমন, নন্দক, কোনো চতুষ্পদ প্রাণীর এক পা নিষ্কৃষ্ট এবং লম্বা হতে পারেনি; তাই তার সেই অঙ্গ অপূর্ণ; তদ্রূপ, নন্দক, কোনো ভিক্ষুর শ্রদ্ধা ও শীল বিদ্যমান এবং অভ্যন্তরীণ চিত্ত-প্রশান্তি লাভ করতে পারে, কিন্তু অধিপ্রজ্ঞাধর্ম বিদর্শন লাভ করতে পারে না; তাই তার সে অঙ্গ পূর্ণ করা উচিত এ চিন্তায়, “আমি যদি শ্রদ্ধাবান, শীলবান হতাম এবং অভ্যন্তরীণ চিত্তসমথ ও অধিপ্রজ্ঞাধর্ম বিদর্শন লাভী হতাম!” এবং নন্দক, ভিক্ষু যখন শ্রদ্ধাবান, শীলবান এবং অভ্যন্তরীণ চিত্তসমথ ও অধিপ্রজ্ঞাধর্ম বিদর্শনলাভী হয় তখন সে সেক্ষেত্রে পরিপূর্ণ হয়।”

এরূপ বললেন ভগবান। এরূপ বলে সুগত আসন হতে উঠে বিহারে প্রবেশ করেন।

৪. অতঃপর আয়ুষ্মান নন্দক ভগবানের চলে যাওয়ার অল্প সময়ের মধ্যে ভিক্ষুগণকে আহ্বান করলেন, আয়ুষ্মানগণ, সম্পূর্ণ অখণ্ড পরিপূর্ণ পরিশুদ্ধ ব্রহ্মচর্য প্রকাশ করে আসন হতে উঠে ভগবান চার পায়ে বিহারে প্রবেশ করছেন।” (এবং আয়ুষ্মান নন্দক ভিক্ষুগণকে ভগবান যেসব বিষয় ভাষণ করেছিলেন সেসব বললেন)

আয়ুষ্মানগণ, যথা সময়ে ধর্মশ্রবণ এবং ধর্মালাপের এই পঞ্চ আনিশংস। পঞ্চ কী কী?

৫. আয়ুষ্মানগণ, ভিক্ষু ভিক্ষুদিগকে ধর্ম দেশনা করেন যার আদিতে কল্যাণ, মধ্যে কল্যাণ এবং পর্যবসানে বা অন্তে কল্যাণ এবং অর্থযুক্ত, ব্যঞ্জনযুক্ত, সমগ্র পরিপূর্ণ ও পরিশুদ্ধ ব্রহ্মচর্য প্রকাশিত করে। আবুসো, যেভাবে যেভাবে ভিক্ষু ভিক্ষুগণকে আদি কল্যাণ, মধ্যে কল্যাণ, অন্তে কল্যাণ এবং অর্থযুক্ত, ব্যঞ্জনযুক্ত, সমগ্র পরিপূর্ণ ও পরিশুদ্ধ ব্রহ্মচর্য প্রকাশিত করে সেভাবে সেভাবে শাস্তা তাঁর নিকট প্রিয়, মনোজ্ঞ, সম্মানিত ও শ্রদ্ধান্বিত হন। আবুসো, যথাকালে ধর্ম শ্রবণ ও ধর্মালাপের এটা প্রথম আনিশংস।

৬. পুনঃ আবুসো, ভিক্ষু ভিক্ষুগণকে ধর্ম দেশনা করেন যার আদিতে কল্যাণ, মধ্যে কল্যাণ এবং পর্যবসানে বা অন্তে কল্যাণ এবং অর্থযুক্ত, ব্যঞ্জনযুক্ত, সমগ্র পরিপূর্ণ ও পরিশুদ্ধ ব্রহ্মচর্য প্রকাশিত করেন। আবুসো, যেভাবে যেভাবে ভিক্ষু ভিক্ষুগণকে আদি কল্যাণ, মধ্যে কল্যাণ এবং পর্যবসানে কল্যাণ এবং অর্থযুক্ত, ব্যঞ্জনযুক্ত, সমগ্র পরিপূর্ণ ও পরিশুদ্ধ ব্রহ্মচর্য প্রকাশিত করেন সেভাবে সেভাবে তিনি সে ধর্মে অর্থ উপলব্ধি করেন এবং ধর্ম অনুভব করেন। যথাসময়ে ধর্ম শ্রবণ ও ধর্মালোচনার এটা দ্বিতীয় ফল।

৭. পুনঃ আবুসো, ভিক্ষু ভিক্ষুগণকে ধর্ম দেশনা করেন যার আদিতে কল্যাণ, মধ্যে কল্যাণ এবং পর্যবসানে কল্যাণ এবং অর্থযুক্ত, ব্যঞ্জনযুক্ত, সমগ্র পরিপূর্ণ ও পরিশুদ্ধ ব্রহ্মচর্য প্রকাশিত করে। আবুসো, যেভাবে ভিক্ষু ভিক্ষুগণকে আদিকল্যাণ, মধ্যেকল্যাণ এবং পর্যবসানেকল্যাণ এবং অর্থযুক্ত, ব্যঞ্জনযুক্ত, সমগ্র পরিপূর্ণ ও পরিশুদ্ধ ব্রহ্মচর্য প্রকাশিত করেন সেভাবে সেভাবে তিনি সে ধর্মে গম্ভীর অর্থপদ প্রজ্ঞা দ্বারা উপলব্ধি হয়েছে দেখেন। কালে ধর্ম শ্রবণ ও ধর্মালাপের এটা তৃতীয় ফল।

৮. পুনরায় আবুসো, ভিক্ষু ভিক্ষুগণকে আদিকল্যাণ, মধ্যেকল্যাণ এবং পর্যবসানে কল্যাণ এবং অর্থযুক্ত, ব্যঞ্জনযুক্ত, সমগ্র পরিপূর্ণ ও পরিশুদ্ধ ব্রহ্মচর্য প্রকাশিত করেন। আবুসো, যেভাবে যেভাবে ভিক্ষু ভিক্ষুগণকে আদিকল্যাণ, মধ্যেকল্যাণ এবং অন্তে কল্যাণ এবং অর্থযুক্ত, ব্যঞ্জনযুক্ত, সমগ্র পরিপূর্ণ ও পরিশুদ্ধ ব্রহ্মচর্য প্রকাশিত করেন সেভাবে সেভাবে তাঁর সব্রহ্মচারীগণ তাঁকে অধিক শ্রদ্ধা করেন এ বলে, “এ আয়ুষ্মান সত্য লাভ করেছেন বা লাভ করবেন।” আবুসো, যথাসময়ে ধর্ম শ্রবণ ও ধর্মালাপের এটা চতুর্থ ফল।

৯. পুনঃ আবুসো, ভিক্ষু ভিক্ষুগণকে ধর্ম দেশনা করেন যার আদিতে কল্যাণ, মধ্যে কল্যাণ, অন্তে কল্যাণ, এবং অর্থযুক্ত, ব্যঞ্জনযুক্ত, সমগ্র পরিপূর্ণ ও পরিশুদ্ধ ব্রহ্মচর্য প্রকাশিত করেন। আবুসো, যেভাবে যেভাবে ভিক্ষু ভিক্ষুদিগকে আদি কল্যাণ, মধ্যে কল্যাণ, অন্তে কল্যাণ এবং অর্থযুক্ত, ব্যঞ্জনযুক্ত, সমগ্র পরিপূর্ণ, পরিশুদ্ধ ব্রহ্মচর্য প্রকাশিত করেন সর্বত্র সেসব ভিক্ষু যাঁরা শেখ, যাঁরা চিত্তের নিয়ন্ত্রণ ক্ষমতা লাভ করেননি তাঁরা অনুত্তর যোগক্ষেম প্রাপ্তির জন্য অবস্থান করেন, তাঁরা সে ধর্ম শ্রবণ করে অপ্রাপ্তির প্রাপ্তির জন্য, অনধিগত বিষয়ের অধিগমের জন্য, অপ্রত্যক্ষ বিষয়ের প্রত্যক্ষের জন্য উৎসাহের সাথে চেষ্টা করেন এবং যেসব ভিক্ষু অর্হৎ ক্ষীণাসব, ব্রহ্মচর্য উদ্‌যাপিত, করণীয় কৃত, ভার অপনোদিত, পূর্ণতালাভী, ভবসংযোজন ক্ষীণ, পূর্ণতা জ্ঞানের মাধ্যমে বিমুক্ত, তাঁরা ধর্ম শ্রবণ করে ইহ জীবনে সুখে বাস করেন। আবুসো, যথা সময়ে ধর্ম শ্রবণ ও ধর্মালোচনার এটা পঞ্চম ফল।

আবুসো, যথাসময়ে ধর্ম শ্রবণের এই পঞ্চ ফল।”

৫. বল সূত্র
৫.১. “চার প্রকার বল। চার কী কী?

২. প্রজ্ঞাবল, বীর্যবল, অনবদ্যবল, সহানুভূতিবল। হে ভিক্ষুগণ, প্রজ্ঞাবল কিরূপ?

৩. যে ধর্ম অকুশল এবং অকুশল হিসেবে অভিহিত; যে ধর্ম কুশল এবং তদ্রূপভাবে অভিহিত; যে ধর্ম নিন্দনীয় এবং নিন্দনীয় হিসেবে কথিত; যে ধর্ম অনবদ্য এবং অনবদ্য হিসেবে কথিত; যে ধর্ম কৃষ্ণ এবং কৃষ্ণ হিসেবে কথিত; যে ধর্ম শুভ্র এবং শুভ্র হিসেবে অভিহিত; যে ধর্ম অসেবনযোগ্য এবং অসেবনযোগ্য হিসেবে অভিহিত; যে ধর্ম সেবনযোগ্য এবং সেবনযোগ্য হিসেবে অভিহিত; যে ধর্ম সত্য সত্যই আর্যজনক নহে এবং তদ্রূপভাবে অভিহিত; যে ধর্ম আর্যোচিত এবং আর্যোচিত বলে অভিহিত; এসব ধর্ম স্পষ্টই দৃষ্ট হয় এবং প্রজ্ঞা দ্বারা পরীক্ষা করা হয়। ভিক্ষুগণ, এটাই প্রজ্ঞাবল। এবং বীর্যবল কীরূপ, ভিক্ষুগণ,

৪. যে ধর্ম অকুশল এবং সেরূপ অকুশল হিসাবে অভিহিত; যে ধর্ম নিন্দাযোগ্য এবং সেভাবে কথিত; যে ধর্ম কৃষ্ণ এবং কৃষ্ণ হিসেবে কথিত; যে ধর্ম অসেবনযোগ্য এবং তদ্রূপ কথিত; যে ধর্ম আর্যোচিত নহে এবং সেভাবে কথিত; এসব ধর্ম প্রহীনের জন্য সে সার্বিক ইচ্ছা শক্তি প্রয়োগ করে, চেষ্টা করে, কঠোর চেষ্টা করে, চিত্ত নমিত করে, প্রতিজ্ঞা করে। যেধর্ম কুশল এবং কুশল হিসেবে অভিহিত; যে ধর্ম অনবদ্য এবং তদ্রূপ অভিহিত; যে ধর্ম শুভ্র এবং শুভ্র হিসেবে অভিহিত; যে ধর্ম সেবনযোগ্য এবং তদ্রূপ অভিহিত; যে ধর্ম আর্যোচিত এবং আর্যোচিত হিসেবে কথিত; এসব বিষয় লাভের জন্য সে সর্বতোভাবে ইচ্ছাশক্তি প্রয়োগ করে, চেষ্টা করে, কঠোর চেষ্টা করে, চিত্ত নমিত করে, প্রতিজ্ঞা করে। ভিক্ষুগণ, এটাকে বলা হয় বীর্যবল। এবং ভিক্ষুগণ, অনবদ্যবল কিরূপ?

৫. হে ভিক্ষুগণ, আর্যশ্রাবক অনবদ্য কায়িক কর্মসম্পন্ন, অনবদ্য বাককর্মসম্পন্ন, অনবদ্য মনোকর্মসম্পন্ন হয়। ভিক্ষুগণ, এটাকে অনবদ্য বল বলা হয়। এবং ভিক্ষুগণ, সহানুভূতিবল কিরূপ?

৬. ভিক্ষুগণ, এই চার প্রকার সহানুভূতির ভিত্তি দান, দয়া, কুশল কর্ম সম্পাদন এবং সম আচরণ। ভিক্ষুগণ, দান এদের মধ্যে অগ্রগণ্য; যেমন ধর্মদান। ভিক্ষুগণ, দয়া সর্বোত্তম, সৎ ও মনোযোগী শ্রোতৃবৃন্দকে পুনঃপুন ধর্মশিক্ষা প্রদান। ভিক্ষুগণ, কুশল কর্মের মধ্যে সর্বোত্তম-অশ্রদ্ধাবানকে শ্রদ্ধায় উদ্দীপ্ত করা, শ্রদ্ধা সঞ্চারিত করা, শ্রদ্ধায় প্রতিষ্ঠিত করা; দুঃশীলকে শীল সম্পদে উদ্দীপ্ত করা, শীল গুণ সঞ্চারিত করা, শীলে প্রতিষ্ঠিত করা; কৃপণকে ত্যাগসম্পদে উদ্দীপ্ত করা, ত্যাগ মহিমা সঞ্চারিত করা, ত্যাগে প্রতিষ্ঠিত করা; নির্বোধকে প্রজ্ঞা সম্পদে উদ্দীপ্ত করা, প্রজ্ঞা সঞ্চারিত করা, প্রজ্ঞায় প্রতিষ্ঠিত করা; ভিক্ষুগণ, সম আচরণ সর্বোত্তম স্রোতাপন্ন ও স্রোতাপন্নের মধ্যে; সকৃদাগামী ও সকৃদাগামী, অনাগামী ও অনাগামী ও অর্হৎ ও অর্হতের মধ্যে সমতা। ভিক্ষুগণ, এটা সহানুভূতি হিসেবে অভিহিত।

ভিক্ষুগণ, এগুলোই হলো চার বল।

৭. ভিক্ষুগণ, এই চারবলে বলবান হয়ে আর্যশ্রাবক পঞ্চ ভয় অতিক্রম করেছেন। পঞ্চ কী কী?

৮. দুর্জীবিকাভয়, দুর্নামভয়, পরিষদভয়, মৃত্যুভয়, দুর্গতিভয়। ভিক্ষুগণ, আর্যশ্রাবক এরূপ গভীরভাবে চিন্তা করে :

৯. “আমি জীবিকা ভয়ে ভীত নহি। আমি কেন জীবিকা ভয়কে ভয় করব? আমার চতুর্বিধ বল আছে-প্রজ্ঞাবল, বীর্যবল, অনবদ্যবল, সহানুভূতিবল। কিন্তু নির্বোধ জীবিকা ভয়কে ভয় করতে পারে, অলস ব্যক্তি জীবিকাভয়কে ভয় করতে পারে, দোষী ব্যক্তি কায়িক, বাচনিক, মানসিক কর্মে জীবিকা ভয়কে ভয় করতে পারে। আমি দুর্নাম ভয়ে ভীত নহি... আমি পরিষদে হতবুদ্ধি হয়ে ভীত নহি... আমি মৃত্যু ভয়ে ভীত নহি... আমি দুর্গতি ভয়কে ভয় করি না। আমি কেন দুর্গতি ভয়কে ভয় করব? আমার চতুর্বিধ বল আছে : প্রজ্ঞাবল, বীর্যবল, অনবদ্য বল, সহানুভূতিবল। নির্বোধ দুর্গতি ভয়ে ভীত হতে পারে, অলস ব্যক্তি দুর্গতি ভয়কে ভয় করতে পারে, দোষী ব্যক্তি কায়িক, বাচনিক ও মানসিক কর্মে দুর্গতি ভয়কে ভয় করতে পারে। সহানুভূতিহীন ব্যক্তি দুর্গতি ভয়কে ভয় করতে পারে।

হে ভিক্ষুগণ, এই চতুর্বিধ বলে বলসম্পন্ন আর্যশ্রাবক এই পঞ্চ ভয় অতিক্রম করেছেন।”

৬. সেবন সূত্র
৬.১. তখন আয়ুষ্মান সারিপুত্র ভিক্ষুগণকে আহ্বান করলেন, ভিক্ষুগণ, “আবুসোগণ।” “আবুসো,” সেই ভিক্ষুগণ উত্তর দিলেন এবং আয়ুষ্মান সারিপুত্রের কথায় সায় দিলেন। আয়ুষ্মান সারিপুত্র বললেন :

২. “আবুসোগণ, কোনো ব্যক্তিকে দ্বিবিধ উপায়ে জানতে হবে : সেবনযোগ্য বা অসেবনযোগ্য; বন্ধুগণ, একটা চীবরকে দ্বিবিধ উপায়ে জানতে হবে : সেবনযোগ্য বা অসেবনযোগ্য; পিণ্ডপাতও দ্বিবিধ উপায়ে জানতে হবে : সেবনযোগ্য বা অসেবনযোগ্য; বন্ধুগণ, শয্যাসনও দ্বিবিধ উপায়ে জানতে হবে : সেবনযোগ্য বা অসেবনযোগ্য; বন্ধুগণ, গ্রাম নিগমও দ্বিবিধ উপায়ে জানতে হবে : সেবনযোগ্য বা অসেবনযোগ্য; বন্ধুগণ, জনপদও দ্বিবিধ উপায়ে জানতে হবে : সেবনযোগ্য বা অসেবনযোগ্য।

৩. বন্ধুগণ, বলা হয় একজন ব্যক্তিকে দ্বিবিধ উপায়ে জানতে হবে : সেবনযোগ্য বা অসেবনযোগ্য। কেন এরূপ কথিত হয়?

কোন ব্যক্তির উদাহরণ ধরা যাক যেকোনো ব্যক্তি সম্পর্কে জানে, “এ ব্যক্তিকে অনুসরণ করে আমার অকুশল বৃদ্ধি পাচ্ছে এবং কুশল হ্রাস পাচ্ছে; আমার প্রব্রজিত জীবনের প্রয়োজনীয় সামগ্রী চীবর, পিণ্ডপাত, শয্যাসন, গিলান প্রত্যয়, ভৈষজ্য, পরিষ্কার লাভ করা দুষ্কর; এবং যেজন্য আমি আগার ত্যাগ করে অনাগারিক প্রব্রজ্যা লাভ করেছি সেই শ্রামণত্ব আমাতে ভাবনা পরিপূরণে সহায়তা করছে না।” বন্ধুগণ, এক্ষেত্রে সেই ব্যক্তিকে অনুসরণ করবেন না, দিনে বা রাত্রে কোনো কিছু না বলে পরিত্যাগ করা উচিত, বন্ধনে আবদ্ধ হওয়া উচিত নহে। অথবা, যে ব্যক্তি কারও সম্পর্কে জানে, “এ ব্যক্তিকে অনুসরণ করে আমার অকুশল ধর্ম বৃদ্ধি পাচ্ছে, কুশল ধর্ম হ্রাস পাচ্ছে; এবং আমার প্রব্রজিত জীবনের প্রয়োজনীয় পরিষ্কার, চীবর, পিণ্ডপাত, শয্যাসন, গিলান প্রত্যয়, ভৈষজ্য পরিষ্কার অল্প কষ্টে পাওয়া যাচ্ছে; কিন্তু যেজন্য আমি আগার ত্যাগ করে অনাগারিক প্রব্রজিত হয়েছি আমার সেই শ্রামণত্ব আমাকে ভাবনা পরিপূরণে সহায়তা করছে না।” এক্ষেত্রে বন্ধুগণ, সে ব্যক্তিকে সেবন করা অনুচিত, কোনো বাক্য প্রয়োগ না করে তাকে পরিত্যাগ করা উচিত, বন্ধনে বন্ধিত হওয়া অনুচিত। অথবা, যে ব্যক্তি কারও সম্পর্কে জানে, “এ ব্যক্তিকে সেবন করে আমার অকুশল ধর্ম হ্রাস পাচ্ছে, কুশল ধর্ম বৃদ্ধি পাচ্ছে এবং আমার প্রব্রজিত জীবনের প্রয়োজনীয় সামগ্রী চীবর, পিণ্ডপাত, শয়নাসন, গিলান প্রত্যয়, ভৈষজ্য, পরিষ্কার কষ্টে পাওয়া যাচ্ছে; যেজন্য আমি আগার ত্যাগ করে অনাগারিক প্রব্রজ্যা লাভ করেছি, আমার সেই শ্রামণত্ব আমাকে ভাবনা পরিপূরণে সহায়তা করছে।” এক্ষেত্রে বন্ধুগণ, সেই ব্যক্তিকে সুচিন্তিতভাবে সেবন করা উচিত, তাকে পরিত্যাগ করা উচিত নহে। অথবা, যে ব্যক্তি কারও সম্পর্কে জানে, “এ ব্যক্তিকে অনুসরণ করে আমার অকুশল ধর্ম হ্রাস পাচ্ছে, কুশল ধর্ম বৃদ্ধি পাচ্ছে এবং আমার প্রব্রজিত জীবনের প্রয়োজনীয় সামগ্রী চীবর, পিণ্ডপাত, শয়নাসন, গিলানপ্রত্যয়, ভৈষজ্য, পরিষ্কার অল্পকষ্টে পাওয়া যাচ্ছে; যেজন্য আমি আগার ত্যাগ করে অনাগারিক প্রব্রজ্যা লাভ করেছি, আমার সেই শ্রামণত্ব আমাকে ভাবনা পূরণে সহায়তা করছে।” এক্ষেত্রে বন্ধুগণ, সেই ব্যক্তিকে তোমরা সমগ্র জীবন অনুসরণ করবে, তাকে পরিত্যাগ করবে না, এমনকি ব্যাহত হয়েও না।

বন্ধুগণ, বলা হয়, একজন ব্যক্তিকে দ্বিবিধ উপায়ে জানতে হবে : সেবনযোগ্য বা অসেবনযোগ্য, এটা যে বলা হয়ে থাকে এটা এ কারণেই বলা হয়ে থাকে।

৪. বন্ধুগণ, বলা হয়, একটা চীবরকে দ্বিবিধ উপায়ে জানতে হবে : সেবনযোগ্য বা অসেবনযোগ্য। কেন এরূপ কথিত হয়? এমন একজন ব্যক্তির কথা ধরা যাক যে চীবর সম্পর্কে জানে, “এ চীবর ব্যবহার করে অকুশল ধর্ম বৃদ্ধি পায়, কুশলধর্ম হ্রাস পায়।” এরূপ চীবর সেবনযোগ্য নহে। কিন্তু সে যদি জানে, “এ চীবর ব্যবহার করে অকুশল হ্রাস ও কুশল বৃদ্ধি পায়” এরূপ চীবর সেবনযোগ্য।

বন্ধুগণ, বলা হয়, এটা চীবরকে দ্বিবিধ উপায়ে জানতে হবে : সেবনযোগ্য বা সেবনযোগ্য নহে; এটা যে বলা হয়ে থাকে এটা এ কারণেই বলা হয়ে থাকে।

৫. বন্ধুগণ, পিণ্ডপাতও দ্বিবিধ উপায়ে জানতে হবে : সেবনযোগ্য বা অসেবনযোগ্য এ কথা বলা হয়। কেন এরূপ কথিত হয়?

বন্ধুগণ, এমন এক ব্যক্তির কথা ধরা যাক যে পিণ্ডপাত সম্পর্কে জানে, “এ পিণ্ডপাত সেবন করে আমার অকুশল ধর্ম বৃদ্ধি পাচ্ছে, কুশলধর্ম হ্রাস পাচ্ছে” এরূপ পিণ্ডপাত সেবন উচিত নহে। কিন্তু সে যদি জানে, “এ পিণ্ডপাত সেবন করে আমার অকুশল হ্রাস পাচ্ছে, কুশল বৃদ্ধি পাচ্ছে” এরূপ পিণ্ডপাত সেবন উচিত।

বন্ধুগণ, এটা যে বলা হয়, পিণ্ডপাত দ্বিবিধ উপায়ে জানতে হবে : সেবনযোগ্য বা অসেবনযোগ্য; এটা এ কারণেই বলা হয়ে থাকে।

৬. বন্ধুগণ, শয়নাসনও দ্বিবিধ উপায়ে জানতে হবে : সেবনযোগ্য বা সেবন অযোগ্য বলা হয়। কেন এরূপ বলা হয়?

বন্ধুগণ, এমন এক ব্যক্তির কথা ধরা যাক যে শয়নাসন সম্পর্কে জানে, “এ শয়নাসন ব্যবহার করে আমার অকুশল ধর্ম বৃদ্ধি পাচ্ছে, কুশলধর্ম হ্রাস পাচ্ছে।” এরূপ শয়নাসন ব্যবহার করা উচিত নহে। কিন্তু সে যদি জানে, “এ শয়নাসন ব্যবহার করে আমার অকুশল ধর্ম হ্রাস পাচ্ছে, কুশল ধর্ম বৃদ্ধি পাচ্ছে” এরূপ শয়নাসন সেবন উচিত।

বন্ধুগণ, শয়নাসন দ্বিবিধ হিসাবে জানতে হবে : সেবনযোগ্য বা সেবন অযোগ্য যে বলা হয়ে থাকে তা এ কারণেই বলা হয়ে থাকে।

৭. বন্ধুগণ, গ্রাম-নিগমও দ্বিবিধ জানতে হবে : সেবনযোগ্য বা অসেবনযোগ্য বলা হয়। কেন এরূপ বলা হয়?

বন্ধুগণ, এমন এক ব্যক্তির কথা ধরা যাক যে গ্রাম-নিগম সম্পর্কে জানে, “এ গ্রাম-নিগম ব্যবহার করে আমার অকুশল বৃদ্ধি পাচ্ছে এবং কুশল হ্রাস পাচ্ছে” এরূপ গ্রাম-নিগম ব্যবহার করে আমার অকুশল হ্রাস পাচ্ছে, কুশলধর্ম বৃদ্ধি পাচ্ছে”; তাহলে এরূপ গ্রাম-নিগম ব্যবহার করা উচিত নহে; “এরূপ গ্রাম-নিগম ব্যবহার করে আমার অকুশল হ্রাস পাচ্ছে, কুশল বৃদ্ধি পাচ্ছে” তাহলে এ গ্রাম-নিগম ব্যবহার করা উচিত। বন্ধুগণ, গ্রাম-নিগম দ্বিবিধ জানতে হবে, সেবনযোগ্য বা অসেবনযোগ্য যে বলা হয়ে থাকে তা এ কারণেই বলা হয়ে থাকে।

৮. বন্ধুগণ, জনপদ দ্বিবিধ উপায়ে জানা উচিত : সেবনযোগ্য বা অসেবনযোগ্য বলা হয়। কেন এরূপ বলা হয়?

বন্ধুগণ, এমন এক ব্যক্তির কথা ধরা যাক যে জনপদ সম্পর্কে জানে, “এ জনপদ ব্যবহার করে আমার অকুশল বৃদ্ধি পাচ্ছে, কুশল ধর্ম হ্রাস পাচ্ছে” এরূপ জনপদ ব্যবহার করা উচিত নহে। কিন্তু সে যদি জানে, “এ জনপদ ব্যবহার করে আমার অকুশল ধর্ম হ্রাস পাচ্ছে, কুশল ধর্ম বৃদ্ধি পাচ্ছে” এরূপ জনপদ ব্যবহার করা উচিত।

বন্ধুগণ, জনপদ দ্বিবিধ জানা উচিত : সেবনযোগ্য বা অসেবনযোগ্য যে বলা হয় তা এ কারণেই বলা হয়ে থাকে।”

৭. সুতবা সূত্র
৭.১. এরূপ শ্রুত হয়েছে, একসময় ভগবান রাজগৃহে গৃধ্রকূট পর্বতে অবস্থান করছিলেন। তখন পরিব্রাজক সুতবা ভগবান যেখানে ছিলেন তথায় উপস্থিত হন, উপস্থিত হয়ে ভগবানকে প্রণাম জানিয়ে এবং সৌজন্যমূলক বাক্য বিনিময়ের পর একপ্রান্তে উপবেশন করেন। একপ্রান্তে উপবিষ্ট পরিব্রাজক সুতবা ভগবানকে বললেন :

২. “ভন্তে, এক উপলৰে যখন ভগবান এখানে রাজগৃহের গিরিব্রজে অবস্থান করছিলেন, আমি ভগবানের মুখ নিঃসৃত, তাঁর স্বমুখে উচ্চারিত এটা শিখেছিলাম : “অর্হৎ ভিক্ষু সুতবা যিনি ক্ষীণাসব, জীবন নির্বাহিত, করণীয় কৃত, ভার অপনোদিত, লক্ষ্যস্থলে উপনীত, ভবসংযোজন ক্ষীণ, সম্যকভাবে জ্ঞাত, বিমুক্ত, তিনি পাঁচটি শর্ত লঙ্ঘন করতে পারেন না, একজন ক্ষীণাসব ভিক্ষু সজ্ঞানে কোনো প্রাণীহত্যা করতে পারেন না, চৌর্যচিত্তে অদত্তবস্তু গ্রহণ করতে পারে না, মৈথুন সেবন করতে পারেন না, ইচ্ছাকৃতভাবে মিথ্যা কথা বলতে পারেন না, পূর্বের আগারিক জীবনে থাকাকালীন সঞ্চয় করার ন্যায় সঞ্চয়ে কোনো প্রকার ঔৎসুক্য প্রদর্শন করতে পারেন না।” “ভন্তে, আমি কি ভগবান থেকে ব্যাপারটি যথার্থই শ্রবণ করেছি, যথার্থই গ্রহণ করেছি, আমি কি সঠিক বিষয়টি মনে ধারণ করেছি, নির্ভুলভাবে উপলব্ধি করেছি?”

৩. “সত্যই সুতবা, তুমি বিষয়টি যথার্থই শ্রবণ করেছ, যথার্থই গ্রহণ করেছ, সঠিকভাবে মনে ধারণ করেছ, নির্ভুলভাবে উপলব্ধি করেছ। সুতবা, আমি পূর্বে ঘোষণা করেছি এবং বর্তমানেও ঘোষণা করছি, যে ভিক্ষু অর্হৎ, ক্ষীণাসব, জীবন অতিবাহিত, করণীয় কৃত, ভার অপনোদিত, লক্ষ্যস্থলে উপনীত, ভবসংযোজন ক্ষীণ, সম্যকভাবে জ্ঞাত, বিমুক্ত সে নয়টি বিষয় লঙ্ঘন করতে পারে না, সে সজ্ঞানে কোনো প্রাণীহত্যা করতে পারে না, চৌর্যচিত্তে অদত্তবস্তু গ্রহণ করতে পারে না, মৈথুন সেবন করতে পারে না, ইচ্ছাকৃতভাবে মিথ্যাভাষণ করতে পারে না, পূর্বেকার আগারিক জীবনে রত থাকার সময় যে সঞ্চয় মনোবৃত্তি ছিল সঞ্চয়ে সেরূপ কোনো ঔৎসুক্য প্রদর্শন করতে পারে না, অর্হৎ, ক্ষীণাসব ভিক্ষু ইচ্ছাপূর্বক বিপথে যেতে পারে না, দোষযুক্ত হয়ে বিপথে যেতে পারে না, মোহাচ্ছন্ন হয়ে বিপথে যেতে পারে না, ভয়ে ভীত হয়ে বিপথে যেতে পারে না।

সুতবা, আমি পূর্বে যেমন বলেছি বর্তমানেও ঘোষণা করছি, যে ভিক্ষু অর্হৎ, ক্ষীণাসব, জীবন অতিবাহিত, করণীয় কৃত, ভার অপনোদিত, লক্ষ্যস্থলে উপনীত, ভবসংযোজন ক্ষীণ, সম্যকভাবে জ্ঞাত, বিমুক্ত সে এই নয়টি বিষয় লঙ্ঘন করতে পারে না।”

৮. সজ্ঝ সূত্র
৮.১. একসময় ভগবান রাজগৃহের গৃধ্রকূট পর্বতে অবস্থান করছিলেন। সে সময় সজ্ঝ পরিব্রাজক ভগবানের নিকট উপস্থিত হন, উপস্থিত হয়ে ভগবানের সাথে কুশল বিনিময় করেন, কুশল বিনিময়ের পর একপ্রান্তে উপবেশন করেন। একপ্রান্তে উপবিষ্ট সজ্ঝ পরিব্রাজক ভগবানকে বলেন :

২. “ভন্তে, এক উপলৰে যখন ভগবান এখানে রাজগৃহের গিরিব্বজে অবস্থান করছিলেন, আমি ভগবানের মুখ নিঃসৃত, তাঁর সম্মুখে উচ্চারিত এটা শিখেছিলাম : “অর্হৎ ভিক্ষু সজ্ঝ যিনি ক্ষীণাসব, জীবন নির্বাহিত, করণীয়কৃত, ভার অপনোদিত, লক্ষ্যস্থলে উপনীত, ভব সংযোজন ক্ষীণ, সম্যকভাবে জ্ঞাত, বিমুক্ত, তিনি পাঁচটি শর্ত লঙ্ঘন করতে পারেন না, একজন ক্ষীণাসব ভিক্ষু সজ্ঞানে কোনো প্রাণিহত্যা করতে পারেন না, চৌর্যচিত্তে অদত্তবস্তু গ্রহণ করতে পারেন না, মৈথুন সেবন করতে পারেন না, ইচ্ছাকৃতভাবে মিথ্যা কথা বলতে পারেন না, পূর্বের আগারিক জীবনে থাকাকালীন সঞ্চয়ের ন্যায় সঞ্চয়ে কোনো প্রকার ঔৎসুক্য প্রদর্শন করতে পারেন না।”

“ভন্তে, অনুগ্রহপূর্বক বলুন, আমি কি ভগবান থেকে ব্যাপারটি যথাযথই শ্রবণ করেছি, যথার্থই গ্রহণ করেছি, সঠিকভাবে মনে ধারণ করেছি, যথার্থই অনুধাবন করেছি?”

৩. “সত্য-সত্যই সজ্ঝ, তুমি বিষয়টি যথাযথই শ্রবণ করেছ, যথার্থই গ্রহণ করেছ, সঠিকভাবে মনে ধারণ করেছ, যথার্থই অনুধাবন করেছ। সজ্ঝ, আমি পূর্বে ঘোষণা করেছি এবং এখনো ঘোষণা করছি, যে ভিক্ষু অর্হৎ, ক্ষীণাসব, জীবন অতিবাহিত, করণীয় কৃত, ভার অপনোদিত, লক্ষ্যস্থলে উপনীত, ভব সংযোজন ক্ষীণ, সম্যকভাবে জ্ঞাত, বিমুক্ত সে নয়টি বিষয় লঙ্ঘন করতে পারে না, একজন ক্ষীণাসব ভিক্ষু সজ্ঞানে কোনো প্রাণিহত্যা করতে পারে না, চৌর্যচিত্তে অদত্তবস্তু গ্রহণ করতে পারে না, মৈথুন সেবন করতে পারে না, ইচ্ছাকৃতভাবে মিথ্যাভাষণ করতে পারে না, পূর্বেকার আগারিক জীবনে থাকাকালীন যে সঞ্চয় মনোবৃত্তি ছিল সঞ্চয়ে তদ্রূপ কোনো ঔৎসুক্য প্রদর্শন করতে পারে না, অর্হৎ, ক্ষীণাসব ভিক্ষু ইচ্ছাপূর্বক বিপথে যেতে পারে না, দোষযুক্ত হয়ে বিপথে যেতে পারে না, মোহাচ্ছন্ন হয়ে বিপথে যেতে পারে না, ভয়ে ভীত হয়ে বিপথে যেতে পারে না; বুদ্ধকে অস্বীকার করতে পারে না, ধর্মকে অস্বীকার করতে পারে না, সংঘকে অস্বীকার করতে পারে না, শিক্ষাকে অস্বীকার করতে পারে না। সজ্ঝ, আমি পূর্বেও বলেছি এবং এখনো ঘোষণা করছি, একজন অর্হৎ ক্ষীণাসব ভিক্ষু যার জীবন অতিবাহিত, করণীয় কৃত, অপনোদিত ভার, লক্ষ্যস্থলে উপনীত, ভব সংযোজন ক্ষীণ হয়েছে, সম্যকভাবে জ্ঞাত, বিমুক্ত সে এই নয়টি বিষয় লঙ্ঘন করতে পারে না।”

৯. পুদ্গল সূত্র
৯.১. “ভিক্ষুগণ, এই নববিধ পুদ্গল জগতে বিদ্যমান। নয় কী কী?

২. অর্হৎ, অর্হত্ত্বে উপনীত, অনাগামী, অনাগামীফল প্রত্যক্ষ করণে উপনীত, সকৃদাগামী, সকৃদাগামীফল প্রত্যক্ষকরণে উপনীত, স্রোতাপন্ন, স্রোতাপন্নফল প্রত্যক্ষকরণে উপনীত, পৃথগ্‌জন ভিক্ষুগণ, এই নববিধ পুদ্গল জগতে বিদ্যমান।”

১০. আহ্বানযোগ্য সূত্র
১০.১. “ভিক্ষুগণ, এই নববিধ পুদ্গল শ্রদ্ধেয়, সম্মানযোগ্য, দানযোগ্য, অঞ্জলিযোগ্য, জগতের শ্রেষ্ঠ পুণ্যক্ষেত্র। নয় কী কী?

২. অর্হৎ, অর্হত্ত্বে উপনীত, অনাগামী, অনাগামীফল প্রত্যক্ষকরণে উপনীত, সকৃদাগামী, সকৃদাগামীফল প্রত্যক্ষকরণে উপনীত, স্রোতাপন্ন, স্রোতাপত্তিফল প্রত্যক্ষকরণে উপনীত, গোত্রভূ।

ভিক্ষুগণ, এই নববিধ পুদ্গল শ্রদ্ধেয়, সম্মানযোগ্য, দানযোগ্য, অঞ্জলিযোগ্য, জগতের অনুত্তর পুণ্যক্ষেত্র।”

সম্বোধি-বর্গ প্রথম সমাপ্ত।

তস্সুদ্দানং/স্মারক গাথা

সম্বোধি, নিস্সয় এবং মেঘিয়, নন্দক, বল,

সেবন, সুতবা, সজ্ঝ, পুদ্গল এবং শ্রদ্ধেয়।


 

২. সিংহনাদ বর্গ
১. সিংহনাদ সূত্র
১১.১. একসময় ভগবান শ্রাবস্তীর জেতবনে অনাথপিণ্ডিকের বিহারে অবস্থান করছিলেন। তখন শ্রদ্ধেয় সারিপুত্র ভগবানের নিকট উপস্থিত হন, উপস্থিত হয়ে ভগবানকে অভিবাদন করে একপ্রান্তে উপবেশন করেন। একপ্রান্তে উপবিষ্ট আয়ুষ্মান সারিপুত্র ভগবানকে বললেন, “ভন্তে, আমি শ্রাবস্তীতে বর্ষাবাস উদ্‌যাপন করেছি এবং এখন আমি জনপদে যেতে ইচ্ছুক।”

“সারিপুত্র, এখন তুমি যা উপযুক্ত মনে কর তা কর।” তৎপর আয়ুষ্মান সারিপুত্র আসন থেকে উঠে ভগবানকে অভিবাদন করে প্রদক্ষিণ করে চলে গেলেন।

২. অতঃপর আয়ুষ্মান সারিপুত্রের চলে যাওয়ার অল্পকালের মধ্যে জনৈক ভিক্ষু ভগবানকে বললেন, “ভন্তে, আয়ুষ্মান সারিপুত্র আমাকে অভিযুক্ত করেছেন এবং আমার থেকে ক্ষমা না চেয়ে পর্যটনে চলে গেলেন। ভগবান তখন এক ভিক্ষুকে আহ্বান করে বললেন, “ওহে ভিক্ষু, আমার নির্দেশে সারিপুত্রকে আহ্বান কর, “বন্ধু সারিপুত্র, শাস্তা আপনাকে আহ্বান করেছেন।” “হ্যাঁ ভন্তে,” ভিক্ষুটি উত্তর দিলেন এবং ভগবান কর্তৃক প্রতিশ্রুত হয়ে আয়ুষ্মান সারিপুত্রের নিকট উপস্থিত হন, উপস্থিত হয়ে আয়ুষ্মান সারিপুত্রকে বললেন, “বন্ধু, শাস্তা আপনাকে আহ্বান করেছেন।” “হ্যাঁ, বন্ধু”, আয়ুষ্মান সারিপুত্র সেই ভিক্ষুকে সম্মতি দিলেন। সে সময় আয়ুষ্মান মৌদ্গল্লায়ন এবং আয়ুষ্মান আনন্দ চাবি নিয়ে বিহার হতে বিহারে গেলেন এবং বললেন, “আয়ুষ্মানগণ, তাড়াতাড়ি আসুন, যেহেতু শ্রদ্ধেয় সারিপুত্র এখন ভগবানের সম্মুখে সিংহনাদ করবেন।”

৩. তৎপর আয়ুষ্মান সারিপুত্র ভগবানের নিকট উপস্থিত হন, উপস্থিত হয়ে ভগবানকে অভিবাদন করে একপ্রান্তে উপবেশন করেন। একপ্রান্তে উপবিষ্ট আয়ুষ্মান সারিপুত্রকে ভগবান বললেন, “আয়ুষ্মান সারিপুত্র, এখানে তোমার জনৈক সব্রহ্মচারী তোমার বিরুদ্ধে নালিশ করেছে, “ভন্তে, আয়ুষ্মান সারিপুত্র আমাকে অভিযুক্ত করেছেন এবং আমার থেকে ক্ষমা না চেয়ে পর্যটনে চলে গেছেন।”

৪. “ভন্তে, এটা সত্য যে, যাঁর কায়গতাস্মৃতি নেই তিনি অন্য সব্রহ্মচারীকে অভিযুক্ত করে ক্ষমা না চেয়ে পর্যটনে চলে যেতে পারেন।

যেমন, ভন্তে, তারা পৃথিবীতে শুচি পদার্থ, অশুচি পদার্থ, গূথ পদার্থ, মূত্র, থুথু, পুঁয, রক্ত নিক্ষেপ করছে, তথাপি পৃথিবী পরম বিতৃষ্ণা, অনিচ্ছা বা নিদারুণ বিরক্তিতে ভরে উঠছে না, তদ্রূপ, ভন্তে, আমি পৃথিবী সদৃশ মহৎ, অপ্রমাণ মৈত্রী ও বিদ্বেষহীন চিত্তে অবস্থান করছি। ভন্তে, এটা সত্য যে, যাঁর মধ্যে কায়গতাস্মৃতি অবিদ্যমান তিনি অন্যতর সব্রহ্মচারীকে দোষারোপ করে ক্ষমা না চেয়ে পর্যটনে চলে যেতে পারেন।

যেমন, ভন্তে, তারা জলে শুচি পদার্থ, অশুচি পদার্থ, গূথ পদার্থ, মূত্র, থুথু, রক্ত ধৌত করে, তৎসত্ত্বেও জল পরম বিতৃষ্ণা, অনিচ্ছা বা নিদারুণ বিরক্তিতে ভরে উঠে না, তদ্রূপ, আমি জল সদৃশ মহৎ, বিপুল, অপ্রমাণ মৈত্রী ও বিদ্বেষহীন চিত্তে অবস্থান করি। ভন্তে, সত্য সত্যই যাঁর মধ্যে কায়গতা স্মৃতি বিদ্যমান নেই তিনি অন্যতর সব্রহ্মচারীর প্রতি দোষ করে ক্ষমা না চেয়ে পর্যটনে বেরিয়ে যেতে পারেন।

যেমন, ভন্তে, তেজ শুচিকেও দহন করে, অশুচিকেও দহন করে, গূথ পদার্থকেও দহন করে, মূত্র, থুথু, পুঁয, রক্তকেও দহন করে, তৎসত্ত্বেও, তেজ পরম বিতৃষ্ণা, অনিচ্ছা বা নিদারুণ বিরক্তিতে ভরে উঠে না, তদ্রূপ, ভন্তে, তেজ সদৃশ আমি মহৎ, বিপুল, অপ্রমাণ মৈত্রী ও বিদ্বেষহীন চিত্তে অবস্থান করি। ভন্তে, এটা সত্য যে, যাঁর মধ্যে কায়গতা স্মৃতি বিদ্যমান নেই তিনি অন্যতর সব্রহ্মচারীকে বিদ্রূপ করে ক্ষমা না চেয়ে পর্যটনে বেরিয়ে যাবেন তা বলাই বাহুল্য।

যেমন, ভন্তে, বায়ু প্রবাহিত হলে শুচি, অশুচি, গূথ, মূত্র, থুথু, পুঁয এবং রক্ত-এসব পদার্থকেও উড়িয়ে নিয়ে যায়, তৎসত্ত্বেও বায়ু পরম বিতৃষ্ণা, অনিচ্ছা বা বিরক্তি প্রকাশ করে না, তদ্রূপ, বায়ু সদৃশ আমি মহৎ, বিপুল, অপ্রমাণ মৈত্রী ও বিদ্বেষহীন চিত্তে অবস্থান করি। ভন্তে, এটা সত্য যে, যাঁর মধ্যে কায়গতাস্মৃতি বিদ্যমান নেই তিনি একজন সব্রহ্মচারীকে বিদ্রূপ করে ক্ষমা না চেয়ে পর্যটনে বেরিয়ে যেতে পারেন।

যেমন, ভন্তে, ধুলা ঝাড়ার নেকড়া শুচি, অশুচি, গূথ, মূত্র, থুথু, পুঁয এবং রক্ত, এসব পদার্থকে মুছে ফেলে, তৎসত্ত্বেও, মোছার নেকড়া বিতৃষ্ণা, অনিচ্ছা বা বিরক্তি প্রকাশ করে না; তদ্রূপ, ভন্তে, নেকড়া সদৃশ আমি মহৎ, বিপুল, অপ্রমাণ মৈত্রী ও বিদ্বেষহীন চিত্তে অবস্থান করি। ভন্তে, সত্য-সত্যই যাঁর মধ্যে কায়গতাস্মৃতি অবিদ্যমান তিনি একজন সব্রহ্মচারীকে বিদ্রূপ করে ক্ষমা না চেয়ে পর্যটনে বেরিয়ে যেতে পারেন। এতে বিচিত্র কী!

যেমন, ভন্তে, কোনো চণ্ডাল কুমার বা চণ্ডাল কুমারী ছিন্ন বস্ত্র টুকরা পরিহিত হয়ে ভিক্ষা থালা হস্তে গ্রাম বা নিগমে প্রবেশ করে বিনীত মুখাবয়ব ধারণ করে চলে; তদ্রূপ, ভন্তে, আমি চণ্ডাল কুমার সদৃশ মহৎ, বিপুল, অপ্রমাণ মৈত্রী ও বিদ্বেষহীন চিত্তে অবস্থান করি। ভন্তে, এটা সত্য যে, যাঁর মধ্যে কায়গতাস্মৃতি লেশমাত্র বিদ্যমান নেই তিনি সব্রহ্মচারীর নিন্দা করে ক্ষমা না চেয়ে পর্যটনে বের হয়ে যেতে পারেন।

যেমন, ভন্তে, কোনো ছিন্ন শিং শান্ত, সুদান্ত, সুবিনীত ষাঁড় রাস্তা হতে রাস্তায়, দুই রাস্তার সঙ্গমস্থল হতে দুই রাস্তার সঙ্গমস্থলে ঘুরে বেড়ানোর সময় এর পা বা শিং দ্বারা কারো ক্ষতি করে না; তদ্রূপ, ভন্তে, ছিন্ন শিং ষাঁড় সদৃশ আমি মহৎ, বিপুল, অপ্রমেয় মৈত্রী ও বিদ্বেষহীন চিত্তে অবস্থান করি। ভন্তে, এটা সত্য যে, যাঁর মধ্যে কায়গতাস্মৃতি বিদ্যমান নেই তিনি সব্রহ্মচারীর নিন্দা করে ক্ষমা না চেয়ে পর্যটনে বের হয়ে যেতে পারেন।

যেমন, ভন্তে, কোনো স্ত্রী বা পুরুষ বা বালক বা যুবক মস্তক ধৌত করে, পোষাক পরিহিত হয়ে যদি তার কণ্ঠে সর্প, কুকুর বা মনুষ্য মৃতদেহ ঝুলিয়ে দেয় তাহলে পরম বিতৃষ্ণা, অনিচ্ছা বা বিরক্তি উদ্রেক করে। তদ্রূপ, ভন্তে, আমি এই দুর্গন্ধযুক্ত কায়ের পরম বিতৃষ্ণা, অনিচ্ছা বা বিরক্তিতে পরিপূর্ণ। ভন্তে, সত্য-সত্যই যাঁর মধ্যে কায়গতা স্মৃতি বিদ্যমান নেই তিনি সব্রহ্মচারীর নিন্দা করে ক্ষমা না চেয়ে পর্যটনে বের হয়ে যেতে পারেন।

যেমন, ভন্তে, কোনো লোক ছিদ্রযুক্ত, বিচ্ছিদ্রযুক্ত মেদপূর্ণ গাত্রে যা হতে ধীরে ধীরে, ফোঁটা ফোঁটা মেদ পড়ে তা বহন করে; তদ্রূপ, ভন্তে, আমি ছিদ্রযুক্ত, বিচ্ছিদ্রযুক্ত এ দেহকে বহন করি। ভন্তে, এটা সত্য যে, যাঁর মধ্যে কায়গতাস্মৃতি বিদ্যমান নেই তিনি সব্রহ্মচারীকে নিন্দা করে ক্ষমা না চেয়ে পর্যটনে বের হয়ে যেতে পারেন।”

৫. অতঃপর সেই ভিক্ষু আসন হতে উঠে উত্তরাসঙ্গ একাংশ করে ভগবানের পাদে মস্তক রেখে নিপতিত হয়ে ভগবানকে এরূপ বললেন, “ভন্তে, আমি লঙ্ঘনের ফাঁদে পড়েছি। নির্বোধের ন্যায়, অন্ধলোকের ন্যায়, দুর্জন সদৃশ আমি অন্যায়ভাবে, অনর্থক, মিথ্যার বশবর্তী হয়ে শ্রদ্ধেয় সারিপুত্রকে অভিযুক্ত করেছি। ভন্তে, আমাকে পাপের ক্ষমা করুন, পাপ হতে ভবিষ্যতে আমি যেন নিজকে সংযত করতে পারি।”

“সত্যই হে ভিক্ষু, তুমি পাপ করেছ। নির্বোধের ন্যায়, অন্ধলোকের মত, দুর্জন সদৃশ তুমি অন্যায়ভাবে, অনর্থক, মিথ্যার বশবর্তী হয়ে শ্রদ্ধেয় সারিপুত্রকে অভিযুক্ত করেছ। কিন্তু যেহেতু তুমি পাপকে পাপ হিসাবে এবং যথাধর্ম প্রতিকার করেছ তাই আমরা তোমাকে ক্ষমা করলাম। সত্যই, হে ভিক্ষু, এটা তার কারণে আর্যদের বিনয়ের লাভ যে পাপকে পাপ হিসাবে দেখেছে তদ্রূপ স্বীকার করেছে, সংশোধন করেছে যাতে ভবিষ্যতে সে যেন নিজকে সংযত করতে পারে।”

৬. অতঃপর ভগবান আয়ুষ্মান সারিপুত্রকে আহ্বান করলেন, “সারিপুত্র, এ মূর্খ ব্যক্তি যেখানে দাঁড়িয়েছে সেখানে তার মস্তক সপ্ত খণ্ডে বিভক্ত হওয়ার পূর্বে তাকে ক্ষমা কর।” “ভন্তে, যদি তিনি আমাকে এরূপ বলেন তাহলে আমি সেই আয়ুষ্মানকে ক্ষমা করছি এবং তিনিও আমাকে ক্ষমা করুন।”

২. স-উপাদিসেস সূত্র
১২.১. একসময় ভগবান শ্রাবস্তীর জেতবনে অনাথপিণ্ডিক নির্মিত বিহারে অবস্থান করছিলেন। তখন আয়ুষ্মান সারিপুত্র পূর্বাহ্ণ সময়ে চীবর পরিহিত হয়ে পাত্রচীবর সঙ্গে নিয়ে শ্রাবস্তীতে পিণ্ডচারণে প্রবেশ করেন। তখন শ্রদ্ধেয় সারিপুত্র চিন্তা করলেন, “শ্রাবস্তীতে পিণ্ডচারণের পক্ষে এখনো অনেক সময় আছে। এসময়ের মধ্যে অন্যতীর্থিয় পরিব্রাজকদের আরামে উপস্থিত হওয়া যেতে পারে।” তৎপর আয়ুষ্মান সারিপুত্র অন্যতীর্থিয় পরিব্রাজকদের আরামে উপস্থিত হন, উপস্থিত হয়ে অন্যতীর্থিয় পরিব্রাজকদের সাথে কুশল বিনিময় করেন, কুশল বিনিময়ের পর একপ্রান্তে উপবেশন করেন।

২. সে সময় যেসব উপবিষ্ট সমবেত অন্যতীর্থিয় পরিব্রাজক ছিলেন তাঁদের আলোচ্য বিষয় ছিল, “যারা স-উপাদিসেস কালগত হয় তারা নিরয় হতে অপরিমুক্ত, তির্যগ্‌ যোনি হতে অপরিমুক্ত, প্রেতত্ব হতে অপরিমুক্ত, অপায় দুর্গতি বিনিপাত হতে অপরিমুক্ত।”

৩. তখন আয়ুষ্মান সারিপুত্র অন্যতীর্থিয় পরিব্রাজকদের ভাষিত বিষয়কে অভিনন্দন কিংবা অবজ্ঞা না করে আসন হতে উঠে চলে যাওয়ার সময় নিজকে নিজে বললেন, “আমি ভগবান হতে এ ভাষিত বিষয়ের অর্থ জেনে নেব।” তৎপর আয়ুষ্মান সারিপুত্র শ্রাবস্তীতে পিণ্ডচারণ সমাপ্ত করে প্রত্যাবর্তন করে পিণ্ডপাত গ্রহণ করে ভগবানের নিকট উপস্থিত হন, উপস্থিত হয়ে ভগবানকে অভিবাদন করে একপ্রান্তে উপবেশন করেন। একপ্রান্তে উপবিষ্ট আয়ুষ্মান সারিপুত্র ভগবানকে বললেন, “ভন্তে, তখন আমি পূর্বাহ্ণ সময়ে চীবর পরিহিত হয়ে শ্রাবস্তীতে প্রবেশ করি। ভন্তে, তখন আমি চিন্তা করলাম, শ্রাবস্তীতে পিণ্ডচারণের পক্ষে এখনো অনেক সময় বাকি আছে। এসময়ের মধ্যে অন্যতীর্থিয় পরিব্রাজকদের আরামে উপস্থিত হয়ে অন্যতীর্থিয় পরিব্রাজকদের সাথে কুশল বিনিময় করেন, কুশল বিনিময়ের পর একপ্রান্তে উপবেশন করেন।

সে সময় যেসব উপবিষ্ট সমবেত অন্যতীর্থিয় পরিব্রাজক ছিলেন তাঁদের আলোচ্য বিষয় ছিল, “যারা স-উপাদিসেস কালগত হয় তারা নিরয় হতে অপরিমুক্ত, তির্যগ্‌যোনি হতে অপরিমুক্ত, প্রেতত্ব হতে অপরিমুক্ত, অপায় দুর্গতি বিনিপাত হতে অপরিমুক্ত।”

তখন আয়ুষ্মান সারিপুত্র অন্যতীর্থিয় পরিব্রাজকদের ভাষিত বিষয় অভিনন্দন কিংবা অবজ্ঞা না করে আসন হতে উঠে চলে যাওয়ার সময় নিজকে নিজে বললেন, “আমি ভগবান হতে এ ভাষিত বিষয়ের অর্থ জেনে নেব।”

৪. “সারিপুত্র, এসব অন্যতীর্থিয় পরিব্রাজকের কেউ কেউ নির্বোধ এবং বোধশক্তি হীন, কেউ স-উপাদিসেসকে স-উপাদিসেস হিসাবে জানবে, কেউ অনুপাদিসেসকে অনুপাদিসেস হিসাবে জানবে। সারিপুত্র, এই নয় প্রকার পুদ্গল যখন স-উপাদিসেস কাল প্রাপ্ত হয় তারা নরক হতে, তির্যগ্‌যোনি, প্রেতত্ব ও অপায়দুর্গতি হতে পরিমুক্ত হয়। নয় কী কী?

৫. সারিপুত্র, কোনো পুদ্গল শীল-সমাধি পরিপূরণকারী কিন্তু প্রজ্ঞা পরিপূরণকারী নহে. সে পঞ্চ অধোভাগীয় সংযোজন ক্ষয় করে অন্তরাপরিনিব্বায়ী হয়। সারিপুত্র, এ ধরনের পুদ্গল প্রথম পুদ্গল যে স-উপাদিসেস কাল প্রাপ্ত হয়ে নরক, তির্যগ্‌যোনি, প্রেত ও অপায়দুর্গতি হতে পরিমুক্ত হয়।

৬. পুনঃ, সারিপুত্র, কোনো পুদ্গল শীল ও সমাধি পরিপূরণকারী কিন্তু প্রজ্ঞা পরিপূরণকারী নহে। সে পঞ্চ অধোভাগীয় সংযোজন ক্ষয় করে উপহচ্চপরিনিব্বায়ী হয়, সে পঞ্চ অধোভাগীয় সংযোজন ক্ষয় করে অসংস্কারপরিনিব্বায়ী হয়। সে পঞ্চ অধোভাগীয় সংযোজন ক্ষয় করে সসংস্কারপরিনিব্বায়ী হয়, সে পঞ্চ অধোভাগীয় সংযোজন ক্ষয় করে সে ঊর্ধ্বস্রোতা অকনিষ্ঠগামী হয়। সারিপুত্র, এটা পঞ্চম পুদ্গল যে স-উপাদিসেস কালপ্রাপ্ত হয়ে নরক, তির্যগ্‌যোনি, প্রেত ও অপায়দুর্গতি হতে পরিমুক্ত হয়।

৭. পুনরায়, সারিপুত্র, কোনো পুদ্গল শীল পরিপূরণকারী কিন্তু সমাধি কিংবা প্রজ্ঞা পরিপূরণকারী নহে। সে ত্রি-সংযোজন ক্ষয় করে রাগ-দ্বেষ-মোহ ক্ষয় করে সকৃদাগামী হয়, সে জগতে একবার মাত্র প্রত্যাগমন করে এবং দুঃখের অন্তসাধন করে। সারিপুত্র, এটা ষষ্ঠ পুদ্গল যে স-উপাদিসেস কাল প্রাপ্ত হয়ে নরক, তির্যগ্‌যোনি, প্রেত ও অপায়দুর্গতি হতে মুক্ত হয়।

৮. পুনঃ, সারিপুত্র, কোনো পুদ্গল শীল পরিপূরণকারী কিন্তু সমাধি কিংবা প্রজ্ঞা পরিপূরণকারী নহে। সে ত্রি-সংযোজন ক্ষয় করে একবীজি হয় এবং একবার মাত্র মনুষ্য হিসাবে জন্মগ্রহণ করে দুঃখের অন্তসাধন করে। সারিপুত্র, এটা সপ্তম পুদ্গল যে স-উপাদিসেস কালপ্রাপ্ত হয়ে নরক, তির্যগযোনি, প্রেত ও অপায়দুর্গতি হতে মুক্ত হয়।

৯. পুনরায়, সারিপুত্র, কোনো পুদ্গল শীল পরিপূরণকারী, সমাধি ও প্রজ্ঞায় মধ্যম ধরনের কৃতকার্য। সে ত্রি-সংযোজন ক্ষয় করে কুল হতে কুলে গমনকারী, দুই বা তিন কুল ধাবমান হয়ে দুঃখের অন্তসাধন করে। সারিপুত্র, এটা অষ্টম পুদ্গল যে স-উপাদিসেস কালপ্রাপ্ত হয়ে নরক, তির্যগ্‌যোনি, প্রেত ও অপায়দুর্গতি হতে মুক্ত হয়।

১০. পুনঃ, সারিপুত্র, কোনো পুদ্গল শীল পরিপূরণকারী, সমাধি ও প্রজ্ঞায় মধ্যম ধরনের কৃতকার্য। সে ত্রি-সংযোজন ক্ষয় করে সর্বাধিক সাতবার পুনর্জন্ম গ্রহণ করে এবং সর্বাধিক সাতবার দেব এবং মনুষ্যদের মধ্যে সংসরণ-সন্ধাবন করতে করতে সে দুঃখের অন্তসাধন করে। সারিপুত্র, এটা নবম পুদ্গল যে স-উপাদিসেস কালপ্রাপ্ত হয়ে নরক, তির্যগ্‌যোনি, প্রেত ও অপায়দুর্গতি হতে মুক্ত হয়।

সারিপুত্র, অন্যতীর্থিয় পরিব্রাজকদের কেউ কেউ নির্বোধ এবং বোধশক্তিহীন, কেউ স-উপাদিসেসকে স-উপাদিসেস এবং অনুপাদিসেসকে অনুপাদিসেস হিসাবে জানবে।

সত্যই, সারিপুত্র, এই নয় প্রকার পুদ্গল যখন স-উপাদিসেস কালগত হয় তারা নরক, তির্যগ্‌যোনি, প্রেত ও অপায়দুর্গতি হতে পরিমুক্ত হয়। সারিপুত্র, এখনো পর্যন্ত এই ধর্মপর্যায় ভিক্ষু, ভিক্ষুণী, উপাসক, উপাসিকাদেরকে ভাষিত হয়নি। তার কারণ কী? পাছে এই ধর্মপর্যায় শ্রবণ করে তারা নিজেদের প্রমাদ নিয়ে এসেছিল। অধিকন্তু, সারিপুত্র, এই ধর্মপর্যায় আমা দ্বারা প্রশ্নকৃত হয়ে ভাষিত হয়েছিল।”

৩. কোট্ঠিক/কোট্ঠিত সূত্র
১৩.১. অতঃপর আয়ুষ্মান মহাকোট্ঠিত শ্রদ্ধেয় সারিপুত্রকে দর্শন করতে উপস্থিত হয়েছিলেন, উপস্থিত হয়ে আয়ুষ্মান সারিপুত্রের সাথে কুশল বাক্য বিনিময় করেন, কুশল বাক্য বিনিময়ের পর একপ্রান্তে উপবেশন করেন। একপ্রান্তে উপবিষ্ট শ্রদ্ধেয় মহাকোট্ঠিত শ্রদ্ধেয় সারিপুত্রকে এরূপ বললেন, “বন্ধু সারিপুত্র, এটা কিরূপ? কেউ কি এ আশায় ভগবানের নিকট ব্রহ্মচর্য বাস করেঃ “বর্তমানে এখানে আমি যা কিছু অনুভব করছি ভবিষ্যতেও আমি যেন অনুরূপ অনুভব করতে পারি।””

“প্রকৃতপক্ষে তা নহে বন্ধু।”

“কিন্তু বন্ধু সারিপুত্র, এটা কি এর ঠিক বিপরীতটা?”

“না বন্ধু, প্রকৃতপক্ষে তা নয়।”

“বন্ধু সারিপুত্র, “যে কর্ম সুখবেদনীয়, আমার সেই কর্ম দুঃখবেদনীয় হোক” এ আশায় কি কেউ ভগবানের নিকট ব্রহ্মচর্য বাস করে?”

“বন্ধু, সত্য-সত্যই তা নহে।”

“কেমন বন্ধু সারিপুত্র, “যে কর্ম দুঃখবেদনীয়, আমার সেই কর্ম সুখবেদনীয় হোক,” এ আশায় কি কেউ ভগবানের নিকট ব্রহ্মচর্য বাস করে?”

“বন্ধু সত্যই তা নহে।”

“বন্ধু সারিপুত্র, এটা কেমন, “যে কর্ম পরিপক্ববেদনীয়, আমার সে কর্ম অপরিপক্ববেদনীয় হোক” এ আশায় কি কেউ ভগবানের অধীনে ব্রহ্মচর্য বাস করে?”

“বন্ধু, প্রকৃতপক্ষে তা নহে।”

“বন্ধু সারিপুত্র, এটা কেমন, “যে কর্ম অপরিপক্ববেদনীয়, আমার সে কর্ম পরিপক্ববেদনীয় হোক” এ আশায় কি কেউ ভগবানের নিকট ব্রহ্মচর্য বাস করে?””

“বন্ধু, সত্যই তা নহে।”

“এটা কেমন, বন্ধু সারিপুত্র, “যে কর্ম বহুবেদনীয়, আমার সে কর্ম অল্পবেদনীয় হোক” এ আশায় কি কেউ ভগবানের অধীনে ব্রহ্মচর্য উদ্‌যাপন করে?””

“না বন্ধু, প্রকৃতপক্ষে তা নহে।”

“এটা কেমন, বন্ধু সারিপুত্র, “যে কর্ম অল্পবেদনীয়, আমার সে কর্ম বহুবেদনীয় হোক” এ আশায় কি কেউ ভগবানের নিকট ব্রহ্মচর্য বাস করে?””

“না বন্ধু, তা নহে।”

“এটা কেমন, বন্ধু সারিপুত্র, “যে কর্ম বেদনীয়, আমার সেই কর্ম অবেদনীয় হোক” এ আশায় কি কেউ ভগবানের নিকট ব্রহ্মচর্য বাস করে?””

“বন্ধু, সত্যই তা নহে।”

“বন্ধু সারিপুত্র, এটা কেমন, “যে কর্ম অবেদনীয়, আমার সে কর্ম বেদনীয় হোক” এ আশায় কি কেউ ভগবানের নিকট ব্রহ্মচর্য আচরণ করে?””

“না বন্ধু, সত্যই তা নহে।”

২. “বন্ধু সারিপুত্র, এটা কীরূপ? “বর্তমানে এখানে আমি যা কিছু অনুভব করছি ভবিষ্যতেও আমি যেন অনুভব করতে পারি” কেউ কি এ আশায় ভগবানের নিকট ব্রহ্মচর্য বাস করে?” এভাবে জিজ্ঞাসিত প্রশ্নের উত্তরে আপনি বলেছেন, “না বন্ধু, প্রকৃতপক্ষে তা নহে।””

“বন্ধু সারিপুত্র, এটা কেমন “যে কর্ম ভবিষ্যৎ বেদনীয়, আমার সে কর্ম বর্তমান বেদনীয় হোক” এ আশায় কি কেউ ভগবানের নিকট ব্রহ্মচর্য বাস করে?” “এভাবে জিজ্ঞাসিত প্রশ্নের উত্তরে আপনি বলেছেন, “না বন্ধু, সত্যই তা নহে।”

“তাহলে বন্ধু সারিপুত্র, এটা কেমন, “কর্ম সুখবেদনীয়, আমার সে কর্ম দুঃখবেদনীয় হোক”, এ আশায় কি কেউ ভগবানের নিকট ব্রহ্মচর্য বাস করে?” “এভাবে জিজ্ঞাসিত প্রশ্নের উত্তরে আপনি বলেছেন, “না বন্ধু, প্রকৃতপক্ষে তা নহে।”

“বন্ধু সারিপুত্র, এটা কেমন, “যে কর্ম দুঃখবেদনীয়, আমার সে কর্ম সুখবেদনীয় হোক”, এ আশায় কি কেউ ভগবানের নিকট ব্রহ্মচর্য বাস করে?” “এভাবে জিজ্ঞাসিত প্রশ্নের উত্তরে আপনি বলেছেন, “না বন্ধু, সত্য সত্যই তা নহে।”

“বন্ধু সারিপুত্র, এটা কেমন, “যে কর্ম পরিপক্ববেদনীয়, আমার সে কর্ম অপরিপক্ববেদনীয় হোক” এ আশায় কি কেউ ভগবানের নিকট ব্রহ্মচর্য বাস করে?” “এভাবে জিজ্ঞাসিত প্রশ্নের উত্তরে আপনি বলেছেন, “না বন্ধু, সত্যই তা নহে।”

“বন্ধু সারিপুত্র, এটা কেমন, “যে কর্ম অপরিপক্ববেদনীয়, আমার সে কর্ম পরিপক্ববেদনীয় হোক” এ আশায় কি কেউ ভগবানের নিকট ব্রহ্মচর্য যাপন করে?” “এভাবে জিজ্ঞাসিত প্রশ্নের উত্তরে আপনি বলেছেন, “না বন্ধু, প্রকৃতপক্ষে তা নহে।”

“বন্ধু সারিপুত্র, এটা কেমন, “যে কর্ম বহুবেদনীয়, আমার সে কর্ম অল্পবেদনীয় হোক” এ প্রত্যাশায় কি কেউ ভগবানের নিকট ব্রহ্মচর্য যাপন করে?” “এ প্রশ্নের উত্তরে আপনি বলেছেন, “না বন্ধু, প্রকৃতপক্ষে তা নহে।”

“বন্ধু সারিপুত্র, এটা কেমন, “যে কর্ম অল্পবেদনীয়, আমার সে কর্ম বহুবেদনীয় হোক” এ আশায় কি কেউ ভগবানের নিকট ব্রহ্মচর্য যাপন করে?” “এভাবে জিজ্ঞাসিত প্রশ্নের উত্তরে আপনি বলেছেন, “না বন্ধু, প্রকৃতপক্ষে তা নহে।””

“বন্ধু সারিপুত্র, “যে কর্ম বেদনীয়, আমার সে কর্ম অবেদনীয় হোক” এ আশায় কি কেউ ভগবানের নিকট ব্রহ্মচর্য যাপন করে?” “এ প্রশ্নের উত্তরে আপনি বলেছেন, “না বন্ধু, সত্যই তা নহে।”

“বন্ধু সারিপুত্র, এটা কেমন, “যে কর্ম অবেদনীয়, আমার সে কর্ম বেদনীয় হোক” এ আশায় কি কেউ ভগবানের নিকট ব্রহ্মচর্য যাপন করে?” “এ প্রশ্নের উত্তরে আপনি বলেছেন, “না বন্ধু, প্রকৃতপক্ষে তা নহে।” তাহলে ভগবানের নিকট ব্রহ্মচর্য যাপনের কারণ কী?”

৩. “বন্ধু, যা কিছু অজ্ঞাত তা জানার জন্য, যা কিছু অদৃষ্ট তা দর্শনের জন্য, যা কিছু অপ্রাপ্ত তার প্রাপ্তির জন্য, যা কিছু অপ্রত্যক্ষ তার প্রত্যক্ষণ বা আয়ত্তের জন্য ভগবানের নিকট ব্রহ্মচর্য জীবন যাপিত হয়।”

“বন্ধু, যা কিছু অজ্ঞাত তা জানার জন্য, যা কিছু অদৃষ্ট তা দর্শনের জন্য, যা কিছু অপ্রাপ্ত তার প্রাপ্তির জন্য, যা কিছু অপ্রত্যক্ষ তার প্রত্যক্ষণ বা আয়ত্তের জন্য কি ভগবানের নিকট ব্রহ্মচর্য জীবন যাপিত হয়?”

“এটা দুঃখ, যা কিছু অজ্ঞাত তা জানার জন্য, যা কিছু অদৃষ্ট তা দর্শনের জন্য, যা কিছু অপ্রাপ্ত তা প্রাপ্তির জন্য, যা কিছু অপ্রত্যক্ষ তা প্রত্যক্ষণ এবং আয়ত্তের জন্য ভগবানের নিকট ব্রহ্মচর্য জীবন যাপিত হয়।”

“এটা দুঃখ সমুদয়, যা কিছু অজ্ঞাত তা জানার জন্য, যা কিছু অদৃষ্ট তা দর্শনের জন্য, যা কিছু অপ্রাপ্ত তা প্রাপ্তির জন্য, যা কিছু অপ্রত্যক্ষ তা প্রত্যক্ষণ এবং আয়ত্তের জন্য ভগবানের নিকট ব্রহ্মচর্য জীবন যাপিত হয়।”

“এটা দুঃখ নিরোধ, এটা অজ্ঞাত, অদৃষ্ট, অপ্রাপ্ত, অপ্রত্যক্ষ বা অনায়ত্ত এবং বন্ধু, এটা জানার জন্য, দর্শনের জন্য, প্রাপ্তির জন্য, প্রত্যক্ষণ এবং আয়ত্তের জন্য ভগবানের নিকট ব্রহ্মচর্য জীবন যাপিত হয়।”

“এটা দুঃখনিরোধগামিনী প্রতিপদা, এটা অজ্ঞাত অদৃষ্ট, অপ্রাপ্ত, অপ্রত্যক্ষ বা অনায়ত্ত এবং বন্ধু, এটা জানার জন্য, দর্শনের জন্য, প্রাপ্তির জন্য, প্রত্যক্ষণ এবং আয়ত্তের জন্য ভগবানের নিকট ব্রহ্মচর্য জীবন যাপিত হয়।”

“বন্ধু, এটা অজ্ঞাত, অদৃষ্ট, অপ্রাপ্ত, অপ্রত্যক্ষ বা অনায়ত্ত, এটা জানার জন্য, দর্শনের জন্য, প্রাপ্তির জন্য, প্রত্যক্ষণ বা আয়ত্তের জন্য ভগবানের নিকট ব্রহ্মচর্য জীবন যাপিত হয়।”

৪. সমিদ্ধি সূত্র
১৪.১. অতঃপর আয়ুষ্মান সমিদ্ধি আয়ুষ্মান সারিপুত্রের নিকট উপস্থিত হন, উপস্থিত হয়ে আয়ুষ্মান সারিপুত্রকে অভিবাদন করে একপ্রান্তে উপবেশন করেন। একপ্রান্তে উপবিষ্ট আয়ুষ্মান সমিদ্ধিকে আয়ুষ্মান সারিপুত্র বললেন, “কিসের ভিত্তিতে পুরুষের সংকল্পবিতর্ক উৎপন্ন হয়?”

“ভন্তে, নাম এবং রূপের ভিত্তিতে। কি তাদিগকে নানাত্ব দান করে, সমিদ্ধি?” “ধাতু ভন্তে।” “সমিদ্ধি, কি কারণে এদের উৎপত্তি?” “ভন্তে, স্পর্শের কারণে” “তাদের সাধারণ ভিত্তি কোথায়?” “ভন্তে, বেদনায়।” “সমিদ্ধি, কি তাদের মুখ্য?” “সমাধি মুখ্য অবস্থা, ভন্তে।” “সমিদ্ধি, কি তাদের অধিপতি?” “ভন্তে, স্মৃতিপরায়ণতা অধিপতি।” “সমিদ্ধি, কি তাদের উচ্চতর অবস্থা?” “ভন্তে, প্রজ্ঞা।” “সমিদ্ধি, কি তাদের সার?” “ভন্তে, বিমুক্তিসার।” “সমিদ্ধি, তারা কিসে মিশে যায়?” “ভন্তে, অমৃতে (মৃত্যুহীনে)।”

২. “সমিদ্ধি, কিসের ভিত্তিতে পুরুষের সংকল্পবিতর্ক উৎপন্ন হয়?” এ প্রশ্ন জিজ্ঞাসিত হয়ে “নাম এবং রূপের ভিত্তিতে ভন্তে,” উত্তর দিতেছ; “কী তাদিগকে নানাত্ব দান করে সমিদ্ধি?” এ প্রশ্ন জিজ্ঞাসিত হয়ে “ধাতু ভন্তে” উত্তরে বলতেছ, “কী কারণে সমিদ্ধি এদের উৎপত্তি” এ ধরনের প্রশ্ন জিজ্ঞাসিত হয়ে “ভন্তে, স্পর্শের কারণে “এ বলে উত্তরে বলছ; “এদের সাধারণ ভিত্তি কোথায় সমিদ্ধি?” এ ধরনের প্রশ্ন জিজ্ঞাসিত হয়ে তুমি বলতেছ “ভন্তে, বেদনায়”; “সমিদ্ধি, কী তাদের মুখ্য?” এ প্রশ্ন জিজ্ঞাসিত হয়ে তুমি উত্তরে বলতেছ, “সমাধি মুখ্য ভন্তে”; “সমিদ্ধি, কি তাদের অধিপতি?” এ প্রশ্ন জিজ্ঞাসিত হয়ে তুমি উত্তরে বলছ, “ভন্তে, স্মৃতিপরায়ণতা।” “সমিদ্ধি, কী তাদের উচ্চতর অবস্থা?” এ প্রশ্ন জিজ্ঞাসিত হয়ে তুমি উত্তরে বলতেছ, “ভন্তে, প্রজ্ঞা।” “সমিদ্ধি, কী তাদের সার?” এ প্রশ্ন জিজ্ঞাসিত হয়ে তুমি বলতেছ, “ভন্তে, বিমুক্তিসার।” “সমিদ্ধি, তারা কিসে মিশে যায়?” এ প্রশ্ন জিজ্ঞাসিত হয়ে তুমি উত্তরে বলতেছ, “ভন্তে, অমৃতে (মৃত্যুহীনে)।” সাধু, সাধু সমিদ্ধি; তোমার নিকট উত্থাপিত প্রশ্নের যথার্থ উত্তরই প্রদান করেছ। কিন্তু তাই বলে সেজন্য দম্ভ করো না।”

৫. গণ্ড সূত্র
১৫.১. “ভিক্ষুগণ, বহু বৎসর ধরে সৃষ্ট একটা গণ্ডের বিষয় কল্পনা কর। এ ক্ষতের নয়টি মুখ, নয়টি স্বাভাবিক মুখ থাকতে পারে। তা হতে যা কিছু বের হতে পারে অশুচি অবশ্যই বের হয়; দুর্গন্ধ অবশ্যই বের হয়; অতিশয় ঘৃণিত বস্তু বের হয়, যা কিছু নির্গত হয় অশুচিই নির্গত হয়, দুর্গন্ধই নির্গত হয়, ঘৃণিত বস্তুই নির্গত হয়।

২. গণ্ড, ভিক্ষুগণ, চতুর্মহাভূত কায়ের একটি নাম, মাতাপিতার উৎপাদন, খাদ্য ও টক, দুধের একটা পিণ্ড যা অনিত্য এবং উৎসাদন, পরিমর্দন, ভেদন, বিধ্বংসন-ধর্মের অধীন, এর নয়টি মুখ, নয়টি স্বাভাবিক মুখ। তা হতে যা কিছু বের হয় অশুচিই বের হয়, দুর্গন্ধ বের হয়, ঘৃণিত বস্তুই বের হয়; যা কিছু নির্গত হয় অশুচিই নির্গত, দুর্গন্ধ নির্গত হয়। ঘৃণিত বস্তুই নির্গত হয়।

সেজন্য ভিক্ষুগণ, এ কায়ে বিরাগ পোষণ কর।”

৬. সংজ্ঞা সূত্র
১৬.১. “ভিক্ষুগণ, এই নয়টি সংজ্ঞা ভাবিত বহুলীকৃত হলে মহা ফল প্রদায়ক, মহা আনিশংসসম্পন্ন, অমৃতে মিশে যায়, অমৃতে পর্যাবসান হয়। নয় কী কী?

২. অশুভসংজ্ঞা, মরণসংজ্ঞা, আহারে প্রতিকূলসংজ্ঞা, সর্বলোকে অনভিরতিসংজ্ঞা, অনিত্যসংজ্ঞা, অনিত্যে দুঃখসংজ্ঞা, দুঃখে অনাত্মসংজ্ঞা, পরিত্যাগসংজ্ঞা, বিরাগসংজ্ঞা।

ভিক্ষুগণ, এই নয়টি সংজ্ঞা ভাবিত বহুলীকৃত হলে মহা ফল প্রদায়ক, মহা আনিশংসসম্পন্ন, অমৃতে মিশে যায়, অমৃতে পর্যাবসান হয়।”

৭. কুল সূত্র
১৭.১. “হে ভিক্ষুগণ, যদি কেউ ইতো মধ্যে কোনো পরিবারে গমন না করে থাকে তাহলে এই নবাঙ্গযুক্ত কারণে গমন শোভন কিংবা গমন করে থাকলে তাদের সাথে উপবেশন অশোভন। নয় কী কী?

২. তারা আনন্দিত মনে আসন থেকে উঠে দাঁড়ায় না, আনন্দিত মনে অভিবাদন করে না, আনন্দিত মনে আসন প্রদান করে না, আসন থাকলেও লুকিয়ে রাখে, অনেক থাকা সত্ত্বেও অল্পই দেয়। উত্তম খাদ্য থাকা সত্ত্বেও মোটা খাদ্যই দেয়, শ্রদ্ধা সহকারে দেয় না, ধর্ম শ্রবণের জন্য উপবেশন করে না, ভাষিত বিষয়ের রস উপভোগ করে না।

ভিক্ষুগণ, যদি কেউ ইতোমধ্যে কোনো পরিবারে গমন না করে থাকে তাহলে অশোভন এ নবাঙ্গযুক্ত কারণে গমন কিংবা গমন করে থাকলে তাদের সাথে উপবেশন অশোভন।

৩. হে ভিক্ষুগণ, যদি কেউ ইতোমধ্যে গমন না করে থাকে এই নবাঙ্গযুক্ত কারণে গমন শোভন কিংবা গমন করে থাকলে তাদের সাথে উপবেশন শোভন। নয় কী কী?

৪. তারা আনন্দিত মনে আসন থেকে উঠে দাঁড়ায়, আনন্দিত মনে অভিবাদন করে, আনন্দিত মনে আসন প্রদান করে, আসন থাকলে লুকিয়ে রাখে না, অনেক থাকলে প্রচুর দেয়, প্রণীত থাকলে প্রণীতই দেয়, অসম্মান ও অশ্রদ্ধাভরে দেয় না, সম্মান ও শ্রদ্ধাভরেই দেয়, ধর্ম শ্রবণের জন্য উপবেশন করে, ভাষিত বিষয়ের রস উপভোগ করে।

ভিক্ষুগণ, যদি কেউ ইতোমধ্যে কোনো পরিবারে গমন না করে এই নবাঙ্গযুক্ত কারণে গমন শোভন কিংবা গমন করে থাকলে তাদের সাথে উপবেশন শোভন।”

৮. নবাঙ্গ উপোসথ সূত্র
১৮.১. “হে ভিক্ষুগণ, উপোসথ দিবসে যখন নবাঙ্গসম্পন্ন উপোসথ রক্ষিত ও উদ্‌যাপিত হয় তা মহাফলদায়ক, মহা আনিশংসকর, মহোজ্জ্বল, ব্যাপক পরিব্যাপ্ত হয় এবং কীভাবে নবাঙ্গসম্পন্ন উপোসথ রক্ষিত ও উদ্‌যাপিত হয় যা মহাফলদায়ক, মহা আনিশংসকর, মহোজ্জ্বল, ব্যাপক পরিব্যাপ্ত হয়?

২. হে ভিক্ষুগণ, একজন আর্যশ্রাবকের বিষয় বিবেচনা কর যে গভীরভাবে বিবেচনা করে, “যাবজ্জীবন অরহৎগণ প্রাণিহত্যা প্রতিবিরত; তাঁরা দণ্ড এবং শস্ত্র পরিহার করে বিবেকবান এবং সর্বজীবের প্রতি দয়াশীল, করুণাপূর্ণ, অনুকম্পাশীল হয়ে বাস করেন। আমিও এখন অদ্য রাত্রে এবং দিনে প্রাণিহত্যা পরিত্যাগ করে প্রাণিহত্যা প্রতিবিরত হব; দণ্ড এবং শস্ত্র পরিত্যাগ করে আমি বিবেকবান এবং সর্ব জীবের প্রতি দয়ালু, করুণাপূর্ণ, অনুকম্পাশীল হয়ে বাস করব। সুতরাং, এ উপায়ে আমি অর্হৎগণের উদাহরণ অনুসরণ করব এবং উপোসথ পালন করব।” এই প্রথম গুণে উপোসথ উদ্‌যাপিত হয়।

৩. হে ভিক্ষুগণ, একজন আর্যশ্রাবকের বিষয় বিবেচনা কর যে গভীরভাবে বিবেচনা করে, “অর্হৎগণ যাবজ্জীবন অদত্তবস্তু গ্রহণ প্রতিবিরত। তাঁরা প্রদত্ত বস্তু গ্রহণকারী, প্রদত্তবস্তু প্রত্যাশী, চৌর্যবৃত্তি নয়, শুচিসম্পন্ন হয়ে তাঁরা জীবন নির্বাহ করেন। আমিও এখন অদ্য দিনে এবং রাতে প্রদত্তবস্তু গ্রহণকারী প্রদত্তবস্তু প্রত্যাশী হব; চৌর্যবৃত্তি নয়, শুচিসম্পন্ন হয়েই আমি জীবন নির্বাহ করব। সুতরাং, এ উপায়ে আমি অর্হৎগণের উদাহরণ অনুসরণ করব এবং উপোসথ পালন করব। এই দ্বিতীয় গুণে উপোসথ যাপিত হয়।

৪. হে ভিক্ষুগণ, একজন আর্যশ্রাবকের বিষয় বিবেচনা কর যে গভীরভাবে বিবেচনা করে, “অর্হৎগণ যাবজ্জীবন অব্রহ্মচর্য পরিহার করে ব্রহ্মচর্যে রত, তাঁরা মৈথুন, গ্রাম্য আচরণ বিরত। আমিও এখন থেকে তদ্রূপ করব। এ উপায়ে আমি অর্হৎগণের উদাহরণ অনুসরণ করব এবং উপোসথ পালন করব। এই তৃতীয় গুণে উপোসথ প্রতিপালিত হয়।

৫. হে ভিক্ষুগণ, একজন আর্যশ্রাবকের বিষয় বিবেচনা কর যে গভীরভাবে বিবেচনা করে, “অর্হৎগণ যাবজ্জীবন মিথ্যা ভাষণ পরিহার করে মিথ্যাভাষণ প্রতিবিরত, সত্যবাদী, আস্থাশীল, বিশ্বাসযোগ্য, নির্ভরযোগ্য, তাঁরা জগতে কারো সাথে প্রবঞ্চনা করেন না। আমিও এখন অদ্য দিনে-রাতে মিথ্যাভাষণ প্রতিবিরত, সত্যবাদী, আস্থাশীল, বিশ্বাসভাজন, নির্ভরযোগ্য হব। জগতে কারো সাথে প্রবঞ্চনা করব না। সুতরাং, এ উপায়ে আমি অর্হৎগণের উদাহরণ অনুসরণ করব এবং উপোসথ পালন করব। এই চতুর্থ গুণে উপোসথ উদ্‌যাপিত হয়।

৬. হে ভিক্ষুগণ, একজন আর্যশ্রাবকের বিষয় বিবেচনা কর যে গভীরভাবে বিবেচনা করে, “অর্হৎগণ যাবজ্জীবন সুরা-মদ্যপান, প্রমাদজনককর্ম পরিহার করে সুরা-মদ্যপান ও প্রমাদজনক কার্য প্রতিবিরত হন। আমিও এখন থেকে তদ্রূপ করব। সুতরাং, এ উপায়ে আমি অর্হৎগণের উদাহরণ অনুসরণ করব এবং উপোসথ পালন করব। এই পঞ্চম গুণে উপোসথ প্রতিপালিত হয়।

৭. হে ভিক্ষুগণ, একজন আর্যশ্রাবকের বিষয় বিবেচনা কর যে গভীরভাবে বিবেচনা করে, “অর্হৎগণ যাবজ্জীবন দিনে একবার মাত্র ভোজনকারী একাহারী, বিকালভোজন বিরত হন। আমিও এখন থেকে তদ্রূপ করব। সুতরাং, এ উপায়ে আমি অর্হৎগণের উদাহরণ অনুসরণ করব এবং উপোসথ পালন করব। এই ষষ্ঠ গুণে উপোসথ প্রতিপালিত হয়।

৮. হে ভিক্ষুগণ, একজন আর্যশ্রাবকের বিষয় বিবেচনা কর যে গভীরভাবে বিবেচনা করে, “অর্হৎগণ যাবজ্জীবন নৃত্য-গীত দর্শন, মালা পরিধান, নিজকে সজ্জিতকরণ বা অলংকার ইত্যাদি জাঁকজমক পরিধান, সুগন্ধি দ্রব্য ব্যবহার প্রতিবিরত হন। আমিও এখন থেকে এসব হতে প্রতিবিরত হব। এ উপায়ে আমি অর্হৎগণের উদাহরণ অনুসরণ করব এবং উপোসথ পালন করব। এই সপ্তম গুণে উপোসথ প্রতিপালিত হয়।

৯. হে ভিক্ষুগণ, একজন আর্যশ্রাবকের বিষয় বিবেচনা কর যে গভীরভাবে বিবেচনা করে, “অর্হৎগণ যাবজ্জীবন উচ্চশয্যামহাশয্যা পরিত্যাগ করে উচ্চশয্যামহাশয্যা প্রতিবিরত হন, নিচু শয্যায় শয়ন করেন, মঞ্চে বা ছড়ানো তৃণে। আমিও এখন অদ্য দিবা এবং রাত্রে উচ্চশয্যা-মহাশয্যা ব্যবহার হতে বিরত হব, নিচু শয্যায়, মঞ্চে বা ছড়ানো তৃণে শয়ন করব। সুতরাং, এ উপায়ে আমি অর্হৎগণের উদাহরণ অনুসরণ করব এবং উপোসথ প্রতিপালন করব।” এই অষ্টম গুণে উপোসথ প্রতিপালিত হয়।

১০. ভিক্ষুগণ, আর্যশ্রাবক মৈত্রীযুক্ত চিত্তে একদিক পরিব্যাপ্ত করে বাস করেন; তদ্রূপ দ্বিতীয়, তৃতীয় এবং চতুর্থ দিকও। তদ্রূপ জগতের ঊর্ধ্ব, অধো চতুর্দিক, সর্বত্র তিনি বহুদূর প্রসারিত, বিপুল, মহৎ, অপ্রমাণ, বৈরিতাহীন, বিদ্বেষহীন, মৈত্রীযুক্ত চিত্তে পরিব্যাপ্ত করে অবস্থান করেন। এই নবম গুণে উপোসথ প্রতিপালিত হয়।

ভিক্ষুগণ, উপোসথ দিবসে যখন এই নবাঙ্গযুক্ত উপোসথ প্রতিপালিত ও উদ্‌যাপিত হয় তা মহা ফলদায়ক মহা লাভজনক, মহোজ্জ্বল, মহা পরিব্যাপ্ত হয়।”

৯. দেবতা সূত্র
১৯.১. “হে ভিক্ষুগণ, দিব্য আভরণ প্রতিমণ্ডিত বহু দেবতা আপন দিব্যজ্যোতিতে সমগ্র জেতবন আলোকিত করে শেষ রাত্রে আমার নিকট উপস্থিত হন, উপস্থিত হয়ে আমাকে অভিবাদন করে একপ্রান্তে দণ্ডায়মান হন। হে ভিক্ষুগণ, একপ্রান্তে দণ্ডায়মান সেসব দেবতা আমাকে বললেন, “ভন্তে, যখন পূর্বে আমরা মনুষ্যদের মধ্যে বাস করেছিলাম, অনাগারিক প্রব্রজিতগণ আমাদের নিকট উপস্থিত হয়েছিলেন এবং যদিও আমরা (সম্মানবশত) আসন হতে উঠেছিলাম, আমরা (হাততুলে) তাঁদেরকে অভিবাদন জানাইনি। ভন্তে, এ কর্তব্য পরিপূরণ না করে আমরা তীব্র অনুশোচনা করেছি এবং তখন থেকে আমরা দুঃখ ভোগ করছি; যেহেতু, আমরা হীন কায়ে উৎপন্ন হয়েছি।”

২. “ভিক্ষুগণ, তখন সম্বহুল দেবতার অপর একজন আমার নিকট উপস্থিত হয়ে আমাকে বললেন, “ভন্তে, পূর্বে আমরা যখন মনুষ্যদের মধ্যে বাস করতেছিলাম তখন অনাগারিক প্রব্রজিতগণ আমাদের নিকট উপস্থিত হয়েছিলেন এবং যদিও আমরা আসন হতে উঠেছিলাম এবং অভিবাদন করেছিলাম, আমরা তাঁদেরকে আসন প্রদান করিনি। ভন্তে, এই কর্তব্য প্রতিপালন না করে আমরা তীব্র অনুশোচনা করেছি এবং তখন থেকে আমরা দুঃখ ভোগ করে আসছি; যেহেতু আমরা হীন কায়ে জন্মগ্রহণ করেছি।”

৩. ভিক্ষুগণ, দেবতাদের অপর একজন আমার নিকট এসে আমাকে বললেন, “ভন্তে, পূর্বে আমরা যখন মনুষ্যদের মধ্যে বাস করতেছিলাম তখন অনাগারিক প্রব্রজিতগণ আমাদের নিকট উপস্থিত হয়েছিলেন এবং যদিও আমরা আসন হতে উঠেছিলাম এবং অভিবাদন করেছিলাম এবং আমরা তাঁদেরকে আসন প্রদান করেছিলাম, আমাদের শক্তি ও সামর্থ্য অনুসারে আমাদের খাদ্য বিভাজন করে তাঁদেরকে দেইনি। ভন্তে, এই কর্তব্য প্রতিপালন না করে আমরা তীব্র অনুশোচনা করেছি এবং তখন থেকে আমরা দুঃখ ভোগ করে আসছি; যেহেতু আমরা হীন কায়ে জন্মগ্রহণ করেছি।”

হে ভিক্ষুগণ দেবতাদের মধ্যে অপর একজন আমার নিকট এসে আমাকে বললেন, “ভন্তে, পূর্বে আমরা যখন মনুষ্যদের মধ্যে বাস করতেছিলাম তখন অনাগারিক প্রব্রজিতগণ আমাদের নিকট উপস্থিত হয়েছিলেন এবং যদিও আমরা আসন হতে উঠেছিলাম এবং অভিবাদন করেছিলাম আমরা তাঁদেরকে আসন প্রদান করেছিলাম এবং আমাদের শক্তি ও সামর্থ্য অনুসারে তাঁদেরকে খাদ্য বিভাগ করে দিয়েছিলাম, ধর্ম শ্রবণের জন্য আমরা চতুর্দিকে উপবেশন করিনি। ভন্তে, এই কর্তব্য প্রতিপালন না করে আমরা তীব্র অনুশোচনা করেছি এবং তখন থেকে আমরা দুঃখ ভোগ করে আসতেছি; যেহেতু আমরা হীন কায়ে জন্মগ্রহণ করেছি।”

ভিক্ষুগণ, দেবতাদের অপর একজন আমার নিকট এসে আমাকে বললেন, “ভন্তে, পূর্বে আমরা যখন মনুষ্যদের মধ্যে বাস করতেছিলাম তখন অনাগারিক প্রব্রজিতগণ আমাদের নিকট উপস্থিত হয়েছিলেন এবং যদিও আমরা আসন হতে উঠেছিলাম এবং অভিবাদন করেছিলাম এবং আমরা তাঁদেরকে আসন প্রদান করেছিলাম, আমাদের শক্তি ও সামর্থ্য অনুসারে তাঁদেরকে খাদ্য বিভাগ করে দিয়েছিলাম, ধর্ম শ্রবণের জন্য আমরা চতুর্দিকে উপবেশন করেছিলাম কিন্তু মনোযোগ দিয়ে ধর্ম শ্রবণ করিনি। ভন্তে, এই কর্তব্য প্রতিপালন না করে আমরা তীব্র অনুশোচনা করেছি এবং তখন থেকে আমরা দুঃখ ভোগ করে আসছি; যেহেতু আমরা হীন কায়ে জন্মগ্রহণ করেছি।”

হে ভিক্ষুগণ, দেবতাদের মধ্যে অপর একজন আমার নিকট এসে আমাকে বললেন, “ভন্তে, পূর্বে আমরা যখন মনুষ্যদের মধ্যে বাস করতেছিলাম তখন অনাগারিক প্রব্রজিত আমাদের নিকট উপস্থিত হয়েছিলেন এবং যদিও আমরা আসন হতে উঠেছিলাম এবং অভিবাদন করেছিলাম এবং আমরা তাঁদেরকে আসন প্রদান করেছিলাম, আমাদের শক্তি ও সামর্থ্য অনুসারে তাঁদেরকে খাদ্য-দ্রব্য বিভাগ করে দিয়েছিলাম, ধর্ম শ্রবণের জন্য আমরা চতুর্দিকে উপবেশন করেছিলাম, অন্যমনস্ক হয়ে ধর্ম শ্রবণ করেছিলাম কিন্তু ধর্মশ্রবণ করে তা ধারণ করিনি... ধর্ম শ্রবণ করে তা ধারণ করেছিলাম কিন্তু ধারণকৃত বিষয়ের অর্থ অনুসন্ধান করিনি।... যদিও ধারণকৃত ধর্মের অর্থ অনুসন্ধান করেছি কিন্তু অর্থ জ্ঞাত হয়ে ধর্ম জ্ঞাত হয়ে ধর্মানুধর্ম প্রতিপন্ন হইনি। ভন্তে, এই কর্তব্য প্রতিপালন না করে আমরা তীব্র অনুশোচনা করেছি এবং তখন থেকে আমরা দুঃখ ভোগ করে আসছি; যেহেতু আমরা হীন দেহে পুনর্জন্ম গ্রহণ করেছি।”

৪. ভিক্ষুগণ, দেবতাদের মধ্যে অপর এক দেবতা উপস্থিত হয়ে আমাকে বললেন, “ভন্তে, পূর্বে আমরা যখন মনুষ্যদের মধ্যে বাস করতেছিলাম তখন অনাগারিক প্রব্রজিতগণ আমাদের নিকট উপস্থিত হয়েছিলেন; ভন্তে, আমরা তাঁদেরকে দর্শন করে আসন হতে উঠেছিলাম এবং অভিবাদন করেছিলাম। তাঁদেরকে আসন প্রদান করেছিলাম; আমাদের শক্তি ও সামর্থ্য অনুসারে তাঁদেরকে খাদ্য-দ্রব্য বিভাজন করে দিয়েছিলাম; ধর্ম শ্রবণের জন্য চতুর্দিকে উপবেশন করেছিলাম ধর্ম শ্রবণ করেছিলাম; যে ধর্ম শ্রবণ করেছিলাম তা মনে ধারণ করেছিলাম; ধারণকৃত ধর্মের অর্থ অনুসন্ধান করেছিলাম; অর্থ ও ধর্ম উভয় জ্ঞাত হয়ে ধর্মানুধর্মপ্রতিপন্ন হয়েছিলাম। ভন্তে, এসব পরিপূরণ করে আমরা কোনো প্রকার অনুশোচনা ভোগ করিনি কিংবা তখন থেকে দুঃখ ভোগ করিনি; যেহেতু আমরা উত্তম কায়ে পুনর্জন্ম লাভ করেছি।”

হে ভিক্ষুগণ, বৃক্ষমূলসমূহ, শূন্যাগারসমূহ দর্শন কর, হে ভিক্ষুগণ, ধ্যান কর, অলস হয়ো না, পরবর্তীকালে যেন অনুশোচনা ভোগ করতে না হয়, যেমনটি করেছিল প্রথম অষ্টবিধ দেবতারা”

১০. বেলাম সূত্র
২০.১. একসময় ভগবান শ্রাবস্তীতে জেতবনে অনাথপিণ্ডিক নির্মিত বিহারে অবস্থান করেছিলেন। তখন অনাথপিণ্ডিক গৃহপতি ভগবানের নিকট উপস্থিত হন, উপস্থিত হয়ে ভগবানকে অভিবাদন করে একপ্রান্তে উপবেশন করেন। একপ্রান্তে উপবিষ্ট অনাথপিণ্ডিক গৃহপতিকে ভগবান বললেন, “গৃহপতি, আপনার পরিবারে দান দেয়া হয় কি?”

গৃহপতি উত্তর করলেন, হ্যাঁ ভন্তে, দান দেওয়া হয় বটে, তবে তা হীন। কাঁজিসহ তণ্ডুল কণার অন্ন মাত্র।

২. হে গৃহপতি, হীন হোক আর শ্রেষ্ঠ হোক, যে দান দিতেছেন তা যদি অযত্ন সহকারে দেওয়া হয়, অগৌরবের সহিত, অপ্রসন্ন চিত্তে দেওয়া হয় এবং “এ দানের ফল আমি পাব না এ ধারণা করে দেওয়া হয় তদ্বারা জন্ম-জন্মান্তরে ভোগ-সম্পত্তি, বস্ত্র ও যান বাহনাদি পঞ্চ কাম্যবস্তু বিপুলভাবে উৎপন্ন হলেও তা পরিভোগে চিত্ত রঞ্জিত হয় না এবং তার যে স্ত্রী, পুত্র, দাস, পোষ্য ও কর্মচারিগণ আছে তারা তার বাক্যাদি গ্রাহ্য করে না, গ্রাহ্য করার প্রয়োজনও মনে করে না। তার কারণ কী? হে গৃহপতি, অগৌরব ও অযত্ন সহকারে কৃতকর্মের ফল এরূপই হয়ে থাকে।

৩. হে গৃহপতি, দানীয় বস্তু হীন হোক বা শ্রেষ্ঠ হোক, তা প্রসন্ন চিত্তে, স্বহস্তে, গৌরবের সহিত ও “এ দান কর্মের বিপাক পাব” এ ধারণায় দেওয়া হয়, তৎফলে দায়ক জন্ম-জন্মান্তরে প্রচুর পরিমাণে অন্ন-বস্ত্র ও যানাদি পঞ্চ কাম্য বস্তু লাভ করে তা ভোগ করতে চিত্তও রঞ্জিত হয় এবং তার স্ত্রী, পুত্র, দাস, পোষ্য ও কর্মচারীগণ তার আদেশ-নির্দেশাদি মনোযোগের সাথে শ্রবণ করে, শ্রবণ করার জন্য উৎকর্ণ হয়ে থাকে এবং একান্ত মনে তাকে সেবা করে। তার কারণ কী? সম্মান ও সৎকারপূর্বক কৃত কর্মের ফল এরূপই হয়ে থাকে।

৪. হে গৃহপতি, অতি প্রাচীনকালে বেলাম নামক জনৈক ব্রাহ্মণ ছিলেন। তিনি এরূপ মহাদান দিয়েছিলেন, রৌপ্যপূর্ণ চুরাশি সহস্র সুবর্ণ পাত্র, সুবর্ণ দ্বারা পরিপূর্ণ চুরাশি সহস্র রৌপ্য পাত্র, সপ্তরত্ন, পরিপূর্ণ চুরাশি সহস্র কাংস্য পাত্র। সুবর্ণ অলংকার ও সুবর্ণ ধ্বজায় অলংকৃত হেমজালে আচ্ছাদিত চুরাশি সহস্র হস্তীর সিংহ-চর্ম, ব্যাঘ্র-চর্ম, নেক্‌ড়ে-চর্ম ও পাণ্ডুকম্বল দ্বারা পরিবেষ্টিত, সুবর্ণ অলংকারে অলংকৃত। সুবর্ণ ধ্বজা ও হেমজালে আচ্ছাদিত চুরাশি সহস্র রথ, উভয় শৃঙ্গ সুবর্ণ কোষে আবৃত গ্রীবায় সুবর্ণ ঘণ্টাসহ রাজমালতী পুষ্পের মালা পরিহিত, পাদসমূহ সুবর্ণ নুপুরে ভূষিত ও দেহ মূল্যবান বিচিত্র বস্ত্রে আচ্ছাদিত চুরাশি সহস্র গাড়ি, মণি-মুক্তা কুণ্ডলাদি অলঙ্কারে বিভূষিতা চুরাশি সহস্র কন্যা, চতুরাঙ্গুল দীর্ঘ লোমবিশিষ্ট মহা কোজ, উর্ণাময় শ্বেতাস্তরণ, ঘন পুষ্প ও উর্ণাময় আস্তরণ, কদলী মৃগপৃষ্ঠের ন্যায় সুচিত্রিত আস্তরণ দ্বারা সজ্জিত, রত্নময় চন্দ্রাতপ আচ্ছাদিত এবং শিয়রে ও পাদ-স্থানে সুরক্তিম মূল্যবান উপাধানসহ চুরাশি সহস্র পালঙ্ক এবং সূক্ষ্ম ক্ষোম-কম্বল ও কার্পাস বস্ত্র, প্রত্যেক প্রকারের চুরাশি সহস্র কোটি দান করেছিলেন। আর অন্ন-বস্ত্র-পানীয়-খাদ্য-ভোজ্য-লেহ্য-পেয়্য-বস্তুর কথাই বা কী? যেমন দান-নদী প্রবাহিত হয়েছিল।

৫. গৃহপতি, সে সময়ে যিনি এরূপ মহাদান দিয়েছিলেন সেই বেলাম ব্রাহ্মণ অন্য কেউ বলে ধারণা করবেন না। আমিই সেই বেলাম ব্রাহ্মণ ছিলাম। আমিই সেই মহাদান দিয়েছিলাম, কিন্তু গৃহপতি, সেই দানে শীলবান উপযুক্ত কোনো দানগ্রহীতা কেউ ছিল না। তাই সে দান কেউ বিশুদ্ধও করতে পারেনি। হে গৃহপতি, বেলাম ব্রাহ্মণ যে মহাদান দিয়েছিলেন তা হতেও মহাফলপ্রদ হয় যে একজন মাত্র দৃষ্টিসম্পন্ন ব্যক্তিকে (স্রোতাপন্নকে) ভোজন করায়। হে গৃহপতি, বেলাম ব্রাহ্মণ যে মহাদান দিয়েছিলেন এবং যে একজন মাত্র দৃষ্টিসম্পন্ন ব্যক্তিকে ভোজন দান করে তা” হতেও মহাফলপ্রদ হয় যে শতজন দৃষ্টিসম্পন্ন ব্যক্তিকে ভোজন করায়। গৃহপতি, বেলাম ব্রাহ্মণ যে মহাদান দিয়েছিলেন এবং যে একজন মাত্র স্রোতাপন্নকে ভোজন করায়, আর যে শতজন স্রোতাপন্ন ব্যক্তিকে ভোজন করায় তা হতেও মহাফলপ্রদ হয় যে একজন মাত্র সকৃদাগামীকে ভোজন করায়। গৃহপতি, বেলাম ব্রাহ্মণ যে মহাদান দিয়েছিলেন এবং যে শতজন স্রোতাপন্ন ব্যক্তিকে ভোজন করায় আর যে একজন মাত্র সকৃদাগামী ব্যক্তিকে ভোজন করায় তা হতেও মহাফলপ্রদ হয় যে শতজন সকৃদাগামী ব্যক্তিকে ভোজন করায়। হে গৃহপতি, বেলাম ব্রাহ্মণ যে মহাদান দিয়েছিলেন এবং যে একজন মাত্র সকৃদাগামীকে ভোজন করায় তা হতেও মহাফলপ্রদ হয় যে একজন মাত্র অনাগামী ব্যক্তিকে ভোজন করায়। গৃহপতি, বেলাম ব্রাহ্মণ যে মহাদান দিয়েছিলেন এবং যে একজন মাত্র অনাগামী ব্যক্তিকে ভোজন করায় তা হতেও মহাফলপ্রদ হয় যে শতজন অনাগামী ব্যক্তিকে ভোজন করায়। গৃহপতি, বেলাম ব্রাহ্মণ যে মহাদান দিয়েছিলেন এবং যে শতজন অনাগামী ব্যক্তিকে ভোজন করায় তা হতেও মহাফলপ্রদ হয় যে একজন মাত্র অর্হৎকে ভোজন করায়। যে শতজন অর্হৎকে ভোজন করায় তা হতেও মহাফলপ্রদ যে একজন মাত্র পচ্চেক বুদ্ধকে ভোজন করায়। যে শতজন পচ্চেক বুদ্ধকে ভোজন করায় তা হতেও মহাফলপ্রদ হয় যে একজন মাত্র তথাগত অর্হৎ সম্যকসম্বুদ্ধকে ভোজন করায় তা হতেও মহাফলপ্রদ হয় যে বুদ্ধপ্রমুখ ভিক্ষুসংঘকে ভোজন করায়। যে বুদ্ধপ্রমুখ ভিক্ষুসংঘকে ভোজন করায় তদপেক্ষা অধিক ফলপ্রদ হয় যে চতুর্দিক হতে আগত-অনাগত ভিক্ষুসংঘের উদ্দেশ্যে বিহার নির্মাণ করে দান দেয়। তদপেক্ষা অধিক ফলপ্রদ হয় যে প্রসন্ন চিত্তে বুদ্ধ, ধর্ম ও সংঘের শরণাপন্ন হয়, প্রাণিহত্যা বিরত, অদত্তবস্তু গ্রহণ বিরত, মিথ্যা কামাচার বিরত, মিথ্যা ভাষণ বিরত, সুরা ইত্যাদি মাদক দ্রব্য সেবন বিরত হয়। যে প্রসন্নচিত্তে বুদ্ধ, ধর্ম ও সংঘের শরণাপন্ন হয় অর্থাৎ প্রাণিহত্যা বিরত, অদত্তবস্তু গ্রহণ বিরত, পরদার লঙ্ঘন বিরত, মিথ্যাভাষণ বিরত, সুরা ও মাদকদ্রব্য গ্রহণ বিরত হয় তদপেক্ষা অধিক ফলপ্রদ হয় যে অন্ততপক্ষে ঘ্রাণ গ্রহণের সময় কাল মৈত্রী ভাবনা করে। হে গৃহপতি, বেলাম ব্রাহ্মণ যে মহাদান দিয়েছিলেন এবং যে দৃষ্টিসম্পন্ন একজন মাত্র ব্যক্তিকে ভোজন করায় এবং যে একজন মাত্র সকৃদাগামীকে ভোজন করায় তদপেক্ষা যে শতজন সকৃদাগামীকে ভোজন করায় এবং যে একজন মাত্র অনাগামীকে ভোজন করায়, তদপেক্ষা যে শতজন অনাগামীকে ভোজন করায় এবং যে একজন মাত্র অর্হৎকে ভোজন করায় তদপেক্ষা যে শতজন অর্হৎকে ভোজন করায় এবং যে একজন মাত্র পচ্চেক বুদ্ধকে ভোজন করায় তদপেক্ষা যে শতজন পচ্চেক বুদ্ধকে ভোজন করায় এবং যে তথাগত অর্হৎ সম্যকসম্বুদ্ধকে ভোজন করায় তদপেক্ষা যে বুদ্ধ প্রমুখ ভিক্ষুসংঘকে ভোজন করায় এবং যে চতুর্দিক হতে আগত-অনাগত ভিক্ষু সংঘের উদ্দেশ্যে বিহার নির্মাণ করে দান দেয় তদপেক্ষা যে প্রসন্নচিত্তে বুদ্ধ, ধর্ম ও সংঘের শরণ গ্রহণ করে; প্রাণিহত্যা বিরত, অদত্তবস্তু গ্রহণ বিরত, পরদার লঙ্ঘন বিরত, মিথ্যাভাষণ বিরত, সুরা ও মাদকজাতীয় দ্রব্য গ্রহণ বিরত হয় তদপেক্ষা যে অন্ততপক্ষে ঘ্রাণ গ্রহণের সময়কাল মাত্র মৈত্রী ভাবনা করে এসব অপেক্ষা অধিক ফলপ্রদ হয় যে অন্ততপক্ষে তুড়িপ্রমাণকাল অনিত্যসংজ্ঞা ভাবনা করে।”

সিংহনাদ-বর্গ দ্বিতীয় সমাপ্ত।

তস্সুদ্দানং-স্মারক গাথা

বর্ষাবসানে, স-উপাদিসেস এবং কোট্টিত ও সমিদ্ধিসহ

গন্ধসংজ্ঞা কুল, মৈত্রী, দেবতা এবং বেলাম।


 

৩. সত্ত্বাবাস বর্গ
১. ত্রি-স্থান সূত্র
২১.১. “হে ভিক্ষুগণ, তিন উপায়ে উত্তর কুরুর মনুষ্যগণ তাবতিংস দেবগণ ও জম্বুদ্বীপের মনুষ্যগণ হতে উৎকৃষ্টতর। তিন কী কী?

২. তাদের বিশেষ গুণাবলী হচ্ছে নিঃস্বার্থপরতা, লোভবিহীনতা এবং আয়ুর স্থায়িত্ব।

৩. হে ভিক্ষুগণ, এই তিন উপায়ে উত্তরকুরুর মনুষ্যগণ তাবতিংস দেবগণ ও জম্বুদ্বীপের মনুষ্যগণ হতে উৎকৃষ্টতর।

৪. হে ভিক্ষুগণ, এই তিন উপায়ে তাবতিংস দেবগণ উত্তরকুরু ও জম্বুদ্বীপের মনুষ্যগণ অপেক্ষা শ্রেষ্ঠতর। তিন কী কী?

৫. দিব্য-আয়ু, দিব্যবর্ণ ও দিব্যসুখ।

হে ভিক্ষুগণ, এই তিন ক্ষেত্রে তাবতিংস দেবগণ উত্তরকুরু ও জম্বুদ্বীপের মনুষ্যগণ অপেক্ষা শ্রেষ্ঠতর।

৬. ভিক্ষুগণ, এই তিন ক্ষেত্রে জম্বুদ্বীপের মনুষ্যগণ উত্তরকুরুর মনুষ্যগণ ও তাবতিংস দেবগণ অপেক্ষা উৎকৃষ্টতর। তিন কী কী?

তারা বীরত্বপূর্ণ, স্মৃতিমান এবং তথায় ব্রহ্মচর্যবাস করা যায়।

হে ভিক্ষুগণ, এই তিন ক্ষেত্রে জম্বুদ্বীপের মনুষ্যগণ উত্তরকুরুর মনুষ্যগণ ও তাবতিংস দেবগণ অপেক্ষা উৎকৃষ্টতর।”

২. অশ্বখলুঙ্ক সূত্র
২২.১. “হে ভিক্ষুগণ, আমি তোমাদিগকে তিনটি উত্তেজিত অশ্ব ও উত্তেজিত করা যায় এমন তিনজনের সম্পর্কে দেশনা করব, তিনটি সু-জাত অশ্ব ও তিনজন সুজাত লোক; তিনটি সম্ভ্রান্ত উত্তমভাবে শিক্ষাপ্রাপ্ত অশ্ব ও তিনজন সম্পূর্ণভাবে শিক্ষাপ্রাপ্ত লোক সম্পর্কে দেশনা করব। তা উত্তমরূপে মনোনিবেশ সহকারে শ্রবণ কর, আমি ভাষণ করছি।” “হ্যাঁ ভন্তে”, তারা উত্তর দিল। ভগবান বললেন :

২. ভিক্ষুগণ, উত্তেজিত করা যায় এমন তিনটি অশ্ব কেমন? ভিক্ষুগণ, কোনো অশ্ব বেগবান কিন্তু বর্ণসম্পন্ন নহে, কিম্বা আরোহ-পরিণাহসম্পন্ন নহে, কোনোটি বেগবান ও বর্ণসম্পন্ন কিন্তু আরোহ-পরিণাহসম্পন্ন নহে। কিন্তু, ভিক্ষুগণ, কোনো অশ্ব বেগবান, বর্ণসম্পন্ন ও আরোহ-পরিণাহসম্পন্ন।

হে ভিক্ষুগণ, এই তিন প্রকার অশ্বকে উত্তেজিত করা যায়।

৩. এবং ভিক্ষুগণ, তিন প্রকার লোককে কীভাবে উত্তেজিত করা যায়? হে ভিক্ষুগণ, কোনো ব্যক্তি ক্ষিপ্র বুদ্ধিসম্পন্ন কিন্তু বর্ণসম্পন্ন নহে কিম্বা আরোহ-পরিণাহসম্পন্ন নহে; কোনো লোক ক্ষিপ্র বুদ্ধিসম্পন্ন ও বর্ণসম্পন্ন কিন্তু আরোহ-পরিণাহসম্পন্ন নহে আর কেউ তীক্ষ্ণ বুদ্ধিসম্পন্ন, বর্ণসম্পন্ন ও আরোহ-পরিণাহসম্পন্ন।

৪. এবং হে ভিক্ষুগণ, কীরূপ উত্তেজিত লোক ক্ষিপ্র বুদ্ধিসম্পন্ন, কিন্তু বর্ণসম্পন্ন কিম্বা আরোহ-পরিণাহসম্পন্ন নহে?

ভিক্ষুগণ, একজন ভিক্ষু যথাযথভাবে উপলব্ধি করে, এটা দুঃখ, এটা দুঃখসমুদয়, এটা দুঃখ নিরোধ এবং এটা দুঃখ নিরোধের উপায়। আমি এটাকে তার ক্ষিপ্র বুদ্ধিমত্তা বলে থাকি। কিন্তু যখন অভিধর্মে ও অভিবিনয়ে প্রশ্ন জিজ্ঞাসিত হয় সে ব্যর্থ হয় এবং উত্তর দিতে পারে না। আমি এটাকে তার বর্ণহীনতা বলে অভিহিত করি। কিংবা সে চীবর-পিণ্ডপাত-শয়নাসন-রোগে ঔষধলাভী হয় না। এটাকে আমি তার আরোহ-পরিণাহহীনতা বলে অভিহিত করি।

এভাবে, হে ভিক্ষুগণ, একজন উত্তেজিত লোক বুদ্ধিসম্পন্ন কিন্তু বর্ণসম্পন্ন কিম্বা আরোহ-পরিণাহসম্পন্ন নহে।

৫. এবং হে ভিক্ষুগণ, কীভাবে একজন লোক ক্ষিপ্র বুদ্ধিসম্পন্ন এবং বর্ণসম্পন্ন কিন্তু আরোহ-পরিণাহসম্পন্ন নহে?

হে ভিক্ষুগণ, ভিক্ষু যথাযথভাবে উপলব্ধি করে, এটা দুঃখ, যথার্থভাবে জানে, এটা দুঃখের উৎপত্তি, প্রকৃত অর্থে উপলব্ধি করে, এটা দুঃখ নিরোধ, যথাযথভাবে জানে, এটা দুঃখনিরোধগামিনী প্রতিপদা। আমি এটাকে তার ক্ষিপ্র বুদ্ধিমত্তা বলে অভিহিত করি। কিন্তু অভিধর্মে, অভিবিনয়ে যখন প্রশ্ন জিজ্ঞাসিত হয় সে উত্তরদানে ব্যর্থ হয় না। আমি এটাকে বর্ণসম্পন্ন বলে অভিহিত করি। কিন্তু সে চীবর-পিণ্ডপাত-শয়নাসন ও রোগে ভৈষজ্য লাভী হয় না। আমি এটাকে আরোহ-পরিণাহসম্পন্ন বলে অভিহিত করি। হে ভিক্ষুগণ, এভাবে একজন উত্তেজিত লোক ক্ষিপ্র বুদ্ধিসম্পন্ন এবং বর্ণসম্পন্ন কিন্তু আরোহ-পরিণাহসম্পন্ন নহে।

৬. হে ভিক্ষুগণ, কীভাবে একজন উত্তেজিত লোক ক্ষিপ্র বুদ্ধিসম্পন্ন, বর্ণসম্পন্ন এবং আরোহ-পরিণাহসম্পন্ন?

এক্ষেত্রে, হে ভিক্ষুগণ, ভিক্ষু যথাযথভাবে উপলব্ধি করে, এটা দুঃখ, এটা দুঃখের মূল, এটা দুঃখের নিরোধ এবং দুঃখ নিরোধের উপায়। আমি এটাকে ক্ষিপ্র বুদ্ধি বলে অভিহিত করি। অভিধর্মে ও অভিবিনয়ে যখন কোনো প্রশ্ন জিজ্ঞাসিত হয় সে প্রশ্নের উত্তরদানে ব্যর্থ হয় না। আমি এটাকে বর্ণ বলে অভিহিত করি। কিন্তু সে চীবর-পিণ্ডপাত-শয্যাসন-গিলানপ্রত্যয়-ভৈষজ্য লাভী হয়। আমি এটাকে আরোহ-পরিণাহ হিসাবে অভিহিত করি। হে ভিক্ষুগণ, এরূপই হলো একজন উদ্দীপ্ত ব্যক্তি ক্ষিপ্র বুদ্ধিসম্পন্ন, বর্ণসম্পন্ন ও আরোহ-পরিণাহসম্পন্ন।

হে ভিক্ষুগণ, এসবই হলো তিন উদ্দীপ্ত ব্যক্তি।

৭. এবং, হে ভিক্ষুগণ, তিন প্রকার সুজাত-অশ্ব কিরূপ?

হে ভিক্ষুগণ, কোনো কোনো সুজাত অশ্ব ক্ষিপ্র-গতিসম্পন্ন, কিন্তু বর্ণসম্পন্ন কিংবা পরিণাহসম্পন্ন নহে। কিন্তু হে ভিক্ষুগণ, কোনো সু-জাত অশ্ব ক্ষিপ্র গতিসম্পন্ন ও বর্ণসম্পন্ন, আরোহ-পরিণাহসম্পন্ন নহে। কিন্তু, হে ভিক্ষুগণ, কোনো সু-জাত অশ্ব ক্ষিপ্র গতিসম্পন্ন বর্ণসম্পন্ন ও আরোহ-পরিণাহসম্পন্নও।

হে ভিক্ষুগণ, এগুলোই, তিন সুজাত অশ্ব।

৮. এবং হে ভিক্ষুগণ, তিন সুজাত ব্যক্তি কেমন?

হে ভিক্ষুগণ, কোনো সুজাত ব্যক্তি ক্ষিপ্র বুদ্ধিসম্পন্ন, কিন্তু বর্ণসম্পন্ন কিম্বা আরোহ-পরিণাহসম্পন্ন নহে। কিন্তু হে ভিক্ষুগণ, কোনো সুজাত ব্যক্তি ক্ষিপ্র বুদ্ধিসম্পন্ন ও বর্ণসম্পন্ন কিন্তু আরোহ-পরিণাহসম্পন্ন নহে। হে ভিক্ষুগণ, কোনো সুজাত ব্যক্তি ক্ষিপ্র বুদ্ধিসম্পন্ন, বর্ণসম্পন্ন ও আরোহ-পরিণাহসম্পন্ন।

৯. এবং হে ভিক্ষুগণ, কোনো কোনো সুজাত ব্যক্তি ক্ষিপ্র বুদ্ধিসম্পন্ন, বর্ণসম্পন্ন ও আরোহ-পরিণাহসম্পন্ন তা কেমন?

হে ভিক্ষুগণ, ভিক্ষু পঞ্চ অধোভাগীয় সংযোজনসমূহ ক্ষয় করে ওপপাতিক হিসাবে পুনর্জন্ম গ্রহণ করে এবং সেই লোক হতে প্রত্যাবর্তন না করে সেখান থেকে পরিনির্বাণ লাভ করে। আমি এটাকে ক্ষিপ্র বুদ্ধি বলে অভিহিত করি। অভিধর্মে ও অভিবিনয়ে কোনো প্রশ্ন জিজ্ঞাসিত হলে উত্তর প্রদানে ব্যর্থ হয় না। আমি এটাকে বর্ণ হিসাবে অভিহিত করি। সে চীবর-পিণ্ডপাত-শয্যাসন-গিলানপ্রত্যয়-ভৈষজ্য-পরিষ্কারলাভী হয়। আমি এটাকে আরোহ-পরিণাহ হিসাবে অভিহিত করি। হে ভিক্ষুগণ, সুজাত, ক্ষিপ্র বুদ্ধিসম্পন্ন, বর্ণসম্পন্ন ও আরোহ-পরিণাহসম্পন্ন ব্যক্তি এরূপ।

ভিক্ষুগণ, এগুলো তিন সুজাত ব্যক্তি।

১০. এবং হে ভিক্ষুগণ, সম্ভ্রান্ত উত্তমরূপে শিক্ষাপ্রাপ্ত তিন অশ্ব কিরূপ?

কোন সম্ভ্রান্ত উত্তমরূপে শিক্ষাপ্রাপ্ত অশ্ব ক্ষিপ্র গতিসম্পন্ন কিন্তু বর্ণসম্পন্ন কিংবা আরোহ-পরিণাহসম্পন্ন নহে। কিন্তু হে ভিক্ষুগণ, কোনো সম্ভ্রান্ত উত্তমরূপে শিক্ষাপ্রাপ্ত অশ্ব ক্ষিপ্র গতিসম্পন্ন ও বর্ণসম্পন্ন কিন্তু আরোহ-পরিণাহসম্পন্ন নহে। কিন্তু হে ভিক্ষুগণ, কোনো সম্ভ্রান্ত উত্তমরূপে শিক্ষাপ্রাপ্ত অশ্ব ক্ষিপ্র গতিসম্পন্ন ও আরোহ-পরিণাহসম্পন্ন।

হে ভিক্ষুগণ, এরা সম্ভ্রান্ত উত্তমরূপে শিক্ষাপ্রাপ্ত তিন অশ্ব।

১১. এবং হে ভিক্ষুগণ, সম্ভ্রান্ত উত্তমরূপে শিক্ষাপ্রাপ্ত ব্যক্তি কিরূপ?

ভিক্ষুগণ, কোনো সম্ভ্রান্ত উত্তমরূপে শিক্ষাপ্রাপ্ত ব্যক্তি ক্ষিপ্র বুদ্ধিসম্পন্ন কিন্তু বর্ণসম্পন্ন কিংবা আরোহ-পরিণাহসম্পন্ন নহে। হে ভিক্ষুগণ, কোনো সম্ভ্রান্ত উত্তমরূপে শিক্ষাপ্রাপ্ত ব্যক্তি ক্ষিপ্র বুদ্ধিসম্পন্ন ও বর্ণসম্পন্ন কিন্তু আরোহ-পরিণাহসম্পন্ন নহে। ভিক্ষুগণ, কোনো সম্ভ্রান্ত উত্তমরূপে শিক্ষাপ্রাপ্ত ব্যক্তি ক্ষিপ্র বুদ্ধিসম্পন্ন, বর্ণসম্পন্ন ও আরোহ-পরিণাহসম্পন্ন।

হে ভিক্ষুগণ, কীরূপে সম্ভ্রান্ত উত্তমরূপে শিক্ষাপ্রাপ্ত ব্যক্তি ক্ষিপ্র বুদ্ধিসম্পন্ন কিন্তু বর্ণসম্পন্ন কিংবা আরোহ-পরিণাহসম্পন্ন নহে?

হে ভিক্ষুগণ, ভিক্ষু যথাযথভাবে উপলব্ধি করে, এটা দুঃখ, এটা দুঃখ সমুদয়, এটা দুঃখ নিরোধ, এটা দুঃখ নিরোধগামিনী প্রতিপদা। আমি এটাকে ক্ষিপ্র বুদ্ধি বলে অভিহিত করি। অভিধর্মে, অভিবিনয়ে কোনো প্রশ্ন জিজ্ঞাসিত হয়ে সে ব্যর্থ হয়, প্রশ্নের উত্তর দিতে পারে না। আমি এটাকে তার বর্ণহীনতা বলে অভিহিত করি। সে চীবর-পিণ্ডপাত-শয্যাসন-গিলান প্রত্যয়-ভৈষজ্য-পরিষ্কার লাভ করে না। আমি এটাকে তার আরোহ-পরিণাহ বলে অভিহিত করি।

হে ভিক্ষুগণ, কীরূপে সম্ভ্রান্ত উত্তমরূপে শিক্ষাপ্রাপ্ত ব্যক্তি ক্ষিপ্র বুদ্ধিসম্পন্ন ও বর্ণসম্পন্ন কিন্তু আরোহ-পরিণাহসম্পন্ন নহে?

হে ভিক্ষুগণ, ভিক্ষু যথার্থভাবে জানে, এটা দুঃখ, এটা দুঃখের কারণ, এটা দুঃখনিরোধ ও এটা দুঃখ নিরোধের উপায়। আমি এটাকে ক্ষিপ্র বুদ্ধি বলে অভিহিত করি। অভিধর্মে, অভিবিনয়ে প্রশ্ন জিজ্ঞাসিত হলে সে উত্তর দানে ব্যর্থ হয় না। আমি এটাকে বর্ণ বলে অভিহিত করি। কিন্তু সে চীবর-পিণ্ডপাত-শয্যাসন-গিলান প্রত্যয়-ভৈষজ্য-পরিষ্কারলাভী হয় না। আমি এটাকে আরোহ-পরিণাহ বিহীনতা বলে অভিহিত করি। হে ভিক্ষুগণ, সম্ভ্রান্ত উত্তমরূপে শিক্ষাপ্রাপ্ত ব্যক্তি ক্ষিপ্র বুদ্ধিসম্পন্ন ও বর্ণসম্পন্ন কিন্তু আরোহ-পরিণাহসম্পন্ন নহে।

১২. হে ভিক্ষুগণ, সম্ভ্রান্ত উত্তমরূপে শিক্ষাপ্রাপ্ত ব্যক্তি ক্ষিপ্র বুদ্ধিসম্পন্ন, বর্ণসম্পন্ন ও আরোহ-পরিণাহসম্পন্ন কেমন?

হে ভিক্ষুগণ, ভিক্ষু আসক্তিসমূহ ধ্বংস করে অনাসব চিত্তবিমুক্তি, প্রজ্ঞাবিমুক্তি ও দৃষ্টধর্মে স্বয়ং অভিজ্ঞা প্রত্যক্ষ করে লাভ করে অবস্থান করে। আমি এটাকে বর্ণ বলে অভিহিত করি। অভিধর্মে, অভিবিনয়ে প্রশ্ন জিজ্ঞাসিত হলে সে উত্তর দানে ব্যর্থ হয় না। আমি এটাকে বর্ণ বলে অভিহিত করি। সে চীবর-পিণ্ডপাত-শয্যাসন-গিলান প্রত্যয় ভৈষজ্য-পরিষ্কারলাভী হয়। আমি এটাকে আরোহ-পরিণাহ বলে অভিহিত করি। হে ভিক্ষুগণ, সম্ভ্রান্ত উত্তমরূপে শিক্ষাপ্রাপ্ত ব্যক্তি ক্ষিপ্র বুদ্ধিসম্পন্ন, বর্ণসম্পন্ন ও আরোহ-পরিণাহসম্পন্ন এরূপই।

হে ভিক্ষুগণ, এরাই তিন সম্ভ্রান্ত, উত্তমরূপে শিক্ষাপ্রাপ্ত ব্যক্তি।”

৩. তৃষ্ণামূলক সূত্র
২৩.১. “হে ভিক্ষুগণ, আমি নয় প্রকার তৃষ্ণার মূল বিষয় দেশনা করব। তোমরা মনোনিবেশ কর, আমি দেশনা করব। এবং হে ভিক্ষুগণ, নববিধ তৃষ্ণার মূল ধর্ম কী কী?

২. তৃষ্ণার কারণে পর্যেষণ; পর্যেষণের কারণে লাভ; লাভের কারণে সিদ্ধান্ত; সিদ্ধান্তের কারণে অনুরাগ, আগ্রহ; অনুরাগ, আগ্রহের কারণে সংসক্তি; সংসক্তির কারণে অধিকারে থাকা; অধিকারে থাকার কারণে লোভ; লোভের কারণে সঞ্চয় এবং অনেক মন্দ ও দুর্জন বিষয় সঞ্চয় কর্ম হতে উৎপন্ন হয়-আকস্মিক দুর্দশা, আঘাত, বিবাদ, পরস্পর বিরোধ, প্রতিশোধ, বিসম্বাদ, মিথ্যা অপবাদ, মিথ্যা।

হে ভিক্ষুগণ, এই নববিধ বিষয় তৃষ্ণার মূল।”

৪. সত্ত্বাবাস সূত্র
২৪.১. “হে ভিক্ষুগণ, এই নয়টি সত্ত্বাবাস। নয় কী কী?

২. ভিক্ষুগণ, সত্ত্বগণ নানা কায়যুক্ত, নানা সংজ্ঞাসম্পন্ন, যেমন : মনুষ্য কিছু দেবতা এবং কিছু বিনিপাতিক (প্রায়শ্চিত্তমূলক)। এ হলো প্রথম সত্ত্বাবাস।

৩. হে ভিক্ষুগণ, এমন কতগুলি সত্ত্ব আছে নানাকায়যুক্ত কিন্তু এক সংজ্ঞাসম্পন্ন, যেমন : ব্রহ্মকায়িক দেবতাগণ যারা এখানে প্রথম ধ্যানের অনুশীলনের দ্বারা তথায় পুনর্জন্ম লাভ করে। এ হলো দ্বিতীয় সত্ত্বাবাস।

৪. ভিক্ষুগণ, এমন কতেক সত্ত্ব আছে একই ধরনের কায়াসম্পন্ন কিন্তু নানা সংজ্ঞাযুক্ত। যেমন : আভাস্বর দেবগণ। এ হলো তৃতীয় সত্ত্বাবাস।

৫. হে ভিক্ষুগণ, এমন কতগুলি সত্ত্ব আছে যেগুলো এক ধরনের কায়া ও এক ধরনের সংজ্ঞাযুক্ত। যেমন শুভকিণ্ণর দেবতা। এ হলো চতুর্থ সত্ত্বাবাস।

৬. ভিক্ষুগণ, এক প্রকার সত্ত্ব আছে যেগুলো সংজ্ঞাহীন ও অনুভূতিহীন। যেমন অসংজ্ঞসত্ত্ব দেবতা। এ হলো পঞ্চম সত্ত্বাবাস।

৭. হে ভিক্ষুগণ, এক ধরনের সত্ত্ব আছে যারা সম্পূর্ণরূপে রূপসংজ্ঞাসমূহ অতিক্রম করে প্রতিঘসংজ্ঞা অস্তমিত করে নানাত্বসংজ্ঞা চিন্তা না করে “অনন্ত আকাশ” নামে আকাশ-অনন্ত-আয়তন সংজ্ঞা লাভ করে। এ হলো ষষ্ঠ সত্ত্বাবাস।

৮. ভিক্ষুগণ, এমন ধরনের সত্ত্ব আছে যারা সম্পূর্ণরূপে আকাশ-অনন্ত-আয়তন অতিক্রম করে “অনন্ত বিজ্ঞান” নামে বিজ্ঞান-অনন্ত-আয়তন লাভ করে। এ হলো সপ্তম সত্ত্বাবাস।

৯. হে ভিক্ষুগণ, এক প্রকার সত্ত্ব আছে যারা সম্পূর্ণরূপে বিজ্ঞান-অনন্ত-আয়তন অতিক্রম করে “কিছুই না” সংজ্ঞায় আকিঞ্চনায়তন লাভ করে। এ হলো অষ্টম সত্ত্বাবাস।

১০. হে ভিক্ষুগণ, এক প্রকার সত্ত্ব আছে যারা সম্পূর্ণরূপে আকিঞ্চনায়তন অতিক্রম করে নেবসংজ্ঞা-নাসংজ্ঞায়তন লাভ করে। এ হলো নবম সত্ত্বাবাস।

হে ভিক্ষুগণ, এগুলোই নয় সত্ত্বাবাস।”

৫. প্রজ্ঞা সূত্র
২৫.১. “হে ভিক্ষুগণ, যখন ভিক্ষুর চিত্ত প্রজ্ঞায় উত্তমরূপে পরিপূর্ণ হয় ভিক্ষুর পক্ষে এটা বলা যথার্থ, “আমি জানি যে, জন্ম ক্ষীণ হয়েছে, ব্রহ্মচর্য উদ্‌যাপিত হয়েছে, করণীয় কার্য কৃত হয়েছে, এর পর আমার আর কোনো জীবন নেই।”

এবং কীরূপে হে ভিক্ষুগণ, ভিক্ষুর চিত্ত উত্তমভাবে প্রজ্ঞায় পূর্ণ হয়?

২. “আমার চিত্ত বীত-রাগ” এভাবে জ্ঞাত হয়ে তার চিত্ত প্রজ্ঞায় সুপরিচিত হয়, “বীত-দোষ আমার চিত্ত” এভাবে প্রজ্ঞায় তার চিত্ত সুন্দরভাবে পরিপূর্ণ হয়; “বীত-মোহ আমার চিত্ত” এভাবে প্রজ্ঞায় তার চিত্ত উত্তমরূপে পরিপূর্ণ হয়; “আমার চিত্ত কোনো ধরনের রাগমূলক বিষয়াধীন নহে”, এভাবে প্রজ্ঞা দ্বারা চিত্ত ভালোভাবে পরিপূর্ণ হয়; “আমার চিত্ত কোনো প্রকার দোষমূলক বিষয়ের অধীন নহে”, এভাবে প্রজ্ঞা দ্বারা চিত্ত উত্তমভাবে পরিপূর্ণ হয়; “আমার চিত্ত কোনো প্রকার মোহমূলক বিষয়ের অধীন নহে”, এভাবে প্রজ্ঞা দ্বারা চিত্ত সুপরিচিত হয়; “আমার চিত্ত কামভবে প্রত্যাবর্তনধর্মী নহে”, এভাবে প্রজ্ঞা দ্বারা চিত্ত উত্তমরূপে পরিপূর্ণ হয়; “আমার চিত্ত রূপভবে অনাবর্তনধর্মী”, এভাবে প্রজ্ঞা দ্বারা চিত্ত সুন্দরভাবে পরিপূর্ণ হয়; “আমার চিত্ত অরূপভবে প্রত্যাবর্তনধর্মী নহে”, এভাবে প্রজ্ঞা দ্বারা চিত্ত সুপরিচিত হয়।

প্রকৃতপক্ষে হে ভিক্ষুগণ, ভিক্ষুর চিত্ত যখন উত্তমরূপে প্রজ্ঞায় পরিপূর্ণ হয় সে ভিক্ষুর পক্ষে এটা বলা সমীচীন, “আমি জানি, জন্ম-বীজ ক্ষীণ হয়েছে, ব্রহ্মচর্য যাপিত হয়েছে, করণীয় কার্য কৃত হয়েছে, এর পর আমার আর কোনো জীবন নেই।”

৬. শিলাস্তম্ভ সূত্র
২৬.১. আমাকর্তৃক এরূপ শ্রুত, একসময় শ্রদ্ধেয় সারিপুত্র এবং শ্রদ্ধেয় চন্দ্রিকাপুত্র রাজগৃহের বেণুবনে কলন্দকনিবাপে অবস্থান করছিলেন। তখন আয়ুষ্মান চন্দ্রিকাপুত্র ভিক্ষুদিগকে আহ্বান করলেন, “শ্রদ্ধেয় বন্ধুগণ দেবদত্ত ভিক্ষুদিগকে এভাবে ধর্ম ভাষণ করছেন, “যখন আয়ুষ্মানগণ, ভিক্ষুর চিত্তে চেতনা সঞ্চিত হয়, তখন সে ভিক্ষুর পক্ষে ব্যাখ্যা করা যথাযথ—আমি জানি, জন্ম-বীজ ক্ষীণ হয়েছে, করণীয় কৃত হয়েছে, এরপর আর কোনো জীবন নেই।””

২. এরূপ বললে আয়ুষ্মান সারিপুত্র আয়ুষ্মান চন্দ্রিকাপুত্রকে এরূপ বললেন, “না আবুসো চন্দ্রিকাপুত্র, দেবদত্ত ভিক্ষুগণকে এরূপ ধর্ম দেশনা করে না; যখন হে আবুসো, ভিক্ষুর চিত্তে চেতনা হয় তখন সে ভিক্ষুর পক্ষে এটা ব্যাখ্যা করা যথার্থ—আমার জন্ম-বীজ ক্ষীণ হয়েছে, ব্রহ্মচর্য উদ্‌যাপিত হয়েছে, করণীয় কৃত হয়েছে, এরপর আমার আর কোনো জীবন নেই।” কিন্তু আবুসো চন্দ্রিকাপুত্র, দেবদত্ত ভিক্ষুগণকে ধর্ম দেশনা করছে, “যখন ভিক্ষুর চিত্ত চেতনা দ্বারা সুপ্রতিষ্ঠিত হয় সে ভিক্ষুর পক্ষে এটা ব্যাখ্যা করা যথার্থ : আমার জন্ম-বীজ ক্ষীণ হয়েছে, ব্রহ্মচর্য উদ্‌যাপিত হয়েছে, করণীয় কৃত হয়েছে, এরপর আমার আর কোনো জীবন নেই।”

৩. দ্বিতীয়বার ও তৃতীয়বারও আয়ুষ্মান সারিপুত্র আয়ুষ্মান চন্দ্রিকাপুত্র দেবদত্ত সম্পর্কে একই কথা ব্যক্ত করেন।

৪. এবং আবুসো, ভিক্ষুর চিত্তে কীভাবে চেতনা সুসঞ্চিত হয়? “আমার চিত্ত বীতরাগ” এভাবে চেতনা দ্বারা চিত্ত সুপরিচিত হয়, “আমার চিত্ত বীতদোষ” এভাবে চেতনা দ্বারা চিত্ত সুপরিচিত; “আমার চিত্ত বীতমোহ” এভাবে চেতনা দ্বারা চিত্ত সুপরিচিত হয়; আমার চিত্ত অসরাগসম্পন্ন হয়েছে” এভাবে চেতনা দ্বারা চিত্ত সুপরিচিত হয়; “আমার চিত্ত সদোষবিহীন হয়েছে” এভাবে জ্ঞাত হয়ে চেতনা দ্বারা চিত্ত সুপরিচিত হয়; “আমার চিত্ত মোহহীন হয়েছে” এভাবে চিত্ত চেতনা দ্বারা সুপরিচিত হয়; “আমার চিত্ত প্রত্যাবর্তনধর্মী নহে”, এভাবে জ্ঞাত হয়ে চিত্ত চেতনা দ্বারা সুপরিচিত হয়; “আমার চিত্ত কামভবে প্রত্যাবর্তনধর্মী নহে”, এভাবে চেতনা দ্বারা চিত্ত সুপরিচিত হয়; “আমার চিত্ত রূপভবে প্রত্যাবর্তনধর্মী নহে”, এভাবে চেতনা দ্বারা চিত্ত সুপরিচিত হয়; “আমার চিত্ত অরূপভবে প্রত্যাবর্তনধর্মী নহে” এভাবে জ্ঞাত হয়ে চেতনা দ্বারা চিত্ত সুপরিচিত হয়।

৫. এরূপে আবুসো, যদি চক্ষুবিজ্ঞেয় রূপ অত্যন্ত প্রবলভাবে সম্যকরূপে বিমুক্তচিত্ত ভিক্ষুর দৃষ্টিপথে আসে এগুলো (রূপসমূহ) তার চিত্তকে অভিভূত করতে পারে না এবং তার চিত্ত স্থৈর্য লাভ করে, অবিভ্রান্ত ও স্থির থাকে এবং সে এগুলোর উদয়-বিলয় লক্ষ করে। এভাবে যদি শ্রোত্রবিজ্ঞেয় শব্দ অত্যন্ত প্রবলভাবে সম্যকরূপে বিমুক্তচিত্ত ভিক্ষুর শ্রবণ পথে আসে এগুলো তার চিত্তকে অভিভূত করতে পারে না এবং তার চিত্ত স্থৈর্য লাভ করে, অবিভ্রান্ত ও স্থির থাকে এবং সে এগুলোর উদয়-বিলয় লক্ষ করে। এভাবে যদি ঘ্রাণবিজ্ঞেয় গন্ধ অত্যন্ত প্রবলভাবে সম্যকরূপে বিমুক্তচিত্ত ভিক্ষুর ঘ্রাণ পথে আসে এগুলো তার চিত্তকে অভিভূত করতে পারে না এবং তার চিত্ত স্থৈর্য লাভ করে, অবিভ্রান্ত ও স্থির থাকে এবং সে এগুলোর উদয়-বিলয় লক্ষ করে। এভাবে যদি জিহ্বাবিজ্ঞেয় রস অত্যন্ত প্রবলভাবে সম্যকরূপে বিমুক্তচিত্ত ভিক্ষুর রসাস্বাদন পথে আসে এগুলো তার চিত্তকে অভিভূত করতে পারে না এবং তার চিত্ত স্থৈর্য লাভ করে, অবিভ্রান্ত ও স্থির থাকে এবং সে এগুলোর উদয়-বিলয় লক্ষ করে। এভাবে যদি কায়বিজ্ঞেয় স্পর্শ অত্যন্ত প্রবলভাবে সম্যকরূপে বিমুক্তচিত্ত ভিক্ষুর স্পর্শন পথে আসে এগুলো তার চিত্তকে অভিভূত করতে পারে না এবং তার চিত্ত স্থৈর্য লাভ করে, অভিভ্রান্ত ও স্থির থাকে এবং সে এগুলোর উদয়-বিলয় লক্ষ করে। এভাবে যদি মনোবিজ্ঞেয় ধর্মসমূহ প্রবলভাবে সম্যকরূপে বিমুক্তচিত্ত ভিক্ষুর ইন্দ্রিয়ের আওতায় আসে তাহলে এগুলো তার চিত্তকে অভিভূত করতে পারে না এবং তার অর্ধেক নিম্নদিকে আট হাত এবং সে এগুলোর উদয়-বিলয় লক্ষ করে। যেমন আবুসো, ষোল হাত দীর্ঘ এবং ঊর্ধ্বদিকে অপর আট হাতবিশিষ্ট একটা প্রস্তর স্তম্ভ প্রবল বাতাস ও বৃষ্টি পূর্বদিক হতে প্রবাহিত হলে এরূপ স্তম্ভকে কম্পিত বা প্রকম্পিত করতে পারে না। তদ্রূপ প্রবল বাতাস ও বৃষ্টি পশ্চিম দিক হতে প্রবাহিত হলে এরূপ স্তম্ভকে কম্পিত বা প্রকম্পিত করতে পারে না। তদ্রূপ দক্ষিণদিক হতে প্রবাহিত হলে এটাকে কম্পিত বা প্রকম্পিত করতে পারে না। তদ্রূপ উত্তর দিক হতে প্রবাহিত হলে এটাকে কম্পিত বা প্রকম্পিত করতে পারে না। এবং এর কারণ কী? আবুসো, স্তম্ভের অর্ধেক গভীরতা এবং প্রস্তর স্তম্ভের খননবশত। তদ্রূপ, সত্যই আবুসো, যখন চক্ষুবিজ্ঞেয় রূপ অত্যন্ত প্রবলভাবে সম্যকরূপে বিমুক্ত চিত্ত ভিক্ষুর দৃষ্টিপথে আসে এগুলো তার চিত্তকে অভিভূত করতে পারে না এবং তার চিত্ত স্থৈর্য লাভ করে, অবিভ্রান্ত ও স্থির থাকে এবং সে এগুলোর উদয়-বিলয় লক্ষ করে। এভাবে শ্রোত্রবিজ্ঞেয় শব্দ অত্যন্ত প্রবলভাবে সম্যকরূপে বিমুক্তচিত্ত ভিক্ষুর শ্রবণ পথে আসে এগুলো তার চিত্তকে অভিভূত করতে পারে না এবং সে এগুলোর উদয়-বিলয় লক্ষ করে। এভাবে ঘ্রাণবিজ্ঞেয় গন্ধ অত্যন্ত প্রবলভাবে সম্যকরূপে বিমুক্তচিত্ত ভিক্ষুর আঘ্রাণ পথে আসে এগুলো তার চিত্তকে অভিভূত করতে পারে না এবং তার চিত্ত স্থৈর্য লাভ করে, অবিভ্রান্ত ও স্থির থাকে এবং সে এগুলোর উদয়-বিলয় লক্ষ করে। এভাবে জিহ্বাবিজ্ঞেয় রস অত্যন্ত প্রবলভাবে সম্যকরূপে বিমুক্তচিত্ত ভিক্ষুর রসাস্বাদন পথে আসে এগুলো তার চিত্তকে অভিভূত করতে পারে না এবং তার চিত্ত স্থৈর্য লাভ করে, অবিভ্রান্ত ও স্থির থাকে এবং সে এগুলোর উদয়-বিলয় লক্ষ করে। এভাবে কায়বিজ্ঞেয় স্পর্শ ধর্মসমূহ প্রবলভাবে সম্যকরূপে বিমুক্ত চিত্ত ভিক্ষুর ইন্দ্রিয়ের আওতায় আসে তাহলে এগুলো তার চিত্তকে অভিভূত করতে পারে না এবং তার চিত্ত স্থৈর্য লাভ করে, অবিভ্রান্ত ও স্থির থাকে এবং সে এগুলোর উদয়-বিলয় লক্ষ করে। এভাবে মনোবিজ্ঞেয় ধর্মসমূহ প্রবলভাবে সম্যকরূপে বিমুক্তচিত্ত ভিক্ষুর ইন্দ্রিয়ের আওতায় আসে তাহলে এগুলো তার চিত্তকে অভিভূত করতে পারে না এবং তার চিত্ত স্থৈর্য লাভ করে, অবিভ্রান্ত ও স্থির থাকে এবং সে এগুলোর উদয়-বিলয় লক্ষ করে।”

৭. প্রথম বৈরী সূত্র
২৭.১. অতঃপর অনাথপিণ্ডিক গৃহপতি ভগবানের নিকট উপস্থিত হন, উপস্থিত হয়ে ভগবানকে অভিবাদন করে একপ্রান্তে উপবেশন করেন। একপ্রান্তে উপবিষ্ট গৃহপতি অনাথপিণ্ডিককে ভগবান বললেন :

২. “যখন হে গৃহপতি, আর্যশ্রাবকের পঞ্চ ভয় এবং শত্রুতা উপশম হয় এবং সে চতুর্বিধ স্রোতাপত্তি অঙ্গে গুণান্বিত হয়, সে যদি ইচ্ছা করে নিজকে নিজে ঘোষণা করতে পারে, আমার নিরয় ধ্বংস হয়েছে, আমার তির্যক যোনিতে পুনর্জন্ম ধ্বংস হয়েছে, আমার প্রেতকুল ধ্বংস হয়েছে, আমার অপায়-দুর্গতি বিনিপাত ধ্বংস হয়েছে। আমি স্রোতাপন্ন হয়েছি, বিনিপাত ধর্মাধীন নই, নিত্য সম্বোধিপরায়ণ।

৩. কোন পঞ্চ ভয় ও শত্রুতা উপশম হয়?

হে গৃহপতি, যখন প্রাণিহত্যাকারী প্রাণ হননের ফলে এ জগতে ভয় ও শত্রুতা প্রসব করে অথবা পরবর্তী জগতে ভয় ও শত্রুতা উৎপন্ন করে, তখন সে মনে দুঃখ-দৌর্মনস্য অনুভব করে; কিন্তু যে প্রাণিহত্যা থেকে বিরত হয় সে ইহ জগতে ভয় ও শত্রুতা উৎপন্ন করে না, পরজগতে ভয় ও শত্রুতা উৎপন্ন করে না কিংবা চৈতসিক দুঃখ-দৌর্মনস্য অনুভব করে না। এভাবে যে ব্যক্তি প্রাণিহত্যা বিরত হয় তার সেই ভয় ও শত্রুতা প্রশমিত হয়।

হে গৃহপতি, অদত্তবস্তু গ্রহণকারী যখন অদত্তবস্তু গ্রহণের ফলে এ জগতে ভয় ও শত্রুতা প্রসব করে অথবা পরবর্তী জগতে ভয় ও শত্রুতা উৎপন্ন করে, তখন সে মনে দুঃখ-দৌর্মনস্য অনুভব করে; কিন্তু যে অদত্তবস্তু গ্রহণ থেকে বিরত হয় সে এই জগতে ভয় ও শত্রুতা উৎপন্ন করে না; পর জগতে ভয় ও শত্রুতা উৎপন্ন করে না কিংবা চৈতসিক দুঃখ-দৌর্মনস্য অনুভব করে না। এভাবে যে ব্যক্তি অদত্তবস্তু গ্রহণ বিরত হয় তার সেই ভয় ও শত্রুতা প্রশমিত হয়।

হে গৃহপতি, যখন মিথ্যা কামাচারের ফলে এ জগতে ভয় ও শত্রুতা প্রসব করে অথবা পরবর্তী জগতে ভয় ও শত্রুতা উৎপন্ন করে, তখন সে মনে দুঃখ-দৌর্মনস্য অনুভব করে; কিন্তু যে মিথ্যা কামাচার থেকে বিরত হয় সে এই জগতে ভয় ও শত্রুতা উৎপন্ন করে না, পর জগতে ভয় ও শত্রুতা উৎপন্ন করে না কিংবা চৈতসিক দুঃখ-দৌর্মনস্য অনুভব করে না। এভাবে যে ব্যক্তি মিথ্যা কামাচার বিরত হয় তার সেই ভয় ও শত্রুতা প্রশমিত হয়।

হে গৃহপতি, যখন মিথ্যা ভাষণের ফলে মিথ্যাভাষী এ জগতে ভয় ও শত্রুতা প্রসব করে অথবা পরবর্তী জগতে ভয় ও শত্রুতা উৎপন্ন করে, তখন সে মনে দুঃখ-দৌর্মনস্য অনুভব করে; কিন্তু যে মিথ্যা ভাষণ থেকে বিরত হয় সে এই জগতে ভয় ও শত্রুতা উৎপন্ন করে না, পর জগতে ভয় ও শত্রুতা উৎপন্ন করে না কিংবা চৈতসিক দুঃখ-দৌর্মনস্য অনুভব করে না। এভাবে যে ব্যক্তি মিথ্যা ভাষণ বিরত হয় তার সেই ভয় ও শত্রুতা প্রশমিত হয়।

হে গৃহপতি, যখন সুরাদি মাদক দ্রব্য সেবনকারী ইহলোকে বা পরলোকে ভয় ও শত্রুতা উৎপন্ন করে, এরূপ ব্যক্তি চৈতসিক দুঃখ-দৌর্মনস্য অনুভব করে; কিন্তু যে ব্যক্তি এসব থেকে বিরত হয় সে ইহলোকে, পরলোকে ভয় ও শত্রুতা উৎপন্ন করে না কিংবা চৈতসিক দুঃখ-দৌর্মনস্য অনুভব করে না। এভাবে সেই পঞ্চ ভয় ও শত্রুতা প্রশমিত হয়।

এই পঞ্চ ভয় ও শত্রুতা উপশম হয়।

৪. কোন চার স্রোতাপত্তি অঙ্গে ভূষিত হয়?

এতে হে গৃহপতি, আর্যশ্রাবক বুদ্ধের প্রতি অচলা শ্রদ্ধাসম্পন্ন হয়, সেই ভগবান অর্হৎ, সম্যকসম্বুদ্ধ, বিদ্যাচরণসম্পন্ন, সুগত, লোকজ্ঞ, অনুত্তর পুরুষ দমনকারী সারথি, দেব মানবের শাস্তা, বুদ্ধ, ভগবান। ধর্মের প্রতি সে অবিচল শ্রদ্ধাসম্পন্ন হয়-ভগবানের ধর্ম সুব্যাখ্যাত, স্বয়ং দৃষ্ট বা দর্শনীয়, অকালিক, “এস দেখ” বলে আহ্বান করার উপযুক্ত, ঔপনায়িক, বিজ্ঞগণের প্রত্যক্ষ করার যোগ্য। সে সংঘের প্রতি অবিচল শ্রদ্ধাসম্পন্ন হয়, ভগবানের শ্রাবকসংঘ সুপ্রতিপন্ন, ঋজু প্রতিপন্ন, ন্যায় প্রতিপন্ন, সমীচীন প্রতিপন্ন, অর্হত্ত্বমার্গফল লাভী পুদ্গলের অন্যতর, এ চার পুরুষ যুগলই অষ্টপুরুষ পুদ্গল, আহুনেয় অর্থাৎ চীবর-পিণ্ডপাত-শয্যাসন ও ঔষধ প্রত্যয় দানরূপে গ্রহণের যোগ্য পাত্র, পাহুনেয় অর্থাৎ দূরদেশ হতে আগত জ্ঞাতিমিত্রদের দানীয়বস্তু গ্রহণের যোগ্যপাত্র, দক্ষিণা গ্রহণের যোগ্য পাত্র, অঞ্জলিলাভের যোগ্য, জগতের একমাত্র অসদৃশ পুণ্যক্ষেত্র, আর্যকান্ত শীলে ভূষিত বা অখণ্ড, অচ্ছিদ্র, অকলঙ্কিত, পবিত্র, বিজ্ঞজন প্রশংসিত, নির্দোষ, সমাধি অনুকূল।

এই চতুর্বিধ স্রোতাপত্তি অঙ্গে ভূষিত।

৫. যখন, হে গৃহপতি, আর্যশ্রাবক এই পঞ্চবিধ ভয় ও শত্রুতা বিরত হয় এবং এই চতুর্বিধ স্রোতাপত্তি অঙ্গে ভূষিত হয় সে যদি আকাঙ্ক্ষা করে তাহলে নিজকে নিজে ঘোষণা করতে পারে, আমার নরক ধ্বংস হয়েছে, তির্যগ্‌প্রাণীর গর্ভে আমার জন্মগ্রহণ ধ্বংস হয়েছে, প্রেতত্ব ধ্বংস হয়েছে, অপায় দুর্গতি বিনিপাত ধ্বংস হয়েছে। আমি স্রোতাপন্ন হয়েছি, বিনিপাত ধর্মাধীন নই, আমি নিত্য সম্বোধিপরায়ণ।”

৮. দ্বিতীয় বৈরী সূত্র
২৮.১. “হে ভিক্ষুগণ, যখন আর্যশ্রাবকের পঞ্চ ভয় ও শত্রুতা প্রশমিত হয় এবং সে চতুর্বিধ স্রোতাপত্তি অঙ্গে গুণান্বিত হয়, সে যদি ইচ্ছা করে তাহলে নিজকে নিজে ঘোষণা করতে পারে, আমার নিরয় ধ্বংস হয়েছে। আমার তির্যগ্‌যোনিতে পুনর্জন্ম গ্রহণ ধ্বংস হয়েছে, আমার প্রেতত্ব ধ্বংস হয়েছে, অপায় দুর্গতি বিনিপাত ধ্বংস হয়েছে, আমি স্রোতাপন্ন হয়েছি, বিনিপাত ধর্মাধীন নই, নিত্য সম্বোধিপরায়ণ।

২. কোন পঞ্চ ভয় ও বৈরিতা উপশম হয়?

হে ভিক্ষুগণ, যখন প্রাণিহত্যাকারী প্রাণ হননের ফলে এ জগতে ভয় ও বৈরিতা প্রসব করে অথবা পরবর্তী জগতে ভয় ও বৈরিতা উৎপন্ন করে, তখন সে মনে দুঃখ-দৌর্মনস্য অনুভব করে; কিন্তু যে প্রাণিহত্যা থেকে বিরত হয় সে ইহ জগতে ভয় ও শত্রুতা উৎপন্ন করে না, পর জগতে ভয় ও বৈরিতা উৎপন্ন করে না কিংবা চৈতসিক দুঃখ-দৌর্মনস্য অনুভব করে না। এভাবে যে ব্যক্তি প্রাণিহত্যা বিরত হয় তার সেই ভয় ও বৈরিতা প্রশমিত হয়।

হে ভিক্ষুগণ, অদত্তবস্তু গ্রহণকারী যখন অদত্তবস্তু গ্রহণের ফলে এ জগতে ভয় ও শত্রুতা প্রসব করে অথবা পরবর্তী জগতে ভয় ও শত্রুতা উৎপন্ন করে, তখন সে মনে দুঃখ-দৌর্মনস্য অনুভব করে; কিন্তু যে অদত্তবস্তু গ্রহণ থেকে বিরত হয় সে এই জগতে ভয় ও বৈরিতা উৎপন্ন করে না, পর জগতে ভয় ও বৈরিতা উৎপন্ন করে না কিংবা চৈতসিক দুঃখ-দৌর্মনস্য অনুভব করে না। এভাবে যে ব্যক্তি অদত্তবস্তু গ্রহণ বিরত হয় তার সেই ভয় ও বৈরিতা প্রশমিত হয়।

হে ভিক্ষুগণ, মিথ্যা কামাচারী যখন মিথ্যা কামাচারের ফলে এ জগতে ভয় ও বৈরিতা প্রসব করে অথবা পরবর্তী জগতে ভয় ও বৈরিতা উৎপন্ন করে, তখন সে মনে দুঃখ-দৌর্মনস্য অনুভব করে; কিন্তু যে মিথ্যা কামাচার থেকে বিরত হয় সে এই জগতে ভয় ও শত্রুতা উৎপন্ন করে না, পর জগতে ভয় ও বৈরিতা উৎপন্ন করে না কিংবা চৈতসিক দুঃখ-দৌর্মনস্য অনুভব করে না। এভাবে যে ব্যক্তি মিথ্যা কামাচার বিরত হয় তার সেই ভয় ও বৈরিতা প্রশমিত হয়।

হে ভিক্ষুগণ, মিথ্যা ভাষণকারী যখন মিথ্যা ভাষণের ফলে এ জগতে ভয় ও বৈরিতা প্রসব করে অথবা পরবর্তী জগতে ভয় ও বৈরিতা উৎপন্ন করে, তখন সে মনে দুঃখ-দৌর্মনস্য অনুভব করে; কিন্তু যে মিথ্যা ভাষণ থেকে বিরত হয় সে এই জগতে ভয় ও বৈরিতা উৎপন্ন করে না; পর জগতে ভয় ও বৈরিতা উৎপন্ন করে না কিংবা চৈতসিক দুঃখ-দৌর্মনস্য অনুভব করে না। এভাবে যে ব্যক্তি মিথ্যা ভাষণ বিরত হয় তার সেই ভয় ও বৈরিতা প্রশমিত হয়।

হে ভিক্ষুগণ, সুরাদি মাদক দ্রব্য সেবনকারী ইহলোকে বা পরলোকে ভয় ও বৈরিতা উৎপন্ন করে, এরূপ ব্যক্তি চৈতসিক দুঃখ-দৌর্মনস্য অনুভব করে; কিন্তু যে ব্যক্তি এসব থেকে বিরত হয় সে ইহলোকে, পরলোকে ভয় ও বৈরিতা উৎপন্ন করে না কিংবা চৈতসিক দুঃখ-দৌর্মনস্য অনুভব করে না। এভাবে সেই পঞ্চ ভয় ও বৈরিতা প্রশমিত হয়।

৩. কোন চার স্রোতাপত্তি অঙ্গে ভূষিত হয়?

এতে হে ভিক্ষুগণ, আর্যশ্রাবক বুদ্ধের প্রতি অচলা শ্রদ্ধাসম্পন্ন হয়, সেই ভগবান অর্হৎ, সম্যকসম্বুদ্ধ, বিদ্যাচরণসম্পন্ন, সুগত, লোকবিদ, অনুত্তর পুরুষ দমনকারী সারথি, দেব মনুষ্যদের শাস্তা, বুদ্ধ, ভগবান। ধর্মের প্রতি সে অবিচল শ্রদ্ধাসম্পন্ন হয়, ভগবানের ধর্ম সুব্যাখ্যাত, স্বয়ং দৃষ্ট বা দর্শনীয়, অকালিক, “এস দেখ” বলে আহ্বান করার উপযুক্ত, ঔপনায়িক, বিজ্ঞগণের প্রত্যক্ষ করার যোগ্য। সে সংঘের প্রতি অবিচল শ্রদ্ধাসম্পন্ন হয়, ভগবানের শ্রাবকসংঘ সুপ্রতিপন্ন, ঋজু প্রতিপন্ন, ন্যায় প্রতিপন্ন, সমীচীন প্রতিপন্ন, অর্হত্ত্বমার্গফল লাভী পুদ্গলের অন্যতর, এ চার পুরুষ যুগলই অষ্টপুরুষ পুদ্গল, আহুনেয় অর্থাৎ চীবর-পিণ্ডপাত-শয্যাসন ও ওষুধ-প্রত্যয় দানরূপে গ্রহণের যোগ্য পাত্র, পাহুনেয় অর্থাৎ দূরদেশ হতে আগত জ্ঞাতিমিত্রদের দানীয় বস্তু গ্রহণের যোগ্যপাত্র, দক্ষিণা গ্রহণের যোগ্য, অঞ্জলি লাভের যোগ্য, জগতের একমাত্র অসদৃশ পুণ্যক্ষেত্র, আর্যকান্ত শীলে ভূষিত যা অখণ্ড, অচ্ছিদ্র, অকলঙ্কিত, পবিত্র, বিজ্ঞজন প্রশংসিত, নির্দোষ, সমাধি অনুকূল।

এই চতুর্বিধ স্রোতাপত্তি অঙ্গে ভূষিত।

৪. যখন, হে ভিক্ষুগণ, আর্যশ্রাবক এই পঞ্চবিধ ভয় ও বৈরিতা বিরত হয় এবং এই চতুর্বিধ স্রোতাপত্তি অঙ্গে ভূষিত হয় সে যদি আকাঙ্ক্ষা করে তাহলে নিজকে নিজে ঘোষণা করতে পারে, আমার নরক ধ্বংস হয়েছে, তির্যগ্‌প্রাণীর গর্ভে আমার জন্মগ্রহণ ধ্বংস হয়েছে, প্রেতত্ব ধ্বংস হয়েছে, অপায় দুর্গতি বিনিপাত ধ্বংস হয়েছে। আমি স্রোতাপন্ন হয়েছি, বিনিপাত ধর্মাধীন নই, আমি নিত্য সম্বোধিপরায়ণ।”

৯. আঘাতবস্তু সূত্র
২৯.১. “হে ভিক্ষুগণ, এই নয়টি বিবাদের ভিত্তি। নয় কী কী?

২. (এরূপ চিন্তা) সে আমার ক্ষতি করেছে, বিবাদ সৃষ্টি করে; অনুরূপ এ রকম চিন্তা, সে আমার অনিষ্ট করেছে; সে আমার অনিষ্ট করবে; সে আমার প্রিয় প্রীতিভাজনের অনিষ্ট করেছে; সে এরূপ কারো অনিষ্ট করছে; সে তার ক্ষতি করবে; সে আমার অপ্রিয় ও অপ্রীতিভাজনের উপকার করেছে; সে এরূপ ব্যক্তির উপকার করছে; সে তার উপকার করবে।

হে ভিক্ষুগণ, বিবাদের এই নয় প্রকার ভিত্তি।”

১০. আঘাত নিরসন সূত্র
৩০.১. “হে ভিক্ষুগণ, বিবাদ দূরীভূত করার এই নয়টি উপায়। নয় কী কী?

২. [এরূপ চিন্তা] সে আমার ক্ষতি করেছে, কিন্তু এতে তার লাভ কী? এ ধরনের চিন্তা বিবাদ দূরীভূত করে। সে আমার অনিষ্ট করছে, কিন্তু তাতে তার কী লাভ হয়েছে? সে আমার অনিষ্ট করবে, কিন্তু তাতে তার কী লাভ হবে? সে আমার প্রিয়, প্রীতিভাজনের অনিষ্ট করেছে, কিন্তু তাতে তার কী লাভটা হয়েছে? সে এরূপ কারো অনিষ্ট করেছে, কিন্তু তদ্বারা তার কী লাভ হয়েছে? সে তার ক্ষতি করবে, কিন্তু তাতে তার কী লাভ হবে? সে আমার অপ্রিয় অপ্রীতিভাজনের উপকার করেছে, কিন্তু তাতে তার কী লাভ হয়েছে? সে এরূপ ব্যক্তির উপকার করেছে, কিন্তু তাতে তার কী লাভ হয়েছে? সে তার উপকার করবে; কিন্তু তাতে তার কী লাভ হবে? এ ধরনের চিন্তা বিবাদ দূরীভূত করে।

“হে ভিক্ষুগণ, বিবাদ দূরীভূত করার এই নয় উপায়।”

১১. অনুপূর্ব নিরোধ সূত্র
৩১.১. “হে ভিক্ষুগণ, এই নয় প্রকার অনুপূর্ব নিরোধ। নয় কী কী?

২. প্রথম ধ্যানলাভীর কামসংজ্ঞা নিরুদ্ধ হয়, দ্বিতীয় ধ্যান বিতর্ক-বিচার নিরুদ্ধ হয়, তৃতীয় ধ্যানলাভীর প্রীতি নিরুদ্ধ হয়, চতুর্থ ধ্যানলাভীর নিঃশ্বাস-প্রশ্বাস নিরুদ্ধ হয়, আকাশ-অনন্ত-আয়তন ধ্যান লাভীর রূপসংজ্ঞা নিরুদ্ধ হয়, বিজ্ঞান-অনন্ত-আয়তন ধ্যানলাভীর আকাশ-অনন্ত-আয়তন নিরুদ্ধ হয়, আকিঞ্চনায়তন ধ্যানলাভীর বিজ্ঞান-অনন্ত-আয়তন নিরুদ্ধ হয়, নৈবসংজ্ঞা-নাসংজ্ঞায়তন ধ্যানলাভীর আকিঞ্চনায়তন নিরুদ্ধ হয়; সংজ্ঞাবেদয়িত নিরোধ ধ্যানলাভীর সংজ্ঞা ও বেদনা নিরুদ্ধ হয়।

হে ভিক্ষুগণ, এগুলোই ক্রম নিরোধ।”

[সত্ত্বাবাস-বর্গ তৃতীয় সমাপ্ত]

তস্সুদ্দানং/স্মারক গাথা

স্থানখলুঙ্ক এবং তৃষ্ণা, সত্ত্বসংজ্ঞা, শিলাস্তম্ভ,

দ্বিবিধ শত্রুতা, বিবাদ এবং অনুপূর্ব নিরোধ।


 

৪. মহাবর্গ
১. অনুপূর্ব বিহার সূত্র
৩২.১. “হে ভিক্ষুগণ, এসবই নয় অনুপূর্ব বিহার। নয় কী কী?

২. এতে হে ভিক্ষুগণ, ভিক্ষু কামের প্রতি বিবিক্ত হয়ে অকুশলে নির্লিপ্ত হয়ে বিতর্ক ও বিচার সহিত নির্জনতাজনিত প্রীতিসুখ সমন্বিত প্রথম ধ্যান লাভ করে অবস্থান করে; ভিক্ষু বিতর্ক-বিচার প্রশমিত করে আধ্যাত্মিক সমপ্রসাদযুক্ত চিত্তে একাগ্রতাজনিত অবিতর্ক ও বিচারবিহীন সমাধিজনিত প্রীতিসুখ সমন্বিত দ্বিতীয় ধ্যান লাভ করে অবস্থান করে; ভিক্ষু প্রীতিতেও বিরাগী হয়ে উপেক্ষার ভাবে অবস্থান করে; স্মৃতিমান ও সম্প্রজ্ঞাত হয়ে স্বচিত্তে (প্রীতিনিরপেক্ষ) সুখ অনুভব করে, আর্যগণ যে ধ্যানস্তরে আরোহণ করলে “ধ্যায়ী উপেক্ষাসম্পন্ন ও স্মৃতিমান হয়ে (প্রীতিনিরপেক্ষ) সুখে বাস করেন” বলে বর্ণনা করেন, সেই তৃতীয় ধ্যান লাভ করে তাতে অবস্থান করে। ভিক্ষু সর্ব দৈহিক সুখ-দুঃখ পরিহার করে পূর্বেই সৌমনস্য-দৌর্মনস্য (মনের হর্ষ-বিষাদ) অস্তমিত করে না-দুঃখ না-সুখ উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে তাতে অবস্থান করে। ভিক্ষু সম্পূর্ণরূপে রূপসংজ্ঞাসমূহ অতিক্রম করে ক্রোধসংজ্ঞা অতিক্রম করে নানাত্ব-সংজ্ঞাসমূহের প্রতি অমনোযোগী হয়ে “অনন্ত আকাশ” সংজ্ঞায় আকাশ-অনন্ত-আয়তন লাভ করে তাতে অবস্থান করে। ভিক্ষু সম্পূর্ণরূপে আকাশ-অনন্ত-আয়তন অতিক্রম করে “অনন্ত বিজ্ঞান” সংজ্ঞায় বিজ্ঞান-অনন্ত-আয়তন লাভ করে তাতে অবস্থান করে। সে সম্পূর্ণরূপে বিজ্ঞান-অনন্ত-আয়তন অতিক্রম করে “কিছুই না” এ সংজ্ঞায় আকিঞ্চনায়তন অতিক্রম করে নৈবসংজ্ঞা-নাসংজ্ঞায়তন লাভ করে তাতে অবস্থান করে, সে সম্পূর্ণরূপে নৈবসংজ্ঞা-নাসংজ্ঞায়তন অতিক্রম করে সংজ্ঞাবেদয়িত নিরোধ ধ্যান লাভ করে তাতে অবস্থান করে।

হে ভিক্ষুগণ, এগুলোই নয় অনুপূর্ব বিহার।”

২. অনুপূর্ব বিহার সম্পত্তি সূত্র
৩৩.১. “হে ভিক্ষুগণ, আমি নব অনুপূর্ব (ক্রম) বিহার প্রাপ্তি দেশনা করব, তা অভিনিবেশ সহকারে শ্রবণ কর। এবং হে ভিক্ষুগণ, নব অনুপূর্ব বিহার প্রাপ্তি কী কী?

২. যেখানে কামসংজ্ঞা নিরুদ্ধ হয় এবং কামসংজ্ঞা যারা নিরোধ করেছে, নিরোধ করে তদ্রূপভাবে অবস্থান করে প্রকৃতপক্ষে সেসব শ্রদ্ধেয়গণ সে-কারণে নিবৃত্ত, তীর্ণ এবং পারগত বলে আমি অভিহিত করি। “কামসংজ্ঞা কোথায় নিরুদ্ধ হয় এবং কে কামসংজ্ঞা নিরোধ করে তদ্রূপভাবে অবস্থান করে? আমি এটা জানি না, আমি এটা দেখি না” যে এরূপ বলে তাকে এরূপ বলা উচিত “শ্রদ্ধেয় মহাশয়, ভিক্ষু কামনা ও অকুশল ধর্ম হতে বিরত হয়ে বিতর্ক ও বিচার সহিত নির্জনতা জনিত প্রীতি সুখ সমন্বিত প্রথম ধ্যান লাভ করে অবস্থান করে। এখানে কামসংজ্ঞা নিরুদ্ধ হয় এবং যারা কামসংজ্ঞা নিরোধ করেছে তারা তদ্রূপভাবে অবস্থান করে।” সত্যই হে ভিক্ষুগণ, অকপট, অমায়াবী ব্যক্তি ভাষণকে উত্তম বলে অভিনন্দিত করে ও অনুমোদন করে, ভাষণকে উত্তম হিসাবে অভিনন্দিত ও অনুমোদন করে তাকে যুক্ত করে সম্মান ও শ্রদ্ধা নিবেদন করে।

৩. যেখানে বিতর্ক-বিচার নিরুদ্ধ হয় এবং যারা বিতর্ক-বিচার নিরোধ করেছে তারা তদ্রূপভাবে অবস্থান করে, প্রকৃতপক্ষে সেসব শ্রদ্ধেয় ব্যক্তি সে-কারণে নিবৃত্ত, উত্তীর্ণ এবং পারগত বলে আমি অভিহিত করি। “কোথায় তারা নিরুদ্ধ হয় এবং কে বিতর্ক-বিচার নিরোধ করে তদ্রূপভাবে অবস্থান করে?” আমি এটা জানি না, আমি এটা দেখি না। যে এরূপ বলে তাকে এ রকম বলা উচিত, “শ্রদ্ধেয় মহাশয়, ভিক্ষু বিতর্ক-বিচার প্রশমিত আধ্যাত্মিক সমপ্রসাদ ও একাগ্রতাযুক্ত অবিতর্ক ও বিচারবিহীন সমাধিজনিত প্রীতিসুখ সমন্বিত দ্বিতীয় ধ্যান লাভ করে অবস্থান করে। এখানে বিতর্ক-বিচার নিরুদ্ধ হয় এবং যারা বিতর্ক-বিচার নিরোধ করেছে তারা তদ্রূপভাবে অবস্থান করে।” সত্যই হে ভিক্ষুগণ, অকপট অমায়াবী ব্যক্তি ভাষণকে উত্তম বলে অভিনন্দিত করে ও অনুমোদন করে, ভাষণকে উত্তম বলে অভিনন্দিত ও অনুমোদন করে তাকে যুক্ত করে সম্মান ও শ্রদ্ধা নিবেদন করে।

৪. যেখানে প্রীতি নিরুদ্ধ হয় এবং যারা প্রীতি নিরোধ করে তারা তদ্রূপভাবে অবস্থান করে, সত্যই, সেসব শ্রদ্ধেয় ব্যক্তি সে-কারণে নিবৃত্ত, উত্তীর্ণ এবং পারগত বলে আমি অভিহিত করি। “কোথায় প্রীতি নিরুদ্ধ হয় এবং কে কারা প্রীতি নিরোধ করে তদ্রূপভাবে অবস্থান করে? আমি এটা জানি না, এটা দেখি না” যে এরূপ বলে তাকে এ রকম বলা উচিত : শ্রদ্ধেয় মহাশয়, ভিক্ষু প্রীতিতেও বিরাগী হয়ে উপেক্ষার ভাবে অবস্থান করে, স্মৃতিমান ও সম্প্রজ্ঞাত হয়ে স্বচিত্তে সুখ অনুভব করে, আর্যগণ যে ধ্যান স্তরে আরোহণ করলে “ধ্যায়ী ও উপেক্ষাসম্পন্ন ও স্মৃতিমান হয়ে (প্রীতিনিরপেক্ষ) সুখে বাস করেন” বলে বর্ণনা করেন, সেই তৃতীয় ধ্যান লাভ করে অবস্থান করে। এখানে প্রীতি নিরুদ্ধ হয় এবং যারা প্রীতি নিরোধ করেছে তারা সেভাবে অবস্থান করে।” সত্যই হে ভিক্ষুগণ, অকপট, অমায়াবী ব্যক্তি ভাষণটিকে উত্তম বলে অভিনন্দিত করে ও অনুমোদন করে; ভাষণটিকে উত্তম বলে অভিনন্দিত ও অনুমোদন করে তাঁকে যুক্ত করে সম্মান ও শ্রদ্ধা করে।

৫. যেখানে উপেক্ষাসুখ নিরুদ্ধ হয় এবং যারা উপেক্ষাসুখ নিরোধ করেছে তারা সেভাবে অবস্থান করে। প্রকৃতপক্ষে সেসব শ্রদ্ধেয় ব্যক্তি সে-কারণে নিবৃত্ত, উত্তীর্ণ ও পারগত বলে আমি অভিহিত করি। “কোথায় উপেক্ষাসুখ নিরুদ্ধ হয় এবং কারা উপেক্ষাসুখ নিরোধ করে তদ্রূপভাবে অবস্থান করে? আমি এটা জানি না, আমি এটা দেখি না” যে এরূপ বলে তাকে এ রকম বলা উচিত, “শ্রদ্ধেয় মহাশয়, প্রীতিতে বিরাগ উৎপন্ন হওয়ায় ভিক্ষু উপেক্ষাশীল (না-সুখ না-দুঃখ) হয়ে অবস্থান করে এবং স্মৃতি ও সম্প্রজ্ঞাত হয়ে কায়িক সুখ অনুভব করে যাতে শারীরিক সুখ-দুঃখ প্রহীন পূর্বেই সৌমনস্য-দৌর্মনস্য সুখ-দুঃখ অস্তগত হয়, সেই না-সুখ না-দুঃখ উপেক্ষা স্মৃতি পরিশুদ্ধি নামক চতুর্থ ধ্যান লাভ করে তাতে অবস্থান করে। এখানে উপেক্ষাসুখ নিরুদ্ধ হয় এবং যারা উপেক্ষাসুখ নিরোধ করেছে তারা সেভাবে অবস্থান করে।” প্রকৃতপক্ষে হে ভিক্ষুগণ, অকপট, অমায়াবী ব্যক্তি ভাষণটিকে উত্তম বলে অভিনন্দিত করে ও অনুমোদন করে, ভাষণটিকে উত্তম বলে অভিনন্দিত ও অনুমোদন করে তাঁকে যুক্ত করে সম্মান ও শ্রদ্ধা করে।

৬. যেখানে রূপসংজ্ঞা নিরুদ্ধ হয় এবং যারা রূপসংজ্ঞা নিরোধ করেছে তারা সেভাবে অবস্থান করে। প্রকৃতপক্ষে সেসব শ্রদ্ধেয় ব্যক্তি সে-কারণে নিবৃত্ত, উত্তীর্ণ ও পারগত বলে আমি অভিহিত করি। “রূপসংজ্ঞা কোথায় নিরুদ্ধ হয় এবং কারা রূপসংজ্ঞা নিরোধ করে তদ্রূপভাবে অবস্থান করে? আমি তা জানি না, আমি তা দেখি না” যে এরূপ বলে তাকে বলা উচিত : “শ্রদ্ধেয় মহাশয়, ভিক্ষু সম্পূর্ণরূপে রূপসংজ্ঞা অতিক্রম করে ক্রোধসংজ্ঞা অস্তমিত করে নানাত্ব-সংজ্ঞায় অমনোযোগী হয়ে “অনন্ত আকাশ” সংজ্ঞায় আকাশ-অনন্ত-আয়তন লাভ করে অবস্থান করে; এখানে রূপসংজ্ঞা নিরুদ্ধ হয় এবং যারা রূপসংজ্ঞা নিরোধ করেছে তারা সেভাবে অবস্থান করে।” সত্যই হে ভিক্ষুগণ, অকপট, অমায়াবী ব্যক্তি উত্তম হিসাবে ভাষণটি অভিনন্দিত ও অনুমোদন করে, ভাষণটি অভিনন্দিত করে ও অনুমোদন করে তাঁকে যুক্ত করে সম্মান ও শ্রদ্ধা করে।

৭. যেখানে আকাশ-অনন্ত-আয়তন নিরুদ্ধ হয় এবং যারা আকাশ-অনন্ত-আয়তন নিরোধ করেছে তারা সেভাবে অবস্থান করে। প্রকৃতপক্ষে সেসব শ্রদ্ধেয় ব্যক্তি সে-কারণে নিবৃত্ত, উত্তীর্ণ ও পারগত বলে আমি অভিহিত করি। “আকাশ-অনন্ত-আয়তন কোথায় নিরুদ্ধ হয় এবং যারা আকাশ-অনন্ত-আয়তন নিরোধ করে তদ্রূপভাবে অবস্থান করে? আমি তা জানি না, আমি তা দেখি না” যে এরূপ বলে তাকে বলা উচিত, “শ্রদ্ধেয় মহাশয়, ভিক্ষু সম্পূর্ণরূপে আকাশ-অনন্ত-আয়তন অতিক্রম করে “অনন্ত বিজ্ঞান সংজ্ঞায়” বিজ্ঞান-অনন্ত-আয়তন লাভ করে অবস্থান করে, এখানে আকাশ-অনন্ত-আয়তন নিরুদ্ধ হয় এবং যারা আকাশ-অনন্ত-আয়তন নিরোধ করেছে তারা সেভাবে অবস্থান করে।” সত্যই ভিক্ষুগণ, অকপট, অমায়াবী ব্যক্তি উত্তম বলে ভাষণটি অভিনন্দিত করে ও অনুমোদন করে, ভাষণটি অভিনন্দিত ও অনুমোদন করে তাঁকে যুক্ত করে সম্মান করে ও শ্রদ্ধা করে।

৮. যেখানে বিজ্ঞান-অনন্ত-আয়তন নিরুদ্ধ হয় এবং যারা বিজ্ঞান-অনন্ত-আয়তন নিরোধ করেছে তারা তদ্রূপভাবে অবস্থান করে, সত্যই, সেসব শ্রদ্ধেয় ব্যক্তি সেক্ষেত্রে নিবৃত্ত, উত্তীর্ণ এবং পারগত হয়েছে বলে আমি ঘোষণা করি। “বিজ্ঞান-অনন্ত-আয়তন কোথায় নিরুদ্ধ হয় এবং কারা বিজ্ঞান-অনন্ত-আয়তন নিরোধ করে সেভাবে অবস্থান করে? আমি তা জানি না, আমি তা দেখি না” যে এরূপ বলে তাকে এ রকম বলা উচিত, “শ্রদ্ধেয় মহাশয়, ভিক্ষু সর্বতোভাবে বিজ্ঞান-অনন্ত-আয়তন অতিক্রম করে “কিছুই না” সংজ্ঞায় আকিঞ্চনায়তন লাভ করে তাতে অবস্থান করে। এখানে বিজ্ঞান-অনন্ত-আয়তন নিরুদ্ধ হয় এবং যারা বিজ্ঞান-অনন্ত-আয়তন নিরোধ করেছে তারা সেভাবে অবস্থান করে।” সত্যই, হে ভিক্ষুগণ, অকপট, অমায়াবী ব্যক্তি এ উত্তরে আনন্দিত ও সন্তুষ্ট হয় এবং বলে, উত্তম বলেছেন এবং তৎপর তাঁকে অঞ্জলিবদ্ধ হয়ে সম্মান ও শ্রদ্ধা করে।

৯. যেখানে আকিঞ্চনায়তন নিরুদ্ধ হয় এবং যারা আকিঞ্চনায়তন নিরোধ করেছে তারা সেভাবে অবস্থান করে, সত্যই, সেসব শ্রদ্ধেয় ব্যক্তি নিবৃত্ত হেতু উত্তীর্ণ, পারগত বলে আমি ঘোষণা করি। “আকিঞ্চনায়তন কোথায় নিরুদ্ধ হয় এবং কে আকিঞ্চনায়তন নিরোধ করে তদ্রূপভাবে অবস্থান করে? আমি এটা জানি না, আমি এটা দেখি না” যে ব্যক্তি এরূপ বলে তাকে এ রকম বলা উচিত, “শ্রদ্ধেয় মহাশয়, ভিক্ষু সম্পূর্ণরূপে আকিঞ্চনায়তন অতিক্রম করে নৈবসংজ্ঞা-নাসংজ্ঞায়তন লাভ করে অবস্থান করে। এখানে আকিঞ্চনায়তন নিরুদ্ধ হয় এবং যারা আকিঞ্চনায়তন নিরোধ করেছে তারা সেভাবে অবস্থান করে।” সত্যই, হে ভিক্ষুগণ, অকপট, অমায়াবী ব্যক্তি এ উত্তরে আনন্দিত ও সন্তুষ্ট হয় এবং বলে, উত্তম বলেছেন এবং তৎপর তাঁকে অঞ্জলিবদ্ধ হয়ে সম্মান ও শ্রদ্ধা করে।

১০. যেখানে নৈবসংজ্ঞা-নাসংজ্ঞায়তন নিরুদ্ধ হয় এবং যারা নৈবসংজ্ঞা-নাসংজ্ঞায়তন নিরোধ করেছে তারা সেভাবে অবস্থান করে, সত্যই, সেসব শ্রদ্ধেয় ব্যক্তি নিবৃত্ত হেতু উত্তীর্ণ, পারগত বলে আমি ঘোষণা করি। “কোথায় নৈবসংজ্ঞা-নাসংজ্ঞায়তন নিরুদ্ধ হয় এবং কারা নৈবসংজ্ঞা-নাসংজ্ঞায়তন নিরোধ করে সেভাবে অবস্থান করে? আমি এটা জানি না, আমি এটা দেখি না” যে ব্যক্তি এরূপ বলে তাকে এ রকম বলা উচিত, “শ্রদ্ধেয় মহাশয়, ভিক্ষু সম্পূর্ণভাবে নৈবসংজ্ঞা-নাসংজ্ঞায়তন অতিক্রম করে সংজ্ঞাবেদয়িত নিরোধ ধ্যান লাভ করে তাতে অবস্থান করে। এখানে নৈবসংজ্ঞা-নাসংজ্ঞায়তন নিরুদ্ধ হয় এবং যারা নৈবসংজ্ঞা-নাসংজ্ঞায়তন নিরোধ করেছে তারা সেভাবে অবস্থান করে।” সত্যই, হে ভিক্ষুগণ, অকপট, অমায়াবী ব্যক্তি এ উত্তরে আনন্দিত ও সন্তুষ্ট হয় এবং বলে, উত্তম বলেছেন এবং তৎপর তাঁকে অঞ্জলিবদ্ধ হয়ে সম্মান ও শ্রদ্ধা করে।

হে ভিক্ষুগণ, এগুলো নয় অনুপূর্ব বিহার প্রাপ্তি।”

৩. নির্বাণসুখ সূত্র
৩৪.১. আমি এরূপ শুনেছি। একসময় আয়ুষ্মান সারিপুত্র রাজগৃহের বেণুবনে কলন্দকনিবাপে অবস্থান করছিলেন। তখন শ্রদ্ধেয় সারিপুত্র ভিক্ষুগণকে আহ্বান করলেন, “আয়ুষ্মানগণ, এ নির্বাণ সুখ, আয়ুষ্মানগণ, এ নির্বাণ সুখ।”

২. যখন তিনি এরূপ বললেন শ্রদ্ধেয় উদায়ি তাঁকে বললেন, “কিন্তু শ্রদ্ধেয় সারিপুত্র, এতে সুখ কী? যা এতে অনুভূত নয়?”

৩. “আবুসো, এটা প্রকৃতপক্ষে সেই সুখ যা এতে অনুভূত নহে। আবুসো, এ পাঁচটি কামগুণ। পাঁচ কী কী?

চক্ষুবিজ্ঞেয় রূপ প্রলোভনদায়ক, আনন্দদায়ক, মনোরম, প্রিয়রূপ কামাবিষ্ট, উত্তেজনা সৃষ্টিতে দক্ষ। শ্রোত্রবিজ্ঞেয় শব্দ প্রলোভনদায়ক, আনন্দদায়ক, মনোরম, প্রিয়রূপ, কামাবিষ্ট, উত্তেজনা সৃষ্টিতে দক্ষ। ঘ্রাণবিজ্ঞেয় গন্ধ প্রলোভনদায়ক, আনন্দদায়ক, মনোরম প্রিয়রূপ, কাম ও আকাঙ্ক্ষার সাথে সম্পূর্ণযুক্ত। জিহ্বাবিজ্ঞেয় রস প্রলোভনদায়ক, আনন্দদায়ক, মনোরম, প্রিয়রূপ, কাম ও আকাঙ্ক্ষার সাথে সম্পূর্ণযুক্ত। কায়বিজ্ঞেয় স্পর্শ প্রলোভনদায়ক, আনন্দদায়ক, মনোরম, প্রিয়রূপ, কাম ও আকাঙ্ক্ষার সাথে গভীরভাবে সম্পর্কযুক্ত। আবুসো, এগুলোই পঞ্চকামগুণ। আবুসো, যাতে এই পঞ্চকামগুণবশত সুখ, আনন্দ উৎপন্ন হয়, এটাকে আবুসো, কামসুখ বলে অভিহিত করা হয়।

৪. এক্ষেত্রে, শ্রদ্ধেয় ভিক্ষু কাম হতে বিবিক্ত (অসম্পৃক্ত বা পৃথক) হয়ে অকুশল ধর্মসমূহ হতে বিবিক্ত হয়ে সবিতর্ক-সবিচার বিবেকজ প্রীতি-সুখমণ্ডিত প্রথম ধ্যান লাভ করে তাতে অবস্থান করেন। সেই ভিক্ষু এভাবে অবস্থানকালে কাম সহগত সংজ্ঞা ও মন তাঁর থাকে এবং সত্যই এটা তাঁর কাছে ব্যাধি স্বরূপ। যেমন : বন্ধু, সুখী ব্যক্তির ব্যাধিতুল্য দুঃখ উৎপন্ন হতে পারে। তদ্রূপ, কামসহগত সেসব সংজ্ঞা ও মন তাঁর থাকে এবং এটা তাঁর জন্য একটা ব্যাধি স্বরূপ। আবুসো, যা ব্যাধি তা দুঃখ, এটা ভগবদোক্ত। প্রকৃতপক্ষে মহাশয়, এভাবেই নির্বাণকে সুখ হিসাবে উপলব্ধি করতে হবে।

৫. পুনঃ, মহাশয়, ভিক্ষু বিতর্ক-বিচার উপশমে অধ্যাত্ম সম্প্রসাদী চিত্তের একাগ্রভাব আনয়নকারী বিতর্কাতীত, বিচারাতীত, সমাধিজ প্রীতি-সুখমণ্ডিত দ্বিতীয় ধ্যান লাভ করে তাতে অবস্থান করেন। সেই ভিক্ষু এভাবে অবস্থানকালে বিতর্কসহগত সংজ্ঞা ও মন তাঁর থাকে এবং প্রকৃতপক্ষে এটা তাঁর নিকট একটা ব্যাধি স্বরূপ। যেমন : বন্ধু, সুখী ব্যক্তির ব্যাধি উৎপন্ন হতে পারে। তদ্রূপ, বিতর্ক সহগত সংজ্ঞা ও মন তাঁর থাকে এবং এটা তাঁর জন্য একটা ব্যাধি; আবুসো, যা ব্যাধি তা দুঃখ, এটা ভগবদোক্ত। প্রকৃতপক্ষে মহাশয়, এভাবেই নির্বাণকে সুখ বিহার হিসাবে উপলব্ধি করতে হবে।

৬. পুনরায় আবুসো, ভিক্ষু প্রীতিতেও বিরাগী হয়ে উপেক্ষার ভাবে অবস্থান করেন, স্মৃতিমান ও সম্প্রজ্ঞাত হয়ে স্বচিত্তে (প্রীতিনিরপেক্ষ) সুখ অনুভব করেন, আর্যগণ যে ধ্যানস্তরে আরোহণ করলে “ধ্যায়ী উপেক্ষাসম্পন্ন ও স্মৃতিমান হয়ে (প্রীতিনিরপেক্ষ) সুখে বাস করেন” বলে বর্ণনা করেন সেই তৃতীয় ধ্যান লাভ করে তাতে অবস্থান করেন। সেই ভিক্ষু এভাবে অবস্থানকালে প্রীতিসহগত সংজ্ঞা ও মন তাঁর থাকে এবং এটা তাঁর জন্য একটা ব্যাধি। যেমন : বন্ধু, সুখী ব্যক্তির ব্যাধি উৎপন্ন হতে পারে। তদ্রূপ, প্রীতি সহগত সংজ্ঞা ও মন তাঁর থাকে এবং এটা তাঁর জন্য একটা ব্যাধি। যা ব্যাধি তা দুঃখ, এটা ভগবদোক্ত। প্রকৃতপক্ষে মহাশয়, এভাবেই নির্বাণকে সুখ বিহার হিসাবে উপলব্ধি করতে হবে।

৭. পুনঃ আবুসো, ভিক্ষু সর্ব দৈহিক সুখ-দুঃখ পরিহার করে পূর্বেই সৌমনস্য ও দৌর্মনস্য (মনের হর্ষ-বিষাদ) অস্তমিত করে, না-দুঃখ না-সুখ উপেক্ষা ও স্মৃতি পরিশুদ্ধ চিত্তে চতুর্থ ধ্যান লাভ করে তাতে অবস্থান করেন। সেই ভিক্ষু এভাবে অবস্থানকালে উপেক্ষাসহগত সংজ্ঞা ও মন তাঁর থাকে এবং এটা তাঁর জন্য একটা ব্যাধি। যেমন : বন্ধু, সুখী ব্যক্তির ব্যাধি উৎপন্ন হতে পারে। তদ্রূপ, উপেক্ষা সহগত সংজ্ঞা ও মন তাঁর থাকে এবং এটা তাঁর জন্য একটা ব্যাধি। যা ব্যাধি তা দুঃখ, এটা ভগবদোক্ত। প্রকৃতপক্ষে মহাশয়, এভাবেই নির্বাণকে সুখ হিসাবে উপলব্ধি করতে হবে।

৮. পুনঃ আবুসো, ভিক্ষু সর্বতোভাবে রূপসংজ্ঞাসমূহ অতিক্রম করে ক্রোধসংজ্ঞা অস্তমিত করে নানাত্বসংজ্ঞায় অমনোযোগী হয়ে অনন্ত আকাশ সংজ্ঞায় আকাশ-অনন্ত-আয়তন লাভ করে অবস্থান করেন। আবুসো, সেই ভিক্ষু এভাবে অবস্থানকালে রূপসহগত সংজ্ঞা ও মন তাঁর থাকে এবং এটা তাঁর জন্য একটা ব্যাধি। যেমন : বন্ধু, সুখী ব্যক্তির ব্যাধি উৎপন্ন হতে পারে, তদ্রূপ, রূপসহগত সংজ্ঞা ও মন তাঁর থাকে এবং এটা তাঁর জন্য একটা ব্যাধি। আবুসো, যা ব্যাধি তা দুঃখ, এটা ভগবদোক্ত। প্রকৃতপক্ষে মহাশয়, এভাবেই নির্বাণকে সুখ হিসাবে উপলব্ধি করতে হবে।

৯. পুনঃ বন্ধু, ভিক্ষু সম্পূর্ণরূপে আকাশ-অনন্ত-আয়তন অতিক্রম করে “অনন্ত বিজ্ঞান” সংজ্ঞায় বিজ্ঞান-অনন্ত-আয়তন লাভ করে অবস্থান করেন। আবুসো, সেই ভিক্ষু এভাবে অবস্থানকালে আকাশ-অনন্ত-আয়তন সহগত সংজ্ঞা ও মন তাঁর থাকে এবং এটা তাঁর জন্য একটা ব্যাধি। যেমন : বন্ধু, সুখী ব্যক্তির ব্যাধি উৎপন্ন হতে পারে। তদ্রূপ আকাশ-অনন্ত-আয়তন সহগত সংজ্ঞা ও মন তাঁর থাকে এবং এটা তাঁর জন্য একটা ব্যাধি। আবুসো, যা ব্যাধি তা দুঃখ, এটা ভগবদোক্ত। প্রকৃতপক্ষে মহাশয়, এভাবেই নির্বাণকে সুখ হিসাবে উপলব্ধি করতে হবে।

১০. পুনঃ আবুসো, ভিক্ষু সর্বতোভাবে বিজ্ঞান-অনন্ত-আয়তন অতিক্রম করে “কিছুই না” সংজ্ঞায় আকিঞ্চনায়তন লাভ করে অবস্থান করেন। আবুসো, সেই ভিক্ষু এভাবে অবস্থানকালে বিজ্ঞান-অনন্ত-আয়তন সহগত সংজ্ঞা ও মন তাঁর থাকে এবং এটা তাঁর জন্য একটা ব্যাধি। যেমন : বন্ধু, সুখী ব্যক্তির ব্যাধি উৎপন্ন হতে পারে, তদ্রূপ বিজ্ঞান-অনন্ত-আয়তন সহগত সংজ্ঞা ও মন তাঁর থাকে এবং এটা তাঁর জন্য একটা ব্যাধি। আবুসো, যা ব্যাধি তা দুঃখ, এটা ভগবদোক্ত। প্রকৃতপক্ষে বন্ধু, এভাবেই নির্বাণকে সুখ হিসাবে উপলব্ধি করতে হবে।

১১. পুনঃ আবুসো, ভিক্ষু সর্বতোভাবে আকিঞ্চনায়তন অতিক্রম করে নৈবসংজ্ঞা-নাসংজ্ঞায়তন লাভ করে অবস্থান করেন। আবুসো, সেই ভিক্ষু এভাবে অবস্থানকালে আকিঞ্চনায়তন সহগত সংজ্ঞা ও মন তাঁর থাকে এবং এটা তাঁর জন্য একটা ব্যাধি। যেমন বন্ধু, সুখী ব্যক্তির ব্যাধি উৎপন্ন হতে পারে, তদ্রূপ আকিঞ্চনায়তন সহগত সংজ্ঞা ও মন তাঁর থাকে এবং এটা তাঁর জন্য একটা ব্যাধি। আবুসো, যা ব্যাধি তা দুঃখ, এটা ভগবদোক্ত। প্রকৃতপক্ষে বন্ধু, এভাবেই নির্বাণকে সুখ হিসাবে উপলব্ধি করতে হবে।

১২. পুনঃ হে আবুসো, ভিক্ষু সম্পূর্ণরূপে নৈবসংজ্ঞা-নাসংজ্ঞায়তন অতিক্রম করে সংজ্ঞাবেদয়িত নিরোধ ধ্যান লাভ করে অবস্থান করেন, তখন তিনি প্রজ্ঞা দ্বারা দেখেন যে, তাঁর আসক্তি ক্ষয় হয়েছে। প্রকৃতপক্ষে হে বন্ধু, এভাবেই নির্বাণকে সুখ হিসাবে উপলব্ধি করতে হবে।”

৪. গাভী উপমা সূত্র
৩৫.১. “যেমন হে ভিক্ষুগণ, একটি গাভী পর্বতজাত, নির্বোধ, কাণ্ডজ্ঞানহীন, ক্ষেত্রজ্ঞানহীন, বিষম পর্বতে বিচরণে অদক্ষ চিন্তা করে থাকতে পারে, এটা কেমন হয় যদি আমি পূর্বে গমন করিনি এমন স্থানে গমন করি; পূর্বে আহার করিনি এমন তৃণ আহার করি; পূর্বে পান করিনি এমন জল পান করি! এমন করতে গিয়ে সে তার সে সম্মুখের পা দৃঢ়ভাবে প্রতিষ্ঠিত না করে পিছনের পা উত্তোলন করে ফেলে, তার ফলে সে পূর্বে যে স্থানে গমন করেনি সে-স্থানে গমন করতে পারবে না কিংবা পূর্বে যে আহার গ্রহণ করেনি সে আহার গ্রহণ করতে পারবে না, কিংবা যে জল পান করেনি সে জল পান করতে পারবে না, কিংবা সে যে স্থান হতে বিচরণ করার পদক্ষেপ নিয়েছিল সেস্থানে নিরাপদে প্রত্যাবর্তন করতে পারবে না। এর কারণ কী? এর কারণ হে ভিক্ষুগণ, সে গাভীটা পর্বত-জাত, নির্বোধ, কাণ্ডজ্ঞানহীন, ক্ষেত্রজ্ঞানহীন, বিষম পর্বতে বিচরণে অদক্ষ। তদ্রূপ হে ভিক্ষুগণ, কোনো কোনো নির্বোধ, কাণ্ডজ্ঞানহীন, ক্ষেত্রজ্ঞানহীন, অদক্ষ ভিক্ষু কাম হতে বিবিক্ত হয়ে সবিতর্ক সবিচার বিবেকজ প্রীতি-সুখমণ্ডিত প্রথম ধ্যান লাভ করে তাতে অবস্থান করতে পারে না। সে সেই নিমিত্ত অনুশীলন করে না, ভাবে না, বৃদ্ধি করে না, নিমিত্তকে সুপ্রতিষ্ঠিত করে না; তৎসত্ত্বেও সে চিন্তা করে, এটা কেমন হয় যদি আমি বিতর্ক-বিচার উপশমে অধ্যাত্ম সম্প্রসাদী চিত্তের একাগ্রভাব আনয়নকারী বিতর্কাতীত, বিচারাতীত, সমাধিজ প্রীতি-সুখমণ্ডিত দ্বিতীয় ধ্যান লাভ করে তাতে অবস্থান করি। কিন্তু সে বিতর্ক বিচার উপশমে অধ্যাত্ম সম্প্রসাদী চিত্তের একাগ্রভাব আনয়নকারী বিতর্কাতীত, বিচারাতীত, সমাধিজ প্রীতি-সুখমণ্ডিত দ্বিতীয় ধ্যান লাভ করে তাতে অবস্থান করতে সক্ষম হয় না। তাই সে চিন্তা করে, এটা কেমন হয় যদি আমি কাম হতে বিবিক্ত, অকুশলে নির্লিপ্ত হয়ে সবিতর্ক সবিচার বিবেকজ প্রীতিসুখ সমন্বিত প্রথম ধ্যান লাভ করে তাতে অবস্থান করি! কিন্তু সে কাম হতে বিবিক্ত (নির্লিপ্ত) হয়ে সবিতর্ক সবিচার বিবেকজ প্রীতি-সুখমণ্ডিত প্রথম ধ্যান লাভ করে তাতে অবস্থান করতে সক্ষম হয় না। হে ভিক্ষুগণ, এ ভিক্ষুকে উভয় ক্ষেত্রে পতিত, উভয় ক্ষেত্রে ব্যর্থ বলে অভিহিত করা হয়; যেমন সেই পর্বত-জাত, নির্বোধ, কাণ্ডজ্ঞানহীন, ক্ষেত্রজ্ঞানহীন গাভী বিষম পর্বতে বিচরণে অদক্ষ গাভী সদৃশ।

২. কিন্তু হে ভিক্ষুগণ, একটি বিজ্ঞ, বুদ্ধিমতী, পর্বত-জাত, ক্ষেত্রজ্ঞ, বিষম পর্বতে বিচরণে দক্ষ গাভী চিন্তা করতে পারে-পূর্বে গমন করিনি এমন স্থানে যদি আমি যেতাম, পূর্বে আহার করিনি যদি আমি এমন আহার করতাম, পূর্বে আমি পান করিনি যদি আমি এমন জল পান করতাম! এমন করতে গিয়ে তার সম্মুখের পা দৃঢ়ভাবে প্রতিষ্ঠিত করে পেছনের পা উত্তোলন করে। তার ফলে সে পূর্বে যে-স্থানে গমন করেনি সে-স্থানে গমন করে, পূর্বে যে আহার গ্রহণ করেনি সেই আহার সে গ্রহণ করে, পূর্বে যে জল পান করেনি সেই জল পান করতে পারে এবং সে যে-স্থান হতে বিচরণ করার পদক্ষেপ নিয়েছিল সেই স্থানে নিরাপদে প্রত্যাবর্তন করতে পারে। তার কারণ কী? হে ভিক্ষুগণ, এর কারণ এই যে, পর্বত-জাত গাভীটা ছিল বিজ্ঞ, বুদ্ধিমতী, ক্ষেত্রজ্ঞানসম্পন্ন এবং বিষম পর্বতে বিচরণে দক্ষ। তদ্রূপ হে ভিক্ষুগণ, কোনো কোনো ভিক্ষু পণ্ডিত, মেধাবী, ক্ষেত্রজ্ঞানসম্পন্ন, দক্ষ। সে কাম হতে বিবিক্ত হয়ে সবিতর্ক সবিচার বিবেকজ, প্রীতি-সুখমণ্ডিত প্রথম ধ্যান লাভ করে তাতে অবস্থান করে। সে সেই নিমিত্ত অনুশীলন করে, ভাবে বর্ধিত করে, নিমিত্তকে সুপ্রতিষ্ঠিত করে; সে চিন্তা করে, এটা কেমন হয় যদি আমি বিতর্ক বিচার উপশমে অধ্যাত্ম সম্প্রসাদী চিত্তের একাগ্রভাব আনয়নকারী বিতর্কাতীত, বিচারাতীত, সমাধিজ প্রীতি-সুখমণ্ডিত দ্বিতীয় ধ্যান লাভ করে অবস্থান করি! সে দ্বিতীয় ধ্যানে হতবুদ্ধি না হয়ে বিতর্ক-বিচার উপশমে আধ্যাত্মিক সমপ্রসাদ চিত্তের একাগ্রভাব আনয়নকারী বিতর্কাতীত, বিচারাতীত সমাধিজ প্রীতি-সুখমণ্ডিত দ্বিতীয় ধ্যান লাভ করে অবস্থান করে। সে সেই নিমিত্ত অনুশীলন করে, ভাবে, বর্ধিত করে, নিমিত্তকে সুপ্রতিষ্ঠিত করে। সে তখন চিন্তা করে, আমি যদি প্রীতিতেও বিরাগী হয়ে উপেক্ষার ভাবে অবস্থান করি, স্মৃতিমান ও সম্প্রজ্ঞাত হয়ে স্বচিত্তে প্রীতিনিরপেক্ষ সুখ অনুভব করি, আর্যগণ যে ধ্যানস্তরে আরোহণ করলে “ধ্যায়ী উপেক্ষাসম্পন্ন ও স্মৃতিমান হয়ে প্রীতিনিরপেক্ষ সুখে বাস করেন” বলে বর্ণনা করেন, সেই তৃতীয় ধ্যান লাভ করে তাতে অবস্থান করি! সে হতবুদ্ধি না হয়ে প্রীতিতেও বিরাগী হয়ে স্বচিত্তে প্রীতিনিরপেক্ষ সুখে অবস্থান করে, স্মৃতিমান ও সম্প্রজ্ঞাত হয়ে স্বচিত্তে প্রীতিনিরপেক্ষ সুখ অনুভব করে। আর্যগণ যে ধ্যানস্তরে আরোহণ করলে ধ্যায়ী উপেক্ষাসম্পন্ন ও স্মৃতিমান হয়ে প্রীতিনিরপেক্ষ সুখে বাস করেন বলে বর্ণনা করেন, সেই তৃতীয় ধ্যান লাভ করে তাতে অবস্থান করে। সে সেই নিমিত্ত অনুশীলন করে, ভাবে, বর্ধিত করে, নিমিত্তকে সুপ্রতিষ্ঠিত করে; সে এরূপ চিন্তা করে, যদি আমি সর্ব দৈহিক সুখ-দুঃখ পরিহার করে পূর্বেই সৌমনস্য-দৌর্মনস্য (মনের হর্ষ-বিষাদ) অস্তমিত করে না-দুঃখ না-সুখ উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে তাতে অবস্থান করি! সে হতবুদ্ধি না হয়ে সর্ব দৈহিক সুখ-দুঃখ পরিহার করে পূর্বেই সৌমনস্য দৌর্মনস্য অস্তমিত করে না-দুঃখ না-সুখ উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে অবস্থান করে। সে সেই নিমিত্ত অনুশীলন করে, ভাবে, বর্ধিত করে, নিমিত্তকে সুপ্রতিষ্ঠিত করে; সে এরূপ চিন্তা করে, আমি যদি সম্পূর্ণরূপে রূপসংজ্ঞা অতিক্রম করে ক্রোধসংজ্ঞা অস্তমিত করে নানাত্বসংজ্ঞায় অমনোযোগী হয়ে “অনন্ত আকাশ” সংজ্ঞায় আকাশ-অনন্ত-আয়তন লাভ করে অবস্থান করতে পারতাম! সে হতবুদ্ধি না হয়ে সর্বতোভাবে রূপসংজ্ঞা অতিক্রম করে ক্রোধসংজ্ঞা অস্তমিত করে নানাত্বসংজ্ঞায় অমনোযোগী হয়ে “অনন্ত আকাশ” সংজ্ঞায় আকাশ-অনন্ত-আয়তন লাভ করে অবস্থান করে; সে সেই নিমিত্ত অনুশীলন করে, ভাবে, বর্ধিত করে, সেই নিমিত্তকে সুপ্রতিষ্ঠিত করে। তখন সে চিন্তা করেঃ আমি যদি সর্বতোভাবে আকাশ-অনন্ত-আয়তন অতিক্রম করে “অনন্ত বিজ্ঞান” সংজ্ঞায় বিজ্ঞান-অনন্ত-আয়তন লাভ করে অবস্থান করতাম! সে হতবুদ্ধি না হয়ে সর্বতোভাবে আকাশ-অনন্ত-আয়তন অতিক্রম করে “অনন্ত বিজ্ঞান” সংজ্ঞায় বিজ্ঞান-অনন্ত-আয়তন লাভ করে অবস্থান করে। সে সেই নিমিত্ত অনুশীলন করে, ভাবে, বর্ধিত করে, নিমিত্তকে সুপ্রতিষ্ঠিত করে। তখন সে চিন্তা করে-আমি যদি সর্বতোভাবে বিজ্ঞান-অনন্ত-আয়তন অতিক্রম করে “কিছুই না” সংজ্ঞায় আকিঞ্চনায়তন লাভ করে অবস্থান করতাম। সে সেই নিমিত্তকে অনুশীলন করে, ভাবে, বর্ধিত করে, নিমিত্তকে সুপ্রতিষ্ঠিত করে। তখন সে চিন্তা করে-আমি যদি সম্পূর্ণরূপে আকিঞ্চনায়তন অতিক্রম করে নৈবসংজ্ঞা-নাসংজ্ঞায়তন লাভ করে অবস্থান করতাম। সে হতবুদ্ধি না হয়ে সর্বতোভাবে আকিঞ্চনায়তন অতিক্রম করে নৈবসংজ্ঞা-নাসংজ্ঞায়তন লাভ করে অবস্থান করে; সে সেই নিমিত্ত অনুশীলন করে, ভাবে, বর্ধিত করে, নিমিত্তকে সুপ্রতিষ্ঠিত করে। সে এরূপ চিন্তা করে-আমি যদি সম্পূর্ণরূপে নৈবসংজ্ঞা-নাসংজ্ঞায়তন অতিক্রম করে সংজ্ঞাবেদয়িত নিরোধ ধ্যান লাভ করে অবস্থান করতে পারতাম! সে সংজ্ঞাবেদয়িত নিরোধকে বিভ্রান্ত না করে সম্পূর্ণরূপে নৈবসংজ্ঞা-নাসংজ্ঞায়তন অতিক্রম করে সংজ্ঞাবেদয়িত নিরোধ লাভ করে অবস্থান করে।

৩. প্রকৃতপক্ষে হে ভিক্ষুগণ, যখন ভিক্ষু সেই সমাপত্তি লাভ করে এবং সমাপত্তি হতে উত্থিত হয় তখন তার মৃদু চিত্ত কমনীয় হয়, মৃদু চিত্তে কর্মণ্যতায় অপ্রমাণ সমাধি সুভাবিত হয় এবং অপ্রমাণ সমাধি দ্বারা ভাবিত সুভাবনা দ্বারা সে অভিজ্ঞা দ্বারা প্রত্যক্ষকরণীয় যে ধর্ম আছে চিত্তকে তদভিমুখী করে এবং ব্যাপৃতি যাই হোক না কেন, সর্বক্ষেত্রে প্রত্যক্ষ সাক্ষীর সামর্থ্য অর্জন করে। যদি সে আকাঙ্ক্ষা করে যে, সে নিজের মধ্যে বহুবিধ ঋদ্ধি বা অলৌকিক শক্তি অনুভব করবে, এক হয়ে বহু হবে, বহু হয়ে এক হবে, ইচ্ছাক্রমে আবির্ভাব তিরোভাব সাধন করতে পারবে, প্রাচীর প্রাকার পর্বত স্পর্শ না করে গমন করতে পারবে, আকাশে গমনের মতো; জলে পদব্রজে গমন করতে পারবে, আকাশে গমনের মতো; স্থলে উঠা-নামা করতে পারবে, স্থলে গমনের ন্যায়; আকাশেও পর্যঙ্কবদ্ধ হয়ে (পদ্মাসন করে বসে) বিহঙ্গগণের মত গমন করতে পারবে, মহাকায় মহাশক্তিসম্পন্ন চন্দ্রসূর্যকে হস্তদ্বারা স্পর্শ করতে পারবে, চন্দ্রসূর্যের গায়ে হাত বুলাতে পারবে, ব্রহ্মলোক পর্যন্ত সশরীরে অবস্থান করতে পারবে। ব্যাপৃতি যাই হোক না কেন, সে সর্বক্ষেত্রে প্রত্যক্ষসাক্ষীর সামর্থ্য অর্জন করে। যদি সে আকাঙ্ক্ষা করে সে দিব্য, পরিশুদ্ধ ও লোকাতীত শ্রোত্রধাতু দ্বারা উভয় শব্দ শুনতে পারবে, যা দিব্য ও যা মনুষ্য, যা দূরে ও যা নিকটে; ব্যাপৃতি যাই হোক না কেন, সে সর্বক্ষেত্রে প্রত্যক্ষসাক্ষীর সামর্থ্য অর্জন করে। যদি সে এই আকাঙ্ক্ষা করে সে স্বচিত্তে অপর ব্যক্তির চিত্তের অবস্থা প্রকৃষ্টরূপে জানবে, চিত্ত সরাগ হলে সরাগ, বীতরাগ হলে বীতরাগ, সদ্বেষ হলে সদ্বেষ, বীতদ্বেষ হলে বীতদ্বেষ, সমোহ হলে সমোহ, বীতমোহ হলে বীতমোহ, সংক্ষিপ্ত হলে সংক্ষিপ্ত, বিক্ষিপ্ত হলে বিক্ষিপ্ত, মহদ্গত হলে মহদ্গত, অমহদ্গত হলে অমহদ্গত, স-উত্তর হলে স-উত্তর, অনুত্তর হলে অনুত্তর, সমাহিত হলে সমাহিত, অসমাহিত হলে অসমাহিত, বিমুক্ত হলে বিমুক্ত, অবিমুক্ত হলে অবিমুক্ত বলেই জানতে পারবে; ব্যাপৃতি যাই হোক না কেন, সর্বক্ষেত্রে সে প্রত্যক্ষ সাক্ষীর সামর্থ্য অর্জন করে; যদি সে আকাঙ্ক্ষা করে সে বহু প্রকারে বহুবিধ পূর্বজন্ম অনুস্মরণ করতে পারবে, যথা : এক জন্ম, দুই জন্ম, তিন জন্ম, চার জন্ম, পাঁচ জন্ম, দশ জন্ম, বিশ জন্ম, ত্রিশ জন্ম, চল্লিশ জন্ম, পঞ্চাশ জন্ম, শতজন্ম, সহস্র জন্ম, এমনকি শতসহস্র জন্ম, বহুসংবর্ত কল্প, বহুবিবর্তকল্প, বহুসংবর্ত-বিবর্তকল্প, অমুক জন্মে আমার ছিল এই নাম, এই ছিল গোত্র, এই ছিল বর্ণ, এই ছিল আহার, এই ছিল সুখ-দুঃখ ভোগ, এই ছিল আয়ু-পরিমাণ; তা হতে চ্যুত হয়ে আমি এ যোনিতে জন্মগ্রহণ করেছি; এ প্রকারে আকার ও গতিসহ বহুবিধ পূর্বজন্ম অনুস্মরণ করতে পারবে। ব্যাপৃতি যাই হোক না কেন, সর্বক্ষেত্রে সে প্রত্যক্ষসাক্ষীর সামর্থ্য লাভ করে। যদি সে এই আকাঙ্ক্ষা করে সে বিশুদ্ধ ও লোকাতীত দিব্যচক্ষু দ্বারা অপর জীবগণকে দেখতে পারে, তারা চ্যুত হচ্ছে, পুনরায় উৎপন্ন হচ্ছে, কর্মানুসারে গতিপ্রাপ্ত, হীনোৎকৃষ্ট, সুবর্ণ-দুর্বর্ণ, সুগত-দুর্গত জীবসমূহকে জানতে পারবে, এ সকল জীব কায়দুশ্চরিত্র, বাক্‌দুশ্চরিত্র, মনদুশ্চরিত্র সমন্বিত, আর্যগণের নিন্দুক, মিথ্যাদৃষ্টিসম্পন্ন, মিথ্যাদৃষ্টিসম্ভূত কর্মপরিগ্রাহী হবার ফলে দেহান্তে মৃত্যুর পর অপায়-দুর্গতি বিনিপাত নরকে উৎপন্ন হয়েছে; পক্ষান্তরে এসকল জীব কায়সুচরিত, বাক্‌সুচরিত, মনসুচরিত সমন্বিত, আর্যগণের নিন্দুক নহে, সম্যক দৃষ্টিসম্পন্ন, সম্যক দৃষ্টিউদ্ভূত কর্মপরিগ্রাহী হবার ফলে দেহান্তে, মৃত্যুর পর সুগতি-স্বর্গলোকে উৎপন্ন হয়েছে; এরূপে বিশুদ্ধ লোকাতীত চক্ষু দ্বারা জীবগণকে দেখতে পাবে, তারা চ্যুত হয়ে পুনরায় উৎপন্ন হচ্ছে, স্ব স্ব কর্মানুসারে গতিপ্রাপ্ত, হীনোৎকৃষ্ট, সুবর্ণ-দুর্বর্ণ, সুগত-দুর্গত জীবগণকে প্রকৃষ্টরূপে জানতে পারবে; ব্যাপৃতি যাই হোক না কেন, সর্বক্ষেত্রে সে প্রত্যক্ষসাক্ষীর সামর্থ্য অর্জন করে। যদি সে আকাঙ্ক্ষা করে যে, সে আসবক্ষয়ে অনাসব হয়ে দৃষ্টধর্মে (বর্তমান জন্মে) স্বয়ং অভিজ্ঞা দ্বারা চেতবিমুক্তি ও প্রজ্ঞাবিমুক্তি সাক্ষাৎকার করে তাতে অবস্থিত হয়ে বিচরণ করবে। ব্যাপৃতি যাই হোক না কেন, সর্বক্ষেত্রে সে প্রত্যক্ষ সাক্ষীর সামর্থ্য অর্জন করে।”

৫. ধ্যান সূত্র
৩৬.১. “হে ভিক্ষুগণ, আমি বলি প্রকৃতপক্ষে আসব-ক্ষয় নির্ভর করে প্রথম ধ্যানের উপর; প্রকৃতপক্ষে আমি বলি আসব-ক্ষয় নির্ভর করে দ্বিতীয় ধ্যানের উপর; আমি বলি আসব-ক্ষয় নির্ভর করে তৃতীয় ধ্যানের উপর; আমি বলি আসব-ক্ষয় নির্ভর করে চতুর্থ ধ্যানের উপর। হে ভিক্ষুগণ, আমি বলি প্রকৃতপক্ষে আসব-ক্ষয় নির্ভর করে আকাশ-অনন্ত-আয়তন ধ্যানের উপর; আমি বলি আসব-ক্ষয় নির্ভর করে বিজ্ঞান অনন্ত আয়তনের উপর; আমি বলি আসব-ক্ষয় নির্ভর করে আকিঞ্চনায়তন ধ্যানের উপর; আমি বলি আসব-ক্ষয় নির্ভর করে নৈবসংজ্ঞা-নাসংজ্ঞা-নায়তন ধ্যানের উপর।

২. হে ভিক্ষুগণ, আমি বলি ধ্যানের উপর আসব-ক্ষয় নির্ভর করে বলে কথিত। এবং কী কারণে এরূপ বলা হয়?

এক্ষেত্রে, হে ভিক্ষুগণ, ভিক্ষু কাম হতে বিবিক্ত হয়ে সবিতর্ক সবিচার বিবেকজ প্রীতি-সুখমণ্ডিত প্রথম ধ্যান লাভ করে অবস্থান করে-তার রূপ, বেদনা, সংজ্ঞা, সংস্কার, বিজ্ঞানসহগত যা কিছু ঘটুক না কেন, সে সম্পূর্ণরূপে অনিত্য হিসাবে, দুঃখ, রোগ, অসুচিমুখ শক্ত কীলক, ক্ষত, যন্ত্রণা, নিজস্ব নহে এমন, চটকদার কিন্তু তুচ্ছ বস্তু, শূন্য, অনাত্ম হিসাবে দেখে। সে সমস্ত বিষয় হতে চিত্তকে ফিরিয়ে নেয়। সে তদ্রূপ করে চিত্তকে অমৃত ধাতুতে এ চেতনায় কেন্দ্রীভূত করে, “এটাই শান্তি, এটাই উত্তম, যেমন সর্ব সংস্কার শান্ত, সর্ব উপাধি (জন্মের ভিত্তি) পরিত্যাগ, তৃষ্ণাক্ষয়, বিরাগ, নিরোধ, নির্বাণ।” এবং সে সেখানে দৃঢ়ভাবে প্রতিষ্ঠিত হয়ে আসক্তি ক্ষয় প্রাপ্ত হয়, যদি আসক্তি ক্ষয় না হয় সেই ধর্মরাগবশত, সেই ধর্মানন্দ হেতু পঞ্চ অধোভাগীয় সংযোজন ক্ষয় করে আপনা আপনি জন্মগ্রহণ করে এবং সেই জগৎ হতে প্রত্যাবর্তনের অধীন না হয়ে সেখানেই পরিনির্বাণ লাভ করে।

যেমন হে ভিক্ষুগণ, তীরন্দাজ বা তীরন্দাজের শিষ্য তৃণ বা মৃত্তিকা-পুঞ্জের উপর অনুশীলন করবে; বর্তমানে সে দীর্ঘ, দ্রুত, বন্দুক ছোড়ক, মহা কায়ের তীক্ষ্ণভেদক হয়ে যাবে। তদ্রূপ, হে ভিক্ষুগণ, ভিক্ষু কাম হতে বিবিক্ত হয়ে সবিতর্ক সবিচার বিবেকজ প্রীতি-সুখমণ্ডিত প্রথম ধ্যান লাভ করে অবস্থান করে এবং তার রূপ, বেদনা, সংজ্ঞা, সংস্কার, বিজ্ঞানসহগত যা কিছু হোক না কেন, সে এগুলোকে সম্পূর্ণরূপে অনিত্য, দুঃখ, রোগ, সুচিমুখ শক্ত কীলক, ক্ষত, যন্ত্রণা, নিজস্ব নহে এমন, চটকদার কিন্তু তুচ্ছ বস্তু, শূন্য, অনাত্ম হিসাবে দেখে। সে সেসব বিষয় হতে চিত্তকে ফিরায়ে নেয়। সে তদ্রূপ করে চিত্তকে অমৃত ধাতুতে এ চেতনায় কেন্দ্রীভূত করে, “এটাই শান্তি, এটাই উত্তম, যেমন, সর্ব সংস্কার শান্ত, সর্ব-উপাধি পরিত্যাগ, তৃষ্ণাক্ষয়, বিরাগ, নিরোধ, নির্বাণ।” এবং সে সেখানে দৃঢ়ভাবে প্রতিষ্ঠিত হয়ে আসক্তি ক্ষয় প্রাপ্ত হয়। যদি আসক্তি ক্ষয় না হয় সেই ধর্মরাগবশত, সেই ধর্মানন্দ হেতু পঞ্চ অধোভাগীয় সংযোজন ক্ষয় করে স্বতঃস্ফূর্তভাবে জন্মগ্রহণ করে এবং সেই জগৎ হতে প্রত্যাবর্তন অধীন না হয়ে সেখানেই পরিনির্বাণ লাভ করে।

হে ভিক্ষুগণ, এটা উক্ত আমি বলি প্রথম ধ্যানের উপর আসব ক্ষয় নির্ভর করে এবং এ কারণে এটা উক্ত।

৩. হে ভিক্ষুগণ, এটা উক্ত; আমি বলি দ্বিতীয় ধ্যানের উপর আসব ক্ষয় নির্ভর করে; এবং এ কারণে এটা উক্ত। হে ভিক্ষুগণ, এটা উক্ত; আমি বলি তৃতীয় ধ্যানের উপর আসব ক্ষয় নির্ভর, এবং এ কারণে এটা উক্ত। হে ভিক্ষুগণ, চতুর্থ ধ্যানের উপর আসব ক্ষয় নির্ভর করে বলে আমি বলি এবং কী কারণে এটা উক্ত?

এখানে হে ভিক্ষুগণ, ভিক্ষু সর্ব দৈহিক সুখ-দুঃখ পরিহার করে পূর্বেই সৌমনস্য-দৌর্মনস্য অস্তমিত করে না-দুঃখ না-সুখ উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে অবস্থান করে। তার রূপ, বেদনা, সংজ্ঞা, সংস্কার, বিজ্ঞানসহগত যা কিছু ঘটুক না কেন, সে সম্পূর্ণ অনিত্য হিসাবে, দুঃখ, রোগ, সুচিমুখ শক্ত কীলক, ক্ষত, যন্ত্রণা, নিজস্ব নহে এমন, চটকদার কিন্তু তুচ্ছ বস্তু, শূন্য, অনাত্ম হিসাবে দেখে। সে সেসব বিষয় হতে চিত্তকে ফিরায়ে নেয়। সে তদ্রূপ করে চিত্তকে অমৃত ধাতুতে এ চেতনায় কেন্দ্রীভূত করে, “এটাই শান্তি, এটাই উত্তম, যেমন : সর্ব সংস্কার শান্ত, সর্ব উপাধি (জন্মের ভিত্তি) পরিত্যাগ, তৃষ্ণাক্ষয়, বিরাগ, নিরোধ, নির্বাণ।” এবং সে সেখানে দৃঢ়ভাবে প্রতিষ্ঠিত হয়ে আসক্তি ক্ষয় প্রাপ্ত হয়, যদি আসক্তি ক্ষয় না হয় সেই ধর্মরাগবশত, সেই ধর্মানন্দ হেতু পঞ্চ অধোভাগীয় সংযোজন ক্ষয় করে আপনা আপনি জন্মগ্রহণ করে এবং সেই জগৎ হতে প্রত্যাবর্তনের অধীন না হয়ে সেখানেই পরিনির্বাণ লাভ করে। যেমন হে ভিক্ষুগণ, তীরন্দাজ বা তীরন্দাজের শিষ্য তৃণপুঞ্জ বা মৃত্তিকাপুঞ্জের উপর অনুশীলন করবে; বর্তমানে সে দীর্ঘ, দ্রুত, বন্দুক ছোড়ক, মহা কায়ের তীক্ষ্ণভেদক হয়ে যাবে। তদ্রূপ হে ভিক্ষুগণ, ভিক্ষু সর্ব দৈহিক সুখ-দুঃখ পরিহার করে পূর্বেই সৌমনস্য-দৌর্মনস্য অস্তমিত করে না-দুঃখ না-সুখ উপেক্ষা ও স্মৃতি পরিশুদ্ধ চিত্তে চতুর্থ ধ্যান লাভ করে অবস্থান করে এবং তার রূপ, বেদনা, সংজ্ঞা, সংস্কার, বিজ্ঞানসহগত যা কিছু হোক না কেন, সে এগুলোকে সম্পূর্ণরূপে অনিত্য, দুঃখ, রোগ, সুচিমুখ, শক্ত কীলক, ক্ষত, যন্ত্রণা, নিজস্ব নহে এমন, চটকদার কিন্তু তুচ্ছ বস্তু, শূন্য, অনাত্ম হিসাবে দেখে। সে সেসব বিষয় হতে চিত্তকে ফিরায়ে নেয়। সে তদ্রূপ করে চিত্তকে অমৃত ধাতুতে এ চেতনায় কেন্দ্রীভূত করে, “এটাই শান্তি, এটাই উত্তম, যেমন সর্ব সংস্কার শান্ত, সর্ব উপাধি (জন্মের ভিত্তি) পরিত্যাগ, তৃষ্ণাক্ষয়, বিরাগ, নিরোধ, নির্বাণ।” এবং সে সেখানে দৃঢ়ভাবে প্রতিষ্ঠিত হয়ে আসক্তি ক্ষয় প্রাপ্ত হয়, যদি আসক্তি ক্ষয় না হয় সেই ধর্মরাগবশত, সেই ধর্মানন্দ হেতু পঞ্চ অধোভাগীয় সংযোজন ক্ষয় করে আপনা আপনি জন্মগ্রহণ করে এবং সেই জগৎ হতে প্রত্যাবর্তনের অধীন না হয়ে সেখানেই পরিনির্বাণ লাভ করে।

হে ভিক্ষুগণ, আমি বলি, চতুর্থ ধ্যানের উপর আসব-ক্ষয় নির্ভর করে যে বলা হয় তা এ কারণেই বলা হয়।

৪. হে ভিক্ষুগণ, আমি বলি আকাশ-অনন্ত-আয়তন ধ্যানের উপর আসব-ক্ষয় নির্ভর করে বলে উক্ত এবং এটা কোন কারণে উক্ত হয়?

এখানে হে ভিক্ষুগণ, ভিক্ষু সর্বতোভাবে রূপসংজ্ঞা অতিক্রম করে ক্রোধসংজ্ঞা অস্তমিত করে নানাত্ব-সংজ্ঞায় অমনোযোগী হয়ে “অনন্ত আকাশ” জ্ঞানে আকাশ-অনন্ত-আয়তন লাভ করে অবস্থান করে। তার রূপ, বেদনা, সংজ্ঞা, সংস্কার, বিজ্ঞানসহগত যা কিছু ঘটুক না কেন, সে সম্পূর্ণরূপে অনিত্য হিসাবে, দুঃখ, রোগ, সুচিমুখ শক্ত কীলক, ক্ষত, যন্ত্রণা, নিজস্ব নহে এমন, চটকদার কিন্তু তুচ্ছ বস্তু, শূন্য, অনাত্ম হিসাবে দেখে। সে সেসব বিষয় হতে চিত্তকে ফিরিয়ে নেয়। সে তদ্রূপভাবে চিত্তকে অমৃত ধাতুতে এ চেতনায় কেন্দ্রীভূত করে, “এটাই শান্তি, এটাই উত্তম, যেমন সর্ব সংস্কার শান্ত, সর্ব উপাধি (জন্মের ভিত্তি) পরিত্যাগ, তৃষ্ণাক্ষয়, বিরাগ, নিরোধ, নির্বাণ।” এবং সে সেখানে দৃঢ়ভাবে প্রতিষ্ঠিত হয়ে আসক্তি ক্ষয় প্রাপ্ত হয়, যদি আসক্তি ক্ষয় না হয় সেই ধর্মরাগবশত, সেই ধর্মানন্দ হেতু পঞ্চ অধোভাগীয় সংযোজন ক্ষয় করে আপনা আপনি জন্মগ্রহণ করে এবং সেই জগৎ হতে প্রত্যাবর্তনের অধীন না হয়ে সেখানেই পরিনির্বাণ লাভ করে।

হে ভিক্ষুগণ, আমি বলি, আকাশ-অনন্ত-আয়তন ধ্যানের উপর আসব-ক্ষয় নির্ভর করে যে বলা হয় তা এ কারণেই বলা হয়।

৫. হে ভিক্ষুগণ, আমি বলি, বিজ্ঞান অনন্ত আয়তনের উপর নির্ভর... আকিঞ্চনায়তনের উপর আসব-ক্ষয় নির্ভর করে যে বলা হয় তা কি কারণে বলা হয়?

হে ভিক্ষুগণ, এখানে ভিক্ষু সর্বতোভাবে বিজ্ঞান-অনন্ত-আয়তন অতিক্রম করে “কিছুই না” জ্ঞানে আকিঞ্চনায়তন লাভ করে অবস্থান করে। তার বেদনা, সংজ্ঞা, সংস্কার, বিজ্ঞানসহগত যা কিছু ঘটুক না কেন, সে সম্পূর্ণরূপে অনিত্য হিসাবে দুঃখ, রোগ, সুচিমুখ শক্ত কীলক, ক্ষত, যন্ত্রণা, নিজস্ব নহে এমন, চটকদার কিন্তু তুচ্ছ বস্তু, শূন্য, অনাত্ম হিসাবে দেখে। সেভাবে চিত্তকে অমৃত ধাতুতে এ চেতনায় কেন্দ্রীভূত করে, “এটাই শান্তি, এটাই উত্তম, যেমন সর্ব সংস্কার শান্ত সর্ব, উপাধি (জন্মের ভিত্তি) পরিত্যাগ, তৃষ্ণাক্ষয়, বিরাগ, নিরোধ, নির্বাণ।” এবং সে সেখানে দৃঢ়ভাবে প্রতিষ্ঠিত হয়ে আসক্তি ক্ষয় প্রাপ্ত হয়, যদি আসক্তি ক্ষয় না হয় সেই ধর্মরাগবশত, সেই ধর্মানন্দ হেতু পঞ্চ অধোভাগীয় সংযোজন ক্ষয় করে আপনা আপনি জন্মগ্রহণ করে এবং সেই জগৎ হতে প্রত্যাবর্তনের অধীন না হয়ে সেখানেই পরিনির্বাণ লাভ করে।

হে ভিক্ষুগণ, আমি বলি, আকিঞ্চনায়তনের উপর আসব-ক্ষয় নির্ভর করে যে বলা হয় তা এ কারণেই বলা হয়।

এরূপে যাবৎ সংজ্ঞা বিদ্যমান থাকে তাবৎ জ্ঞানপূর্ণ তীক্ষ্ণতা বিদ্যমান থাকে। অধিকন্তু হে ভিক্ষুগণ, নৈবসংজ্ঞা-নাসংজ্ঞায়তন সমাপত্তি ও সংজ্ঞাবেদয়িত নিরোধ এই উভয় আয়তনে সমাপত্তি (লাভ) ও সমাপত্তি উত্থানের পর সমাপত্তি কুশল (দক্ষ) ও সমাপত্তি উত্থানকুশল ধ্যানী ভিক্ষুদের দ্বারা এক বলে যথার্থভাবে আখ্যায়িত হওয়া উচিত।”

৬. আনন্দ সূত্র
৩৭.১. আমার এরূপ শ্রুত হয়েছে, একসময় আয়ুষ্মান আনন্দ কৌশাম্বীর ঘোষিতারামে অবস্থান করছিলেন। তখন আয়ুষ্মান আনন্দ ভিক্ষুগণকে আহ্বান করলেন, “শ্রদ্ধেয় ভিক্ষুগণ,” ভিক্ষুগণ “হ্যাঁ বন্ধুগণ” বলে প্রত্যুত্তরে তাঁদের সম্মতি জানালেন। আয়ুষ্মান আনন্দ বললেন :

২. “বন্ধুগণ এটা আশ্চর্য, অদ্ভুত-সত্ত্বগণের বিশুদ্ধির নিমিত্ত, শোক পরিদেবন অতিক্রমের জন্য, দুঃখ-দৌর্মনস্য নিরোধের জন্য, যথার্থ পন্থা অনুসরণের জন্য, নির্বাণ উপলব্ধির জন্য, বন্ধন হতে অব্যাহতির এ উপায়ে কীভাবে জ্ঞাতা, দর্শেতা, অর্হৎ সম্যকসম্বুদ্ধকে জাগাল, সেখানে থাকবে মাত্র চক্ষু কিন্তু থাকবে না ইন্দ্রিয়গোচর কোনো বস্তুর অনুভূতি ও তার কোনো আয়তন, সেখানে থাকবে মাত্র কর্ণ (শ্রোত্র) কিন্তু থাকবে না শ্রবণ ইন্দ্রিয়ের কোনো অনুভূতি এবং তদায়তন; সেখানে থাকবে মাত্র নাসিকা কিন্তু থাকবে না ঘ্রাণেন্দ্রিয়ের কোনো অনুভূতি এবং তদায়তন; সেখানে থাকবে মাত্র জিহ্বা কিন্তু থাকবে না জিহ্বা ইন্দ্রিয়ের কোনো অনুভূতি ও তদায়তন; সেখানে থাকবে মাত্র কায় কিন্তু থাকবে না স্পর্শ ইন্দ্রিয়ের কোনো অনুভূতি ও তদায়তন।”

৩. এরূপ বললে বন্ধু উদায়ি আয়ুষ্মান আনন্দকে বললেন, “আবুসো আনন্দ, তাহলে কি সংজ্ঞাই আয়তন উপলব্ধি করে না, না অসংজ্ঞী?” “আবুসো, সংজ্ঞীই (জ্ঞাত) তদায়তন উপলব্ধি করে না, অসংজ্ঞী নহে?” “কিন্তু কীভাবে সে প্রত্যক্ষকারী কিন্তু তদায়তন উপলব্ধি করে না?”

৪. “আবুসো, এখানে ভিক্ষু সর্বতোভাবে রূপসংজ্ঞা অতিক্রম করে ক্রোধসংজ্ঞা অবসান করে নানাত্ব-সংজ্ঞায় অমনোযোগী হয়ে “অনন্ত আকাশ” চিন্তা করে আকাশ-অনন্ত-আয়তন লাভ করে অবস্থান করে। এরূপে উপলব্ধিকারী কিন্তু আয়তন উপলব্ধি করে না।

৫. পুনঃ আবুসো, ভিক্ষু সর্বতোভাবে আকাশ-অনন্ত-আয়তন অতিক্রম করে “অনন্ত বিজ্ঞান” চিন্তা করে বিজ্ঞান-অনন্ত-আয়তন লাভ করে অবস্থান করে। এরূপে সে উপলব্ধিকারী কিন্তু আয়তন উপলব্ধি করে না।

৬. পুনরায় বন্ধু, ভিক্ষু সর্বতোভাবে বিজ্ঞান-অনন্ত-আয়তন অতিক্রম করে “কিছুই না” চিন্তা করে আকিঞ্চনায়তন লাভ করে অবস্থান করে, এরূপে সে উপলব্ধিকারী কিন্তু আয়তন উপলব্ধি করে না।

৭. বন্ধু, একসময় আমি সাকেতে অঞ্জনবনে মৃগদাবে অবস্থান করেছিলাম। তখন জটিলাগাহের জনৈকা ভিক্ষুণী আমার নিকট আসেন উপস্থিত হয়ে আমাকে অভিবাদন করে এক প্রান্তে স্থিত হন। এক প্রান্তে উপবিষ্টা জটিলাগাহের ভিক্ষুণী আমাকে বললেন, “ভন্তে আনন্দ, এই সেই সমাধি যা বাঁকানো কিংবা বাঁকিয়ে একপেশে করা যায় না যাতে ধ্যায়ী সজ্ঞান কঠোর প্রচেষ্টা দ্বারা পরিচালিত হন না, কিন্তু এর বিমুক্তি দ্বারা স্থিত হন। স্থিতিতা দ্বারা সুখী এবং সুখ দ্বারা অচঞ্চল থাকেন। ভগবৎ কর্তৃক এর সমাধির কী ফল উক্ত হয়েছে?”

আবুসো, এরূপ জিজ্ঞাসিত হয়ে জটিলাগাহিয় ভিক্ষুণীকে আমি উত্তর দিলাম, “ভগিনী, এই সেই সমাধি যা বাঁকানো কিংবা বাঁকিয়ে এক পেশে করা যায় না যাতে ধ্যায়ী সজ্ঞান কঠোর প্রচেষ্টা দ্বারা পরিচালিত হন না, কিন্তু এর বিমুক্তি দ্বারা স্থিত হন, স্থিতি দ্বারা সুখী এবং সুখ দ্বারা অচঞ্চল থাকেন। ভগবৎ কর্তৃক সমাধির আধ্যাত্মিক জ্ঞানফল উক্ত হয়েছে।”

আবুসো, সে এরূপ সংজ্ঞী কিন্তু সে সেক্ষেত্রে অনুভব করে না।”

৭. লোকায়তিক সূত্র
৩৮.১. দুজন লোকায়তিক ব্রাহ্মণ ভগবানের নিকট উপস্থিত হলেন, উপস্থিত হয়ে ভগবানের সাথে স্মরণীয় কথা সমাপনান্তে একপ্রান্তে উপবেশন করেন। একপ্রান্তে উপবিষ্ট ব্রাহ্মণদ্বয় ভগবানকে বললেন :

২. “ভো গৌতম, সর্বজ্ঞ, সর্বদর্শী পূরণকশ্যপ অপরিশেষ জ্ঞানদর্শন বিশেষভাবে জানেন, “আমি বিচরণ করি বা স্থিত হই বা নিদ্রিত হই বা জাগ্রত হই সতত, শান্ত জ্ঞানদর্শন উপস্থিত থাকে।” তিনি এরূপ ঘোষণা করেছেন, “অনন্তলোক জ্ঞাত হয়ে, দর্শন করে আমি অনন্ত জ্ঞানসহ অবস্থান করি।” ভো গৌতম, সর্বজ্ঞ, সর্বদর্শী নির্গ্রন্থ নাথপুত্র অপরিশেষ জ্ঞান-দর্শন বিশেষভাবে জানেন, “আমি বিচরণ করি বা স্থিত হই বা নিদ্রিত হই বা জাগ্রত হই সতত, শান্ত জ্ঞান দর্শন আমাতে বিদ্যমান থাকে।” তিনি এরূপ ঘোষণা করেছেন, “অনন্তলোক জ্ঞাত হয়ে, দর্শন করে আমি অনন্ত জ্ঞানসহ অবস্থান করি।” ভো গৌতম, এ উভয়ের মধ্যে কে অপরকে অস্বীকার করে? কে সত্য ভাষণ করে, কে মিথ্যা ভাষণ করে?”

৩. “যথেষ্ট ব্রাহ্মণ, এখানে দাঁড়ান, এ উভয় জ্ঞানবাদীর কে অপরকে অস্বীকার করে? কে সত্য ভাষণ করে, কে মিথ্যা ভাষণ করে? ব্রাহ্মণ আমি ধর্ম দেশনা করব, তা মনোনিবেশসহ শ্রবণ করুন, আমি ভাষণ করছি।” ব্রাহ্মণদ্বয় ভগবানের কথায় সায় দিলেন, “তাই হোক।” ভগবান বললেন :

৪. “মনে করুন, ব্রাহ্মণ, চার পুরুষ পৃথিবীর চার কোণে দাঁড়ানো, প্রত্যেকে সর্বোচ্চ পদক্ষেপ ও গতিসম্পন্ন, সর্বোচ্চ দীর্ঘ পদক্ষেপসম্পন্ন যেমন একজন ধনুসহ শক্তিশালী, দক্ষ, চতুর লক্ষভেদী তীরন্দাজ পাতলা তীর দ্বারা সহজে একটা তালবৃক্ষের ছায়া কেটে ফেলতে পারে, এরূপ হচ্ছে তাদের গতি; যেন পূর্ব সমুদ্র পশ্চিম সমুদ্র, এরূপ তাদের পদক্ষেপ। এখন মনে করুন, পূর্বকোণে স্থিত লোকটি বলতে পারে, “আমি হেঁটে জগতের শেষ সীমায় পৌঁছব!” যদিও জীবনের মেয়াদ শতবর্ষ এবং সে শতবর্ষই জীবিত রইল এবং শতবর্ষই হাঁটল, শুধুমাত্র আহার-পান-চর্বণ-চিবান-প্রাকৃতিক ডাকে সাড়া দেওয়া এবং নিদ্রার মাধ্যমে অবসন্নতা দূর করা ব্যতীত। শতবর্ষ যাবৎ হেঁটে জগতের অন্ত প্রাপ্ত না হয়ে এর মধ্যে সে কালপ্রাপ্ত হতে পারে। এবং মনে করুন, পশ্চিম কোণে স্থিত পুরুষটি... উত্তর কোণে স্থিত পুরুষটি... দক্ষিণ কোণে স্থিত পুরুষটি অনুরূপ বলতে পারে... যদিও প্রত্যেকে শতবর্ষ যাবৎ হাঁটল, শুধুমাত্র আহার পান-চর্বণ-চিবান-প্রাকৃতিক ডাকে সাড়া প্রদান ও নিদ্রার মাধ্যমে অবসন্নতা দূর করা ব্যতীত। শতবর্ষ ব্যাপী হেঁটে জগতের অন্ত প্রাপ্ত না হয়ে এর মধ্যে তারা কাল প্রাপ্ত হতে পারে। এবং তার কারণ কী? ওহে ব্রাহ্মণ, এরূপ পরিভ্রমণ দ্বারা আমি বলি না যে, জগতের অন্ত জানা, দেখা ও প্রাপ্ত হওয়া যায়। তথাপি হে ব্রাহ্মণ, আমি ঘোষণা করছি, জগতের অন্তে না পৌঁছে দুঃখের অন্ত সাধন করা যায় না।

৫. হে ব্রাহ্মণ, এই পঞ্চকামগুণকে আর্যবিনয়ে লোক বলে অভিহিত করা হয়। পঞ্চ কী কী?

৬. চক্ষুবিজ্ঞেয় রূপ আকাঙ্ক্ষিত, মুগ্ধকর, আনন্দময়, প্রিয়, অনুরাগ ও কাম উদ্দীপক; শ্রোত্রবিজ্ঞেয় শব্দ আকাঙ্ক্ষিত, মুগ্ধকর, আনন্দময়, প্রিয়, অনুরাগ ও কাম উদ্দীপক; ঘ্রাণবিজ্ঞেয় গন্ধ আকাঙ্ক্ষিত, মুগ্ধকর, আনন্দময়, প্রিয়, অনুরাগ ও কাম উদ্দীপক; জিহ্বাবিজ্ঞেয় রস আকাঙ্ক্ষিত, মুগ্ধকর, আনন্দময়, প্রিয়, অনুরাগ ও কাম উদ্দীপক; কায়বিজ্ঞেয় স্পর্শ আকাঙ্ক্ষিত, মুগ্ধকর, আনন্দময়, প্রিয়, অনুরাগ ও কামোদ্দীপক।

হে ব্রাহ্মণ, এই পঞ্চ কামগুণকে আর্য-বিনয়ে লোক বলে অভিহিত করা হয়।

৭. এখন মনে করুন ব্রাহ্মণ, ভিক্ষু কাম হতে বিবিক্ত হয়ে সবিতর্ক, সবিচার, বিবেকজ প্রীতিসুখ সমন্বিত প্রথম ধ্যান লাভ করে অবস্থান করে। তাকেই জগতের অন্তে এসেছে বলে অভিহিত করা হয় এবং সে জগতের অন্তে অবস্থান করে। এবং অন্যে তার সম্পর্কে বলতে পারে, “এপুরুষ এখনো জগতে আবদ্ধ, এখনো জগতের বাইরে যায়নি।” হে ব্রাহ্মণ, আমিও তার সম্পর্কে এরূপ বলি, “সে এখনো লোকে আবদ্ধ, এখনো লোকাতীত হয়নি।”

৮. পুনঃ হে ব্রাহ্মণ, ভিক্ষু বিতর্ক-বিচার উপশমে আধ্যাত্মিক সমপ্রসাদযুক্ত চিত্তে একাগ্রজনিত অবিতর্ক ও বিচারবিহীন সমাধিজনিত প্রীতিসুখ সমন্বিত দ্বিতীয় ধ্যান লাভ করে অবস্থান করে, ভিক্ষু প্রীতিতে বিরাগী হয়ে উপেক্ষার ভাবে অবস্থান করে, স্মৃতিমান ও সম্প্রজ্ঞাত হয়ে স্বচিত্তে (প্রীতিনিরপেক্ষ) সুখ অনুভব করে, আর্যগণ যে ধ্যানস্তরে আরোহণ করলে “ধ্যায়ী উপেক্ষাসম্পন্ন ও স্মৃতিমান হয়ে (প্রীতিনিরপেক্ষ) সুখে বাস করেন” বলে যে বর্ণনা করেন সেই তৃতীয় ধ্যান লাভ করে তাতে অবস্থান করে। ভিক্ষু সর্ব দৈহিক সুখ-দুঃখ পরিহার করে পূর্বেই সৌমনস্য-দৌর্মনস্য (মনের হর্ষ-বিষাদ) অস্তমিত করে না-দুঃখ, না-সুখ উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে অবস্থান করে। হে ব্রাহ্মণ, এই ভিক্ষু জগতের অন্তে এসে জগতের অন্তে অবস্থান করে বলে অভিহিত করা হয়। অন্যে তার সম্পর্কে বলে, “এই পুরুষ এখনো জগতে আবদ্ধ, এখনো জগতের বাইরে যায়নি।” আমিও হে ব্রাহ্মণ, এরূপ বলি, “এব্যক্তি এখনো লোকে আবদ্ধ, লোকাতীত হয়নি।”

৯. পুনঃ হে ব্রাহ্মণ, ভিক্ষু সর্বতোভাবে রূপসংজ্ঞা অতিক্রম করে প্রতিঘসংজ্ঞা অস্তমিত করে নানাত্ব-সংজ্ঞায় অমনোযোগী হয়ে “অনন্ত আকাশ” সংজ্ঞায় আকাশ-অনন্ত-আয়তন লাভ করে অবস্থান করে। হে ব্রাহ্মণ, এই ভিক্ষু জগতের অন্তে এসে অবস্থান করে বলে অভিহিত করা হয়। অন্যে তার সম্পর্কে বলে, “এ পুরুষ এখনো জগতে আবদ্ধ, এখন জগতের বাইরে যায়নি।” আমিও ব্রাহ্মণ, এরূপ বলি, “এব্যক্তি এখনো লোকে আবদ্ধ লোকাতীত হয়নি।”

১০. পুনঃ হে ব্রাহ্মণ, ভিক্ষু সর্বতোভাবে আকাশ-অনন্ত-আয়তন অতিক্রম করে “অনন্ত বিজ্ঞান” এই চেতনায় বিজ্ঞান-অনন্ত-আয়তন লাভ করে অবস্থান করে। ব্রাহ্মণ, ভিক্ষু সর্বতোভাবে বিজ্ঞান-অনন্ত-আয়তন অতিক্রম করে “কিছুই না” চেতনায় আকিঞ্চনায়তন লাভ করে অবস্থান করে। হে ব্রাহ্মণ, ভিক্ষু সর্বতোভাবে আকিঞ্চনায়তন অতিক্রম করে “নৈবসংজ্ঞা-নাসংজ্ঞায়তন” লাভ করে অবস্থান করে। হে ব্রাহ্মণ, এই ভিক্ষু লোকের অন্তে এসে লোকের অন্তে বাস করে বলে অভিহিত করা হয়। অন্যে তার সম্পর্কে বলে, “এই ব্যক্তি লোকে আবদ্ধ, লোকের বাইরে যায়নি।” হে ব্রাহ্মণ, আমিও এরূপ বলি, “এ ভিক্ষু লোকে আবদ্ধ লোকাতীত হয়নি।”

১১. পুনঃ হে ব্রাহ্মণ, ভিক্ষু সর্বতোভাবে নৈবসংজ্ঞা-নাসংজ্ঞায়তন অতিক্রম করে সংজ্ঞাবেদয়িত নিরোধ লাভ করে অবস্থান করে, প্রজ্ঞা দ্বারা দর্শন করে যে, আসক্তি সমূহ পুরোপুরি ধ্বংস হয়ে গেছে। “হে ব্রাহ্মণ, এই ভিক্ষু লোকের অন্তে এসে লোকের অন্তে বাস করে, লোকাতীত, আসক্তি মুক্ত বলে অভিহিত করা হয়।”

৮. দেবাসুর সংগ্রাম সূত্র
৩৯. ১. “হে ভিক্ষুগণ, বহুকাল পূর্বে দেবতা ও অসুরের মধ্যে যুদ্ধ গর্জন করে উঠল। সেই যুদ্ধে অসুরদের জয় এবং দেবতাদের পরাজয় ঘটেছিল এবং পরাজিত দেবতাগণসহ উত্তরাভিমুখে (বিপক্ষ হয়ে) পলায়ন করে। তখন দেবগণ চিন্তা করল, “অসুরগণ পশ্চাদ্ধাবন করছে, চল আমরা দ্বিতীয়বার তাদের সাথে যুদ্ধ করি।”

২. দ্বিতীয়বারও হে ভিক্ষুগণ, দেবগণ অসুরদের সাথে সংগ্রামে লিপ্ত হয়েছিল। দ্বিতীয়বারও অসুরদের জয় এবং দেবগণের পরাজয় হয়েছিল এবং পরাজিত দেবগণ ভীত হয়েছিল এবং উত্তরাভিমুখে অসুরদের অনুসরণ করেছিল। তখন দেবগণ চিন্তা করল, “অসুরগণ আমাদের অনুসরণ করছে, চল আমরা তৃতীয়বার তাদের সাথে সংগ্রামে লিপ্ত হই।”

৩. তৃতীয়বারও হে ভিক্ষুগণ, দেবগণ অসুরগণের সাথে সংগ্রাম করে। হে ভিক্ষুগণ, এবারও অসুরদের জয়, দেবগণের পরাজয় ঘটে এবং পরাজিত ও ভীত দেবগণ দেবনগরে প্রবেশ করে। হে ভিক্ষুগণ, দেবপুরাগত দেবগণ এরূপ চিন্তা করল, “এখন আমরা যে ভীতদের পরিত্রাণের জন্য এসেছি, এখন হতে আমরা নিজেরা নিজেরাই বাস করব এবং অসুরদের সাথে আমাদের কোনো কিছু করণীয় নেই।” অসুরগণও অপরপক্ষে হে ভিক্ষুগণ, এরূপ চিন্তা করল, “ভীত দেবগণ পরিত্রাণের জন্য চলে গেছে, এখন থেকে তারা নিজেরা নিজেরাই বাস করবে এবং আমাদের সাথে তাদের কোনো করণীয় নেই।”

৪. হে ভিক্ষুগণ, বহুকাল পূর্বে দেবতা ও অসুরদের মধ্যে অন্য একটি সংগ্রাম শুরু হয়েছিল। সে সংগ্রামে হে ভিক্ষুগণ, দেবগণের জয় এবং অসুরগণের পরাজয় ঘটেছিল এবং পরাজিত অসুরগণ দেবগণ দ্বারা অনুসৃত হয়ে দক্ষিণাভিমুখে পলায়ন করেছিল। হে ভিক্ষুগণ, তখন অসুরগণ চিন্তা করল, “দেবগণ আমাদের অনুসরণ করছে; সুতরাং, দ্বিতীয়বার তাদের সাথে সংগ্রামে লিপ্ত হলে কেমন হয়!”

৫. এবং তারা তাই করল এবং দ্বিতীয়বারও তাদের পরাজয় ঘটল। এবং হে ভিক্ষুগণ, পরাজিত অসুরগণ সেবারও দেবগণ দ্বারা অনুসৃত হয়ে দক্ষিণাভিমুখে পলায়ন করল। তখন হে ভিক্ষুগণ, অসুরগণ পুনঃ চিন্তা করল, “চল, আমরা তৃতীয়বার দেবগণের সাথে সংগ্রাম করি।”

৬. তৃতীয়বারও হে ভিক্ষুগণ, অসুরেরা দেবগণের সাথে সংগ্রামে লিপ্ত হলো। তৃতীয়বারও দেবগণের জয়, অসুরদের পরাজয় ঘটল। পরাজিত এবং ভীত অসুরগণ অসুরপুরে প্রবেশ করে। অসুর পুরাগত অসুরেরা হে ভিক্ষুগণ, এরূপ চিন্তা করল, “এখন আমরা যে ভীতদের পরিত্রাণের জন্য এসেছি, এখন হতে আমরা নিজে নিজেই বাস করব এবং দেবগণের সাথে আমাদের কোনো কিছু করণীয় নেই।” অপর পক্ষে হে ভিক্ষুগণ, দেবগণও এরূপ চিন্তা করল, “ভীত অসুরগণ পরিত্রাণের জন্য চলে গেছে এখন থেকে তারা নিজেরা নিজেরাই বাস করবে এবং আমাদের সাথে তাদের কোনো করণীয় নেই।”

৭. তদ্রূপ, হে ভিক্ষুগণ, যে সময়ে ভিক্ষু কাম হতে বিবিক্ত... প্রথম ধ্যান লাভ করে অবস্থান করে সে সময়ে হে ভিক্ষুগণ, ভিক্ষু চিন্তা করে, “এখন যে আমি ভয়গ্রস্তদের পরিত্রাণের জন্য এসেছি, এখন হতে আমি নিজেই বাস করব এবং মারের সাথে আমার কোনো করণীয় নেই।” এবং পাপমতি মারও এরূপ চিন্তা করে, “এখন যে ভিক্ষু ভয়গ্রস্তদের পরিত্রাণের জন্য চলে গেছেন, এখন হতে তিনি নিজে নিজেই বাস করবেন এবং আমার সাথে তাঁর কোনো করণীয় নেই।”

৮. যে সময়ে ভিক্ষুগণ, ভিক্ষু বিতর্ক-বিচার প্রশমিত... দ্বিতীয় ধ্যান... তৃতীয় ধ্যান... চতুর্থ ধ্যান লাভ করে অবস্থান করে, সে সময়ে হে ভিক্ষুগণ, ভিক্ষু এরূপ চিন্তা করে, “এখন যে আমি ভয়গ্রস্তদের পরিত্রাণের জন্য এসেছি, এখন হতে আমি নিজে নিজেই বাস করব এবং মারের সাথে আমার কোনো করণীয় নেই।” পাপমতি মারও হে ভিক্ষুগণ, এরূপ চিন্তা করে; “এখন যে ভিক্ষু ভয়গ্রস্তদের পরিত্রাণের জন্য চলে গেছেন, এখন হতে তিনি নিজে নিজেই বাস করবেন এবং আমার সাথে তাঁর কোনো করণীয় নেই।”

৯. যে সময়ে হে ভিক্ষুগণ, ভিক্ষু সম্পূর্ণরূপে রূপসংজ্ঞা অতিক্রম করে প্রতিঘসংজ্ঞা অস্তমিত করে নানত্বসংজ্ঞায় অমনোযোগী হয়ে “অনন্ত আকাশ” চেতনায় আকাশ-অনন্ত-আয়তন লাভ করে অবস্থান করে, হে ভিক্ষুগণ, এই ভিক্ষু মারকে অন্ধ করে দিয়েছে, পাপমতি মারের দৃষ্টিপথ ধ্বংস করে দিয়েছে বলে কথিত এবং সে পাপমতি মারের অদর্শনগত হয়েছে।

১০. যে সময়ে হে ভিক্ষুগণ, ভিক্ষু পুরোপুরি আকাশ-অনন্ত-আয়তন অতিক্রম করে “অনন্ত বিজ্ঞান” চেতনায় বিজ্ঞান-অনন্ত-আয়তন লাভ করে অবস্থান করে... পুরোপুরি বিজ্ঞান-অনন্ত-আয়তন অতিক্রম করে “কিছুই না” চেতনায় আকিঞ্চনায়তন লাভ করে অবস্থান করে... পুরোপুরি আকিঞ্চনায়তন অতিক্রম করে নৈবসংজ্ঞা-নাসংজ্ঞায়তন লাভ করে অবস্থান করে... পুরোপুরি নৈবসংজ্ঞা-নাসংজ্ঞায়তন অতিক্রম করে সংজ্ঞাবেদয়িত নিরোধ ধ্যান লাভ করে অবস্থান করে এবং প্রজ্ঞা দ্বারা দর্শন করে যে আসক্তিসমূহ সম্পূর্ণরূপে ক্ষয়প্রাপ্ত হয়েছে, সে মারকে অন্ধ করে দিয়েছে, পাপমতি মারকে বধ করে মারের দৃষ্টিপথ অন্ধ করে দিয়েছে বলে কথিত এবং সে মারের দর্শন বহির্ভূত হয়েছে।”

৯. নাগ সূত্র
৪০.১. “হে ভিক্ষুগণ, যখন আরণ্যক দাঁতাল নাগের সম্মুখে গিয়ে গোচররত হস্তী বা হস্তিনী বা যুব হস্তী বা শিশু হস্তী তৃণাগ্র ছেদন করে খায়। সে-কারণে দাঁতাল নাগ জ্বালা অনুভব করে, উত্তেজিত হয় ও বিরক্তি বোধ করে, সে সময়ে হে ভিক্ষুগণ, আরণ্যক দাঁতাল নাগের গোচররত হস্তী বা হস্তিনী বা যুব হস্তী বা শিশু হস্তী ভগ্ন বৃক্ষের শাখা গুচ্ছ খেয়ে ফেলে যেকারণে দাঁতাল নাগ জ্বালা অনুভব করে, উত্তেজিত হয় ও বিরক্তি বোধ করে। যে-সময়ে হে ভিক্ষুগণ, হস্তিনী দাঁতাল নাগের নিকট গিয়ে তার বিপরীতে কায় ঘর্ষণ করে সে-কারণে দাঁতাল নাগ জ্বালা অনুভব করে, উত্তেজিত হয় ও বিরক্তি বোধ করে।

২. তখন হে ভিক্ষুগণ, আরণ্যক দাঁতাল নাগ চিন্তা করে, “আমি এখন হস্তী, হস্তিনী, যুবক হস্তী, শিশু হস্তী দ্বারা আকীর্ণ হয়ে বাস করছি; আমি শুধু মাত্র ছিন্ন তৃণাগ্র ভোজন করছি; তারা আমার ভগ্ন বৃক্ষের শাখা ভোজন করে; আমি ঘোলা জল পান করছি; এবং হস্তিনী এসে যখন আমি পানিতে অবতরণ করি আমার কায় ঘর্ষণ করে; পশুদল ত্যাগ করে যদি আমি একাকী বাস করি তাহলে কেমন হয়?” এবং হে ভিক্ষুগণ, এখন পশুদল ত্যাগ করে সে একাকী বাস করছে; এবং সে অচ্ছিন্ন তৃণাগ্র ভোজন করছে এবং কেউ তার ভগ্ন বৃক্ষশাখা পরিভোগ করছে না; সে বিশুদ্ধ জল পান করছে এবং কোনো হস্তিনী পানিতে অবতরণ করে তার কায় ঘর্ষণের জন্য আসছে না। হে ভিক্ষুগণ, সে-সময়ে আরণ্যক নাগ এরূপ চিন্তা করে, “পূর্বে আমি হস্তী, হস্তিনী, যুব হস্তী, শিশু হস্তী আকীর্ণ হয়ে বাস করতাম; ছিন্ন তৃণাগ্র আহার করতাম; আমার ভগ্ন বৃক্ষের শাখা তারা খেয়ে ফেলত এবং ঘোলা জল পান করতাম এবং আমি জলে অবতরণ করলে হস্তিনী আমার কায় ঘর্ষণের জন্য আগমন করত; এখন আমি কিন্তু পশুদল ত্যাগ করে একাকী বাস করছি, অচ্ছিন্ন তৃণাগ্র আহার করছি এবং আমার ভগ্ন বৃক্ষের শাখা তারা খেয়ে ফেলছে না, আমি অনাবিল জল পান করছি এবং আমার জলে অবতরণকালে আমার কায় ঘর্ষণের জন্য হস্তিনী আর আসছে না।” এবং শুঁড় দ্বারা বৃক্ষের শাখাগুচ্ছ ভেঙ্গে তদ্বারা নিজে নিজে কায় মর্দন করে আনন্দিত মনে চুলকানি উপশম করছে।

৩. তদ্রূপ, হে ভিক্ষুগণ, যে-সময়ে ভিক্ষু ভিক্ষুণী, উপাসক, উপাসিকা, রাজা, রাজামাত্য, তীর্থিয়, তীর্থিয়শ্রাবক অকীর্ণ হয়ে বাস করে, সে-সময়ে হে ভিক্ষুগণ, ভিক্ষু এরূপ চিন্তা করে, “আমি এখন ভিক্ষু, উপাসক, উপাসিকা, রাজা, রাজামাত্য, তীর্থিয়, তীর্থিয়শ্রাবক আকীর্ণ হয়ে বাস করছি। এখন আমার একাকী বাস করা উচিত।” এবং সে কোনো নির্জন স্থানে আশ্রয় নেয়-অরণ্যে, বৃক্ষ মূলে, পর্বত কন্দরে, গিরিগুহা, মশান, বনপথ, উন্মুক্ত আকাশতল পলালপুঞ্জ বা শূন্য কুড়েঘরে পর্যঙ্কবদ্ধ হয়ে কায় ঋজু করে উপবেশন করে এবং স্মৃতিমুখী হয়ে বসে। সে পার্থিব লোভ পরিহার করে বিগতলোভ চিত্তে বাস করে; লোভ থেকে সে চিত্তকে মুক্ত করে, ব্যাপাদদোষ পরিহার করে, অব্যাপন্ন চিত্তে অবস্থান করে; সর্বপ্রাণীর প্রতি হিতকামী ও অনুকম্পাশীল হয়ে সেই ব্যাপাদ দোষ হতে চিত্তকে মুক্ত করে; স্ত্যান-মিদ্ধ পরিহার করে বিগত স্ত্যান-মিদ্ধ হয়ে অবস্থান করে; সচেতন, সতর্ক, স্মৃতিপরায়ণ, মানসিক স্থৈর্যযুক্ত হয়ে সে স্ত্যান-মিদ্ধ হতে চিত্তকে পরিশুদ্ধ করে; ঔদ্ধত্য-কৌকৃত্য পরিহার করে অনুদ্ধত হয়ে অবস্থান করে; আধ্যাত্মিকভাবে প্রশান্ত চিত্ত হয়ে চিত্ত হতে ঔদ্ধত্য-কৌকৃত্য ৰালন করে; বিচিকিৎস পরিহার করে তীর্ণ-বিচিকিৎস হয়ে অবস্থান করে; কুশলধর্মে অকথংকথী হয়ে চিত্তকে বিচিকিৎসা মুক্ত করে; সে এই পঞ্চ নীবরণ চেতনা দ্বারা পরিহার করে, প্রজ্ঞা দ্বারা উপক্লেশসমূহ দুর্বল করে কাম হতে বিবিক্ত হয়ে... প্রথম ধ্যান লাভ করে অবস্থান করে, জ্বালা প্রশমিত হয়ে সে আনন্দিত হয়। সে বিতর্ক ও বিচারহীন... দ্বিতীয় ধ্যান... তৃতীয় ধ্যান... চতুর্থ ধ্যান লাভ করে অবস্থান করে, যন্ত্রণা প্রশমিত হয়ে সে আনন্দিত হয়; সর্বতোভাবে রূপসংজ্ঞা অতিক্রম করে প্রতিঘসংজ্ঞা অস্তমিত করে নানাত্ব-সংজ্ঞায় অমনোযোগী হয়ে “অনন্ত আকাশ” চেতনায় আকাশ-অনন্ত-আয়তন লাভ করে অবস্থান করে, যন্ত্রণা প্রশমিত হয়ে সে আনন্দিত হয়; সম্পূর্ণরূপে আকাশ-অনন্ত-আয়তন অতিক্রম করে “অনন্ত বিজ্ঞান” এ মানসিকতায় বিজ্ঞান-অনন্ত-আয়তন লাভ করে অবস্থান করে;... সর্বতোভাবে বিজ্ঞান-অনন্ত-আয়তন অতিক্রম করে “কিছুই না” চেতনায় আকিঞ্চনায়তন লাভ করে অবস্থান করে;... সর্বতোভাবে আকিঞ্চনায়তন লাভ করে নৈবসংজ্ঞা-নাসংজ্ঞায়তন লাভ করে অবস্থান করে... সম্পূর্ণরূপে নৈবসংজ্ঞা-নাসংজ্ঞায়তন অতিক্রম করে সংজ্ঞাবেদয়িত নিরোধ ধ্যান লাভ করে অবস্থান করে এবং প্রজ্ঞা দ্বারা আসক্তি ধ্বংস হয়েছে দেখে যন্ত্রণা প্রশমিত হয়ে সে মহানন্দ লাভ করে।”

১০. তপস্যু সূত্র
৪১.১. আমার এরূপ শ্রুত হয়েছে, একসময় ভগবান উরুবেলকপ্প নামক মল্লদের নিগমে মল্লদের মধ্যে অবস্থান করছিলেন। তখন ভগবান চীবর পরিহিত হয়ে পাত্রচীবর নিয়ে উরুবেলকপ্পে পিণ্ডচারণে প্রবেশ করেন। পিণ্ডচারণ থেকে প্রত্যাবৃত হয়ে ভোজন সমাপনান্তে তিনি আয়ুষ্মান আনন্দকে আহ্বান করলেন, “আনন্দ, আমি যখন দিবাবিশ্রামের জন্য মহাবনে যাব তুমি তখন এখানে অপেক্ষা কর।” আনন্দ, “হ্যাঁ ভন্তে” বলে ভগবানকে প্রতিশ্রুতি প্রদান করেন। ভগবান মহাবনে প্রবেশ করেন দিবা বিশ্রামের জন্য এবং এক বৃক্ষতলে উপবেশন করেন।

২. অতঃপর গৃহপতি তপস্‌সু শ্রদ্ধেয় আনন্দের সন্নিকটে গেলেন, উপস্থিত হয়ে আয়ুষ্মান আনন্দকে অভিবাদন করে এক প্রান্তে উপবেশন করলেন। একান্তে উপবিষ্ট গৃহপতি তপস্‌সু আয়ুষ্মান আনন্দকে বললেন, “ভন্তে আনন্দ, আমরা গৃহীগণ কামভোগী, আনন্দ প্রিয়, কামরত, আনন্দমত্ত এবং তদ্রূপ বিধায় ভন্তে, আমাদের পক্ষে এসব পরিত্যাগ করা খাড়া উচ্চ গিরিচূড়া সদৃশ। তথাপি ভন্তে, আমি শুনেছি যে এই ধর্মবিনয়ে প্রতিটি তরুণ ভিক্ষুর অন্তরে এই নৈষ্ক্রম্য চেতনা নেচে উঠছে, প্রশান্ত হচ্ছে, দৃঢ় হচ্ছে, তৎপ্রতি ইচ্ছুক হচ্ছে, একমাত্র এর প্রশান্তি দেখে। এবং ভন্তে, এই ধর্মবিনয়ে ভিক্ষু এবং বহুজনের মধ্যে একমাত্র পার্থক্য এই নৈষ্ক্রম্যে নিহিত। “প্রকৃতপক্ষে হে গৃহপতি, এটা একটা আলাপের বিষয়। চলুন, হে গৃহপতি, এখন আমরা ভগবানের নিকট উপস্থিত হই, উপস্থিত হয়ে এ বিষয়টা আমরা ভগবৎ সমীপে উপস্থাপন করি, ভগবান এ বিষয়ে যে ব্যাখ্যা প্রদান করেন আমরা তাই মনে ধারণ করব।” “এটা অতি উত্তম” বলে গৃহপতি তপস্‌সু আয়ুষ্মান আনন্দের প্রস্তাব সমর্থন করেন।

৩. অতঃপর আয়ুষ্মান আনন্দ গৃহপতি তপস্‌সুসহ ভগবানের নিকট উপস্থিত হন, উপস্থিত হয়ে ভগবানকে অভিবাদন করে একপ্রান্তে উপবেশন করেন, একপ্রান্তে উপবিষ্ট শ্রদ্ধেয় আনন্দ গৃহপতি তপস্‌সু যে কথা বলেছিলেন তা ভগবানের নিকট ব্যক্ত করেন।

৪. “এটা সত্যই তাই, আনন্দ, এটা সত্যই তাই। হে আনন্দ, আমি যখন জ্ঞান লাভ করতেছিলাম এবং পুরোপুরি সম্বোধি লাভ করিনি, পূর্ণ বোধি লাভের পূর্বে বোধিসত্ত্বাবস্থায় আমি চিন্তা করেছিলাম, নৈষ্ক্রম্য সর্বোত্তম; বিচ্ছিন্ন হওয়া উত্তম কিন্তু আনন্দ, “এটাই প্রশান্তি” দর্শন করেও আমার চিত্ত নেচে ওঠেনি, শান্ত হয়নি, দৃঢ় হয়নি, এ নৈষ্ক্রম্যে ইচ্ছুক হয়নি এবং আমি চিন্তা করলাম, কি কারণে, কি হেতু “এটাই প্রশান্তি” দর্শন করেও নৈষ্ক্রম্যে আমার চিত্ত নেচে ওঠেনি, শান্ত হয়নি, স্থিত হয়নি, ইচ্ছুক হয়নি? তখন আমি চিন্তা করলাম আনন্দ, কামের আদীনব আমার দৃষ্ট হয়নি, বহুলীকৃত হয়নি, নৈষ্ক্রম্যে আনিশংস অর্জিত হয়নি, উপভোগকৃত হয়নি। তাই “এটাই প্রশান্তি” দর্শন করেও আমার চিত্ত নৈষ্ক্রম্যে নেচে ওঠে না, শান্ত হয় না, স্থির হয় না, ইচ্ছুক হয় না। এবং আনন্দ, আমি চিন্তা করলাম, কামে আদীনব দর্শন করলে আমাকে এটা বহুলীকৃত করতে হবে, নৈষ্ক্রম্যে আনিশংস অধিগত হলে তা উপভোগ করতে হবে; সত্যই এমন হতে পারে যে, “এটা প্রশান্তি” দর্শন করে নৈষ্ক্রম্যে আমার চিত্ত নেচে ওঠতে পারে, শান্ত, স্থির ও ইচ্ছুক হতে পারে। হে আনন্দ, সেই আমিই বর্তমান কামে আদীনব দর্শন করে তা বর্ধিত করি, নৈষ্ক্রম্যে আনিশংস লাভ করে তা উপভোগ করি; এটা প্রশান্তি হিসাবে দর্শন করে হে আনন্দ, নৈষ্ক্রম্যে আমার চিত্ত লাফিয়ে উঠে, শান্ত ও স্থির হয়, বিমুক্ত হয় এবং বর্তমানে হে আনন্দ, আমি কাম হতে বিমুক্ত হয়ে অকুশল নির্লিপ্ত হয়ে বিতর্ক ও বিচার সহিত নির্জনতা জনিত প্রথম ধ্যান লাভ করে অবস্থান করছি; এই অবস্থানে বিহরণকালে কাম-চেতনা এবং বিহ্বলতা আমাকে আক্রান্ত করেছিল এবং এটা ছিল আমার জন্য একটা ব্যাধি। যেমন, হে আনন্দ, সুখী ব্যক্তির ব্যাধিতুল্য দুঃখ উৎপন্ন হতে পারে, তদ্রূপ, আনন্দ, কাম-চেতনা এবং বিহ্বলতা আমাকে আক্রান্ত করেছিল এবং এটা ছিল আমার জন্য ব্যাধি।

৫. তখন হে আনন্দ, আমি চিন্তা করলাম, বিতর্ক-বিচার উপশমে অধ্যাত্ম সম্প্রসাদী চিত্তে একাগ্রভাব আনয়নকারী বিতর্কাতীত বিচারাতীত সমাধিজ প্রীতি-সুখমণ্ডিত দ্বিতীয় ধ্যান লাভ করে অবস্থান করলে কেমন হয়? হে আনন্দ, তখন অবিতর্কে আমার চিত্ত এটা প্রশান্ত” বলে দর্শন করেও লাফিয়ে ওঠেনি, উজ্জ্বল হয়নি, স্থির হয়নি, মুক্ত হয়নি। তখন হে আনন্দ আমার এ চিন্তা উৎপন্ন হলো, এটা প্রশান্ত বলে দর্শন করেও কেন অবিতর্কে আমার চিত্ত লাফিয়ে ওঠেনি, উজ্জ্বল হয়নি, স্থির হয়নি, মুক্ত হয়নি, তখন আবারও আমি চিন্তা করলাম, বিতর্কে আমার আদীনব দৃষ্ট হয়নি, এটা আমার বর্ধিত হয়নি, অবিতর্কে আনিশংস অর্জিত হয়নি, এবং এটা আমার উপভোগকৃত হয়নি। তাই “এটা প্রশান্ত” বলে জেনেও অবিতর্কে আমার চিত্ত লাফিয়ে উঠেনি, উজ্জ্বল হয়নি, স্থির হয়নি, মুক্ত হয়নি। তখন হে আনন্দ, আমি চিন্তা করলাম, বিতর্কে আদীনব দর্শন করলে আমাকে তা বহুলীকৃত করতে হবে, অবিতর্কে আনিশংস অধিগত হলে তা উপভোগ করতে হবে। সত্যই এমন হতে পারে যে এটা প্রশান্তি বলে দর্শন করে অবিতর্কে আমার চিত্ত লাফিয়ে উঠতে পারে, শান্ত, দৃঢ় ও ইচ্ছুক হতে পারে। হে আনন্দ সেই আমিই বর্তমানে বিতর্কে আদীনব দর্শন করে তা বর্ধিত করি। অবিতর্কে আনিশংস অধিগত হয়ে তা উপভোগ করি। তখন হে আনন্দ, এটা প্রশান্ত বলে দর্শন করে আমার চিত্ত লাফিয়ে ওঠে, প্রসন্ন হয়, স্থির হয়, বিমুক্ত হয়। হে আনন্দ, বর্তমানে সেই আমি বিতর্ক বিচার উপশমে অধ্যাত্ম সম্প্রসাদী চিত্তের একাগ্রভাব আনয়নকারী বিতর্কাতীত, বিচারাতীত, সমাধিজ, প্রীতি-সুখমণ্ডিত দ্বিতীয় ধ্যান লাভ করে অবস্থান করি। হে আনন্দ, এই অবস্থান যাপনকালে আমার বিতর্কসহগত সংজ্ঞা বিবেচনা থাকে এবং এটা ছিল আমার জন্য একটা ব্যাধি। যেমন, হে আনন্দ, সুখী ব্যক্তির ব্যাধিতুল্য দুঃখ উৎপন্ন হতে পারে। তদ্রূপ আনন্দ, বিতর্কসহগত সংজ্ঞা বিবেচনা আমাকে আক্রান্ত করেছিল এবং এটা ছিল আমার জন্য একটা ব্যাধি।

৬. হে আনন্দ, আমি চিন্তা করলাম প্রীতিতেও বিরাগী উপেক্ষার ভাবে (ধ্যায়ী) অবস্থান করে, স্মৃতিমান ও সম্প্রজ্ঞাত হয়ে স্বচিত্তে (প্রীতিনিরপেক্ষ) সুখ অনুভব করে, আর্যগণ যে ধ্যান স্তরে আরোহণ করলে “ধ্যায়ী উপেক্ষাসম্পন্ন ও স্মৃতিমান হয়ে (প্রীতিনিরপেক্ষ) সুখে বাস করেন” বলে বর্ণনা করেন, সেই তৃতীয় ধ্যান লাভ করে তাতে অবস্থান করলে কেমন হয়? তখন হে আনন্দ, “এটা প্রশান্ত বলে দর্শনে প্রীতিহীনে আমার চিত্ত লাফিয়ে ওঠে না, প্রসন্ন হয় না, স্থির হয় না, মুক্ত হয় না। তখন হে আনন্দ, আমি চিন্তা করলাম, “এটা প্রশান্তি” বলে দর্শনেও কি কারণে আমার চিত্ত লাফিয়ে ওঠেনা, প্রসন্ন, স্থির ও মুক্ত হয় না? তখন হে আনন্দ, আবারও আমি চিন্তা করলাম; প্রীতিতে আমার আদীনব দৃষ্ট হয়নি, এটা আমার বহুলীকৃত হয়নি, প্রীতিহীনে আনিশংস অর্জিত হয়নি এবং এটা আমার উপভোগকৃত হয়নি। তাই “এটা প্রশান্ত” বলে জেনেও প্রীতিহীনে আমার চিত্ত লাফিয়ে ওঠেনি, প্রসন্ন, স্থির ও মুক্ত হয়নি। তখন হে আনন্দ, আমি চিন্তা করলাম, প্রীতিতে আদীনব দর্শন করলে বহুলীকৃত করতে হবে, প্রীতিহীনে আনিশংস লাভ করলে তা উপভোগ করতে হবে; সত্যই এমন হতে পারে যে, “এটা প্রশান্তি” বলে দর্শনে প্রীতিহীনে আমার চিত্ত লাফিয়ে ওঠতে পারে, প্রসন্ন, স্থির ও মুক্ত হতে পারে। হে আনন্দ, সেই আমিই বর্তমানে প্রীতিতে আদীনব দর্শন করে তা বহুলীকৃত করি, প্রীতিহীনে আনিশংস লাভ করে তা উপভোগ করি। তখন হে আনন্দ, “এটা প্রশান্ত” বলে দর্শন করে প্রীতিহীনে চিত্ত লাফিয়ে ওঠে, প্রসন্ন, স্থির ও মুক্ত হয়। হে আনন্দ, বর্তমানে সেই আমি প্রীতিতে বিরাগী হয়ে উপেক্ষার ভাবে, স্মৃতিজ্ঞান ও সম্প্রজ্ঞাত হয়ে স্বচিত্তে (প্রীতিনিরপেক্ষ) সুখ অনুভব করি, আর্যগণ যে ধ্যান স্তরে আরোহণ করলে ধ্যায়ী উপেক্ষাসম্পন্ন ও স্মৃতিমান হয়ে (প্রীতিনিরপেক্ষ) সুখে বাস করেন বলে বর্ণনা করেন, সেই তৃতীয় ধ্যান লাভ করে অবস্থান করি। হে আনন্দ, এই অবস্থানে বিহরণকালে প্রীতিসহগত সংজ্ঞা বিবেচনা আমাকে আক্রান্ত করেছিল এবং এটা ছিল আমার জন্য একটা ব্যাধি। যেমন, হে আনন্দ, সুখী ব্যক্তির ব্যাধিতুল্য দুঃখ উৎপন্ন হতে পারে, তদ্রূপ, আনন্দ, প্রীতিসহগত সংজ্ঞা আমাকে আক্রান্ত করেছিল এবং এটা ছিল আমার জন্য ব্যাধি।

৭. তখন হে আনন্দ, আমি চিন্তা করলাম, যদি আমি সর্ব দৈহিক সুখ-দুঃখ পরিহার করে পূর্বেই সৌমনস্য-দৌর্মনস্য অস্তমিত করে না-দুঃখ না-সুখ উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে অবস্থান করলে কেমন হয়? তখন হে আনন্দ, “এটা প্রশান্ত” দর্শনে অদুঃখ-অসুখে চিত্ত লাফিয়ে ওঠে না, প্রসন্ন হয় না, স্থির হয় না, মুক্ত হয় না। তখন হে আনন্দ, আমি চিন্তা করলাম, “এটা প্রশান্ত” বলে দর্শনে কেন অদুঃখ-অসুখে আমার চিত্ত লাফিয়ে উঠে না, প্রসন্ন, স্থির ও বিমুক্ত হয় না? তখন হে আনন্দ, আমি আবারও চিন্তা করলাম আমার আদীনব দৃষ্ট হয়নি, তা আমার বহুলীকৃত হয়নি, অদুঃখ-অসুখে আনিশংস লাভ হয়নি এবং তা আমার উপভোগকৃত হয়নি; সে-কারণে “এটা প্রশান্তি” বলে দর্শন করে অদুঃখ-অসুখে আমার চিত্ত লাফিয়ে ওঠেনি, প্রসন্ন হয়নি, স্থির হয়নি, মুক্ত হয়নি। হে আনন্দ, আমি চিন্তা করলাম, উপেক্ষাসুখে আদীনব দর্শন করলে তা বর্ধিত করতে হবে, অদুঃখ-অসুখে আনিশংস লাভ করলে তা উপভোগ করতে হবে; সত্যই এমন হতে পারে যে, “এটা প্রশান্ত” বলে দর্শনে আমার চিত্ত অদুঃখ-অসুখে লাফিয়ে ওঠতে পারে, প্রসন্ন, স্থির ও মুক্ত হতে পারে। হে আনন্দ, সেই আমিই বর্তমানে উপেক্ষাসুখে আদীনব দেখে তা বহুলীকৃত করি, অদুঃখ অসুখে আনিশংস লাভ করে তা উপভোগ করি। তখন হে আনন্দ, “এটা প্রশান্ত” বলে দর্শনে আমার চিত্ত অদুঃখ-অসুখে লাফিয়ে ওঠে, প্রসন্ন, স্থির ও বিমুক্ত হয়। হে আনন্দ, সেই আমিই বর্তমানে সর্ব দৈহিক সুখ-দুঃখ পরিহার করে পূর্বেই সৌমনস্য-দৌর্মনস্য (মনের হর্ষ বিষাদ) অস্তমিত করে না-সুখ না-দুঃখ উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে অবস্থান করি। হে আনন্দ, এই অবস্থানে বিহরণকালে উপেক্ষাসহগত সংজ্ঞা বিবেচনা আমাকে আক্রান্ত করেছিল এবং এটা ছিল আমার জন্য একটা ব্যাধি। যেমন হে আনন্দ, সুখী ব্যক্তির ব্যাধিতুল্য দুঃখ উৎপন্ন হতে পারে, তদ্রূপ আনন্দ, উপেক্ষাসহগত সংজ্ঞা আমাকে আক্রান্ত করেছিল এবং এটা ছিল আমার জন্য ব্যাধি।

৮. তখন হে আনন্দ, আমি চিন্তা করলাম, আমি যদি সর্বতোভাবে রূপসংজ্ঞা অতিক্রম করে প্রতিঘসংজ্ঞা অস্তমিত করে নানাত্বসংজ্ঞায় অমনোযোগী হয়ে “অনন্ত আকাশ” চেতনায় আকাশ-অনন্ত-আয়তন লাভ করে অবস্থান করলে কেমন হয়? তখন হে আনন্দ, “এটা প্রশান্ত” বলে দর্শনে আমার চিত্ত লাফিয়ে ওঠে না, প্রসন্ন, স্থির ও মুক্ত হয় না। তখন হে আনন্দ, আমি আবারও চিন্তা করলাম, “এটা প্রশান্ত” বলে দর্শন করেও কেন আমার চিত্ত আকাশ অনন্ত আয়তনে লাফিয়ে ওঠে না, প্রসন্ন, স্থির ও বিমুক্ত হয় না? তখন হে আনন্দ, আমি চিন্তা করলাম, রূপে আদীনব আমার দৃষ্ট হয়নি, তা আমার বহুলীকৃত হয়নি, আকাশ অনন্ত আয়তনে আনিশংস লাভ হয়নি এবং আমা দ্বারা তা উপভোগ করা হয়নি; সে-কারণে “এটা প্রশান্ত” বলে দর্শনেও আকাশ অনন্ত আয়তনে আমার চিত্ত লাফিয়ে উঠেনি, স্থির ও মুক্ত হয়নি। হে আনন্দ, আমি তখন চিন্তা করলাম, রূপে আদীনব দর্শন করলে আমাকে তা বহুলীকৃত করতে হবে, আকাশ অনন্ত আয়তনে আনিশংস লাভ করলে তা উপভোগ করতে হবে; সত্য সত্যই এমন হতে পারে যে, “এটা প্রশান্ত” বলে দর্শনে আকাশ অনন্ত আয়তনে আমার চিত্ত লাফিয়ে ওঠতে পারে, প্রসন্ন, স্থির ও মুক্ত হতে পারে। হে আনন্দ, সেই আমিই বর্তমানে রূপে আদীনব দর্শন করে তা বহুলীকৃত করি, আকাশ-অনন্ত-আয়তনে আনিশংস লাভ করে তা উপভোগ করি। তখন হে আনন্দ, “এটা প্রশান্ত” বলে দর্শনে আকাশ অনন্ত আয়তনে আমার চিত্ত লাফিয়ে ওঠে, প্রসন্ন, স্থির ও মুক্ত হয়। আনন্দ, সেই আমিই বর্তমানে সম্পূর্ণরূপে রূপসংজ্ঞা অতিক্রম করে প্রতিঘসংজ্ঞা অস্তমিত করে নানাত্বসংজ্ঞায় অমনোযোগী হয়ে “অনন্ত আকাশ” চেতনায় আকাশ-অনন্ত-আয়তন লাভ করে অবস্থান করি। হে আনন্দ, আমার এই অবস্থানে বিহরণকালে রূপসহগত সংজ্ঞা বিবেচনা আমাকে আক্রান্ত করেছিল এবং এটা ছিল আমার জন্য একটা ব্যাধি। যেমন হে আনন্দ, সুখী ব্যক্তির ব্যাধিতুল্য দুঃখ উৎপন্ন হতে পারে, তদ্রূপ, আনন্দ, রূপসহগত সংজ্ঞা বিবেচনা আমাকে আক্রান্ত করেছিল এবং এটা ছিল আমার জন্য একটা ব্যাধি।

৯. তখন হে আনন্দ, আমি চিন্তা করলাম, আমি যদি সম্পূর্ণরূপে আকাশ-অনন্ত-আয়তন অতিক্রম করে “অনন্ত বিজ্ঞান” চেতনায় বিজ্ঞান-অনন্ত-আয়তন লাভ করে অবস্থান করি তাহলে কেমন হয়? তখন হে আনন্দ, “এটা প্রশান্ত” বলে দর্শন করে আমার চিত্ত লাফিয়ে ওঠেনি, প্রসন্ন, স্থির ও বিমুক্ত হয়নি। তখন হে আনন্দ, আমি চিন্তা করলাম; “এটা প্রশান্ত” বলে দর্শন করেও কেন বিজ্ঞান অনন্ত আয়তনে আমার চিত্ত লাফিয়ে ওঠেনি, প্রসন্ন হয়নি, স্থির হয়নি, মুক্ত হয়নি? তখন হে আনন্দ, আমি চিন্তা করলাম, আকাশ অনন্ত আয়তনে আদীনব আমার দৃষ্ট হয়নি এবং তা আমার বহুলীকৃত হয়নি, বিজ্ঞান অনন্ত আয়তনে আনিশংস অধিগত হয়নি এবং আমা দ্বারা তা উপভোগ করা হয়নি; সে-কারণে “এটা প্রশান্তি” বলে দর্শনে বিজ্ঞান অনন্ত আয়তনে আমার চিত্ত লাফিয়ে ওঠেনি, প্রসন্ন, স্থির ও মুক্ত হয়নি। তখন আনন্দ, আমি চিন্তা করলাম, আকাশ-অনন্ত-আয়তনে আদীনব দর্শন করলে তা বহুলীকৃত করতে হবে, বিজ্ঞান-অনন্ত-আয়তনে আনিশংস অধিগত হলে তা উপভোগ করতে হবে; সত্য সত্যই এমন হতে পারে যে, “এটা প্রশান্ত” বলে দর্শনে আমার চিত্ত লাফিয়ে ওঠতে পারে, প্রসন্ন, স্থির ও মুক্ত হতে পারে। হে আনন্দ, এখন সেই আমিই আকাশ অনন্ত আয়তনে আদীনব দেখে তা বহুলীকৃত করি, বিজ্ঞান অনন্ত আয়তনে আনিশংস অধিগত হয়ে তা উপভোগ করি। এবং হে আনন্দ, “এটা প্রশান্ত” বলে দর্শনে বিজ্ঞান-অনন্ত-আয়তনে আমার চিত্ত লাফিয়ে ওঠে, প্রসন্ন হয়, স্থির হয় এবং মুক্ত হয়। হে আনন্দ, সেই আমি এখন সর্বতোভাবে আকাশ-অনন্ত-আয়তন অতিক্রম করে “অনন্ত বিজ্ঞান” চেতনায় বিজ্ঞান-অনন্ত-আয়তন লাভ করে অবস্থান করি। এখন হে আনন্দ আমার এই অবস্থানে বিহরণকালে আকাশ-অনন্ত-আয়তন সহগত সংজ্ঞা বিবেচনা আমাকে আক্রান্ত করেছিল এবং এটা ছিল আমার জন্য একটা ব্যাধি।

১০. তখন হে আনন্দ, আমি চিন্তা করলাম, যদি আমি সম্পূর্ণরূপে বিজ্ঞান-অনন্ত-আয়তন অতিক্রম করে “কিছুই না” চেতনায় আকিঞ্চনায়তন লাভ করে অবস্থান করি তা কেমন হয়? তখন হে আনন্দ, “এটা প্রশান্ত” বলে দর্শন করে আমার চিত্ত লাফিয়ে ওঠেনি, প্রসন্ন, স্থির ও বিমুক্ত হয়নি। তখন হে আনন্দ, আমি চিন্তা করলাম, “এটা প্রশান্ত” বলে দর্শন করেও কেন আকিঞ্চন আয়তনে আমার চিত্ত লাফিয়ে ওঠেনি, প্রসন্ন, স্থির ও মুক্ত হয়নি? তখন হে আনন্দ, আমি চিন্তা করলাম, বিজ্ঞান-অনন্ত-আয়তনে আদীনব আমার অদৃষ্ট এবং আমার অবহুলীকৃত, আকিঞ্চন আয়তনে আনিশংস অনধিগত এবং আমা দ্বারা তা উপভোগকৃত হয়নি। সে-কারণে “এটা প্রশান্ত” বলে দর্শনে আকিঞ্চন আয়তনে আমার চিত্ত লাফিয়ে ওঠেনি, প্রসন্ন, স্থির ও মুক্ত হয়নি। তখন হে আনন্দ, আমি চিন্তা করলাম, বিজ্ঞান-অনন্ত-আয়তনে যদি আমি আদীনব দর্শন করি তাহলে তা বহুলীকৃত করতে হবে, আকিঞ্চন আয়তনে আনিশংস অধিগত হলে তা উপভোগ করতে হবে; এমন হতে পারে যে, “এটা প্রশান্ত” বলে দর্শনে আকিঞ্চন আয়তনে আমার চিত্ত লাফিয়ে ওঠতে পারে, প্রসন্ন, স্থির ও মুক্ত হতে পারে। হে আনন্দ, সেই আমিই এখন বিজ্ঞান-অনন্ত-আয়তনে আদীনব দেখে তা বহুলীকৃত করি, আকিঞ্চন আয়তনে আনিশংস লাভ করে করে তা উপভোগ করি। হে আনন্দ, “এটা প্রশান্ত” বলে দর্শনে আকিঞ্চন আয়তনে আমার চিত্ত লাফিয়ে ওঠে, প্রসন্ন, স্থির ও মুক্ত হয়। এখন হে আনন্দ, সেই আমিই পুরোপুরি বিজ্ঞান-অনন্ত-আয়তন অতিক্রম করে “কিছুই না” চেতনায় আকিঞ্চন আয়তন লাভ করে অবস্থান করি। এখন হে আনন্দ, আমার এই অবস্থানে বিহরণকালে বিজ্ঞান-অনন্ত-আয়তন সহগত সংজ্ঞা বিবেচনা আমাতে ছিল এবং এটা ছিল আমার জন্য একটা ব্যাধি। যেমন, হে আনন্দ, সুখী ব্যক্তির ব্যাধিতুল্য দুঃখ উৎপন্ন হতে পারে, তদ্রূপ, আনন্দ, বিজ্ঞান-অনন্ত-আয়তন সহগত সংজ্ঞা বিবেচনা আমাতে ছিল এবং এটা ছিল আমার জন্য একটা ব্যাধি।

১১. তখন হে আনন্দ, আমি চিন্তা করলাম, যদি আমি সর্বোতভাবে আকিঞ্চন আয়তন অতিক্রম করে নৈবসংজ্ঞা-নাসংজ্ঞায়তন লাভ করে অবস্থান করলে তা কেমন হয়? হে আনন্দ, নৈবসংজ্ঞা-নাসংজ্ঞায়তনে আমার চিত্ত লাফিয়ে ওঠেনি, প্রসন্ন, স্থির ও মুক্ত হয়নি “এটা প্রশান্ত” বলে দর্শন করা সত্ত্বেও। এবং হে আনন্দ, আমি চিন্তা করলাম, “এটা প্রশান্ত” বলে দর্শনে নৈবসংজ্ঞা-নাসংজ্ঞায়তনে কেন আমার চিত্ত লাফিয়ে ওঠেনি, প্রসন্ন, স্থির, ও মুক্ত হয়নি? হে আনন্দ, তখন আমি চিন্তা করলাম, “এটা প্রশান্ত” বলে দর্শনে অকিঞ্চতনায়তনে আদীনব আমার অদৃষ্ট এবং তা বহুলীকৃত হয়নি, নৈবসংজ্ঞা-নাসংজ্ঞায়তনে আনিশংস অনধিগত এবং তা আমা দ্বারা উপভোগ অকৃত; তখন হে আনন্দ, আমি চিন্তা করলাম, আকিঞ্চন আয়তনে আদীনব দর্শন করলে তা বহুলীকৃত করতে হবে, নৈবসংজ্ঞা-নাসংজ্ঞায়তনে আনিশংস অধিগত হলে তা উপভোগ করতে হবে; সত্যই এমন হতে পারে যে, “এটা প্রশান্ত” বলে দর্শনে নৈবসংজ্ঞা-নাসংজ্ঞায়তনে আমার চিত্ত লাফিয়ে উঠতে পারে, প্রসন্ন, স্থির ও মুক্ত হতে পারে। হে আনন্দ, সেই আমিই বর্তমানে আকিঞ্চন আয়তনে আদীনব দেখে তা বহুলীকৃত করি, নৈবসংজ্ঞা-নাসংজ্ঞায়তনে আনিশংস অধিগত হয়ে তা উপভোগ করি। হে আনন্দ, “এটা প্রশান্ত” বলে দর্শনে নৈবসংজ্ঞা-নাসংজ্ঞায়তনে আমার চিত্ত লাফিয়ে ওঠে, প্রসন্ন হয়, স্থির হয় এবং মুক্ত হয়। হে আনন্দ, সেই আমিই সর্বোতভাবে আকিঞ্চন আয়তন অতিক্রম করে নৈবসংজ্ঞা-নাসংজ্ঞায়তন লাভ করে অবস্থান করি। হে আনন্দ, এই অবস্থানে বিহরণকালে আকিঞ্চন আয়তন সহগত সংজ্ঞা বিবেচনা আমাতে ছিল এবং এটা আমার জন্য একটা ব্যাধি। যেমন, হে আনন্দ, সুখী ব্যক্তির ব্যাধিতুল্য দুঃখ উৎপন্ন হতে পারে, তদ্রূপ, আনন্দ, আকিঞ্চন আয়তন সহগত সংজ্ঞা বিবেচনা আমাতে বিদ্যমান ছিল এবং এটা আমার জন্য ব্যাধি।

১২. তখন হে আনন্দ, আমি চিন্তা করলাম, আমি যদি সম্পূর্ণররূপে নৈবসংজ্ঞা-নাসংজ্ঞায়তন অতিক্রম করে সংজ্ঞা বেদয়িত নিরোধ লাভ করে অবস্থান করি তাহলে কেমন হয়? হে আনন্দ, “এটা প্রশান্ত” বলে দর্শনে সংজ্ঞাবেদয়িত নিরোধে আমার চিত্ত লাফিয়ে ওঠে না, প্রসন্ন, স্থির ও মুক্ত হয় না। তখন হে আনন্দ, আমি চিন্তা করলাম, “এটা প্রশান্ত” বলে দর্শনে সংজ্ঞাবেদয়িত নিরোধে আমার চিত্ত কেন লাফিয়ে ওঠে না, প্রসন্ন, স্থির ও মুক্ত হয় না? তখন আনন্দ, আমি চিন্তা করলাম, নৈবসংজ্ঞা-নাসংজ্ঞায়তনে আদীনব আমার দৃষ্ট হয়নি এবং তা অবহুলীকৃত, সংজ্ঞাবেদয়িত নিরোধে আনিশংস অনধিগত এবং তা আমার উপভোগকৃত হয়নি; সে-কারণে “এটা প্রশান্ত” বলে দর্শনে সংজ্ঞাবেদয়িত নিরোধে চিত্ত লাফিয়ে ওঠেনি, প্রসন্ন, স্থির ও মুক্ত হয়নি। হে আনন্দ, আমি চিন্তা করলাম, নৈবসংজ্ঞা-নাসংজ্ঞায়তনে আদীনব দর্শন করলে তা বহুলীকৃত করতে হবে, সংজ্ঞাবেদয়িত নিরোধে আনিশংস অধিগত হলে তা উপভোগ করতে হবে; এমন হতে পারে যে, “এটা প্রশান্ত” বলে দর্শনে চিত্ত লাফিয়ে উঠতে পারে, প্রসন্ন, স্থির ও মুক্ত হতে পারে। হে আনন্দ, সেই আমিই পরে নৈবসংজ্ঞা-নাসংজ্ঞায়তনে আদীনব দেখে তা বহুলীকৃত করি; সংজ্ঞাবেদয়িত নিরোধে আনিশংস অধিগত হয়ে তা উপভোগ করি। হে আনন্দ, “এটা প্রশান্ত” দর্শনে আমার চিত্ত লাফিয়ে ওঠে, প্রসন্ন, স্থির ও মুক্ত হয়। হে আনন্দ, সেই আমিই পরে সম্পূর্ণভাবে নৈবসংজ্ঞা-নাসংজ্ঞায়তন অতিক্রম করে সংজ্ঞাবেদয়িত নিরোধ লাভ করে অবস্থান করি এবং প্রজ্ঞা দ্বারা দর্শন করি যে, আমার আসক্তি সম্পূর্ণরূপে ক্ষয় প্রাপ্ত হয়েছে।

১৩. যাবৎ হে আনন্দ, এই নব অনুপূর্ব বিহার অনুলোম-প্রতিলোম ভাবে আমি প্রাপ্ত হয়নি, তাবৎ হে আনন্দ, কি দেবলোকে, কি মারলোকে, কি ব্রহ্মলোকে, কি শ্রমণ, ব্রাহ্মণ, দেবতা ও মনুষ্যের মধ্যে আমি অনুত্তর সম্যকসম্বোধি লাভ করেছি বলে প্রকাশ করিনি। কিন্তু যখন, হে আনন্দ, এই নব অনুপূর্ব বিহার অনুলোম-প্রতিলোমভাবে প্রাপ্ত হই, তখনই আমি দেবলোকে, মারলোকে, ব্রহ্মলোকে, শ্রমণ, ব্রাহ্মণ, দেবতা ও মনুষ্যের মধ্যে অনুত্তর সম্যক সম্বোধি লাভ করেছি বলে প্রকাশ করি। তখন আমার এরূপ জ্ঞানদর্শন উৎপন্ন হয়, “আমার বিমুক্তি অচলা, এই আমার শেষ জন্ম, এখন আর পুনর্জন্মের সম্ভাবনা নেই।”

মহাবর্গ চতুর্থ সমাপ্ত।

তস্সুদ্দানং/স্মারক গাথা

দ্বিবিধ বিহার, নির্বাণ, গাভী, ধ্যান দ্বারা পঞ্চম,

আনন্দ, ব্রাহ্মণ, দ্বিবিধ নাগ এবং তপস্সু।


 

৫. পঞ্চাল/শ্রামণ্য বর্গ
১. পঞ্চাল/সম্বাধ সূত্র
৪২.১. আমার এরূপ শ্রুত হয়েছে, একসময় শ্রদ্ধেয় আনন্দ কৌশাম্বীর ঘোষিতারামে অবস্থান করছিলেন। তখন আয়ুষ্মান উদায়ি যেখানে আয়ুষ্মান আনন্দ ছিলেন তথায় উপস্থিত হন, উপস্থিত হয়ে শ্রদ্ধেয় আনন্দের সাথে কুশল বিনিময় করেন, সারণীয় কথা সমাপনান্তে এক প্রান্তে উপবেশন করেন। এক প্রান্তে উপবিষ্ট শ্রদ্ধেয় উদায়ি শ্রদ্ধেয় আনন্দকে বললেন, “বন্ধু, দেবপুত্র পঞ্চালচণ্ড দ্বারা এটা ভাষিত :

“যিনি অত্যন্ত বুদ্ধিমান তিনি সম্বাধ থেকে নিষ্কৃতি পেয়েছেন যিনি ধ্যানে জাগ্রত, সজাগ, দর্শক, সুদক্ষ, হয়েছেন প্রত্যাহৃত।”

“আবুসো, সম্বাধ কী এবং ভগবান সম্বাধ মুক্তির জন্য কোন পথের ঘোষণা করেছেন?

২. আবুসো, ভগবান কর্তৃক এই পঞ্চ কামগুণ বন্ধন বলে উক্ত হয়েছে। পঞ্চ কী কী? চক্ষুবিজ্ঞেয় রূপ আনন্দদায়ক, মুগ্ধকর, মনোজ্ঞ, প্রিয়, কামোদ্দীপক, বাসনা উদ্দীপক; শ্রোত্রবিজ্ঞেয় শব্দ আনন্দদায়ক, মুগ্ধকর, মনোজ্ঞ, প্রিয়, কামোদ্দীপক, বাসনা উদ্দীপক; ঘ্রাণবিজ্ঞেয় গন্ধ আনন্দদায়ক মুগ্ধকর, মনোজ্ঞ, প্রিয়, কামোদ্দীপক, বাসনা উদ্দীপক; জিহ্বাবিজ্ঞেয় রস আনন্দদায়ক, মুগ্ধকর, মনোজ্ঞ, প্রিয়, কামোদ্দীপক; কায়বিজ্ঞেয় স্পর্শ আনন্দদায়ক, মুগ্ধকর, মনোজ্ঞ, প্রিয়, কামোদ্দীপক, বাসনা উদ্দীপক, এই পঞ্চ কামগুণ ভগবান কর্তৃক বন্ধন বলে উক্ত হয়েছে।

৩. বন্ধু, ভিক্ষু কাম হতে বিবিক্ত (নির্লিপ্ত) হয়ে, অকুশলে নির্লিপ্ত হয়ে বিতর্ক ও বিচার সহিত নির্জনতাজনিত প্রীতিসুখ সমন্বিত প্রথম ধ্যান লাভ করে অবস্থান করেন। বন্ধু, এতটুকু বন্ধনমুক্তির কথা ভগবান কর্তৃক উক্ত হয়েছে এবং বিশেষ বন্ধনমুক্তির উপায় ভগবান ঘোষণা করেছেন। কিন্তু তথায়ও একটা বন্ধন; এবং তা কী? যে পর্যন্ত বিতর্ক-বিচার অ-নিরুদ্ধ থাকে এখানে তা বন্ধন।

৪. পুনঃ, বন্ধু, ভিক্ষু বিতর্ক-বিচার প্রশমিত আধ্যাত্মিক সমপ্রসাদযুক্ত চিত্তে একাগ্রতাজনিত অবিতর্ক ও বিচার বিহীন দ্বিতীয় ধ্যান লাভ করে অবস্থান করেন। এতটুকু বন্ধনমুক্তির কথা ভগবান কর্তৃক উক্ত হয়েছে। তথায় অন্য বন্ধনও আছে এবং সে বন্ধন কী? যে পর্যন্ত প্রীতি অ-নিরুদ্ধ থাকে এখানে তা-ই বন্ধন।

৫. পুনঃ বন্ধু, ভিক্ষু প্রীতি হতেও বিরাগী হয়ে উপেক্ষার ভাবে অবস্থান করেন, স্মৃতিমান ও সম্প্রজ্ঞাত হয়ে স্বচিত্তে (প্রীতিনিরপেক্ষ) সুখ অনুভব করেন। আর্যগণ যে ধ্যানস্তরে আরোহণ করলে “ধ্যায়ী উপেক্ষাসম্পন্ন ও স্মৃতিমান হয়ে (প্রীতিনিরপেক্ষ) সুখে বাস করেন” বলে বর্ণনা করেন, সেই তৃতীয় ধ্যান লাভ করে অবস্থান করেন। এতটুকু বন্ধনমুক্তির কথা ভগবান কর্তৃক উক্ত হয়েছে। তথায় আরও বন্ধন আছে, সে বন্ধন কী? যে পর্যন্ত উপেক্ষা সুখ অ-নিরুদ্ধ থাকে এখানে তা-ই বন্ধন।

৬. পুনঃ, বন্ধু, ভিক্ষু সর্ব দৈহিক সুখ-দুঃখ পরিহার করে পূর্বেই সৌমনস্য-দৌর্মনস্য (মনের হর্ষ-বিষাদ) অস্তমতি করে না-দুঃখ, না-সুখ উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে অবস্থান করেন। এতটুকু বন্ধনমুক্তির কথা ভগবান কর্তৃক উক্ত হয়েছে। এবং তথায়ও একটা বন্ধন এবং তা কী? যে পর্যন্ত রূপসংজ্ঞা অ-নিরুদ্ধ থাকে এখানে তাই বন্ধন।

৭. পুনঃ, বন্ধু, ভিক্ষু সর্বতোভাবে রূপসংজ্ঞা অতিক্রম করে প্রতিঘসংজ্ঞা অস্তমিত করে নানাত্বসংজ্ঞায় অমনোযোগী হয়ে “অনন্ত আকাশ” চেতনায় আকাশ-অনন্ত-আয়তন লাভ করে অবস্থান করেন। এতটুকু পর্যন্ত বন্ধন মুক্তির কথা ভগবান কর্তৃক উক্ত হয়েছে। তথায়ও বন্ধন আছে, সে বন্ধন কী? যে পর্যন্ত আকাশ-অনন্ত-আয়তন সংজ্ঞা অ-নিরুদ্ধ, এখানে তা-ই বন্ধন।

৮. পুনঃ, বন্ধু, ভিক্ষু সম্পূর্ণরূপে আকাশ-অনন্ত-আয়তন অতিক্রম করে “অনন্ত বিজ্ঞান” চেতনায় বিজ্ঞান-অনন্ত-আয়তন লাভ করে অবস্থান করেন। এতটুকু পর্যন্ত বন্ধন মুক্তির কথা ভগবান কর্তৃক উক্ত হয়েছে। তথায় আরও বন্ধন আছে এবং সে বন্ধন কী? যে পর্যন্ত বিজ্ঞান-অনন্ত-আয়তন সংজ্ঞা অ-নিরুদ্ধ থাকে, এখানে তা-ই বন্ধন।

৯. পুনঃ, বন্ধু, ভিক্ষু সর্বতোভাবে বিজ্ঞান-অনন্ত-আয়তন অতিক্রম করে “কিছুই না” চেতনায় আকিঞ্চন আয়তন লাভ করে অবস্থান করেন। এতটুকু পর্যন্ত বন্ধন মুক্তির কথা ভগবান কর্তৃক উক্ত হয়েছে। তথায় আরও বন্ধন আছে এবং সে বন্ধন কী? যে পর্যন্ত আকিঞ্চন আয়তন সংজ্ঞা অ-নিরুদ্ধ থাকে, এখানে তাই বন্ধন।

১০. পুনঃ, বন্ধু, ভিক্ষু সম্পূর্ণরূপে আকিঞ্চন আয়তন অতিক্রম করে নৈবসংজ্ঞা-নাসংজ্ঞায়তন লাভ করে অবস্থান করেন। এতটুকু পর্যন্ত বন্ধন মুক্তির কথা ভগবান কর্তৃক উক্ত হয়েছে। তথায় আরও বন্ধন আছে এবং সে বন্ধন কী? যে পর্যন্ত নৈবসংজ্ঞা-নাসংজ্ঞায়তন সংজ্ঞা অ-নিরুদ্ধ থাকে, এখানে তাই বন্ধন।

১১. পুনঃ, বন্ধু, ভিক্ষু সর্বতোভাবে নৈবসংজ্ঞা-নাসংজ্ঞায়তন অতিক্রম করে সংজ্ঞাবেদয়িত নিরোধ ধ্যান লাভ করে অবস্থান করেন এবং প্রজ্ঞা দ্বারা দর্শন করেন যে, তাঁর আসক্তি ধ্বংস প্রাপ্ত হয়েছে। বন্ধু, এতটুকু এবং অনধিক বিশেষ বন্ধন মুক্তির কথা ভগবান কর্তৃক ঘোষিত হয়েছে।”

২. কায়সাক্ষী সূত্র
৪৩.১. “বন্ধু, কায়সাক্ষী, কায়সাক্ষী” বলে অভিহিত করা হয়। বন্ধু, ভগবান কর্তৃক কতটুকু পর্যন্ত কায়সাক্ষী বলে উক্ত হয়েছে?

২. এক্ষেত্রে, আবুসো, ভিক্ষু কাম হতে বিবিক্ত (নির্লিপ্ত) হয়ে, অকুশলে নির্লিপ্ত হয়ে সবিতর্ক ও সবিচার নির্জনতা জনিত প্রীতিসুখযুক্ত প্রথম ধ্যান লাভ করে অবস্থান করেন এবং ততটুকু আয়তন পর্যন্ত কায় দ্বারা স্পর্শ করে অবস্থান করেন। আবুসো, এতটুকু পর্যন্ত কায়সাক্ষী বলে ভগবান কর্তৃক উক্ত হয়েছে।

৩. পুনঃ আবুসো, ভিক্ষু বিতর্ক-বিচার প্রশমিত করে আধ্যাত্মিক সমপ্রসাদযুক্ত চিত্তে একাগ্রতাজনিত অবিতর্ক ও বিচারবিহীন সমাধিজনিত প্রীতিসুখ সমন্বিত দ্বিতীয় ধ্যান লাভ করে অবস্থান করেন; ভিক্ষু প্রীতিতেও বিরাগী হয়ে উপেক্ষার ভাবে অবস্থান করেন; স্মৃতিমান ও সম্প্রজ্ঞাত হয়ে স্বচিত্তে (প্রতিনিরপেক্ষ) সুখ অনুভব করেন, আর্যগণ যে ধ্যান স্তরে আরোহণ করলে “ধ্যায়ী উপেক্ষাসম্পন্ন ও স্মৃতিমান হয়ে (প্রীতিনিরপেক্ষ) সুখে বাস করেন” বলে বর্ণনা করেন, সেই তৃতীয় ধ্যান লাভ করে তাতে অবস্থান করেন। ভিক্ষু সর্বদৈহিক সুখ-দুঃখ পরিহার করে পূর্বেই সৌমনস্য-দৌর্মনস্য (মনের হর্ষ-বিষাদ) অস্তমিত করে না-সুখ, না-দুঃখ উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে অবস্থান করেন। ততটুকু আয়তন পর্যন্ত কায় দ্বারা স্পর্শ করে অবস্থান করেন। আবুসো, এতটুকু পর্যন্ত কায়সাক্ষী বলে ভগবান কর্তৃক উক্ত হয়েছে।

৪. পুনঃ, বন্ধু, ভিক্ষু সর্বতোভাবে রূপসংজ্ঞা অতিক্রম করে প্রতিঘসংজ্ঞা অস্তমিত করে নানাত্বসংজ্ঞায় মনন না করে “অনন্ত আকাশ” এ ভাবোদয়ে “আকাশ-অনন্ত-আয়তন” নামক (প্রথম অরূপ-সমাপত্তি) ধ্যান লাভ করে অবস্থান করেন এবং ততটুকু আয়তন পর্যন্ত কায় দ্বারা স্পর্শ করে অবস্থান করেন। বন্ধু, এতটুকু পর্যন্ত কায়সাক্ষী বলে ভগবান কর্তৃক উক্ত হয়েছে। পুনঃ আবুসো ভিক্ষু সর্বাংশে আকাশ-অনন্ত-আয়তন সমতিক্রম করে “অনন্ত বিজ্ঞান” এ ভাবোদয়ে “বিজ্ঞান-অনন্ত” আয়তন নামক (দ্বিতীয় অরূপ-সমাপত্তি) ধ্যান লাভ করে তাতে বিচরণ করেন এবং এতটুকু আয়তন পর্যন্ত কায় দ্বারা স্পর্শ করে তাতে অবস্থান করেন। আবুসো, এতটুকু পর্যন্ত কায়সাক্ষী বলে ভগবান কর্তৃক উক্ত হয়েছে। পুনঃ আবুসো, ভিক্ষু সর্বাংশে “বিজ্ঞান-অনন্ত-আয়তন” সমতিক্রম করে “কিছুই না” এ ভাবোদয়ে “আকিঞ্চন-আয়তন” নামক (তৃতীয় অরূপ-সমাপত্তি) ধ্যান লাভ করে অবস্থান করেন এবং ততটুকু আয়তন পর্যন্ত কায় দ্বারা স্পর্শ করে অবস্থান করেন। আবুসো, এতটুকু পর্যন্ত কায়সাক্ষী বলে ভগবান কর্তৃক উক্ত হয়েছে। পুনঃ আবুসো, ভিক্ষু সর্বাংশে “আকিঞ্চন আয়তন” সমতিক্রম করে “নৈবসংজ্ঞা-নাসংজ্ঞায়তন” নামক (চতুর্থ অরূপ-সমাপত্তি) ধ্যান লাভ করে তাতে অবস্থান করেন এবং এতটুকু আয়তন পর্যন্ত কায় দ্বারা স্পর্শ করে অবস্থান করেন। আবুসো, এতটুকু পর্যন্ত কায়সাক্ষী বলে ভগবান কর্তৃক উক্ত হয়েছে।

৫. পুনঃ, বন্ধু, ভিক্ষু সর্বতোভাবে “নৈবসংজ্ঞা-নাসংজ্ঞায়তন” অতিক্রম করে সংজ্ঞাবেদয়িত নিরোধ নামক (লোকোত্তর সমাপত্তি) ধ্যান লাভ করে অবস্থান করেন এবং প্রজ্ঞা দ্বারা দর্শন করেন যে, তাঁর আসক্তি ক্ষয় হয়েছে এবং এতটুকু এবং অনধিক আয়তন পর্যন্ত কায় দ্বারা স্পর্শ করে অবস্থান করেন। আবুসো, এতটুকু পর্যন্ত কায়সাক্ষী অপরিবর্তনীয় বলে ভগবান কর্তৃক ঘোষিত হয়েছে।”

৩. প্রজ্ঞা বিমুক্ত সূত্র
৪৪.১. বন্ধু, “প্রজ্ঞাবিমুক্ত, প্রজ্ঞাবিমুক্ত” বলে অভিহিত করা হয়। বন্ধু, ভগবান কর্তৃক কতটুকু পর্যন্ত প্রজ্ঞাবিমুক্ত ব্যক্ত হয়েছে?

২. আবুসো, ভিক্ষু কামসম্পর্ক বিবিক্ত হয়ে, অকুশল ধর্ম হতে বিবিক্ত হয়ে সবিতর্ক, সবিচার, বিবেকজ প্রীতি-সুখমণ্ডিত প্রথম ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত ভগবান কর্তৃক বিশেষ প্রজ্ঞাবিমুক্ত বলে অভিহিত হয়েছে।

পুনঃ আবুসো, ভিক্ষু বিতর্ক-বিচার উপশমে অধ্যাত্ম সম্প্রসাদী, চিত্তের একাগ্রতা আনয়নকারী, বিতর্ক-রহিত, বিচার রহিত, সমাধিজ প্রীতি-সুখমণ্ডিত দ্বিতীয় ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত ভগবান কর্তৃক বিশেষ প্রজ্ঞাবিমুক্ত বলে অভিহিত হয়েছে।

পুনঃ আবুসো, প্রীতিতে বিরাগী হয়ে উপেক্ষার ভাবে অবস্থান করেন, স্মৃতিমান ও সম্প্রজ্ঞাত হয়ে স্বচিত্তে (প্রীতিনিরপেক্ষ) সুখ অনুভব করেন বলে আর্যগণ বর্ণনা করেন, সেই তৃতীয় ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত ভগবান কর্তৃক বিশেষ প্রজ্ঞাবিমুক্তি বলে অভিহিত হয়েছে।

পুনঃ আবুসো, ভিক্ষু সর্বদৈহিক সুখ-দুঃখ পরিত্যাগ করে পূর্বেই সৌমনস্য-দৌর্মনস্য (মনের হর্ষ-বিষাদ) অস্তমিত করে না-দুঃখ না-সুখ, উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত ভগবান কর্তৃক বিশেষ প্রজ্ঞাবিমুক্ত বলে অভিহিত হয়েছে।

আবুসো ভিক্ষু সর্বাংশে রূপ-সংজ্ঞা অতিক্রম করে প্রতিঘ-সংজ্ঞা অস্তমিত করে, নানাত্ব-সংজ্ঞা মনন না করে “অনন্ত আকাশ” এ ভাবোদয়ে “আকাশ অনন্ত-আয়তন” নামক (প্রথম অরূপ-সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা দর্শন ও উপলব্ধি করেন যে, তাঁর আসক্তি পরিক্ষীণ হয়েছে। আবুসো, ভগবান কর্তৃক বিশেষ প্রজ্ঞাবিমুক্ত এতটুকু পর্যন্ত অভিহিত হয়েছে। আবুসো, পুনঃ ভিক্ষু সর্বাংশে আকাশ-অনন্ত-আয়তন সমতিক্রম করে “অনন্ত বিজ্ঞান” এই ভাবোদয়ে “বিজ্ঞান-অনন্ত-আয়তন” নামক (দ্বিতীয় অরূপ-সমাপত্তি)... সর্বাংশে “বিজ্ঞান-অনন্ত-আয়তন” অতিক্রম করে “কিছুই না” এ ভাবোদয়ে “আকিঞ্চন-আয়তন” নামক (তৃতীয় অরূপ-সমাপত্তি)... সর্বাংশে “আকিঞ্চন-আয়তন” সমতিক্রম করে “নৈবসংজ্ঞা-নাসংজ্ঞায়তন” নামক (চতুর্থ অরূপ-সমাপত্তি) ধ্যান লাভ করে তাতে অবস্থান করেন। পুনঃ আবুসো, ভিক্ষু সর্বাংশে নৈবসংজ্ঞা-নাসংজ্ঞায়তন সমতিক্রম করে “সংজ্ঞা-বেদয়িত নিরোধ”... (লোকোত্তর সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা দর্শন ও উপলব্ধি করেন যে, তাঁর আসক্তি পরিক্ষীণ হয়েছে। আবুসো, ভগবান কর্তৃক অনধিক বিশেষ প্রজ্ঞাবিমুক্ত এতটুকু পর্যন্ত ঘোষিত হয়েছে।

৪. উভয়ভাগ বিমুক্ত সূত্র
৪৫.১. আবুসো, “উভয়ভাগবিমুক্ত, উভয়ভাগবিমুক্ত বলে কথিত, আবুসো, ভগবৎ কর্তৃক কতটুকু পর্যন্ত উভয়ভাগ বিমুক্ত ঘোষিত হয়েছে?

২. আবুসো, ভিক্ষু কামসম্পর্ক বিবিক্ত হয়ে, অকুশল ধর্ম হতে বিবিক্ত হয়ে, সবিতর্ক, সবিচার, বিবেকজ প্রীতি-সুখমণ্ডিত প্রথম ধ্যান লাভ করে তাতে অবস্থান এবং ততটুকু আয়তন পর্যন্ত কায় দ্বারা স্পর্শ করে অবস্থান করেন এবং প্রজ্ঞা দ্বারা তা উপলব্ধি করেন। আবুসো, ভগবৎ কর্তৃক অনধিক এতটুকু পর্যন্ত উভয়ভাগ বিমুক্ত বলে কথিত হয়েছে।

পুনঃ আবুসো, ভিক্ষু বিতর্ক বিচার উপশমে অধ্যাত্ম সম্প্রসাদী চিত্তের একাগ্রভাব আনয়নকারী, বিতর্ক-রহিত, বিচার-রহিত, সমাধিজ প্রীতি-সুখমণ্ডিত দ্বিতীয় ধ্যান লাভ করে তাতে অবস্থান করেন এবং ততটুকু আয়তন পর্যন্ত কায় দ্বারা স্পর্শ করে অবস্থান করেন এবং প্রজ্ঞা দ্বারা তা উপলব্ধি করেন। আবুসো, ভগবৎ কর্তৃক অনধিক এতটুকু পর্যন্ত উভয়ভাগ বিমুক্ত বলে কথিত হয়েছে।

৫. সন্দৃষ্টিক ধর্ম সূত্র
৪৬.১. আবুসো, “সন্দিট্ঠিক ধর্ম, সন্দিট্ঠিক ধর্ম” বলে কথিত। কিন্তু আবুসো, ভগবৎ কর্তৃক স্বয়ং দৃষ্টধর্ম কতটুকু পর্যন্ত ঘোষিত হয়েছে?

২. আবুসো, ভিক্ষু কামসম্পর্ক বিবিক্ত (নির্লিপ্ত) হয়ে অকুশলধর্ম হতে বিবিক্ত হয়ে সবিতর্ক, সবিচার, বিবেকজ প্রীতিসুখ-মণ্ডিত প্রথম ধ্যান লাভ করে তাতে অবস্থান করেন এবং প্রজ্ঞা দ্বারা দর্শনও উপলব্ধি করেন। আবুসো, ভগবান কর্তৃক এতটুকু পর্যন্ত সন্দিট্ঠিক ধর্ম বলে অভিহিত হয়েছে।

পুনঃ আবুসো, ভিক্ষু কর্তৃক বিতর্ক-বিচার উপশমে অধ্যাত্ম সম্প্রসাদী চিত্তের একাগ্রভাব আনয়নকারী বিতর্ক-রহিত, বিচার রহিত, সমাধিজ প্রীতি সুখ-মণ্ডিত দ্বিতীয় ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত, সন্দিট্ঠিক ধর্ম বলে ভগবৎ কর্তৃক বিঘোষিত হয়েছে।

পুনঃ ভিক্ষু প্রীতিতেও বীতরাগ হয়ে উপেক্ষার ভাবে অবস্থান করেন, স্মৃতিমান, সম্প্রজ্ঞাত হয়ে স্বচিত্তে (প্রীতিনিরপেক্ষ) সুখ অনুভব করে, যে ধ্যান স্তরে আরোহণ করলে “ধ্যায়ী উপেক্ষাসম্পন্ন ও স্মৃতিমান হয়ে (প্রীতিনিরপেক্ষ) সুখে বিচরণ করেন” বলে আর্যগণ বর্ণনা করেন সেই তৃতীয় ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত ভগবান কর্তৃক বিশেষ স্বয়ং দৃষ্টধর্ম বলে অভিহিত হয়েছে।

পুনঃ আবুসো, ভিক্ষু সর্ব দৈহিক সুখ-দুঃখ পরিত্যাগ করে পূর্বেই সৌমনস্য-দৌর্মনস্য (মনের হর্ষ-বিষাদ) অস্তমিত করে না-দুঃখ না-সুখ উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে বিচরণ করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত ভগবান কর্তৃক বিশেষ স্বয়ং দৃষ্টধর্ম বলে কথিত হয়েছে।

৩. আবুসো, ভিক্ষু সর্বাংশে রূপ-সংজ্ঞা অতিক্রম করে প্রতিঘ-সংজ্ঞা অস্তমিত করে, নানাত্ব-সংজ্ঞা মনন না করে “অনন্ত আকাশ” এ ভাবোদয়ে “আকাশ অনন্ত” আয়তন নামক (প্রথম সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা দর্শন ও উপলব্ধি করেন যে, তাঁর আসক্তি পরিক্ষীণ হয়েছে। আবুসো, ভগবান কর্তৃক বিশেষ স্বয়ং দৃষ্টধর্ম এতটুকু পর্যন্ত অভিহিত হয়েছে।

আবুসো, পুনঃ ভিক্ষু সর্বাংশে “আকাশ-অনন্ত-আয়তন” সমতিক্রম করে “অনন্ত বিজ্ঞান” এই ভাবোদয়ে “বিজ্ঞান-অনন্ত-আয়তন” নামক (দ্বিতীয় অরূপ-সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা দর্শন ও উপলব্ধি করেন যে, তাঁর আসক্তি পরিক্ষীণ হয়েছে। আবুসো, ভগবান কর্তৃক বিশেষ স্বয়ং দৃষ্টধর্ম এতটুকু পর্যন্ত অভিহিত হয়েছে।

আবুসো, পুনঃ ভিক্ষু সর্বাংশে বিজ্ঞান-অনন্ত-আয়তন” সমতিক্রম করে “কিছুই না” এই ভাবোদয়ে “আকিঞ্চন আয়তন” (তৃতীয় অরূপ-সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা দর্শন ও উপলব্ধি করেন যে, তাঁর আসক্তি পরিক্ষীণ হয়েছে। আবুসো, ভগবান কর্তৃক বিশেষ স্বয়ং দৃষ্টধর্ম এতটুকু পর্যন্ত অভিহিত হয়েছে।

আবুসো, পুনঃ ভিক্ষু সর্বাংশে “আকিঞ্চন আয়তন” সমতিক্রম করে “নৈবসংজ্ঞা-নাসংজ্ঞা” নামক (তৃতীয় অরূপ-সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা দর্শন ও উপলব্ধি করেন যে, তাঁর আসক্তি পরিক্ষীণ হয়েছে। আবুসো, ভগবান কর্তৃক বিশেষ স্বয়ং দৃষ্টধর্ম এতটুকু পর্যন্ত অভিহিত হয়েছে।

আবুসো, পুনঃ ভিক্ষু সর্বাংশে “আকিঞ্চন-আয়তন” অতিক্রম করে “নৈবসংজ্ঞা-নাসংজ্ঞায়তন” সমতিক্রম করে “সংজ্ঞা-বেদয়িত নিরোধ” নামক (লোকোত্তর সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা দর্শন ও উপলব্ধি করেন যে, তাঁর আসক্তি পরিক্ষীণ হয়েছে। আবুসো, ভগবৎ কর্তৃক অনধিক বিশেষ স্বয়ং দৃষ্টধর্ম এতটুকু পর্যন্ত ঘোষিত হয়েছে।

৬. সন্দৃষ্টিক নির্বাণ সূত্র
৪৭.১. আবুসো, “সন্দিট্ঠিক নির্বাণ, সন্দিট্ঠিক নির্বাণ বলে কথিত হয়। আবুসো, ভগবান কর্তৃক কতটুকু পর্যন্ত সন্দিট্ঠিক নির্বাণ ব্যক্ত হয়েছে?

২. আবুসো, ভিক্ষু কামসম্পর্ক বিবিক্ত (নির্লিপ্ত) হয়ে অকুশল ধর্ম হতে বিবিক্ত হয়ে সবিতর্ক, সবিচার, বিবেকজ-প্রীতি-সুখমণ্ডিত প্রথম ধ্যান লাভ করে তাতে অবস্থান করেন এবং প্রজ্ঞা দ্বারা দর্শন ও উপলব্ধি করেন। আবুসো, ভগবান কর্তৃক এতটুকু পর্যন্ত বিশেষ সন্দিট্ঠিক নির্বাণ বলে অভিহিত হয়েছে।

পুনঃ আবুসো, ভিক্ষু বিতর্ক-বিচার-উপশমে অধ্যাত্ম সম্প্রসাদী, চিত্তের একাগ্রভাব আনয়নকারী, বিতর্ক রহিত, বিচার রহিত, সমাধিজ প্রীতি-সুখমণ্ডিত দ্বিতীয় ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত বিশেষ সন্দিট্ঠিক নির্বাণ ভগবৎ কর্তৃক বিঘোষিত হয়েছে।

পুনঃ আবুসো ভিক্ষু প্রীতিতেও বীতরাগ হয়ে উপেক্ষার ভাবে অবস্থান করেন, স্মৃতিমান ও সম্প্রজ্ঞাত হয়ে স্বচিত্তে (প্রীতিনিরপেক্ষ) সুখ অনুভব করেন, যে ধ্যান স্তরে আরোহণ করলে “ধ্যায়ী উপেক্ষাসম্পন্ন ও স্মৃতিমান হয়ে (প্রীতিনিরপেক্ষ) সুখে বিচরণ করেন” বলে আর্যগণ বর্ণনা করেন সেই তৃতীয় ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত ভগবান কর্তৃক বিশেষ সন্দিট্ঠিক নির্বাণ বলে কথিত হয়েছে।

পুনঃ আবুসো, ভিক্ষু সর্ব দৈহিক সুখ-দুঃখ পরিত্যাগ করে পূর্বেই সৌমনস্য-দৌর্মনস্য (মনের হর্ষ-বিষাদ) অস্তমিত করে না-দুঃখ না-সুখ, উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত ভগবান কর্তৃক বিশেষ সন্দিট্ঠিক নির্বাণ বলে কথিত হয়েছে।

আবুসো, ভিক্ষু সর্বাংশে রূপসংজ্ঞা অতিক্রম করে প্রতিঘ-সংজ্ঞা অস্তমিত করে নানাত্বসংজ্ঞা মনন না করে “অনন্ত-আকাশ” এ ভাবোদয়ে আকাশ-অনন্ত-আয়তন নামক (প্রথম অরূপ-সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, ভগবান কর্তৃক বিশেষ সন্দিট্ঠিক নির্বাণ এতটুকু পর্যন্ত অভিহিত হয়েছে।

আবুসো, পুনঃ ভিক্ষু সর্বাংশে “আকাশ-অনন্ত-আয়তন” অতিক্রম করে “অনন্ত বিজ্ঞান” এই ভাবোদয়ে বিজ্ঞান-অনন্ত আয়তন নামক (দ্বিতীয় অরূপ-সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, ভগবান কর্তৃক বিশেষ সন্দিট্ঠিক নির্বাণ এতটুকু পর্যন্ত অভিহিত হয়েছে।

আবুসো, পুনঃ ভিক্ষু সর্বাংশে বিজ্ঞান-অনন্ত-আয়তন সমতিক্রম করে “কিছুই না” এ ভাবোদয়ে আকিঞ্চন-আয়তন নামক (তৃতীয় অরূপ-সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, ভগবান কর্তৃক বিশেষ সন্দিট্ঠিক নির্বাণ এতটুকু পর্যন্ত অভিহিত হয়েছে।

আবুসো, পুনঃ ভিক্ষু সর্বাংশে “আকিঞ্চন-আয়তন” সমতিক্রম করে নৈবসংজ্ঞা-নাসংজ্ঞায়তন নামক (চতুর্থ অরূপ-সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, ভগবান কর্তৃক বিশেষ সন্দিট্ঠিক নির্বাণ এতটুকু পর্যন্ত ঘোষিত হয়েছে।

৩. পুনঃ আবুসো, ভিক্ষু সর্বাংশে “নৈবসংজ্ঞা-নাসংজ্ঞায়তন” সমতিক্রম করে সংজ্ঞা বেদয়িত নিরোধ নামক (লোকোত্তর সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, ভগবান কর্তৃক অনধিক বিশেষ সন্দিট্ঠিক নির্বাণ এতটুকু পর্যন্ত অভিহিত হয়েছে।

৭. নির্বাণ সূত্র
৪৮.১. আবুসো, “নির্বাণ”, “নির্বাণ” বলে অভিহিত হয়। আবুসো, ভগবান কর্তৃক কতটুকু পর্যন্ত নির্বাণ ব্যক্ত হয়েছে?

২. আবুসো, ভিক্ষু কামসম্পর্ক বিবিক্ত হয়ে অকুশল ধর্ম হতে বিবিক্ত হয়ে সবিতর্ক, সবিচার, বিবেকজ প্রীতি-সুখমণ্ডিত প্রথম ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত ভগবৎ কর্তৃক নির্বাণ বিঘোষিত হয়েছে।

পুনঃ আবুসো, ভিক্ষু বিতর্ক-বিচার উপশমে অধ্যাত্ম সম্প্রসাদী চিত্তের একাগ্রতাভাব আনয়নকারী, বিতর্ক-রহিত, বিচার-রহিত, সমাধিজ প্রীতি-সুখমণ্ডিত দ্বিতীয় ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত ভগবৎ কর্তৃক নির্বাণ বলে কথিত হয়েছে।

পুনঃ আবুসো, ভিক্ষু প্রীতিতেও বীতরাগ হয়ে উপেক্ষার ভাবে অবস্থান করেন স্মৃতিমান ও সম্প্রজ্ঞাত হয়ে স্বচিত্তে (প্রীতিনিরপেক্ষ) সুখ অনুভব করে, যে ধ্যান স্তরে আরোহণ করলে “ধ্যায়ী উপেক্ষাসম্পন্ন ও স্মৃতিমান হয়ে (প্রীতিনিরপেক্ষ) সুখে অবস্থান করেন” বলে আর্যগণ বর্ণনা করেন সেই তৃতীয় ধ্যান লাভ করে তাতে অবস্থান করেন এবং প্রজ্ঞা দ্বারা আসক্তি পরিক্ষীণ হয়েছে দেখতে পান ও প্রজ্ঞা দ্বারা তা উপলব্ধি করেন। আবুসো, এতটুকু পর্যন্ত ভগবৎ কর্তৃক নির্বাণ বলে কথিত হয়েছে।

পুনঃ আবুসো, ভিক্ষু সর্ব দৈহিক সুখ-দুঃখ পরিত্যাগ করে পূর্বেই সৌমনস্য-দৌর্মনস্য (মনের হর্ষ বিষাদ) অস্তমিত করে না-দুঃখ না-সুখ, উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে অবস্থান করেন এবং প্রজ্ঞা দ্বারা আসক্তি পরিক্ষীণ হয়েছে দেখতে পান ও প্রজ্ঞা দ্বারা তা উপলব্ধি করেন। আবুসো, এতটুকু পর্যন্ত ভগবৎ কর্তৃক নির্বাণ বলে উক্ত হয়েছে।

আবুসো, ভিক্ষু সর্বাংশে রূপ-সংজ্ঞা অতিক্রম করে প্রতিঘ-সংজ্ঞা অস্তমিত করে নানাত্ব সংজ্ঞা মনন না করে “অনন্ত-আকাশ” এ ভাবোদয়ে “আকাশ-অনন্ত-আয়তন” নামক (প্রথম অরূপ-সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা দর্শন ও উপলব্ধি করেন যে, তাঁর আসক্তি পরিক্ষীণ হয়েছে। আবুসো, ভগবৎ কর্তৃক নির্বাণ এতটুকু পর্যন্ত কথিত হয়েছে। পুনঃ আবুসো, ভিক্ষু সর্বাংশে “আকাশ-অনন্ত-আয়তন” সমতিক্রম করে “অনন্ত বিজ্ঞান” এই ভাবোদয়ে “বিজ্ঞান-অনন্ত-আয়তন” নামক (দ্বিতীয় অরূপ-সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা ধ্যান দর্শন ও উপলব্ধি করেন যে, তাঁর আসক্তি পরিক্ষীণ হয়েছে। আবুসো, ভগবৎ কর্তৃক নির্বাণ এতটুকু পর্যন্ত কথিত হয়েছে। পুনঃ আবুসো, ভিক্ষু সর্বাংশে “বিজ্ঞান-অনন্ত-আয়তন” সমতিক্রম করে “কিছুই না” এ ভাবোদয়ে “আকিঞ্চন-আয়তন” নামক (তৃতীয় অরূপ-সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা ধ্যান দর্শন ও উপলব্ধি করেন যে, তাঁর আসক্তি পরিক্ষীণ হয়েছে। আবুসো, ভগবৎ কর্তৃক নির্বাণ এতটুকু পর্যন্ত কথিত হয়েছে। পুনঃ আবুসো, ভিক্ষু সর্বাংশে আকিঞ্চন আয়তন সমতিক্রম করে “নৈবসংজ্ঞা-নাসংজ্ঞায়তন” নামক (চতুর্থ অরূপ-সমাপত্তি) ধ্যান লাভ করে তাতে অবস্থান করেন।

৩. পুনঃ আবুসো, ভিক্ষু সর্বাংশে “নৈবসংজ্ঞা-নাসংজ্ঞায়তন” সমতিক্রম করে সংজ্ঞা বেদয়িত নিরোধ নামক (লোকোত্তর সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা দর্শন ও উপলব্ধি করেন যে, তাঁর আসক্তি পরিক্ষীণ হয়েছে। আবুসো, ভগবৎ কর্তৃক অনধিক বিশেষ নির্বাণ এতটুকু পর্যন্ত ঘোষিত হয়েছে।

৮. পরিনির্বাণ সূত্র
৪৯.১. আবুসো, “পরিনির্বাণ, পরিনির্বাণ” বলে কথিত। আবুসো, ভগবান কর্তৃক কতটুকু পর্যন্ত পরিনির্বাণ বিঘোষিত হয়েছে?

২. আবুসো, ভিক্ষু কামসম্পর্ক বিবিক্ত হয়ে অকুশল ধর্ম হতে বিবিক্ত হয়ে সবিতর্ক, সবিচার, বিবেকজ প্রীতি-সুখমণ্ডিত প্রথম ধ্যান লাভ করে অবস্থান করেন এবং প্রজ্ঞা দ্বারা উপলব্ধি করেন। আবুসো, ভগবৎ কর্তৃক এতটুকু পর্যন্ত পরিনির্বাণ বলে উক্ত হয়েছে।

পুনঃ আবুসো, ভিক্ষু বিতর্ক-বিচার উপশমে অধ্যাত্ম সম্প্রসাদী চিত্তের একাগ্রভাব আনয়নকারী, বিতর্ক-রহিত, বিচার-রহিত, সমাধিজ প্রীতি-সুখমণ্ডিত দ্বিতীয় ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন। আবুসো ভগবৎ কর্তৃক এতটুকু পর্যন্ত পরিনির্বাণ বলে উক্ত হয়েছে।

পুনঃ আবুসো, ভিক্ষু প্রীতিতেও বীতরাগ হয়ে উপেক্ষার ভাবে অবস্থান করেন, স্মৃতিমান ও সম্প্রজ্ঞাত হয়ে স্বচিত্তে (প্রীতিনিরপেক্ষ) সুখ অনুভব করেন, যে ধ্যানস্তরে আরোহণ করলে “ধ্যায়ী উপেক্ষাসম্পন্ন ও স্মৃতিমান হয়ে (প্রীতিনিরপেক্ষ) সুখে অবস্থান করেন” বলে আর্যগণ বর্ণনা করেন সেই তৃতীয় ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত ভগবান কর্তৃক পরিনির্বাণ বলে উক্ত হয়েছে। পুনঃ আবুসো, ভিক্ষু সর্ব দৈহিক সুখ-দুঃখ পরিত্যাগ করে পূর্বেই সৌমনস্য-দৌর্মনস্য (মনের হর্ষ-বিষাদ) অস্তমিত করে না-দুঃখ না-সুখ, উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন।

আবুসো, ভিক্ষু সর্বাংশে রূপ-সংজ্ঞা অতিক্রম করে প্রতিঘ-সংজ্ঞা অস্তমিত করে নানাত্ব-সংজ্ঞা মনন না করে “অনন্ত আকাশ” এ ভাবোদয়ে “আকাশ-অনন্ত-আয়তন” নামক (প্রথম অরূপ-সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা দর্শন ও উপলব্ধি করেন যে, তাঁর আসক্তি পরিক্ষীণ হয়েছে। আবুসো, ভগবান কর্তৃক বিশেষ পরিনির্বাণ এতটুকু পর্যন্ত কথিত হয়েছে।

পুনঃ আবুসো, ভিক্ষু সর্বাংশে আকাশ-অনন্ত-আয়তন সমতিক্রম করে “অনন্ত বিজ্ঞান” এই ভাবোদয়ে “বিজ্ঞান অনন্ত-আয়তন” নামক (দ্বিতীয় অরূপ-সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা দর্শন ও উপলব্ধি করেন যে, তাঁর আসক্তি পরিক্ষীণ হয়েছে। আবুসো, ভগবান কর্তৃক বিশেষ পরিনির্বাণ এতটুকু পর্যন্ত কথিত হয়েছে।

পুনঃ আবুসো, ভিক্ষু সর্বাংশে বিজ্ঞান-অনন্ত-আয়তন সমতিক্রম করে “কিছুই না” এ ভাবোদয়ে “আকিঞ্চন আয়তন” নামক (তৃতীয় অরূপ-সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা দর্শন ও উপলব্ধি করেন যে, তাঁর আসক্তি পরিক্ষীণ হয়েছে। আবুসো, ভগবান কর্তৃক বিশেষ পরিনির্বাণ এতটুকু পর্যন্ত কথিত হয়েছে।

পুনঃ আবুসো, ভিক্ষু সর্বাংশে “আকিঞ্চন আয়তন” সমতিক্রম করে “নৈবসংজ্ঞা-নাসংজ্ঞায়তন” নামক (চতুর্থ অরূপ-সমাপত্তি) ধ্যান লাভ করে তাতে অবস্থান করেন।

৩. পুনঃ আবুসো, ভিক্ষু সর্বাংশে “নৈবসংজ্ঞা-নাসংজ্ঞায়তন” সমতিক্রম করে “সংজ্ঞা-বেদয়িত-নিরোধ” নামক (লোকোত্তর সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা দর্শন ও উপলব্ধি করেন যে, তাঁর আসক্তি পরিক্ষীণ হয়েছে। আবুসো, ভগবৎ কর্তৃক বিশেষ পরিনির্বাণ এতটুকু পর্যন্ত কথিত হয়েছে।

৯. তদঙ্গ-নির্বাণ সূত্র
৫০.১. আবুসো, “তদঙ্গ-নির্বাণ,” “তদঙ্গ-নির্বাণ” বলে কথিত। আবুসো, ভগবৎ কর্তৃক কতটুকু পর্যন্ত তদঙ্গ-নির্বাণ ঘোষিত হয়েছে?

২. আবুসো, ভিক্ষু কামসম্পর্ক বিবিক্ত হয়ে অকুশল ধর্ম হতে বিবিক্ত হয়ে সবিতর্ক, সবিচার, বিবেকজ প্রীতি-সুখমণ্ডিত প্রথম ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত ভগবৎ কর্তৃক তদঙ্গ-নির্বাণ বলে অভিহিত হয়েছে।

পুনঃ আবুসো, ভিক্ষু বিতর্ক-বিচার উপশমে অধ্যাত্ম সম্প্রসাদী, চিত্তের একাগ্রতাভাব আনয়নকারী বিতর্ক-রহিত, বিচার-রহিত, প্রীতি-সুখমণ্ডিত দ্বিতীয় ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন। আবুসো, ভগবৎ কর্তৃক এতটুকু পর্যন্ত বিশেষ তদঙ্গ-নির্বাণ বলে অভিহিত হয়েছে।

পুনঃ আবুসো, ভিক্ষু প্রীতিতেও বীতরাগ হয়ে উপেক্ষার ভাবে অবস্থান করেন, স্মৃতিমান ও সম্প্রজ্ঞাত হয়ে স্বচিত্তে (প্রীতিনিরপেক্ষ) সুখ অনুভব করেন, যে ধ্যান স্তরে আরোহণ করলে “ধ্যায়ী উপেক্ষাসম্পন্ন ও স্মৃতিমান হয়ে (প্রীতিনিরপেক্ষ) সুখে বিচরণ করেন” বলে আর্যগণ বর্ণনা করেন সেই তৃতীয় ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন। আবুসো, ভগবৎ কর্তৃক বিশেষ তদঙ্গ-নির্বাণ এতটুকু পর্যন্ত কথিত হয়েছে।

পুনঃ আবুসো, ভিক্ষু সর্ব দৈহিক সুখ-দুঃখ পরিত্যাগ করে পূর্বেই সৌমনস্য-দৌর্মনস্য (মনের হর্ষ-বিষাদ) অস্তমিত করে না-দুঃখ না-সুখ, উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত ভগবান কর্তৃক বিশেষ তদঙ্গ-নির্বাণ বলে কথিত হয়েছে। আবুসো, ভিক্ষু সর্বাংশে রূপসংজ্ঞা অতিক্রম করে প্রতিঘসংজ্ঞা অস্তমিত করে নানাত্ব সংজ্ঞা মনন না করে অনন্ত আকাশ এ ভাবোদয়ে “আকাশ আয়তন” নামক (প্রথম অরূপ-সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা দর্শন ও উপলব্ধি করেন যে, তাঁর আসক্তি পরিক্ষীণ হয়েছে। আবুসো, ভগবান কর্তৃক বিশেষ তদঙ্গ-নির্বাণ এতটুকু পর্যন্ত ঘোষিত হয়েছে।

পুনঃ আবুসো, ভিক্ষু সর্বাংশে আকাশ আয়তন সমতিক্রম করে “অনন্ত বিজ্ঞান” এই ভাবোদয়ে “বিজ্ঞান আয়তন” নামক (দ্বিতীয় অরূপ-সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা দর্শন ও উপলব্ধি করেন যে, তাঁর আসক্তি পরিক্ষীণ হয়েছে। আবুসো, ভগবান কর্তৃক বিশেষ তদঙ্গ-নির্বাণ এতটুকু পর্যন্ত ঘোষিত হয়েছে।

পুনঃ আবুসো, ভিক্ষু সর্বাংশে বিজ্ঞান আয়তন সমতিক্রম করে “কিছুই না” এই ভাবোদয়ে “আকিঞ্চন-আয়তন” নামক (তৃতীয় অরূপ-সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা দর্শন ও উপলব্ধি করেন যে, তাঁর আসক্তি পরিক্ষীণ হয়েছে। আবুসো, ভগবান কর্তৃক বিশেষ তদঙ্গ-নির্বাণ এতটুকু পর্যন্ত ঘোষিত হয়েছে।

পুনঃ আবুসো, ভিক্ষু সর্বাংশে “আকিঞ্চন আয়তন” সমতিক্রম করে নৈবসংজ্ঞা-নাসংজ্ঞায়তন নামক (চতুর্থ অরূপ-সমাপত্তি) ধ্যান লাভ করে তাতে অবস্থান করেন।

৩. পুনঃ আবুসো, ভিক্ষু সর্বাংশে “নৈবসংজ্ঞা-নাসংজ্ঞায়তন” সমতিক্রম করে সংজ্ঞা বেদয়িত নিরোধ নামক (লোকোত্তর সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা দর্শন ও উপলদ্ধি করেন যে, তাঁর আসক্তি পরিক্ষীণ হয়েছে। আবুসো, ভগবান কর্তৃক অধিক বিশেষ তদঙ্গ-নির্বাণ এতটুকু পর্যন্ত ঘোষিত হয়েছে।

১০. দৃষ্টধর্ম নির্বাণ সূত্র
৫১.১. আবুসো, “দৃষ্টধর্ম নির্বাণ” “দৃষ্টধর্ম নির্বাণ” বলে কথিত। আবুসো ভগবৎ কর্তৃক দৃষ্টধর্ম নির্বাণ কতটুকু পর্যন্ত ঘোষিত হয়েছে?

২. আবুসো, ভিক্ষু কামসম্পর্ক বিবিক্ত হয়ে অকুশল ধর্ম হতে বিবিক্ত হয়ে সবিতর্ক, সবিচার, বিবেকজ প্রীতি-সুখমণ্ডিত প্রথম ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন। আবুসো, ভগবৎ কর্তৃক এতটুকু পর্যন্ত দৃষ্টধর্ম নির্বাণ ঘোষিত হয়েছে।

পুনঃ আবুসো, ভিক্ষু বিতর্ক-বিচার রহিত, সমাধিজ প্রীতি সুখ-মণ্ডিত দ্বিতীয় ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন। আবুসো, ভগবৎ কর্তৃক এতটুকু পর্যন্ত দৃষ্টধর্ম নির্বাণ বলে কথিত হয়েছে।

পুনঃ আবুসো, ভিক্ষু প্রীতিতেও বীতরাগ হয়ে উপেক্ষার ভাবে অবস্থান করেন, স্মৃতিমান ও সম্প্রজ্ঞাত হয়ে স্বচিত্তে (প্রীতিনিরপেক্ষ) সুখ অনুভব করে যে ধ্যান স্তরে আরোহণ করলে ধ্যায়ী উপেক্ষাসম্পন্ন ও স্মৃতিমান হয়ে (প্রীতিনিরপেক্ষ) সুখে অবস্থান করেন” বলে আর্যগণ বর্ণনা করেন সেই তৃতীয় ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন। আবুসো, ভগবৎ কর্তৃক দৃষ্টধর্ম নির্বাণ এতটুকু পর্যন্ত ঘোষিত হয়েছে।

পুনঃ আবুসো, ভিক্ষু সর্ব-দৈহিক সুখ-দুঃখ পরিত্যাগ করে পূর্বেই সৌমনস্য-দৌর্মনস্য (মনের হর্ষ-বিষাদ) অস্তমিত করে না-দুঃখ না-সুখ, উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত ভগবান কর্তৃক দৃষ্টধর্ম নির্বাণ বলে কথিত।

আবুসো, ভিক্ষু সর্বাংশে রূপসংজ্ঞা অতিক্রম করে প্রতিঘ-সংজ্ঞা অস্তমিত করে, নানাত্ব-সংজ্ঞা মনন না করে “অনন্ত আকাশ” এ ভাবোদয়ে “আকাশ-অনন্ত-আয়তন” নামক (প্রথম অরূপ-সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, ভগবান কর্তৃক বিশেষ দৃষ্টধর্ম নির্বাণ এতটুকু পর্যন্ত ঘোষিত হয়েছে।

পুনঃ আবুসো, ভিক্ষু সর্বাংশে “আকাশ-অনন্ত-আয়তন” সমতিক্রম করে “অনন্ত বিজ্ঞান” এই ভাবোদয়ে “বিজ্ঞান-অনন্ত-আয়তন” নামক (দ্বিতীয় অরূপ-সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, ভগবান কর্তৃক বিশেষ দৃষ্টধর্ম নির্বাণ এতটুকু পর্যন্ত ঘোষিত হয়েছে।

পুনঃ আবুসো, ভিক্ষু সর্বাংশে “বিজ্ঞান-অনন্ত-আয়তন” সমতিক্রম করে “কিছুই না” এই ভাবোদয়ে আকিঞ্চন-আয়তন নামক (তৃতীয় অরূপ-সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, ভগবান কর্তৃক বিশেষ দৃষ্টধর্ম নির্বাণ এতটুকু পর্যন্ত ঘোষিত হয়েছে।

পুনঃ আবুসো, ভিক্ষু সর্বাংশে “আকিঞ্চন-আয়তন” সমতিক্রম করে “নৈবসংজ্ঞা-নাসংজ্ঞা” নামক (চতুর্থ অরূপ-সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, ভগবান কর্তৃক বিশেষ দৃষ্টধর্ম নির্বাণ এতটুকু পর্যন্ত ঘোষিত হয়েছে।

পুনঃ আবুসো, ভিক্ষু সর্বাংশে “আকিঞ্চন আয়তন” সমতিক্রম করে “নৈবসংজ্ঞা-নাসংজ্ঞায়তন” নামক (চতুর্থ অরূপ-সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, ভগবান কর্তৃক বিশেষ দৃষ্টধর্ম নির্বাণ এতটুকু পর্যন্ত ঘোষিত হয়েছে।

পঞ্চাল-বর্গ পঞ্চম সমাপ্ত।

তস্সুদ্দানং/স্মারক গাথা

পঞ্চাল এবং কায়সাক্ষী দ্বিবিধ স্বয়ং দৃষ্ট, দ্বিবিধ নির্বাণ,

পরিনির্বাণ এবং তদঙ্গ দৃষ্টধর্ম।


 

২. দ্বিতীয় পঞ্চাশক
৬. ক্ষেম বর্গ
১. ক্ষেম সূত্র
৫২.১. আবুসো, “ক্ষেম” “ক্ষেম” বলে অভিহিত। কিন্তু আবুসো, ভগবৎ কর্তৃক কতটুকু পর্যন্ত ঘোষিত হয়েছে?

২. আবুসো, ভিক্ষু কামসম্পর্ক বিবিক্ত হয়ে, অকুশল ধর্ম হতে বিবিক্ত হয়ে সবিতর্ক, সবিচার, বিবেকজ প্রীতি-সুখমণ্ডিত প্রথম ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন। আবুসো, ভগবৎ কর্তৃক এতটুকু পর্যন্ত ক্ষেম ঘোষিত হয়েছে।

পুনঃ আবুসো, ভিক্ষু বিতর্ক-বিচার উপশমে অধ্যাত্ম সম্প্রসাদী, চিত্তের একাগ্রভাব আনয়নকারী বিতর্ক-রহিত, বিচার-রহিত, সমাধিজ প্রীতি-সুখমণ্ডিত দ্বিতীয় ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন। আবুসো, ভগবান কর্তৃক এতটুকু পর্যন্ত ক্ষেম বলে ঘোষিত হয়েছে।

পুনঃ আবুসো, ভিক্ষু প্রীতিতেও বীতরাগ হয়ে উপেক্ষার ভাবে অবস্থান করে, স্মৃতিমান ও সম্প্রজ্ঞাত হয়ে স্বচিত্তে (প্রীতিনিরপেক্ষ) সুখ অনুভব করে, যে ধ্যানস্তরে আরোহণ করলে “ধ্যায়ী উপেক্ষাসম্পন্ন ও স্মৃতিমান হয়ে (প্রীতিনিরপেক্ষ) সুখে বাস করেন” বলে আর্যগণ বর্ণনা করেন সেই তৃতীয় ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন। আবুসো, ভগবৎ কর্তৃক বিশেষ ক্ষেম এতটুকু পর্যন্ত ঘোষিত হয়েছে।

পুনঃ আবুসো, ভিক্ষু সর্ব-দৈহিক সুখ-দুঃখ পরিত্যাগ করে পূর্বেই সৌমনস্য-দৌর্মনস্য (মনের হর্ষ-বিষাদ) অস্তমিত করে না-দুঃখ না-সুখ, উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন। আবুসো ভগবান কর্তৃক বিশেষ ক্ষেম এতটুকু পর্যন্ত বিঘোষিত হয়েছে।

আবুসো, ভিক্ষু সর্বাংশে রূপ-সংজ্ঞা অতিক্রম করে, প্রতিঘ-সংজ্ঞা অস্তমিত করে, নানাত্ব সংজ্ঞা মনন না করে “অনন্ত আকাশ” এ ভাবোদয়ে “আকাশ আয়তন” নামক (প্রথম অরূপ-সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো ভগবৎ কর্তৃক বিশেষ ক্ষেম এতটুকু পর্যন্ত ঘোষিত হয়েছে।

পুনঃ আবুসো, ভিক্ষু সর্বাংশে আকাশ আয়তন অতিক্রম করে “অনন্ত বিজ্ঞান” এই ভাবোদয়ে “বিজ্ঞান-অনন্ত-আয়তন” নামক (দ্বিতীয় অরূপ-সমাপত্তি) ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, ভগবৎ কর্তৃক বিশেষ ক্ষেম এতটুকু পর্যন্ত উক্ত হয়েছে।

পুনরায়, আবুসো, ভিক্ষু সর্বাংশে “বিজ্ঞান-অনন্ত-আয়তন” অতিক্রম করে “কিছুই না” এই ভাবোদয়ে “আকিঞ্চন-অনন্ত-আয়তন” নামক (তৃতীয় অরূপ-সমাপত্তি) ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, ভগবৎ কর্তৃক বিশেষ ক্ষেম এতটুকু পর্যন্ত ঘোষিত হয়েছে।

পুনশ্চ, আবুসো, ভিক্ষু সর্বাংশে আকিঞ্চন-আয়তন অতিক্রম করে “নৈবসংজ্ঞা-নাসংজ্ঞায়তন” নামক (চতুর্থ অরূপ-সমাপত্তি) ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, ভগবৎ কর্তৃক বিশেষ ক্ষেম এতটুকু পর্যন্ত প্রকাশিত হয়েছে।

পুনশ্চ, আবুসো, ভিক্ষু সর্বাংশে “নৈব সংজ্ঞা-নাসংজ্ঞায়তন” অতিক্রম করে “সংজ্ঞা-বেদয়িত নিরোধ” নামক (লোকোত্তর সমাপত্তি) ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, ভগবৎ কর্তৃক অনধিক ক্ষেম এতটুকু পর্যন্ত বিঘোষিত হয়েছে।

২. ক্ষেমপ্রাপ্ত সূত্র
৫৩.১. আবুসো, “ক্ষেমপ্রাপ্ত, ক্ষেমপ্রাপ্ত” বলে অভিহিত। কিন্তু আবুসো, ভগবৎ কর্তৃক ক্ষেমপ্রাপ্ত কতটুকু পর্যন্ত ঘোষিত হয়েছে?

২. আবুসো, ভিক্ষু কামসম্পর্ক হতে বিবিক্ত হয়ে, সর্ব অকুশল পরিহার করে সবিতর্ক, সবিচার, বিবেকজ প্রীতি-সুখমণ্ডিত প্রথম ধ্যান লাভ করে তাতে বিচরণ করে এবং প্রজ্ঞা দ্বারা উপলব্ধি করেন। আবুসো, ভগবান কর্তৃক বিশেষ ক্ষেমপ্রাপ্ত এতটুকু পর্যন্ত ঘোষিত হয়েছে। পুনশ্চ, আবুসো বিতর্ক-বিচার উপশমে ভিক্ষু অধ্যাত্ম-সম্প্রসাদী ও চিত্তের একীভাব-আনয়নকারী বিতর্কাতীত. বিচারাতীত সমাধিজ প্রীতি-সুখমণ্ডিত দ্বিতীয় ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন। আবুসো, ভগবান কর্তৃক ক্ষেমপ্রাপ্ত এতটুকু পর্যন্ত ঘোষিত হয়েছে। পুনরায় আবুসো, প্রীতিতেও বীতরাগ হয়ে ভিক্ষু উপেক্ষার ভাবে অবস্থান করেন, স্মৃতিমান ও সম্প্রজ্ঞাত হয়ে স্বচিত্তে (প্রীতিনিরপেক্ষ) সুখ অনুভব করেন, আর্যগণ যে ধ্যান স্তরে আরোহণ করলে “ধ্যায়ী উপেক্ষাসম্পন্ন ও স্মৃতিমান হয়ে (প্রীতিনিরপেক্ষ) সুখে বিচরণ করেন” বলে বর্ণনা করেন সেই তৃতীয় ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন। আবুসো, ভগবান কর্তৃক বিশেষ ক্ষেম প্রাপ্ত এতটুকু পর্যন্ত ঘোষিত হয়েছে। পুনশ্চ, আবুসো, ভিক্ষু সর্ব দৈহিক সুখ-দুঃখ পরিত্যাগ করে পূর্বেই সৌমনস্য-দৌর্মনস্য মনের হর্ষ-বিষাদ অস্তমিত করে না-দুঃখ না-সুখ, উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন। আবুসো, ভগবান কর্তৃক বিশেষ ক্ষেমপ্রাপ্ত এতটুকু পর্যন্ত বিঘোষিত হয়েছে। আবুসো, ভিক্ষু সর্বাংশে রূপসংজ্ঞা অতিক্রম করে, প্রতিঘ-সংজ্ঞা অস্তমিত করে, নানাত্ব-সংজ্ঞা মনন না করে “আকাশ অনন্ত” এই ভাবোদয়ে “আকাশ-অনন্ত-আয়তন” সমতিক্রম করে “অনন্ত বিজ্ঞান” এই ভাবোদয়ে “বিজ্ঞান-অনন্ত-আয়তন” নামক (দ্বিতীয় অরূপ-সমাপত্তি) ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন। আবুসো, ভগবৎ কর্তৃক বিশেষ ক্ষেমপ্রাপ্ত এতটুকু পর্যন্ত বিঘোষিত হয়েছে। পুনশ্চ, আবুসো, ভিক্ষু সর্বাংশে “বিজ্ঞান-অনন্ত-আয়তন” সমতিক্রম করে “কিছুই নেই” এই ভাবোদয়ে “আকিঞ্চন আয়তন” নামক (তৃতীয় অরূপ-সমাপত্তি) ধ্যান লাভ করে বিচরণ করেন এবং প্রজ্ঞা দ্বারা উপলব্ধি করেন। আবুসো, ভগবান কর্তৃক ক্ষেমপ্রাপ্ত এতটুকু পর্যন্ত বিঘোষিত হয়েছে। পুনরায় আবুসো, ভিক্ষু সর্বাংশে “আকিঞ্চন-আয়তন” সমতিক্রম করে “নৈবসংজ্ঞা-নাসংজ্ঞায়তন নামক (চতুর্থ অরূপ-সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন। আবুসো, ভগবান কর্তৃক ক্ষেমপ্রাপ্ত এতটুকু পর্যন্ত ঘোষিত হয়েছে। পুনশ্চ, আবুসো, ভিক্ষু সর্বাংশে “নৈবসংজ্ঞা-নাসংজ্ঞায়তন” সমতিক্রম করে “সংজ্ঞা-বেদয়িত-নিরোধ” নামক (লোকোত্তর সমাপত্তি) ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন। আবুসো, ভগবান কর্তৃক এতটুকু ক্ষেমপ্রাপ্ত বলে বিঘোষিত হয়েছে।

৩. অমৃত সূত্র
৫৪.১. আবুসো, “অমৃত, অমৃত” বলে কথিত। কিন্তু ভগবৎ কর্তৃক অমৃত কতটুকু পর্যন্ত ঘোষিত হয়েছে?

২. আবুসো, ভিক্ষু কাম-সম্পর্ক হতে বিবিক্ত হয়ে, অকুশল ধর্ম হতে বিবিক্ত হয়ে সবিতর্ক, সবিচার, বিবেকজ প্রীতি-সুখমণ্ডিত প্রথম ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন। আবুসো, ভগবৎ কর্তৃক অমৃত এতটুকু পর্যন্ত বিঘোষিত হয়েছে। পুনশ্চ, আবুসো, বিতর্ক-বিচার উপশমে ভিক্ষু অধ্যাত্ম-সম্প্রসাদী ও চিত্তের একাগ্রভাব আনয়নকারী বিতর্কাতীত, বিচারাতীত সমাধিজ প্রীতি-সুখমণ্ডিত দ্বিতীয় ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন। পুনরায়, প্রীতিতেও বীতরাগ হয়ে ভিক্ষু উপেক্ষার ভাবে অবস্থান করেন, স্মৃতিমান ও সম্প্রজ্ঞাত হয়ে স্বচিত্তে (প্রীতিনিরপেক্ষ) সুখ অনুভব করেন, আর্যগণ যে ধ্যানস্তরে আরোহণ করলে “ধ্যায়ী উপেক্ষা-সম্পন্ন ও স্মৃতিমান হয়ে (প্রীতিনিরপেক্ষ) সুখে বিচরণ করেন” বলে বর্ণনা করেন, সেই তৃতীয় ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন। আবুসো, ভগবৎ কর্তৃক অমৃত এতটুকু পর্যন্ত ব্যক্ত হয়েছে, পুনশ্চ, আবুসো, ভিক্ষু সর্ব-দৈহিক সুখ-দুঃখ পরিত্যাগ করে, পূর্বেই সৌমনস্য-দৌর্মনস্য (মনের হর্ষ-বিষাদ) অস্তমিত করে, না-দুঃখ না-সুখ, উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে তাতে বিচরণ করেন। আবুসো, ভগবৎ কর্তৃক এতটুকু অমৃত বলে বিঘোষিত হয়েছে। আবুসো, ভিক্ষু সর্বাংশে রূপ-সংজ্ঞা সমতিক্রম করে, প্রতিঘ সংজ্ঞা অস্তমিত করে, নানাত্ব সংজ্ঞা মনন না করে “আকাশ অনন্ত” এই ভাবোদয়ে আকাশ-অনন্ত-আয়তন নামক (প্রথম অরূপ-সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন যে তাঁর আসক্তি পরিক্ষীণ হয়েছে। আবুসো, ভগবান কর্তৃক বিশেষ অমৃত এতটুকু পর্যন্ত বিঘোষিত হয়েছে। পুনরায় আবুসো, ভিক্ষু সর্বাংশে “আকাশ-অনন্ত-আয়তন” অতিক্রম করে “অনন্ত বিজ্ঞান” এই ভাবোদয়ে “বিজ্ঞান-অনন্ত-আয়তন” নামক (দ্বিতীয় অরূপ-সমাপত্তি) ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। ভগবৎ কর্তৃক অমৃত এতটুকু পর্যন্ত বিঘোষিত হয়েছে। পুনশ্চ, আবুসো, ভিক্ষু সর্বাংশে “বিজ্ঞান-অনন্ত-আয়তন” সমতিক্রম করে “কিছুই নেই” এই ভাবোদয়ে “আকিঞ্চন আয়তন” নামক (তৃতীয় অরূপ-সমাপত্তি) ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, ভগবৎ কর্তৃক এতটুকু পর্যন্ত অমৃত বলে বিঘোষিত হয়েছে। পুনশ্চ, আবুসো, ভিক্ষু সর্বাংশে “আকিঞ্চন-আয়তন” সমতিক্রম করে “নৈবসংজ্ঞা-নাসংজ্ঞায়তন” নামক (চতুর্থ অরূপ-সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, ভগবৎ কর্তৃক এতটুকু পর্যন্ত অমৃত বলে ঘোষিত হয়েছে। পুনশ্চ, আবুসো, ভিক্ষু সর্বাংশে “নৈবসংজ্ঞা-নাসংজ্ঞায়তন” সমতিক্রম করে “সংজ্ঞা-বেদয়িত নিরোধ” নামক (লোকোত্তর সমাপত্তি) ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, এতটুকু পর্যন্ত ভগবৎ কর্তৃক বলে ঘোষিত হয়েছে।

৪. অমৃতপ্রাপ্ত সূত্র
৫৫.১. আবুসো, “অমৃত প্রাপ্ত, অমৃত প্রাপ্ত” বলে কথিত। কিন্তু ভগবান কর্তৃক কতটুকু পর্যন্ত অমৃত প্রাপ্ত বলে কথিত হয়েছে?

২. আবুসো, ভিক্ষু কাম-সম্পর্ক হতে বিবিক্ত হয়ে, সর্ব অকুশল পরিহার করে সবিতর্ক, সবিচার, বিবেকজ প্রীতি-সুখমণ্ডিত প্রথম ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত অমৃতপ্রাপ্ত বলে ভগবৎ কর্তৃক বিঘোষিত হয়েছে। পুনশ্চ, আবুসো, বিতর্ক-বিচার উপশমে ভিক্ষু অধ্যাত্ম-সম্প্রসাদী, চিত্তের একাগ্রভাব-আনয়নকারী বিতর্কাতীত বিচারাতীত সমাধিজ প্রীতি সুখ-মণ্ডিত দ্বিতীয় ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত অমৃত প্রাপ্ত বলে ভগবান কর্তৃক বিঘোষিত হয়েছে। পুনরায়, আবুসো, প্রীতিতেও বীতরাগ হয়ে ভিক্ষু উপেক্ষার ভাবে অবস্থান করেন, স্মৃতিমান ও সম্প্রজ্ঞাত হয়ে স্বচিত্তে (প্রীতি-নিরপেক্ষ) সুখ অনুভব করেন, আর্যগণ যে ধ্যানস্তরে আরোহণ করলে “ধ্যায়ী উপেক্ষা-সম্পন্ন ও স্মৃতিমান হয়ে (প্রীতি-নিরপেক্ষ) সুখে বিচরণ করেন” বলে বর্ণনা করেন, সেই তৃতীয় ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত অমৃত প্রাপ্ত বলে ভগবান কর্তৃক বিঘোষিত। পুনশ্চ আবুসো, ভিক্ষু সর্ব-দৈহিক সুখ-দুঃখ পরিত্যাগ করে, পূর্বেই সৌমনস্য-দৌর্মনস্য (মনের হর্ষ-বিষাদ) অস্তমিত করে, না-দুঃখ না-সুখ উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত অমৃত প্রাপ্ত বলে ভগবৎ কর্তৃক বিঘোষিত হয়েছে। আবুসো, ভিক্ষু সর্বাংশে রূপসংজ্ঞা সমতিক্রম করে, প্রতিঘ-সংজ্ঞা অস্তমিত করে, নানাত্ব-সংজ্ঞা মনন না করে “আকাশ-অনন্ত” এই ভাবোদয়ে “আকাশ-অনন্ত-আয়তন” নামক (প্রথম অরূপ-সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, ভগবৎ কর্তৃক অমৃত প্রাপ্ত এতটুকু পর্যন্ত বিঘোষিত হয়েছে। পুনঃ আবুসো, ভিক্ষু সর্বাংশে “আকাশ-অনন্ত-আয়তন” সমতিক্রম করে “অনন্ত বিজ্ঞান” এই ভাবোদয়ে “বিজ্ঞান-অনন্ত-আয়তন” নামক (দ্বিতীয় অরূপ-সমাপত্তি) ধ্যান লাভ করে তাতে অবস্থান করেন ও প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, এতটুকু পর্যন্ত অমৃত প্রাপ্ত বলে ভগবান কর্তৃক বিঘোষিত হয়েছে। পুনশ্চ, আবুসো, ভিক্ষু সর্বাংশে বিজ্ঞান-অনন্ত-আয়তন সমতিক্রম করে “কিছুই নেই” এই ভাবোদয়ে “আকিঞ্চন-আয়তন” নামক (তৃতীয় অরূপ-সমাপত্তি) ধ্যান লাভ করে তাতে বিচরণ ও প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, এতটুকু পর্যন্ত অমৃতপ্রাপ্ত বলে ভগবান কর্তৃক বিঘোষিত। পুনশ্চ, আবুসো, ভিক্ষু সর্বাংশে “আকিঞ্চন-আয়তন” সমতিক্রম করে “নৈবসংজ্ঞা-নাসংজ্ঞায়তন” নামক (চতুর্থ অরূপ-সমাপত্তি) ধ্যান লাভ করে তাতে অবস্থান করেন ও প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, এতটুকু পর্যন্ত অমৃত প্রাপ্ত বলে ভগবৎ কর্তৃক বিঘোষিত হয়েছে। পুনঃ আবুসো, ভিক্ষু সর্বাংশে “নৈবসংজ্ঞা-নাসংজ্ঞায়তন” সমতিক্রম করে “সংজ্ঞা-বেদয়িত নিরোধ” নামক (লোকোত্তর সমাপত্তি) ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, এতটুকু পর্যন্ত অমৃতপ্রাপ্ত বলে ভগবৎ কর্তৃক বিঘোষিত হয়েছে।

৫. অভয় সূত্র
৫৬.১. আবুসো, “অভয়, অভয়” বলে কথিত। কিন্তু কতটুকু পর্যন্ত অভয় বলে ভগবান কর্তৃক ঘোষিত হয়েছে?

২. আবুসো, কাম-সম্পর্ক হতে বিবিক্ত হয়ে, সর্ব অকুশল পরিহার করে ভিক্ষু সবিতর্ক, সবিচার, বিবেকজ প্রীতি-সুখ সমন্বিত প্রথম ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত অভয় বলে ভগবান কর্তৃক বিঘোষিত হয়েছে। পুনঃ আবুসো, বিতর্ক-বিচার উপশমে অধ্যাত্ম সম্প্রসাদী ও চিত্তের একমুখীভাব আনয়নকারী বিতর্কাতীত, বিচারাতীত, সমাধিজ প্রীতি-সুখমণ্ডিত দ্বিতীয় ধ্যান লাভ করে তাতে বিচরণ করেন ও প্রজ্ঞা দ্বারা উপলব্ধি করেন। আবুসো, এতটুকু পর্যন্ত অভয় বলে ভগবান কর্তৃক বিঘোষিত হয়েছে। পুনশ্চ, আবুসো, প্রীতিতেও বীতরাগ হয়ে ভিক্ষু উপেক্ষার ভাবে অবস্থান করেন, স্মৃতিমান ও সম্প্রজ্ঞাত হয়ে স্বচিত্তে (প্রীতিনিরপেক্ষ) সুখ অনুভব করেন, আর্যগণ যে ধ্যানস্তরে আরোহণ করলে “ধ্যায়ী উপেক্ষা-সম্পন্ন ও স্মৃতিমান হয়ে (প্রীতিনিরপেক্ষ) সুখে বিচরণ করেন” বলে বর্ণনা করেন, সেই তৃতীয় ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন। পুনরায়, আবুসো, ভিক্ষু সর্ব-দৈহিক সুখ-দুঃখ পরিত্যাগ করে পূর্বেই সৌমনস্য-দৌর্মনস্য (মনের হর্ষ-বিষাদ) অস্তমিত করে না-দুঃখ না-সুখ, উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত অভয় বলে ভগবৎ কর্তৃক বিঘোষিত হয়েছে। আবুসো, ভিক্ষু সর্বাংশে রূপসংজ্ঞা সমতিক্রম করে, প্রতিঘ-সংজ্ঞা অস্তমিত করে, নানাত্ব-সংজ্ঞা মনন না করে “আকাশ অনন্ত” এই ভাবোদয়ে আকাশ-অনন্ত-আয়তন নামক (প্রথম অরূপ-সমাপত্তি) ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, ভগবৎ কর্তৃক এতটুকু অভয় বলে বিঘোষিত হয়েছে। পুনশ্চ, আবুসো, ভিক্ষু সর্বাংশে “আকাশ-অনন্ত-আয়তন” সমতিক্রম করে “অনন্ত বিজ্ঞান” এই ভাবোদয়ে “বিজ্ঞান-অনন্ত-আয়তন” নামক (দ্বিতীয় অরূপ-সমাপত্তি) ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, এতটুকু পর্যন্ত অভয় বলে ভগবৎ কর্তৃক বিঘোষিত হয়েছে। পুনরায়, আবুসো, ভিক্ষু সর্বাংশে “বিজ্ঞান-অনন্ত-আয়তন” সমতিক্রম করে “কিছুই নেই” এই ভাবোদয়ে “আকিঞ্চন আয়তন” নামক (তৃতীয় অরূপ-সমাপত্তি) ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, এতটুকু পর্যন্ত অভয় বলে ভগবান কর্তৃক বিঘোষিত হয়েছে। পুনশ্চ, আবুসো, ভিক্ষু সর্বাংশে “আকিঞ্চন-আয়তন” সমতিক্রম করে “নৈবসংজ্ঞা-নাসংজ্ঞায়তন” নামক (চতুর্থ অরূপ-সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, এতটুকু পর্যন্ত অভয় বলে ভগবৎ কর্তৃক বিঘোষিত হয়েছে। পুনশ্চ, আবুসো, ভিক্ষু সর্বাংশে “নৈবসংজ্ঞা-নাসংজ্ঞায়তন” সমতিক্রম করে “সংজ্ঞা-বেদয়িত নিরোধ” নামক (লোকোত্তর সমাপত্তি) ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, এতটুকু পর্যন্ত অভয় বলে ভগবান কর্তৃক বিঘোষিত হয়েছে।

৬. অভয় প্রাপ্ত সূত্র
৫৭.১. আবুসো, “অভয়প্রাপ্ত, অভয়প্রাপ্ত” বলে ভগবান কর্তৃক ঘোষিত হয়েছে। কিন্তু কতটুকু পর্যন্ত অভয়প্রাপ্ত বলে ভগবৎ কর্তৃক ঘোষিত হয়েছে?

২. আবুসো, কাম-সম্পর্ক হতে বিবিক্ত হয়ে, সর্ব অকুশল পরিহার করে ভিক্ষু সবিতর্ক, সবিচার, বিবেকজ প্রীতি-সুখমণ্ডিত প্রথম ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত অভয়প্রাপ্ত বলে ভগবৎ কর্তৃক বিঘোষিত হয়েছে। পুনশ্চ, আবুসো, ভিক্ষু বিতর্ক-বিচার উপশমে আধ্যাত্মিক সম্প্রসাদী ও চিত্তের একাগ্রভাব আনয়নকারী বিতর্কাতীত, বিচারাতীত সমাধিজ প্রীতি-সুখমণ্ডিত দ্বিতীয় ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত অভয়প্রাপ্ত বলে ভগবান কর্তৃক বিঘোষিত হয়েছে। পুনশ্চ, আবুসো, প্রীতিতেও বীতরাগ হয়ে ভিক্ষু উপেক্ষার ভাবে অবস্থান করেন, স্মৃতিমান ও সম্প্রজ্ঞাত হয়ে স্বচিত্তে প্রীতি-নিরপেক্ষ সুখ অনুভব করেন, আর্যগণ যে ধ্যান স্তরে আরোহণ করলে “ধ্যায়ী উপেক্ষাসম্পন্ন ও স্মৃতিমান হয়ে প্রীতি-নিরপেক্ষ সুখে অবস্থান করেন” বলে বর্ণনা করেন, সেই তৃতীয় ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত অভয়প্রাপ্ত বলে ভগবৎ কর্তৃক বিঘোষিত হয়েছে। পুনরায় আবুসো, ভিক্ষু সর্ব-দৈহিক সুখদুঃখ পরিত্যাগ করে, পূর্বেই সৌমনস্য-দৌর্মনস্য (মনের হর্ষ-বিষাদ) অস্তমিত করে না-দুঃখ না-সুখ, উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত অভয়প্রাপ্ত বলে ভগবান কর্তৃক বিঘোষিত হয়েছে। আবুসো, ভিক্ষু সর্বাংশে রূপসংজ্ঞা সমতিক্রম করে প্রতিঘ সংজ্ঞা অস্তমিত করে নানাত্ব-সংজ্ঞা মনন না করে “আকাশ অনন্ত” এই ভাবোদয়ে আকাশ-অনন্ত-আয়তন নামক (প্রথম অরূপ-সমাপত্তি) ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, এতটুকু পর্যন্ত অভয়প্রাপ্ত বলে ভগবৎ কর্তৃক ঘোষিত হয়েছে। পুনশ্চ আবুসো, ভিক্ষু সর্বাংশে “আকাশ-অনন্ত-আয়তন” সমতিক্রম করে “অনন্ত বিজ্ঞান” এই ভাবোদয়ে “বিজ্ঞান-অনন্ত-আয়তন” নামক (দ্বিতীয় অরূপ-সমাপত্তি) ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, এতটুকু পর্যন্ত অভয়প্রাপ্ত বলে ভগবৎ কর্তৃক ঘোষিত হয়েছে। পুনশ্চ, আবুসো, ভিক্ষু সর্বাংশে “বিজ্ঞান-অনন্ত-আয়তন” সমতিক্রম করে “কিছুই নেই” এই ভাবোদয়ে আকিঞ্চন-আয়তন নামক (তৃতীয় অরূপ-সমাপত্তি) ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, এতটুকু পর্যন্ত অভয়প্রাপ্ত বলে ভগবৎ কর্তৃক বিঘোষিত হয়েছে। পুনঃ আবুসো, ভিক্ষু সর্বাংশে “আকিঞ্চন-আয়তন” সমতিক্রম করে “নৈবসংজ্ঞা-নাসংজ্ঞায়তন” নামক (চতুর্থ অরূপ-সমাপত্তি) ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, এতটুকু পর্যন্ত অভয়প্রাপ্ত বলে ভগবৎ কর্তৃক ঘোষিত হয়েছে। পুনশ্চঃ আবুসো, ভিক্ষু সর্বাংশে নৈবসংজ্ঞা-নাসংজ্ঞায়তন সমতিক্রম করে “সংজ্ঞা-বেদয়িত-নিরোধ” নামক (লোকোত্তর সমাপত্তি) ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, এতটুকু পর্যন্ত বিশেষ অভয়প্রাপ্ত বলে ভগবান কর্তৃক ঘোষিত হয়েছে।

৭. প্রশ্রদ্ধি সূত্র
৫৮.১. আবুসো, “প্রশ্রদ্ধি, প্রশ্রদ্ধি” বলে কথিত। কিন্তু আবুসো, কতটুকু প্রশ্রদ্ধি বলে ভগবৎ কর্তৃক ঘোষিত হয়েছে?

২. আবুসো, কাম-সম্পর্ক হতে বিবিক্ত হয়ে, সর্ব অকুশল পরিহার করে ভিক্ষু সবিতর্ক, সবিচার বিবেকজ প্রীতি-সুখ-মণ্ডিত প্রথম ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত প্রশ্রদ্ধি বলে ভগবান কর্তৃক ঘোষিত হয়েছে। পুনশ্চ, আবুসো, বিতর্ক-বিচার উপশমে ভিক্ষু অধ্যাত্ম-সম্প্রসাদী ও চিত্তের একাগ্রভাব-আনয়নকারী বিতর্কাতীত, বিচারাতীত সমাধিজ প্রীতি সুখ-মণ্ডিত দ্বিতীয় ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত প্রশ্রদ্ধি বলে ভগবান কর্তৃক ঘোষিত হয়েছে। পুনরায়, আবুসো, প্রীতিতেও বীতরাগ হয়ে ভিক্ষু উপেক্ষার ভাবে অবস্থান করেন, স্মৃতিমান ও সম্প্রজ্ঞাত হয়ে স্বচিত্তে (প্রীতি-নিরপেক্ষ) সুখ অনুভব করেন, আর্যগণ যে ধ্যানস্তরে আরোহণ করলে “ধ্যায়ী উপেক্ষা-সম্পন্ন ও স্মৃতিমান হয়ে (প্রীতি-নিরপেক্ষ) সুখে বিচরণ করেন” বলে বর্ণনা করেন, সেই তৃতীয় ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত প্রশ্রদ্ধি বলে ভগবৎ কর্তৃক ঘোষিত হয়েছে। পুনশ্চ, আবুসো, ভিক্ষু সর্ব-দৈহিক সুখদুঃখ পরিত্যাগ করে, পূর্বেই সৌমনস্য-দৌর্মনস্য (মনের হর্ষ-বিষাদ) অস্তমিত করে, না-দুঃখ না-সুখ, উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত প্রশ্রদ্ধি বলে ভগবৎ কর্তৃক বিঘোষিত হয়েছে। আবুসো, ভিক্ষু সর্বাংশে রূপসংজ্ঞা সমতিক্রম করে, প্রতিঘ-সংজ্ঞা অস্তমিত করে, নানাত্ব সংজ্ঞা মনন না করে “অনন্ত আকাশ” এই ভাবোদয়ে “আকাশ-অনন্ত-আয়তন” নামক প্রথম অরূপ-সমাপত্তি ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, এতটুকু পর্যন্ত প্রশ্রদ্ধি বলে ভগবৎ কর্তৃক কথিত হয়েছে। পুনঃ আবুসো, ভিক্ষু সর্বাংশে “আকাশ-অনন্ত-আয়তন” সমতিক্রম করে, “অনন্ত বিজ্ঞান” এই ভাবোদয়ে “বিজ্ঞান-অনন্ত-আয়তন” নামক (দ্বিতীয় অরূপ-সমাপত্তি) ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন যে, আসক্তি পরিক্ষীণ হয়েছে। আবুসো, এতটুকু পর্যন্ত প্রশ্রদ্ধি বলে ভগবৎ কর্তৃক ব্যক্ত হয়েছে। পুনশ্চ, আবুসো, ভিক্ষু সর্বাংশে “বিজ্ঞান-অনন্ত-আয়তন” সমতিক্রম করে “কিছুই নেই” এই ভাবোদয়ে “আকিঞ্চন অনন্ত আয়তন” নামক (তৃতীয় অরূপ-সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, এতটুকু পর্যন্ত প্রশ্রদ্ধি বলে ভগবান কর্তৃক ঘোষিত হয়েছে। পুনঃ আবুসো, ভিক্ষু সর্বাংশে “আকিঞ্চন অনন্ত আয়তন” সমতিক্রম করে “নৈবসংজ্ঞা-নাসংজ্ঞায়তন” নামক (চতুর্থ অরূপ-সমাপত্তি) ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, এতটুকু পর্যন্ত প্রশ্রদ্ধি বলে ভগবান কর্তৃক উক্ত হয়েছে। পুনশ্চ, আবুসো, ভিক্ষু সর্বাংশে “নৈবসংজ্ঞা-নাসংজ্ঞায়তন” সমতিক্রম করে “সংজ্ঞা-বেদয়িত নিরোধ” নামক লোকোত্তর সমাপত্তি লাভ করে তাতে বিচরণ করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, এতটুকু পর্যন্ত প্রশ্রদ্ধি বলে ভগবৎ কর্তৃক ঘোষিত হয়েছে।

৮. অনুপূর্ব প্রশ্রদ্ধি সূত্র
৫৯.১. আবুসো, “অনুপূর্ব প্রশ্রদ্ধি, অনুপূর্ব প্রশ্রদ্ধি” বলে কথিত। কিন্তু কতটুকু পর্যন্ত অনুপূর্ব প্রশ্রদ্ধি ভগবৎ কর্তৃক ঘোষিত হয়েছে?

২. আবুসো, কাম-সম্পর্ক হতে বিবিক্ত হয়ে, সর্ব অকুশল পরিহার করে ভিক্ষু সবিতর্ক, সবিচার বিবেকজ প্রীতি-সুখমণ্ডিত প্রথম ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত অনুপূর্ব প্রশ্রদ্ধি বলে ভগবৎ কর্তৃক বিঘোষিত হয়েছে। পুনশ্চ, আবুসো, ভিক্ষু বিতর্ক-বিচার উপশমে অধ্যাত্ম-সম্প্রসাদী চিত্তের একাগ্রভাব-আনয়নকারী বিতর্কাতীত, বিচারাতীত সমাধিজ প্রীতি-সুখমণ্ডিত দ্বিতীয় ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত অনুপূর্ব প্রশ্রদ্ধি বলে ভগবৎ কর্তৃক প্রচারিত হয়েছে। পুনঃ আবুসো, প্রীতিতেও বীতরাগ হয়ে ভিক্ষু উপেক্ষার ভাবে অবস্থান করেন, স্মৃতিমান ও সম্প্রজ্ঞাত হয়ে স্বচিত্তে প্রীতিনিরপেক্ষ সুখ অনুভব করেন, আর্যগণ যে ধ্যানস্তরে আরোহণ করলে “ধ্যায়ী উপেক্ষা-সম্পন্ন ও স্মৃতিমান হয়ে প্রীতিনিরপেক্ষ সুখে বিচরণ করেন” বলে বর্ণনা করেন, সেই তৃতীয় ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত অনুপূর্ব প্রশ্রদ্ধি বলে ভগবান কর্তৃক দেশিত হয়েছে। পুনশ্চ, আবুসো, ভিক্ষু সর্ব-দৈহিক সুখদুঃখ পরিহার করে, পূর্বেই সৌমনস্য-দৌর্মনস্য (মনের হর্ষ-বিষাদ) অস্তমিত করে, না-দুঃখ না-সুখ, উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত অনুপূর্ব প্রশ্রদ্ধি বলে ভগবান কর্তৃক ঘোষিত হয়েছে। আবুসো ভিক্ষু সর্বাংশে রূপ-সংজ্ঞা সমতিক্রম করে, প্রতিঘ-সংজ্ঞা অস্তমিত করে, নানাত্ব-সংজ্ঞা মনন না করে “আকাশ অনন্ত” এই ভাবোদয়ে “আকাশ-অনন্ত-আয়তন” নামক (প্রথম অরূপ-সমাপত্তি) ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, এতটুকু পর্যন্ত অনুপূর্ব প্রশ্রদ্ধি বলে ভগবৎ কর্তৃক দেশিত হয়েছে। পুনশ্চ, আবুসো, ভিক্ষু সর্বাংশে “আকাশ-অনন্ত-আয়তন” সমতিক্রম করে “অনন্ত বিজ্ঞান” এই ভাবোদয়ে “বিজ্ঞান-অনন্ত-আয়তন” নামক (দ্বিতীয় অরূপ-সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, এতটুকু পর্যন্ত অনুপূর্ব প্রশ্রদ্ধি বলে ভগবৎ কর্তৃক ঘোষিত হয়েছে। পুনরায়, আবুসো, ভিক্ষু সর্বাংশে “আকিঞ্চন অনন্ত আয়তন” সমতিক্রম করে “কিছুই নেই” এই ভাবোদয়ে “আকিঞ্চন অনন্ত আয়তন” নামক (তৃতীয় অরূপ-সমাপত্তি) ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, এতটুকু পর্যন্ত অনুপূর্ব প্রশ্রদ্ধি বলে ভগবান কর্তৃক দেশিত হয়েছে। পুনশ্চ, আবুসো, ভিক্ষু সর্বাংশে “আকিঞ্চন অনন্ত আয়তন” সমতিক্রম করে “নৈবসংজ্ঞা-নাসংজ্ঞায়তন” নামক (চতুর্থ অরূপ-সমাপত্তি) ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, এতটুকু পর্যন্ত অনুপূর্ব প্রশ্রদ্ধি বলে ভগবান দেশনা করেছেন। পুনঃ আবুসো, ভিক্ষু সর্বাংশে “নৈবসংজ্ঞা-নাসংজ্ঞায়তন” সমতিক্রম করে “সংজ্ঞা-বেদয়িত-নিরোধ” নামক লোকোত্তর সমাপত্তি লাভ করে তাতে অবস্থান করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, এতটুকু পর্যন্ত অনুপূর্ব প্রশ্রদ্ধি ভগবান কর্তৃক দেশিত হয়েছে।

৯. নিরোধ সূত্র
৬০.১. আবুসো, “নিরোধ, নিরোধ” বলে কথিত। কিন্তু আবুসো, কতটুকু পর্যন্ত নিরোধ বলে ভগবান কর্তৃক দেশিত হয়েছে।

২. আবুসো, ভিক্ষু কাম-সম্পর্ক হতে বিবিক্ত হয়ে, অকুশল ধর্ম হতে বিবিক্ত হয়ে সবিতর্ক, সবিচার, বিবেকজ প্রীতি-সুখমণ্ডিত প্রথম ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত নিরোধ বলে ভগবৎ কর্তৃক কথিত হয়েছে।

পুনঃ আবুসো, ভিক্ষু বিতর্ক-বিচার উপশমে অধ্যাত্ম সম্প্রসাদী, চিত্তের একাগ্রভাব আনয়নকারী, বিতর্ক-রহিত, বিচার-রহিত, সমাধিজ প্রীতি-সুখমণ্ডিত দ্বিতীয় ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত নিরোধ বলে ভগবৎ কর্তৃক ঘোষিত হয়েছে। পুনশ্চ, আবুসো, প্রীতিতেও বীতরাগ হয়ে ভিক্ষু উপেক্ষার ভাবে অবস্থান করেন এবং স্মৃতিমান ও সম্প্রজ্ঞাত হয়ে স্বচিত্তে প্রীতিনিরপেক্ষ সুখ অনুভব করেন, যে ধ্যানস্তরে আরোহণ করলে “ধ্যায়ী উপেক্ষাসম্পন্ন ও স্মৃতিমান হয়ে প্রীতিনিরপেক্ষ সুখে বিচরণ করেন” বলে আর্যগণ বর্ণনা করেন, সেই তৃতীয় ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন। আবুসো এতটুকু পর্যন্ত ভগবান কর্তৃক নিরোধ বলে কথিত হয়েছে। পুনরায় আবুসো, ভিক্ষু সর্ব-দৈহিক সুখ-দুঃখ পরিত্যাগ করে পূর্বেই সৌমনস্য-দৌর্মনস্য (মনের হর্ষ-বিষাদ) অস্তমিত করে না-দুঃখ না-সুখ, উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত নিরোধ বলে ভগবান কর্তৃক ঘোষিত হয়েছে।

আবুসো, ভিক্ষু সর্বাংশে রূপ-সংজ্ঞা সমতিক্রম করে, প্রতিঘ-সংজ্ঞা অস্তমিত করে, নানাত্ব-সংজ্ঞা মনন না করে “অনন্ত-আকাশ” এ ভাবোদয়ে “আকাশ-অনন্ত-আয়তন” নামক (প্রথম অরূপ-সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, এতটুকু পর্যন্ত নিরোধ বলে ভগবৎ কর্তৃক বিঘোষিত হয়েছে। পুনঃ আবুসো, ভিক্ষু সর্বাংশে আকাশ-অনন্ত-আয়তন সমতিক্রম করে “অনন্ত-বিজ্ঞান” এই ভাবোদয়ে “বিজ্ঞান-অনন্ত-আয়তন” নামক (দ্বিতীয় অরূপ-সমাপত্তি) ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। পুনঃ আবুসো, ভিক্ষু সর্বাংশে “বিজ্ঞান-অনন্ত-আয়তন” সমতিক্রম করে “কিছুই নেই” এই ভাবোদয়ে আকিঞ্চন আয়তন নামক (তৃতীয় অরূপ-সমাপত্তি) ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, এতটুকু পর্যন্ত নিরোধ বলে ভগবৎ কর্তৃক বিঘোষিত হয়েছে। পুনঃ আবুসো, ভিক্ষু সর্বাংশে “আকিঞ্চন-আয়তন” সমতিক্রম করে “নৈবসংজ্ঞা-নাসংজ্ঞাযতন” নামক (চতুর্থ অরূপ-সমাপত্তি) ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, এতটুকু পর্যন্ত নিরোধ বলে ভগবান কর্তৃক দেশিত হয়েছে। পুনরায়, আবুসো, ভিক্ষু সর্বাংশে “নৈবসংজ্ঞা-নাসংজ্ঞায়তন” সমতিক্রম করে “সংজ্ঞা-বেদয়িত-নিরোধ” নামক (লোকোত্তর সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, এতটুকু পর্যন্ত নিরোধ বলে ভগবৎ কর্তৃক দেশিত হয়েছে।

১০. অনুপূর্ব নিরোধ সূত্র
৬১.১. আবুসো, “অনুপূর্ব নিরোধ, অনুপূর্ব নিরোধ” বলে ভগবান কর্তৃক কথিত হয়েছে। কিন্তু আবুসো, কতটুকু পর্যন্ত অনুপূর্ব নিরোধ বলে ভগবৎ কর্তৃক ঘোষিত হয়েছে। পুনঃ আবুসো, ভিক্ষু কাম-সম্পর্ক বিবিক্ত হয়ে, অকুশল ধর্ম হতে বিবিক্ত হয়ে সবিতর্ক, সবিচার, বিবেকজ প্রীতি-সুখমণ্ডিত প্রথম ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত অনুপূর্ব নিরোধ বলে ভগবৎ কর্তৃক বিঘোষিত হয়েছে। পুনঃ আবুসো, ভিক্ষু বিতর্ক-বিচার উপশমে অধ্যাত্ম সম্প্রসাদী, চিত্তের একাগ্রভাব-আনয়নকারী-বিতর্কাতীত, বিচারাতীত, সমাধিজ প্রীতি-সুখমণ্ডিত দ্বিতীয় ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত অনুপূর্ব নিরোধ বলে ভগবৎ কর্তৃক বিঘোষিত হয়েছে। পুনশ্চ, আবুসো, ভিক্ষু প্রীতিতেও বীতরাগ হয়ে উপেক্ষার ভাবে অবস্থান করেন এবং স্বচিত্তে প্রীতিনিরপেক্ষ সুখ অনুভব করেন, যে ধ্যানস্তরে আরোহণ করলে “ধ্যায়ী উপেক্ষাসম্পন্ন ও স্মৃতিমান হয়ে প্রীতিনিরপেক্ষ সুখে বিচরণ করেন” বলে আর্যগণ বর্ণনা করেন, সেই তৃতীয় ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত অনুপূর্ব নিরোধ বলে ভগবৎ কর্তৃক ঘোষিত হয়েছে। পুনঃ আবুসো, ভিক্ষু সর্ব দৈহিক সুখ-দুঃখ পরিত্যাগ করে পূর্বেই সৌমনস্য-দৌর্মনস্য (মনের হর্ষ-বিষাদ) অস্তমিত করে না-দুঃখ না-সুখ, উপেক্ষা ও স্মৃতি দ্বারা পরিশুদ্ধ চিত্তে চতুর্থ ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন। আবুসো, এতটুকু পর্যন্ত অনুপূর্ব নিরোধ বলে ভগবৎ কর্তৃক ঘোষিত হয়েছে।

আবুসো, ভিক্ষু সর্বাংশে রূপ-সংজ্ঞা সমতিক্রম করে প্রতিঘ-সংজ্ঞা অস্তমিত করে, নানাত্ব সংজ্ঞা মনন না করে “অনন্ত আকাশ” এ ভাবোদয়ে “আকাশ-অনন্ত-আয়তন” নামক (প্রথম অরূপ-সমাপত্তি) ধ্যান লাভ করে তাতে অবস্থান করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, এতটুকু পর্যন্ত অনুপূর্ব নিরোধ বলে ভগবান দেশনা করেছেন। পুনশ্চ, আবুসো, ভিক্ষু সর্বাংশে “আকাশ-অনন্ত-আয়তন” অতিক্রম করে “অনন্ত-বিজ্ঞান” এই ভাবোদয়ে “বিজ্ঞান-অনন্ত-আয়তন” নামক (দ্বিতীয় অরূপ-সমাপত্তি) ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, এতটুকু পর্যন্ত নিরোধ বলে ভগবান দেশনা করেছেন। পুনঃ আবুসো, ভিক্ষু সর্বাংশে “বিজ্ঞান-অনন্ত-আয়তন” সমতিক্রম করে “কিছুই নেই” এই ভাবোদয়ে “আকিঞ্চন-আয়তন” নামক (তৃতীয় অরূপ-সমাপত্তি) ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, এতটুকু পর্যন্ত নিরোধ বলে ভগবৎ কর্তৃক ঘোষিত হয়েছে।

পুনশ্চ, আবুসো, ভিক্ষু সর্বাংশে আকিঞ্চন-আয়তন অতিক্রম করে “নৈবসংজ্ঞা-নাসংজ্ঞায়তন” নামক (চতুর্থ অরূপ-সমাপত্তি) ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, এতটুকু পর্যন্ত অনুপূর্ব নিরোধ বলে ভগবান কর্তৃক ঘোষিত হয়েছে। পুনরায়, আবুসো, ভিক্ষু সর্বাংশে “নৈবসংজ্ঞা-নাসংজ্ঞায়তন” সমতিক্রম করে “সংজ্ঞা-বেদয়িত নিরোধ” নামক (লোকোত্তর সমাপত্তি) ধ্যান লাভ করে তাতে বিচরণ করেন এবং প্রজ্ঞা দ্বারা উপলব্ধি করেন যে, তাঁর আসক্তি পরিক্ষীণ হয়েছে। আবুসো, এতটুকু পর্যন্ত অনুপূর্ব নিরোধ বলে ভগবান কর্তৃক ঘোষিত হয়েছে।

১১. অভব্য সূত্র
৬২.১. হে ভিক্ষুগণ, নয়টি বিষয় পরিহার না করে অর্হত্ত্বফল প্রত্যক্ষ করা অসম্ভব। নয়টি কী কী?

২. রাগ, দ্বেষ, মোহ, ক্রোধ, শত্রুতা, ম্রক্ষ, বিদ্বেষ, ঈর্ষা ও মাৎসর্য।

হে ভিক্ষুগণ, এই নয়টি বিষয় পরিহার না করে অর্হত্ত্বফল প্রত্যক্ষ করা অসম্ভব।

৩. হে ভিক্ষুগণ, নয়টি কারণ পরিহার করে অর্হত্ত্বফল প্রত্যক্ষ করা সম্ভব। নয়টি কী কী?

৪. রাগ, দোষ, মোহ, ক্রোধ, শত্রুতা, ম্রক্ষ, বিদ্বেষ, ঈর্ষা ও মাৎসর্য।

ক্ষেম-বর্গ ষষ্ঠ সমাপ্ত।

তস্সুদ্দানং/স্মারক গাথা

ক্ষেম এবং অমৃত অভয় এবং প্রশ্রদ্ধি

অনুপূর্ব নিরোধ এবং ধর্ম (কারণ) প্রহীন এবং সম্ভব।


 

৭. স্মৃতিপ্রস্থান বর্গ
১. শিক্ষা দৌর্বল্য সূত্র
৬৩.১. “হে ভিক্ষুগণ, এই পাঁচটি শিক্ষার দুর্বলতা। পাঁচ কী কী?

২. প্রাণিহত্যা, অদত্তবস্তু গ্রহণ, মিথ্যা কামাচার, মিথ্যা ভাষণ, সুরা-মদ ইত্যাদি নেশাজনক দ্রব্য সেবন। হে ভিক্ষুগণ, এই পাঁচটিই শিক্ষা দৌর্বল্য।

৩. হে ভিক্ষুগণ, এই পঞ্চবিধ শিক্ষা দৌর্বল্য পরিহার করার জন্য চতুর্বিধ স্মৃতিপ্রস্থান ভাবনা করা উচিত। চার কী কী?

৪. হে ভিক্ষুগণ, বুদ্ধশাসনে বীর্যবান সম্প্রজ্ঞাত স্মৃতিমান ভিক্ষুই জগতে (রূপোপাদান স্কন্ধকায়) অভিধ্যা দৌর্মনস্য দমিত করে কায়ে কায়ানুদর্শী হয়ে অবস্থান করে। বীর্যবান সম্প্রজ্ঞাত স্মৃতিমান ভিক্ষু জগতে বেদনা উপাদানস্কন্ধে অভিধ্যা দৌর্মনস্য দমন করে বেদনায় বেদনানুদর্শী হয়ে অবস্থান করে। বীর্যবান সম্প্রজ্ঞাত স্মৃতিমান ভিক্ষু জগতে বিজ্ঞান উপাদানস্কন্ধে অভিধ্যা দৌর্মনস্য দমন করে চিত্তে চিত্তানুদর্শী হয়ে অবস্থান করে। বীর্যবান সম্প্রজ্ঞাত স্মৃতিমান ভিক্ষু জগতে সংজ্ঞা ও সংস্কার উপাদান স্কন্ধে অভিধ্যা দৌর্মনস্য দমন করে ধর্মে ধর্মানুদর্শী হয়ে অবস্থান করে।

হে ভিক্ষুগণ, এই পঞ্চবিধ শিক্ষার দুর্বলতা পরিহার করার জন্য এই চতুর্বিধ স্মৃতিপ্রস্থান ভাবনা করা উচিত।”

২. নীবরণ সূত্র
৬৪.১. “হে ভিক্ষুগণ, এই পঞ্চ নীবরণ। পঞ্চ কী কী?

২. কামচ্ছন্দ নীবরণ, ব্যাপাদ নীবরণ, স্ত্যানমিদ্ধ নীবরণ, ঔদ্ধত্য নীবরণ, কৌকৃত্য নীবরণ, বিচিকিৎসা নীবরণ। ভিক্ষুগণ এগুলোই পঞ্চবিধ নীবরণ।

৩. হে ভিক্ষুগণ, এই পঞ্চ নীবরণ পরিহারের জন্য চতুর্বিধ স্মৃতিপ্রস্থান ভাবনা করা উচিত। চার কী কী?

৪. হে ভিক্ষুগণ, বুদ্ধশাসনে বীর্যবান সম্প্রজ্ঞাত স্মৃতিমান ভিক্ষুই জগতে রূপ-উপাদান স্কন্ধকায়ে অভিধ্যা দৌর্মনস্য দমন করে কায়ে কায়ানুদর্শী হয়ে অবস্থান করে। বীর্যবান সম্প্রজ্ঞাত স্মৃতিমান ভিক্ষু জগতে বেদনা উপাদান স্কন্ধে অভিধ্যা দৌর্মনস্য দমন করে বেদনায় বেদনানুদর্শী হয়ে অবস্থান করে। বীর্যবান সম্প্রজ্ঞাত স্মৃতিমান ভিক্ষু জগতে বিজ্ঞান উপাদান স্কন্ধে অভিধ্যা দৌর্মনস্য দমন করে চিত্তে চিত্তানুদর্শী হয়ে অবস্থান করে। বীর্যবান সম্প্রজ্ঞাত স্মৃতিমান ভিক্ষু জগতে সংজ্ঞা ও সংস্কার উপাদান স্কন্ধে অভিধ্যা দৌর্মনস্য দমন করে ধর্মে ধর্মানুদর্শী হয়ে অবস্থান করে। হে ভিক্ষুগণ, পঞ্চবিধ এই শিক্ষার দুর্বলতা পরিহার করার জন্য এই চতুর্বিধ স্মৃতিপ্রস্থান ভাবনা করা উচিত।”

৩. কামগুণ সূত্র
৬৫.১. “হে ভিক্ষুগণ, কামগুণ এই পাঁচ প্রকার। পাঁচ কী কী?

২. চক্ষুবিজ্ঞেয় রূপ আনন্দজনক, মুগ্ধকর, মনোজ্ঞ, প্রিয়, কামোদ্দীপক, বাসনা, উদ্দীপক; শ্রোত্রবিজ্ঞেয় শব্দ আনন্দদায়ক, মুগ্ধকর, মনোজ্ঞ, প্রিয়, কামোদ্দীপক, বাসনা উদ্দীপক; ঘ্রাণবিজ্ঞেয় গন্ধ আনন্দজনক, মুগ্ধকর, মনোজ্ঞ, প্রিয়, কামোদ্দীপক, বাসনা-উদ্দীপক; জিহ্বাবিজ্ঞেয় রস আনন্দজনক, মুগ্ধকর, মনোজ্ঞ, প্রিয়, কামোদ্দীপক, বাসনা উদ্দীপক; কায়বিজ্ঞেয় স্পর্শ আনন্দজনক, মুগ্ধকর, মনোজ্ঞ, প্রিয়, কামোদ্দীপক, বাসনা উদ্দীপক। ভিক্ষুগণ, এগুলোই পঞ্চ কামগুণ।

৩. হে ভিক্ষুগণ, এই পঞ্চ কামগুণ পরিহার করার জন্য চতুর্বিধ স্মৃতিপ্রস্থান ভাবনা করা উচিত। চতুর্বিধ কী কী?

বুদ্ধশাসনে ভিক্ষু বীর্যবান সম্প্রজ্ঞাত স্মৃতিমান হয়ে রূপস্কন্ধ কায়ে অভিধ্যা দৌর্মনস্য দমন করে কায়ে কায়ানুদর্শী হয়ে অবস্থান করে। বীর্যবান সম্প্রজ্ঞাত স্মৃতিমান ভিক্ষু জগতে বেদনা-উপাদান স্কন্ধে অভিধ্যা দৌর্মনস্য দমন করে বেদনায় বেদনানুদর্শী হয়ে অবস্থান করে। বীর্যবান সম্প্রজ্ঞাত স্মৃতিমান ভিক্ষু জগতে বিজ্ঞান-উপাদান স্কন্ধে অভিধ্যা দৌর্মনস্য দমন করে চিত্তে চিত্তানুদর্শী হয়ে অবস্থান করে। বীর্যবান সম্প্রজ্ঞাত স্মৃতিমান ভিক্ষু জগতে সংজ্ঞা ও সংস্কার উপাদান স্কন্ধে অভিধ্যা দৌর্মনস্য দমন করে ধর্মে ধর্মানুদর্শী হয়ে অবস্থান করে।

হে ভিক্ষুগণ, পঞ্চকামগুণ পরিহারের জন্য এই চতুর্বিধ স্মৃতিপ্রস্থান ভাবনা করা উচিত।”

৪. উপাদানস্কন্ধ সূত্র
৬৬.১. “হে ভিক্ষুগণ, উপাদানস্কন্ধ এই পাঁচ প্রকার। পাঁচ কী কী?

২. রূপোপাদানস্কন্ধ, বেদনোপাদানস্কন্ধ, সংজ্ঞোপাদানস্কন্ধ, সংস্কার উপাদানস্কন্ধ, বিজ্ঞানোপাদানস্কন্ধ। ভিক্ষুগণ, এগুলোই পঞ্চ উপাদানস্কন্ধ।

৩. হে ভিক্ষুগণ, এই পঞ্চোপাদানস্কন্ধ পরিহারের জন্য চতুর্বিধ স্মৃতিপ্রস্থান ভাবনা করা উচিত। চতুর্বিধ কী কী?

বুদ্ধশাসনে ভিক্ষু বীর্যবান সম্প্রজ্ঞাত স্মৃতিমান হয়ে রূপস্কন্ধ কায়ে অভিধ্যা দৌর্মনস্য দমন করে কায়ে কায়ানুদর্শী হয়ে অবস্থান করে। বীর্যবান সম্প্রজ্ঞাত স্মৃতিমান ভিক্ষু জগতে বেদনা-উপাদান স্কন্ধে অভিধ্যা দৌর্মনস্য দমন করে বেদনায় বেদনানুদর্শী হয়ে অবস্থান করে। বীর্যবান সম্প্রজ্ঞাত স্মৃতিমান ভিক্ষু জগতে বিজ্ঞান-উপাদান স্কন্ধে অভিধ্যা দৌর্মনস্য দমন করে চিত্তে চিত্তানুদর্শী হয়ে অবস্থান করে। বীর্যবান সম্প্রজ্ঞান স্মৃতিমান ভিক্ষু জগতে সংজ্ঞা ও সংস্কার উপাদান স্কন্ধে অভিধ্যা দৌর্মনস্য দমন করে ধর্মে ধর্মানুদর্শী হয়ে অবস্থান করে।

হে ভিক্ষুগণ, পঞ্চোপাদানস্কন্ধ পরিহারের জন্য এই চতুর্বিধ স্মৃতিপ্রস্থান ভাবনা করা উচিত।”

৫. অধোভাগীয় সংযোজন সূত্র
৬৭.১. “হে ভিক্ষুগণ, এই পাঁচ প্রকারই অধোভাগীয় সংযোজন। পাঁচ কী কী?

২. সৎকায়দৃষ্টি, বিচিকিৎসা, শীলব্রতপরামর্শ, কামচ্ছন্দ, ব্যাপাদ। ভিক্ষুগণ, এগুলোই পঞ্চ অধোভাগীয় সংযোজন।

৩. হে ভিক্ষুগণ, এই পঞ্চ অধোভাগীয় সংযোজন পরিহারের জন্য এই চতুর্বিধ স্মৃতিপ্রস্থান ভাবনা করা উচিত। চতুর্বিধ কী কী?

বুদ্ধশাসনে ভিক্ষু বীর্যবান সম্প্রজ্ঞাত স্মৃতিমান হয়ে রূপস্কন্ধ কায়ে অভিধ্যা দৌর্মনস্য দমন করে কায়ে কায়ানুদর্শী হয়ে অবস্থান করে; বীর্যবান সম্প্রজ্ঞাত স্মৃতিমান ভিক্ষু জগতে বেদনা উপাদানস্কন্ধে অভিধ্যা দৌর্মনস্য দমন করে বেদনায় বেদনানুদর্শী হয়ে অবস্থান করে; বীর্যবান সম্প্রজ্ঞাত স্মৃতিমান ভিক্ষু জগতে বিজ্ঞান উপাদান স্কন্ধে অভিধ্যা দৌর্মনস্য দমন করে চিত্তে চিত্তানুদর্শী হয়ে অবস্থান করে; বীর্যবান সম্প্রজ্ঞাত স্মৃতিমান ভিক্ষু জগতে সংজ্ঞা ও সংস্কার উপাদানস্কন্ধে অভিধ্যা দৌর্মনস্য দমন করে ধর্মে ধর্মানুদর্শী হয়ে অবস্থান করে। হে ভিক্ষুগণ, পঞ্চ অধোভাগীয় সংযোজন পরিহারের জন্য এই চতুর্বিধ স্মৃতিপ্রস্থান ভাবনা করা উচিত।”

৬. পঞ্চগতি সূত্র
৬৮.১. “হে ভিক্ষুগণ, এই পাঁচ প্রকার গতি, পাঁচ কী কী?

২. নিরয়, তির্যগযোনি, প্রেতযোনি, মনুষ্য, দেব। হে ভিক্ষুগণ, এই পঞ্চবিধ গতি।

৩. হে ভিক্ষুগণ, এই পঞ্চবিধ গতি পরিহারের জন্য চতুর্বিধ স্মৃতিপ্রস্থান ভাবা উচিত। চতুর্বিধ কী কী?

বুদ্ধশাসনে ভিক্ষু বীর্যবান সম্প্রজ্ঞাত স্মৃতিমান হয়ে রূপস্কন্ধ কায়ে অভিধ্যা দৌর্মনস্য দমন করে কায়ে কায়ানুদর্শী হয়ে অবস্থান করেন; বীর্যবান সম্প্রজ্ঞাত স্মৃতিমান ভিক্ষু জগতে বিজ্ঞান উপাদান স্কন্ধে অভিধ্যা দৌর্মনস্য দমন করে বেদনায় বেদনানুদর্শী হয়ে অবস্থান করেন; বীর্যবান সম্প্রজ্ঞাত স্মৃতিমান ভিক্ষু জগতে বেদনা উপাদান স্কন্ধে অভিধ্যা দৌর্মনস্য দমন করে চিত্তে চিত্তানুদর্শী হয়ে অবস্থান করেন; বীর্যবান সম্প্রজ্ঞাত স্মৃতিমান ভিক্ষু জগতে সংজ্ঞা ও সংস্কার উপাদানস্কন্ধে অভিধ্যা দৌর্মনস্য দমন করে ধর্মে ধর্মানুদর্শী হয়ে অবস্থান করেন। হে ভিক্ষুগণ, পঞ্চবিধ গতি পরিহারের জন্য চতুর্বিধ স্মৃতিপ্রস্থান ভাবনা করা উচিত।”

৭. মাৎসর্য সূত্র
৬৯.১. “হে ভিক্ষুগণ, এই পঞ্চবিধ মাৎসর্য। পাঁচ কী কী?

২. আবাসমাৎসর্য, কুলমাৎসর্য, লাভমাৎসর্য, বর্ণমাৎসর্য, ধর্মমাৎসর্য।

হে ভিক্ষুগণ, এগুলোই পঞ্চ মাৎসর্য।

৩. হে ভিক্ষুগণ, এই পঞ্চ মাৎসর্য পরিহারের জন্য এই চতুর্বিধ স্মৃতিপ্রস্থান ভাবনা করা উচিত। চতুর্বিধ কী কী?

ভিক্ষুগণ, বুদ্ধশাসনে বীর্যবান সম্প্রজ্ঞাত স্মৃতিমান হয়ে রূপস্কন্ধ কায়ে অভিধ্যা বা লোভ দৌর্মনস্য দমন করে রূপকায়ে কায়ানুদর্শী হয়ে অবস্থান করেন; বীর্যবান সম্প্রজ্ঞাত স্মৃতিমান ভিক্ষু বেদনাস্কন্ধ জগতে অভিধ্যা দৌর্মনস্য দমন করে বেদনায় বেদনানুদর্শী হয়ে অবস্থান করেন; বীর্যবান সম্প্রজ্ঞাত স্মৃতিমান ভিক্ষু বিজ্ঞানস্কন্ধ জগতে অভিধ্যা দৌর্মনস্য দমন করে চিত্তে চিত্তানুদর্শী হয়ে অবস্থান করেন; বীর্যবান সম্প্রজ্ঞাত স্মৃতিমান ভিক্ষু সংজ্ঞা ও সংস্কার স্কন্ধ জগতে অভিধ্যা দৌর্মনস্য দমন করে ধর্মে ধর্মানুদর্শী হয়ে অবস্থান করেন। হে ভিক্ষুগণ, পঞ্চ মাৎসর্য পরিহারের জন্য এই চতুর্বিধ স্মৃতিপ্রস্থান ভাবনা করা উচিত।”

৮. ঊর্ধ্বভাগীয় সংযোজন সূত্র
৭০.১. “হে ভিক্ষুগণ, ঊর্ধ্বভাগীয় সংযোজন এই পাঁচ প্রকার। পাঁচ কী কী?

২. রূপরাগ, অরূপরাগ, মান, ঔদ্ধত্য, অবিদ্যা। হে ভিক্ষুগণ, এগুলোই পঞ্চ ঊর্ধ্বভাগীয় সংযোজন।

৩. হে ভিক্ষুগণ, এই পঞ্চ ঊর্ধ্বভাগীয় সংযোজন পরিহারের জন্য এই চতুর্বিধ স্মৃতিপ্রস্থান ভাবনা করা উচিত। চতুর্বিধ কী কী?

হে ভিক্ষুগণ, বুদ্ধশাসনে বীর্যবান সম্প্রজ্ঞাত স্মৃতিমান ভিক্ষুই রূপস্কন্ধ জগতে অভিধ্যা বা লোভ দৌর্মনস্য দমন করে রূপকায়ে কায়ানুদর্শী হয়ে অবস্থান করেন; বীর্যবান সম্প্রজ্ঞাত স্মৃতিমান ভিক্ষু বেদনাস্কন্ধ জগতে অভিধ্যা দৌর্মনস্য দমন করে বেদনায় বেদনানুদর্শী হয়ে অবস্থান করেন; বীর্যবান সম্প্রজ্ঞাত স্মৃতিমান ভিক্ষু বিজ্ঞানস্কন্ধ জগতে অভিধ্যা দৌর্মনস্য দমন করে চিত্তে চিত্তানুদর্শী হয়ে অবস্থান করেন; বীর্যবান সম্প্রজ্ঞাত স্মৃতিমান ভিক্ষু বিজ্ঞানস্কন্ধ জগতে অভিধ্যা দৌর্মনস্য দমন করে চিত্তে চিত্তানুদর্শী হয়ে অবস্থান করেন; বীর্যবান সম্প্রজ্ঞাত স্মৃতিমান ভিক্ষু সংজ্ঞা ও সংস্কার স্কন্ধ জগতে অভিধ্যা দৌর্মনস্য দমন করে ধর্মে ধর্মানুদর্শী হয়ে অবস্থান করেন। হে ভিক্ষুগণ, পঞ্চ ঊর্ধ্বভাগীয় সংযোজন পরিহারের জন্য এই চতুর্বিধ স্মৃতিপ্রস্থান ভাবনা করা উচিত।”

৯. চেতোখিল সূত্র
৭১.১. “হে ভিক্ষুগণ, এই পাঁচ প্রকার চেতোখিল (মানসিক বন্ধ্যাত্ব) পাঁচ কী কী?

২. হে ভিক্ষুগণ, ভিক্ষু শাস্তা সম্পর্কে অনিশ্চিত হয়, সন্দেহ পোষণ করে, শাস্তা সম্পর্কে নিশ্চিত হয় না, আশ্বস্ত হয় না। ভিক্ষুগণ, যে ভিক্ষু শাস্তা সম্পর্কে অনিশ্চিত হয়, সন্দেহ করে, নিশ্চিত হয় না, আশ্বস্ত হয় না তার চিত্ত উৎসাহ প্রবণ হয় না, ভক্তিপ্রবণ হয় না, অধ্যবসায়ী হয় না, একাগ্রশীল হয় না। যার চিত্ত উৎসাহ প্রবণ হয় না, ভক্তিপ্রবণ হয় না, অধ্যবসায় ও একাগ্রশীল হয় না এটা প্রথম চেতাখিল।

৩. পুনশ্চ, হে ভিক্ষুগণ, ভিক্ষু ধর্মে... সংঘে... শিক্ষা সম্পর্কে অনিশ্চিত হয়, সন্দেহ পোষণ করে, নিশ্চিত হয় না, আশ্বস্ত হয় না, সতীর্থদের প্রতি কোপিত হয়, তাদের সাথে অসন্তুষ্ট হয়, তাদের সম্পর্কে আহত হয়, সে হয় চেতোখিল (বন্ধ্যা) সদৃশ। হে ভিক্ষুগণ, যে ভিক্ষু সতীর্থদের প্রতি কোপিত, অসন্তুষ্ট, তাদের ব্যাপারে আহত হয়, তার চিত্ত উৎসাহ প্রবণ, ভক্তি প্রবণ হয় না, অধ্যবসায়ী হয় না, একাগ্রশীল হয় না, এটা পঞ্চম চেতোখিল।

হে ভিক্ষুগণ, এগুলোই পঞ্চ চেতোখিল।

৪. হে ভিক্ষুগণ, এই পঞ্চবিধ চেতোখিলের পরিহারের জন্য এই চতুর্বিধ স্মৃতিপ্রস্থান ভাবনা করা উচিত। চতুর্বিধ কী কী?

হে ভিক্ষুগণ, বুদ্ধশাসনে বীর্যবান সম্প্রজ্ঞাত স্মৃতিশীল ভিক্ষুই রূপস্কন্ধ জগতে অভিধ্যা দৌর্মনস্য দমন করে রূপকায়ে কায়ানুদর্শী হয়ে অবস্থান করেন; বীর্যবান সম্প্রজ্ঞাত স্মৃতিমান ভিক্ষু বেদনাস্কন্ধ জগতে অভিধ্যা দৌর্মনস্য দমন করে বেদনায় বেদনানুদর্শী হয়ে অবস্থান করেন; বীর্যবান সম্প্রজ্ঞাত স্মৃতিমান ভিক্ষু বিজ্ঞানস্কন্ধ জগতে অভিধ্যা দৌর্মনস্য দমন করে চিত্তে চিত্তানুদর্শী হয়ে অবস্থান করেন; বীর্যবান সম্প্রজ্ঞাত স্মৃতিমান ভিক্ষু সংজ্ঞা ও সংস্কারস্কন্ধ জগতে অভিধ্যা দৌর্মনস্য দমন করে ধর্মানুদর্শী হয়ে অবস্থান করেন। হে ভিক্ষুগণ, পঞ্চ চেতোখিল পরিহারের জন্য এই চতুর্বিধ স্মৃতিপ্রস্থান ভাবা উচিত।”

১০. চিত্তবন্ধন সূত্র
৭২.১. হে ভিক্ষুগণ, এই পাঁচ প্রকার চিত্তবন্ধন। পাঁচ কী কী?

২. হে ভিক্ষুগণ, এ ক্ষেত্রে, ভিক্ষু কামে অবীতরাগ (অনুরাগযুক্ত), অবীতচ্ছন্দ (আকাঙ্ক্ষাযুক্ত), অবিগত তৃষ্ণার্থ, অবিগত পরিদাহ, অবিগত তৃষ্ণাযুক্ত হয়। হে ভিক্ষুগণ, যে ভিক্ষু কামে অবীতরাগ, অবীতচ্ছন্দ, অবিগত প্রেম, অবিগত তৃষ্ণার্থ, অবিগত পরিদাহ, অবিগত আকাঙ্ক্ষাযুক্ত তার চিত্ত উৎসাহ প্রবণ, ভক্তিযুক্ত, অধ্যবসায়ী একাগ্রতাযুক্ত হয় না। এটা প্রথম চিত্তবন্ধন।

৩. পুনশ্চ, হে ভিক্ষুগণ, ভিক্ষু কায়ে অবীতরাগ অবিগতচ্ছন্দ অবিগতপ্রেম, অবিগততৃষ্ণ, অবিগত পরিদাহযুক্ত, অবিগত আকাঙ্ক্ষাযুক্ত রূপে অবিগতরাগ, অবিগতচ্ছন্দ, অবিগতপ্রেম, অবিগত তৃষ্ণ, অবিগত পরিদাহযুক্ত, অবিগত আকাঙ্ক্ষাযুক্ত, শুধুমাত্র উদরপূর্তি করে ভোজন করে শয্যাসুখ, পার্শ্বসুখ, মিদ্ধসুখ উপভোগে অনুযুক্ত (রত) হয়, যদি সে কোনো দেবনিকায় লাভ করে সে এই ভেবে ব্রহ্মচর্য যাপন করে, “আমি এই শীল, ব্রত, তপ বা ব্রহ্মচর্য দ্বারা দেব হব বা দেবানুসারী হবো” তার চিত্ত বীর্য প্রবণ হয় না, ভক্তিমান, অধ্যবসায়ী, একাগ্রতাযুক্ত হয় না। যার চিত্ত বীর্যপ্রবণ, ভক্তিমান, অধ্যবসায়ী, একাগ্রতাযুক্ত হয় না তা তার পঞ্চম চিত্তবন্ধন।

হে ভিক্ষুগণ, এগুলোই পঞ্চ চিত্তবন্ধন।

৪. হে ভিক্ষুগণ, এই পঞ্চ চিত্তবন্ধন পরিহারের জন্য এই চতুর্বিধ স্মৃতিপ্রস্থান ভাবনা করা উচিত। চতুর্বিধ কী কী?

হে ভিক্ষুগণ, বুদ্ধ শাসনে বীর্যবান সম্প্রজ্ঞাত স্মৃতিমান ভিক্ষুই রূপস্কন্ধ জগতে অভিধ্যা বা লোভ দৌর্মনস্য দমন করে রূপকায়ে কায়ানুদর্শী হয়ে অবস্থান করেন; বীর্যবান সম্প্রজ্ঞাত স্মৃতিমান ভিক্ষুই বেদনাস্কন্ধ জগতে অভিধ্যা দৌর্মনস্য দমন করে বেদনায় বেদনানুদর্শী হয়ে অবস্থান করেন; বীর্যবান সম্প্রজ্ঞাত স্মৃতিমান ভিক্ষু বিজ্ঞান স্কন্ধ জগতে অভিধ্যা দৌর্মনস্য দমন করে চিত্তে চিত্তানুদর্শী হয়ে অবস্থান করেন; বীর্যবান সম্প্রজ্ঞাত স্মৃতিমান ভিক্ষু সংজ্ঞা ও সংস্কার স্কন্ধ জগতে দৌর্মনস্য দমন করে ধর্মে ধর্মানুদর্শী হয়ে অবস্থান করেন। হে ভিক্ষুগণ, পঞ্চ চিত্ত-বন্ধন পরিহারের জন্য এই চতুর্বিধ স্মৃতিপ্রস্থান ভাবনা করা উচিত।”

স্মৃতিপ্রস্থান-বর্গ সপ্তম সমাপ্ত।

তস্সুদ্দানং/স্মারক গাথা

শিক্ষা নীবরণ কাম ও স্কন্ধ ওরম্ভাগীয়

গতি ও মাৎসর্য ঊর্ধ্বভাগীয় চেতোখিল বিনিবদ্ধ।


 

৮. সম্যক প্রধান বর্গ
১. শিক্ষা-সূত্র
৭৩.১. “হে ভিক্ষুগণ, শিক্ষার দুর্বলতা এই পাঁচ প্রকার। পাঁচ কী কী?

২. প্রাণিহত্যা, অদত্তবস্তু গ্রহণ, মিথ্যা কামাচার, মিথ্যা ভাষণ, সুরা-মদ ইত্যাদি নেশা জাতীয় দ্রব্য সেবন।

হে ভিক্ষুগণ, এগুলোই পঞ্চ শিক্ষা দৌর্বল্য।

৩. হে ভিক্ষুগণ, এই পঞ্চ শিক্ষা দৌর্বল্য পরিত্যাগের জন্য চতুর্বিধ সম্যক প্রধান ভাবনা করা উচিত। চতুর্বিধ কী কী?

৪. হে ভিক্ষুগণ, বুদ্ধশাসনে ভিক্ষু অনুৎপন্ন পাপ বা অকুশল ধর্মের অনুৎপাদনের চেষ্টা, উৎপন্ন পাপ অকুশল ধর্মের ক্ষয়ের চেষ্টা, অনুৎপন্ন পুণ্য (কুশল) ধর্ম উৎপাদনের চেষ্টা এবং উৎপন্ন কুশল (পুণ্য) ধর্মের স্থিতি, সংরক্ষণ, বৃদ্ধি, বৈপুল্য, বর্ধন ও পরিপূর্ণতার জন্য ইচ্ছা, চেষ্টা, উদ্যোগ, ব্যায়াম এবং দৃঢ়চিত্ত গ্রহণ।

হে ভিক্ষুগণ, এই পঞ্চ শিক্ষা দৌর্বল্য পরিহারের জন্য এই চতুর্বিধ সম্যক প্রধান ভাবনা করা উচিত।”

৭৪-৮১. স্মৃতিপ্রস্থান বর্গের মতো এই বর্গটিও বিস্তারিতব্য।

১০. চিত্তবন্ধন সূত্র
৮১.১. “হে ভিক্ষুগণ, এই পঞ্চ চিত্ত-বন্ধন। পঞ্চ কী কী?

২. হে ভিক্ষুগণ, ভিক্ষু কামে অবীতরাগ, অবিগতচ্ছন্দ, অবিগতপ্রেম, অবিগত পিপাসার্ত, অবিগত পরিদাহযুক্ত, অবিগততৃষ্ণাযুক্ত হয়। হে ভিক্ষুগণ, যে ভিক্ষু কামে অবীতরাগ, অবিগতপ্রেম, অবিগত পিপাসার্ত, অবিগত পরিদাহযুক্ত, অবিগততৃষ্ণাযুক্ত হয় তার চিত্ত বীর্যপ্রধান, ভক্তিমান, অধ্যবসায়ী, একাগ্রতাযুক্ত হয় না। যার চিত্ত বীর্য প্রধান, ভক্তিমান অধ্যবসায়ী, এতাগ্রতাযুক্ত হয় না এটা প্রথম চিত্ত-বন্ধন।

৩. পুনঃ হে ভিক্ষুগণ, ভিক্ষু কায়ে অবীতরাগ, অবিগতচ্ছন্দ, অবিগতপ্রেম, অবিগত পিপাসার্ত, অবিগত পরিদাহযুক্ত, অবিগততৃষ্ণাযুক্ত হয়; রূপে অবীতরাগ, অবিগতচ্ছন্দ, অবিগতপ্রেম, অবিগত পিপাসার্ত, অবিগত পরিদাহযুক্ত, অবিগততৃষ্ণাযুক্ত হয়, শুধুমাত্র উদরপূর্তি করে ভোজন করে শর্যাসুখ-পার্শ্বসুখ-মিদ্ধসুখ উপভোগে অনুযুক্ত হয়, যদি সে কোনো দেবনিকায় লাভ করে সে এই ভেবে ব্রহ্মচর্য যাপন করে, “আমি এই শীল, ব্রত, তপ বা ব্রহ্মচর্য দ্বারা দেব হয়ে জন্ম নেব বা দেবানুসারী হব।”

হে ভিক্ষুগণ, যে ভিক্ষু কোনো দেবনিকায়ে জন্ম লাভের জন্য এভাবে ব্রহ্মচর্য যাপন করে, “আমি এই শীল, ব্রত, তপ বা ব্রহ্মচর্য দ্বারা দেব হয়ে জন্ম নেব বা দেবানুসারী হব” তার চিত্ত বীর্যপ্রধান, ভক্তিমান, অধ্যবসায়ী, একাগ্রতাযুক্ত হয় না। যার চিত্ত বীর্যপ্রধান, ভক্তিমান, অধ্যবসায়ী, একাগ্রতাযুক্ত হয় না তা তার পঞ্চম চিত্তবন্ধন।

হে ভিক্ষুগণ, এগুলোই পঞ্চ চিত্ত-বন্ধন।

৩. হে ভিক্ষুগণ, এই পঞ্চ চিত্ত-বন্ধন পরিহারের জন্য চার সম্যক প্রধান ভাবনা করা উচিত। চার কী কী?

৪. হে ভিক্ষুগণ, বুদ্ধশাসনে ভিক্ষু অনুৎপন্ন পাপ বা অকুশল ধর্মের অনুৎপাদনের জন্য চেষ্টা, উৎপন্ন পাপ (অকুশল) ধর্মের ক্ষয়ের চেষ্টা, অনুৎপন্ন পুণ্য (কুশল) ধর্ম উৎপাদনের চেষ্টা এবং উৎপন্ন কুশল (পুণ্য) ধর্মের স্থিতি, সংরক্ষণ, বৃদ্ধি, বৈপুল্য, বর্ধন ও পরিপূর্ণতার জন্য ইচ্ছা, চেষ্টা, উদ্যোগ, ব্যায়াম এবং দৃঢ়চিত্ত গ্রহণ।

হে ভিক্ষুগণ, পঞ্চ চিত্ত-বন্ধন পরিহারের জন্য এই চতুর্বিধ সম্যক প্রধান ভাবনা করা উচিত।”

সম্যক প্রধান-বর্গ অষ্টম সমাপ্ত।


 

৯. ঋদ্ধিপাদ বর্গ
১. শিক্ষা সূত্র
৮৩.১. “হে ভিক্ষুগণ, শিক্ষা দৌর্বল্য এই পাঁচ প্রকার। পাঁচ কী কী?

২. প্রাণিহত্যা, অদত্তবস্তু গ্রহণ, মিথ্যা কামাচার, মিথ্যা ভাষণ, সুরা-মদ ইত্যাদি নেশা জাতীয় দ্রব্য সেবন।

হে ভিক্ষুগণ, এগুলোই পঞ্চ শিক্ষা দৌর্বল্য।

৩. হে ভিক্ষুগণ, এই পঞ্চ শিক্ষা দৌর্বল্য পরিহারের জন্য চতুর্বিধ ঋদ্ধিপাদ ভাবনা করা উচিত। চতুর্বিধ কী কী?

৪. হে ভিক্ষুগণ, বুদ্ধ শাসনে ভিক্ষু-ছন্দ সমাধিপ্রধান সংস্কার সমন্বিত ঋদ্ধিপাদ ভাবে, বীর্যসমাধি প্রধান সংস্কার সমন্বিত ঋদ্ধিপাদ ভাবে, চিত্ত সমাধি প্রধান সংস্কার সমন্বিত ঋদ্ধিপাদ ভাবে, বীমংসা সমাধি প্রধান-সংস্কার সমন্বিত ঋদ্ধিপাদ ভাবে।

হে ভিক্ষুগণ, পঞ্চ শিক্ষা দৌর্বল্য পরিহারের জন্য এই চতুর্বিধ ঋদ্ধিপাদ ভাবা উচিত।”

৮৪-৯১. স্মৃতিপ্রস্থান বর্গের মতো এই বর্গটিও বিস্তারিতব্য।

১০. চিত্তবন্ধন সূত্র
৯২.১. “হে ভিক্ষুগণ, এই পঞ্চ চিত্ত-বন্ধন। পাঁচ কী কী?

২. হে ভিক্ষুগণ, ভিক্ষু কামে অবীতরাগ, অবিগতচ্ছন্দ, অবিগত-প্রেম, অবিগত পিপাসার্ত, অবিগত পরিদাহযুক্ত, অবিগততৃষ্ণাযুক্ত হয়। হে ভিক্ষুগণ, যে ভিক্ষু কামে অবীতরাগ, অবিগতচ্ছন্দ অবিগতপ্রেম, অবিগত পিপাসার্ত, অবিগত পরিদাহযুক্ত, অবিগততৃষ্ণাযুক্ত হয়, তার চিত্ত বীর্য প্রধান, ভক্তিমান, অধ্যবসায়ী, একাগ্রতাযুক্ত হয় না, যার চিত্ত বীর্য প্রধান, ভক্তিমান অধ্যবসায়ী, একাগ্রতাযুক্ত হয় না, এটা প্রথম চিত্ত-বন্ধন।

৩. পুনশ্চ হে ভিক্ষুগণ, ভিক্ষু কায়ে অবীতরাগ, অবিগতচ্ছন্দ, অবিগতপ্রেম, অবিগত পিপাসার্ত, অবিগত পরিদাহযুক্ত, অবিগত-তৃষ্ণাযুক্ত, রূপে অবীতরাগ, অবিগতচ্ছন্দ, অবিগতপ্রেম, অবিগত-পিপাসার্ত, অবিগত তৃষ্ণাযুক্ত, শুধুমাত্র উদরপূর্তি করে ভোজন করে, শয্যাসুখ, পার্শ্বসুখ, মিদ্ধসুখ উপভোগে রত হয়। যদি সে কোনো দেবনিকায় লাভ করে সে এই ভেবে ব্রহ্মচর্য যাপন করে, “আমি এই শীল, ব্রত, তপ বা ব্রহ্মচর্য দ্বারা দেবজন্ম লাভ করব বা দেবানুসারী হব,” হে ভিক্ষুগণ, তার চিত্ত বীর্য প্রধান, ভক্তিমান, অধ্যবসায়ী, একাগ্রতাযুক্ত হয় না। যার চিত্ত বীর্যপ্রধান, ভক্তিমান, অধ্যবসায়ী, একাগ্রতাযুক্ত হয় না তা তার পঞ্চম চিত্তবন্ধন।

হে ভিক্ষুগণ, এগুলোই পঞ্চ চিত্ত-বন্ধন।

৩. হে ভিক্ষুগণ, এই পঞ্চ চিত্ত-বন্ধন পরিহারের জন্য এই চার ঋদ্ধিপাদ ভাবনা করা উচিত। চার কী কী?

৪. হে ভিক্ষুগণ, বুদ্ধশাসনে ভিক্ষু ছন্দসমাধি প্রধান সংস্কার সমন্বিত ঋদ্ধিপাদ ভাবনা করে, বীর্য সমাধি প্রধান সংস্কার সমন্বিত ঋদ্ধিপাদ ভাবনা করে, চিত্ত সমাধি প্রধান সংস্কার সমন্বিত ঋদ্ধিপাদ ভাবনা করে, বীমংসা সমাধি প্রধান সংস্কার সমন্বিত ঋদ্ধিপাদ ভাবনা করে।

হে ভিক্ষুগণ, পঞ্চবিধ চিত্ত-বন্ধন পরিহারের জন্য এই চার ঋদ্ধিপাদ ভাবনা করা উচিত।”

ঋদ্ধিপাদ বর্গ সমাপ্ত।


 

(১০) ৫. রাগ ইত্যাদি
৯৩.১. “হে ভিক্ষুগণ, রাগের পরিপূর্ণ উপলব্ধির জন্য নয়টি বিষয় ভাবনা করা উচিত।

২. অশুভসংজ্ঞা, মরণসংজ্ঞা, আহারে প্রতিকূলসংজ্ঞা, সর্বলোকে অনভিরতিসংজ্ঞা, অনিত্যসংজ্ঞা, অনিত্যে দুঃখসংজ্ঞা, দুঃখে অনাত্মসংজ্ঞা, প্রহানসংজ্ঞা, বিরাগসংজ্ঞা।

হে ভিক্ষুগণ, রাগের পরিপূর্ণ উপলব্ধির জন্য এই নয়টি বিষয় ভাবনা করা উচিত।

৯৪.১. “হে ভিক্ষুগণ, রাগের পরিপূর্ণ উপলব্ধির জন্য নয়টি বিষয় ভাবা উচিত।

প্রথম ধ্যান, দ্বিতীয় ধ্যান, তৃতীয় ধ্যান, চতুর্থ ধ্যান, আকাশ-অনন্তায়তন, বিজ্ঞান-অনন্ত-আয়তন, আকিঞ্চনায়তন, নৈবসংজ্ঞা-নাসংজ্ঞায়তন, সংজ্ঞাবেদয়িত নিরোধ।

হে ভিক্ষুগণ, রাগের পরিপূর্ণ উপলব্ধির জন্য এই নয়টি বিষয় ভাবনা করা উচিত।”

৯৫-১১২.১. “হে ভিক্ষুগণ, রাগের যথার্থ জ্ঞানের জন্য প্রথম ধ্যান, দ্বিতীয় ধ্যান, তৃতীয় ধ্যান, চতুর্থ ধ্যান, আকাশ আয়তন, বিজ্ঞানায়তন, আকিঞ্চনায়তন, নৈবসংজ্ঞা-নাসংজ্ঞায়তন, সংজ্ঞাবেদয়িত নিরোধ, রাগের পরিক্ষয়ের জন্য প্রথম ধ্যান, দ্বিতীয় ধ্যান, তৃতীয় ধ্যান, চতুর্থ ধ্যান, আকাশ আয়তন, বিজ্ঞানায়তন, আকিঞ্চনায়তন, নৈবসংজ্ঞা-নাসংজ্ঞায়তন, সংজ্ঞাবেদয়িত নিরোধ, রাগের পরিত্যাগের জন্য প্রথম ধ্যান, দ্বিতীয় ধ্যান, তৃতীয় ধ্যান, চতুর্থ ধ্যান, আকাশআয়তন, বিজ্ঞানায়তন, আকিঞ্চনায়তন, নৈবসংজ্ঞা-নাসংজ্ঞায়তন, সংজ্ঞাবেদয়িত নিরোধ, রাগের ক্ষয়ের জন্য প্রথম ধ্যান, দ্বিতীয় ধ্যান, তৃতীয় ধ্যান, চতুর্থ ধ্যান, আকাশ আয়তন, বিজ্ঞানায়তন, আকিঞ্চনায়তন, নৈবসংজ্ঞা-নাসংজ্ঞায়তন, সংজ্ঞাবেদয়িত নিরোধ; রাগের হ্রাসের জন্য প্রথম ধ্যান, দ্বিতীয় ধ্যান, তৃতীয় ধ্যান, চতুর্থ ধ্যান, আকাশ আয়তন, বিজ্ঞানায়তন, আকিঞ্চনায়তন, নৈবসংজ্ঞা-নাসংজ্ঞায়তন, সংজ্ঞাবেদয়িত নিরোধ; রাগের বিরাগের জন্য প্রথম ধ্যান, দ্বিতীয় ধ্যান, তৃতীয় ধ্যান, চতুর্থ ধ্যান, আকাশ আয়তন, বিজ্ঞানায়তন, আকিঞ্চনায়তন, নৈবসংজ্ঞা-নাসংজ্ঞায়তন, সংজ্ঞাবেদয়িত নিরোধ; রাগের নিরোধের জন্য প্রথম ধ্যান, দ্বিতীয় ধ্যান, তৃতীয় ধ্যান, চতুর্থ ধ্যান, আকাশ আয়তন, বিজ্ঞানায়তন, আকিঞ্চনায়তন, নৈবসংজ্ঞা-নাসংজ্ঞায়তন, সংজ্ঞা বেদয়িত নিরোধ; রাগের ত্যাগের জন্য প্রথম ধ্যান, দ্বিতীয় ধ্যান, তৃতীয় ধ্যান, চতুর্থ ধ্যান, আকাশ আয়তন, বিজ্ঞানায়তন, আকিঞ্চনায়তন, নৈবসংজ্ঞা-নাসংজ্ঞায়তন, সংজ্ঞাবেদয়িত নিরোধ ও রাগের প্রতিনিসর্গের জন্য এই নবধর্ম ভাবনা করা উচিত।

৪৩২. দোষের... মোহ ক্রোধ-বিদ্বেষ, ম্রক্ষ, হিংসা, ঈর্ষা, মাৎসর্য, প্রবঞ্চনা, একগুঁয়েমিতা,... মান, অতিমান, মদ, প্রমাদের অভিজ্ঞা (উপলব্ধি)... পূর্ণ উপলব্ধি... পরিহার... পরিত্যাগ... ধ্বংস... হ্রাস... বিরাগ... নিরোধ... ত্যাগ... প্রতিনিসর্গের জন্য এই নয় ধর্ম (প্রথম ধ্যান, দ্বিতীয় ধ্যান, তৃতীয় ধ্যান, চতুর্থ ধ্যান, আকাশ আয়তন, বিজ্ঞানায়তন, আকিঞ্চনায়তন, নৈবসংজ্ঞা-নাসংজ্ঞায়তন, সংজ্ঞাবেদয়িত নিরোধ) ভাবনা করা উচিত।

ভগবান এরূপ বলেন। প্রসন্ন মনে সেই ভিক্ষুগণ ভগবানের ভাষণকে অভিনন্দন জানান।

রাগ ইত্যাদি সমাপ্ত।

নবক নিপাত সমাপ্ত।

৯. নবক নিপাত

১. প্রথম পঞ্চাশক

১. সম্বোধি বর্গ

১. সম্বোধি সূত্র

২. নিশ্রয় সূত্র

৩. মেঘিয় সূত্র

৪. নন্দক সূত্র

৫. বল সূত্র

৬. সেবন সূত্র

৭. সুতবা সূত্র

৮. সজ্ঝ সূত্র

৯. পুদ্গল সূত্র

১০. আহ্বানযোগ্য সূত্র

২. সিংহনাদ বর্গ

১. সিংহনাদ সূত্র

২. স-উপাদিসেস সূত্র

৩. কোট্ঠিক/কোট্ঠিত সূত্র

৪. সমিদ্ধি সূত্র

৫. গণ্ড সূত্র

৬. সংজ্ঞা সূত্র

৭. কুল সূত্র

৮. নবাঙ্গ উপোসথ সূত্র

৯. দেবতা সূত্র

১০. বেলাম সূত্র

৩. সত্ত্বাবাস বর্গ

১. ত্রি-স্থান সূত্র

২. অশ্বখলুঙ্ক সূত্র

৩. তৃষ্ণামূলক সূত্র

৪. সত্ত্বাবাস সূত্র

৫. প্রজ্ঞা সূত্র

৬. শিলাস্তম্ভ সূত্র

৭. প্রথম বৈরী সূত্র

৮. দ্বিতীয় বৈরী সূত্র

৯. আঘাতবস্তু সূত্র

১০. আঘাত নিরসন সূত্র

১১. অনুপূর্ব নিরোধ সূত্র

৪. মহাবর্গ

১. অনুপূর্ব বিহার সূত্র

২. অনুপূর্ব বিহার সম্পত্তি সূত্র

৩. নির্বাণসুখ সূত্র

৪. গাভী উপমা সূত্র

৫. ধ্যান সূত্র

৬. আনন্দ সূত্র

৭. লোকায়তিক সূত্র

৮. দেবাসুর সংগ্রাম সূত্র

৯. নাগ সূত্র

১০. তপস্যু সূত্র

৫. পঞ্চাল/শ্রামণ্য বর্গ

১. পঞ্চাল/সম্বাধ সূত্র

২. কায়সাক্ষী সূত্র

৩. প্রজ্ঞা বিমুক্ত সূত্র

৪. উভয়ভাগ বিমুক্ত সূত্র

৫. সন্দৃষ্টিক ধর্ম সূত্র

৬. সন্দৃষ্টিক নির্বাণ সূত্র

৭. নির্বাণ সূত্র

৮. পরিনির্বাণ সূত্র

৯. তদঙ্গ-নির্বাণ সূত্র

১০. দৃষ্টধর্ম নির্বাণ সূত্র

২. দ্বিতীয় পঞ্চাশক

৬. ক্ষেম বর্গ

১. ক্ষেম সূত্র

২. ক্ষেমপ্রাপ্ত সূত্র

৩. অমৃত সূত্র

৪. অমৃতপ্রাপ্ত সূত্র

৫. অভয় সূত্র

৬. অভয় প্রাপ্ত সূত্র

৭. প্রশ্রদ্ধি সূত্র

৮. অনুপূর্ব প্রশ্রদ্ধি সূত্র

৯. নিরোধ সূত্র

১০. অনুপূর্ব নিরোধ সূত্র

১১. অভব্য সূত্র

৭. স্মৃতিপ্রস্থান বর্গ

১. শিক্ষা দৌর্বল্য সূত্র

২. নীবরণ সূত্র

৩. কামগুণ সূত্র

৪. উপাদানস্কন্ধ সূত্র

৫. অধোভাগীয় সংযোজন সূত্র

৬. পঞ্চগতি সূত্র

৭. মাৎসর্য সূত্র

৮. ঊর্ধ্বভাগীয় সংযোজন সূত্র

৯. চেতোখিল সূত্র

১০. চিত্তবন্ধন সূত্র

৮. সম্যক প্রধান বর্গ

১. শিক্ষা-সূত্র

১০. চিত্তবন্ধন সূত্র

৯. ঋদ্ধিপাদ বর্গ

১. শিক্ষা সূত্র

১০. চিত্তবন্ধন সূত্র

(১০) ৫. রাগ ইত্যাদি