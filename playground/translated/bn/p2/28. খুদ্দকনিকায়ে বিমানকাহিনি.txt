খুদ্দকনিকায়ে বিমানকাহিনি

অনুবাদক : শ্রীমৎ শীলালংকার মহাস্থবির

১. স্ত্রী বিমান
১. পীঠ-বর্গ
১. প্রথম পীঠ বিমানকাহিনি
১. ‘হে দেবকন্যা, তোমার বিমান পালঙ্ক আকারে সংস্থিত, তাহা স্বর্ণময় ও সুবৃহৎ; তোমার গমনচিত্ত উৎপন্ন হওয়ামাত্রই তাহা আকাশপথে যথা-ইচ্ছা গমন করে; তুমি জ্যোতির্ময় বিবিধ রত্নরাজিখচিত দিব্য অলংকারে বিভূষিতা, রমণীয় জ্যোতিসম্পন্ন বিচিত্রবর্ণ পারিজাত প্রভৃতি বিবিধ দিব্য পুষ্পমাল্যে সুমণ্ডিতা, নানাবর্ণের সুপরিশুদ্ধ সুন্দর প্রভাস্বর দিব্যবস্ত্র পরিহিতা হইয়া মেঘমস্তকে বিদ্যুতের ন্যায় প্রভাসিতা হইতেছ।

২. কোন পুণ্যের ফলে তুমি এইরূপ উজ্জ্বল শরীরবর্ণ লাভ করিয়াছ? কোন কুশলের বলে এই স্থানে তোমার এইরূপ সুফল উৎপন্ন হইতেছে? কোন সুকৃতির প্রভাবে তোমার মনোজ্ঞ যেকোনো ভোগসম্পত্তি উৎপন্ন হইতেছে?

৩. হে মহানুভবসম্পন্নে দেবী, আমি তোমাকে ইহা জিজ্ঞাসা করিতেছি, তুমি মনুষ্যলোকে কোন পুণ্যকর্ম সম্পাদন করিয়াছিলে? তোমার শরীরবর্ণ যে দশ দিক প্রভাসিত করিতেছে, কোন কুশলকর্মের প্রভাবে তুমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছ?

তদ্ধেতু কথিত হইয়াছে :

৪. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবকন্যা যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

৫. ‘আমি মনুষ্যলোকে কোনো গৃহস্থের কন্যারূপে জন্মগ্রহণ করিয়াছিলাম। অতিথিদিগকে বসিবার আসন দিয়াছিলাম, অভিবাদন ও অঞ্জলিকর্ম করিয়াছিলাম এবং যথাশক্তি খাদ্যভোজ্য প্রদান করিয়াছিলাম।

৬. সেই পুণ্যপ্রভাবেই আমি ঈদৃশী রূপবতী হইয়াছি, সেই কুশলকর্মের বলেই এই স্থানে আমার সুফল লাভ হইতেছে এবং আমার মনোজ্ঞ যেকোনো ভোগসম্পত্তি উৎপন্ন হইতেছে।

৭. হে মহানুভবসম্পন্ন ভিক্ষু, আপনাকে বলিতেছি, আমি মনুষ্য হইয়া যাহা কিছু পুণ্যকর্ম সম্পাদন করিয়াছিলাম, সেই পুণ্যপ্রভাবেই আমার শরীরবর্ণ সকল দিক প্রভাসিত করিতেছে এবং আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি।

প্রথম পীঠ বিমানকাহিনি সমাপ্ত।


 

২. দ্বিতীয় পীঠ বিমানকাহিনি
৮. ‘হে দেবকন্যা, তোমার বিমান পালঙ্ক আকারে সংস্থিত, তাহা বৈদূর্যময় ও সুবৃহৎ; তোমার গমনচিত্ত উৎপন্ন হওয়ামাত্রই তাহা আকাশপথে যথা ইচ্ছা গমন করে; তুমি জ্যোতির্ময় বিবিধ রত্নরাজিখচিত দিব্য অলংকারে বিভূষিতা, রমণীয় জ্যোতিসম্পন্ন বিচিত্রবর্ণ পারিজাত প্রভৃতি বিবিধ দিব্য পুষ্পমাল্যে সুমণ্ডিতা, নানাবর্ণের সুপরিশুদ্ধ সুন্দর প্রভাস্বর দিব্যবস্ত্র পরিহিতা হইয়া মেঘমস্তকে বিদ্যুতের ন্যায় প্রভাসিতা হইতেছ।

৯. কোন পুণ্যের ফলে তুমি এইরূপ উজ্জ্বল শরীরবর্ণ লাভ করিয়াছ? কোন কুশলের বলে এই স্থানে তোমার এইরূপ সুফল উৎপন্ন হইতেছে? কোন সুকৃতির প্রভাবে তোমার মনোজ্ঞ যেকোনো ভোগসম্পত্তি উৎপন্ন হইতেছে?

১০. হে মহানুভবসম্পন্নে দেবী, আমি তোমাকে ইহা জিজ্ঞাসা করিতেছি, তুমি মনুষ্যলোকে কোন পুণ্যকর্ম সম্পাদন করিয়াছিলে? তোমার শরীরবর্ণ যে দশ দিক প্রভাসিত করিতেছে, কোন কুশলকর্মের প্রভাবে তুমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছ?

তদ্ধেতু কথিত হইয়াছে :

১১. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবকন্যা যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

১২. ‘আমি মনুষ্যলোকে কোনো গৃহস্থের কন্যারূপে জন্মগ্রহণ করিয়াছিলাম। অতিথিদিগকে বসিবার আসন দিয়াছিলাম, অভিবাদন ও অঞ্জলিকর্ম করিয়াছিলাম এবং যথাশক্তি খাদ্যভোজ্য প্রদান করিয়াছিলাম।

১৩. সেই পুণ্যপ্রভাবেই আমি ঈদৃশী রূপবতী হইয়াছি, সেই কুশলকর্মের বলেই এই স্থানে আমার সুফল লাভ হইতেছে এবং আমার মনোজ্ঞ যেকোনো ভোগসম্পত্তি উৎপন্ন হইতেছে।

১৪. হে মহানুভবসম্পন্ন ভিক্ষু, আপনাকে বলিতেছি, আমি মনুষ্য হইয়া যাহা কিছু পুণ্যকর্ম সম্পাদন করিয়াছিলাম, সেই পুণ্যপ্রভাবেই আমার শরীরবর্ণ সকল দিক প্রভাসিত করিতেছে এবং আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি।

দ্বিতীয় পীঠ বিমানকাহিনি সমাপ্ত।


 

৩. তৃতীয় পীঠ বিমানকাহিনি
১৫. ‘হে দেবকন্যা, তোমার বিমান পালঙ্ক আকারে সংস্থিত, তাহা স্বর্ণময় ও সুবৃহৎ; তোমার গমনচিত্ত উৎপন্ন হওয়ামাত্রই তাহা আকাশপথে যথা ইচ্ছা গমন করে; তুমি জ্যোতির্ময় বিবিধ রত্নরাজিখচিত দিব্য অলংকারে বিভূষিতা, রমণীয় জ্যোতিসম্পন্ন বিচিত্রবর্ণ পারিজাত প্রভৃতি বিবিধ দিব্য পুষ্পমাল্যে সুমণ্ডিতা, নানাবর্ণের সুপরিশুদ্ধ সুন্দর প্রভাস্বর দিব্যবস্ত্র পরিহিতা হইয়া মেঘমস্তকে বিদ্যুতের ন্যায় প্রভাসিতা হইতেছ।

১৬. কোন পুণ্যের ফলে তুমি এইরূপ উজ্জ্বল শরীরবর্ণ লাভ করিয়াছ? কোন কুশলের বলে এই স্থানে তোমার এইরূপ সুফল উৎপন্ন হইতেছে? কোন সুকৃতির প্রভাবে তোমার মনোজ্ঞ যেকোনো ভোগসম্পত্তি উৎপন্ন হইতেছে?

১৭. হে মহানুভবসম্পন্নে দেবী, আমি তোমাকে ইহা জিজ্ঞাসা করিতেছি, তুমি মনুষ্যলোকে কোন পুণ্যকর্ম সম্পাদন করিয়াছিলে? তোমার শরীরবর্ণ যে দশ দিক প্রভাসিত করিতেছে, কোন কুশলকর্মের প্রভাবে তুমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছ?

তদ্ধেতু কথিত হইয়াছে :

১৮. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবকন্যা যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

১৯. আমি পূর্বজন্মে মর্ত্যলোকে মানবরূপে উৎপন্ন হইয়া মানবধর্ম সম্পাদন করিয়াছিলাম। যদ্বারা আমি এইরূপ জ্যোতির্ময়ী পুণ্যঋদ্ধিসম্পন্না হইয়াছি, অল্পপুণ্যের প্রভাবেই আমি ইহা লাভ করিয়াছি।

২০. কামরাগাদি দোষ বিরহিত, বিশুদ্ধ ও নির্মল চিত্ত একজন অর্হৎ ভিক্ষুর দর্শন পাইয়াছিলাম। আমি তাঁহাকে বসিবার জন্য প্রসন্নচিত্তে স্বহস্তে একখানি ভদ্রপীঠ দিয়াছিলাম।

২১. সেই পুণ্যপ্রভাবেই আমি ঈদৃশী রূপবতী হইয়াছি, সেই কুশলকর্মের বলেই এই স্থানে আমার সুফল লাভ হইতেছে এবং আমার মনোজ্ঞ যেকোনো ভোগসম্পত্তি উৎপন্ন হইতেছে।

২২. হে মহানুভবসম্পন্ন ভিক্ষু, আপনাকে বলিতেছি, আমি মনুষ্য হইয়া যাহা কিছু পুণ্যকর্ম সম্পাদন করিয়াছিলাম, সেই পুণ্যপ্রভাবেই আমার শরীরবর্ণ সকল দিক প্রভাসিত করিতেছে এবং আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি।

তৃতীয় পীঠ বিমানকাহিনি সমাপ্ত।


 

৪. চতুর্থ পীঠ বিমানকাহিনি
২৩. ‘হে দেবকন্যা, তোমার বিমান পালঙ্ক আকারে সংস্থিত, তাহা বৈদূর্যময় ও সুবৃহৎ; তোমার গমনচিত্ত উৎপন্ন হওয়ামাত্রই তাহা আকাশপথে যথা ইচ্ছা গমন করে; তুমি জ্যোতির্ময় বিবিধ রত্নরাজিখচিত দিব্য অলংকারে বিভূষিতা, রমণীয় জ্যোতিসম্পন্ন বিচিত্রবর্ণ পারিজাত প্রভৃতি বিবিধ দিব্য পুষ্পমাল্যে সুমণ্ডিতা, নানাবর্ণের সুপরিশুদ্ধ সুন্দর প্রভাস্বর দিব্যবস্ত্র পরিহিতা হইয়া মেঘমস্তকে বিদ্যুতের ন্যায় প্রভাসিতা হইতেছ।

২৪. কোন পুণ্যের ফলে তুমি এইরূপ উজ্জ্বল শরীরবর্ণ লাভ করিয়াছ? কোন কুশলের বলে এই স্থানে তোমার এইরূপ সুফল উৎপন্ন হইতেছে? কোন সুকৃতির প্রভাবে তোমার মনোজ্ঞ যেকোনো ভোগসম্পত্তি উৎপন্ন হইতেছে?

২৫. হে মহানুভবসম্পন্নে দেবী, আমি তোমাকে ইহা জিজ্ঞাসা করিতেছি, তুমি মনুষ্যলোকে কোন পুণ্যকর্ম সম্পাদন করিয়াছিলে? তোমার শরীরবর্ণ যে দশ দিক প্রভাসিত করিতেছে, কোন কুশলকর্মের প্রভাবে তুমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছ?

তদ্ধেতু কথিত হইয়াছে :

২৬. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবকন্যা যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

২৭. আমি পূর্বজন্মে মর্ত্যলোকে মানবরূপে উৎপন্ন হইয়া মানবধর্ম সম্পাদন করিয়াছিলাম। যদ্বারা আমি এইরূপ জ্যোতির্ময়ী পুণ্যঋদ্ধিসম্পন্না হইয়াছি, অল্পপুণ্যের প্রভাবেই আমি ইহা লাভ করিয়াছি।

২৮. কামরাগাদি দোষ বিরহিত, বিশুদ্ধ ও নির্মল চিত্ত একজন অর্হৎ ভিক্ষুর দর্শন পাইয়াছিলাম। আমি তাঁহাকে বসিবার জন্য প্রসন্নচিত্তে স্বহস্তে একখানি ভদ্রপীঠ দিয়াছিলাম।

২৯. সেই পুণ্যপ্রভাবেই আমি ঈদৃশী রূপবতী হইয়াছি, সেই কুশলকর্মের বলেই এই স্থানে আমার সুফল লাভ হইতেছে এবং আমার মনোজ্ঞ যেকোনো ভোগসম্পত্তি উৎপন্ন হইতেছে।

৩০. হে মহানুভবসম্পন্ন ভিক্ষু, আপনাকে বলিতেছি, আমি মনুষ্য হইয়া যাহা কিছু পুণ্যকর্ম সম্পাদন করিয়াছিলাম, সেই পুণ্যপ্রভাবেই আমার শরীরবর্ণ সকল দিক প্রভাসিত করিতেছে এবং আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি।

চতুর্থ পীঠ বিমানকাহিনি সমাপ্ত।


 

৫. কুঞ্জর বিমানকাহিনি
৩১-৩২. ‘পদ্মরূপধারিণী, পদ্মলোচনা, পদ্ম-উৎপল জ্যোতিতে জ্যোতির্ময়ী, পদ্মকেশরবিকীর্ণ শরীরা ও স্বর্ণময় পদ্মমালাধারিণী হে দেবতে, তোমার শ্রেষ্ঠ বাহন হস্তীরাজ বিবিধ রত্নালংকারে অলংকৃত, মনোজ্ঞ, বলশালী, দ্রুতগামী ও আকাশপথে সুন্দর গমনশীল।

৩৩. তোমার হস্তীরাজ আরোহীদের প্রতি ক্রুদ্ধ না হইয়া পদ্মাচ্ছন্ন ও পদ্মদল-সুসজ্জিত পথে সুচারু সমপদবিক্ষেপে চলিয়া যাইতেছে।

৩৪. হস্তী চলিবার সময় স্বর্ণঘণ্টার রমণীয় শব্দ পঞ্চাঙ্গিক তূর্যধ্বনির ন্যায় শুনা যাইতেছে।

৩৫. সেই হস্তীরাজের স্কন্ধোপরি সুন্দরবস্ত্র পরিহিতা ও অলংকৃতা বহু অপ্সরা উজ্জ্বল বর্ণে বিরোচিতা হইতেছে।

৩৬. হে দেববালে, তোমাকে জিজ্ঞাসা করিতেছি, ইহা কি তোমার দানের, না শীলের, নাকি অঞ্জলি কর্মের ফল? তাহা আমাকে বল।’

৩৭. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবকন্যা যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

দেবকন্যা প্রত্যুত্তরে বলিলেন :

৩৮. ‘ধ্যানী, গুণবান সৎপুরুষ দেখিয়া বস্ত্রাস্তরণের উপরে পুষ্পবিকীর্ণ আসন দিয়াছিলাম।

৩৯. আমার সংগৃহীত অর্ধেক পদ্মপুষ্পের পদ্মদলসমূহ স্থবিরের উপবিষ্ট আসনের চতুর্দিকে প্রসন্নচিত্তে স্বহস্তে বিকীর্ণ করিয়া দিয়াছিলাম।

৪০. সেই কুশলকর্মের এই ফল, তাই দেবতারাও আমাকে এইরূপ পূজা-সৎকার ও গৌরব করিতেছে।

৪১. যাঁহারা সম্যকবিমুক্ত, উপশান্ত ও ব্রহ্মচারী, তাঁহাদিগকে যে ব্যক্তি প্রসন্নচিত্তে বসিবার আসন প্রদান করিবে, সে নিশ্চয়ই আমার ন্যায় এরূপ আনন্দ লাভ করিতে পারিবে।

৪২. তদ্ধেতু আপন হিতাকাঙ্ক্ষী ব্যক্তিগণের মহাফল আকাঙ্ক্ষা করিয়া অন্তিম দেহধারী অর্হৎদিগকে বসিবার আসন দেওয়া কর্তব্য।

কুঞ্জর বিমানকাহিনি সমাপ্ত।


 

৬. প্রথম নৌকা বিমানকাহিনি
৪৩. ‘হে দেবী, তুমি স্বর্ণাচ্ছাদিত নৌকায় আরোহণ করিয়া জলক্রীড়ায় অভিরমিত হইতেছ এবং এই দিব্য পুষ্করিণীর মধ্যে বিচরণ করিতে করিতে স্বহস্তে পদ্মচয়ন করিতেছ।

৪৪. কোন পুণ্যের ফলে তুমি এইরূপ উজ্জ্বল শরীরবর্ণ লাভ করিয়াছ? কোন কুশলের বলে এই স্থানে তোমার এইরূপ সুফল উৎপন্ন হইতেছে? কোন সুকৃতির প্রভাবে তোমার মনোজ্ঞ যেকোনো ভোগসম্পত্তি উৎপন্ন হইতেছে?

৪৫. হে মহানুভবসম্পন্নে দেবী, আমি তোমাকে ইহা জিজ্ঞাসা করিতেছি, তুমি মনুষ্যলোকে কোন পুণ্যকর্ম সম্পাদন করিয়াছিলে? তোমার শরীরবর্ণ যে দশ দিক প্রভাসিত করিতেছে, কোন কুশলকর্মের প্রভাবে তুমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছ?

৪৬. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবকন্যা যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

৪৭. আমি পূর্বজন্মে ভুলোকে মানবকন্যা হইয়া উৎপন্ন হইয়াছিলাম। তখন তৃষিত ও পথশ্রান্ত ভিক্ষুগণকে দেখিয়া উৎসাহের সহিত তাঁহাদিগকে পানীয় জল দিয়াছিলাম।

৪৮. যে ব্যক্তি পথশ্রান্ত ও পিপাসিতদিগকে উৎসাহিত চিত্তে পানীয় জল প্রদান করে, তাহার প্রভূত পুষ্প ও পদ্ম পরিশোভিত শীতল জলপূর্ণা নদী উৎপন্ন হয়।

৪৯. তাহার বিমানের চতুর্দিকে বালুকাবিস্তীর্ণ শীতল জলসম্পন্না নদী, পুষ্প-ফল পরিশোভিত আম্রবৃক্ষ, শালবৃক্ষ, তিলকবৃক্ষ (অতি সুন্দর ও সুগন্ধযুক্ত পুষ্পবৃক্ষ), জামবৃক্ষ, উদ্দালবৃক্ষ (বায়ু নিবারক বৃক্ষরাজ) ও পাটলীবৃক্ষসমূহ সর্বদা পরিবৃত থাকে।

৫০. (পুষ্করিণী, নদী ও উদ্যানাদির দ্বারা) সুশৃঙ্খলায় সুসজ্জিত রমণীয় ভূমি প্রদেশে এই শ্রেষ্ঠ বিমান অতিশয় শোভা পাইতেছে। মনুষ্যলোকে সঞ্চিত কুশলকর্মের প্রভাবে দেবলোকে এইরূপ ফল লাভ করিতেছি, পুণ্যবানেরা এইরূপ দিব্যসম্পত্তির অধিকারী হয়।

৫১. সেই পুণ্যপ্রভাবেই আমি ঈদৃশী রূপবতী হইয়াছি, সেই কুশলকর্মের বলেই এই স্থানে আমার সুফল লাভ হইতেছে এবং আমার মনোজ্ঞ যেকোনো ভোগসম্পত্তি উৎপন্ন হইতেছে।

৫২. হে মহানুভবসম্পন্ন ভিক্ষু, আপনাকে বলিতেছি, আমি মনুষ্য হইয়া যাহা কিছু পুণ্যকর্ম সম্পাদন করিয়াছিলাম, সেই পুণ্যপ্রভাবেই আমার শরীরবর্ণ সকল দিক প্রভাসিত করিতেছে এবং আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি।

প্রথম নৌকা বিমানকাহিনি সমাপ্ত।


 

৭. দ্বিতীয় নৌকা বিমানকাহিনি
৫৩. ‘হে দেবী, তুমি স্বর্ণাচ্ছাদিত নৌকায় আরোহণ করিয়া জলক্রীড়ায় অভিরমিত হইতেছ এবং এই দিব্য পুষ্করিণীর মধ্যে বিচরণ করিতে করিতে স্বহস্তে পদ্মচয়ন করিতেছ।

৫৪. কোন পুণ্যের ফলে তুমি এইরূপ উজ্জ্বল শরীরবর্ণ লাভ করিয়াছ? কোন কুশলের বলে এই স্থানে তোমার এইরূপ সুফল উৎপন্ন হইতেছে? কোন সুকৃতির প্রভাবে তোমার মনোজ্ঞ যেকোনো ভোগসম্পত্তি উৎপন্ন হইতেছে?

৫৫. হে মহানুভবসম্পন্নে দেবী, আমি তোমাকে ইহা জিজ্ঞাসা করিতেছি, তুমি মনুষ্যলোকে কোন পুণ্যকর্ম সম্পাদন করিয়াছিলে? তোমার শরীরবর্ণ যে দশ দিক প্রভাসিত করিতেছে, কোন কুশলকর্মের প্রভাবে তুমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছ?

৫৬. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবকন্যা যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

৫৭. আমি পূর্বজন্মে ভুলোকে মানবকন্যা হইয়া উৎপন্ন হইয়াছিলাম। তখন তৃষিত ও পথশ্রান্ত ভিক্ষুগণকে দেখিয়া উৎসাহের সহিত তাঁহাদিগকে পানীয় জল দিয়াছিলাম।

৫৮. যে ব্যক্তি পথশ্রান্ত ও পিপাসিতদিগকে উৎসাহিত চিত্তে পানীয় জল প্রদান করে, তাহার প্রভূত পুষ্প ও পদ্ম পরিশোভিত শীতল জলপূর্ণা নদী উৎপন্ন হয়।

৫৯. তাহার বিমানের চতুর্দিকে বালুকাবিস্তীর্ণ শীতল জলসম্পন্না নদী, পুষ্প-ফল পরিশোভিত আম্রবৃক্ষ, শালবৃক্ষ, তিলকবৃক্ষ (অতি সুন্দর ও সুগন্ধযুক্ত পুষ্পবৃক্ষ), জামবৃক্ষ, উদ্দালবৃক্ষ (বায়ু নিবারক বৃক্ষরাজ) ও পাটলীবৃক্ষসমূহ সর্বদা পরিবৃত থাকে।

৬০. (পুষ্করিণী, নদী ও উদ্যানাদির দ্বারা) সুশৃঙ্খলায় সুসজ্জিত রমণীয় ভূমি প্রদেশে এই শ্রেষ্ঠ বিমান অতিশয় শোভা পাইতেছে। মনুষ্যলোকে সঞ্চিত কুশলকর্মের প্রভাবে দেবলোকে এইরূপ ফল লাভ করিতেছি, পুণ্যবানেরা এইরূপ দিব্যসম্পত্তির অধিকারী হয়।

৬১. সেই পুণ্যপ্রভাবেই আমি ঈদৃশী রূপবতী হইয়াছি, সেই কুশলকর্মের বলেই এই স্থানে আমার সুফল লাভ হইতেছে এবং আমার মনোজ্ঞ যেকোনো ভোগসম্পত্তি উৎপন্ন হইতেছে।

৬২. হে মহানুভবসম্পন্ন ভিক্ষু, আপনাকে বলিতেছি, আমি মনুষ্য হইয়া যাহা কিছু পুণ্যকর্ম সম্পাদন করিয়াছিলাম, সেই পুণ্যপ্রভাবেই আমার শরীরবর্ণ সকল দিক প্রভাসিত করিতেছে এবং আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি।

দ্বিতীয় নৌকা বিমানকাহিনি সমাপ্ত।


 

৮. তৃতীয় নৌকা বিমানকাহিনি
৬৩. ‘হে দেবী, তুমি স্বর্ণাচ্ছাদিত নৌকায় আরোহণ করিয়া জলক্রীড়ায় অভিরমিত হইতেছ এবং এই দিব্য পুষ্করিণীর মধ্যে বিচরণ করিতে করিতে স্বহস্তে পদ্মচয়ন করিতেছ।

৬৪. সমভাগে চারি প্রকোষ্ঠে সুবিভক্ত কূটাগার তোমার নিবাসস্থান, তাহার উজ্জ্বল দীপ্তিতে চতুর্দিক প্রভাসিত।

৬৫. কোন পুণ্যের ফলে তুমি এইরূপ উজ্জ্বল শরীরবর্ণ লাভ করিয়াছ? কোন কুশলের বলে এই স্থানে তোমার এইরূপ সুফল উৎপন্ন হইতেছে? কোন সুকৃতির প্রভাবে তোমার মনোজ্ঞ যেকোনো ভোগসম্পত্তি উৎপন্ন হইতেছে?

৬৬. হে মহানুভবসম্পন্নে দেবী, আমি তোমাকে ইহা জিজ্ঞাসা করিতেছি, তুমি মনুষ্যলোকে কোন পুণ্যকর্ম সম্পাদন করিয়াছিলে? তোমার শরীরবর্ণ যে দশ দিক প্রভাসিত করিতেছে, কোন কুশলকর্মের প্রভাবে তুমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছ?

৬৭. ‘সম্বুদ্ধ এইরূপ জিজ্ঞাসা করিলে, সেই দেবকন্যা যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

৬৮. আমি পূর্বজন্মে ভুলোকে মানবকন্যা হইয়া উৎপন্ন হইয়াছিলাম। তখন তৃষিত ও পথশ্রান্ত ভিক্ষুগণকে দেখিয়া উৎসাহের সহিত তাঁহাদিগকে পানীয় জল দিয়াছিলাম।

৬৯. যে ব্যক্তি পথশ্রান্ত ও পিপাসিতদিগকে উৎসাহিত চিত্তে পানীয় জল প্রদান করে, তাহার প্রভূত পুষ্প ও পদ্ম পরিশোভিত শীতল জলপূর্ণা নদী উৎপন্ন হয়।

৭০. তাহার বিমানের চতুর্দিকে বালুকাবিস্তীর্ণ শীতল জলসম্পন্না নদী, পুষ্প-ফল পরিশোভিত আম্রবৃক্ষ, শালবৃক্ষ, তিলকবৃক্ষ (অতি সুন্দর ও সুগন্ধযুক্ত পুষ্পবৃক্ষ), জামবৃক্ষ, উদ্দালবৃক্ষ (বায়ু নিবারক বৃক্ষরাজ) ও পাটলীবৃক্ষসমূহ সর্বদা পরিবৃত থাকে।

৭১. (পুষ্করিণী, নদী ও উদ্যানাদির দ্বারা) সুশৃঙ্খলায় সুসজ্জিত রমণীয় ভূমি প্রদেশে এই শ্রেষ্ঠ বিমান অতিশয় শোভা পাইতেছে। মনুষ্যলোকে সঞ্চিত কুশলকর্মের প্রভাবে দেবলোকে এইরূপ ফল লাভ করিতেছি, পুণ্যবানেরা এইরূপ দিব্যসম্পত্তির অধিকারী হয়।

৭২. আমার আবাসস্থান সমভাগে চারি প্রকোষ্ঠে সুবিভক্ত কূটাগার, উহার উজ্জ্বল দীপ্তিতে চতুর্দিক প্রভাসিত করিতেছে।

৭৩. সেই পুণ্যপ্রভাবেই আমি ঈদৃশী রূপবতী হইয়াছি, সেই কুশলকর্মের বলেই এই স্থানে আমার সুফল লাভ হইতেছে এবং আমার মনোজ্ঞ যেকোনো ভোগসম্পত্তি উৎপন্ন হইতেছে।

৭৪. সেই পুণ্যপ্রভাবেই আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি, আমার শরীরবর্ণে চতুর্দিক প্রভাসিত হইতেছে। বুদ্ধ হিতকামী হইয়া আমার জলপান করিয়াছিলেন, এই কর্মের প্রভাবে আমি এইরূপ ফল লাভ করিয়াছি।

তৃতীয় নৌকা বিমানকাহিনি সমাপ্ত।


 

৯. দীপ বিমানকাহিনি
৭৫. হে দেবী, ওষধী তারকার ন্যায় অভিরূপবর্ণে সর্বদিক প্রভাসিত করিয়া যে তুমি অবস্থান করিতেছ!

৭৬. কোন পুণ্যের ফলে তুমি এইরূপ উজ্জ্বল শরীরবর্ণ লাভ করিয়াছ? কোন কুশলের বলে এই স্থানে তোমার এইরূপ সুফল উৎপন্ন হইতেছে? কোন সুকৃতির প্রভাবে তোমার মনোজ্ঞ যেকোনো ভোগসম্পত্তি উৎপন্ন হইতেছে?

৭৭. হে দেবতে, তুমি কোন পুণ্যের ফলে বিমলজ্যোতিতে অতিশয় বিরোচিত হইতেছ? কোনো পুণ্যের প্রভাবে তোমার সর্বাঙ্গ হইতে জ্যোতি নির্গত হইয়া সর্বদিক প্রভাসিত হইতেছে?

৭৮. হে মহানুভবসম্পন্নে দেবী, আমি তোমাকে ইহা জিজ্ঞাসা করিতেছি, তুমি মনুষ্যলোকে কোন পুণ্যকর্ম সম্পাদন করিয়াছিলে? তোমার শরীরবর্ণ যে দশ দিক প্রভাসিত করিতেছে, কোন কুশলকর্মের প্রভাবে তুমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছ?

৭৯. মহামৌদ্গল্লান স্থবির এইরূপ জিজ্ঞাসা করিলে, সেই দেবকন্যা যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।

৮০. আমি পূর্বজন্মে ভূলোকে মানবকন্যা হইয়া মানবধর্ম রক্ষা করিয়াছিলাম। তখন মহা ঘনান্ধকারে প্রদীপের প্রয়োজন হওয়ায় প্রদীপ দিয়াছিলাম।

৮১. যে ব্যক্তি মহা ঘনান্ধকারে প্রদীপের প্রয়োজনাবস্থায় প্রদীপ জ্বালাইয়া দেয়, সেই ব্যক্তি বহু পুষ্পমাল্য ও পদ্মসমাচ্ছন্ন জ্যোতিরস বিমানে উৎপন্ন হন।

৮২. সেই পুণ্যপ্রভাবেই আমি ঈদৃশী রূপবতী হইয়াছি, সেই কুশলকর্মের বলেই এই স্থানে আমার সুফল লাভ হইতেছে এবং আমার মনোজ্ঞ যেকোনো ভোগসম্পত্তি উৎপন্ন হইতেছে।

৮৩. এই কুশলকর্মের প্রভাবেই আমি দেবতা হইয়া শরীরের বিমল আলোকে অতীব বিরোচিত হইতেছি। তদ্ধেতু আমার সর্বাঙ্গ হইতে জ্যোতি বাহির হইয়া সকল দিক আলোকিত করিতেছে।

৮৪. হে মহানুভবসম্পন্ন ভিক্ষু, আপনাকে বলিতেছি, আমি মনুষ্য হইয়া যাহা কিছু পুণ্যকর্ম সম্পাদন করিয়াছিলাম, সেই পুণ্যপ্রভাবেই আমার শরীরবর্ণ সকল দিক প্রভাসিত করিতেছে এবং আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি।

দীপ বিমানকাহিনি সমাপ্ত।


 

১০. তিলদক্ষিণা বিমানকাহিনি
৮৫. হে দেবী, ওষধী তারকার ন্যায় অভিরূপবর্ণে সর্বদিক প্রভাসিত করিয়া যে তুমি অবস্থান করিতেছ!

৮৬. কোন পুণ্যের ফলে তুমি এইরূপ উজ্জ্বল শরীরবর্ণ লাভ করিয়াছ? কোন কুশলের বলে এই স্থানে তোমার এইরূপ সুফল উৎপন্ন হইতেছে? কোন সুকৃতির প্রভাবে তোমার মনোজ্ঞ যেকোনো ভোগসম্পত্তি উৎপন্ন হইতেছে?

৮৭. হে মহানুভবসম্পন্নে দেবী, আমি তোমাকে ইহা জিজ্ঞাসা করিতেছি, তুমি মনুষ্যলোকে কোন পুণ্যকর্ম সম্পাদন করিয়াছিলে? তোমার শরীরবর্ণ যে দশদিক প্রভাসিত করিতেছে, কোন কুশলকর্মের প্রভাবে তুমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছ?

৮৮. মহামৌদ্গল্লান স্থবির এইরূপ জিজ্ঞাসা করিলে, সেই দেবকন্যা যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।

৮৯-৯০. আমি পূর্বজন্মে মনুষ্যলোকে মানবকন্যা হইয়া মানবধর্ম রক্ষা করিয়াছিলাম। তখন পাপহীন, নির্মল ও বিশুদ্ধচিত্ত বুদ্ধের সাক্ষাৎ পাইয়াছিলাম। অচিন্ত্যপূর্ব হঠাৎ আগত দানের উপযুক্ত পাত্র বুদ্ধকে প্রসন্নচিত্তে স্বহস্তে তিলদান করিয়াছিলাম।

৯১. সেই পুণ্যপ্রভাবেই আমি ঈদৃশী রূপবতী হইয়াছি, সেই কুশলকর্মের বলেই এই স্থানে আমার সুফল লাভ হইতেছে এবং আমার মনোজ্ঞ যেকোনো ভোগসম্পত্তি উৎপন্ন হইতেছে।

৯২. হে মহানুভবসম্পন্ন ভিক্ষু, আপনাকে বলিতেছি, আমি মনুষ্য হইয়া যাহা কিছু পুণ্যকর্ম সম্পাদন করিয়াছিলাম, সেই পুণ্যপ্রভাবেই আমার শরীরবর্ণ সকল দিক প্রভাসিত করিতেছে এবং আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি।

তিল দক্ষিণা বিমানকাহিনি সমাপ্ত।


 

১১. প্রথম পতিব্রতা বিমানকাহিনি
৯৩. দিব্য বক, ময়ূর, হংস ও মধুর স্বরবিশিষ্ট কোকিলসমূহ (দেবগণের আনন্দ বর্ধনের জন্য ক্রীড়া করিতে করিতে) চতুর্দিকে উড়িয়া বসিয়া বিচরণ করিতেছে। দেবপুত্র ও দেবকন্যা পরিবৃত, বিবিধ বিচিত্র পুষ্প পরিশোভিত এই বিমান অতীব রমণীয়।

৯৪. হে মহানুভবসম্পন্নে দেবী, তুমি বহুবিধ ঋদ্ধি প্রকাশ করিয়া তথায় অবস্থান করিতেছ; চতুর্দিকে এই অপ্সরাগণ নৃত্য-গীতে তোমার আনন্দ বর্ধন করিতেছে।

৯৫-৯৬. হে মহাপ্রভাবসম্পন্নে দেবী, তুমি মনুষ্যলোকে কোন পুণ্যকর্ম সম্পাদন করিয়া এমন দিব্যঋদ্ধি প্রাপ্ত হইয়াছ? তোমার শরীরবর্ণ সর্বদিক আলোকিত করিতেছে, কোন কুশলকর্মের প্রভাবে ঈদৃশী জ্যোতির্ময়ী পুণ্য ঋদ্ধিসম্পন্না হইয়াছ?

৯৭. আমি মনুষ্যলোকে উৎপন্ন হইয়া মানবধর্ম রক্ষা করিয়াছিলাম। আমি পতিব্রতা ছিলাম, কোন দিন পরপুরুষের প্রতি পাপচিত্ত উৎপাদন করি নাই। পুত্রের প্রতি মাতার যেইরূপ সহৃদয়তা, সেইরূপ সমস্ত প্রাণীর প্রতিও আমার সহৃদয়তা ছিল। কোনো দিন ক্রোধ প্রকাশ অথবা কর্কশ বাক্য প্রয়োগ করি নাই।

৯৮. আমি মিথ্যাবাক্য পরিত্যাগ করিয়া সত্যে স্থিতা ছিলাম। আপন অভাবের ন্যায় মনে করিয়া পরের অভাব মোচনের জন্য সাহায্য করিতাম। সর্বদা দানে রত থাকিয়া প্রসন্নচিত্তে সৎকার সহকারে বিপুল অন্নপানীয় দান দিয়াছিলাম।

৯৯. সেই পুণ্যপ্রভাবেই আমি ঈদৃশী রূপবতী হইয়াছি, সেই কুশলকর্মের বলেই এই স্থানে আমার সুফল লাভ হইতেছে এবং আমার মনোজ্ঞ যেকোনো ভোগসম্পত্তি উৎপন্ন হইতেছে।

১০০. হে মহানুভবসম্পন্ন ভিক্ষু, আপনাকে বলিতেছি, আমি মনুষ্য হইয়া যাহা কিছু পুণ্যকর্ম সম্পাদন করিয়াছিলাম, সেই পুণ্যপ্রভাবেই আমার শরীরবর্ণ সকল দিক প্রভাসিত করিতেছে এবং আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি।

প্রথম পতিব্রতা বিমানকাহিনি সমাপ্ত।


 

১২. দ্বিতীয় পতিব্রতা বিমানকাহিনি
১০১. ‘হে মহানুভবসম্পন্নে দেবী, তুমি রুচিদায়ক প্রভাশালী বৈদূর্যময় স্তম্ভযুক্ত বিচিত্র বিমানে অবস্থান করিতেছ। বিবিধ আশ্চর্যজনক ঋদ্ধি প্রকাশ করিয়া নানা বর্ণবিশিষ্ট শরীর ধারণ করিতেছ, এই অপ্সরাগণও তোমার চতুর্দিকে নাচিয়া-গাহিয়া তোমাকে আমোদিত করিতেছে।

১০২-১০৩. হে মহাপ্রভাবসম্পন্নে দেবী, তুমি মনুষ্যলোকে কোন পুণ্যকর্ম সম্পাদন করিয়া এমন দিব্যঋদ্ধি প্রাপ্ত হইয়াছ? তোমার শরীরবর্ণ সর্বদিক আলোকিত করিতেছে, কোন কুশলকর্মের প্রভাবে ঈদৃশী জ্যোতির্ময়ী পুণ্য ঋদ্ধিসম্পন্না হইয়াছ?

১০৪. আমি মনুষ্যলোকে মানবকন্যারূপে উৎপন্ন হইয়া পঞ্চচক্ষুসম্পন্ন বুদ্ধের উপাসিকা ছিলাম। প্রাণিহত্যা হইতে বিরতা ছিলাম, চুরি বর্জন করিয়াছিলাম।

১০৫. মদ্য পান করি নাই, মিথ্যা কথা বলি নাই, আপন স্বামীতেই সন'ষ্টা ছিলাম, প্রসন্নচিত্তে সৎকার সহকারে বিপুলভাবে অন্নপানীয় দান করিয়াছিলাম।

১০৬. সেই পুণ্যপ্রভাবেই আমি ঈদৃশী রূপবতী হইয়াছি, সেই কুশলকর্মের বলেই এই স্থানে আমার সুফল লাভ হইতেছে এবং আমার মনোজ্ঞ যেকোনো ভোগসম্পত্তি উৎপন্ন হইতেছে।

১০৭. হে মহানুভবসম্পন্ন ভিক্ষু, আপনাকে বলিতেছি, আমি মনুষ্য হইয়া যাহা কিছু পুণ্যকর্ম সম্পাদন করিয়াছিলাম, সেই পুণ্যপ্রভাবেই আমার শরীরবর্ণ সকল দিক প্রভাসিত করিতেছে এবং আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি।

দ্বিতীয় পতিব্রতা বিমানকাহিনি সমাপ্ত।


 

১৩. প্রথম পুত্রবধূ বিমানকাহিনি
১০৮. হে দেবী, ওষধী তারকার ন্যায় অভিরূপবর্ণে সর্বদিক প্রভাসিত করিয়া যে তুমি অবস্থান করিতেছ!

১০৯. কোন পুণ্যের ফলে তুমি এইরূপ উজ্জ্বল শরীরবর্ণ লাভ করিয়াছ? কোন কুশলের বলে এই স্থানে তোমার এইরূপ সুফল উৎপন্ন হইতেছে? কোন সুকৃতির প্রভাবে তোমার মনোজ্ঞ যেকোনো ভোগসম্পত্তি উৎপন্ন হইতেছে?

১১০. হে মহানুভবসম্পন্নে দেবী, আমি তোমাকে ইহা জিজ্ঞাসা করিতেছি, তুমি মনুষ্যলোকে কোন পুণ্যকর্ম সম্পাদন করিয়াছিলে? তোমার শরীরবর্ণ যে দশ দিক প্রভাসিত করিতেছে, কোন কুশলকর্মের প্রভাবে তুমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছ?

১১১. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবকন্যা যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

১১২-১১৩. ‘আমি মনুষ্যলোকে মানবকন্যা হইয়া শ্বশুরের গৃহে পুত্রবধূ ছিলাম। সুপ্রসন্ন, নির্মলচিত্ত ও পাপহীন এক অর্হৎ ভিক্ষু দেখিয়া তাঁহাকে প্রসন্নচিত্তে নিজের হাতে পিষ্টক দিয়াছিলাম। আমার ভাগে লব্ধ পিষ্টক হইতে অর্ধভাগ দান দিয়া এখন নন্দনবনে আনন্দ উপভোগ করিতেছি।’

১১৪. সেই পুণ্যপ্রভাবেই আমি ঈদৃশী রূপবতী হইয়াছি, সেই কুশলকর্মের বলেই এই স্থানে আমার সুফল লাভ হইতেছে এবং আমার মনোজ্ঞ যেকোনো ভোগসম্পত্তি উৎপন্ন হইতেছে।

১১৫. হে মহানুভবসম্পন্ন ভিক্ষু, আপনাকে বলিতেছি, আমি মনুষ্য হইয়া যাহা কিছু পুণ্যকর্ম সম্পাদন করিয়াছিলাম, সেই পুণ্যপ্রভাবেই আমার শরীরবর্ণ সকল দিক প্রভাসিত করিতেছে এবং আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি।

প্রথম পুত্রবধূ বিমানকাহিনি সমাপ্ত।


 

১৪. দ্বিতীয় পুত্রবধূ বিমানকাহিনি
১১৬. হে দেবী, ওষধী তারকার ন্যায় অভিরূপবর্ণে সর্বদিক প্রভাসিত করিয়া যে তুমি অবস্থান করিতেছ!

১১৭. কোন পুণ্যের ফলে তুমি এইরূপ উজ্জ্বল শরীরবর্ণ লাভ করিয়াছ? কোন কুশলের বলে এই স্থানে তোমার এইরূপ সুফল উৎপন্ন হইতেছে? কোন সুকৃতির প্রভাবে তোমার মনোজ্ঞ যেকোনো ভোগসম্পত্তি উৎপন্ন হইতেছে?

১১৮. হে মহানুভবসম্পন্নে দেবী, আমি তোমাকে ইহা জিজ্ঞাসা করিতেছি, তুমি মনুষ্যলোকে কোন পুণ্যকর্ম সম্পাদন করিয়াছিলে? তোমার শরীরবর্ণ যে দশ দিক প্রভাসিত করিতেছে, কোন কুশলকর্মের প্রভাবে তুমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছ?

১১৯. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবকন্যা যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

১২০-১২১. ‘আমি মনুষ্যলোকে মানবকন্যা হইয়া শ্বশুরের গৃহে পুত্রবধূ ছিলাম। সুপ্রসন্ন, নির্মলচিত্ত ও পাপহীন এক অর্হৎ ভিক্ষু দেখিয়া তাঁহাকে প্রসন্নচিত্তে নিজের হাতে যবপিষ্টক দিয়াছিলাম। আমার ভাগে লব্ধ যবপিষ্টক হইতে অর্ধভাগ দান দিয়া এখন নন্দনবনে আনন্দ উপভোগ করিতেছি।’

১২২. সেই পুণ্যপ্রভাবেই আমি ঈদৃশী রূপবতী হইয়াছি, সেই কুশলকর্মের বলেই এই স্থানে আমার সুফল লাভ হইতেছে এবং আমার মনোজ্ঞ যেকোনো ভোগসম্পত্তি উৎপন্ন হইতেছে।

১২৩. হে মহানুভবসম্পন্ন ভিক্ষু, আপনাকে বলিতেছি, আমি মনুষ্য হইয়া যাহা কিছু পুণ্যকর্ম সম্পাদন করিয়াছিলাম, সেই পুণ্যপ্রভাবেই আমার শরীরবর্ণ সকল দিক প্রভাসিত করিতেছে এবং আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি।

দ্বিতীয় পুত্রবধূ বিমানকাহিনি সমাপ্ত।


 

১৫. উত্তরা বিমানকাহিনি
১২৪. হে দেবী, ওষধী তারকার ন্যায় অভিরূপবর্ণে সর্বদিক প্রভাসিত করিয়া যে তুমি অবস্থান করিতেছ!

১২৫. কোন পুণ্যের ফলে তুমি এইরূপ উজ্জ্বল শরীরবর্ণ লাভ করিয়াছ? কোন কুশলের বলে এই স্থানে তোমার এইরূপ সুফল উৎপন্ন হইতেছে? কোন সুকৃতির প্রভাবে তোমার মনোজ্ঞ যেকোনো ভোগসম্পত্তি উৎপন্ন হইতেছে?

১২৬. হে মহানুভবসম্পন্নে দেবী, আমি তোমাকে ইহা জিজ্ঞাসা করিতেছি, তুমি মনুষ্যলোকে কোন পুণ্যকর্ম সম্পাদন করিয়াছিলে? তোমার শরীরবর্ণ যে দশ দিক প্রভাসিত করিতেছে, কোন কুশলকর্মের প্রভাবে তুমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছ?

১২৭. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবকন্যা যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

১২৮. ‘স্বামীর গৃহে অবস্থানকালীন আমার নিকট ঈর্ষা, কৃপণতা, নিষ্ঠুরতা ও ক্রোধভাব ছিল না; স্বামীর বশীভূত থাকিয়া সর্বদা অপ্রমত্তভাবে উপোসথধর্ম পালন করিতাম।

১২৯-১৩০ প্রতিপক্ষের চতুর্দশী, পঞ্চদশী, অষ্টমী তিথিতে ও প্রাতিহার্য পক্ষে অষ্টাঙ্গ উপোসথশীল পালন করিতাম, সর্বদা শীলপালনে সংযত থাকিতাম।

১৩১. প্রাণিহত্যা, মিথ্যাকথা, চুরি, ব্যভিচার ও মদ্যপান হইতে বিরতা ছিলাম।

১৩২. আমি যশস্বী চক্ষুষ্মান গৌতম বুদ্ধের পঞ্চশীল রক্ষাকারিণী ও আর্য সত্য পরিজ্ঞাতা উপাসিকা ছিলাম।

১৩৩. তাই আমি নিজের স্বাভাবিক অবস্থা ও উপোসথ শীলের সুকীর্তিতে যশস্বিনী হইয়া স্বীয় পুণ্য অনুভব করত অনাময়ী ও সুখিনী হইয়াছি।

১৩৪. সেই পুণ্যপ্রভাবেই আমি ঈদৃশী রূপবতী হইয়াছি, সেই কুশলকর্মের বলেই এই স্থানে আমার সুফল লাভ হইতেছে এবং আমার মনোজ্ঞ যেকোনো ভোগসম্পত্তি উৎপন্ন হইতেছে।

১৩৫. হে মহানুভবসম্পন্ন ভিক্ষু, আপনাকে বলিতেছি, আমি মনুষ্য হইয়া যাহা কিছু পুণ্যকর্ম সম্পাদন করিয়াছিলাম, সেই পুণ্যপ্রভাবেই আমার শরীরবর্ণ সকল দিক প্রভাসিত করিতেছে এবং আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি।

১৩৬. ভন্তে, আমার হইয়া আপনি ভগবানের পায়ে এই বলিয়া বন্দনা নিবেদন করিবেন, ‘ভন্তে, উত্তরা নাম্নী এক উপাসিকা ভগবানের পায়ে নতশিরে বন্দনা নিবেদন করিতেছে।’ ভন্তে, এতে আশ্চর্য হওয়ার কিছুই নেই যে, ভগবান আমার নিকট যেই শ্রামণ্যফলের কথা বলিয়াছিলেন তাহাতে মূলত ভগবান সকৃদাগামীফলের কথাই বলিয়াছিলেন।

উত্তরা বিমানকাহিনি সমাপ্ত।


 

১৬. শ্রীমা বিমানকাহিনি
১৩৭. ‘হে দেবতে, তোমার পুণ্যপ্রভাবে সুনির্মিত পঞ্চশত রথে নিয়োজিত (অধোদিকে অবতরণ হেতু) অধোমুখী, আকাশগামী, বলবান, দ্রুতগামী ও শ্রেষ্ঠ দিব্যালংকারে অলংকৃত অশ্বগুলি সারথি পরিচালিত অশ্বের ন্যায় সুন্দররূপে গমন করিতেছে।

১৩৮. তুমি শ্রেষ্ঠ রথে অলংকৃত শরীরে সূর্যের ন্যায় প্রভাসিত ও প্রজ্বলিত অগ্নির ন্যায় স্থিতা আছ। হে পরম দর্শনীয়ে উত্তম রূপধারিণী সর্বাঙ্গ শোভনে দেবতে, তোমাকে জিজ্ঞাসা করিতেছি, অনুত্তর সম্যকসম্বুদ্ধের পরিচর্যার্থ কোন দেবলোক হইতে এখানে আসিয়াছ?’

দেবকন্যা প্রত্যুত্তরে বলিলেন :

১৩৯. ‘যেই দেবলোক কামপরিভোগের অগ্রস্থান এবং যশ ও ভোগসম্পত্তি লাভের শ্রেষ্ঠস্থান বলিয়া কথিত, যথায় আপন অভিরুচি অনুযায়ী ভোগবিলাস নির্মাণ করিয়া অভিরমিত হইতে পারা যায়, আমি সেই স্থানে যথাইচ্ছিত কামরূপধারিণী দেবকন্যা সেই নির্মাণরতি দেবলোক হইতে অনুত্তর সম্যকসম্বুদ্ধকে বন্দনা করিবার জন্য এই মনুষ্যলোকে আসিয়াছি।’

স্থবির জিজ্ঞাসা করিলেন :

১৪০. ‘তুমি পূর্বজন্মে কোন কুশলকর্ম সম্পাদন করিয়াছিলে? কোন পুণ্যের ফলে তুমি ঈদৃশ অপ্রমাণ যশসম্পন্না হইয়া দিব্যসুখে বর্ধিতা হইতেছ? তুমি আকাশগামিনী অনুত্তর ঋদ্ধিসম্পন্না, তোমার শরীরের দিব্যবর্ণ দশ দিক প্রভাসিত করিতেছে।

১৪১. হে দেবতে, তুমি দেবগণ পরিবৃতা হইয়া সৎকারপ্রাপ্ত হইতেছ, তুমি কোথা হইতে চ্যুতা হইয়া স্বর্গে গমন করিয়াছ? তুমি কোন শাস্তার উপদেশ ও অনুশাসন প্রতিপালন করিয়াছিলে? যদি তুমি বুদ্ধশ্রাবিকা হও, তবে তাহা আমাকে বল।’

১৪২. ‘ঋষিগিলি, বৈপুল্য, বেভার, পণ্ডব ও গৃধ্রকূট এই পঞ্চ পর্বতের মধ্যস্থলে মহাগোবিন্দ পণ্ডিতের নির্মিত শ্রেষ্ঠ নগরে আমি রূপশ্রী সৌভাগ্যবতী ও নৃত্য-গীতে পরম সুশিক্ষিতা ছিলাম। রাজগৃহে আমি সকলের নিকট শ্রীমা নামে পরিচিতা হইয়াছিলাম।

১৪৩. ঋষিশ্রেষ্ঠ বিনায়ক বুদ্ধ আমাকে সমুদয় সত্য, দুঃখসত্য ও অনিত্যতা সম্বন্ধে এবং অসঙ্খত (সংস্কারবিহীন), শাশ্বত নির্বাণের সোজাপথ দুঃখনিরোধ মার্গ সম্বন্ধে উপদেশ দিয়াছিলেন।

১৪৪. আমি তথাগত সম্যকসম্বুদ্ধের অমৃতপদ অসঙ্খত সদ্ধর্ম শ্রবণ করিয়া শীলসমূহে অতিশয় সুসংযতা হইয়াছিলাম এবং নরশ্রেষ্ঠ বুদ্ধভাষিত ধর্মে স্থিতা হইয়াছিলাম।

১৪৫. আমি তথাগত সম্যকসম্বুদ্ধ দেশিত অসঙ্খত নির্বাণপদ জ্ঞাত হইয়া সেইক্ষণেই লোকোত্তর শমথ-ধ্যান লাভ করিয়াছিলাম, তাহাই আমার পরম নিয়ামক (নির্দেশক) হইয়াছিল।

১৪৬. আমি শ্রেষ্ঠতর অমৃতপদ লাভ করিয়া একান্তমনে ত্রিরত্নের আশ্রয় গ্রহণ ও ত্রিরত্নে সন্দেহহীনা হইয়া আর্যসত্য জ্ঞাত হইয়া মার্গফল লাভ করিয়াছি; তাই আমি বহুজন পূজিতা হইয়া অপ্রমাণ ক্রীড়া ও রতিসুখ উপভোগ করিতেছি।

১৪৭. আমি অমৃতপদ লব্ধ দেবতা, তথাগত সম্যকসম্বুদ্ধের শ্রাবিকা; চারিসত্য ধর্মদর্শিনী প্রথম ফলে প্রতিষ্ঠিতা স্রোতাপন্না হইয়াছি, আমি পুনরায় দুর্গতিকুলে উৎপন্ন হইব না।

১৪৮. আমি শ্রীসম্পন্ন ধর্মরাজ সম্যকসম্বুদ্ধ ও প্রসাদিক কুশলে রত নির্বাণ সাক্ষাৎকারী পাপশূন্য ভিক্ষুগণকে সগৌরবে বন্দনা করিবার জন্য আসিয়াছি।

১৪৯. মুনিকে দেখিয়া আমার অন্তঃকরণ সন্তুষ্ট ও প্রীতিরসে সিক্ত হইয়াছে; সেই নর দমনকারী শ্রেষ্ঠ সারথি, তৃষ্ণাধ্বংসকারী, কুশলরত, বিনায়ক, পরম হিত ও অনুকম্পাকারী তথাগতকে বন্দনা করিতেছি।

শ্রীমা বিমানকাহিনি সমাপ্ত।


 

১৭. কেশকারী বিমানকাহিনি
১৫০. ‘এই বিমান রুচিদায়ক প্রভাস্বর বৈদূর্য স্তম্ভযুক্ত, বিস্তীর্ণ ও সুনির্মিত, চতুর্দিক স্বর্ণবৃক্ষে আচ্ছাদিত; এই স্থান আমার, আমার কর্মবিপাক বলে এই বিমান উৎপন্ন হইয়াছে।

১৫১. এই বিমানে আমার স্বীয় কর্মপ্রভাবে এই শত সহস্র অপ্সরা পূর্বে উৎপন্ন হইয়াছে; হে যশস্বিনী, তুমিও উৎপন্ন হইয়া পূর্ব দেবতাগণকে প্রভাসিত করিয়া স্থিতা আছ।

১৫২. চন্দ্র যেমন তারকারাজি পরাজয় করিয়া বিরোচিত হয়, সেইরূপ নক্ষত্ররাজের ন্যায় তুমিও অপ্সরাদের মধ্যে অতিশয় জ্যোতির্ময়ী হইয়া বিরোচিত হইতেছ।

১৫৩. হে অনোমদর্শনে দেবতে, তুমি কোথা হইতে আসিয়া আমার এই ভবনে উৎপন্ন হইয়াছ? মহাব্রহ্মাকে দেখিয়া তাবতিংসের ইন্দ্র ও অন্যান্য দেবতাগণ যেইরূপ আনন্দিত হয়, তদ্রূপ তোমাকে দেখিয়া সমস্ত দেবতা আনন্দিত হইতেছে।’

দেবরাজ ইন্দ্র এইরূপ জিজ্ঞাসা করিলে দেবকন্যা প্রত্যুত্তরে বলিলেন :

১৫৪. ‘হে ইন্দ্ররাজ, যেহেতু আপনি আমাকে জিজ্ঞাসা করিতেছেন, ‘তুমি কোথা হইতে চ্যুত হইয়া এই স্থানে উৎপন্ন হইয়াছ?’ (তদ্ধেতু আমি প্রকাশ করিয়া বলিতেছি) কাশীরাজ্যে বারাণসী নামক নগর আছে, তথায় আমি পূর্বজন্মে কেশকারী নাম ধারণ করিয়া উৎপন্ন হইয়াছিলাম।

১৫৫. আমি বুদ্ধ, ধর্ম ও সংঘের প্রতি প্রসন্নমনা, একান্তবশে শরণ গ্রহণ ও সন্দেহহীনা হইয়াছিলাম, শীলসমূহ বিশুদ্ধরূপে রক্ষা করিয়াছিলাম, স্রোতাপত্তিফল লাভ করিয়া, সম্বোধি ধর্মে নিরত থাকিয়া সুখে জীবন ধারণ করিয়াছিলাম।

১৫৬. ‘বুদ্ধ, ধর্ম ও সংঘের প্রতি প্রসন্নমনা, একান্ত শ্রদ্ধাসম্পন্না, সন্দেহহীনা, বিশুদ্ধ শীলসম্পন্না, স্রোতাপন্না, সম্বোধি ধর্মে নিরতা, অনাময়ী হে দেবতে, তুমি ধর্ম-যশে ও দিব্যযশে যশবতী হইয়া বিরোচিতা হইতেছ; তোমার দ্বিবিধ সম্পত্তিই আমি অভিনন্দন করিতেছি; এই দেবলোকে তুমি স্বাগতা।’

কেশকারী বিমানকাহিনি সমাপ্ত।

পীঠ বর্গ প্রথম সমাপ্ত।


 

২. চিত্রলতা বর্গ
১. দাসী বিমানকাহিনি
১৫৭. ‘হে দেবতে, তুমি দেবরাজ ইন্দ্রের ন্যায় রমণীয় চিত্রলতা উদ্যানে রমিত হইতেছে; চতুপার্শ্বস্তু দেববালাদের দ্বারা পরিবৃতা হইয়া তুমি অগ্রণী হইয়াছ, তুমি ওষধী তারকার ন্যায় সকল দিক আলোকিত করিয়াছ।

১৫৮. হে দেবললনে, কোন পুণ্যের ফলে তুমি এইরূপ শরীরবর্ণ লাভ করিয়াছ? কোন পুণ্যের প্রভাবে এই স্থানে সুফল লাভ করিতেছ? কোন পুণ্য ফলে তোমার মনোজ্ঞ যেকোনো ভোগসম্পত্তি উৎপন্ন হইতেছে?

১৫৮. হে মহানুভবসম্পন্নে দেবী, আমি তোমাকে তাহা জিজ্ঞাসা করিতেছি, তুমি মনুষ্যলোকে কোন পুণ্যকর্ম সম্পাদন করিয়াছিলে? কোন কুশলকর্মের প্রভাবে তুমি ঈদৃশী জ্যোতির্ময়ী পুণ্য ঋদ্ধিসম্পন্না হইয়াছ? কোন পুণ্যের ফলে তোমার শরীরবর্ণ দশ দিক প্রভাসিত করিতেছে?’

১৫৯-১৬০. ‘মহামৌদ্গল্লায়ন স্থবির এইরূপ জিজ্ঞাসা করিলে, সেই দেবকন্যা সন্তুষ্টচিত্তে জিজ্ঞাসিত আকারে যেই কর্মে যেই ফল লাভ করিয়াছেন, তাহা প্রকাশ করিলেন।’

১৬১-১৬২. আমি ভূলোকে মানবকুলে জন্মগ্রহণ করিয়া পরের ঘরে পরিচর্যাকারিণী দাসী ছিলাম। আমি দাসী হইলেও চক্ষুষ্মান যশস্বী গৌতম বুদ্ধের উপাসিকা হইয়া তাঁহার শাসনে [ষোলো বৎসর কর্মস্থান ভাবনা করিয়া সপ্তত্রিংশৎ বোধিপক্ষীয় ধর্মে] ইষ্টাদি লক্ষণসম্পত্তি লাভ করিয়া সংক্লেশ হইতে নিষ্ক্রমণের জন্য সম্যকরূপে চেষ্টা করিয়াছিলাম।

১৬৩-১৬৪. এই শরীর ধ্বংস হইলেও, তথাপি এই কর্মস্থান ভাবনায় আমার দৃঢ়বীর্যের শিথিলতা ছিল না; [নিত্য শীলবশে] পঞ্চশীল পালন করিয়া [কামরাগ-কণ্টকের অভাব-হেতু] অকণ্টক, [কিলেস, মিথ্যাদৃষ্টি ও দুশ্চরিতের সমুচ্ছেদ-হেতু] অগ্রহণ, ঋজু, সৎপুরুষ প্রকাশিত স্বস্তিক নির্বাণমার্গ স্ত্রীজাতি হইয়াও যথা উপায়ে লাভ করিয়াছি। দেখুন, ক্লেশ হইতে নিষ্ক্রমণের এই ফল।

১৬৫. আমি বসবত্তী ইন্দ্ররাজের [আলাপের জন্য অথবা ক্রীড়ার সময়] আহ্বানযোগ্য। ষাটি সহস্র তূর্যধ্বনি করিয়া আমার প্রীতি-সৌমনস্য উৎপাদন করে।

১৬৬-১৬৮. আলম্ব, গগ্গর, ভীম, সাধুবাদী, সংসয়, পোক্‌খর, সুফস্স এই সব বাদ্যকারী দেবপুত্র এবং বীণামোক্ষা, নন্দা, সুনন্দা, সোণদিন্না, সুচিমহিতা, অলম্বুসা, মিস্সকেসী, পুণ্ডরীকা, অতিদারুণী, এণিফস্‌সা, সুফস্‌সা, সুভদ্রা, মৃদুবাদিনী এই সব দেবকন্যা এবং আরও অন্যান্য শ্রেষ্ঠতরা দেবকন্যা আমার প্রীতিবর্ধন করে।

১৬৯. মদীয় আনন্দবর্ধনকারী দেবপুত্র ও দেববালাগণ আমার নিকট আসিয়া তাহাদের পরস্পরকে বলে, ‘ওহে, চল আমরা নাচিয়া-গাহিয়া তাঁহাকে রমিত করি।’

১৭০. যাহারা পুণ্যকাজ করে নাই, তাহাদের জন্য এই স্থান নহে; যাহারা পুণ্যবান তাহাদের জন্যই এই ত্রিদশালয়ের শোকহীন, রমণীয় বৃহৎ নন্দনকানন।

১৭১. যাহারা পুণ্য সম্পাদন করে নাই, তাহাদের সুখ ইহলোকেও নাই, পরলোকেও নাই; পুণ্যবানেরা ইহ-পরলোকে সুখ লাভ করে।

১৭২. যাহারা তাবতিংস দেবতাদের সঙ্গ লাভ করিবার ইচ্ছা করে, তাহাদের বহু কুশলকর্ম সম্পাদন করা প্রয়োজন; পুণ্যবানই সকল প্রকার ভোগবিলাসের দ্বারা প্রমোদিত হয়।

দাসী বিমানকাহিনি সমাপ্ত।


 

২. লখুমা বিমানকাহিনি
১৭৩. হে দেবী, ওষধী তারকার ন্যায় অভিরূপবর্ণে সর্বদিক প্রভাসিত করিয়া যে তুমি অবস্থান করিতেছ!

১৭৪. কোন পুণ্যের ফলে তুমি এইরূপ উজ্জ্বল শরীরবর্ণ লাভ করিয়াছ? কোন কুশলের বলে এই স্থানে তোমার এইরূপ সুফল উৎপন্ন হইতেছে? কোন সুকৃতির প্রভাবে তোমার মনোজ্ঞ যেকোনো ভোগসম্পত্তি উৎপন্ন হইতেছে?

১৭৫. হে মহানুভবসম্পন্নে দেবী, আমি তোমাকে ইহা জিজ্ঞাসা করিতেছি, তুমি মনুষ্যলোকে কোন পুণ্যকর্ম সম্পাদন করিয়াছিলে? তোমার শরীরবর্ণ যে দশ দিক প্রভাসিত করিতেছে, কোন কুশলকর্মের প্রভাবে তুমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছ?

১৭৬. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবকন্যা যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

১৭৭-১৭৮. ‘কৈবর্তদ্বার [বারাণসী নগরের একটি দ্বারের নাম] হইতে বাহির হইবার স্থানে আমার বাসগৃহ ছিল। তথায় সঞ্চরমান ঋজুভাবসম্পন্ন বুদ্ধশ্রাবক মহাঋদ্ধিগণকে আমি অতি প্রসন্নচিত্তে অন্ন, ব্যঞ্জন, শাক, সূপ [লবণ-জলের এক প্রকার পানীয়] দান করিয়াছিলাম।

১৭৯-১৮০. প্রতিপক্ষের চতুর্দশী, পঞ্চদশী, অষ্টমী ও প্রাতিহার্য পক্ষে অষ্টাঙ্গযুক্ত উপোসথশীল পালন করিয়াছিলাম, শীলসমূহে সর্বদা সংযত ছিলাম; আমার আবাসস্থান বিমানের প্রত্যেক প্রকোষ্ঠ একসদৃশ।

১৮১. প্রাণিহত্যা, মিথ্যাকথা, চুরি, ব্যভিচার ও মদ্যপান হইতে বিরতা ছিলাম।

১৮২. আমি যশস্বী চক্ষুষ্মান গৌতম বুদ্ধের পঞ্চ শিক্ষাপদে নিরতা, আর্যসত্য পরিজ্ঞাতা উপাসিকা ছিলাম।

১৮৩. তদ্ধেতু আমি এইরূপ বর্ণসম্পন্না হইয়াছি, সেই কুশলের বলেই এই স্থানে সুফল লাভ করিতেছি, সেই পুণ্যের প্রভাবেই আমার মনোজ্ঞ যেকোনো ভোগসম্পত্তি উৎপন্ন হইতেছে। হে মহানুভবসম্পন্ন ভিক্ষু, আপনার নিকট প্রকাশ করিতেছি, আমি মনুষ্য হইয়া যাহা কিছু পুণ্যকর্ম করিয়াছিলাম, সেই পুণ্যপ্রভাবেই আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি এবং আমার শরীরের বর্ণে সকল দিক প্রভাসিত হইতেছে।

ভন্তে, আমার হইয়া আপনি ভগবানের পায়ে এই বলিয়া বন্দনা নিবেদন করিবেন, ‘ভন্তে, লখুমা নাম্নী এক উপাসিকা ভগবানের পায়ে নতশিরে বন্দনা নিবেদন করিতেছে।’ ভন্তে, এতে আশ্চর্য হওয়ার কিছুই নেই যে, ভগবান আমার নিকট যেই শ্রামণ্যফলের কথা বলিয়াছিলেন তাহাতে মূলত ভগবান সকৃদাগামীফলের কথাই বলিয়াছিলেন।

লখুমা বিমানকাহিনি সমাপ্ত।


 

৩. আচামদায়িকা বিমানকাহিনি
১৮৫-১৮৬. ‘আপনি ভিক্ষা করিবার সময় যখন মৌনভাবে দাঁড়াইয়াছিলেন, তখন পরগৃহে অবস্থানকারিণী দরিদ্রা দুঃখিনী নারী স্বহস্তে প্রসন্নচিত্তে যে আপনাকে আচাম (ভাতের মাড়) দান দিয়াছিল, সে মনুষ্যদেহ ত্যাগ করিয়া কোন দিকে গিয়াছে [অর্থাৎ ছয় দেবলোকের কোন দেবলোকে উৎপন্ন হইয়াছে।’]

১৮৭-১৮৯. ‘আমি যে ভিক্ষা করিবার সময় মৌনভাবে দাঁড়াইয়াছিলাম, পরগৃহে অবস্থানকারিণী দরিদ্রা দুঃখিনী নারী স্বহস্তে প্রসন্নচিত্ত আমাকে যে অন্নমণ্ড দিয়াছিল, সেই পুণ্যফলে সে রমণী দেহান্তে দুর্ভাগ্য হইতে বিমুক্ত হইয়া নির্মাণরতি নামে মহাঋদ্ধিসম্পন্ন দেবলোকে সুখিনী ও প্রমোদিতা হইয়া অবস্থান করিতেছে।’

১৯০. ‘অহো দুঃখিনী নারী, তোমার দান কাশ্যপ স্থবিরকে দিয়া উত্তমরূপে প্রতিষ্ঠাপিত করিয়াছ, অপর হইতে ভিক্ষালব্ধ অন্নমণ্ড দান দিয়া মহাফল লাভ করিয়াছ। [যেহেতু স্থবির নিরোধসমাপত্তি ধ্যান হইতে উত্থিত]

১৯১. যে নারী চত্রবর্তী রাজার অগ্রমহিষীর স্থানপ্রাপ্ত, সর্বাঙ্গসুন্দরী ও স্বামীর অনুপম দর্শনীয়া, সে এই দরিদ্রা স্ত্রীর অন্নমণ্ড দানের তুলনায় ষোলো ভাগের একভাগও হইবে না।

১৯২. শত নিষ্ক [এক নিষ্ক ১০৮ মাষা সুবর্ণ পরিমাণ] শত অশ্ব, শত অশ্বতরী, শত রথ ও মুক্তা-মণি বিভূষিতা সহস্র কন্যা দান দিলেও এই দরিদ্রা নারীর অন্নমণ্ড দানের তুলনায় ষোলো ভাগের এক ভাগও হইবে না।

১৯৩. স্বর্ণনির্মিত গ্রীবালংকার ভূষিত, স্বর্ণখচিত হস্ত্যাস্তরণ ও কঙ্কণাদি হস্ত্যালংকারে অলংকৃত ঈশাদন্ত, দ্রুতগামী, বলবান ও পরাক্রমশালী হেমবত জাতীয় একশত হস্তীরাজ দান করিলে [যেই পুণ্য হইবে, সেই পুণ্য] এই দরিদ্রা নারীর অন্নমণ্ড দানের তুলনায় ষোলো ভাগের এক ভাগও হইবে না।

১৯৪. চারি মহাদ্বীপের একাধীশ্বর চক্রবর্তী রাজ্যশ্রী যিনি লাভ করেন, তাঁহার ঐশ্বর্য এই দরিদ্রা নারীর অন্নমণ্ড দানের ষোলো ভাগের এক ভাগও হইবে না।’

আচাম দায়িকা বিমানকাহিনি সমাপ্ত।


 

৪. চণ্ডালী বিমানকাহিনি
১৯৫. হে চণ্ডালিনী, যশস্বী গৌতমের শ্রীপাদপদ্মে বন্দনা কর, এই ঋষিসপ্তম তোমার প্রতি অনুকম্পা করিয়া এই স্থানে স্থিত হইয়াছেন।

১৯৬. অর্হৎ সম্যকসম্বুদ্ধের প্রতি তোমার চিত্ত প্রসন্ন করো, শীঘ্র অঞ্জলিবদ্ধ হইয়া বন্দনা করো, তুমি অল্পক্ষণ মাত্র জীবিত আছ।

১৯৭. ভাবিতচিত্ত, অন্তিমদেহধারী মহামৌদ্গল্লায়ন স্থবির কর্তৃক নিয়োজিত হইয়া চণ্ডালিনী যশস্বী গৌতম বুদ্ধের শ্রীপাদপদ্মে বন্দনা করিয়াছিল।

১৯৮. অন্ধকার বিধ্বংসী সূর্যবৎ অজ্ঞান অন্ধকারাচ্ছন্ন সংসারে জ্ঞানালোকবিশিষ্ট সম্যকসম্বুদ্ধকে বন্দনা করিয়া করজোড়ে স্থিতা চণ্ডালিনীকে একটি গাভী বধ করিয়াছিল।

১৯৯. ক্ষীণাসব, পাপহীন, তৃষ্ণাবিমুক্ত, অরণ্যে একাকী নির্জনে উপবিষ্ট হে মহানুভবসম্পন্ন বীর, আমি দেবঋদ্ধিপ্রাপ্ত দেববালা আসিয়া আপনাকে বন্দনা করিতেছি।

স্থবির জিজ্ঞাসা করিলেন :

২০০. ‘হে সুবর্ণরূপিনী, জ্যোতির্ময়ী, মহাপরিবারসম্পন্নে সুন্দরী দেবতে, তুমি বিবিধ বিচিত্রিতা বহু অপ্সরা পরিবৃতা হইয়া বিমান হইতে অবতরণপূর্বক আমাকে বন্দনা করিতেছ, তুমি কে?’

দেবকন্যা বলিলেন :

২০১. ‘ভন্তে, আমি চণ্ডালিনী, আপনার ন্যায় বীর কর্তৃক নিয়োজিত হইয়া অর্হৎ যশস্বী গৌতম বুদ্ধের শ্রীপাদপদ্মে বন্দনা করিয়াছিলাম।

২০২. আমি পদারবিন্দে সেই বন্দনার ফলে চণ্ডালকুল হইতে চ্যুত হইয়া আনন্দময় তাবতিংস দেবলোকে সর্বাঙ্গ সুন্দর এক বিমানে উৎপন্ন হইয়াছি।

২০৩. শতসহস্র অপ্সরা আমাকে অভিমুখে রাখিয়া স্থিত হয়, আমি শরীরবর্ণ, যশ ও আয়ুদ্বারা তাহাদের উত্তম ও শ্রেষ্ঠ হইয়াছি।

২০৪. আমি প্রভূত কল্যাণকর্ম সম্পন্না, সম্যক প্রজ্ঞাবতী ও স্মৃতিসম্পন্না হইয়াছি; ভন্তে, জগতে যিনি মুনি ও কারুণিক তাঁহাকে আমি বন্দনা করিবার জন্য আসিয়াছি।’

২০৫. ‘কৃতজ্ঞসম্পন্না ও কৃতজ্ঞতা প্রকাশিনী চণ্ডালিনী দেবকন্যা এইরূপ বলিয়া অর্হতের (মৌদ্গল্লায়ন স্থবিরের) পাদপদ্মে বন্দনা করিয়া সেই স্থানেই অন্তর্ধান হইয়া গেলেন।’

চণ্ডালী বিমানকাহিনি সমাপ্ত।


 

৫. ভদ্রাস্ত্রী বিমানকাহিনি
২০৬. ‘ভদ্রে, তুমি নীল, পীত, কালো, মঞ্জিষ্ঠা ও লোহিতাদি বিবিধ বিচিত্র বর্ণের পুষ্পকেশর পরিবৃতা হইয়াছ।

২০৭. মন্দায় পুষ্পমাল্য একবার ধারণ করিতেছ, আবার মোচন করিতেছ; হে প্রজ্ঞাবতী দেবতে, অন্যান্য দেবলোকে এইরূপ পুষ্পবৃক্ষ আর নাই।

২০৮. হে যশস্বিনী, তুমি এই তাবতিংস দেবলোকে কোন পুণ্যপ্রভাবে উৎপন্ন হইয়াছ? হে দেবী, আমি তোমাকে জিজ্ঞাসা করিতেছি, কোন পুণ্যপ্রভাবে এই ফল লাভ করিয়াছ, তাহা আমাকে প্রকাশ করিয়া বল।’

দেবকন্যা বলিলেন :

২০৯-২১০. ‘কিম্বিল নগরবাসীরা আমাকে ভদ্রাস্ত্রী বলিয়া মনে করিত। আমি শ্রদ্ধাবতী ও শীলবতী উপাসিকা ছিলাম, সর্বদা দানে রত ছিলাম। অতি প্রসন্নচিত্তে ঋজুভূত অর্হৎগণকে অন্ন, আচ্ছাদন, শয়নাসন ও প্রদীপ দান করিয়াছিলাম।

২১১-২১২. প্রতিপক্ষের চতুর্দশী, পঞ্চদশী, অষ্টমী ও প্রাতিহার্য পক্ষে অষ্টাঙ্গ উপোসথ পালন করিয়াছিলাম; শীলসমূহে সর্বদা সংযতা ছিলাম; প্রাণিহত্যা হইতে বিরতা ও মিথ্যাকথনে সংযতা থাকিতাম; চুরি, মিথ্যাকামাচার ও মদ্যপান হইতে বিরতা ছিলাম।

২১৩. আমি চক্ষুষ্মান, যশস্বী সম্বুদ্ধের পঞ্চশীলে নিরতা, আর্যসত্য বিদিতা ও অপ্রমাদবিহারিণী উপাসিকা ছিলাম।

২১৪. আমি কুশলকর্ম সম্পাদন করিয়া, সুখের আবাস উৎপাদন করিয়াছি; সেই কুশলের প্রভাবে স্বয়ংপ্রভাযুক্তা হইয়া নন্দনবনে সুখে বিচরণ করিতেছি।

২১৫. পরম হিতানুকম্পাকারী মহামুনি তপস্বী ভিক্ষু যুগলকে [অগ্রশ্রাবকদ্বয়কে] উত্তমরূপে ভোজন করাইয়াছিলাম; সুখের আবাস উৎপাদক সেই সুকর্মের প্রভাবে আমি স্বয়ংপ্রভায় প্রভাবতী হইয়া নন্দনবনে সুখে বিচরণ করিতেছি।

২১৬. আমি অপরিমিত সুখাবহ অষ্টাঙ্গিক উপোসথশীল সর্বদা পালন করিয়াছিলাম, সুখাবাস উৎপাদক সেই কুশলকর্ম প্রভাবে স্বয়ংপ্রভায় প্রভাবতী হইয়া নন্দনবনে সুখে বিচরণ করিতেছি।

ভদ্রাস্ত্রী বিমানকাহিনি সমাপ্ত।


 

৬. সোণদিন্না বিমানকাহিনি
২১৭. হে দেবী, ওষধী তারকার ন্যায় অভিরূপবর্ণে সর্বদিক প্রভাসিত করিয়া যে তুমি অবস্থান করিতেছ!

২১৮. কোন পুণ্যের ফলে তুমি এইরূপ উজ্জ্বল শরীরবর্ণ লাভ করিয়াছ? কোন কুশলের বলে এই স্থানে তোমার এইরূপ সুফল উৎপন্ন হইতেছে? কোন সুকৃতির প্রভাবে তোমার মনোজ্ঞ যেকোনো ভোগসম্পত্তি উৎপন্ন হইতেছে?

২১৯. হে মহানুভবসম্পন্নে দেবী, আমি তোমাকে ইহা জিজ্ঞাসা করিতেছি, তুমি মনুষ্যলোকে কোন পুণ্যকর্ম সম্পাদন করিয়াছিলে? তোমার শরীরবর্ণ যে দশ দিক প্রভাসিত করিতেছে, কোন কুশলকর্মের প্রভাবে তুমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছ?

২২০. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবকন্যা যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

২২১-২২২. ‘নালন্দা নগরবাসীরা আমাকে সোণদিন্না বলিয়া মনে করিত। আমি শ্রদ্ধাবতী ও শীলবতী উপাসিকা ছিলাম, সর্বদা দানে রত ছিলাম। অতি প্রসন্নচিত্তে ঋজুভূত অর্হৎগণকে অন্ন, আচ্ছাদন, শয়নাসন ও প্রদীপ দান করিয়াছিলাম।

২২৩-২২৫. প্রতিপক্ষের চতুর্দশী, পঞ্চদশী, অষ্টমী ও প্রাতিহার্য পক্ষে অষ্টাঙ্গ উপোসথ পালন করিয়াছিলাম; শীলসমূহে সর্বদা সংযতা ছিলাম; প্রাণিহত্যা হইতে বিরতা ও মিথ্যাকথনে সংযতা থাকিতাম; চুরি, মিথ্যাকামাচার ও মদ্যপান হইতে বিরতা ছিলাম।

২২৬. আমি চক্ষুষ্মান, যশস্বী সম্বুদ্ধের পঞ্চশীলে নিরতা, আর্যসত্য বিদিতা ও অপ্রমাদবিহারিণী উপাসিকা ছিলাম।

২২৭. তদ্ধেতু আমি এইরূপ বর্ণসম্পন্না হইয়াছি, সেই কুশলের বলেই এই স্থানে সুফল লাভ করিতেছি, সেই পুণ্যের প্রভাবেই আমার মনোজ্ঞ যেকোনো ভোগসম্পত্তি উৎপন্ন হইতেছে। হে মহানুভবসম্পন্ন ভিক্ষু, আপনার নিকট প্রকাশ করিতেছি, আমি মনুষ্য হইয়া যাহা কিছু পুণ্যকর্ম করিয়াছিলাম, সেই পুণ্যপ্রভাবেই আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি এবং আমার শরীরের বর্ণে সকল দিক প্রভাসিত হইতেছে।

সোণদিন্না বিমানকাহিনি সমাপ্ত।


 

৭. উপোসথা বিমানকাহিনি
২২৯. হে দেবী, ওষধী তারকার ন্যায় অভিরূপবর্ণে সর্বদিক প্রভাসিত করিয়া যে তুমি অবস্থান করিতেছ!

২৩০. কোন পুণ্যের ফলে তুমি এইরূপ উজ্জ্বল শরীরবর্ণ লাভ করিয়াছ? কোন কুশলের বলে এই স্থানে তোমার এইরূপ সুফল উৎপন্ন হইতেছে? কোন সুকৃতির প্রভাবে তোমার মনোজ্ঞ যেকোনো ভোগসম্পত্তি উৎপন্ন হইতেছে?

২৩১. হে মহানুভবসম্পন্নে দেবী, আমি তোমাকে ইহা জিজ্ঞাসা করিতেছি, তুমি মনুষ্যলোকে কোন পুণ্যকর্ম সম্পাদন করিয়াছিলে? তোমার শরীরবর্ণ যে দশ দিক প্রভাসিত করিতেছে, কোন কুশলকর্মের প্রভাবে তুমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছ?

২৩২. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবকন্যা যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

দেবকন্যা বলিলেন :

২৩৩. ‘সাকেত নগরের মনুষ্যেরা আমাকে উপোসথা নামে জানিত, আমি শ্রদ্ধাবতী ও শীলবতী উপাসিকা ছিলাম; সর্বদা দানে রত ছিলাম।

২৩৪. অতি প্রসন্নচিত্তে ঋজুভূত অর্হৎগণকে অন্ন, আচ্ছাদন, শয়নাসন ও প্রদীপ দান করিয়াছিলাম।

২৩৫-২৩৭. প্রতিপক্ষের চতুর্দশী, পঞ্চদশী, অষ্টমী ও প্রাতিহার্য পক্ষে অষ্টাঙ্গ উপোসথ পালন করিয়াছিলাম; শীলসমূহে সর্বদা সংযতা ছিলাম; প্রাণিহত্যা হইতে বিরতা ও মিথ্যাকথনে সংযতা থাকিতাম; চুরি, মিথ্যাকামাচার ও মদ্যপান হইতে বিরতা ছিলাম।

২৩৮. আমি চক্ষুষ্মান, যশস্বী সম্বুদ্ধের পঞ্চশীলে নিরতা, আর্যসত্য বিদিতা ও অপ্রমাদবিহারিণী উপাসিকা ছিলাম।

২৩৯. তদ্ধেতু আমি এইরূপ বর্ণসম্পন্না হইয়াছি, সেই কুশলের বলেই এই স্থানে সুফল লাভ করিতেছি, সেই পুণ্যের প্রভাবেই আমার মনোজ্ঞ যেকোনো ভোগসম্পত্তি উৎপন্ন হইতেছে।

২৪০. হে মহানুভবসম্পন্ন ভিক্ষু, আপনার নিকট প্রকাশ করিতেছি, আমি মনুষ্য হইয়া যাহা কিছু পুণ্যকর্ম করিয়াছিলাম, সেই পুণ্যপ্রভাবেই আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি এবং আমার শরীরের বর্ণে সকল দিক প্রভাসিত হইতেছে।

২৪১. আমি সর্বদা নন্দনকাননের দিব্যসম্পত্তির কথা শুনিয়া তৎপ্রতি আমার তৃষ্ণা উৎপন্ন হইয়াছিল, তাহা লাভের জন্য একান্তমনে প্রার্থনা করিয়াছিলাম, তাই এই নন্দনবনে উৎপন্ন হইয়াছি।

২৪২. আমি শাসনকর্তা আদিত্যবন্ধু বুদ্ধের [অল্পক্ষণের জন্যও ভবে উৎপন্ন হওয়া সঙ্গত নহে, এই] উপদেশ অনুসারে কাজ করি নাই, আমি [ভবের প্রতি তৃষ্ণা ত্যাগ না করিয়া] হীন স্থানে চিত্ত স্থাপন করিয়া প্রার্থনা করিয়াছিলাম, তদ্ধেতু এখন অনুতাপ ভোগ করিতেছি।’

মহামৌদ্গল্লায়ন স্থবির জিজ্ঞাসা করিলেন :

২৪৩. ‘হে দেবললনে উপোসথে, আমি তোমাকে জিজ্ঞাসা করিতেছি, তুমি কত দীর্ঘকাল এই বিমানে অবস্থান করিবে? যদি তোমার পরমায়ু সম্বন্ধে জ্ঞাত থাক, তবে তাহা আমাকে প্রকাশ করিয়া বল।’

দেববালা বলিলেন :

২৪৪. ‘হে মহামুনি, আমি তিন কোটি ষাট সহস্র বৎসর এই [তাবতিংস] দেবলোকে অবস্থানান্তর এই স্থান হইতে চ্যুত হইয়া মনুষ্যলোকে উৎপন্ন হইব।’

মহামৌদ্গল্লায়ন স্থবির আশ্বাসবাক্যে বলিলেন :

২৪৫. ‘হে উপোসথে, তুমি ভয় করিও না, কেন না, সম্যকসম্বুদ্ধও প্রকাশ করিয়াছেন, তুমি স্রোতাপন্না হইয়াছ, তদ্ধেতু তোমার দুর্গতি গমনপত রুদ্ধ হইয়াছে।’

উপোসথা বিমানকাহিনি সমাপ্ত।


 

৮. শ্রদ্ধা বিমানকাহিনি
২৪৬. হে দেবী, ওষধী তারকার ন্যায় অভিরূপবর্ণে সর্বদিক প্রভাসিত করিয়া যে তুমি অবস্থান করিতেছ!

২৪৭. কোন পুণ্যের ফলে তুমি এইরূপ উজ্জ্বল শরীরবর্ণ লাভ করিয়াছ? কোন কুশলের বলে এই স্থানে তোমার এইরূপ সুফল উৎপন্ন হইতেছে? কোন সুকৃতির প্রভাবে তোমার মনোজ্ঞ যেকোনো ভোগসম্পত্তি উৎপন্ন হইতেছে?

২৪৮. হে মহানুভবসম্পন্নে দেবী, আমি তোমাকে ইহা জিজ্ঞাসা করিতেছি, তুমি মনুষ্যলোকে কোন পুণ্যকর্ম সম্পাদন করিয়াছিলে? তোমার শরীরবর্ণ যে দশ দিক প্রভাসিত করিতেছে, কোন কুশলকর্মের প্রভাবে তুমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছ?

২৪৯. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবকন্যা যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

দেবকন্যা বলিলেন :

২৫০. ‘রাজগৃহ নগরের মনুষ্যেরা আমাকে শ্রদ্ধা নামে জানিত, আমি শ্রদ্ধাবতী ও শীলবতী উপাসিকা ছিলাম; সর্বদা দানে রত ছিলাম।

২৫১. অতি প্রসন্নচিত্তে ঋজুভূত অর্হৎগণকে অন্ন, আচ্ছাদন, শয়নাসন ও প্রদীপ দান করিয়াছিলাম।

২৫২-২৫৪. প্রতিপক্ষের চতুর্দশী, পঞ্চদশী, অষ্টমী ও প্রাতিহার্য পক্ষে অষ্টাঙ্গ উপোসথ পালন করিয়াছিলাম; শীলসমূহে সর্বদা সংযতা ছিলাম; প্রাণিহত্যা হইতে বিরতা ও মিথ্যাকথনে সংযতা থাকিতাম; চুরি, মিথ্যাকামাচার ও মদ্যপান হইতে বিরতা ছিলাম।

২৫৫. আমি চক্ষুষ্মান, যশস্বী সম্বুদ্ধের পঞ্চশীলে নিরতা, আর্যসত্য বিদিতা ও অপ্রমাদবিহারিণী উপাসিকা ছিলাম।

২৫৬. তদ্ধেতু আমি এইরূপ বর্ণসম্পন্না হইয়াছি, সেই কুশলের বলেই এই স্থানে সুফল লাভ করিতেছি, সেই পুণ্যের প্রভাবেই আমার মনোজ্ঞ যেকোনো ভোগসম্পত্তি উৎপন্ন হইতেছে।

২৫৭. হে মহানুভবসম্পন্ন ভিক্ষু, আপনার নিকট প্রকাশ করিতেছি, আমি মনুষ্য হইয়া যাহা কিছু পুণ্যকর্ম করিয়াছিলাম, সেই পুণ্যপ্রভাবেই আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি এবং আমার শরীরের বর্ণে সকল দিক প্রভাসিত হইতেছে।

শ্রদ্ধা বিমানকাহিনি সমাপ্ত।


 

৯. সুনন্দা বিমানকাহিনি
২৫৮. হে দেবী, ওষধী তারকার ন্যায় অভিরূপবর্ণে সর্বদিক প্রভাসিত করিয়া যে তুমি অবস্থান করিতেছ!

২৫৯. কোন পুণ্যের ফলে তুমি এইরূপ উজ্জ্বল শরীরবর্ণ লাভ করিয়াছ? কোন কুশলের বলে এই স্থানে তোমার এইরূপ সুফল উৎপন্ন হইতেছে? কোন সুকৃতির প্রভাবে তোমার মনোজ্ঞ যেকোনো ভোগসম্পত্তি উৎপন্ন হইতেছে?

২৬০. হে মহানুভবসম্পন্নে দেবী, আমি তোমাকে ইহা জিজ্ঞাসা করিতেছি, তুমি মনুষ্যলোকে কোন পুণ্যকর্ম সম্পাদন করিয়াছিলে? তোমার শরীরবর্ণ যে দশ দিক প্রভাসিত করিতেছে, কোন কুশলকর্মের প্রভাবে তুমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছ?

২৬১. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবকন্যা যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

দেবকন্যা বলিলেন :

২৬২. ‘রাজগৃহ নগরের মনুষ্যেরা আমাকে সুনন্দা নামে জানিত, আমি শ্রদ্ধাবতী ও শীলবতী উপাসিকা ছিলাম; সর্বদা দানে রত ছিলাম।

২৬৩. অতি প্রসন্নচিত্তে ঋজুভূত অর্হৎগণকে অন্ন, আচ্ছাদন, শয়নাসন ও প্রদীপ দান করিয়াছিলাম।

২৬৪-২৬৬. প্রতিপক্ষের চতুর্দশী, পঞ্চদশী, অষ্টমী ও প্রাতিহার্য পক্ষে অষ্টাঙ্গ উপোসথ পালন করিয়াছিলাম; শীলসমূহে সর্বদা সংযতা ছিলাম; প্রাণিহত্যা হইতে বিরতা ও মিথ্যাকথনে সংযতা থাকিতাম; চুরি, মিথ্যাকামাচার ও মদ্যপান হইতে বিরতা ছিলাম।

২৬৭. আমি চক্ষুষ্মান, যশস্বী সম্বুদ্ধের পঞ্চশীলে নিরতা, আর্যসত্য বিদিতা ও অপ্রমাদবিহারিণী উপাসিকা ছিলাম।

২৬৮. তদ্ধেতু আমি এইরূপ বর্ণসম্পন্না হইয়াছি, সেই কুশলের বলেই এই স্থানে সুফল লাভ করিতেছি, সেই পুণ্যের প্রভাবেই আমার মনোজ্ঞ যেকোনো ভোগসম্পত্তি উৎপন্ন হইতেছে।

২৬৯. হে মহানুভবসম্পন্ন ভিক্ষু, আপনার নিকট প্রকাশ করিতেছি, আমি মনুষ্য হইয়া যাহা কিছু পুণ্যকর্ম করিয়াছিলাম, সেই পুণ্যপ্রভাবেই আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি এবং আমার শরীরের বর্ণে সকল দিক প্রভাসিত হইতেছে।

সুনন্দা বিমানকাহিনি সমাপ্ত।


 

১০. প্রথম ভিক্ষাদায়িকা বিমানকাহিনি
২৭০. হে দেবী, ওষধী তারকার ন্যায় অভিরূপবর্ণে সর্বদিক প্রভাসিত করিয়া যে তুমি অবস্থান করিতেছ!

২৭১. কোন পুণ্যের ফলে তুমি এইরূপ উজ্জ্বল শরীরবর্ণ লাভ করিয়াছ? কোন কুশলের বলে এই স্থানে তোমার এইরূপ সুফল উৎপন্ন হইতেছে? কোন সুকৃতির প্রভাবে তোমার মনোজ্ঞ যেকোনো ভোগসম্পত্তি উৎপন্ন হইতেছে?

২৭২. হে মহানুভবসম্পন্নে দেবী, আমি তোমাকে ইহা জিজ্ঞাসা করিতেছি, তুমি মনুষ্যলোকে কোন পুণ্যকর্ম সম্পাদন করিয়াছিলে? তোমার শরীরবর্ণ যে দশ দিক প্রভাসিত করিতেছে, কোন কুশলকর্মের প্রভাবে তুমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছ?

২৭৩. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবকন্যা যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

২৭৪. আমি পূর্বে ভূলোকে মানবকুলে মানুষ হইয়া জন্মগ্রহণ করিয়াছিলাম।

২৭৫. আমি বিরজ, বিপ্রসন্ন ও অনাবিল বুদ্ধকে দেখিয়াছিলাম। আমি প্রসন্ন মনে নিজ হাতে তাঁহাকে ভিক্ষা দিয়াছিলাম।

২৭৬. তদ্ধেতু আমি এইরূপ বর্ণসম্পন্না হইয়াছি, সেই কুশলের বলেই এই স্থানে সুফল লাভ করিতেছি, সেই পুণ্যের প্রভাবেই আমার মনোজ্ঞ যেকোনো ভোগসম্পত্তি উৎপন্ন হইতেছে।

২৭৭. হে মহানুভবসম্পন্ন ভিক্ষু, আপনার নিকট প্রকাশ করিতেছি, আমি মনুষ্য হইয়া যাহা কিছু পুণ্যকর্ম করিয়াছিলাম, সেই পুণ্যপ্রভাবেই আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি এবং আমার শরীরের বর্ণে সকল দিক প্রভাসিত হইতেছে।

প্রথম ভিক্ষাদায়িকা বিমানকাহিনি সমাপ্ত।


 

১১. দ্বিতীয় ভিক্ষাদায়িকা বিমানকাহিনি
২৭৮. হে দেবী, ওষধী তারকার ন্যায় অভিরূপবর্ণে সর্বদিক প্রভাসিত করিয়া যে তুমি অবস্থান করিতেছ!

২৭৯. কোন পুণ্যের ফলে তুমি এইরূপ উজ্জ্বল শরীরবর্ণ লাভ করিয়াছ? কোন কুশলের বলে এই স্থানে তোমার এইরূপ সুফল উৎপন্ন হইতেছে? কোন সুকৃতির প্রভাবে তোমার মনোজ্ঞ যেকোনো ভোগসম্পত্তি উৎপন্ন হইতেছে?

২৮০. হে মহানুভবসম্পন্নে দেবী, আমি তোমাকে ইহা জিজ্ঞাসা করিতেছি, তুমি মনুষ্যলোকে কোন পুণ্যকর্ম সম্পাদন করিয়াছিলে? তোমার শরীরবর্ণ যে দশ দিক প্রভাসিত করিতেছে, কোন কুশলকর্মের প্রভাবে তুমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছ?

২৮১. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবকন্যা যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

২৮২. আমি পূর্বে ভূলোকে মানবকুলে মানুষ হইয়া জন্মগ্রহণ করিয়াছিলাম।

২৮৩. আমি বিরজ, বিপ্রসন্ন ও অনাবিল বুদ্ধকে দেখিয়াছিলাম। আমি প্রসন্ন মনে নিজ হাতে তাঁহাকে ভিক্ষা দিয়াছিলাম।

২৮৪. তদ্ধেতু আমি এইরূপ বর্ণসম্পন্না হইয়াছি, সেই কুশলের বলেই এই স্থানে সুফল লাভ করিতেছি, সেই পুণ্যের প্রভাবেই আমার মনোজ্ঞ যেকোনো ভোগসম্পত্তি উৎপন্ন হইতেছে।

২৮৫. হে মহানুভবসম্পন্ন ভিক্ষু, আপনার নিকট প্রকাশ করিতেছি, আমি মনুষ্য হইয়া যাহা কিছু পুণ্যকর্ম করিয়াছিলাম, সেই পুণ্যপ্রভাবেই আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি এবং আমার শরীরের বর্ণে সকল দিক প্রভাসিত হইতেছে।

দ্বিতীয় ভিক্ষাদায়িকা বিমানকাহিনি সমাপ্ত।

চিত্রলতা বর্গ দ্বিতীয় সমাপ্ত।


 

৩. পারিজাত বর্গ
১. উলার বিমানকাহিনি
২৮৬-২৮৭. ‘হে দেবললনে, তোমার প্রভূত যশ-বর্ণ সর্বদিক প্রভাসিত করিতেছে। নৃত্য-গীতপরায়ণা দেববালাগণ ও অলংকৃত দেবপুত্রগণ তোমায় পূজা করিবার মানসে চতুর্দিক পরিবেষ্টিত হইয়া তোমার মনোরঞ্জন করিতেছে। সুন্দরী, তোমার বিমানগুলিও স্বর্ণময়।

২৮৮. তুমি তাহাদের মধ্যে সর্বশ্রেষ্ঠা, সর্বমনস্কাম সাফল্যমণ্ডিতা, তুমি সুজাতা ও মহানুভবসম্পন্না হইয়া দেবলোকে প্রমোদিতা হইতেছ। হে দেবতে, তোমাকে জিজ্ঞাসা করিতেছি, কোন কুশলকর্ম প্রভাবে এমন সুফল লাভ করিতেছ, তাহা আমাকে বল।

২৮৯. ‘আমি পূর্বজন্মে মনুষ্যলোকে উৎপন্ন হইয়া কোনো এক অশ্রদ্ধাবান, কৃপণ ও দুঃশীল ব্যক্তির পুত্রবধূ হইয়াছিলাম।

২৯০. আমি সর্বদা শ্রদ্ধাবতী, শীলবতী ও দানপরায়ণা ছিলাম, ভিক্ষাচরণকারী অর্হৎ ভিক্ষুকে পিষ্টক দান দিয়াছিলাম।

২৯১. তখন আমি শাশুড়িকে বলিয়াছিলাম, এই স্থানে ভিক্ষার জন্য একজন শ্রমণ আসিয়াছিলেন, তাঁহাকে আমি প্রসন্নচিত্তে স্বহস্তে পিষ্টক দিয়াছি।

২৯২. ইহা শুনিয়া শাশুড়ি আমাকে এই বলে তিরস্কার করিয়াছিল : বধূ, তুই বড় অবিনীতা, আমাকে জিজ্ঞাসা করিবার ইচ্ছা পর্যন্ত করিলি না; আমিই শ্রমণকে দিতাম।

২৯৩. ইহাতে শাশুড়ি ক্রোধান্বিতা হইয়া আমাকে মুষলের প্রহার করিয়াছিল, তাহাতে আমার অংশকূট ভগ্ন হইয়াছিল; এইরূপে আমাকে আহত করায়, দীর্ঘদিন জীবিত থাকিতে পারি নাই।

২৯৪. আমি মৃত্যুর পর সেই দুঃখ হইতে বিমুক্ত হইয়াছি এবং সে-স্থান হইতে চ্যুত হইয়া তাবতিংস দেবলোকে উৎপন্ন হইয়াছি।

২৯৫. তদ্ধেতু আমি এইরূপ বর্ণসম্পন্না হইয়াছি, সেই কুশলের বলেই এই স্থানে সুফল লাভ করিতেছি, সেই পুণ্যের প্রভাবেই আমার মনোজ্ঞ যেকোনো ভোগসম্পত্তি উৎপন্ন হইতেছে। হে মহানুভবসম্পন্ন ভিক্ষু, আপনার নিকট প্রকাশ করিতেছি, আমি মনুষ্য হইয়া যাহা কিছু পুণ্যকর্ম করিয়াছিলাম, সেই পুণ্যপ্রভাবেই আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি এবং আমার শরীরের বর্ণে সকল দিক প্রভাসিত হইতেছে।

উলার বিমানকাহিনি সমাপ্ত।


 

২. ইক্ষুদায়িকা বিমানকাহিনি
২৯৬. ব্রহ্মাসদৃশ সুন্দর, বর্ণ, যশ ও অনুভাববলে ত্রিদশালয়ের ইন্দ্র ও অন্যান্য দেবগণকে অতিক্রমপূর্বক দেবমনুষ্যলোক প্রভাসিত করিয়া চন্দ্র-সূর্যের ন্যায় বিরোচিত হইতেছ।

২৯৭. উৎপল মালাধারিণী, রত্নময় পুষ্পশোভিনী, কাঞ্চনের ন্যায় ত্বকবিশিষ্টা, অলংকৃতা ও উত্তম বস্ত্রধারিণী হে সুন্দরী দেবতে, তোমাকে জিজ্ঞাসা করিতেছি, আমাকে যে বন্দনা করিতেছ, তুমি কে?

২৯৮. হে যশস্বিনী, তুমি পূর্বজন্মে মনুষ্যকুলে উৎপন্ন হইয়া কী কর্ম সম্পাদন করিয়াছিলে? দান, শীল অথবা সংযমাদির কোন কর্ম সুসম্পাদন করিয়া সুগতিতে উৎপন্ন হইয়াছ? হে দেবতে, তোমাকে জিজ্ঞাসা করিতেছি, ইহা কোন কর্মের ফল, তাহা আমাকে প্রকাশ করিয়া বল।’

দেবকন্যা বলিলেন :

২৯৯. ‘ভন্তে, অধুনা (অদ্য) এই গ্রামেই আমাদের গৃহে আপনি ভিক্ষার জন্য গিয়াছিলেন, আমি প্রসন্নচিত্তে অনুপম প্রীতিসহকারে আপনাকে ইক্ষুখণ্ড দান দিয়াছিলাম।

৩০০. পরে শাশুড়ি আমাকে জিজ্ঞাসা করিলেন, ‘বধূ, ইক্ষু কোথায়? ফেলে দিয়েছিস কি?’ আমি বলিলাম, তা ফেলে দিইনি, অথবা আমি খাইনি, আমি স্বয়ং তা একজন শান্ত অর্হৎ ভিক্ষুকে দান দিয়েছি।

৩০১. ‘ইহা তোমার নয়, এ সম্পত্তি আমার’ এই বলিয়া শাশুড়ি আমাকে তিরস্কার করিলেন এবং পিড়া দ্বারা প্রহার করিলেন, ইহাতে আমার মৃত্যু হইল। আমি তথা হইতে চ্যুত হইয়া দেবলোকে উৎপন্ন হইয়াছি।

৩০২. আমি সেই একমাত্র কুশলকর্ম সম্পাদন করাতে, এখন আপন সুখদায়ক কর্মফল অনুভব করিতেছি, দেবগণের সহিত বিচরণ করিতেছি এবং পঞ্চকামগুণে প্রমোদিতা হইতেছি।

২০৩. আমি সেই একমাত্র কুশলকর্ম সম্পাদন করাতে, এখন স্বকীয় সুখদায়ক কর্মফল অনুভব করিতেছি। [সেই পুণ্যপ্রভাবেই] আমি ত্রিদশালয়ে দেবেন্দ্রের ন্যায় সুরক্ষিতা এবং পঞ্চকামগুণসম্পন্না।

৩০৪. মহাবিপাকদায়ক ইক্ষুদানেই আমার ঈদৃশ অপ্রমাণ পুণ্যফল লব্ধ হইতেছে; তাহার ফলেই এখন আমি দেবতাদের সহিত বিচরণ করিতেছি এবং পঞ্চকামগুণে প্রমোদিতা হইতেছি।

৩০৫. ইক্ষুদানের মহাতেজবন্ত পুণ্যপ্রভাবে আমি ঈদৃশ অপ্রমাণ ফল লাভ করিতেছি। তাহার ফলেই এখন আমি দেবেন্দ্রের ন্যায় ত্রিদশালয়ে সুরক্ষিতা হইতেছি এবং সহস্র লোচনের ন্যায় নন্দনবনে আনন্দ লাভ করিতেছি।

৩০৬. ভন্তে, আপনা হেন অনুকম্পাকারী প্রজ্ঞাবানের নিকট উপস্থিত হইয়া আমি বন্দনা করিলে, আপনি আমার কুশল সম্বন্ধে জিজ্ঞাসা করিয়াছিলেন, তৎপর আমি প্রসন্নচিত্তে অনুপম প্রীতির সহিত আপনাকে ইক্ষুখণ্ড দান দিয়াছিলাম।

ইক্ষুদায়িকা বিমানকাহিনি সমাপ্ত।


 

৩. পর্যঙ্ক বিমানকাহিনি
৩০৭. ‘হে মহানুভবসম্পন্নে দেবতে, তুমি মণি ও স্বর্ণময় বিচিত্র শ্রেষ্ঠ পর্যঙ্কে পুষ্পবিকীর্ণ অতি উৎকৃষ্ট শয্যায় বিবিধ ঋদ্ধি প্রকাশ করিয়া অবস্থান করিতেছ।

৩০৮. চতুর্দিকে এই অপ্সরাগণ নৃত্য-গীতে তোমার আনন্দ বর্ধন করিতেছে। হে মহাপ্রভাবসম্পন্নে দেবী, তুমি মনুষ্যলোকে কোন পুণ্যকর্ম সম্পাদন করিয়া এমন দিব্যঋদ্ধি প্রাপ্ত হইয়াছ? তোমার শরীরবর্ণ সর্বদিক আলোকিত করিতেছে, কোন কুশলকর্মের প্রভাবে ঈদৃশী জ্যোতির্ময়ী পুণ্য ঋদ্ধিসম্পন্না হইয়াছ?

দেবকন্যা বলিলেন :

৩০৯. ‘আমি ভূলোকে মানবীরূপে উৎপন্ন হইয়া কোনো ধনাঢ্যকুলে পুত্রবধূ হইয়াছিলাম। তথায় আমি অক্রোধিনী, স্বামীর অনুগতা ও উপোসথ পালনে অপ্রমত্তা ছিলাম।

৩১০. আমি পূর্বজন্মে মানবী অবস্থায় যুবক স্বামীর ভদ্রাস্ত্রী ও প্রসন্নচিত্তে থাকিয়া পতিকে সন্তুষ্ট করিয়াছিলাম। আমি দিবা-রাত্রি স্বামীর মনোরঞ্জনকারিণী ও শীলবতী ছিলাম।

৩১১. আমি প্রাণিহত্যা ও চুরি হইতে বিরতা থাকিয়া কায়িক কর্মে সুপরিশুদ্ধ ছিলাম। [স্বামী ব্যতীত পরপুরুষ-গমন বিরতি-হেতু] ব্রহ্মচর্যপরায়ণা ও মদ্যপানে বিরতা ছিলাম। কোনোদিন মিথ্যাকথা বলি নাই, এইরূপে আমি শীলসমূহ পরিপূর্ণভাবে রক্ষা করিতাম।

৩১২. আমি প্রসন্নচিত্তে প্রতিপক্ষের চতুর্দশী, পঞ্চদশী ও অষ্টমী এবং প্রাতিহার্য পক্ষে অষ্টাঙ্গিক উপোসথশীল পালন করিয়াছিলাম, এইরূপে আমি প্রীতিমনে যথাধর্ম আচরণ করিতাম।

৩১৩. আমি পূর্বজন্মে সুখবিপাকদায়ক উত্তম অষ্টাঙ্গবিশিষ্ট আর্যশীলরূপ কুশলকর্ম সম্পাদনে নিরতা থাকিয়া পতির কল্যাণাকাঙ্ক্ষিণী ও পতির বশানুবর্তিনী হইয়া, সুগতের শ্রাবিকারূপে অবস্থান করিতেছিলাম।

৩১৪. আমি মনুষ্যলোকে ঈদৃশ কুশলকর্ম সম্পাদনে মরণান্তে ঊর্ধ্বগামিনী হইয়া সুগতিতে আসিয়া দেবঋদ্ধি ইত্যাদি বিবিধ দিব্যসম্পত্তির অধিকারিণী হইয়াছি।

৩১৫. মনোরম শ্রেষ্ঠ বিমান প্রাসাদে অপ্সরাগণ পরিবৃতা, স্বয়ংপ্রভা ও দীর্ঘায়ুসম্পন্না হইয়া দেববিমানে উৎপন্ন হইয়াছি; দেবগণ আমাকে সর্বদা অভিনন্দিত করেন।

পর্যঙ্ক বিমানকাহিনি সমাপ্ত।


 

৪. লতা বিমানকাহিনি
৩১৬. ‘চারি মহারাজের শ্রেষ্ঠ শ্রীসম্পন্ন বৈশ্রবণ মহারাজের কন্যা লতা, সজ্জা, পবরা, অচ্চিমুখী ও সুতা নাম্নী কান্তিমতী দেববালাগণ ধর্মগুণের দ্বারা শোভা পাইতেছেন।

৩১৭. এই পঞ্চ দেবললনা শীতল জলসম্পন্না, উৎপল সমাকীর্ণা, নির্ভয়া কোন নদীতে [হিমালয়ের অনোতত্ত হ্রদ হইতে নিষ্ক্রান্ত কোনো এক নদীমুখে] স্নান করিবার জন্য আসিয়াছিলেন। সেই দেববালাগণ তথায় স্নান করিয়া সন্তুষ্ট হইলেন এবং নাচিয়া-গাহিয়া সুতা লতাকে বলিলেন :

৩১৮. ‘হে উৎপল মালা ধারিণী, আবেলিনী, কাঞ্চনের ন্যায় ত্বকসম্পন্না, নীলোৎপল কেশরবর্ণ তাম্রচক্ষুবিশিষ্টা [শারদীয়] আকাশের ন্যায় [বিশুদ্ধ অঙ্গ-প্রত্যঙ্গ-হেতু] শোভনে ও দীর্ঘায়ুসম্পন্না দেবতে, তোমাকে জিজ্ঞাসা করিতেছি, তোমার পরিবারসম্পত্তি ও সুকীর্তি কোন কুশলকর্মের দ্বারা লাভ করিয়াছ?

৩১৯. ভদ্রে, তুমি কোন কুশলকর্মের প্রভাবে পতির প্রিয়তরা হইয়াছ? রূপসম্পত্তিতে বিশিষ্টা রূপবতী হইয়াছ? নৃত্য, গীত ও বাদ্যে যে তুমি সুচতুরা। দেবপুত্র ও দেবকন্যাগণ যে [লতা কোথায়? লতা কী করিতেছে? তোমার রূপ ও নৃত্যাদি শিল্প দেখিবার জন্য] জিজ্ঞাসা করে। তোমার সেই কুশলকর্ম সম্বন্ধে আমাদের নিকট প্রকাশ করিয়া বলো।’

লতা প্রত্যুত্তরে বলিলেন :

৩২০. ‘আমি মনুষ্যকুলে উৎপন্ন হইয়া প্রভূত ভোগসম্পত্তিসম্পন্নকুলে পুত্রবধূ হইয়াছিলাম, আমি অক্রোধিনী, স্বামীর অনুবর্তিনী ও উপোসথ পালনে অপ্রমত্তা ছিলাম।

৩২১. আমি মানবকুলে উৎপন্ন হইয়া তরুণী অবস্থায় পাপহীনা ও প্রসন্নচিত্তসম্পন্না হইয়া দেবর, শ্বশুর, শাশুড়ি, দাস-দাসীসহ পতিকে সন্তুষ্ট করিয়াছিলাম; তথায় বধূ অবস্থায় আমার এই যশ সঞ্চিত হইয়াছিল।

৩২২. আমি সেই কুশলকর্মের দ্বারা আয়ু, বর্ণ, সুখ ও বল এই চারি বিষয়ে অন্য হইতে অধিকতর লাভবতী হইয়াছিলাম, তাই আমি অপ্রমাণ ক্রীড়ারতি উপভোগ করিতেছি।’

৩২৩. [আমাদের জ্যেষ্ঠ ভগ্নী] এই লতা যাহা বলিল, তাহা তোমরা শুনিলে কি? [সুতা ইহা ভগ্নীদের নিকট জিজ্ঞাসা করিলেন] আমরা তাহাকে যাহা জিজ্ঞাসা করিয়াছি, তাহা আমাদিগকে প্রকাশ করিয়া বলিয়াছে। আমাদের নারীদের পক্ষে পতিই একমাত্র শ্রেষ্ঠতর, পতিই নারীদের গতি, পতিই নারীদের শ্রেষ্ঠ দেবতা।

৩২৪. আমাদের আপন আপন স্বামীর প্রতি [পূর্বোত্থানাদি] আচরিতব্য ধর্মসমূহ আচরণ করিব, যেহেতু [স্বামীর প্রতি আচরিতব্য ধর্মসমূহ আচরণ করিলে] স্ত্রীলোকেরা পতিব্রতা অভিহিতা হয়। আমরা সকলে স্বামীর প্রতি যথাধর্ম আচরণ করিয়া, এই লতা যাহা [যেই সম্পত্তি লাভ হইবে বলিয়া] বলিতেছে, তাহা লাভ করিব।

৩২৫. পর্বত-গহনবনে গোচর-প্রতিপন্ন সিংহ যেমন মহিন্ধর নামক পর্বতে অবস্থান করত অন্যান্য চতুষ্পদ হস্তী প্রভৃতি হীনবল জন'কে পরাজয়পূর্বক হত্যা করিয়া মাংস ভোজন করে;

৩২৬. তদ্রূপ ইহলোকে স্বামীর আশ্রয়ে অবস্থানকারিণী, পতির অনুকূল ব্রত সম্পাদনকারিণী, ধর্মাচরণকারিণী শ্রদ্ধাবতী আর্যশ্রাবিকা ক্রোধ ধ্বংসপূর্বক, কৃপণতা পরাজয় করিয়া দেবলোকে প্রমোদিতা হয়।

লতা বিমানকাহিনি সমাপ্ত।


 

৫. গুত্তিল বিমানকাহিনি
৩২৭. ‘দেবরাজ, আমি মুসিল নামক শিষ্যকে সপ্ততন্ত্রী হইতে যাহাতে সুমধুর রমণীয় শব্দ প্রকাশ পায়, এমন বাদ্য শিক্ষা দিয়াছি। কিন্তু সেই মুসিল এখন আমাকে রঙ্গমঞ্চে আহ্বান করিতেছে। হে দেবরাজ, আপনি আমার সহায় হউন।’

৩২৮. ‘আমি আপনার সহায় হইব, আমি আচার্যপূজক; তাদৃশ আচার্য শিষ্য কর্তৃক কিরূপে পরাজিত হইবে? অধিকন্তু আচার্যই শিষ্যকে পরাজয় করিবে।’

৩২৯. হে দেবী, ওষধী তারকার ন্যায় অভিরূপবর্ণে সর্বদিক প্রভাসিত করিয়া যে তুমি অবস্থান করিতেছ!

৩৩০. কোন পুণ্যের ফলে তুমি এইরূপ উজ্জ্বল শরীরবর্ণ লাভ করিয়াছ? কোন কুশলের বলে এই স্থানে তোমার এইরূপ সুফল উৎপন্ন হইতেছে? কোন সুকৃতির প্রভাবে তোমার মনোজ্ঞ যেকোনো ভোগসম্পত্তি উৎপন্ন হইতেছে?

৩৩১. হে মহানুভবসম্পন্নে দেবী, আমি তোমাকে ইহা জিজ্ঞাসা করিতেছি, তুমি মনুষ্যলোকে কোন পুণ্যকর্ম সম্পাদন করিয়াছিলে? তোমার শরীরবর্ণ যে দশ দিক প্রভাসিত করিতেছে, কোন কুশলকর্মের প্রভাবে তুমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছ?

৩৩২. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবকন্যা যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

৩৩৩. ‘উত্তম বস্ত্রদায়িকা নারী নরনারীর মধ্যে শ্রেষ্ঠ হয়, এইরূপ প্রিয়বস্তু দায়িকা নারী তাহার প্রার্থিত দিব্য, মনোময় স্থান লাভ করে।

৩৩৪. তাই আমার বিমান দেখো, আমি যথেচ্ছিত রূপধারিণী অপ্সরা হইয়াছিল, আমি সহস্র অপ্সরার মধ্যে শ্রেষ্ঠ অপ্সরা; পুণ্যের [উত্তম বস্তুদানের] ফল দেখ।

৩৩৫. তদ্ধেতু আমি এইরূপ বর্ণসম্পন্না হইয়াছি, সেই কুশলের বলেই এই স্থানে সুফল লাভ করিতেছি, সেই পুণ্যের প্রভাবেই আমার মনোজ্ঞ যেকোনো ভোগসম্পত্তি উৎপন্ন হইতেছে।

৩৩৬. হে মহানুভবসম্পন্ন ভিক্ষু, আপনার নিকট প্রকাশ করিতেছি, আমি মনুষ্য হইয়া যাহা কিছু পুণ্যকর্ম করিয়াছিলাম, সেই পুণ্যপ্রভাবেই আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি এবং আমার শরীরের বর্ণে সকল দিক প্রভাসিত হইতেছে।

৩৩৭. হে দেবী, ওষধী তারকার ন্যায়... অবস্থান করিতেছ!

৩৩৮. কোন পুণ্যের ফলে... ভোগসম্পত্তি উৎপন্ন হইতেছে?

৩৩৯. হে মহানুভবসম্পন্নে দেবী,... পুণ্যঋদ্ধিসম্পন্না হইয়াছ?

৩৪০. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবকন্যা যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

৩৪১. [রত্নত্রয়ের পূজার জন্য] উত্তম পুষ্পদায়িকা নারী নরনারীর মধ্যে শ্রেষ্ঠ হয়, এইরূপ প্রিয়বস্তু দায়িকা নারী তাহার প্রার্থিত দিব্য, মনোময় স্থান লাভ করে।

৩৪২. তাই আমার বিমান দেখো, আমি যথেচ্ছিত রূপধারিণী অপ্সরা হইয়াছিল, আমি সহস্র অপ্সরার মধ্যে শ্রেষ্ঠ অপ্সরা; পুণ্যের [উত্তম বস্তুদানের] ফল দেখ।

৩৪৩. তদ্ধেতু আমি এইরূপ বর্ণসম্পন্না হইয়াছি, সেই কুশলের বলেই এই স্থানে সুফল লাভ করিতেছি, সেই পুণ্যের প্রভাবেই আমার মনোজ্ঞ যেকোনো ভোগসম্পত্তি উৎপন্ন হইতেছে।

৩৪৪. হে মহানুভবসম্পন্ন ভিক্ষু, আপনার নিকট প্রকাশ করিতেছি, আমি মনুষ্য হইয়া যাহা কিছু পুণ্যকর্ম করিয়াছিলাম, সেই পুণ্যপ্রভাবেই আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি এবং আমার শরীরের বর্ণে সকল দিক প্রভাসিত হইতেছে।

৩৪৫. হে দেবী, ওষধী তারকার ন্যায়... অবস্থান করিতেছ!

৩৪৬. কোন পুণ্যের ফলে... ভোগসম্পত্তি উৎপন্ন হইতেছে?

৩৪৭. হে মহানুভবসম্পন্নে দেবী,... পুণ্যঋদ্ধিসম্পন্না হইয়াছ?

৩৪৮. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবকন্যা যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

৩৪৯. [চন্দন গন্ধাদি] উত্তম সুগন্ধদ্রব্য দায়িকা নারী... মনোময় স্থান লাভ করে।

৩৫০. তাই আমার বিমান দেখো, আমি যথেচ্ছিত রূপধারিণী অপ্সরা হইয়াছিল, আমি সহস্র অপ্সরার মধ্যে শ্রেষ্ঠ অপ্সরা; পুণ্যের [উত্তম বস্তুদানের] ফল দেখ।

৩৫১. তদ্ধেতু আমি এইরূপ বর্ণসম্পন্না হইয়াছি, সেই কুশলের বলেই এই স্থানে সুফল লাভ করিতেছি, সেই পুণ্যের প্রভাবেই আমার মনোজ্ঞ যেকোনো ভোগসম্পত্তি উৎপন্ন হইতেছে।

৩৫২. হে মহানুভবসম্পন্ন ভিক্ষু, আপনার নিকট প্রকাশ করিতেছি, আমি মনুষ্য হইয়া যাহা কিছু পুণ্যকর্ম করিয়াছিলাম, সেই পুণ্যপ্রভাবেই আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি এবং আমার শরীরের বর্ণে সকল দিক প্রভাসিত হইতেছে।

৩৫৩. হে দেবী, ওষধী তারকার ন্যায়... অবস্থান করিতেছ!

৩৫৪. কোন পুণ্যের ফলে... ভোগসম্পত্তি উৎপন্ন হইতেছে?

৩৫৫. হে মহানুভবসম্পন্নে দেবী,... পুণ্যঋদ্ধিসম্পন্না হইয়াছ?

৩৫৬. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবকন্যা যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

৩৫৭. উত্তম ফলদায়িকা নারী... মনোময় স্থান লাভ করে।

৩৫৮. তাই আমার বিমান দেখো, আমি যথেচ্ছিত রূপধারিণী অপ্সরা হইয়াছিল, আমি সহস্র অপ্সরার মধ্যে শ্রেষ্ঠ অপ্সরা; পুণ্যের [উত্তম বস্তুদানের] ফল দেখ।

৩৫৯. তদ্ধেতু আমি এইরূপ বর্ণসম্পন্না হইয়াছি, সেই কুশলের বলেই এই স্থানে সুফল লাভ করিতেছি, সেই পুণ্যের প্রভাবেই আমার মনোজ্ঞ যেকোনো ভোগসম্পত্তি উৎপন্ন হইতেছে।

৩৬০. হে মহানুভবসম্পন্ন ভিক্ষু, আপনার নিকট প্রকাশ করিতেছি, আমি মনুষ্য হইয়া যাহা কিছু পুণ্যকর্ম করিয়াছিলাম, সেই পুণ্যপ্রভাবেই আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি এবং আমার শরীরের বর্ণে সকল দিক প্রভাসিত হইতেছে।

৩৬১. হে দেবী, ওষধী তারকার ন্যায়... অবস্থান করিতেছ!

৩৬২. কোন পুণ্যের ফলে... ভোগসম্পত্তি উৎপন্ন হইতেছে?

৩৬৩. হে মহানুভবসম্পন্নে দেবী,... পুণ্যঋদ্ধিসম্পন্না হইয়াছ?

৩৬৪. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবকন্যা যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

৩৬৫. উত্তম রসদায়িকা নারী... মনোময় স্থান লাভ করে।

৩৬৬. তাই আমার বিমান দেখো, আমি যথেচ্ছিত রূপধারিণী অপ্সরা হইয়াছিল, আমি সহস্র অপ্সরার মধ্যে শ্রেষ্ঠ অপ্সরা; পুণ্যের [উত্তম বস্তুদানের] ফল দেখ।

৩৬৭. তদ্ধেতু আমি এইরূপ বর্ণসম্পন্না হইয়াছি, সেই কুশলের বলেই এই স্থানে সুফল লাভ করিতেছি, সেই পুণ্যের প্রভাবেই আমার মনোজ্ঞ যেকোনো ভোগসম্পত্তি উৎপন্ন হইতেছে।

৩৬৮. হে মহানুভবসম্পন্ন ভিক্ষু, আপনার নিকট প্রকাশ করিতেছি, আমি মনুষ্য হইয়া যাহা কিছু পুণ্যকর্ম করিয়াছিলাম, সেই পুণ্যপ্রভাবেই আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি এবং আমার শরীরের বর্ণে সকল দিক প্রভাসিত হইতেছে।

৩৬৯. হে দেবী, ওষধী তারকার ন্যায়... অবস্থান করিতেছ!

৩৭০. কোন পুণ্যের ফলে... ভোগসম্পত্তি উৎপন্ন হইতেছে?

৩৭১. হে মহানুভবসম্পন্নে দেবী,... পুণ্যঋদ্ধিসম্পন্না হইয়াছ?

৩৭২. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবকন্যা যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

৩৭৩. আমি ভগবান কাশ্যপ বুদ্ধের স্তূপে গন্ধ-পঞ্চাঙ্গুলি দিয়াছিলাম...।

৩৭৪. তাই আমার বিমান দেখো, আমি যথেচ্ছিত রূপধারিণী অপ্সরা হইয়াছিল, আমি সহস্র অপ্সরার মধ্যে শ্রেষ্ঠ অপ্সরা; পুণ্যের [উত্তম বস্তুদানের] ফল দেখ।

৩৭৫. তদ্ধেতু আমি এইরূপ বর্ণসম্পন্না হইয়াছি, সেই কুশলের বলেই এই স্থানে সুফল লাভ করিতেছি, সেই পুণ্যের প্রভাবেই আমার মনোজ্ঞ যেকোনো ভোগসম্পত্তি উৎপন্ন হইতেছে।

৩৭৬. হে মহানুভবসম্পন্ন ভিক্ষু, আপনার নিকট প্রকাশ করিতেছি, আমি মনুষ্য হইয়া যাহা কিছু পুণ্যকর্ম করিয়াছিলাম, সেই পুণ্যপ্রভাবেই আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি এবং আমার শরীরের বর্ণে সকল দিক প্রভাসিত হইতেছে।

৩৭৭. হে দেবী, ওষধী তারকার ন্যায়... অবস্থান করিতেছ!

৩৭৮. কোন পুণ্যের ফলে... ভোগসম্পত্তি উৎপন্ন হইতেছে?

৩৭৯. হে মহানুভবসম্পন্নে দেবী,... পুণ্যঋদ্ধিসম্পন্না হইয়াছ?

৩৮০. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবকন্যা যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

৩৮১. আমি ভিক্ষু ও ভিক্ষুণীদিগকে পথ দিয়া চলিয়া যাইতে দেখিয়াছিলাম; তাঁহাদের নিকট ধর্ম শুনিয়া এক দিবস উপোসথ পালন করিয়াছিলাম।

৩৮২. তাই আমার বিমান দেখো, আমি যথেচ্ছিত রূপধারিণী অপ্সরা হইয়াছিল, আমি সহস্র অপ্সরার মধ্যে শ্রেষ্ঠ অপ্সরা; পুণ্যের [উত্তম বস্তুদানের] ফল দেখ।

৩৮৩. তদ্ধেতু আমি এইরূপ বর্ণসম্পন্না হইয়াছি, সেই কুশলের বলেই এই স্থানে সুফল লাভ করিতেছি, সেই পুণ্যের প্রভাবেই আমার মনোজ্ঞ যেকোনো ভোগসম্পত্তি উৎপন্ন হইতেছে।

৩৮৪. হে মহানুভবসম্পন্ন ভিক্ষু, আপনার নিকট প্রকাশ করিতেছি, আমি মনুষ্য হইয়া যাহা কিছু পুণ্যকর্ম করিয়াছিলাম, সেই পুণ্যপ্রভাবেই আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি এবং আমার শরীরের বর্ণে সকল দিক প্রভাসিত হইতেছে।

৩৮৫. হে দেবী, ওষধী তারকার ন্যায়... অবস্থান করিতেছ!

৩৮৬. কোন পুণ্যের ফলে... ভোগসম্পত্তি উৎপন্ন হইতেছে?

৩৮৭. হে মহানুভবসম্পন্নে দেবী,... পুণ্যঋদ্ধিসম্পন্না হইয়াছ?

৩৮৮. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবকন্যা যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

৩৮৯. আমি জলে স্থিতাবস্থায় ছিলাম, তখন একজন ভিক্ষুকে প্রসন্নচিত্তে [মুখ ধুইবার ও পানীয়] জল দিয়াছিলাম...

৩৯০. তাই আমার বিমান দেখো, আমি যথেচ্ছিত রূপধারিণী অপ্সরা হইয়াছিল, আমি সহস্র অপ্সরার মধ্যে শ্রেষ্ঠ অপ্সরা; পুণ্যের [উত্তম বস্তুদানের] ফল দেখ।

৩৯১. তদ্ধেতু আমি এইরূপ বর্ণসম্পন্না হইয়াছি, সেই কুশলের বলেই এই স্থানে সুফল লাভ করিতেছি, সেই পুণ্যের প্রভাবেই আমার মনোজ্ঞ যেকোনো ভোগসম্পত্তি উৎপন্ন হইতেছে।

৩৯২. হে মহানুভবসম্পন্ন ভিক্ষু, আপনার নিকট প্রকাশ করিতেছি, আমি মনুষ্য হইয়া যাহা কিছু পুণ্যকর্ম করিয়াছিলাম, সেই পুণ্যপ্রভাবেই আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি এবং আমার শরীরের বর্ণে সকল দিক প্রভাসিত হইতেছে।

৩৯৩. হে দেবী, ওষধী তারকার ন্যায়... অবস্থান করিতেছ!

৩৯৪. কোন পুণ্যের ফলে... ভোগসম্পত্তি উৎপন্ন হইতেছে?

৩৯৫. হে মহানুভবসম্পন্নে দেবী,... পুণ্যঋদ্ধিসম্পন্না হইয়াছ?

৩৯৬. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবকন্যা যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

৩৯৭. উগ্র, ক্রোধী ও নিষ্ঠুর শ্বশুর-শাশুড়িকে ঈর্ষা না করিয়া সযত্নে সেবা করিয়াছিলাম, স্বকীয় শীলে অপ্রমত্তা ছিলাম...

৩৯৮. তাই আমার বিমান দেখো, আমি যথেচ্ছিত রূপধারিণী অপ্সরা হইয়াছিল, আমি সহস্র অপ্সরার মধ্যে শ্রেষ্ঠ অপ্সরা; পুণ্যের [উত্তম বস্তুদানের] ফল দেখ।

৩৯৯. তদ্ধেতু আমি এইরূপ বর্ণসম্পন্না হইয়াছি, সেই কুশলের বলেই এই স্থানে সুফল লাভ করিতেছি, সেই পুণ্যের প্রভাবেই আমার মনোজ্ঞ যেকোনো ভোগসম্পত্তি উৎপন্ন হইতেছে।

৪০০. হে মহানুভবসম্পন্ন ভিক্ষু, আপনার নিকট প্রকাশ করিতেছি, আমি মনুষ্য হইয়া যাহা কিছু পুণ্যকর্ম করিয়াছিলাম, সেই পুণ্যপ্রভাবেই আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি এবং আমার শরীরের বর্ণে সকল দিক প্রভাসিত হইতেছে।

৪০১. হে দেবী, ওষধী তারকার ন্যায়... অবস্থান করিতেছ!

৪০২. কোন পুণ্যের ফলে... ভোগসম্পত্তি উৎপন্ন হইতেছে?

৪০৩. হে মহানুভবসম্পন্নে দেবী,... পুণ্যঋদ্ধিসম্পন্না হইয়াছ?

৪০৪. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবকন্যা যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

৪০৫. আমি প্রয়োজনীয় কাজে আলস্যহীনা পরের সেবাকারিণী দাসী ছিলাম; আমি অক্রোধিনী, অভিমানহীনা ছিলাম; যাচকদিগকে নিজের লব্ধাংশের কিছু প্রদান করিতাম...

৪০৬. তাই আমার বিমান দেখো, আমি যথেচ্ছিত রূপধারিণী অপ্সরা হইয়াছিল, আমি সহস্র অপ্সরার মধ্যে শ্রেষ্ঠ অপ্সরা; পুণ্যের [উত্তম বস্তুদানের] ফল দেখ।

৪০৭. তদ্ধেতু আমি এইরূপ বর্ণসম্পন্না হইয়াছি, সেই কুশলের বলেই এই স্থানে সুফল লাভ করিতেছি, সেই পুণ্যের প্রভাবেই আমার মনোজ্ঞ যেকোনো ভোগসম্পত্তি উৎপন্ন হইতেছে।

৪০৮. হে মহানুভবসম্পন্ন ভিক্ষু, আপনার নিকট প্রকাশ করিতেছি, আমি মনুষ্য হইয়া যাহা কিছু পুণ্যকর্ম করিয়াছিলাম, সেই পুণ্যপ্রভাবেই আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি এবং আমার শরীরের বর্ণে সকল দিক প্রভাসিত হইতেছে।

৪০৯. হে দেবী, ওষধী তারকার ন্যায়... অবস্থান করিতেছ!

৪১০. কোন পুণ্যের ফলে... ভোগসম্পত্তি উৎপন্ন হইতেছে?

৪১১. হে মহানুভবসম্পন্নে দেবী,... পুণ্যঋদ্ধিসম্পন্না হইয়াছ?

৪১২. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবকন্যা যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

৪১৩. আমি ভিক্ষাচরণকারীকে পায়সান্ন দিয়াছিলাম, এই কুশলকর্মে সুগতিতে উৎপন্ন হইয়া আনন্দ উপভোগ করিতেছি...

৪১৪. তাই আমার বিমান দেখো, আমি যথেচ্ছিত রূপধারিণী অপ্সরা হইয়াছিল, আমি সহস্র অপ্সরার মধ্যে শ্রেষ্ঠ অপ্সরা; পুণ্যের [উত্তম বস্তুদানের] ফল দেখ।

৪১৫. তদ্ধেতু আমি এইরূপ বর্ণসম্পন্না হইয়াছি, সেই কুশলের বলেই এই স্থানে সুফল লাভ করিতেছি, সেই পুণ্যের প্রভাবেই আমার মনোজ্ঞ যেকোনো ভোগসম্পত্তি উৎপন্ন হইতেছে।

৪১৬. হে মহানুভবসম্পন্ন ভিক্ষু, আপনার নিকট প্রকাশ করিতেছি, আমি মনুষ্য হইয়া যাহা কিছু পুণ্যকর্ম করিয়াছিলাম, সেই পুণ্যপ্রভাবেই আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি এবং আমার শরীরের বর্ণে সকল দিক প্রভাসিত হইতেছে।

৪১৭. হে দেবী, ওষধী তারকার ন্যায়... অবস্থান করিতেছ!

৪১৮. কোন পুণ্যের ফলে... ভোগসম্পত্তি উৎপন্ন হইতেছে?

৪১৯. হে মহানুভবসম্পন্নে দেবী,... পুণ্যঋদ্ধিসম্পন্না হইয়াছ?

৪২০. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবকন্যা যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

৪২১. আমি ভালো গুড় দিয়াছিলাম...

৪২২. তাই আমার বিমান দেখো, আমি যথেচ্ছিত রূপধারিণী অপ্সরা হইয়াছিল, আমি সহস্র অপ্সরার মধ্যে শ্রেষ্ঠ অপ্সরা; পুণ্যের [উত্তম বস্তুদানের] ফল দেখ।

৪২৩. তদ্ধেতু আমি এইরূপ বর্ণসম্পন্না হইয়াছি, সেই কুশলের বলেই এই স্থানে সুফল লাভ করিতেছি, সেই পুণ্যের প্রভাবেই আমার মনোজ্ঞ যেকোনো ভোগসম্পত্তি উৎপন্ন হইতেছে।

৪২৪. হে মহানুভবসম্পন্ন ভিক্ষু, আপনার নিকট প্রকাশ করিতেছি, আমি মনুষ্য হইয়া যাহা কিছু পুণ্যকর্ম করিয়াছিলাম, সেই পুণ্যপ্রভাবেই আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি এবং আমার শরীরের বর্ণে সকল দিক প্রভাসিত হইতেছে।

৪২৫. হে দেবী, ওষধী তারকার ন্যায়... অবস্থান করিতেছ!

৪২৬. কোন পুণ্যের ফলে... ভোগসম্পত্তি উৎপন্ন হইতেছে?

৪২৭. হে মহানুভবসম্পন্নে দেবী,... পুণ্যঋদ্ধিসম্পন্না হইয়াছ?

৪২৮. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবকন্যা যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

৪২৯. আমি ইক্ষুখণ্ড দিয়াছিলাম...

৪৩৭. আমি তিন্দুকফল (গাবফল) দিয়াছিলাম...

৪৪৫. আমি কাঁকুড় দিয়াছিলাম...

৪৫৩. আমি শসা দিয়াছিলাম...

৪৬১. আমি এক প্রকার লতাফল দিয়াছিলাম...

৪৬৯. আমি পানিফল দিয়াছিলাম...

৪৭৭. আমি অগ্নিভাজন দিয়াছিলাম...

৪৮৫. আমি একমুষ্টি শাক দিয়াছিলাম...

৪৯৩. আমি একমুষ্টি পুষ্প দিয়াছিলাম...

৫০১. আমি মুলা দিয়াছিলাম...

৫০৬. আমি একমুষ্টি নিম্বপত্র দিয়াছিলাম...

৫১৭. আমি আম্রকাঞ্জিক দিয়াছিলাম...

৫২৫. আমি দ্রোণী মাজনী দিয়াছিলাম...

৫৩৩. আমি কটিবন্ধনী দিয়াছিলাম...

৫৪১. আমি অংশবন্ধন দিয়াছিলাম...

৫৪৬. আমি চীবর তালি দিবার বস্ত্রখণ্ড দিয়াছিলাম...

৫৫৭. আমি চতুষ্কোণবিশিষ্ট ব্যজনী দিয়াছিলাম...

৫৬৫. আমি তালপত্রের গোলাকার ব্যজনী দিয়াছিলাম...

৫৭৩. আমি ময়ূরপালক নির্মিত ব্যজনী দিয়াছিলাম...

৫৮১. আমি ছত্র দিয়াছিলাম...

৫৮৬. আমি জুতা দিয়াছিলাম...

৫৯৭. আমি পিষ্টক দিয়াছিলাম...

৬০৫. আমি মোদক দিয়াছিলাম...

৬১৩. আমি শর্করাবিশিষ্ট খাদ্য দিয়াছিলাম...

৬১৪. তাই আমার বিমান দেখো, আমি যথেচ্ছিত রূপধারিণী অপ্সরা হইয়াছিল, আমি সহস্র অপ্সরার মধ্যে শ্রেষ্ঠ অপ্সরা; পুণ্যের [উত্তম বস্তুদানের] ফল দেখ।

৬১৫. তদ্ধেতু আমি এইরূপ বর্ণসম্পন্না হইয়াছি, সেই কুশলের বলেই এই স্থানে সুফল লাভ করিতেছি, সেই পুণ্যের প্রভাবেই আমার মনোজ্ঞ যেকোনো ভোগসম্পত্তি উৎপন্ন হইতেছে।

৬১৬. হে মহানুভবসম্পন্ন ভিক্ষু, আপনার নিকট প্রকাশ করিতেছি, আমি মনুষ্য হইয়া যাহা কিছু পুণ্যকর্ম করিয়াছিলাম, সেই পুণ্যপ্রভাবেই আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি এবং আমার শরীরের বর্ণে সকল দিক প্রভাসিত হইতেছে।

৬১৭. ‘আমার এই স্থানে আগমন উত্তম হইয়াছে। অদ্য আমার সুপ্রভাত শয্যা হইতে শুভ লগ্নে উঠিয়াছিলাম। [তাহার কারণ] যথাইচ্ছা রূপধারিণী এই সমস্ত দেবকন্যা অপ্সরাদিগকে দেখিতে পাইলাম।

৬১৮. এই সমস্ত কুশলধর্ম সম্বন্ধীয় বিষয় শ্রবণ করিয়া আমিও দান, শীল, সংযম ও ইন্দ্রিয় দমনে বহুবিধ কুশলকর্ম সম্পাদন করিব। আমি নিশ্চয়ই তথায় যাইব, যেখানে গিয়া অনুশোচনা করিতে হয় না।’

গুত্তিল বিমানকাহিনি সমাপ্ত।


 

৬. দদ্দল্ল বিমানকাহিনি
৬১৯. ‘শরীরবর্ণে অতিশয় আভাময়ী ও মহৎ পরিবারসম্পন্না হে যশস্বিনী, তোমার শরীরবর্ণে তাবতিংসের সমস্ত দেবতা বিরোচিত হইতেছে।

৬২০. ইতিপূর্বে তোমাকে দেখি নাই, এই আমার প্রথম দর্শন। তুমি কোন দেবলোক হইতে আসিয়া আমার নাম উচ্চারণ করিয়া সম্বোধন করিতেছ?

সুভদ্রা প্রত্যুত্তরে বলিলেন :

৬২১. ‘হে ভদ্রে, আমি পূর্বজন্মে মনুষ্যলোকে সুভদ্রা নামে তোমার [সহোদর] কনিষ্ঠা ভগ্নী ছিলাম এবং তোমার সপত্নী ছিলাম।

৬২২. আমি মৃত্যুর পর [দুঃখভারাক্রান্ত অশুচিপূর্ণ শরীর হইতে] বিমুক্ত হইয়াছি এবং মনুষ্য শরীর ত্যাগ করিয়া নির্মাণরতি দেবলোকে উৎপন্ন হইয়াছি।

ভদ্রা জিজ্ঞাসা করিলেন :

৬২৩. ‘হে সুভদ্রে, নির্মাণরতি দেবলোকে যে তোমার উৎপত্তির কথা বলিলে, বহু কল্যাণকারী মহাপুণ্যবানেরা সেই নির্মাণরতি দেবলোকে উৎপন্ন হইয়া থাকে।

৬২৪-৬২৫. হে যশস্বিনী, তুমি কী প্রকারে, কোন কার্যে এবং কাহার দ্বারা অনুশাসিত হইয়াছিলে ও কোন প্রকার দান অথবা কোন সুন্দর ব্রত সম্পাদনে এইরূপ ঐশ্বর্য ও বিপুল বিশিষ্টতা প্রাপ্ত হইয়াছ? হে দেবতে, তোমাকে জিজ্ঞাসা করিতেছি, কোন পুণ্যের প্রভাবে এইরূপ ফল লাভ করিয়াছ তাহা আমাকে বলো।’

সুভদ্রা বলিলেন :

৬২৬. ‘আমি পূর্বজন্মে আটজন ভিক্ষুকে প্রসন্নচিত্তে স্বীয় হস্তে দানের উপযুক্ত পাত্র সংঘের উদ্দেশ্যে দান দিয়াছিলাম।’

৬২৭. তদ্ধেতু আমি এইরূপ বর্ণসম্পন্না হইয়াছি, সেই কুশলের বলেই এই স্থানে সুফল লাভ করিতেছি, সেই পুণ্যের প্রভাবেই আমার মনোজ্ঞ যেকোনো ভোগসম্পত্তি উৎপন্ন হইতেছে।

৬২৮. হে মহানুভবসম্পন্ন ভিক্ষু, আপনার নিকট প্রকাশ করিতেছি, আমি মনুষ্য হইয়া যাহা কিছু পুণ্যকর্ম করিয়াছিলাম, সেই পুণ্যপ্রভাবেই আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি এবং আমার শরীরের বর্ণে সকল দিক প্রভাসিত হইতেছে।

ভদ্রা বলিলেন :

৬২৯. ‘আমি তোমা হইতেও অধিকতর সংযমী, ব্রহ্মচারী ভিক্ষুদিগকে প্রসন্নচিত্তে স্বহস্তে অন্নপানীয় দান করিয়াছিলাম, তোমা হইতেও বহুতর দান দিয়া নিম্নতর দেবলোকে উৎপন্ন হইয়াছি।

৬৩০. তুমি অল্পমাত্র দান দিয়া কিরূপে এই বিপুল বিশিষ্টতা লাভ করিয়াছ? হে দেবতে, তোমাকে জিজ্ঞাসা করিতেছি, ইহা কোন পুণ্যকর্মের ফল তাহা আমাকে বলো।’

সুভদ্রা বলিলেন :

৬৩১. ‘চিত্তের সন্তোষবর্ধনকারী রেবত স্থবির আমার পরিচিত, তাঁহার সহিত আটজন ভিক্ষুকে দান দিবার জন্য নিমন্ত্রণ করিয়াছিলাম।

৬৩২. সেই রেবত স্থবির আমার হিতার্থী হইয়া অনুকম্পাপূর্বক বলিলেন, ‘সংঘের উদ্দেশ্যে দান দাও।’ আমি তাঁহার সেই উপদেশানুসারে কার্য করিয়াছিলাম।

৬৩৩. সেই সংঘদান অপ্রমাণ পুণ্যক্ষেত্র প্রতিষ্ঠিত হইয়াছিল। তুমি পৌদ্গলিক দান দিয়াছিলে, তাই তোমার দান মহাফলদায়ক হয় নাই।’

ভদ্রা বলিলেন :

৬৩৪. ‘সংঘে দান দিলে যে মহাফল হয়, তাহা আমি এখন জানিলাম। আমি মনুষ্যলোকে যাইয়া বদান্যবতী, কৃপণতাবিহীনা ও অপ্রমত্তা হইয়া পুনঃপুন সংঘক্ষেত্রে দান দিব।

৬৩৫. ‘ভদ্রে, তোমার সহিত যে মন্ত্রণা করিল, এই দেবী কে? সে তাঁহার শরীরবর্ণে তাবতিংসের সমস্ত দেবতাকে পরাজয় করিয়া বিরোচিত হইতেছে।

ভদ্রা বলিলেন :

৬৩৬. হে দেবেন্দ্র, আমরা পূর্বজন্মে মনুষ্যলোকে জন্মধারণ করিয়াছিলাম, তথায় সে আমার সহোদরা কনিষ্ঠা ভগ্নী ও সপত্নী ছিল। সে সংঘক্ষেত্রে দান দিয়া সেই কৃতপুণ্যের প্রভাবে বিরোচিত হইতেছে।

ইন্দ্ররাজ সংঘদানের মহাফল সম্বন্ধে আরও বিশেষভাবে দেখাইবার জন্য বলিলেন :

৬৩৭. হে ভদ্রে, তোমার ভগ্নী পূর্বজন্মে অপ্রমাণ গুণসম্পন্ন সংঘক্ষেত্রে দান দিয়াছিল, সেই হেতু এখন সে বিরোচিত হইতেছে।

৬৩৮. যথায় দান দিয়া মহাফল হয়, দানের ফল সম্বন্ধে তখন আমি বুদ্ধকে জিজ্ঞাসা করিয়াছিলাম, যখন তিনি গৃধ্রকূট পর্বতে অবস্থান করিতেছিলেন।

৬৩৯. পুণ্য আকাঙ্ক্ষী ও প্রতিসন্ধিক্ষণে বিপাকদায়ক কুশলকর্ম সম্পাদনকারী মনুষ্যদিগের দান দিবার সময়, যাঁহাকে দান দিলে মহাফল হয়, [তাহা আমি বুদ্ধের নিকট জিজ্ঞাসা করিয়াছিলাম।]

৬৪০. দাতার বিপাক, প্রাণীদের স্বকীয় পুণ্য ও পুণ্যফল সম্বন্ধে অভিজ্ঞ বুদ্ধ, যাঁহাকে দান দিলে মহাফল হয়, তাহা আমার নিকট প্রকাশ করিয়াছিলেন।

৬৪১. মার্গপ্রতিপন্ন চারি পুদ্গল ও ফলে প্রতিষ্ঠিত চারি পুদ্গল, প্রজ্ঞা-শীলসংযুক্ত ও ঋজুভাবপ্রাপ্ত এই পুদ্গলসমূহ সংঘ নামে অভিহিত।

৬৪২. পুণ্য আকাঙ্ক্ষী ও প্রতিসন্ধিক্ষণে বিপাকদায়ক পুণ্যকারী মনুষ্যগণ দান দিতে হইলে, সংঘের মধ্যে দান দিলেই মহাপুণ্য হয়।

৬৪৩. এই সংঘের গুণ মহৎ, [তাঁহাদিগকে সৎকার করিলে বিপুল ফল প্রদান করে বলিয়া] বিপুল। উদধি নামে অভিহিত সাগর যেমন অপ্রমাণ, সেইরূপ এই আর্য সংঘও [গুণের দ্বারা] অপ্রমাণ। নরবীর বুদ্ধের এই শ্রেষ্ঠ শ্রাবকসংঘ জ্ঞানালোককর ধর্মদেশনা করেন।

৬৪৪. যাহারা সংঘের উদ্দেশ্যে দান দেয়, তাহাদের দান উত্তম দান, উত্তম ত্যাগ ও উত্তম পূজা করা হয়। সংঘের উদ্দেশ্যে প্রদত্ত দান মহৎ ফল প্রদান করে, ইহা লোকবিদ ভগবান বর্ণনা করিয়াছেন।

৬৪৫. জগতে যে কেহ এইরূপ [সংঘে প্রদত্ত] দান সম্বন্ধে বরাংবার স্মরণ করিয়া সৌমনস্য চিত্তে অবস্থান করে, সেই ব্যক্তি কার্পণ্যমল সমূলে বর্জন করিয়া আনন্দময় স্বর্গরাজ্য সম্প্রাপ্ত হয়।

দদ্দল্ল বিমানকাহিনি সমাপ্ত।


 

৭. পেসবতী বিমানকাহিনি
৬৪৬. ‘স্বর্ণ, রৌপ্য, মণি ও স্ফটিকময় জালাচ্ছান্ন, বিবিধ বর্ণের বিচিত্র ভূমিতল, সুরম্য ভবন, সুনির্মিত তোরণ ও সুবর্ণ বালুকাকীর্ণ প্রাঙ্গণযুক্ত এই সুন্দর বিমান দেখিতেছি।

৬৪৭. শারদীয় নভোমণ্ডলে অন্ধকারবিধ্বংসী সহস্র রশ্মিযুক্ত সূর্য যেমন দশ দিক প্রভাসিত করে, তদ্রূপ তোমার এই বিমান রাত্রিকালে আকাশে প্রজ্বলিত ধূমশিখার ন্যায় প্রদীপ্ত হইতেছে।

৬৪৮. বিদ্যুতের ন্যায় নয়ন ঝলসাইয়া আকাশে অবস্থিত এই বিমান, বীণা, মৃদঙ্গ ও করতালাদি বাদ্যধ্বনিতে নিনাদিত; ইন্দ্রপুরের ন্যায় সমৃদ্ধ তোমার এই বিমান মনোজ্ঞ।

৬৪৯. পদ্ম, কুমুদ, উৎপল, নীলোৎপল, যুথিকা, বন্ধুজীবক ও অনোজক পুষ্প প্রভৃতি প্রস্ফুটিত হইয়া রহিয়াছে। কুসুমিত শাল, পুষ্পিত অশোক প্রভৃতি বিবিধ শ্রেষ্ঠ বৃক্ষরাজি সুগন্ধের দ্বারা তোমার বিমানকে সেবা করিতেছে।

৬৫০. হে যশস্বিনী, তোমার বিমান সম্মুখে যেই মণিজাল সদৃশ সলিলসম্পন্না রম্য পুষ্করিণী আছে, তাহার তট, সলল, লাবু ও ভুজক প্রভৃতি সুগন্ধ বৃক্ষে পরিশোভিত। [চতুর্পাশে] বিলম্বিত লতায় সুন্দরভাবে প্রস্ফুটিত পুষ্পরাজি শোভাবর্ধন করিয়াছে।

৬৫১. জলজ পুষ্পজাতি ও সস্থজ বৃক্ষজাতির মধ্যে যাহা যাহা হইতে পারে, তাহা সমস্তই এবং দেবপুত্র, দেববালা ও দিব্য পশু-পক্ষী সবই তোমার বিমানে উৎপন্ন হইয়াছে।

৬৫২. হে সুনয়নে, তুমি যে এইরূপ বিমান লাভ করিয়াছ, তাহা তোমার কোন শম-দমের প্রভাবে? কোন কর্মফলে এই স্থানে জন্ম নিয়াছ? তাহা তোমাকে জিজ্ঞাসা করিতেছি, আমাকে যথাযথ উত্তর প্রদান কর।’

দেবকন্যা প্রত্যুত্তরে বলিলেন :

৬৫৩-৬৫৪. ‘ভন্তে, সঞ্চরণপরায়ণ—সারস, ময়ূর, চকোর, জলে নিমগ্ন হইয়া বিচরণকারী রাজহংস, কারণ্ডব [খড়হংস] ও কোকিলাদি পক্ষীকুল নিনাদিত, শাখা-প্রশাখা শোভিত পাটলি, জাম ও অশোকাদি বিবিধ পুষ্পবৃক্ষ সমলংকৃত এই বিমান যেই কারণে আমি লাভ করিয়াছি, তাহা বলিব, আপনি শ্রবণ করুন।

৬৫৫. ভন্তে, শ্রেষ্ঠরাজ্য মগধের পুরুপার্শ্বে ‘নালক’ নামক একখানা গ্রাম আছে। আমি সেই গ্রামে কোনো [গৃহপতি] কুলে পুত্রবধূ ছিলাম। তথায় আমাকে শেষবতী নামে সকলে জানিত।

৬৫৬. অর্থ-ধর্ম-কুশলোপচিত, দেবমনুষ্যপূজিত, মহৎ ও অপ্রমাণ গুণসম্পন্ন পরিনির্বাণপ্রাপ্ত পূজনীয় উপতিষ্যকে [সারিপুত্র স্থবিরকে] সন্তুষ্টচিত্তে পুষ্পসমূহ [তাঁহার শরীরের উপর] বিকীর্ণ করিয়াছিলাম।

৬৫৭. আমি অনুপাদিশেষ নির্বাণপ্রাপ্ত অন্তিমদেহধারী শ্রেষ্ঠ ঋষিকে পূজা করিয়া, মানবদেহ ত্যাগান্তে তাবতিংস স্বর্গে জন্মধারণপূর্বক এই বিমানে অবস্থান করিতেছি।’

পেসবতী বিমানকাহিনি সমাপ্ত।


 

৮. মল্লিকা বিমানকাহিনি
৬৫৮. ‘পীতবস্ত্র, পীতধ্বজা, পীতালংকার ও সুচার্ব পীতবর্ণ উত্তরীয় দ্বারা ভূষিত হে দেবতে, তুমি অলংকৃতা না হইলেও শোভা পাইয়া থাকিবে, (যেহেতু অলংকাররাজি তোমার অনুপম রূপ-লাবণ্যময় শরীর সম্প্রাপ্ত হইয়া শোভা পাইতেছে।

৬৫৯-৬৬০. স্বর্ণময় অলংকারধারিণী, কাঞ্চনময় কঙ্কন ভূষিতা, হেমজালাচ্ছন্না, স্বর্ণ, মুক্তা, বৈদূর্য, লোহিতঙ্কমণি, মসারগল্লমণি, মসারগল্লসহ লোহিতঙ্কমণি ও কপোতচক্ষু সদৃশ মণি প্রভৃতি বিবিধ রত্নরাজি চিত্রিত মালাধারিণী হে দেবতে, তুমি কে?

৬৬১. এক সমস্ত মালাদামের মধ্যে কোনো কোনো মালাদাম হইলে ময়ূর, হংস ও করবীকের সুমধুর স্বর নিঃসৃত হইতেছে। সেই মালাদামসমূহের স্বর সুদক্ষ বাদ্যকর বাদিত পঞ্চাঙ্গিক তূর্যধ্বনিবৎ শ্রুত হইতেছে।

৬৬২. তোমার রথ সুন্দর মনোরম বিবিধ রত্নে চিত্রিত ও নানাবর্ণের ধাতু বিভিন্নরূপে শোভা পাইতেছে।

৬৬৩. হে কাঞ্চন বিম্ববর্ণে দেবতে, তুমি যেই রথে থাকিয়া এই প্রদেশ প্রভাসিত করিতেছ, এখন তোমাকে জিজ্ঞাসা করিতেছি, ইহা কোন কর্মের প্রভাবে লাভ করিয়াছ, তাহা আমাকে বল।’

৬৬৪. মণি-সুবর্ণনির্মিত, মুক্তাখচিত ও হেমজালচ্ছন্ন [আপাদমস্তক] সুবর্ণজাল [মহালতা প্রসাধন নামক অলংকার] পরিনির্বাপিত অপ্রমাণ গুণসম্পন্ন গৌতম বুদ্ধের শরীরের উপর আমি প্রসন্নচিত্তে পূজা করিয়াছিলাম।

৬৬৫. আমি সেই বুদ্ধের প্রশংসিত কুশলকর্ম সম্পাদন করিয়া শোকবিহীনা, সুখিনী, সম্যক প্রমোদিনী ও নিরাময়ী হইয়াছি।’

মল্লিকা বিমানকাহিনি সমাপ্ত।


 

৯. বিশালাক্ষি বিমানকাহিনি
৬৬৬. ‘রমণীয় চিত্রলতাবনে চতুর্দিকে পরিবৃতা দেববালাদের শ্রেষ্ঠা হে বিপুললোচনে, তুমি কে?

৬৬৭. যখন তাবতিংসবাসী দেবগণ এই চিত্রলতাবনে প্রবেশ করে, তখন চিত্রলতাবনের বিচিত্র প্রভায় রথের সহিত তাহারা বিচিত্র বর্ণ ধারণ করে।

৬৬৮. তুমিও এখানে আসিয়া উদ্যানে বিচরণ করিতেছ, অথচ তোমার শরীরে সেই চিত্র দেখিতেছি না। হে দেবতে, তোমাকে জিজ্ঞাসা করিতেছি, কোন কারণে তোমার শরীরের সৌন্দর্য এইরূপ হইয়াছে? [যদ্বারা চিত্রলতাবনের প্রভা পরাজয় করিতে সমর্থ হইয়াছ]; ইহা কোন কর্মের ফল, তাহা আমাকে বলো।’

দেবকন্যা বলিলেন :

৬৬৯. ‘হে দেবেন্দ্র, যেই কর্মের দ্বারা আমার এমনতর দেবত্ব, দেবঋদ্ধি ও দেবানুভাব লব্ধ হইয়াছে, তাহা আপনি শ্রবণ করুন।

৬৭০. আমি রমণীয় রাজগৃহ নগরে সুনন্দা নাম্নী উপাসিকা ছিলাম, সর্বদা শ্রদ্ধাবতী, শীলবতী ও দানে রতা ছিলাম।

৬৭১. আমি ঋজুভাবপ্রাপ্ত অর্হৎগণকে অতিশয় প্রসন্নচিত্তে বস্ত্র, অন্ন, শয়নাসন ও প্রদীপ দান দিয়াছিলাম।

৬৭২-৬৭৪. প্রতিপক্ষের চতুর্দশী, পঞ্চদশী, অষ্টমী ও প্রাতিহার্য পক্ষে অষ্টাঙ্গ উপোসথ পালন করিয়াছিলাম; শীলসমূহে সর্বদা সংযতা ছিলাম; প্রাণিহত্যা হইতে বিরতা ও মিথ্যাকথনে সংযতা থাকিতাম; চুরি, মিথ্যাকামাচার ও মদ্যপান হইতে বিরতা ছিলাম।

৬৭৫. আমি চক্ষুষ্মান, যশস্বী সম্বুদ্ধের পঞ্চশীলে নিরতা, আর্যসত্য বিদিতা ও অপ্রমাদবিহারিণী উপাসিকা ছিলাম।

৬৭৬. আমার পিতৃগৃহ হইতে দাসী প্রতিদিন আমার জন্য পুষ্প নিয়া আসিত, [আমার প্রসাধনের জন্য আহরিত পুষ্পমাল্য ও অন্যান্য সুগন্ধ দ্রব্যাদি আমি পরিভোগ না করিয়া] তাহা সমস্তই [ভগবানের শারীরিক ধাতু] চৈত্যে উত্তমরূপে পূজা করিতাম।

৬৭৭. আমি উপোসথ দিবসে চৈত্যে যাইয়া প্রসন্নচিত্তে স্বহস্তে মালা, সুগন্ধ ও বিলেপন উত্তমরূপে পূজা করিয়াছিলাম।

৬৭৮. হে দেবেন্দ্র, আমি [চৈত্যে] যেই পুষ্পমাল্য পূজা করিয়াছিলাম, সেই কুশলকর্মের প্রভাবেই আমার এমনতর দিব্যরূপ, দেবগতি, দেবঋদ্ধি ও দেবানুভাব লব্ধ হইয়াছে।

৬৭৯. আমি যে শীলবতী ছিলাম [চৈত্যপূজার পুণ্য বলবৎ-হেতু] শীল পালনের বিপাক এখনো আরম্ভ হয় নাই। [পরজন্মে তাহার বিপাক লাভ করিব]; হে দেবেন্দ্র, কীরূপে যে আমি সকৃদাগামিনী হইতে পারিব, ইহাই আমার কামনা।’

বিশালাক্ষি বিমানকাহিনি সমাপ্ত।


 

১০. পারিজাত বিমানকাহিনি
৬৮০. ‘হে দেবতে, তুমি রমণীয় মনোরম পারিজাত ও কোবিদার পুষ্পের দিব্যমালা রচনা করিতে করিতে গান করিতেছ এবং সম্যকরূপে প্রমোদিত হইতেছ।

৬৮১. তুমি নৃত্য করিবার সময় তোমার অঙ্গ-প্রত্যঙ্গ হইতে কর্ণসুখকর মনোরম দিব্যশব্দ নিঃসৃত হইতেছে।

৬৮২. তুমি নৃত্য করিবার সময় তোমার অঙ্গ-প্রত্যঙ্গ হইতে দিব্যগন্ধ প্রবাহিত হইতেছে, তাহা অতি ঘ্রাণ সুখকর মনোরম গন্ধ।

৬৮৩. তোমার শরীর বিবর্তিত হইবার সময় কেশবেণীর অলংকার নির্ঘোষ পঞ্চাঙ্গিক তূর্যধ্বনির ন্যায় শ্রুত হইতেছে।

৬৮৪. তোমার মস্তকের রত্নময় অলংকারসমূহ মৃদুমন্দ বায়ুহিল্লোলে দোলিত ও প্রবল বায়ুতে বিশেষভাবে প্রকম্পিত হইয়া যেই নির্ঘোষ উত্থিত হইতেছে, তাহা পঞ্চাঙ্গিক তূর্যধ্বনিবৎ শ্রুতিগোচর হইতেছে।

৬৮৫. যেমন সুপুষ্পিত মঞ্জুসক বৃক্ষ আপন সুগন্ধ সর্বদিকে বহু যোজন প্রবাহিত করে, তদ্রূপ তোমার মস্তকে অলংকৃত যেই সমস্ত পবিত্র গন্ধসম্পন্ন মনোরম পুষ্পমাল্য আছে, তাহার সুগন্ধও সকল দিকে প্রবাহিত হইতেছে।

৬৮৬. তুমি যেই পবিত্র গন্ধের আঘ্রাণ লাভ করিতেছ এবং দেবদুর্লভ সৌন্দর্যরাশি তোমার নয়ন সার্থক করিতেছে, হে দেবতে, তোমাকে জিজ্ঞাসা করিতেছি, ইহা কোন কর্মের ফল, তাহা আমাকে বল।’

দেবকন্যা নিম্নোক্ত দুইটি গাথায় উত্তর প্রদান করিলেন :

৬৮৭. ‘আমি বর্ণ-গন্ধসম্পন্ন প্রভাস্বর দীপ্তিমান অশোকপুষ্পের মালা বুদ্ধকে পূজা করিয়াছিলাম।

৬৮৮. আমি বুদ্ধের প্রশংসিত কুশলকর্ম সম্পাদন করিয়া শোকবিহীনা, সুখিনী, সম্যক প্রমোদিনী ও নিরাময়ী হইয়াছি।

পারিজাত বিমানকাহিনি সমাপ্ত।

পারিজাত বর্গ তৃতীয় সমাপ্ত।


 

৪. মঞ্জিষ্ঠা বর্গ
১. মঞ্জিষ্ঠা বিমানকাহিনি
৬৮৯. ‘চতুর্দিকে স্বর্ণবালুকাকীর্ণ মঞ্জিষ্ঠাবর্ণ বিমানে অতি উৎকৃষ্ট বাদ্য পঞ্চাঙ্গিক তূর্যধ্বনিতে তুমি রমিত হইতেছে।

৬৯০. [তোমার সুরচিত কুশলবলে] নির্মিত রত্নময় এই বিমান হইতে অবতরণ করিয়া সকল সময় পুষ্পিত শালবনে প্রবেশ করিতেছ।

৬৯১. হে দেবতে, তুমি যেই যেই শালবৃক্ষের মূলে স্থিতা হইতেছে, সেই সেই বৃক্ষ অবনত হইয়া [তোমার উপর] পুষ্পরাজি বর্ষণ করিতেছে।

৬৯২. [পুষ্প বর্ণিত হইবার জন্য] এই শালবন বায়ুদ্বারা কম্পিত হয়, মৃদুমন্দ বায়ু হিল্লোলে অতি সত্বর সঞ্চালিত হয়, ময়ূর ও কোকিলাদি পক্ষীদ্বারা সেবিত হয়। [হিমালয়ে অবস্থিত] মঞ্জুসক বৃক্ষের ন্যায় সকল দিকে সুগন্ধ প্রবাহিত হয়।’

৬৯৩. তুমি যেই পবিত্র গন্ধের আঘ্রাণ লাভ করিতেছ এবং দেবদুর্লভ সৌন্দর্যরাশি তোমার নয়ন সার্থক করিতেছে, হে দেবতে, তোমাকে জিজ্ঞাসা করিতেছি, ইহা কোন কর্মের ফল, তাহা আমাকে বল।’

স্থবির কর্তৃক জিজ্ঞাসিত হইয়া দেবকন্যা প্রত্যুত্তরে বলিলেন :

৬৯৪. ‘আমি [পূর্বজন্মে] মনুষ্যলোকে জন্মধারণ করিয়া কোনো আর্যকুলে দাসী হইয়াছিলাম, আমার সেই দাসী অবস্থায় উপবিষ্ট বুদ্ধের দর্শন লাভ হওয়াতে, শালপুষ্প বিকীর্ণ করিয়া তাঁহাকে পূজা করিয়াছিলাম।

৬৯৫. আমি প্রসন্নচিত্তে স্বহস্তে সুন্দররূপে রচিত শালপুষ্পের মালা বুদ্ধকে পূজা করিয়াছিলাম।

৬৯৬. আমি বুদ্ধের বর্ণিত সেই কুশলকর্ম সম্পাদন করিয়া শোকহীনা হইয়া সুখিনী হইয়াছি, নিরোগিনী হইয়াছি ও অতিশয় প্রমোদিতা হইতেছি।

মঞ্জিষ্ঠা বিমানকাহিনি সমাপ্ত।


 

২. প্রভাস্বর বিমানকাহিনি
৬৯৭. ‘উত্তম প্রভাস্বরবর্ণা, দীপ্তিময়ী, সুরক্ত বস্ত্র পরিহিতা, মহতী ঋদ্ধিসম্পন্না, চন্দন লিপ্তার ন্যায় [সুরক্ত] মনোজ্ঞ শরীরসম্পন্না হে সুন্দরী দেবতে, আমাকে যে বন্দনা করিতেছ, তুমি কে?

৬৯৮. তুমি যথায় উপবিষ্টা থাকিয়া নন্দনবনে দেবরাজের ন্যায় বিরোচিতা হইতেছ, তোমার সেই পর্যঙ্ক মহার্ঘ, বিবিধ রত্নে বিচিত্র ও মনোজ্ঞ।

৬৯৯. ভদ্রে, তুমি পূর্বজন্মে কোন সুচরিত কর্ম আচরণ করিয়াছিলে? দেবলোকে কোন কুশলকর্মের বিপাক অনুভব করিতেছ? হে দেবতে, তোমাকে জিজ্ঞাসা করিতেছি, ইহা কোন কর্মের ফল, তাহা আমাকে বলো।’

দেবকন্যা বলিলেন :

৭০০. ‘ভন্তে, আপনি ভিক্ষা করিবার সময় আমি আপনাকে [সুমনপুষ্পের] মালা ও ভালো গুড় দান দিয়াছিলাম; সেই কর্মের এইরূপ ফল দেবলোকে আসিয়া অনুভব করিতেছি।

৭০১. ভন্তে, ধর্মরাজ সম্যকসম্বুদ্ধের সুদেশিত সদ্ধর্মবাণী [আপনি আমার নিকট দেশনা করিবার ইচ্ছা করিলেও তখন] আমি শ্রবণ না করিয়া অপরাধ করিয়াছি, তজ্জন্য আমি অনুতাপ করিতেছি।

৭০২. ভন্তে, যেহেতু আপনি আমার অনুকম্পাকারী, তাই আপনাকে বলিতেছি, ধর্মরাজের সুদেশিত কোনো ধর্মবিষয়ে আমাকে উপদেশ প্রদান করুন।

৭০৩. বুদ্ধ, ধর্ম ও সংঘরত্নের প্রতি যেসব দেবতাদের শ্রদ্ধা আছে, তাঁহারা আয়ু, যশ ও সৌন্দর্যে আমাকে অতিক্রম করিয়া বিরোচিত হইতেছেন।

৭০৪. অন্যান্য মহতী ঋদ্ধিসম্পন্ন দেবতারাও আমা হইতে উত্তরিতর প্রতাপশালী ও শরীরবর্ণসম্পন্ন।

প্রভাস্বর বিমানকাহিনি সমাপ্ত।


 

৩. নাগ বিমানকাহিনি
৭০৫. ‘হে দেবতে, তুমি [সর্ব অলংকারে] অলংকৃতা, মণি-কাঞ্চনখচিত সুবর্ণজাল চিত্রিত [গমনসজ্জায়] অতি উত্তমরূপে সজ্জিতা হইয়া গজরাজ পৃষ্ঠে আরোহণপূর্বক আকাশপথে এই স্থানে আসিয়াছ।

৭০৬. হস্তীরাজের দন্তদ্বয়ে স্বচ্ছসলিলা ও সুপুষ্পিত পদ্ম সমাকীর্ণা দুইটি পুষ্করিণী প্রাদুর্ভূতা হইয়াছে, পদ্মসমূহ পঞ্চাঙ্গিক তূর্যধ্বনি মনোরমভাবে ধ্বনিত হইতেছে। [সেই বাদ্যের তালে তালে] দেববালারা মনোহর নৃত্য করিতেছে।

৭০৭. হে মহাপ্রভাবসম্পন্নে দেবী, তুমি মনুষ্যলোকে কোন পুণ্যকর্ম সম্পাদন করিয়া এমন দিব্যঋদ্ধি প্রাপ্ত হইয়াছ? তোমার শরীরবর্ণ সর্বদিক আলোকিত করিতেছে, কোন কুশলকর্মের প্রভাবে ঈদৃশী জ্যোতির্ময়ী পুণ্য ঋদ্ধিসম্পন্না হইয়াছ?

দেবকন্যা বলিলেন :

৭০৮. ‘আমি বারাণসীতে উপস্থিত হইয়া বুদ্ধকে বস্ত্রযুগল দান দিয়াছিলাম। আমি প্রসন্নমনে তাঁহার শ্রীপাদযুগল বন্দনা করিয়া কৃতাঞ্জলিপুটে ভূমিতে উপবিষ্টা হইয়াছিলাম।

৭০৯. কাঞ্চনের ন্যায় ত্বকসম্পন্ন বুদ্ধ আমাকে দুঃখসত্য, সমুদয়সত্য ও অনিত্যতা সম্বন্ধে উপদেশ দিয়াছিলেন। অসংখত, শাশ্বত, দুঃখনিরোধসত্য ও মার্গসত্য সম্বন্ধে দেশনা করিয়াছিলেন, আমি তাহা হইতে [চারি আর্যসত্য] বিশেষরূপে জ্ঞাত হইয়াছি।

৭১০. অল্প বয়সে আমার মৃত্যু হয়। মরণান্তে মনুষ্যলোক হইতে চ্যুত হইয়া ত্রিদশালয়ের দেবতাদের মধ্যে যশস্বিনী হইয়া জন্ম লাভ করিয়াছি। আমি ইন্দ্ররাজের [ষোড়শ সহস্র মহিষীর মধ্যে] যশোত্তরা নাম্নী অন্যতরা মহিষী হইয়া দেবলোকে সর্বত্র প্রসিদ্ধি লাভ করিয়াছি।’

নাগ বিমানকাহিনি সমাপ্ত।


 

৪. অলোমা বিমানকাহিনি
৭১১. হে দেবী, ওষধী তারকার ন্যায় অভিরূপবর্ণে সর্বদিক প্রভাসিত করিয়া যে তুমি অবস্থান করিতেছ!

৭১২. কোন পুণ্যের ফলে তুমি এইরূপ উজ্জ্বল শরীরবর্ণ লাভ করিয়াছ? কোন কুশলের বলে এই স্থানে তোমার এইরূপ সুফল উৎপন্ন হইতেছে? কোন সুকৃতির প্রভাবে তোমার মনোজ্ঞ যেকোনো ভোগসম্পত্তি উৎপন্ন হইতেছে?

৭১৩. হে দেবতে, তুমি কোন পুণ্যের ফলে বিমলজ্যোতিতে অতিশয় বিরোচিত হইতেছ? কোনো পুণ্যের প্রভাবে তোমার সর্বাঙ্গ হইতে জ্যোতি নির্গত হইয়া সর্বদিক প্রভাসিত হইতেছে?

৭১৪. হে মহানুভবসম্পন্নে দেবী, আমি তোমাকে ইহা জিজ্ঞাসা করিতেছি, তুমি মনুষ্যলোকে কোন পুণ্যকর্ম সম্পাদন করিয়াছিলে? তোমার শরীরবর্ণ যে দশ দিক প্রভাসিত করিতেছে, কোন কুশলকর্মের প্রভাবে তুমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছ?

প্রত্যুত্তরে দেবকন্যা বলিলেন :

৭১৫. আমি বারাণসীতে আদিত্যবন্ধু বুদ্ধকে প্রসন্নচিত্তে স্বহস্তে শুষ্ক পিষ্টক দান দিয়াছিলাম।

৭১৬. শুষ্ক ও লবণহীন পিষ্টক দানের ফল কীরূপ, তাহা দেখুন। [কেবল শুষ্ক পিষ্টক দানের প্রভাবে] অলোমাকে [এইরূপ দিব্যসুখে] সুখিনী দেখিয়া কোন [সুখকামী ব্যক্তি] পুণ্যকর্ম না করিবে?

৭১৭. তদ্ধেতু আমি এইরূপ বর্ণসম্পন্না হইয়াছি, সেই কুশলের বলেই এই স্থানে সুফল লাভ করিতেছি, সেই পুণ্যের প্রভাবেই আমার মনোজ্ঞ যেকোনো ভোগসম্পত্তি উৎপন্ন হইতেছে।

৭১৮. হে মহানুভবসম্পন্ন ভিক্ষু, আপনার নিকট প্রকাশ করিতেছি, আমি মনুষ্য হইয়া যাহা কিছু পুণ্যকর্ম করিয়াছিলাম, সেই পুণ্যপ্রভাবেই আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি এবং আমার শরীরের বর্ণে সকল দিক প্রভাসিত হইতেছে।

অলোমা বিমানকাহিনি সমাপ্ত।


 

৫. কাঞ্জিদায়িকা বিমানকাহিনি
৭১৯. হে দেবী, ওষধী তারকার ন্যায় অভিরূপবর্ণে সর্বদিক প্রভাসিত করিয়া যে তুমি অবস্থান করিতেছ!

৭২০. কোন পুণ্যের ফলে তুমি এইরূপ উজ্জ্বল শরীরবর্ণ লাভ করিয়াছ? কোন কুশলের বলে এই স্থানে তোমার এইরূপ সুফল উৎপন্ন হইতেছে? কোন সুকৃতির প্রভাবে তোমার মনোজ্ঞ যেকোনো ভোগসম্পত্তি উৎপন্ন হইতেছে?

৭২১. হে দেবতে, তুমি কোন পুণ্যের ফলে বিমলজ্যোতিতে অতিশয় বিরোচিত হইতেছ? কোনো পুণ্যের প্রভাবে তোমার সর্বাঙ্গ হইতে জ্যোতি নির্গত হইয়া সর্বদিক প্রভাসিত হইতেছে?

৭২২. হে মহানুভবসম্পন্নে দেবী, আমি তোমাকে ইহা জিজ্ঞাসা করিতেছি, তুমি মনুষ্যলোকে কোন পুণ্যকর্ম সম্পাদন করিয়াছিলে? তোমার শরীরবর্ণ যে দশ দিক প্রভাসিত করিতেছে, কোন কুশলকর্মের প্রভাবে তুমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছ?

৭২৩-৭২৪. আদিত্যবন্ধু ঋজুভূত বুদ্ধ অন্ধকবিন্দে অবস্থানকালীন আমি তাঁহাকে অতি প্রসন্নচিত্তে বদরীফলের কাঞ্জি উত্তমরূপে পাক করিয়া দিয়াছিলাম। পিপুল ও রসুনমিশ্রিত ত্রিকটূক যাগু উত্তমরূপে পাক করিয়া লামজ্জক (বীরণ) নামক সুগন্ধ দ্রব্য দ্বারা সুবাসিত করিয়া দিয়াছিলাম।

৭২৫. যে নারী চত্রবর্তী রাজার অগ্রমহিষীর স্থানপ্রাপ্ত, সর্বাঙ্গসুন্দরী ও স্বামীর অনুপম দর্শনীয়া, সে এই দরিদ্রা স্ত্রীর কাঞ্জি দানের তুলনায় ষোলো ভাগের একভাগও হইবে না।

৭২৬. শত নিষ্ক [এক নিষ্ক ১০৮ মাষা সুবর্ণ পরিমাণ] শত অশ্ব, শত অশ্বতরী, শত রথ ও মুক্তা-মণি বিভূষিতা সহস্র কন্যা দান দিলেও এই দরিদ্রা নারীর কাঞ্জি দানের তুলনায় ষোলো ভাগের এক ভাগও হইবে না।

৭২৭. স্বর্ণনির্মিত গ্রীবালংকার ভূষিত, স্বর্ণখচিত হস্ত্যাস্তরণ ও কঙ্কণাদি হস্ত্যালংকারে অলংকৃত ঈশাদন্ত, দ্রুতগামী, বলবান ও পরাক্রমশালী হেমবত জাতীয় একশত হস্তীরাজ দান করিলে [যেই পুণ্য হইবে, সেই পুণ্য] এই দরিদ্রা নারীর কাঞ্জি দানের তুলনায় ষোলো ভাগের এক ভাগও হইবে না।

৭২৮. চারি মহাদ্বীপের একাধীশ্বর চক্রবর্তী রাজ্যশ্রী যিনি লাভ করেন, তাঁহার ঐশ্বর্য এই দরিদ্রা নারীর কাঞ্জি দানের ষোলো ভাগের এক ভাগও হইবে না।’

কাঞ্জিদায়িকা বিমানকাহিনি সমাপ্ত।


 

৬. বিহার বিমানকাহিনি
৭২৯. হে দেবী, ওষধী তারকার ন্যায় অভিরূপবর্ণে সর্বদিক প্রভাসিত করিয়া যে তুমি অবস্থান করিতেছ!

৭৩০. তুমি নৃত্য করিবার সময় তোমার অঙ্গ-প্রত্যঙ্গ হইতে কর্ণসুখকর মনোরম দিব্যশব্দ নিঃসৃত হইতেছে।

৭৩১. তুমি নৃত্য করিবার সময় তোমার অঙ্গ-প্রত্যঙ্গ হইতে দিব্যগন্ধ প্রবাহিত হইতেছে, তাহা অতি ঘ্রাণ সুখকর মনোরম গন্ধ।

৭৩২. তোমার শরীর বিবর্তিত হইবার সময় কেশবেণীর অলংকার নির্ঘোষ পঞ্চাঙ্গিক তূর্যধ্বনির ন্যায় শ্রুত হইতেছে।

৭৩৩. তোমার মস্তকের রত্নময় অলংকারসমূহ মৃদুমন্দ বায়ুহিল্লোলে দোলিত ও প্রবল বায়ুতে বিশেষভাবে প্রকম্পিত হইয়া যেই নির্ঘোষ উত্থিত হইতেছে, তাহা পঞ্চাঙ্গিক তূর্যধ্বনিবৎ শ্রুতিগোচর হইতেছে।

৭৩৪. যেমন সুপুষ্পিত মঞ্জুসক বৃক্ষ আপন সুগন্ধ সর্বদিকে বহু যোজন প্রবাহিত করে, তদ্রূপ তোমার মস্তকে অলংকৃত যেই সমস্ত পবিত্র গন্ধসম্পন্ন মনোরম পুষ্পমাল্য আছে, তাহার সুগন্ধও সকল দিকে প্রবাহিত হইতেছে।

৭৩৫. তুমি যেই পবিত্র গন্ধের আঘ্রাণ লাভ করিতেছ এবং দেবদুর্লভ সৌন্দর্যরাশি তোমার নয়ন সার্থক করিতেছে, হে দেবতে, তোমাকে জিজ্ঞাসা করিতেছি, ইহা কোন কর্মের ফল, তাহা আমাকে বল।’

দেবকন্যা বলিলেন :

৭৩৬. ভন্তে, শ্রাবস্তীতে আমার সখী [বিশাখা] সংঘের জন্য মহাবিহার নির্মাণ করাইয়াছিলেন। আমি প্রিয় মহাবিহার দেখিয়া প্রসন্নচিত্তে সেই মহৎ দান অনুমোদন করিয়াছিলাম।

৭৩৭. সেই আমার একমাত্র বিশুদ্ধ অনুমোদনের ফলেই আশ্চর্যজনক, দর্শনীয় এই বিমান লাভ করা হইয়াছে। চতুর্পার্শ্বে ষোড়শ যোজনবিশিষ্ট এই বিমান আমার পুণ্যঋদ্ধি বলে আকাশপথে গমন করে।

৭৩৮. আমার আবাসস্থান কূটাগার সমপ্রমাণে বিভক্ত, চতুর্দিকে শত যোজন প্রমাণ স্থান উজ্জ্বল আভায় দীপ্তিমান হইয়া রহিয়াছে।

৭৩৯-৭৪০. এই স্থানে আমার জন্য স্বচ্ছসলিলা দিব্য পুষ্করিণী প্রাদুর্ভূতা হইয়াছে। তাহাতে দিব্যমৎস্য সঞ্চরণ করিতেছে। তাহার [তীরে] সমুজ্জ্বল স্বর্ণবালুকা বিস্তৃত। তাহা শ্বেত পদ্মাদি বিবিধ পদ্ম সমাকীর্ণ, বায়ুভরে প্রকম্পিত হইয়া পদ্মের উত্তম গন্ধ প্রবাহিত হয়।

৭৪১. জাম, কাঠাল, তাল ও নারিকেল বাগান এবং আরও বিবিধ বৃক্ষরাজি আমার আবাসস্থানের অভ্যন্তরে উৎপন্ন হইয়া সৌন্দর্য বর্ধন করিতেছে।

৭৪২. [নিরন্তর আমার বিমানে মনোরম] বিবিধ তূর্যধ্বনি হইতেছে ও অপ্সরাগণ [সুমধুর স্বরে] গান করিতেছে। যেকোনো মনুষ্য আমাকে যদি স্বপ্নেও দেখে, সেও [আমার প্রতি] সন্তুষ্ট হয়।

৭৪৩. ঈদৃশ আশ্চর্যজনক, দর্শনীয়, চতুর্দিকে প্রভাসম্পন্ন বিমান আমার কুশলকর্মের প্রভাবেই উৎপন্ন হইয়াছে। [তদ্ধেতু সকলের] কুশলকর্ম সঞ্চয় করা একান্ত কর্তব্য।’

স্থবির বিশাখার উৎপত্তিস্থান প্রকাশ করাইবার ইচ্ছায় বলিলেন :

৭৪৪. ‘তুমি কেবল বিশুদ্ধ অনুমোদনের ফলেই আশ্চর্যজনক, দর্শনীয় এই বিমান লাভ করিয়াছ; যেই নারী সেই [মহৎ] দান দিয়াছিল, সে কোথায় উৎপন্ন হইয়াছে? তাহার গতি সম্বন্ধে বল।’

দেবকন্যা বলিলেন :

৭৪৫. ‘ভন্তে, যিনি আমার সখী ছিলেন, সংঘোদ্দেশ্যে মহাবিহার নির্মাণ করিয়াছিলেন, চারি আর্যসত্য ধর্ম জ্ঞাত হইয়াছিলেন এবং দান দিয়াছিলেন, তিনি নির্মাণরতি দেবলোকে উৎপন্ন হইয়াছেন।

৭৪৬. তিনি নির্মাণরতি দেবরাজের ভার্যা হইয়াছেন, তাঁহার পুণ্যকর্মের বিপাক [সূচক দিব্যসম্পত্তি] অচিন্তনীয়; [দেবকন্যা উহা কিরূপে জানিলেন? সুভদ্রা দেবকন্যা যেমন ভদ্রার নিকট আসিয়া বলিয়াছিলেন, তদ্রূপ বিশাখা দেবকন্যাও এই দেবকন্যার নিকট আসিয়া বলিয়াছিলেন।] যেহেতু আপনি জিজ্ঞাসা করিলেন যে ‘সে কোথায় উৎপন্ন হইয়াছে’? তদ্ধেতু আমি যথাযথরূপে আপনার নিকট তাহা প্রকাশ করিলাম।’

এখন দেবকন্যা অন্যকেও দানকার্যে নিয়োজিত করাইবার জন্য স্থবিরকে অনুরোধ করিতেছেন :

৭৪৭. ‘সুতরাং [আপনারা এই বলিয়া] অন্যের দ্বারাও [কুশলকর্ম] সম্পাদন করাইবেন যে, ওহে, তোমরা সুদুর্লভ মনুষ্য জন্ম লাভ করিয়াছ, [এই সুযোগে] সন্তুষ্টমনে সংঘ উদ্দেশ্যে দান দাও, প্রসন্নমনে ধর্মশ্রবণ কর।

৭৪৮. যেই মার্গ অতীব শ্রেষ্ঠ তৎসম্বন্ধে ব্রহ্মস্বর ও স্বর্ণবর্ণ শরীরবিশিষ্ট ভগবান উপদেশ দিয়াছেন : ‘শ্রদ্ধাচিত্তে সংঘকে দান দাও, এই দান মহাফলদায়ক হয়।’

৭৪৯. সৎপুরুষ প্রশংসিত যেই সকল পুদ্গল আছেন, তাঁহারা আটজন, [যুগলবশে] চারি যুগল হয়। সুগতের সেই শ্রাবকগণই দানের উপযুক্ত পাত্র, তাঁহাদের মধ্যে দান দিলে মহাফল হয়।’

৭৫০. মার্গপ্রতিপন্ন চারি পুদ্গল ও ফলে প্রতিষ্ঠিত চারি পুদ্গল, প্রজ্ঞা-শীলসংযুক্ত ও ঋজুভাবপ্রাপ্ত এই পুদ্গলসমূহ সংঘ নামে অভিহিত।

৭৫১. পুণ্য আকাঙ্ক্ষী ও প্রতিসন্ধিক্ষণে বিপাকদায়ক পুণ্যকারী মনুষ্যগণ দান দিতে হইলে, সংঘের মধ্যে দান দিলেই মহাপুণ্য হয়।

৭৫২. এই সংঘের গুণ মহৎ, [তাঁহাদিগকে সৎকার করিলে বিপুল ফল প্রদান করে বলিয়া] বিপুল। উদধি নামে অভিহিত সাগর যেমন অপ্রমাণ, সেইরূপ এই আর্য সংঘও [গুণের দ্বারা] অপ্রমাণ। নরবীর বুদ্ধের এই শ্রেষ্ঠ শ্রাবকসংঘ জ্ঞানালোককর ধর্মদেশনা করেন।

৭৫৩. যাহারা সংঘের উদ্দেশ্যে দান দেয়, তাহাদের দান উত্তম দান, উত্তম ত্যাগ ও উত্তম পূজা করা হয়। সংঘের উদ্দেশ্যে প্রদত্ত দান মহৎ ফল প্রদান করে, ইহা লোকবিদ ভগবান বর্ণনা করিয়াছেন।

৭৫৪. জগতে যে কেহ এইরূপ [সংঘে প্রদত্ত] দান সম্বন্ধে বরাংবার স্মরণ করিয়া সৌমনস্য চিত্তে অবস্থান করে, সেই ব্যক্তি কার্পণ্যমল সমূলে বর্জন করিয়া আনন্দময় স্বর্গরাজ্য সম্প্রাপ্ত হয়।

বিহার বিমানকাহিনি সমাপ্ত।


 

৭. চারি স্ত্রী বিমানকাহিনি
৭৫৫. হে দেবী, ওষধী তারকার ন্যায় অভিরূপবর্ণে সর্বদিক প্রভাসিত করিয়া যে তুমি অবস্থান করিতেছ!

৭৫৬. কোন পুণ্যের ফলে তুমি এইরূপ উজ্জ্বল শরীরবর্ণ লাভ করিয়াছ? কোন কুশলের বলে এই স্থানে তোমার এইরূপ সুফল উৎপন্ন হইতেছে? কোন সুকৃতির প্রভাবে তোমার মনোজ্ঞ যেকোনো ভোগসম্পত্তি উৎপন্ন হইতেছে?

৭৫৭. হে দেবতে, তুমি কোন পুণ্যের ফলে বিমলজ্যোতিতে অতিশয় বিরোচিত হইতেছ? কোনো পুণ্যের প্রভাবে তোমার সর্বাঙ্গ হইতে জ্যোতি নির্গত হইয়া সর্বদিক প্রভাসিত হইতেছে?

৭৫৮. হে মহানুভবসম্পন্নে দেবী, আমি তোমাকে ইহা জিজ্ঞাসা করিতেছি, তুমি মনুষ্যলোকে কোন পুণ্যকর্ম সম্পাদন করিয়াছিলে? তোমার শরীরবর্ণ যে দশ দিক প্রভাসিত করিতেছে, কোন কুশলকর্মের প্রভাবে তুমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছ?

৭৫৯. ‘এসিকা’ নামক রাজ্যে পণ্ণকত নামক উন্নত রমণীয় শ্রেষ্ঠ নগরে কোনো (এক) ভিক্ষু ভিক্ষাচরণ করিতেছিলেন, এমন সময় আমি তাঁহাকে একমুষ্টি উদালপুষ্প দান দিয়াছিলাম।

৭৬০. তদ্ধেতু আমি এইরূপ বর্ণসম্পন্না হইয়াছি, সেই কুশলের বলেই এই স্থানে সুফল লাভ করিতেছি, সেই পুণ্যের প্রভাবেই আমার মনোজ্ঞ যেকোনো ভোগসম্পত্তি উৎপন্ন হইতেছে।

৭৬১. হে মহানুভবসম্পন্ন ভিক্ষু, আপনার নিকট প্রকাশ করিতেছি, আমি মনুষ্য হইয়া যাহা কিছু পুণ্যকর্ম করিয়াছিলাম, সেই পুণ্যপ্রভাবেই আমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছি এবং আমার শরীরের বর্ণে সকল দিক প্রভাসিত হইতেছে।

৭৬২. হে দেবী, ওষধী তারকার ন্যায় অভিরূপবর্ণে সর্বদিক প্রভাসিত করিয়া যে তুমি অবস্থান করিতেছ!

৭৬৩. কোন পুণ্যের ফলে তুমি এইরূপ উজ্জ্বল শরীরবর্ণ লাভ করিয়াছ? কোন কুশলের বলে এই স্থানে তোমার এইরূপ সুফল উৎপন্ন হইতেছে? কোন সুকৃতির প্রভাবে তোমার মনোজ্ঞ যেকোনো ভোগসম্পত্তি উৎপন্ন হইতেছে?

৭৬৪. হে দেবতে, তুমি কোন পুণ্যের ফলে বিমলজ্যোতিতে অতিশয় বিরোচিত হইতেছ? কোনো পুণ্যের প্রভাবে তোমার সর্বাঙ্গ হইতে জ্যোতি নির্গত হইয়া সর্বদিক প্রভাসিত হইতেছে?

৭৬৫. হে মহানুভবসম্পন্নে দেবী, আমি তোমাকে ইহা জিজ্ঞাসা করিতেছি, তুমি মনুষ্যলোকে কোন পুণ্যকর্ম সম্পাদন করিয়াছিলে? তোমার শরীরবর্ণ যে দশ দিক প্রভাসিত করিতেছে, কোন কুশলকর্মের প্রভাবে তুমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছ?

অপর দেবকন্যা বলিলেন :

৭৬৬. এসিকা নামক উন্নত এক রমণীয় শ্রেষ্ঠ নগরে আমি এক ভিক্ষু ভিক্ষা করবার সময় তাকে একমুষ্টি নীলোৎপল দান দিয়াছিলাম।

৭৬৭. তদ্ধেতু আমি এইরূপ বর্ণসম্পন্না হইয়াছি, ... আমার শরীরের বর্ণে সকল দিক প্রভাসিত হইতেছে।

৭৬৯. হে দেবী, ওষধী তারকার ন্যায়... জ্যোতি নির্গত হইয়া সর্বদিক প্রভাসিত হইতেছে?

৭৭২. হে মহানুভবসম্পন্নে দেবী, ... কোন কুশলকর্মের প্রভাবে তুমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছ?

অপর দেবকন্যা বলিলেন :

৭৭৩. এসিকা নামক উন্নত... সরোবরে জাত পদ্মের শ্বেতমূল ও হরিদ্বর্ণ মুকুলপত্রযুক্ত পদ্ম দান দিয়াছিলাম।

৭৭৪. তদ্ধেতু আমি এইরূপ বর্ণসম্পন্না হইয়াছি, ... আমার শরীরের বর্ণে সকল দিক প্রভাসিত হইতেছে।

৭৭৬. হে দেবী, ওষধী তারকার ন্যায়... জ্যোতি নির্গত হইয়া সর্বদিক প্রভাসিত হইতেছে?

৭৭৯. হে মহানুভবসম্পন্নে দেবী, ... কোন কুশলকর্মের প্রভাবে তুমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছ?

অপর দেবকন্যা বলিলেন :

৭৮০. এসিকা নামক উন্নত... আমার নাম সুমনা, আমি প্রসন্নমনে দন্তবর্ণ সুমনপুষ্পের মুকুল দান দিয়াছিলাম।

৭৮১. তদ্ধেতু আমি এইরূপ বর্ণসম্পন্না হইয়াছি, ... আমার শরীরের বর্ণে সকল দিক প্রভাসিত হইতেছে।

চারি স্ত্রী বিমান সমাপ্ত।


 

৮. আম্র বিমানকাহিনি
৭৮৩. ‘তোমার দিব্য রমণীয় আম্রবনে বৃহৎ প্রাসাদ উৎপন্ন হইয়াছে; সেই প্রাসাদ বিবিধ তূর্য নিনাদিত ও অপ্সরাগণ দ্বারা ঘোষিত হইতেছে।

৭৮৪. এই স্থানে সর্বদা স্বর্ণময় প্রদীপ প্রজ্বলিত হইতেছে, বস্ত্রনির্মিত ফলসম্পন্ন আম্র বৃক্ষ চতুর্দিক পরিবেষ্টিত।

৭৮৫-৭৮৬. তদ্ধেতু আমি এইরূপ বর্ণসম্পন্না হইয়াছি, ... আমার শরীরের বর্ণে সকল দিক প্রভাসিত হইতেছে।

৭৮৭. হে মহানুভবসম্পন্নে দেবী, ... কোন কুশলকর্মের প্রভাবে তুমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছ?

৭৮৮. আমি পূর্বজন্মে মনুষ্যলোকে জন্ম নিয়া মানবধর্ম রক্ষাপূর্বক সংঘের উদ্দেশ্যে একখানি বিহার নির্মাণ করিয়াছিলাম, তাহা চতুর্দিকে আম্রবৃক্ষ পরিবৃত ছিল।

৭৮৯-৭৯০. বিহার নির্মাণকার্য অবসানের পর উৎসবকার্য শেষ হইলে, বস্ত্রনির্মিত আম্রফলে বিহারখানি আচ্ছাদন করিয়াছিলাম। তথায় প্রদীপ জ্বালাইয়া উত্তম গুণসম্পন্ন বুদ্ধ ও তাঁহার শ্রাবকসংঘকে ভোজন করাইয়া প্রসন্নচিত্তে সেই বিহারখানি সংঘকে দান দিয়াছিলাম।

৭৯১. সেই পুণ্যপ্রভাবে বিবিধ তূর্য নিনাদিত, অপ্সরা বিঘোষিত ও রমণীয় আম্রবন পরিবেষ্টিত আমার এই সুবৃহৎ প্রাসাদ উৎপন্ন হইয়াছে।

৭৯২. এই প্রাসাদখানি মহার্ঘ স্বর্ণময় প্রদীপে নিত্য আলোকিত এবং বস্ত্রনির্মিত ফলবৃক্ষে চতুর্দিক পরিবেষ্টিত।

৭৯৩-৭৯৪. তদ্ধেতু আমি এইরূপ বর্ণসম্পন্না হইয়াছি, ... আমার শরীরের বর্ণে সকল দিক প্রভাসিত হইতেছে।

আম্র বিমানকাহিনি সমাপ্ত।


 

৯. পীত বিমানকাহিনি
৭৯৫. ‘পীত (স্বর্ণ) বস্ত্র, পীত ধ্বজা, পীত অলংকার ভূষিতা, শরীরে পীত চন্দনলিপ্তা, পীত উৎপল-মালাধারিণী :

৭৯৬. পীত প্রাসাদ-শায়িতা, পীতাসন, পীতভাজন, পীতছত্র, পীতরথ, পীত অশ্ব ও পীত ব্যজনীসম্পন্না :

৭৯৭. হে ভদ্রে, তুমি পূর্বে মনুষ্যজন্মে কোন কুশলকর্ম সম্পাদন করিয়াছিলে? দেবতে, তোমাকে জিজ্ঞাসা করিতেছি, ইহা কোন কর্মের ফল, তাহা আমাকে বলো।’

দেবকন্যা বলিলেন :

৭৯৮. ‘প্রভু, কোসাতকী [ঝিঙ্গা] নামে কথিত এক প্রকার লতা আছে, সেই লতায় আমার উদ্দেশ্যবিহীন অবস্থায় লব্ধ চারিটি পুষ্প চয়ন করিয়া [ভগবানের শারীরিক ধাতু নিহিত] স্তূপ [পূজা] উদ্দেশ্যে যাইতেছিলাম।

৭৯৯. ভগবানের শারীরিক ধাতু [চৈত্য] উদ্দেশ্যে অতি প্রসন্নচিত্তে যাইতেছিলাম। পথের প্রতি আমার লক্ষ্য ছিল না, [তাহার কারণ] ভগবানের ধাতুচৈত্যগতমন হইয়াছিল।

৮০০. অতঃপর আমার অভিলাষ পূর্ণ হইবার পূর্বে একটি গাভী [শৃঙ্গ প্রহারে] আমাকে বধ করিয়াছিল, যদি আমি সেই [চৈত্যপূজার] পুণ্য সঞ্চয় করিতাম, তাহা হইলে নিশ্চয়ই আমি এই লব্ধ সম্পত্তি হইতেও উত্তরিতর লাভ করিতে পারিতাম।

৮০১. হে দেবকুঞ্জর দেবেন্দ্র মঘবা, আমি সেই পুণ্যকর্মপ্রভাবে মানবদেহ ত্যাগ করিয়া তোমার নিকট উৎপন্ন হইয়াছি।’

৮০২. ‘ত্রিদশাধিপতি দেবকুঞ্জর মঘবা ইহা শুনিয়া তাবতিংসবাসী দেবগণের প্রসন্নতা সম্পাদনপূর্বক [সারথি] মাতলিকে এইরূপ বলিলেন :

৮০৩. ‘হে মাতলি, এই আশ্চর্যজনক বিচিত্র কর্মফল দেখ, দানীয় বস্তু অল্পমাত্র দান করিলেও, তজ্জনিত পুণ্য মহৎ ফল প্রসব করে!

৮০৪. তথাগত সম্যকসম্বুদ্ধ অথবা তাঁহার শ্রাবকসংঘের প্রতি প্রসন্নচিত্ত উৎপাদন করিয়া দান করিলে, সেই দানের ফল অল্প হইতে পারে না!

৮০৫. মাতলি, চল আমরাও তথাগতের শারীরিক ধাতু পুনঃপুন পূজা করি, যেহেতু সঞ্চিত পুণ্যই সুখদায়ক।

৮০৬. সম্বুদ্ধের জীবিতাবস্থায় অথবা পরিনির্বাপিতাবস্থায় সমচিত্তে সমফল হয়, [অর্থাৎ সম্বুদ্ধের জীবিতাবস্থায় তৎপ্রতি প্রসন্নচিত্ত উৎপাদন করিলে যেই ফল হয়, তাঁহার পরিনির্বাণেও সেই ফল হয়]। চিত্তের প্রণিধানেই প্রাণীগণ সুগতি গমন করে।

৮০৭. বহুজনের হিতার্থই তথাগত উৎপন্ন হইয়া থাকেন, যেহেতু তথাগতকে সৎকার করিয়া দায়কগণ স্বর্গে জন্ম নিয়া থাকে।

পীত বিমানকাহিনি সমাপ্ত।


 

১০. ইক্ষু বিমানকাহিনি
৮০৮. ব্রহ্মাসদৃশ সুন্দর, বর্ণ, যশ ও অনুভাববলে ত্রিদশালয়ের ইন্দ্র ও অন্যান্য দেবগণকে অতিক্রমপূর্বক দেবমনুষ্যলোক প্রভাসিত করিয়া চন্দ্র-সূর্যের ন্যায় বিরোচিত হইতেছ।

৮০৯. উৎপল মালাধারিণী, রত্নময় পুষ্পশোভিনী, কাঞ্চনের ন্যায় ত্বকবিশিষ্টা, অলংকৃতা ও উত্তম বস্ত্রধারিণী হে সুন্দরী দেবতে, তোমাকে জিজ্ঞাসা করিতেছি, আমাকে যে বন্দনা করিতেছ, তুমি কে?

৮১০. হে যশস্বিনী, তুমি পূর্বজন্মে মনুষ্যকুলে উৎপন্ন হইয়া কী কর্ম সম্পাদন করিয়াছিলে? দান, শীল অথবা সংযমাদির কোন কর্ম সুসম্পাদন করিয়া সুগতিতে উৎপন্ন হইয়াছ? হে দেবতে, তোমাকে জিজ্ঞাসা করিতেছি, ইহা কোন কর্মের ফল, তাহা আমাকে প্রকাশ করিয়া বল।’

দেবকন্যা বলিলেন :

৮১১. ‘ভন্তে, অধুনা (অদ্য) এই গ্রামেই আমাদের গৃহে আপনি ভিক্ষার জন্য গিয়াছিলেন, আমি প্রসন্নচিত্তে অনুপম প্রীতিসহকারে আপনাকে ইক্ষুখণ্ড দান দিয়াছিলাম।

৮১২. পরে শাশুড়ি আমাকে জিজ্ঞাসা করিলেন, ‘বধূ, ইক্ষু কোথায়? ফেলে দিয়েছিস কি?’ আমি বলিলাম, তা ফেলে দিইনি, অথবা আমি খাইনি, আমি স্বয়ং তা একজন শান্ত অর্হৎ ভিক্ষুকে দান দিয়েছি।

৮১৩. ‘ইহা তোমার নয়, এ সম্পত্তি আমার’ এই বলিয়া শাশুড়ি আমাকে তিরস্কার করিলেন এবং ঢিল দ্বারা প্রহার করিলেন, ইহাতে আমার মৃত্যু হইল। আমি তথা হইতে চ্যুত হইয়া দেবলোকে উৎপন্ন হইয়াছি।

৮১৪. আমি সেই একমাত্র কুশলকর্ম সম্পাদন করাতে, এখন আপন সুখদায়ক কর্মফল অনুভব করিতেছি, দেবগণের সহিত বিচরণ করিতেছি এবং পঞ্চকামগুণে প্রমোদিতা হইতেছি।

৮১৫. আমি সেই একমাত্র কুশলকর্ম সম্পাদন করাতে, এখন স্বকীয় সুখদায়ক কর্মফল অনুভব করিতেছি। [সেই পুণ্যপ্রভাবেই] আমি ত্রিদশালয়ে দেবেন্দ্রের ন্যায় সুরক্ষিতা এবং পঞ্চকামগুণসম্পন্না।

৮১৬. মহাবিপাকদায়ক ইক্ষুদানেই আমার ঈদৃশ অপ্রমাণ পুণ্যফল লব্ধ হইতেছে; তাহার ফলেই এখন আমি দেবতাদের সহিত বিচরণ করিতেছি এবং পঞ্চকামগুণে প্রমোদিতা হইতেছি।

৮১৭. ইক্ষুদানের মহাতেজবন্ত পুণ্যপ্রভাবে আমি ঈদৃশ অপ্রমাণ ফল লাভ করিতেছি। তাহার ফলেই এখন আমি দেবেন্দ্রের ন্যায় ত্রিদশালয়ে সুরক্ষিতা হইতেছি এবং সহস্র লোচনের ন্যায় নন্দনবনে আনন্দ লাভ করিতেছি।

৮১৮. ভন্তে, আপনা হেন অনুকম্পাকারী প্রজ্ঞাবানের নিকট উপস্থিত হইয়া আমি বন্দনা করিলে, আপনি আমার কুশল সম্বন্ধে জিজ্ঞাসা করিয়াছিলেন, তৎপর আমি প্রসন্নচিত্তে অনুপম প্রীতির সহিত আপনাকে ইক্ষুখণ্ড দান দিয়াছিলাম।

ইক্ষু বিমানকাহিনি সমাপ্ত।


 

১১. বন্দনা বিমানকাহিনি
৮১৯. হে দেবী, ওষধী তারকার ন্যায়... জ্যোতি নির্গত হইয়া সর্বদিক প্রভাসিত হইতেছে?

৮২০-৮২১. তদ্ধেতু আমি এইরূপ বর্ণসম্পন্না হইয়াছি, ... আমার শরীরের বর্ণে সকল দিক প্রভাসিত হইতেছে।

৮২২. হে মহানুভবসম্পন্নে দেবী, ... কোন কুশলকর্মের প্রভাবে তুমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছ?

৮২৩. ‘আমি মনুষ্যলোকে জন্ম নিয়া শীলবান ভিক্ষুকে দর্শনপূর্বক তাঁহার পাদপদ্মযুগল বন্দনা করিয়াছিলাম। তাহাতে আমার চিত্তে প্রসন্নতা আসিয়াছিল। সেই প্রসন্নতায় কৃতাঞ্জলি হইয়াছিলাম।

৪র্থ গাথার অনুবাদ পূর্ব সদৃশ।

বন্দনা বিমানকাহিনি সমাপ্ত।


 

১২. রজ্জুমালা বিমানকাহিনি
৮২৬. ‘হে দেবতে, তুমি অতি উত্তমবর্ণে বিভূষিতা হইয়া [এই স্বর্গে] অবস্থান করিতেছ, তুমি হস্তে-পদে বিবিধ রূপে দিব্যপুষ্প ধারণ করিয়া উত্তম বাদ্যের তালে তালে নৃত্য করিতেছ।

৮২৭. তুমি নৃত্য করিবার সময় তোমার অঙ্গ-প্রত্যঙ্গ হইতে কর্ণসুখকর মনোরম দিব্যশব্দ নিঃসৃত হইতেছে।

৮২৮. তুমি নৃত্য করিবার সময় তোমার অঙ্গ-প্রত্যঙ্গ হইতে দিব্যগন্ধ প্রবাহিত হইতেছে, তাহা অতি ঘ্রাণ সুখকর মনোরম গন্ধ।

৮২৯. তোমার শরীর বিবর্তিত হইবার সময় কেশবেণীর অলংকার নির্ঘোষ পঞ্চাঙ্গিক তূর্যধ্বনির ন্যায় শ্রুত হইতেছে।

৮৩০. তোমার মস্তকের রত্নময় অলংকারসমূহ মৃদুমন্দ বায়ুহিল্লোলে দোলিত ও প্রবল বায়ুতে বিশেষভাবে প্রকম্পিত হইয়া যেই নির্ঘোষ উত্থিত হইতেছে, তাহা পঞ্চাঙ্গিক তূর্যধ্বনিবৎ শ্রুতিগোচর হইতেছে।

৮৩১. যেমন সুপুষ্পিত মঞ্জুসক বৃক্ষ আপন সুগন্ধ সর্বদিকে বহু যোজন প্রবাহিত করে, তদ্রূপ তোমার মস্তকে অলংকৃত যেই সমস্ত পবিত্র গন্ধসম্পন্ন মনোরম পুষ্পমাল্য আছে, তাহার সুগন্ধও সকল দিকে প্রবাহিত হইতেছে।

৮৩২. তুমি যেই পবিত্র গন্ধের আঘ্রাণ লাভ করিতেছ এবং দেবদুর্লভ সৌন্দর্যরাশি তোমার নয়ন সার্থক করিতেছে, হে দেবতে, তোমাকে জিজ্ঞাসা করিতেছি, ইহা কোন কর্মের ফল, তাহা আমাকে বল।’

দেবকন্যা বলিলেন :

৮৩৩. ‘আমি পূর্বজন্মে গয়া প্রদেশে কোনো ব্রাহ্মণের দাসী ছিলাম, আমাকে সকলে দুর্ভাগিনী, অলক্ষ্মী রজ্জুমালা বলিয়া জানিত।

৮৩৪. [ব্রাহ্মণীর] আক্রোশ, প্রহার ও তর্জনে [আমার] দৌর্মনস্য উৎপন্ন হওয়াতে, যেন জল আহরণে যাইতেছি, সেইরূপ ভাণ করিয়া কলসীকক্ষে [গৃহ হইতে] বাহির হইয়াছিলাম।

৮৩৫. আমি বিপথে কলসী রাখিয়া গভীর অরণ্যে প্রবেশ করিলাম, [তথায় চিন্তা করিলাম] এই স্থানেই আমি মরিব, আমার জীবন ধারণে কী ফল?

৮৩৬. ফাঁস দৃঢ়রূপে নির্মাণ করিয়া তাহা বৃক্ষে বন্ধন করিলাম, তৎপর বনাশ্রিত কেহ আছে না কি মনে করিয়া চতুর্দিক অবলোকন করিতেছিলাম।

৮৩৭. তথায় সর্বলোকের হিতসাধক মুনিবর নির্ভীক ধ্যানরত সম্যকসম্বুদ্ধকে [অনতিদূরে] বৃক্ষমূলে উপবিষ্টাবস্থায় দেখিতে পাইলাম।

৮৩৮. তাঁহাকে দেখিয়া আমি সংবেগপ্রাপ্ত ও আশ্চর্যান্বিত হইলাম, আমার লোমহর্ষণ হইল, [আমি চিন্তা করিলাম] বনাশ্রিত ইনি কে! মানব না দেবতা!

৮৩৯-৮৪০. [মহাপুরুষ লক্ষণাদিতে] অলংকৃত, [অনন্ত গুণ-হেতু] প্রসন্নতা উৎপাদনযোগ্য, তৃষ্ণাবিমুক্ত ও নির্বাণপ্রাপ্ত শ্রীশ্রী সম্বুদ্ধকে দেখিয়া আমার চিত্ত প্রসন্ন হইল, [আমার মনে হইল] ইনি সাধারণ পুরুষ নহেন, গুপ্তেন্দ্রিয়, ধ্যানরত, আরম্মণ-নিষ্ক্রান্ত চিত্ত ও সর্বলোকের হিত সম্পাদক সেই সম্বুদ্ধ হইবেন।

৮৪১-৮৪২. মিথ্যাদৃষ্টিদের ভয় উৎপাদনকারী, দুষ্প্রাপ্য, গুহাশ্রিত সিংহ সদৃশ ও উদুম্বরপুষ্প সদৃশ দুর্লভ দর্শনে সেই তথাগত মৃদুবাক্যে আমাকে সম্বোধন করিয়া বলিলেন, হে রজ্জুমালে, তথাগতের শরণাপন্ন হও।

৮৪৩. আমি তাঁহার সেই নির্দোষ, অর্থযুক্ত, পবিত্র, কোমল, মৃদু, মধুর ও সর্বপ্রকার শোক উপশমক বাক্য শ্রবণ করিয়া [তাঁহার নিকট উপস্থিত হইলাম]।

৮৪৪. ত্রিলোকের হিতসাধক তথাগত [দিব্যজ্ঞানে] আমার চিত্ত কার্যক্ষম, প্রসন্ন ও বিশুদ্ধ হইয়াছে জানিয়া আমাকে উপদেশ প্রদান করিলেন।

৮৪৫. তিনি আমাকে বলিলেন, ইহাই দুঃখ, ইহাই দুঃখোৎপত্তির কারণ, ইহাই দুঃখনিরোধ, ইহাই দুঃখনিরোধের উপায় বা অমৃতময় নির্বাণ লাভের পথ।

৮৪৬. আমি অনুকম্পাকারী ও সুদক্ষ বুদ্ধের উপদেশে স্থিত হইয়া অচ্যুত, অমৃত ও শান্তিপদ নির্বাণ পদ লাভ করিলাম।

৮৪৭. সেই আমি মৌলিক শ্রদ্ধায় শ্রদ্ধাবতী, অচলা স্নেহবতী ও সম্যক দর্শনে অবিচলিতা সম্বুদ্ধের ঔরসজাত কন্যা।

৮৪৮. সেই আমি [স্বর্গে মার্গফল সুখে] নির্ভীক চিত্তে রমিত হইতেছি, ক্রীড়া করিতেছি, দিব্যমাল্য ধারণ করিতেছি ও সুধা পান করিতেছি।

১৬৫-৮৫৫. ষাটি সহস্র তূর্যধ্বনি করিয়া আমার প্রীতি-সৌমনস্য উৎপাদন করে। আলম্ব, গগ্গর, ভীম, সাধুবাদী, সংসয়, পোক্‌খর, সুফস্স এই সব বাদ্যকারী দেবপুত্র এবং বীণামোক্ষা, নন্দা, সুনন্দা, সোণদিন্না, সুচিমহিতা, অলম্বুসা, মিস্সকেসী, পুণ্ডরীকা, অতিদারুণী, এণিফস্‌সা, সুফস্‌সা, সুভদ্রা, মৃদুবাদিনী এই সব দেবকন্যা এবং আরও অন্যান্য শ্রেষ্ঠতরা দেবকন্যা আমার প্রীতিবর্ধন করে। মদীয় আনন্দবর্ধনকারী দেবপুত্র ও দেববালাগণ আমার নিকট আসিয়া তাহাদের পরস্পরকে বলে, ‘ওহে, চল আমরা নাচিয়া-গাহিয়া তাঁহাকে রমিত করি।’ যাহারা পুণ্যকাজ করে নাই, তাহাদের জন্য এই স্থান নহে; যাহারা পুণ্যবান তাহাদের জন্যই এই ত্রিদশালয়ের শোকহীন, রমণীয় বৃহৎ নন্দনকানন। যাহারা পুণ্য সম্পাদন করে নাই, তাহাদের সুখ ইহলোকেও নাই, পরলোকেও নাই; পুণ্যবানেরা ইহ-পরলোকে সুখ লাভ করে। যাহারা তাবতিংস দেবতাদের সঙ্গ লাভ করিবার ইচ্ছা করে, তাহাদের বহু কুশলকর্ম সম্পাদন করা প্রয়োজন; পুণ্যবানই সকল প্রকার ভোগবিলাসের দ্বারা প্রমোদিত হয়।

৮৫৬. যেই তথাগতরূপ পুণ্যক্ষেত্রে দানীয় বস্তু দান দিয়া দায়কগণ স্বর্গে প্রমোদিত হইয়া থাকে, মনুষ্যদের সেই দানের উপযুক্ত পাত্র, পুণ্যক্ষেত্রের আকর তথাগত বহুজনের হিতার্থে জগতে উৎপন্ন হন।

রজ্জুমালা বিমানকাহিনি সমাপ্ত।

মঞ্জিষ্ঠা বর্গ চতুর্থ সমাপ্ত।

স্ত্রী বিমান সমাপ্ত।


 

২. পুরুষ বিমান
৫. মহারথ বর্গ
১. মণ্ডূক দেবপুত্র বিমানকাহিনি
৮৫৭. ‘দেবঋদ্ধিতে, যশে ও অতি কমনীয় বর্ণে সকল দিক উদ্ভাসিত করিয়া প্রদ্যোতমান অবস্থায় কে আমাকে বন্দনা করিতেছে?’

দেবপুত্র তদুত্তরে বলিলেন :

৮৫৮. ‘আমি পূর্বে জলে বিচরণকারী মণ্ডূক ছিলাম, আপনার ধর্মশ্রবণকালীন গোপালক আমাকে বধ করিয়াছিল।

৮৫৯. (ধর্মের প্রতি) মুহূর্তমাত্র চিত্ত প্রসন্নতায় আমার ঋদ্ধি, যশ, দিব্যক্ষমতা, বর্ণ ও জ্যোতি (কীরূপ) দেখুন।

৮৬০. হে গৌতম, যাঁহারা দীর্ঘদিন আপনার ধর্ম শ্রবণ করিতেছে, তাঁহারা যেখানে গেলে অনুশোচনা করিতে হয় না, তেমন অচল স্থান [নির্বাণ]-প্রাপ্ত হইয়াছেন।’

মণ্ডূক দেবপুত্র বিমানকাহিনি সমাপ্ত।


 

২. রেবতী বিমানকাহিনি
৮৬১-৮৬২. ‘সুদূর প্রবাসে দীর্ঘকাল বাস করিয়া নিরাপদে সমাগত ব্যক্তিকে জ্ঞাতিমিত্র ও সুহৃদগণ আসিয়া যেমন অভিনন্দিত করে, তেমন পুণ্যবান ব্যক্তি ইহলোক হইতে পরলোকে গমন করিলে, প্রিয়জ্ঞাতির আগমনের ন্যায় পুণ্যসমূহ তাহাকে প্রতিগ্রহণ করে।’

৮৬৩. অতিশয় হীনপাপসম্পন্ন, অদানশীল হে রেবতে, উঠো, তোমার জন্য নরকের দ্বার উন্মুক্ত হইয়াছে, পাপীরা যথায় দুঃখ ভোগ করে, যেই স্থান নৈরয়িক দুঃখপূর্ণ, তোমাকে সেই স্থানে নিয়া যাইব।’

৮৬৪. ‘এই বলিয়া সেই রক্তচক্ষুবিশিষ্ট যমদূত বৃহৎ যক্ষদ্বয় রেবতীর এক একটি বাহু ধরিয়া [তাবতিংসের] দেবগণের নিকট লইয়া গেল।’

৮৬৫. ‘সূর্যের ন্যায় বর্ণসম্পন্ন, রুচিদায়ক, প্রভাস্বর, সুন্দর, কাঞ্চনজালাচ্ছন্ন, দিবাকরের রশ্মির ন্যায় জ্যোতিষ্মান ও জনাকীর্ণ এই বিমান কাহার?

৮৬৬. অপ্সরাগণের শরীর চন্দনসারে লিপ্ত, [অভ্যন্তর ও বহির্দিক] উভয় দিকেই বিমান অতিশয় শোভা পাইতেছে, ইহা প্রভাকরের ন্যায় বর্ণসম্পন্ন দেখা যাইতেছে, কোন স্বর্গীয় দেবতা এই বিমানে প্রমোদিত হইতেছে?’

যক্ষ তাহাকে বলিল :

৮৬৭. ‘বারাণসীতে নন্দিক নামক একজন অমৎসর, দানপতি ও বদান্য উপাসক ছিলেন। সূর্যরশ্মির ন্যায় জ্যোতিষ্মান জনাকীর্ণ এই বিমান তাঁহার।

৮৬৮. অপ্সরাগণের শরীর চন্দনসারে লিপ্ত, উভয়দিকে অতিশয় শোভাসম্পন্ন এই বিমান, এই যে প্রভাকরের বর্ণ সদৃশ দেখা যাইতেছে, এই স্বর্গীয় বিমানে তিনি [নন্দিক] প্রমোদিত হইতেছেন।’

রেবতী বলিল :

৮৬৯. ‘আমি নন্দিকের ভার্যা, আমি তাঁহার গৃহিণী, সমস্ত সম্পত্তির অধিকারিণী, আমি এখন স্বামীর বিমানে রমিত হইব, আমি নরক দেখিতেও ইচ্ছা করি না।’

রেবতী এইরূপ বলিলে যক্ষ বলিল, ‘তোমার আবার কী কথা!’ এই বলিয়া নরকসমীপে নিয়া বলিল :

৮৭০. ‘হে হীন পাপধর্মিনী, এইটি তোমার নরক, মনুষ্যলোকে তুমি পুণ্যকর্ম কর নাই। মৎসরী (পরশ্রীকাতর) ক্রোধী ও পাপী ব্যক্তি দেবগণের সহবাস লাভ করিতে পারে না।’

৮৭১. ‘এই অপবিত্র বিষ্ঠামূত্র কেন দেখা যাইতেছে? ইহা দুর্গন্ধ মীঢ় বা প্রস্রাব কী? ইহাতে কিসের দুর্গন্ধ প্রবাহিত হইতছে?’

যক্ষ বলিল :

৮৭২. ‘হে রেবতে, তুমি যথায় সহস্র বৎসর পরিপক্ব [দুঃখপ্রাপ্ত] হইবে, এই সেই শতপুরুষ গভীর বিশিষ্ট ‘সংসবক’ নামক নরক।’

রেবতী জিজ্ঞাসা করিল :

৮৭৩. ‘আমি কায়িক, বাচনিক ও মানসিক কী দুষ্কর্ম করিয়াছি? কোন অকুশল কর্মের দ্বারা শতপুরুষ গভীর বিশিষ্ট এই ‘সংসবক’ নরক লাভ করিলাম?’

যক্ষ বলিল :

৮৭৪. ‘তুমি শ্রমণ, ব্রাহ্মণ ও অন্যান্য ভিক্ষাজীবীকে মিথ্যাবাক্যে বঞ্চিত করিয়াছ, তুমি এই পাপকর্ম করিয়াছিলে।

৮৭৫. হে রেবতে, সেই অকুশলকর্ম-হেতু শতপুরুষ গভীর বিশিষ্ট ‘সংসবক’ নরক লাভ করিয়াছ, তথায় তুমি সহস্র বৎসর দুঃখ ভোগ করিবে।

৮৭৬. তোমার হস্ত, পদ, কর্ণ ও নাসিকা ছেদন করিবে, অতঃপর কাকসমূহ সংঘবদ্ধ হইয়া [তোমার শরীরের মাংস] ছিঁড়িয়া ছিঁড়িয়া খাইবে।

রেবতী বলিল :

৮৭৭. ‘উত্তম কথা, তোমরা আমাকে পুনরায় মনুষ্যলোকে নিয়া যাও, যাহা করিয়া সুখী হইতে পারা যায়, পরে আর অনুতাপ করিতে হয় না, আমি সেইরূপ দান, সমচর্যা, সংযম ও ইন্দ্রিয় দমন দ্বারা বহু কুশলকর্ম সম্পাদন করিব।’

নিরয়পাল বলিল :

৮৭৮. ‘পূর্বে তুমি প্রমত্ত অবস্থায় থাকিয়া এখন বিলাপ করিতেছ, তোমার কৃতকর্মের ফল তোমাকে ভোগ করিতেই হইবে।’

রেবতী বলিল :

৮৭৯. ‘দেবলোক হইতে মনুষ্যলোকে আমায় উপদেশ দিতে কে গিয়াছিল? কেই বা আমা কর্তৃক জিজ্ঞাসিত হইয়া আমায় এরূপ প্রকাশ করিয়াছিল যে, যাঁহারা পরপীড়নে বিরত, তাঁহাদিগকে বস্ত্র, শয়নাসন ও অন্নপানীয় দান দাও। মৎসরী, ক্রোধী ও পাপাচারী ব্যক্তি দেবলোকে জন্ম নিতে পারে না।

৮৮০. আমি নিশ্চয়ই এই স্থান হইতে চ্যুতির পর মনুষ্যজন্ম লাভ করিয়া বদান্য, দান, শীল, সমচর্যা, সংযম ও ইন্দ্রিয় দমনের দ্বারা বহু কুশলকর্ম সম্পাদন করিব।

৮৮১. আমি অতি প্রসন্নচিত্তে [ফল ও ফলের] উদ্যান করিয়া দিব, [কন্দর, গর্ত ও নদী ইত্যাদি] গমন দুঃখকর স্থানে সেতু নির্মাণ করিয়া দিব, [পিপাসিত পথিকের জন্য] জলসত্র ও জলকূপ প্রস্তুত করিয়া দিব।

৮৮২. প্রতিপক্ষের চতুর্দশী, পঞ্চদশী, অষ্টমী ও প্রাতিহার্য পক্ষ [প্রতিপদ, সপ্তমী, নবমী, ত্রয়োদশী ও চতুর্দশী] দিবসে অষ্টশীল পালন করিব।

৮৮৩. উপোসথ পালন করিব, সর্বদা [পঞ্চ] শীলসমূহে সংযত থাকিব, দানকার্যে প্রমত্ত থাকিব না, যেহেতু এই দুঃখোৎপত্তির স্থান [নরক] আমি নিজেই দেখিলাম।’

৮৮৪. ‘এইরূপ বিলাপপরায়ণা রেবতীকে তথা হইতে আকর্ষণ করিতে করিতে [যমদূতগণ তাহাকে] ঊর্ধ্বপাদ অধঃশির করিয়া ঘোরতর নরকে ক্ষেপণ করিল।’

৮৮৫. ‘আমি পূর্বজন্মে কৃপণ ছিলাম, মিথ্যাবাক্যের দ্বারা স্বামীকে বঞ্চনা করিয়াছিলাম, শ্রমণ-ব্রাহ্মণদিগকে মন্দবাক্য বলিয়াছিলাম, [সেই হেতু] আমি নরকে নিদারুণভাবে পক্ব হইতেছি।’

রেবতী বিমানকাহিনি সমাপ্ত।


 

৩. ছত্ত মানবক বিমানকাহিনি
৮৮৬. ‘যিনি মনুষ্যদের মধ্যে শ্রেষ্ঠ বক্তা শাক্যমুনি, ভগবান, কৃতকর্মী, পরপার [নির্বাণ] অধিগত, [অসদৃশ কায়বল, অনন্তসাধারণ জ্ঞানবল, চতুর্বিধ সম্যক প্রধান বীর্যবল-হেতু] বলবীর্যসম্পন্ন, সেই সুগতের শরণাপন্ন হইতেছি।

৮৮৭. বৈরাগ্যপূর্ণ, তৃষ্ণা বিরহিত, শোকবিরহিত, এই নির্বাণপ্রদ ধর্ম অঘৃণিত, শ্রুতিমধুর সুপ্রসিদ্ধ ও [৮৪ হাজার ধর্মস্কন্ধ ভেদে] সুবিভক্ত, এই ধর্মের শরণাপন্ন হইতেছি।

৮৮৮. যেই চারি পবিত্র পুরুষ যুগলের মধ্যে দান দিলে মহাফল প্রসব করে বলিয়া বর্ণিত হইয়াছে, তাঁহারা ধর্মদর্শী অষ্ট পুদ্গল, এই সংঘের শরণাপন্ন হইতেছি।’

৮৮৯. ‘তোমার এই বিমান যেইরূপ অপ্রমাণ প্রভাস্বর, আকাশে চন্দ্র, সূর্য ও ‘ফুস্স’ নক্ষত্রও সেইরূপ দীপ্তিমান নহে; দেবলোক হইতে পৃথিবীতে আসিয়াছ, তুমি কে?

৮৯০. তোমার বিমানের আভা সূর্যরশ্মিকে প্রতিহত করিয়া, পঞ্চবিংশতি যোজন বিস্তৃত হইয়াছে; পরিশুদ্ধ, বিমল ও সুন্দর বিমান খানা যেন রাত্রিকেও দিন করিয়াছে।

৮৯১. বহুবিধ রক্তপদ্ম, বিচিত্র বর্ণ শ্বেতপদ্ম ও নানাবিধ পুষ্প বিকীর্ণ বিবিধ আকারে চিত্রিত; নির্মল, পবিত্র হেমজালাচ্ছন্ন এই বিমান সূর্যের ন্যায় আকাশে প্রভাসিত হইতেছে।

৮৯২. রক্ত ও পীতবর্ণ বস্ত্রপরিহিত, অগুরু-চন্দন সুগন্ধ ও প্রিয়ঙ্গু-মালা দ্বারা সুসজ্জিত, কাঞ্চনবর্ণ শরীরবিশিষ্টা অপ্সরাগণ আকাশে তারকার ন্যায় পরিপূর্ণ হইয়া বিচরণ করিতেছে।

৮৯৩. বিবিধবর্ণ পুষ্পবিভূষিত, দিব্যাভরণ প্রতিমণ্ডিত, প্রফুল্লচিত্তসম্পন্ন, মৃদু-মন্দ বায়ুহিল্লোলে সুরভিগন্ধ প্রবাহিত, পুষ্পাভরণবিশিষ্ট, কনকময় বেণী বিস্তৃত ও স্বর্ণাভরণ আচ্ছাদিত শরীরসম্পন্ন বহু দেবপুত্র ও দেববালা এই বিমানে বিরাজ করিতেছে।

৮৯৪. হে দেবপুত্র, কোন শম-দমের কারণে এই বিপাক লাভ করিয়াছ? কোন কর্মফলে এই স্থানে জন্ম নিয়াছ? যেই কর্মফলে এই বিমান লাভ করিয়াছ, আমার জিজ্ঞাসামতে তদনুরূপ প্রকাশ করো।’

দেবপুত্র বলিলেন :

৮৯৫. ‘ভগবন, যেই মানব এই পথে আপনার নিকট উপস্থিত হইয়াছিল, আপনি অনুকম্পা করিয়া যাহাকে অনুশাসন করিয়াছিলেন, সেই ছত্ত মানব শ্রেষ্ঠরত্ন সম্যকসম্বুদ্ধের নিকট ধর্ম শুনিয়া [যথানুশাসিত মতে] ‘প্রতিপালন করিব’ বলিয়াছিল :

৮৯৬. সেই আমিই শ্রেষ্ঠ বুদ্ধ-ধর্ম-সংঘের শরণে গমন করিয়াছিলাম; ভন্তে, [আপনি আমাকে ‘শরণগমন সম্বন্ধে জান কি না’ জিজ্ঞাসা করিলে] আমি প্রথম ‘জানি না’ বলিয়াছিলাম, পরে আপনি যেইরূপ উপদেশ দিয়াছিলেন, আমি সেইরূপ পালন করিয়াছিলাম।

৮৯৭. প্রাণিহত্যা করিও না, বিবিধ [ছোটো-বড়ো] অন্যায় কার্য করিও না, প্রাণীর প্রতি অসংযত ভাব বা প্রাণিহত্যা বিজ্ঞগণ প্রশংসা করেন নাই।...

৮৯৮. পরপরিগৃহীত অদত্ত বস্তু জানিয়া, গ্রহণ করিও না বা চুরি করিও না,...

৮৯৯. অপর ব্যক্তির রক্ষিতা স্ত্রীর সহিত ব্যভিচার করিও না, ইহা অনার্যের আচার।...

৯০০. জ্ঞানত মিথ্যাভাষণ করিও না, প্রজ্ঞাবানেরা মিথ্যাবাক্যকে প্রশংসা করেন নাই।...

৯০১. যদ্বারা মানবের সংজ্ঞা লুপ্ত হয়, সেই সব মদ্যজাতীয় দ্রব্য পরিবর্জন কর।...

৯০২. আমি তথাগতের ধর্মে অনুপ্রাণিত হইয়া, পঞ্চশীল গ্রহণের পর এই পথে যাইবার সময়, দুই গ্রামসীমার মধ্যপথে চোরগণের মধ্যে উপস্থিত হইলাম, সেই সীমান্তপথে চোরগণ ধনলোভে আমাকে হত্যা করিয়াছিল।

৯০৩. আমার স্মরণ হইতেছে, আমাকর্তৃক এতটুকু মাত্র কুশলকর্ম সম্পাদন করা হইয়াছে, ইহার অধিক অন্য কোনো কুশলকর্ম স্মরণ হইতেছে না। আমি সেই সুচরিত কর্মের দ্বারা যথেচ্ছিত কামনাকামী দেবলোকে উৎপন্ন হইয়াছি।

৯০৪. ভন্তে, মুহূর্তকাল শীলে প্রতিষ্ঠিত হইয়া, অধিগত ফলের [বর্তমান লব্ধ দেবসম্পত্তির] অনুরূপ ধর্ম পালনের বিপাক দেখুন। আমাকে যশদীপ্ত দেখিয়া, আমা হইতে হীন ভোগসম্পন্ন বহু দেবতা [কীরূপে আমরাও এইরূপ হইতে পারিব, তাহা] প্রার্থনা করিতেছে।

৯০৫. ভন্তে, দেখুন, অল্পমাত্র ধর্মোপদেশ শুনিয়া আমি সুগতি লাভ করিয়াছি এবং দিব্যসুখ প্রাপ্ত হইয়াছি; যাঁহারা সর্বদা আপনার ধর্ম শ্রবণ করেন, আমার মনে হয়, তাঁহারা অমৃতময় নির্বাণপদ লাভ করিয়া থাকেন।

৯০৬. তথাগতের শাসনে অল্পমাত্র [কুশলকর্ম] সম্পাদন করিলেও, তাহার বিপাক বিপুলতর হয়। ভন্তে, দেখুন, ছত্ত মানব কৃতপুণ্য-হেতু সূর্যের ন্যায় (ছত্ত দেবপুত্ররূপে) পৃথিবীকে প্রভাসিত করিতেছে।

৯০৭. কুশল কীরূপ এবং তাহা কীরূপে আচরণ করিব, [দেবতাদের মধ্যে] কেহ কেহ একত্রিত হইয়া, এই বিষয় মন্ত্রণা করে। তাহারা চিন্তা করিতেছে, আমরা পুনরায় মনুষ্যজন্ম লাভ করিয়া, ধর্মপ্রতিপন্ন ও শীলবান হইয়া বাস করিব।

৯০৮. ভগবন, আপনি যে আমার বহু উপকারী ও অনুকম্পাকারী, ইহা আমার স্মরণ হওয়াতে, দিনদুপুরে আপনার নিকট উপস্থিত হইয়াছি। আমি [আপনা হেন] সম্বুদ্ধের সম্মুখে উপস্থিত হইয়াছি, আপনি আমার অনুকম্পা করুন, পুনরায় আপনার ধর্ম শ্রবণ করিব।

৯০৯. যাঁহারা এই শাসনে স্থিত থাকিয়া, কামরাগ সমুচ্ছেদ করেন, ভবরাগ ও অনুশয় [তৃষ্ণা] প্রহীন করেন, তাঁহারা পুনরায় মাতৃগর্ভে উৎপন্ন হন না, (ক্লেশজ্বালা নির্বাণ-হেতু) শান্ত হইয়া, পরিনির্বাণ প্রাপ্ত হন।’

ছত্ত মানবক বিমানকাহিনি সমাপ্ত।


 

৪. কর্কটরসদায়ক বিমানকাহিনি
৯১০. ‘এই উচ্চ মণিস্তম্ভযুক্ত বিমান চতুর্দিকে দ্বাদশ যোজন বিস্তৃত, সাতশত মহৎ কূটাগার, সুন্দর বৈদূর্য স্তম্ভ ও [ভূমি প্রদেশে] সুবর্ণফলক বিস্তৃত।

৯১১. তথায় [সেই বিমানে] তুমি উপবিষ্ট আছ, পান ও ভোজন করিতেছ, তোমার এই বিমানে দিব্যরস ও পঞ্চকামগুণ বিদ্যমান রহিয়াছে, দিব্যবীণা মধুর স্বরে বাদিত হইতেছে, সুবর্ণ সমাচ্ছন্না দেববালাগণ নৃত্য করিতেছে।

৯১২. কোন পুণ্যের ফলে তুমি এইরূপ উজ্জ্বল শরীরবর্ণ লাভ করিয়াছ? কোন কুশলের বলে এই স্থানে তোমার এইরূপ সুফল উৎপন্ন হইতেছে? কোন সুকৃতির প্রভাবে তোমার মনোজ্ঞ যেকোনো ভোগসম্পত্তি উৎপন্ন হইতেছে?

৯১৩. হে মহানুভবসম্পন্ন দেবপুত্র, আমি তোমাকে ইহা জিজ্ঞাসা করিতেছি, তুমি মনুষ্যলোকে কোন পুণ্যকর্ম সম্পাদন করিয়াছিলে? তোমার শরীরবর্ণ যে দশ দিক প্রভাসিত করিতেছে, কোন কুশলকর্মের প্রভাবে তুমি ঈদৃশী জ্যোতির্ময়ী পুণ্যঋদ্ধিসম্পন্না হইয়াছ?

৯১৪. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবপুত্র যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

৯১৫. [কর্কটরস দানে তুমি এই দিব্যসম্পত্তি লাভ করিয়াছ, এইরূপ] স্মৃতি উৎপাদন করো। দ্বারে স্থিত দশপদযুক্ত স্বর্ণময় কর্কট শোভা পাইতেছে।

৯১৬. সেই পুণ্যপ্রভাবেই আমি ঈদৃশ রূপবান হইয়াছি, সেই কুশলকর্মের বলেই এই স্থানে আমার সুফল লাভ হইতেছে এবং আমার মনোজ্ঞ যেকোনো ভোগসম্পত্তি উৎপন্ন হইতেছে।

৯১৭. হে মহানুভবসম্পন্ন ভিক্ষু, আপনাকে বলিতেছি, আমি মনুষ্য হইয়া যাহা কিছু পুণ্যকর্ম সম্পাদন করিয়াছিলাম, সেই পুণ্যপ্রভাবেই আমার শরীরবর্ণ সকল দিক প্রভাসিত করিতেছে এবং আমি ঈদৃশ জ্যোতির্ময় পুণ্যঋদ্ধিসম্পন্ন হইয়াছি।

কর্কটরস দায়ক বিমানকাহিনি সমাপ্ত।


 

৫. দ্বারপাল বিমানকাহিনি
৯১৮. ‘এই উচ্চ মণিস্তম্ভযুক্ত বিমান চতুর্দিকে দ্বাদশ যোজন বিস্তৃত, সাতশত মহৎ কূটাগার, সুন্দর বৈদূর্য স্তম্ভ ও [ভূমি প্রদেশে] সুবর্ণফলক বিস্তৃত।

৯১৯. তথায় [সেই বিমানে] তুমি উপবিষ্ট আছ, পান ও ভোজন করিতেছ, তোমার এই বিমানে দিব্যরস ও পঞ্চকামগুণ বিদ্যমান রহিয়াছে, দিব্যবীণা মধুর স্বরে বাদিত হইতেছে, সুবর্ণ সমাচ্ছন্না দেববালাগণ নৃত্য করিতেছে।

৯২০. কোন পুণ্যের ফলে তুমি এইরূপ উজ্জ্বল শরীরবর্ণ লাভ করিয়াছ? কোন কুশলের বলে এই স্থানে তোমার এইরূপ সুফল উৎপন্ন হইতেছে? কোন সুকৃতির প্রভাবে তোমার মনোজ্ঞ যেকোনো ভোগসম্পত্তি উৎপন্ন হইতেছে?

৯২১. হে মহানুভবসম্পন্ন দেবপুত্র, আমি তোমাকে ইহা জিজ্ঞাসা করিতেছি, তুমি মনুষ্যলোকে কোন পুণ্যকর্ম সম্পাদন করিয়াছিলে? তোমার শরীরবর্ণ যে দশ দিক প্রভাসিত করিতেছে, কোন কুশলকর্মের প্রভাবে তুমি ঈদৃশ জ্যোতির্ময় পুণ্যঋদ্ধিসম্পন্ন হইয়াছ?

৯২২. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবপুত্র যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

৯২৩. ‘দিব্যগণনায় আমার সহস্র বৎসর পরমায়ু [মনুষ্য গণনায় ৩ কোটি ৬০ লক্ষ বৎসর], [আর্যগণ আসুন, এই আসন আপনাদের জন্য প্রজ্ঞাপিত হইয়াছে, এই স্থানে বসুন, আর্যদের শরীর নীরোগ তো? আপনাদের বাসস্থান, নির্বিঘ্ন তো? ইত্যাদি] জিজ্ঞাসা করিয়াছিলাম। ইহাই আমার বাচনিক কুশলকর্ম ও [এই আর্যগণ প্রিয়শীল, ব্রহ্মচারী, ধর্মাচারী ইত্যাদি] চিন্তা করিয়া চিত্তে প্রসন্নতা উৎপাদন করিয়াছিলাম, ইহাই আমার মানসিক কুশলকর্ম। এতদূর মাত্র আমার পুণ্যকর্ম [দীর্ঘকাল দেবলোকে] প্রবর্তিত থাকিয়া দিব্য পঞ্চকামগুণে আমাকে পরিতৃপ্ত করিবে।

৯২৪. সেই পুণ্যপ্রভাবেই আমি ঈদৃশ রূপবান হইয়াছি, সেই কুশলকর্মের বলেই এই স্থানে আমার সুফল লাভ হইতেছে এবং আমার মনোজ্ঞ যেকোনো ভোগসম্পত্তি উৎপন্ন হইতেছে।

৯২৫. হে মহানুভবসম্পন্ন ভিক্ষু, আপনাকে বলিতেছি, আমি মনুষ্য হইয়া যাহা কিছু পুণ্যকর্ম সম্পাদন করিয়াছিলাম, সেই পুণ্যপ্রভাবেই আমার শরীরবর্ণ সকল দিক প্রভাসিত করিতেছে এবং আমি ঈদৃশ জ্যোতির্ময় পুণ্যঋদ্ধিসম্পন্ন হইয়াছি।

দ্বারপাল বিমানকাহিনি সমাপ্ত।


 

৬. করণীয় বিমানকাহিনি
৯২৬. ‘এই উচ্চ মণিস্তম্ভযুক্ত বিমান চতুর্দিকে দ্বাদশ যোজন বিস্তৃত, সাতশত মহৎ কূটাগার, সুন্দর বৈদূর্য স্তম্ভ ও [ভূমি প্রদেশে] সুবর্ণফলক বিস্তৃত।

৯২৭. তথায় [সেই বিমানে] তুমি উপবিষ্ট আছ, পান ও ভোজন করিতেছ, তোমার এই বিমানে দিব্যরস ও পঞ্চকামগুণ বিদ্যমান রহিয়াছে, দিব্যবীণা মধুর স্বরে বাদিত হইতেছে, সুবর্ণ সমাচ্ছন্না দেববালাগণ নৃত্য করিতেছে।

৯২৮. কোন পুণ্যের ফলে তুমি এইরূপ উজ্জ্বল শরীরবর্ণ লাভ করিয়াছ? কোন কুশলের বলে এই স্থানে তোমার এইরূপ সুফল উৎপন্ন হইতেছে? কোন সুকৃতির প্রভাবে তোমার মনোজ্ঞ যেকোনো ভোগসম্পত্তি উৎপন্ন হইতেছে?

৯২৯. হে মহানুভবসম্পন্ন দেবপুত্র, আমি তোমাকে ইহা জিজ্ঞাসা করিতেছি, তুমি মনুষ্যলোকে কোন পুণ্যকর্ম সম্পাদন করিয়াছিলে? তোমার শরীরবর্ণ যে দশ দিক প্রভাসিত করিতেছে, কোন কুশলকর্মের প্রভাবে তুমি ঈদৃশ জ্যোতির্ময় পুণ্যঋদ্ধিসম্পন্ন হইয়াছ?

৯৩০. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবপুত্র যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

৯৩১. ‘বিজ্ঞ পণ্ডিতেরা যথায় দান দিলে মহাফল হয়, তাহা অবগত হইয়া করণীয় পুণ্যকার্যসমূহ সম্যক প্রতিপন্ন বুদ্ধদের মধ্যে সম্পাদন করেন।

৯৩২. বুদ্ধ আমার হিতের জন্যই [জেতবন] অরণ্য হইতে গ্রামে আসিয়াছেন। তাঁহার প্রতি চিত্ত প্রসন্ন করিয়া তাবতিংস স্বর্গে উৎপন্ন হইয়াছি।’

৯৩৩. সেই পুণ্যপ্রভাবেই আমি ঈদৃশ রূপবান হইয়াছি, সেই কুশলকর্মের বলেই এই স্থানে আমার সুফল লাভ হইতেছে এবং আমার মনোজ্ঞ যেকোনো ভোগসম্পত্তি উৎপন্ন হইতেছে।

৯৩৪. হে মহানুভবসম্পন্ন ভিক্ষু, আপনাকে বলিতেছি, আমি মনুষ্য হইয়া যাহা কিছু পুণ্যকর্ম সম্পাদন করিয়াছিলাম, সেই পুণ্যপ্রভাবেই আমার শরীরবর্ণ সকল দিক প্রভাসিত করিতেছে এবং আমি ঈদৃশ জ্যোতির্ময় পুণ্যঋদ্ধিসম্পন্ন হইয়াছি।

করণীয় বিমানকাহিনি সমাপ্ত।


 

৭. দ্বিতীয় করণীয় বিমানকাহিনি
৯৩৫. ‘এই উচ্চ মণিস্তম্ভযুক্ত বিমান চতুর্দিকে দ্বাদশ যোজন বিস্তৃত, সাতশত মহৎ কূটাগার, সুন্দর বৈদূর্য স্তম্ভ ও [ভূমি প্রদেশে] সুবর্ণফলক বিস্তৃত।

৯৩৬. তথায় [সেই বিমানে] তুমি উপবিষ্ট আছ, পান ও ভোজন করিতেছ, তোমার এই বিমানে দিব্যরস ও পঞ্চকামগুণ বিদ্যমান রহিয়াছে, দিব্যবীণা মধুর স্বরে বাদিত হইতেছে, সুবর্ণ সমাচ্ছন্না দেববালাগণ নৃত্য করিতেছে।

৯৩৭. কোন পুণ্যের ফলে তুমি এইরূপ উজ্জ্বল শরীরবর্ণ লাভ করিয়াছ? কোন কুশলের বলে এই স্থানে তোমার এইরূপ সুফল উৎপন্ন হইতেছে? কোন সুকৃতির প্রভাবে তোমার মনোজ্ঞ যেকোনো ভোগসম্পত্তি উৎপন্ন হইতেছে?

৯৩৮. হে মহানুভবসম্পন্ন দেবপুত্র, আমি তোমাকে ইহা জিজ্ঞাসা করিতেছি, তুমি মনুষ্যলোকে কোন পুণ্যকর্ম সম্পাদন করিয়াছিলে? তোমার শরীরবর্ণ যে দশ দিক প্রভাসিত করিতেছে, কোন কুশলকর্মের প্রভাবে তুমি ঈদৃশ জ্যোতির্ময় পুণ্যঋদ্ধিসম্পন্ন হইয়াছ?

৯৩৯. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবপুত্র যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

৯৪০. ‘বিজ্ঞ পণ্ডিতেরা যথায় দান দিলে মহাফল হয়, তাহা অবগত হইয়া করণীয় পুণ্যকার্যসমূহ সম্যক প্রতিপন্ন বুদ্ধদের মধ্যে সম্পাদন করেন।

৯৪১. ভিক্ষু আমার হিতের জন্যই [জেতবন] অরণ্য হইতে গ্রামে আসিয়াছেন। তাঁহার প্রতি চিত্ত প্রসন্ন করিয়া তাবতিংস স্বর্গে উৎপন্ন হইয়াছি।’

৯৪২. সেই পুণ্যপ্রভাবেই আমি ঈদৃশ রূপবান হইয়াছি, সেই কুশলকর্মের বলেই এই স্থানে আমার সুফল লাভ হইতেছে এবং আমার মনোজ্ঞ যেকোনো ভোগসম্পত্তি উৎপন্ন হইতেছে।

৯৪৩. হে মহানুভবসম্পন্ন ভিক্ষু, আপনাকে বলিতেছি, আমি মনুষ্য হইয়া যাহা কিছু পুণ্যকর্ম সম্পাদন করিয়াছিলাম, সেই পুণ্যপ্রভাবেই আমার শরীরবর্ণ সকল দিক প্রভাসিত করিতেছে এবং আমি ঈদৃশ জ্যোতির্ময় পুণ্যঋদ্ধিসম্পন্ন হইয়াছি।

দ্বিতীয় করণীয় বিমানকাহিনি সমাপ্ত।


 

৮. প্রথম সুচী বিমানকাহিনি
৯৪৪. ‘এই উচ্চ মণিস্তম্ভযুক্ত বিমান চতুর্দিকে দ্বাদশ যোজন বিস্তৃত, সাতশত মহৎ কূটাগার, সুন্দর বৈদূর্য স্তম্ভ ও [ভূমি প্রদেশে] সুবর্ণফলক বিস্তৃত।

৯৪৫. তথায় [সেই বিমানে] তুমি উপবিষ্ট আছ, পান ও ভোজন করিতেছ, তোমার এই বিমানে দিব্যরস ও পঞ্চকামগুণ বিদ্যমান রহিয়াছে, দিব্যবীণা মধুর স্বরে বাদিত হইতেছে, সুবর্ণ সমাচ্ছন্না দেববালাগণ নৃত্য করিতেছে।

৯৪৬. কোন পুণ্যের ফলে তুমি এইরূপ উজ্জ্বল শরীরবর্ণ লাভ করিয়াছ? কোন কুশলের বলে এই স্থানে তোমার এইরূপ সুফল উৎপন্ন হইতেছে? কোন সুকৃতির প্রভাবে তোমার মনোজ্ঞ যেকোনো ভোগসম্পত্তি উৎপন্ন হইতেছে?

৯৪৭. হে মহানুভবসম্পন্ন দেবপুত্র, আমি তোমাকে ইহা জিজ্ঞাসা করিতেছি, তুমি মনুষ্যলোকে কোন পুণ্যকর্ম সম্পাদন করিয়াছিলে? তোমার শরীরবর্ণ যে দশ দিক প্রভাসিত করিতেছে, কোন কুশলকর্মের প্রভাবে তুমি ঈদৃশ জ্যোতির্ময় পুণ্যঋদ্ধিসম্পন্ন হইয়াছ?

৯৪৮. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবপুত্র যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

৯৪৯. ‘দানীয় বস্তু যাহা দেওয়া হয়, [শ্রদ্ধা ও প্রসন্নচিত্তের অভাবে] দাতার তদনুরূপ ফল লাভ হয় না। [দাতাও শ্রদ্ধাসম্পন্ন এবং গ্রহিতাও শীলবান ও মার্গস্থ-ফলস্থ হইলে, দাতা-গ্রহিতা উভয়দিকে পরিশুদ্ধ ভাবের] বিদ্যমান অবস্থায় যাহা কিছু দান দেওয়া হয়, তাহাতেই দানের ফল মহৎ হয়। আমি সুচী দান দিয়াছি, [দান ক্ষুদ্র হইলেও] আমার সুচী দানই শ্রেষ্ঠ হইয়াছে। [যেহেতু আমি সুচী মাত্র দান করিয়া দিব্যসম্পত্তি লাভ করিয়াছি]

৯৫০. সেই পুণ্যপ্রভাবেই আমি ঈদৃশ রূপবান হইয়াছি, সেই কুশলকর্মের বলেই এই স্থানে আমার সুফল লাভ হইতেছে এবং আমার মনোজ্ঞ যেকোনো ভোগসম্পত্তি উৎপন্ন হইতেছে।

৯৫১. হে মহানুভবসম্পন্ন ভিক্ষু, আপনাকে বলিতেছি, আমি মনুষ্য হইয়া যাহা কিছু পুণ্যকর্ম সম্পাদন করিয়াছিলাম, সেই পুণ্যপ্রভাবেই আমার শরীরবর্ণ সকল দিক প্রভাসিত করিতেছে এবং আমি ঈদৃশ জ্যোতির্ময় পুণ্যঋদ্ধিসম্পন্ন হইয়াছি।

সুচী বিমানকাহিনি সমাপ্ত।


 

৯. দ্বিতীয় সুচী বিমানকাহিনি
৯৫২. ‘এই উচ্চ মণিস্তম্ভযুক্ত বিমান চতুর্দিকে দ্বাদশ যোজন বিস্তৃত, সাতশত মহৎ কূটাগার, সুন্দর বৈদূর্য স্তম্ভ ও [ভূমি প্রদেশে] সুবর্ণফলক বিস্তৃত।

৯৫৩. তথায় [সেই বিমানে] তুমি উপবিষ্ট আছ, পান ও ভোজন করিতেছ, তোমার এই বিমানে দিব্যরস ও পঞ্চকামগুণ বিদ্যমান রহিয়াছে, দিব্যবীণা মধুর স্বরে বাদিত হইতেছে, সুবর্ণ সমাচ্ছন্না দেববালাগণ নৃত্য করিতেছে।

৯৫৪. কোন পুণ্যের ফলে তুমি এইরূপ উজ্জ্বল শরীরবর্ণ লাভ করিয়াছ? কোন কুশলের বলে এই স্থানে তোমার এইরূপ সুফল উৎপন্ন হইতেছে? কোন সুকৃতির প্রভাবে তোমার মনোজ্ঞ যেকোনো ভোগসম্পত্তি উৎপন্ন হইতেছে?

৯৫৫. হে মহানুভবসম্পন্ন দেবপুত্র, আমি তোমাকে ইহা জিজ্ঞাসা করিতেছি, তুমি মনুষ্যলোকে কোন পুণ্যকর্ম সম্পাদন করিয়াছিলে? তোমার শরীরবর্ণ যে দশ দিক প্রভাসিত করিতেছে, কোন কুশলকর্মের প্রভাবে তুমি ঈদৃশ জ্যোতির্ময় পুণ্যঋদ্ধিসম্পন্ন হইয়াছ?

৯৫৬. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবপুত্র যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

৯৫৭-৯৫৮. ‘আমি পূর্বজন্মে মনুষ্যকুলে জন্মগ্রহণপূর্বক মানবধর্ম রক্ষা করে অবস্থান করিয়াছিলাম। তখন আমি একজন পাপহীন, বিশুদ্ধচিত্ত ও নির্দোষ ভিক্ষুকে দেখিয়াছিলাম। আমি তাঁহাকে প্রসন্নচিত্তে স্বহস্তে সুচী দান দিয়াছিলাম।

৯৫৯. সেই পুণ্যপ্রভাবেই আমি ঈদৃশ রূপবান হইয়াছি, সেই কুশলকর্মের বলেই এই স্থানে আমার সুফল লাভ হইতেছে এবং আমার মনোজ্ঞ যেকোনো ভোগসম্পত্তি উৎপন্ন হইতেছে।

৯৬০. হে মহানুভবসম্পন্ন ভিক্ষু, আপনাকে বলিতেছি, আমি মনুষ্য হইয়া যাহা কিছু পুণ্যকর্ম সম্পাদন করিয়াছিলাম, সেই পুণ্যপ্রভাবেই আমার শরীরবর্ণ সকল দিক প্রভাসিত করিতেছে এবং আমি ঈদৃশ জ্যোতির্ময় পুণ্যঋদ্ধিসম্পন্ন হইয়াছি।

দ্বিতীয় সুচী বিমানকাহিনি সমাপ্ত।


 

১০. নাগ বিমানকাহিনি
৯৬১. ‘অতিশয় শ্বেতস্কন্ধ [তিলকাদি] দোষহীন, [বৃহৎ-সুন্দর] দন্তযুক্ত, মহাবলসম্পন্ন, অতীব দ্রুতগামী, [বিবিধ মণি, মুক্তা ও স্বর্ণ অলংকারে] উত্তমরূপে অলংকৃত শ্রেষ্ঠ হস্তীরাজের উপর আরোহণ করিয়া অন্তরীক্ষে এই স্থানে আসিয়াছ?’

৯৬২. হস্তীরাজের দন্তদ্বয়ে স্বচ্ছসলিলা ও সুপুষ্পিত পদ্ম সমাকীর্ণা দুইটি পুষ্করিণী প্রাদুর্ভূতা হইয়াছে, পদ্মসমূহ পঞ্চাঙ্গিক তূর্যধ্বনি মনোরমভাবে ধ্বনিত হইতেছে। [সেই বাদ্যের তালে তালে] দেববালারা মনোহর নৃত্য করিতেছে।

৯৬৩. হে মহাপ্রভাবসম্পন্নে দেবপুত্র, তুমি মনুষ্যলোকে কোন পুণ্যকর্ম সম্পাদন করিয়া এমন দিব্যঋদ্ধি প্রাপ্ত হইয়াছ? তোমার শরীরবর্ণ সর্বদিক আলোকিত করিতেছে, কোন কুশলকর্মের প্রভাবে ঈদৃশী জ্যোতির্ময় পুণ্য ঋদ্ধিসম্পন্ন হইয়াছ?

৯৬৪. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবপুত্র যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

৯৬৫. ‘আমি বৃন্তচ্যুত আটটি পুষ্প প্রসন্নচিত্তে স্বীয় হস্তে মহাঋষি কাশ্যপ বুদ্ধের স্তূপে পূজা করিয়াছিলাম।

৯৬৬. সেই পুণ্যপ্রভাবেই আমি ঈদৃশ রূপবান হইয়াছি, সেই কুশলকর্মের বলেই এই স্থানে আমার সুফল লাভ হইতেছে এবং আমার মনোজ্ঞ যেকোনো ভোগসম্পত্তি উৎপন্ন হইতেছে।

৯৬৭. হে মহানুভবসম্পন্ন ভিক্ষু, আপনাকে বলিতেছি, আমি মনুষ্য হইয়া যাহা কিছু পুণ্যকর্ম সম্পাদন করিয়াছিলাম, সেই পুণ্যপ্রভাবেই আমার শরীরবর্ণ সকল দিক প্রভাসিত করিতেছে এবং আমি ঈদৃশ জ্যোতির্ময় পুণ্যঋদ্ধিসম্পন্ন হইয়াছি।

নাগ বিমানকাহিনি সমাপ্ত।


 

১১. দ্বিতীয় নাগ বিমানকাহিনি
৯৬৮. ‘তুমি সর্বাঙ্গ শ্বেতবর্ণবিশিষ্ট বৃহৎ ও শ্রেষ্ঠ গজরাজপৃষ্ঠে আরোহণ করিয়াছ এবং দেববালাদের পুরোভাগে অবস্থানপূর্বক ওষধি তারকার ন্যায় সকল দিক প্রভাসিত করিয়া [নন্দন] বনান্তরে ভ্রমণ করিতেছ।’

৯৬৯. কোন পুণ্যের ফলে তুমি এইরূপ উজ্জ্বল শরীরবর্ণ লাভ করিয়াছ? কোন কুশলের বলে এই স্থানে তোমার এইরূপ সুফল উৎপন্ন হইতেছে? কোন সুকৃতির প্রভাবে তোমার মনোজ্ঞ যেকোনো ভোগসম্পত্তি উৎপন্ন হইতেছে?

৯৭০. হে মহানুভবসম্পন্ন দেবপুত্র, আমি তোমাকে ইহা জিজ্ঞাসা করিতেছি, তুমি মনুষ্যলোকে কোন পুণ্যকর্ম সম্পাদন করিয়াছিলে? তোমার শরীরবর্ণ যে দশ দিক প্রভাসিত করিতেছে, কোন কুশলকর্মের প্রভাবে তুমি ঈদৃশ জ্যোতির্ময় পুণ্যঋদ্ধিসম্পন্ন হইয়াছ?

৯৭১. ‘বঙ্গীস স্থবির এইরূপ জিজ্ঞাসা করিলে, সেই দেবপুত্র যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

৯৭২. ‘আমি মনুষ্যলোকে জন্মগ্রহণ করিয়া চক্ষুষ্মান ভগবানের উপাসক ছিলাম। আমি প্রাণিহত্যা হইতে বিরত ছিলাম; সংসারে যাহা অদত্ত বস্তু, তাহা পরিবর্জন করিয়াছিলাম অর্থাৎ চুরি করি নাই।

৯৭৩. মিথ্যাকথা বলি নাই, স্বীয় স্ত্রীতে সন্তুষ্ট ছিলাম, মদ্যপান ত্যাগ করিয়াছিলাম এবং প্রসন্নচিত্তে সৎকারের সহিত বিপুলভাবে অন্নপানীয় দান দিয়াছিলাম।’

৯৭৪. সেই পুণ্যপ্রভাবেই আমি ঈদৃশ রূপবান হইয়াছি, সেই কুশলকর্মের বলেই এই স্থানে আমার সুফল লাভ হইতেছে এবং আমার মনোজ্ঞ যেকোনো ভোগসম্পত্তি উৎপন্ন হইতেছে।

৯৭৫. হে মহানুভবসম্পন্ন ভিক্ষু, আপনাকে বলিতেছি, আমি মনুষ্য হইয়া যাহা কিছু পুণ্যকর্ম সম্পাদন করিয়াছিলাম, সেই পুণ্যপ্রভাবেই আমার শরীরবর্ণ সকল দিক প্রভাসিত করিতেছে এবং আমি ঈদৃশ জ্যোতির্ময় পুণ্যঋদ্ধিসম্পন্ন হইয়াছি।

দ্বিতীয় নাগ বিমানকাহিনি সমাপ্ত।


 

১২. তৃতীয় নাগ বিমানকাহিনি
৯৭৬. ‘সর্বাঙ্গ শ্বেতবর্ণবিশিষ্ট দিব্য হস্তীযানে আরোহণ করিয়াছেন এবং পঞ্চাঙ্গিক তূর্যধ্বনিসহ মহাপরিষদ দ্বারা অন্তরীক্ষে পূজিত হইতেছেন, আপনি কে?

৯৭৭. আপনি দেবতা? না গন্ধর্ব? না কি শক্র পুরন্দর? আমরা জানি না, তাই জিজ্ঞাসা করিতেছি। আপনি কে, তাহা আমরা কিরূপে জানিতে পারি?’

দেবতা বলিলেন :

৯৭৮. ‘আমি [আপনাদের জিজ্ঞাসিত সেরূপ কোনো] দেবতা, গন্ধর্ব অথবা শক্র পুরন্দর নহি; [তাবতিংসে] সুধর্মা নামে যেই দেবগণ আছেন, আমি তাঁহাদের মধ্যে অন্যতর।’

সেই ব্যক্তি পুনঃ জিজ্ঞাসা করিলেন :

৯৭৯. ‘আমি সগৌরবে কৃতাঞ্জলি হইয়া সুধর্মা দেবের নিকট জিজ্ঞাসা করিতেছি, মনুষ্যলোকে কী কর্ম করিলে, সুধর্মা দেবকুলে উৎপন্ন হওয়া যায়?’

দেবপুত্র বলিলেন :

৯৮০. ‘যেই ব্যক্তি ইক্ষুপত্রাগার, তৃণাগার ও বস্ত্রাগার দান করে অথবা এই তিনটির যেকোনো একটি দান করে, সে সুধর্মা দেবকুলে উৎপন্ন হয়।’

তৃতীয় নাগ বিমানকাহিনি সমাপ্ত।


 

১৩. চূলরথ বিমানকাহিনি
৯৮১. ‘অতিশয় উত্তম সারবান বৃক্ষের দৃঢ় ধনুতে তার দিয়া দাঁড়াইয়া রহিয়াছ; তুমি কি ক্ষত্রিয় রাজকুমার, না বনচর ব্যাধ?’

নিম্নোক্ত গাথা দুইটি বলিয়া রাজকুমার নিজের পরিচয় দিতেছেন :

৯৮২. ‘ভন্তে, আমি অস্সকাধিপতির পুত্র (কিন্তু এখন আমি) বনচর। হে ভিক্ষুপ্রবর, আপনাকে বলিতেছি, আমার নাম ‘সুজাত’ বলিয়া জনসাধারণ জানেন।

৯৮৩. আমি যেই মৃগান্বেষী হইয়া গভীর বনে প্রবেশ করিয়াছি, কিন্তু সেই মৃগকে দেখিতে পাইলাম না, আপনাকেই দেখিয়া আমি (এখানে) স্থিত হইয়াছি।’

রাজপুত্রের কথা শুনিয়া স্থবির তাঁহার সহিত আলাপে প্রবৃত্ত হইলেন :

৯৮৪. ‘হে মহাপুণ্যবান, তোমার শুভাগমন হইয়াছে। ইহা তোমার অশুভ আগমন নহে (যেহেতু তোমার আগমন আমাদের উভয়ের প্রীতিজনক হইয়াছে)। এই স্থান হইতে জল লইয়া তোমার পদ প্রক্ষালন করো।

৯৮৫. হে রাজপুত্র, এই পানীয় জল শীতল, ইহা গিরিগহ্বর হইতে আনয়ন করা হইয়াছে; তথা হইতে জলপান করিয়া ওই বিস্তৃত তৃণাসনে উপবেশন করো।’

রাজকুমার স্থবিরের ভদ্র ব্যবহারে সন্তুষ্ট হইয়া বলিলেন :

৯৮৬. ‘হে মহামুনি, আপনার বাক্য অতি শোভনীয়, শ্রবণীয়, নির্দোষ, অর্থযুক্ত ও মধুর। আপনি প্রজ্ঞার দ্বারা অবগত হইয়া হিতকর বাক্য ভাষণ করিতেছেন।

৯৮৭. হে ঋষিশ্রেষ্ঠ, আমি জিজ্ঞাসা করিতেছি, আপনি বনে বিহরণ করিয়া কীরূপ রমিত হইতেছেন, তাহা আমাকে বলুন। আপনার বাক্য শ্রবণ করিয়া ইহ-পরকালের হিতসাধক শীলাদি ধর্ম বিষয় সম্যকরূপে আচরণ করিব।’

স্থবির বলিলেন :

৯৮৮. ‘হে কুমার, সকল প্রাণীর প্রতি অহিংসা ভাব এবং চুরি, ব্যভিচার ও মদ্যপান হইতে বিরত হওয়াই আমাদের অভিরুচি।

৯৮৯. উক্ত পাপধর্ম হইতে বিরতি, (কায়সংযমাদি) শমচর্যা, বহুসত্য, কৃতজ্ঞতা ও দৃষ্টধর্মে (ইহকালে) অত্যধিক আকাঙ্ক্ষা, এই ধর্মসমূহ প্রশংসনীয়।’

৯৯০. ‘হে রাজপুত্র, তুমি বিশেষ করিয়া জানিয়া রাখ—তোমার মৃত্যু নিকটে, আর পাঁচ মাস পরে (তোমার মৃত্যু ঘটিবে), (অতএব) নিজকে (অপায়দুঃখ হইতে) বিমুক্ত করো।’

তৎপর কুমার আপন মুক্তির উপায় জিজ্ঞাসা করিলেন :

৯৯১. ‘আমি কোন প্রদেশে যাইয়া জীবনের কোন কর্ম সম্পাদন করিলে এবং কোন বিদ্যা অবলম্বন করিলে অজর-অমর হইতে পারিব?’

অতঃপর স্থবির তাহাকে এই নিম্নোক্ত গাথাগুলি বলিয়া ধর্মোপদেশ প্রদান করিলেন :

৯৯২. ‘হে রাজপুত্র, তেমন কোনো স্থান বিদ্যমান নাই, যেখানে যাইয়া তুমি অজর-অমর হইতে পারিবে। তেমন কোনো পুরুষোচিত কর্ম ও বিদ্যা বর্তমান নাই, যদ্বারা তুমি অজর-অমর হইতে পারিবে।

৯৯৩. মহাধনশালী, মহাভোগশালী, ক্ষত্রিয়-রাজ্যেশ্বর ও প্রভূত ধনধান্যসম্পন্ন হইলেও তাহারাও অজর-অমর হইতে পারে না।

৯৯৪-৯৯৫. সেই শক্তিশালী, বীর্যবান, শত্রুবিদ্ধস্তকারী, চন্দ্র-সূর্যসম অন্ধকবেণ্‌হুর পুত্রগণ যেহেতু আয়ুক্ষয়ে ধ্বংসপ্রাপ্ত হইয়াছে, তাই ক্ষত্রিয়, ব্রাহ্মণ, বৈশ্য, শূদ্র, চণ্ডাল, পুক্কুশ (অতি নীচ জাতি) ও অন্যান্য জাতীয় প্রাণীগণও অজর-অমর নহে।

৯৯৬. যাহারা বেদ পরিবর্তন করে, [কল্প, ব্যাকরণ, নির্বত্তি, শিক্ষা, ছন্দ, জ্যোতিষ এই] ষড়বিধ শাস্ত্রজ্ঞ, ব্রহ্মধ্যানী এবং অন্যান্য বিদ্যায়ও পারদর্শিতা লাভ করিয়াছে, তাহারাও অজর-অমর নহে।

৯৯৭. যাহারা শান্ত, সংযতচিত্ত, ঋষি ও তপস্বী, সেই তপস্বীরাও যথাকালে [মৃত্যুতে আপন] শরীর ত্যাগ করে।

৯৯৮. পুণ্য-পাপের পরিক্ষয়প্রাপ্ত, ভাবিতচিত্ত, অর্হৎ, কৃতকর্মী ও আসবহীনেরাও এই দেহ ত্যাগ করেন।’

তচ্ছ্রবণে কুমার আপন কর্তব্য সম্বন্ধে বলিতেছেন :

৯৯৯. ‘হে মহামুনি, আপনি অর্থবতী গাথাসমূহ উত্তমরূপে ভাষণ করিলেন। আপনার সুন্দর বাক্যে আমার ধর্মসংজ্ঞা লাভ হইয়াছে, আমি আপনার শরণাপন্ন হইতেছি।’

তৎপর স্থবির তাঁহাকে এই গাথায় উপদেশ দিলেন :

১০০০. ‘তুমি আমার শরণাপন্ন হইও না, আমি যাঁহার শরণাপন্ন হইয়াছি, তুমি সেই মহাবীর শাক্যপুত্রের শরণাপন্ন হও।’

তৎপর রাজকুমার বলিলেন :

১০০১. ‘ভন্তে, কোন প্রদেশে আপনাদের সেই শাস্তা অবস্থান করিতেছেন? সেই শ্রেষ্ঠ পুরুষ জিনকে দেখিবার জন্য আমিও যাইব।’

পুনরায় স্থবির বলিলেন :

১০০২. ‘পূর্ব প্রদেশে ওক্কাকুকুলে উৎপন্ন পুরুষশ্রেষ্ঠ তথায় (পূর্ব প্রদেশে) ছিলেন, কিন্তু এখন তিনি পরিনির্বাণপ্রাপ্ত হইয়াছেন।’

এইরূপে সেই রাজপুত্র স্থবিরের ধর্মোপদেশ শ্রবণ করিয়া প্রসন্নচিত্তে ত্রিশরণ ও পঞ্চশীলে প্রতিষ্ঠিত হইয়া বলিলেন :

১০০৩. ‘ভন্তে, আপনাদের শাস্তা বুদ্ধ যদি এখন জীবিত থাকিতেন, সহস্র যোজন (দূরে থাকিলেও) যাইয়া তাঁহার পরিচর্যা করিতাম।

১০০৪. ভন্তে, আপনাদের শাস্তা পরিনির্বাণপ্রাপ্ত হইলেও, তথাপি আমি সেই নির্বাণপ্রাপ্ত মহাবীরের শরণাপন্ন হইতেছি।

১০০৫. আমি নরদেবের মধ্যে অনুত্তর বুদ্ধ, ধর্ম ও সংঘের শরণাপন্ন হইতেছি।

১০০৬. আমি যথাসত্বর প্রাণিহত্যা হইতে বিরত হইব, সংসারের যাহা চুরি বলিয়া কথিত হয়, তাহা পরিবর্জন করিব, মদ্যপান করিব না, মিথ্যাকথা বলিব না, আপন স্ত্রীতে সন্তুষ্ট থাকিব।’

১০০৭. ‘যেমন আকাশে মহাপ্রভ সূর্য অনুক্রমে দিগ্‌মণ্ডল প্রভাসিত করে, সেইরূপ তোমার সাত যোজন বিস্তৃত এই মহারথখানি চতুর্দিকে প্রভা বিস্তার করিয়া রহিয়াছে।

১০০৮. [রথ] সুবর্ণপাতের দ্বারা চতুর্দিক আচ্ছাদিত, রথের ঈষাদণ্ডের মূলভাগ মণি-মুক্তা চিত্রিত, স্বর্ণ ও রৌপ্যময় পাতে বৈদূর্যময় [মালাকর্ম ও লতাকর্মযুক্ত] রেখাসমূহ সুনির্মিত হইয়া শোভা পাইতেছে।

১০০৯. এই রথশির বৈদূর্য নির্মিত, যুগ [যোয়ালি] লোহিতঙ্ক মণি দ্বারা চিত্রিত, যোত্ররজ্জু স্বর্ণ ও রৌপ্যময়, এই রথে দ্রুতগামী অশ্বগুলিও শোভা পাইতেছে।

১০১০. সহস্র বাহন (সহস্র অশ্ব যাহাকে বহন করে) দেবেন্দ্রের ন্যায় তুমি (দেবঋদ্ধি প্রভাবে এই স্থান) অভিভব করিয়া স্বর্ণরথে অবস্থান করিতেছ। হে যশবান রথারোহণে দক্ষ দেবপুত্র, তুমি কোন কর্মের ফলে এই মহাযশ লাভ করিয়াছ?’

স্থবির এইরূপ জিজ্ঞাসা করিলে দেবপুত্র প্রত্যুত্তরে বলিলেন :

১০১১. ‘ভন্তে, আমি পূর্বজন্মে সুজাত নামক রাজপুত্র ছিলাম, আপনি অনুগ্রহপূর্বক আমাকে জ্ঞান প্রদান করিয়াছিলেন। আমি আপনার উপদেশ রক্ষা করিয়াছিলাম।

১০১২. আপনি আমার ক্ষীণায়ু সম্বন্ধে জ্ঞাত হইয়া ভগবানের শারীরিক ধাতু আমাকে দিয়াছিলেন, (এবং বলিয়াছিলেন) হে সুজাত, তুমি ইহা পূজা কর, তাহা তোমার হিতসাধন করিবে।

১০১৩. আমি নিজকে আপনার উপদেশে সম্যকরূপে নিয়োজিত করিয়াছিলাম, সুগন্ধ দ্রব্য ও পুষ্পমাল্যে সেই ধাতুপূজা করিয়া মরণান্তে নন্দনবনে জন্মগ্রহণ করিয়াছি।

১০১৪. নানাজাতীয় পক্ষীসমাকুল রমণীয় নন্দনবনে অপ্সরাগণের সম্মুখে থাকিয়া আমি নৃত্যগীতে রমিত হইতেছি।’

চূলরথ বিমানকাহিনি সমাপ্ত।


 

১৪. মহারথ বিমানকাহিনি
১০১৫. ‘তুমি পুরন্দর, ভূতপতি, বাসব সদৃশ বিবিধ বিচিত্র সুন্দর সহস্র অশ্ববাহনযুক্ত এই রথে আরোহণ করিয়া উদ্যানভূমি অভিমুখে অগ্রসর হইতেছ।

১০১৬. তোমার রথের উভয়পার্শ্বের বেদীদ্বয় স্বর্ণময়, [রথস্তম্ভের দক্ষিণ ও বামদিকের দুই] সস্থ ও [বেদীর নীচের] অংশ অতি উত্তমরূপে সংযোজিত, স্তম্ভসমূহ উত্তমরূপে সংস্থিত, যেন শিল্পাচার্য [অতীব নিপুণতার সহিত] এই রথের নির্মাণকার্য সমাপ্ত করিয়াছে।

১০১৭. এই রথ স্বর্ণজালে আচ্ছন্ন, বহুবিধ রত্নে চিত্রিত ও অতিশয় প্রভাস্বরযুক্ত। ইহা হইতে শ্রবণীয় মধুর নিনাদ নিঃসৃত হইতেছে। চামরধারিণী দেববালাদের হস্ত ও বাহুদ্বারা এই রথ শোভা পাইতেছে।

১০১৮. এই রথচক্রের নাভিসমূহ [এইরূপ হউক, অর্থাৎ যেমন ইচ্ছা করে সেইরূপ হয় বলিয়া] চিত্তের দ্বারা নির্মিত। রথচক্রের প্রান্ত হইতে নাভিদেশ পর্যন্ত বিভূষিত। এই নাভিমূলসমূহ শতরেখায় চিত্রিত ও বিদ্যুতের ন্যায় প্রভাসিত হইতেছে।

১০১৯. এই রথ বহুবিধ লতাকর্মাদি চিত্র সমাকীর্ণ, বিস্তৃত নাভি সহস্র রশ্মিযুক্ত, নাভিপ্রদেশের [বিলম্বমান কিঙ্কিনী জালসমূহের] পঞ্চাঙ্গিক তূর্যনিনাদের ন্যায় মধুর স্বরলহরী শ্রুতিগোচর হইতেছে।

১০২০. রথের শিরোদেশ চন্দ্রমণ্ডল সদৃশ সদা বিশুদ্ধ, রুচিদায়ক, প্রভাস্বর ও বিচিত্র মণি দ্বারা অলংকৃত। সুবর্ণ রেখার সহিত [মধ্যে মধ্যে পরিম-লাকারে মণিমণ্ডল থাকাতে] উহা বৈদূর্য রেখার ন্যায় শোভা পাইতেছে।

১০২১. অশ্বের বালধিসমূহ চন্দ্রমণ্ডল সদৃশ মণি দ্বারা ভূষিত। অশ্বগুলি উচ্চ ও বিশাল, সুন্দর গতিসম্পন্ন, আপন প্রমাণ হইতেও অধিক বড় দেখায়, সুবৃহৎ মহানুভব, বলবান, দ্রুতগামী, তোমার চিত্ত জ্ঞাত হইয়া তদনুরূপই গমন করিতেছে।

১০২২. এই সকল অশ্ব চার পায়ে গমন করিতেছে, তোমার চিত্ত জ্ঞাত হইয়া তদ্রুপই অগ্রসর হইতেছে। ভদ্র, অনুদ্ধত ও [পথিকের] আনন্দ উৎপাদক এই উত্তম তুরঙ্গসমূহ সমভাবে বহন করিয়া যাইতেছে।

১০২৩. [অশ্বসমূহ চামর, কেশর ও বালধি] সঞ্চালন করিতেছে, কখন বর্গ হিসাবে গমন করিতেছে, আর কখন আকাশে লম্ফ প্রদান করিতেছে, সুন্দরভাবে নির্মিত [ক্ষুদ্র ঘণ্টাদি] অশ্বালংকার অত্যধিক সঞ্চালিত হইয়া তাহা হইতে পঞ্চাঙ্গিক তূর্যনিনাদের ন্যায় মধুর স্বর শ্রুতিগোচর হইতেছে।

১০২৪. রথশব্দ, রথের অলংকারের শব্দ, অশ্বখুরের শব্দ ও অশ্বনাদ [একত্রে মিলিত হইয়া] এমন [এক] সুমধুর মনোমুগ্ধকর শব্দ শ্রুতিগোচর হইতেছে যে, যেন চিত্রলতা বনে গন্ধর্ব দেবপুত্রগণ পঞ্চাঙ্গিক তূর্যধ্বনি করিতেছে।

১০২৫. রথে স্থিতা এইসব মৃগমন্দলোচনা, সদ্যজাত রক্তবর্ণ গোবৎসের চক্ষুর ন্যায় নয়নবিশিষ্টা, হাস্যবদনা, প্রিয়ম্বদা, বৈদূর্য মণিময় জালাচ্ছন্ন শরীরা, সূক্ষ্ম ত্বকবিশিষ্টা, সর্বদা গন্ধর্ব ও দেবগণ পূজিতা;

১০২৬. মনোহারিত্ব রূপশালিনী, রক্ত-পীতবর্ণ বস্ত্রধারিণী, বিশাল নয়না, অত্যধিক রক্তপরিশোভিত লোচনা, শ্রেষ্ঠ দেবকুলোৎভবা, সুন্দর শরীরবিশিষ্টা, সুন্দর স্মিত হাস্যকারিণী দেববালাগণ রথে স্থিতা থাকিয়া প্রাঞ্জলিক অবস্থায় তোমার প্রতি সম্মান প্রদর্শন করিতেছে।

১০২৭. স্বর্ণময় কেয়ূরধারিণী, সুশোভনা, সুমধ্যম ঊর্ব-স্তনবিশিষ্টা, আনুপূর্বিক গোলাকার অঙ্গুলীসম্পন্না, সুমুখী, সুদর্শনা অপ্সরাগণ রথে স্থিতা থাকিয়া করজোড়ে তোমার প্রতি সম্মান প্রদর্শন করিতেছে।

১০২৮. কেহ কেহ [ইন্দ্রনীল মণিবর্ণের] বিভিন্ন প্রভাবৎ পরস্পর জ্যোতিসম্পন্ন সুন্দর কেশ-বেণীযুক্তা, [রক্তবর্ণের মালাদি দ্বারা] মিশ্রকেশিনী, তরুণী তোমার চিত্তানুকূল কার্যে ব্যাপৃতা, রথে অবস্থানকারিণী এই অপ্সরাগণ কৃতাঞ্জলিপুটে তোমার প্রতি সম্মান প্রদর্শন করিতেছে।

১০২৯. আবেলবতী, পদ্ম ও উৎপলাচ্ছন্না, অলংকৃতা, দিব্যসার-চন্দনপ্রলিপ্তা, তোমার চিত্তানুকূল কার্যেরতা রথে অবস্থিতা এই অপ্সরাগণ যুক্ত করে তোমাকে সম্মান করিতেছে।

১০৩০. সেই মালাধারিণী...

১০৩১. তাহাদের মস্তকে, কণ্ঠে, হস্তে ও পদে যেই সমস্ত অলংকার আছে, তাহা শারদীয় সূর্য সদৃশ দশ দিক প্রভাসিত করিতেছে।

১০৩২. বাহুতে অলংকৃত মালাসমূহ বায়ুবেগে প্রকম্পিত হইয়া বিজ্ঞজনের শ্রবণীয়, রুচিদায়ক, মনোজ্ঞ বিশুদ্ধ ধ্বনি নিঃসৃত হইতেছে।

১০৩৩. হে দেবপুত্র, সুদক্ষ বীণা বাদকের ন্যায় উত্তমরূপে বাদিত বীণাঝংকারে জনগণ যেইরূপ প্রমোদিত হয়, তদ্রূপ উদ্যানভূমির দুই পার্শ্বে সংস্থিত রথ, হস্তীতূর্যাদিও যেন আপন শব্দে প্রমোদিত হইতেছে।

১০৩৪. এই শিক্ষিতা দেবকন্যাগণ বীণাসমূহ হৃদয়হারিণী, প্রীতিজনক, অতি মনোজ্ঞ মধুর স্বরে বাজাইতেছে এবং দিব্য পদ্মপুষ্পের উপর নৃত্য করিতে করিতে সঞ্চরণ করিতেছে।

১০৩৫. যখন এই অপ্সরাগণ সমতালে তাল মিলাইয়া বাদ্য ও নৃত্যগীত আরম্ভ করে, তখন সেই তানে অন্য কোনো কোনো দেবকন্যারাও নৃত্য করে। নৃত্য দর্শনকারিণী শ্রেষ্ঠ দেবকন্যাগণ স্বীয় [শরীর ও বস্ত্রালংকারের] জ্যোতিতে দশ দিক প্রভাসিত করে।

১০৩৬. তুমি এই বীণাসমূহের অতি মনোজ্ঞ, হৃদয়হারিণী, প্রীতিজনক মধুর স্বরলহরী ও তূর্যের প্রবোধন দ্বারা পূজিত হইয়া দেবেন্দ্র সদৃশ প্রমোদিত হইতেছ।

১০৩৭. তুমি পূর্বজন্মে মানবাবস্থায় কোন পুণ্যকর্ম সম্পাদন করিয়াছিলে? কোন উপোসথ পালন করিয়াছিলে? দানাদি কোন ধর্মকার্য সম্পাদন করিয়াছিলে? অথবা কোন ব্রত পূর্ণ করিয়াছিলে?

১০৩৮-১০৩৯. অবশ্য ইহা তোমার অল্প পুণ্যকার্য সম্পাদনে লাভ হয় নাই, তুমি এই যে বিপুল ঋদ্ধিশক্তি প্রভাবে দেবসংঘকে পরাজয় করিয়া অধিকতরভাবে বিরোচিত হইতেছ, ইহা কি তোমার পূর্বজন্মে আচরিত উপোসথ কর্মের ফল? না কি দান, শীল অথবা অঞ্জলি কর্মের ফল? তাহা আমি জিজ্ঞাসা করিতেছি, আমাকে বলো।’

মহামৌদ্গল্লায়ন স্থবির এইরূপ জিজ্ঞাসা করিলে, দেবপুত্র নিম্নোক্ত গাথায় প্রত্যুত্তর প্রদান করিতেছেন :

১০৪০. ‘মৌদ্গল্লায়ন স্থবির জিজ্ঞাসা করায় সেই দেবপুত্র যেই কর্ম সম্পাদনে এইরূপ ফল লাভ করিয়াছেন, তাহা সন্তুষ্টচিত্তে প্রকাশ করিয়া কহিতে লাগিলেন।

১০৪১-১০৪২. জিতেন্দ্রিয়, পরিপূর্ণ বীর্যবান, নরোত্তম, পুরুষশ্রেষ্ঠ, দেবাতিদেব, অমৃতের দ্বারোদ্ঘাটনকারী, শত পুণ্যলক্ষণ, মহানাগ, সংসার স্রোতোত্তীর্ণ, কাঞ্চনবর্ণ ত্বকবিশিষ্ট, ধর্মধ্বজ সেই কাশ্যপ বুদ্ধকে দেখিতে পাইয়াই [প্রসন্নতা উৎপন্ন হওয়াতে] আমার চিত্ত বিশুদ্ধ হইয়াছিল।

১০৪৩. আমি স্বীয় গৃহে পুষ্প বিকীর্ণ করিয়া বুদ্ধকে উপবেশন করাইয়াছিলাম এবং একান্ত শুদ্ধচিত্তে প্রচুর পরিমাণে পবিত্র প্রণীত অন্নপানীয় ও চীবর দান দিয়াছিলাম।

১০৪৪. আমি মানবশ্রেষ্ঠ বুদ্ধকে সেই অন্ন, পানীয়, চীবর, খাদ্য, ভোজ্য ও শয়নাসনে সন্তর্পিত করিয়াছিলাম, সেই হেতু আমি (জন্ম-জন্মান্তরে) স্বর্গ হইতে স্বর্গে জন্ম লাভ করিয়া এবং সুদর্শন মহানগরে রমিত হইতেছি।

১০৪৫. [গোপাল ব্রাহ্মণ জন্মে যেই অসদৃশ দান দেওয়া হইয়াছিল] এই উপায়ে [দানীয় সামগ্রী প্রস্তুতাদি যাবতীয় কার্য নিজে করিয়া, পরের দ্বারা করাইয়া ও পূর্বচেতনা, মুঞ্চন-চেতনা ও অপর-চেতনা ভেদে দান পুণ্যকর্ম স্মরণ করিয়া এই] ত্রিবিধ আকারে, [ক্লেশের অভাব-হেতু] বিশুদ্ধ ও উদারচিত্তে মহাযজ্ঞ সম্পাদন করিয়াছিলাম, সেই পুণ্যকর্মপ্রভাবে মানবদেহ ত্যাগ করিয়া এই শ্রেষ্ঠ দেবপুরে ইন্দ্র সদৃশ রমিত হইতেছি।

১০৪৬. হে মুনিপ্রবর, যাহারা উত্তমতর আয়ু, বর্ণ, সুখ ও বল লাভ করিতে ইচ্ছা করে, তাহাদের নির্লিপ্তচিত্ত বুদ্ধাদি উপযুক্ত ক্ষেত্রে বহুতর অন্নপানীয় প্রদান করা উচিত।

১০৪৭. (দানের) বিপুল ফল অন্বেষণকারী পুণ্যার্থীদের পক্ষে ইহ-পরলোকে পুরুষশ্রেষ্ঠ ভগবান বুদ্ধ সদৃশ আর কেহই নাই। দানগ্রহিতাদের মধ্যে তিনিই শ্রেষ্ঠ।’

মহারথ বিমানকাহিনি সমাপ্ত।

মহারথ বর্গ পঞ্চম সমাপ্ত।


 

৬. পায়াসি বর্গ
১. প্রথম আগারিক বিমানকাহিনি
১০৪৮. ‘যেমন তাবতিংসাদি স্বর্গসমূহের মধ্যে উত্তম ও শ্রেষ্ঠ উদ্যান চিত্রলতাবন প্রভাসিত হয়, তদ্রূপ তোমার এই বিমান অন্তরীক্ষে স্থিত থাকিয়া প্রভাসিত হইতেছে।

১০৪৯. হে মহাপ্রভাবসম্পন্ন দেবপুত্র, তুমি মনুষ্যলোকে কোন পুণ্যকর্ম সম্পাদন করিয়া এমন দিব্যঋদ্ধি প্রাপ্ত হইয়াছ? তোমার শরীরবর্ণ সর্বদিক আলোকিত করিতেছে, কোন কুশলকর্মের প্রভাবে ঈদৃশ জ্যোতির্ময় পুণ্য ঋদ্ধিসম্পন্ন হইয়াছ?

১০৫০. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবপুত্র যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

১০৫১. ‘মনুষ্যলোকে আমিও আমার ভার্যা চারি পথের সঙ্গমস্থলে সাধারণের পরিভোগ্য পুষ্করিণী সদৃশ হইয়া গৃহে অবস্থান করিতেছিলাম ও সৎকার সহকারে প্রসন্নচিত্তে বিপুল অন্নপানীয় দান দিয়াছিলাম।’

১০৫২. তদ্ধেতু আমি এইরূপ বর্ণসম্পন্ন হইয়াছি, ... আমার শরীরের বর্ণে সকল দিক প্রভাসিত হইতেছে।

আগারিক বিমানকাহিনি সমাপ্ত।


 

২. দ্বিতীয় আগারিক বিমানকাহিনি
১০৫৪. ‘যেমন তাবতিংসাদি স্বর্গসমূহের মধ্যে উত্তম ও শ্রেষ্ঠ উদ্যান চিত্রলতাবন প্রভাসিত হয়, তদ্রূপ তোমার এই বিমান অন্তরীক্ষে স্থিত থাকিয়া প্রভাসিত হইতেছে।

১০৫৫. হে মহাপ্রভাবসম্পন্ন দেবপুত্র, তুমি মনুষ্যলোকে কোন পুণ্যকর্ম সম্পাদন করিয়া এমন দিব্যঋদ্ধি প্রাপ্ত হইয়াছ? তোমার শরীরবর্ণ সর্বদিক আলোকিত করিতেছে, কোন কুশলকর্মের প্রভাবে ঈদৃশ জ্যোতির্ময় পুণ্য ঋদ্ধিসম্পন্ন হইয়াছ?

১০৫৬. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবপুত্র যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

১০৫৭. ‘মনুষ্যলোকে আমিও আমার ভার্যা চারি পথের সঙ্গমস্থলে সাধারণের পরিভোগ্য পুষ্করিণী সদৃশ হইয়া গৃহে অবস্থান করিতেছিলাম ও সৎকার সহকারে প্রসন্নচিত্তে বিপুল অন্নপানীয় দান দিয়াছিলাম।’

১০৫৮. তদ্ধেতু আমি এইরূপ বর্ণসম্পন্ন হইয়াছি, ... আমার শরীরের বর্ণে সকল দিক প্রভাসিত হইতেছে।

দ্বিতীয় আগারিক বিমানকাহিনি সমাপ্ত।


 

৩. ফলদায়ক বিমানকাহিনি
১০৬০. ‘এই মণিস্তম্ভযুক্ত উচ্চ বিমান চতুর্দিকে ষোড়শ যোজন বিস্তৃত, প্রভূত বিভবসম্পন্ন রুচিদায়ক সুন্দর বৈদূর্য-স্তম্ভযুক্ত সপ্তশত কূটাগার প্রতিমণ্ডিত।

১০৬১. তথায় তুমি রমিত হইতেছ, পান করিতেছ, ভোজন করিতেছ, প্রত্যেক কূটাগারে আট আটজন শিক্ষিতা, শীলাচারসম্পন্না, রূপশালিনী, ত্রিদশালয়ে সুখবিহারিণী, প্রভূত বিভবসম্পন্না দেবকন্যাগণ দিব্যবীণা মধুর স্বরে বাদ্য করিতেছে।

১০৬২. হে মহাপ্রভাবসম্পন্ন দেবপুত্র, তুমি মনুষ্যলোকে কোন পুণ্যকর্ম সম্পাদন করিয়া এমন দিব্যঋদ্ধি প্রাপ্ত হইয়াছ? তোমার শরীরবর্ণ সর্বদিক আলোকিত করিতেছে, কোন কুশলকর্মের প্রভাবে ঈদৃশ জ্যোতির্ময় পুণ্য ঋদ্ধিসম্পন্ন হইয়াছ?

১০৬৩. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবপুত্র যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

১০৬৪-১০৬৫. ফল প্রদানকারী বিপুল সুখ লাভ করে, ঋজুপ্রতিপন্ন ব্যক্তিকে প্রসন্নচিত্তে দান করিলে, সেই ব্যক্তিই তাবতিংস স্বর্গে জন্ম লাভ করিয়া প্রমোদিত হয় এবং বিপুলভাবে পুণ্যের ফল অনুভব করে। হে মহামুনি, আমিও তাদৃশ [ঋজুপ্রতিপন্ন ব্যক্তিকে প্রসন্নচিত্তে] চারিটি ফল দান দিয়াছিলাম।

১০৬৬. তদ্ধেতু সুখার্থী ব্যক্তি মাত্রেরই দিব্যসুখ ও মনুষ্য সৌভাগ্য প্রার্থনা করিয়া সর্বদা ফলদান দেওয়া একান্তই কর্তব্য।’

১০৬৭. তদ্ধেতু আমি এইরূপ বর্ণসম্পন্ন হইয়াছি, ... আমার শরীরের বর্ণে সকল দিক প্রভাসিত হইতেছে।

ফলদায়ক বিমানকাহিনি সমাপ্ত।


 

৪. প্রথম উপাশ্রয়-দায়ক বিমানকাহিনি
১০৬৯. ‘যেমন আকাশে বিগতবলাহক চন্দ্র [চতুর্দিক] আলোকিত করিয়া অন্তরীক্ষে গমন করে, তদ্রূপ তোমার এই বিমানও [চতুর্দিক] প্রভাসিত করিয়া অন্তরীক্ষে স্থিত আছে।

১০৭০. হে মহাপ্রভাবসম্পন্ন দেবপুত্র, তুমি মনুষ্যলোকে কোন পুণ্যকর্ম সম্পাদন করিয়া এমন দিব্যঋদ্ধি প্রাপ্ত হইয়াছ? তোমার শরীরবর্ণ সর্বদিক আলোকিত করিতেছে, কোন কুশলকর্মের প্রভাবে ঈদৃশ জ্যোতির্ময় পুণ্য ঋদ্ধিসম্পন্ন হইয়াছ?

১০৭১. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবপুত্র যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

১০৭২. মনুষ্যলোকে আমি ও আমার ভার্যা একজন অর্হৎকে আশ্রয় দিয়াছিলাম এবং প্রসন্নচিত্তে সৎকার করিয়া অন্নপানীয় বিপুলভাবে দান দিয়াছিলাম।

১০৭৩. তদ্ধেতু আমি এইরূপ বর্ণসম্পন্ন হইয়াছি, ... আমার শরীরের বর্ণে সকল দিক প্রভাসিত হইতেছে।

উপাশ্রয়-দায়ক বিমানকাহিনি সমাপ্ত।


 

৫. দ্বিতীয় উপাশ্রয়-দায়ক বিমানকাহিনি
১০৭৫. ‘যেমন আকাশে বিগতবলাহক চন্দ্র [চতুর্দিক] আলোকিত করিয়া অন্তরীক্ষে গমন করে, তদ্রূপ তোমার এই বিমানও [চতুর্দিক] প্রভাসিত করিয়া অন্তরীক্ষে স্থিত আছে।

১০৭৬. হে মহাপ্রভাবসম্পন্ন দেবপুত্র, তুমি মনুষ্যলোকে কোন পুণ্যকর্ম সম্পাদন করিয়া এমন দিব্যঋদ্ধি প্রাপ্ত হইয়াছ? তোমার শরীরবর্ণ সর্বদিক আলোকিত করিতেছে, কোন কুশলকর্মের প্রভাবে ঈদৃশ জ্যোতির্ময় পুণ্য ঋদ্ধিসম্পন্ন হইয়াছ?

১০৭৭. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবপুত্র যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

১০৭৮. মনুষ্যলোকে আমি ও আমার ভার্যা একজন অর্হৎকে আশ্রয় দিয়াছিলাম এবং প্রসন্নচিত্তে সৎকার করিয়া অন্নপানীয় বিপুলভাবে দান দিয়াছিলাম।

১০৭৯. তদ্ধেতু আমি এইরূপ বর্ণসম্পন্ন হইয়াছি, ... আমার শরীরের বর্ণে সকল দিক প্রভাসিত হইতেছে।

দ্বিতীয় উপাশ্রয়-দায়ক বিমানকাহিনি সমাপ্ত।


 

৬. ভিক্ষাদায়ক বিমানকাহিনি
১০৮১. ‘এই মণিস্তম্ভযুক্ত উচ্চ বিমান চতুর্দিকে ষোড়শ যোজন বিস্তৃত, প্রভূত বিভবসম্পন্ন রুচিদায়ক সুন্দর বৈদূর্য-স্তম্ভযুক্ত সপ্তশত কূটাগার প্রতিমণ্ডিত।

১০৮২. হে মহাপ্রভাবসম্পন্ন দেবপুত্র, তুমি মনুষ্যলোকে কোন পুণ্যকর্ম সম্পাদন করিয়া এমন দিব্যঋদ্ধি প্রাপ্ত হইয়াছ? তোমার শরীরবর্ণ সর্বদিক আলোকিত করিতেছে, কোন কুশলকর্মের প্রভাবে ঈদৃশ জ্যোতির্ময় পুণ্য ঋদ্ধিসম্পন্ন হইয়াছ?

১০৮৩. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবপুত্র যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

১০৮৪. আমি মনুষ্যলোকে মানবকুলে জন্মধারণ করিয়া একজন তৃষিত ও ক্লান্ত ভিক্ষুকে এক থালা ভাত দিয়াছিলাম।

১০৮৫. তদ্ধেতু আমি এইরূপ বর্ণসম্পন্ন হইয়াছি, ... আমার শরীরের বর্ণে সকল দিক প্রভাসিত হইতেছে।

ভিক্ষাদায়ক বিমানকাহিনি সমাপ্ত।


 

৭. যবপালক বিমানকাহিনি
১০৮৭. ‘এই মণিস্তম্ভযুক্ত উচ্চ বিমান চতুর্দিকে ষোড়শ যোজন বিস্তৃত, প্রভূত বিভবসম্পন্ন রুচিদায়ক সুন্দর বৈদূর্য-স্তম্ভযুক্ত সপ্তশত কূটাগার প্রতিমণ্ডিত।

১০৮৮. হে মহাপ্রভাবসম্পন্ন দেবপুত্র, তুমি মনুষ্যলোকে কোন পুণ্যকর্ম সম্পাদন করিয়া এমন দিব্যঋদ্ধি প্রাপ্ত হইয়াছ? তোমার শরীরবর্ণ সর্বদিক আলোকিত করিতেছে, কোন কুশলকর্মের প্রভাবে ঈদৃশ জ্যোতির্ময় পুণ্য ঋদ্ধিসম্পন্ন হইয়াছ?

১০৮৯. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবপুত্র যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

১০৯০-১০৯১. আমি মানবকুলে জন্মধারণ করিয়া যবপালক ছিলাম। তথায় বিশুদ্ধ ও সুপ্রসন্নচিত্ত, পাপরজবিহীন একজন ভিক্ষুকে দেখিয়াছিলাম। তাঁহাকে স্বীয় হস্তে প্রসন্নচিত্তে (যবনির্মিত পিষ্টকের) একভাগ দান দিয়াছিলাম। সেই যবনির্মিত পিষ্টক দিয়াই এখন নন্দনবনে প্রমোদিত হইতেছি।

১০৯২. তদ্ধেতু আমি এইরূপ বর্ণসম্পন্ন হইয়াছি, ... আমার শরীরের বর্ণে সকল দিক প্রভাসিত হইতেছে।

যবপালক বিমানকাহিনি সমাপ্ত।


 

৮. কুণ্ডলী বিমানকাহিনি
১০৯৪. ‘মালা, উত্তম বস্ত্র ও [কর্ণে] সুন্দর কুণ্ডলধারী হে অলংকৃত যশস্বী দেবপুত্র, তুমি কেশ-শ্মশ্রূ ছেদন করিয়া, অঙ্গুলি পর্যন্ত সমস্ত হস্ত অলংকৃত করিয়া চন্দ্রের ন্যায় দিব্যবিমানে অবস্থান করিতেছ।

১০৯৫. শীলাচারসম্পন্না, রূপশালিনী, ত্রিদশালয়ে সুখবিহারিণী প্রভূত বিভবসম্পন্না, [প্রত্যেক কূটাগারে] আট আটজন শিক্ষিতা দেববালা মধুর স্বরে দিব্য বীণা বাদ্য করিতেছে এবং নৃত্যগীতের দ্বারা প্রমোদিতা হইতেছে।

১০৯৬. হে মহাপ্রভাবসম্পন্ন দেবপুত্র, তুমি মনুষ্যলোকে কোন পুণ্যকর্ম সম্পাদন করিয়া এমন দিব্যঋদ্ধি প্রাপ্ত হইয়াছ? তোমার শরীরবর্ণ সর্বদিক আলোকিত করিতেছে, কোন কুশলকর্মের প্রভাবে ঈদৃশ জ্যোতির্ময় পুণ্য ঋদ্ধিসম্পন্ন হইয়াছ?

১০৯৭. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবপুত্র যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

১০৯৮. আমি মানবকুলে জন্মধারণ করিয়া একজন শীলবান, বিদ্যাচরণসম্পন্ন, যশস্বী, বহুশ্রুত, অর্হৎ ভিক্ষুকে দেখিয়া প্রসন্নচিত্তে সৎকারের সহিত বিপুল অন্নপানীয় দান দিয়াছিলাম।’

১০৯৯. তদ্ধেতু আমি এইরূপ বর্ণসম্পন্ন হইয়াছি, ... আমার শরীরের বর্ণে সকল দিক প্রভাসিত হইতেছে।

কুণ্ডলী বিমানকাহিনি সমাপ্ত।


 

৯. দ্বিতীয় কুণ্ডলী বিমানকাহিনি
১১০১. ‘মালা, উত্তম বস্ত্র ও [কর্ণে] সুন্দর কুণ্ডলধারী হে অলংকৃত যশস্বী দেবপুত্র, তুমি কেশ-শ্মশ্রূ ছেদন করিয়া, অঙ্গুলি পর্যন্ত সমস্ত হস্ত অলংকৃত করিয়া চন্দ্রের ন্যায় দিব্যবিমানে অবস্থান করিতেছ।

১১০২. শীলাচারসম্পন্না, রূপশালিনী, ত্রিদশালয়ে সুখবিহারিণী প্রভূত বিভবসম্পন্না, [প্রত্যেক কূটাগারে] আট আটজন শিক্ষিতা দেববালা মধুর স্বরে দিব্য বীণা বাদ্য করিতেছে এবং নৃত্যগীতের দ্বারা প্রমোদিতা হইতেছে।

১১০৩. হে মহাপ্রভাবসম্পন্ন দেবপুত্র, তুমি মনুষ্যলোকে কোন পুণ্যকর্ম সম্পাদন করিয়া এমন দিব্যঋদ্ধি প্রাপ্ত হইয়াছ? তোমার শরীরবর্ণ সর্বদিক আলোকিত করিতেছে, কোন কুশলকর্মের প্রভাবে ঈদৃশ জ্যোতির্ময় পুণ্য ঋদ্ধিসম্পন্ন হইয়াছ?

১১০৪. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবপুত্র যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

১১০৫. আমি মানবজন্ম ধারণ করিয়া একজন আচার-শীল ও বিদ্যাচরণসম্পন্ন, যশস্বী, বহুশ্রুত, শীলবান [বুদ্ধশাসনে] প্রসন্ন ভিক্ষুকে দেখিয়া প্রসন্নচিত্তে সৎকার করিয়া বিপুলভাবে অন্নপানীয় দান দিয়াছিলাম।

১১০৬. তদ্ধেতু আমি এইরূপ বর্ণসম্পন্ন হইয়াছি, ... আমার শরীরের বর্ণে সকল দিক প্রভাসিত হইতেছে।

দ্বিতীয় কুণ্ডলী বিমানকাহিনি সমাপ্ত।


 

১০. উত্তর বিমানকাহিনি
১১০৮. ‘দেবরাজের যেই সুধর্মাসভা, যথায় [তাবতিংস] দেবগণ সমবেত হয়, তদ্রূপ তোমার এই বিমানও প্রভাসিত হইয়া অন্তরীক্ষে স্থিত আছে।

১১০৯. হে মহাপ্রভাবসম্পন্ন দেবপুত্র, তুমি মনুষ্যলোকে কোন পুণ্যকর্ম সম্পাদন করিয়া এমন দিব্যঋদ্ধি প্রাপ্ত হইয়াছ? তোমার শরীরবর্ণ সর্বদিক আলোকিত করিতেছে, কোন কুশলকর্মের প্রভাবে ঈদৃশ জ্যোতির্ময় পুণ্য ঋদ্ধিসম্পন্ন হইয়াছ?

১১১০. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবপুত্র যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

১১১১. আমি মানবকুলে জন্ম লাভ করিয়া পায়াসি রাজের কার্যকারক হইয়াছিলাম। আমার সঞ্চিত অর্থ পরিভোগ না করিয়া দান দিয়াছিলাম। শীলবান ব্যক্তি আমার প্রিয় ছিল।

১১১২. তদ্ধেতু আমি এইরূপ বর্ণসম্পন্ন হইয়াছি, ... আমার শরীরের বর্ণে সকল দিক প্রভাসিত হইতেছে।

উত্তর বিমানকাহিনি সমাপ্ত।

পায়াসি বর্গ ষষ্ঠ সমাপ্ত।


 

৭. সুনিক্ষিপ্ত বর্গ
১. চিত্রলতা বিমানকাহিনি
১১১৪. ‘ত্রিদশালয়ে উত্তম উদ্যানশ্রেষ্ঠ চিত্রলতাবন যেইরূপ প্রভাসিত হয়, তাদৃশ তোমার এই বিমান অন্তরীক্ষে স্থিত থাকিয়া প্রভাসিত হইতেছে।

১১১৫. হে মহাপ্রভাবসম্পন্ন দেবপুত্র, তুমি মনুষ্যলোকে কোন পুণ্যকর্ম সম্পাদন করিয়া এমন দিব্যঋদ্ধি প্রাপ্ত হইয়াছ? তোমার শরীরবর্ণ সর্বদিক আলোকিত করিতেছে, কোন কুশলকর্মের প্রভাবে ঈদৃশ জ্যোতির্ময় পুণ্য ঋদ্ধিসম্পন্ন হইয়াছ?

১১১৬. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবপুত্র যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

১১১৭. ‘আমি মানবকুলে জন্মধারণ করিয়া দরিদ্র, দুর্ভাগা ও জ্ঞাতিহীন হইয়াছিলাম। তাই পরের কর্ম করিয়া জীবিকা নির্বাহ করিতাম। জরা-জীর্ণ মাতাপিতাকে প্রতিপালন করিতাম। শীলবান ব্যক্তি আমার প্রিয় ছিল।

১১১৮. তদ্ধেতু আমি এইরূপ বর্ণসম্পন্ন হইয়াছি, ... আমার শরীরের বর্ণে সকল দিক প্রভাসিত হইতেছে।

চিত্রলতা বিমানকাহিনি সমাপ্ত।


 

২. নন্দন বিমানকাহিনি
১১২০. ‘ত্রিদশালয়ে উত্তম উদ্যানশ্রেষ্ঠ নন্দন যেইরূপ প্রভাসিত হয়, তাদৃশ তোমার এই বিমান অন্তরীক্ষে স্থিত থাকিয়া প্রভাসিত হইতেছে।

১১২১. হে মহাপ্রভাবসম্পন্ন দেবপুত্র, তুমি মনুষ্যলোকে কোন পুণ্যকর্ম সম্পাদন করিয়া এমন দিব্যঋদ্ধি প্রাপ্ত হইয়াছ? তোমার শরীরবর্ণ সর্বদিক আলোকিত করিতেছে, কোন কুশলকর্মের প্রভাবে ঈদৃশ জ্যোতির্ময় পুণ্য ঋদ্ধিসম্পন্ন হইয়াছ?

১১২২. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবপুত্র যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

১১২৩. ‘আমি মানবকুলে জন্মধারণ করিয়া দরিদ্র, দুর্ভাগা ও জ্ঞাতিহীন হইয়াছিলাম। তাই পরের কর্ম করিয়া জীবিকা নির্বাহ করিতাম। জরা-জীর্ণ মাতাপিতাকে প্রতিপালন করিতাম। শীলবান ব্যক্তি আমার প্রিয় ছিল।

১১২৪. তদ্ধেতু আমি এইরূপ বর্ণসম্পন্ন হইয়াছি, ... আমার শরীরের বর্ণে সকল দিক প্রভাসিত হইতেছে।

নন্দন বিমানকাহিনি সমাপ্ত।


 

৩. মণিস্তম্ভ বিমানকাহিনি
১১২৬. ‘এই মণিস্তম্ভযুক্ত উচ্চ বিমান চতুর্দিকে ষোড়শ যোজন বিস্তৃত, প্রভূত বিভবসম্পন্ন রুচিদায়ক সুন্দর বৈদূর্য-স্তম্ভযুক্ত সপ্তশত কূটাগার প্রতিমণ্ডিত।

১১২৭. তথায় তুমি রমিত হইতেছ, পান করিতেছ, ভোজন করিতেছ, প্রত্যেক কূটাগারে আট আটজন শিক্ষিতা, শীলাচারসম্পন্না, রূপশালিনী, ত্রিদশালয়ে সুখবিহারিণী, প্রভূত বিভবসম্পন্না দেবকন্যাগণ দিব্যবীণা মধুর স্বরে বাদ্য করিতেছে।

১১২৮. কোন পুণ্যের ফলে তুমি এইরূপ উজ্জ্বল শরীরবর্ণ লাভ করিয়াছ? কোন কুশলের বলে এই স্থানে তোমার এইরূপ সুফল উৎপন্ন হইতেছে? কোন সুকৃতির প্রভাবে তোমার মনোজ্ঞ যেকোনো ভোগসম্পত্তি উৎপন্ন হইতেছে?

১১২৯. হে মহানুভবসম্পন্ন দেবপুত্র, আমি তোমাকে ইহা জিজ্ঞাসা করিতেছি, তুমি মনুষ্যলোকে কোন পুণ্যকর্ম সম্পাদন করিয়াছিলে? তোমার শরীরবর্ণ যে দশ দিক প্রভাসিত করিতেছে, কোন কুশলকর্মের প্রভাবে তুমি ঈদৃশ জ্যোতির্ময় পুণ্যঋদ্ধিসম্পন্ন হইয়াছ?

১১৩০. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবপুত্র যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

১১৩১. ‘আমি মানবকুলে জন্মধারণ করিয়া অরণ্যপথে চঙ্ক্রমণ নির্মাণ করিয়া দিয়াছিলাম, উদ্যান-বৃক্ষ রোপণ করাইয়াছিলাম, শীলবান ব্যক্তি আমার প্রিয় ছিল।

১১৩২. তদ্ধেতু আমি এইরূপ বর্ণসম্পন্ন হইয়াছি, ... আমার শরীরের বর্ণে সকল দিক প্রভাসিত হইতেছে।

মণিস্তম্ভ বিমানকাহিনি সমাপ্ত।


 

৪. সুবর্ণ বিমানকাহিনি
১১৩৪. ‘হে দেবপুত্র, সুবর্ণময় পর্বতে কিঙ্কিণীজালে সুসজ্জিত, হেমজালাচ্ছন্ন তোমার এই বিমান সকল দিক প্রভাসিত করিতেছে।

১১৩৫. বৈদূর্যময় অষ্টাংশযুক্ত শ্বেতস্তম্ভসমূহের প্রত্যেক অংশ সপ্তরত্নে নির্মিত।

১১৩৬-১১৩৭. বৈদূর্য, সুবর্ণ, স্ফটিক, রজত, মসারগল্ল, মুক্তা ও লোহিতঙ্ক মণি দ্বারা ভূমিভাগ মনোরম চিত্রিত। [ভূমিপ্রদেশ মণি প্রভৃতির দ্বারা নির্মিত-হেতু] সেই বিমানে ধূলির উদ্গমন হয় না। [স্বর্ণ ও পীতমণিময়-হেতু] পীতবর্ণের নির্মিত গোপানসীসমূহ [সপ্তরত্নময়] কূট [কর্ণিকা] ধারণ করিয়াছে।

১১৩৮. চারিপার্শ্বে চারিখানা সোপান নির্মিত হইয়াছে, ইহা বিবিধ রত্নময় প্রকোষ্ঠসমূহের দ্বারা সূর্য সদৃশ বিরোচিত হইতেছে।

১১৩৯. তথায় [চতুর্দিকে] বেদী চতুষ্টয় সমভাবে প্রোজ্জ্বল জ্যোতিতে চতুর্দিক প্রভাসিত করিতেছে।

১১৪০. এই অত্যুত্তম বিমানে মহাপ্রভাসম্পন্ন দেবপুত্র উদীয়মান সূর্যপ্রভা সদৃশ অতিশয় বিরোচিত হইতেছে।

১১৪১. হে দেবপুত্র, তোমার যে এই শ্রীসৌভাগ্য, ইহা কি দানের ফল? না, শীলের ফল? না কি অঞ্জলি কর্মের ফল? তোমায় জিজ্ঞাসা করিতেছি, তাহা আমাকে প্রকাশ করিয়া বল।

১১৪২. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবপুত্র যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

১১৪৩. আমি অন্ধকবিন্দ [মুণ্ডিক পর্বতে] আদিত্যবন্ধু বুদ্ধের জন্য স্বীয় হস্তে প্রসন্নচিত্তে বিহার নির্মাণ করিয়াছিলাম।

১১৪৪. তথায় [ভগবানের পূজার জন্য] সুগন্ধি, পুষ্পমাল্য, চারি প্রত্যয়, বিলেপন [ইত্যাদি বিবিধ দ্রব্য সন্নিবেশিত করিয়া] অতি প্রসন্নচিত্তে ভগবানকে বিহারখানা দান দিয়াছিলাম।

১১৪৫. আমি সেই কুশলকর্মের প্রভাবে এই দিব্যসম্পত্তি লাভ করিয়া এই আনন্দদায়ক দেবলোকে অবস্থান করিতেছি এবং বিবিধ পক্ষী সমাকুল রমণীয় শ্রেষ্ঠ নন্দনবনে অপ্সরাগণের পূরোভাগে থাকিয়া নৃত্যগীতে রমিত হইতেছি।’

সুবর্ণ বিমানকাহিনি সমাপ্ত।


 

৫. আম্র বিমানকাহিনি
১১৪৬. ‘এই মণিস্তম্ভযুক্ত উচ্চ বিমান চতুর্দিকে ষোড়শ যোজন বিস্তৃত, প্রভূত বিভবসম্পন্ন রুচিদায়ক সুন্দর বৈদূর্য-স্তম্ভযুক্ত সপ্তশত কূটাগার প্রতিমণ্ডিত।

১১৪৭. তথায় তুমি রমিত হইতেছ, পান করিতেছ, ভোজন করিতেছ, প্রত্যেক কূটাগারে আট আটজন শিক্ষিতা, শীলাচারসম্পন্না, রূপশালিনী, ত্রিদশালয়ে সুখবিহারিণী, প্রভূত বিভবসম্পন্না দেবকন্যাগণ দিব্যবীণা মধুর স্বরে বাদ্য করিতেছে।

১১৪৮. কোন পুণ্যের ফলে তুমি এইরূপ উজ্জ্বল শরীরবর্ণ লাভ করিয়াছ? কোন কুশলের বলে এই স্থানে তোমার এইরূপ সুফল উৎপন্ন হইতেছে? কোন সুকৃতির প্রভাবে তোমার মনোজ্ঞ যেকোনো ভোগসম্পত্তি উৎপন্ন হইতেছে?

১১৪৯. হে মহানুভবসম্পন্ন দেবপুত্র, আমি তোমাকে ইহা জিজ্ঞাসা করিতেছি, তুমি মনুষ্যলোকে কোন পুণ্যকর্ম সম্পাদন করিয়াছিলে? তোমার শরীরবর্ণ যে দশ দিক প্রভাসিত করিতেছে, কোন কুশলকর্মের প্রভাবে তুমি ঈদৃশ জ্যোতির্ময় পুণ্যঋদ্ধিসম্পন্ন হইয়াছ?

১১৫০. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবপুত্র যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

১১৫১. ‘গ্রীষ্মের অন্তিম মাসে (আষাঢ় মাসে) দিবাকর প্রচণ্ড উত্তাপ প্রদানের সময় পরের বেতনভোগী জনৈক ব্যক্তি আম্র উদ্যানে [আম্র বৃক্ষের মূলদেশে] জল সিঞ্চন করিতেছিল।

১১৫২. অনন্তর স্বনামধন্য সারীপুত্র স্থবির [চিত্তদুঃখের প্রহীন-হেতু] চিত্তের ক্লান্তিভাব অনুভব না করিলেও, কিন্তু ক্লান্ত শরীরে সেই উদ্যানে উপস্থিত হইয়াছিলেন।

১১৫৩. আম্রবৃক্ষে জল সিঞ্চনকারী তাঁহাকে দেখিয়া অনুরোধ করিল, ভন্তে, আমি আপনাকে স্নান করাইতে পারিলে উত্তম মনে করি, যেহেতু এই পুণ্য আমার ইহ-পরকালের সুখাবহ হইবে।

১১৫৪. তিনি আমার প্রতি অনুকম্পাপূর্বক পাত্রচীবর [একস্থানে] রক্ষা করিয়া বৃক্ষমূলে ছায়ায় এক চীবরে উপবেশন করিয়াছিলেন।

১১৫৫. সেই [জল সিঞ্চনকারী] ব্যক্তি বৃক্ষের মূলদেশে ছায়ায় উপবিষ্ট এক চীবরসম্পন্ন স্থবিরকে প্রসন্নচিত্তে বিশুদ্ধ জলে স্নান করাইয়াছিল।

১১৫৬. আম্রবৃক্ষের মূলদেশও সিক্ত হইল, শ্রমণও স্নাপিত হইল, আমারও অপ্রমাণ পুণ্য প্রসূত হইল। এইরূপ চিন্তা করিয়া আমার সর্বশরীরে প্রীতি বিস্ফারিত হইয়াছিল।

১১৫৭. সেই জন্মে এতদূর পুণ্যকর্মই করিয়াছিলাম, [সেই কর্মের প্রভাবে] মনুষ্যদেহ ত্যাগ করিয়া আনন্দদায়ক স্বর্গে উৎপন্ন হইয়াছি।

১১৫৮. বিবিধ পক্ষী সমাকুল রমণীয় শ্রেষ্ঠ নন্দনবনে অপ্সরাগণের পূর্বভাগে থাকিয়া নৃত্যগীতে রমিত হইতেছি।’

আম্র বিমানকাহিনি সমাপ্ত।


 

৬. গোপাল বিমানকাহিনি
১১৫৯. ‘চন্দ্র দেবপুত্রের ন্যায় দিব্যবিমানে বিরোচমান, উচ্চবিমানে দীর্ঘকালস্থায়ী, অঙ্গুলী অবধি সমস্ত হস্ত আভরণ ভূষিত, যশস্বী দেবপুত্রকে দেখিয়া ভিক্ষু [মহামৌদ্গল্লায়ন স্থবির] জিজ্ঞাসা করিলেন :

১১৬০. [দিব্য অলংকারে] অলংকৃত, মালাধারী, সুন্দর পরিচ্ছদ ভূষিত, কর্ণে সুন্দর কুণ্ডলধারী, উত্তমরূপে কেশশ্মশ্রু ছেদনকারী, অঙ্গুলী অবধি সমস্ত হস্ত আভরণমণ্ডিত হে যশস্বী দেবপুত্র, তুমি দিব্যবিমানে চন্দ্র দেবপুত্রের ন্যায় বিরোচিত হইতেছ।

১১৬১. শীলাচারসম্পন্না, রূপশালিনী, ত্রিদশালয়ে সুখবিহারিণী প্রভূত বিভবসম্পন্না, [প্রত্যেক কূটাগারে] আট আটজন শিক্ষিতা দেববালা মধুর স্বরে দিব্য বীণা বাদ্য করিতেছে এবং নৃত্যগীতের দ্বারা প্রমোদিতা হইতেছে।

১১৬২. হে মহাপ্রভাবসম্পন্ন দেবপুত্র, তুমি মনুষ্যলোকে কোন পুণ্যকর্ম সম্পাদন করিয়া এমন দিব্যঋদ্ধি প্রাপ্ত হইয়াছ? তোমার শরীরবর্ণ সর্বদিক আলোকিত করিতেছে, কোন কুশলকর্মের প্রভাবে ঈদৃশ জ্যোতির্ময় পুণ্য ঋদ্ধিসম্পন্ন হইয়াছ?

১১৬৩. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবপুত্র যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

১১৬৪. ‘আমি ভূলোকে মানবকুলে জন্মধারণ করিয়া পরের বহু সংখ্যক গাভী একত্রে রক্ষা করিতেছিলাম। অনন্তর একজন ভিক্ষু আমার নিকট উপস্থিত হইয়াছিলেন, তখন গাভীগুলিও মাষশস্য খাইবার জন্য [ক্ষেত্রে] প্রবেশ করিতেছিল।

১১৬৫. ভন্তে, তখন আমি এইরূপ চিন্তা করিয়াছিলাম, উপস্থিত দ্বিবিধ কার্যের উভয়ই করণীয়, [তন্মধ্যে কোনটা পূর্বে করা কর্তব্য, ইহা চিন্তা করিতে করিতে] আমার ধর্মজ্ঞান উৎপন্ন হইয়া পূর্বে দান দেওয়াই কর্তব্য বিবেচিত হওয়ায়, তখনই বস্ত্রখণ্ডে পুটলী বাঁধা যবপিষ্টক তাঁহার হস্তে প্রদান করিলাম।

১১৬৬. গাভীগুলি ক্ষেত্রস্বামীর সম্পত্তিস্বরূপ মাষশস্য খাইবার পূর্বেই আমি যথাশীঘ্র মাষক্ষেত্রে উপস্থিত হইয়াছিলাম; আমার দ্রুতগমন বিধায়, দেখিতে না পাওয়াতে মহা বিষধর কৃষ্ণ সর্প আমার পদে দংশন করিয়াছিল।

১১৬৭. তখন আমি বিষ যন্ত্রণায় অস্থির হইয়া উঠিলাম, ঠিক সেই সময় ভিক্ষুও আমার প্রতি অনুকম্পাপূর্বক স্বহস্তে কাপড়ের পুটলী খুলিয়া পিষ্টক ভোজন করিলেন। সেই স্থানেই আমার মৃত্যু হইল, আমি মানবদেহ ত্যাগ করিয়া দেবলোকে দেবতা হইয়া উৎপন্ন হইয়াছি।

১১৬৮. আমি এইমাত্র কুশলকর্ম করিয়াছিলাম, আমার সেই কুশলকর্মের সুখফল আমি নিজেই অনুভব করিতেছি। ভন্তে, আপনিই আমাকে অধিকতর অনুকম্পা করিয়াছেন, কৃতজ্ঞতার সহিত আপনাকে অভিবাদন করিতেছি।

১১৬৯. দেবমনুষ্যলোকে আপনার ন্যায় আমার অনুকম্পাকারী আর অন্য কোনো মুনি নাই। ভন্তে, আপনিই আমাকে অধিকতর অনুকম্পা করিয়াছেন; কৃতজ্ঞতার সহিত আপনাকে অভিবাদন করিতেছি।

১১৭০. ভন্তে, আমার ইহ-পরলোকে আপনার ন্যায় অনুকম্পাকারী আর অন্য কোনো মুনি নাই; আপনিই আমাকে অধিকতর অনুকম্পা করিয়াছেন; কৃতজ্ঞতার সহিত আপনাকে অভিবাদন করিতেছি।

গোপাল বিমানকাহিনি সমাপ্ত।


 

৭. কন্থক বিমানকাহিনি
১১৭১-১১৭২. ‘পূর্ণিমা তিথিতে চতুর্দিক নক্ষত্রবেষ্টিত তারকাধিপতি পূর্ণচন্দ্র যেরূপ রাত্রিতে শোভাপ্রাপ্ত হয়, তদ্রূপ দেবপুরে তোমার এই দিব্যবিমান সৌন্দর্যে উদীয়মান তরুণ সর্যের ন্যায় অতিশয় বিরোচিত হইতেছে।

১১৭৩-১১৭৪. বৈদূর্য, স্ফটিক, স্বর্ণ, রৌপ্য, মুক্তা, মণি, মসারগল্ল ও লোহিতঙ্কে সুনির্মিত তোমার কূটাগারযুক্ত প্রাসাদ সুন্দর ও রমণীয়। বৈদূর্যাস্তৃত ভূমিভাগ বিচিত্র ও মনোরম।

১১৭৫-১১৭৬. তোমার পুষ্করিণী বিপ্রসন্না-স্বচ্ছসলিলা, রমণীয়া, বিস্তীর্ণ মণিসেবিতা, স্বর্ণবালুকাস্তৃতা, বিবিধ পদ্মপুণ্ডরীক সমাকীর্ণা, মৃদু-মন্দ বায়ু হিল্লোলে [পদ্মের] মনোজ্ঞ সৌরভ প্রবাহিত হইতেছে।

১১৭৭. পুষ্করিণীর উভয় পার্শ্বে পুষ্পোদ্যান সুনির্মিত হইয়াছে, পুষ্পবৃক্ষ ও ফলবৃক্ষ উভয় জাতীয় বৃক্ষে শোভা বর্ধিত হইয়াছে।

১১৭৮-১১৭৯. স্বর্ণপদবিশিষ্ট ও মৃদুবস্ত্রের আস্তরণযুক্ত পালঙ্কে তুমি দেবরাজ সদৃশ উপবিষ্ট আছ। সর্বাভরণমণ্ডিতা ও বিবিধ দিব্যমাল্য ভূষিতা অপ্সরাগণ তোমার পরিচর্যায় নিযুক্তা থাকিয়া তোমাকে রমিত করিবার জন্য ব্যাপৃতা। তুমি মহতী ঋদ্ধিসম্পন্ন বসবর্তী দেবরাজ সদৃশ প্রমোদিত হইতেছ।

১১৮০. ভেরী, শঙ্খ, মৃদঙ্গ, বীণা ও পাখোয়াজের রতিসম্পন্ন মধুর বাদ্যধ্বনিতে ও নৃত্যগীতে রমিত হইতেছ।

১১৮১. তোমার বিমানে মনোরম বিবিধ দিব্যরূপ, দিব্যশব্দ, দিব্যরস, দিব্যগন্ধ ও দিব্যস্পর্শ বিরাজমান।

১১৮২. হে মহাপ্রভাসম্পন্ন দেবপুত্র, তুমি এই শ্রেষ্ঠ বিমানে স্বীয় বর্ণে উদীয়মান সূর্যসদৃশ অতিশয় বিরোচিত হইতেছ।

১১৮৩. ইহা কি তোমার দানের ফল? না শীলের ফল? না কি অঞ্জলিকর্মের ফল? তোমাকে জিজ্ঞাসা করিতেছি, তাহা আমাকে বল।’

১১৮৪. মৌদ্গল্লায়ন স্থবির এইরূপ জিজ্ঞাসা করিলে, দেবপুত্র যেই কর্মে এই ফল লাভ করিতেছে, তাহা সন্তুষ্টচিত্তে প্রকাশ করিয়া বলিল।

১১৮৫. ‘আমি কপিলবাস্তুতে শাক্যদের শ্রেষ্ঠপুরুষ শুদ্ধোদন রাজার পুত্রের (সিদ্ধার্থ কুমারের) সহজাত কন্থক নামক অশ্ব ছিলাম।

১১৮৬-১১৮৭. যখন তিনি অর্ধরাত্রে বুদ্ধত্ব লাভের জন্য অভিনিষ্ক্রান্ত হইলেন, তখন তিনি মৃদু জালহস্তের তাম্রনখের ও উর্বর আঘাতে সংকেত করিয়া আমাকে বলিলেন, বন্ধো, আমায় বহন কর, আমি উত্তম সম্বোধি প্রাপ্ত হইয়া ত্রিলোকবাসীকে ত্রাণ করিব।

১১৮৮. সেই বাক্য শ্রবণ করিয়া আমার আনন্দজনক বিপুল হাসি উৎপন্ন হইয়াছিল। তখন আমি অতিশয় প্রীতচিত্তে [তাঁহাকে আমার পৃষ্ঠদেশে] প্রতিগ্রহণ করিলাম।

১১৮৯. মহাত্মা শাক্যপুত্র [আমার পৃষ্ঠদেশে] উত্তমরূপে আরূঢ় হইয়াছেন জানিয়া, আমি অতীব প্রীতিযুক্ত মুদিত মনে পুরুষোত্তমকে বহন করিলাম।

১১৯০. অন্য রাজার রাজ্যে উপস্থিত হইয়া সূর্যোদয়ের সঙ্গে সঙ্গে আমাকে ও ছন্নকে ত্যাগ করিয়া (প্রব্রজ্যা গ্রহণান্তর) নিরপেক্ষভাবে তিনি প্রস্থান করিলেন।

১১৯১. তাঁহার তাম্রবর্ণ নখযুক্ত পদযুগল জিহ্বায় লেহন করিয়াছিলাম এবং প্রস্থানকালে মহাবীরকে রোরোদ্যমান নেত্রে অবলোকন করিয়াছিলাম।

১১৯২. শ্রীসম্পন্ন শাক্যপুত্রের চক্ষুরান্তরালের সঙ্গে সঙ্গেই গুরুতর রোগাক্রান্ত (মরণান্তিক দুঃখ) হইয়া সেইক্ষণেই আমাকে মৃত্যুমুখে পতিত হইতে হইয়াছিল।

১১৯৩. (বুদ্ধত্ব লাভের জন্য নিষ্ক্রমণ করিতেছেন, ইহা শ্রবণ করিয়া আমার অন্তরে যেই অনির্বচনীয়া প্রীতি-সৌমনস্য উৎপন্ন হইয়াছিল এবং তাঁহার প্রতি যে অগাধ প্রেম) ইহার প্রভাবেই আমি দেবপুরে সর্ববিধ দিব্য কামগুণসম্পন্ন এই আবাসস্থান বিমান লাভ করিয়াছি।

১১৯৪. সর্বপ্রথমেই ‘বোধি’ শব্দ শুনিয়া, আমার যেই [বিপুল] হাস্য উৎপন্ন হইয়াছিল, সেই কুশলমূলীয় কারণে আমি আসবক্ষয় (অর্হত্ত্ব)-প্রাপ্ত হইব।’

দেবপুত্র যেই কুশলকর্মের প্রভাবে এই দিব্যসম্পত্তি লাভ করিয়াছেন, তাহা প্রকাশের পর ভগবৎ সকাশে উপস্থিত হইবার বলবতী বাসনা সত্ত্বেও তৎপূর্বে স্থবির দ্বারা বন্দনা প্রেরণার্থ বলিলেন :

১১৯৫. ‘ভন্তে, যদি আপনি বুদ্ধ-শাস্তার সমীপে গমন করেন, তাহা হইলে আমার অনুরোধে অনুগ্রহপূর্বক তাঁহাকে আমার সংবাদ জ্ঞাপন করাইয়া বলিবেন, আমি তাঁহার শ্রীপাদপদ্মে মস্তক রাখিয়া বন্দনা করিতেছি।

১১৯৬. সেই অপ্রতিপুদ্গল জিনকে আমিও দর্শন করিতে যাইব, তাদৃশ লোকনাথের দর্শন দুর্লভ।’

১১৯৭. ‘সেই কৃতজ্ঞ দেবপুত্র [কন্থক] কৃতজ্ঞতা প্রকাশের নিমিত্ত শাস্তার নিকট উপস্থিত হইলেন এবং চক্ষুষ্মান বুদ্ধের উপদেশবাণী শ্রবণ করিয়া স্রোতাপত্তিফল লাভ করিলেন।

১১৯৮. মিথ্যাদৃষ্টি, সদ্ধর্মে সন্দেহ ও শীলব্রতাদি বিশোধন (সমুচ্ছেদ) পূর্বক তিনি শাস্তার পাদপদ্মে বন্দনা করিয়া সেই স্থানেই অন্তর্হিত হইলেন।’

কন্থক বিমানকাহিনি সমাপ্ত।


 

৮. অনেকবর্ণ বিমানকাহিনি
১১৯৯. ‘নানাবর্ণে চিত্রিত দাহ-শোক নাশক এই বিমানে আরোহণপূর্বক অপ্সরাগণ পরিবৃত হইয়া ‘সুমিম্মিত’ নামক দেবরাজ সদৃশ তুমি প্রমোদিত হইতেছ।

১২০০. যশ, পুণ্য ও ঋদ্ধিতে তোমার সমান কেহ নাই, উত্তরিতর বা আর কোথায়! [মনুষ্যেরা যেমন পূর্ণচন্দ্র দেখিয়া সাদরে নমস্কার করে, তদ্রূপ] ত্রিদশালয়ের সমস্ত দেবগণ তোমাকে পূর্ণচন্দ্র সদৃশ সাদরে নমস্কার করিতেছে; এই অপ্সরাগণও তোমার চতুর্দিকে নৃত্যগীত করিয়া তোমাকে প্রমোদিত করিতেছে।

১২০১. হে মহাপ্রভাবসম্পন্ন দেবপুত্র, তুমি মনুষ্যলোকে কোন পুণ্যকর্ম সম্পাদন করিয়া এমন দিব্যঋদ্ধি প্রাপ্ত হইয়াছ? তোমার শরীরবর্ণ সর্বদিক আলোকিত করিতেছে, কোন কুশলকর্মের প্রভাবে ঈদৃশ জ্যোতির্ময় পুণ্য ঋদ্ধিসম্পন্ন হইয়াছ?

১২০২. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবপুত্র যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

১২০৩. ‘ভন্তে, আমি পূর্বজন্মে সুমেধ বুদ্ধের শ্রাবক ছিলাম, মার্গফল লাভে বঞ্চিত থাকিয়া পৃথগ্‌জন অবস্থায় সাত বৎসর যাবৎ প্রব্রজ্যাধর্ম আচরণ করিয়াছিলাম।

১২০৪. আমি তাদৃশ পরিনির্বাপিত ভবস্রোত উত্তীর্ণ শাস্তা সুমেধ বুদ্ধের রত্ননির্মিত হেমজালাচ্ছন্ন শারীরিক ধাতু চৈত্য বন্দনা করিয়া চিত্তের প্রসন্নতা উৎপাদন করিয়াছিলাম।

১২০৫. আমার নিকট কোনো দানীয় বস্তু ছিল না, তাই দান করিতে পারি নাই; কিন্তু ‘পূজনীয় ধাতুরত্নকে তোমরা পূজা করো, এইরূপ করিলে এই মানবদেহ ত্যাগ করিয়া স্বর্গে গমন করিতে পারিবে’ ইত্যাদি উৎসাহবাক্যে পরের দ্বারা নানাবিধ কুশলকর্ম সম্পাদন করাইয়াছিলাম।

১২০৬. আমি এতদূর মাত্রই কুশলকর্ম করিয়াছিলাম, [সেই কুশলের বিপাকস্বরূপ] দিব্যসুখ স্বয়ং অনুভব করিতেছি। ত্রিদশালয়ের দেবগণের মধ্যে আমি প্রমোদিত হইতেছি, এ যাবৎ সেই পুণ্য ক্ষয় হইতেছে না।

অনেকবর্ণ বিমানকাহিনি সমাপ্ত।


 

৯. মৃষ্টকুণ্ডলী বিমানকাহিনি
১২০৭. ‘অলংকৃত, মালাধারী, রক্তচন্দন প্রলিপ্ত হে মৃষ্টকুণ্ডলী, তুমি কোন দুঃখে বনমধ্যে বাহু আবৃত চক্ষে ক্রন্দন করিতেছ?’

দেবপুত্র প্রত্যুত্তরে বলিলেন :

১২০৮. ‘আমার জন্য স্বর্ণময়, প্রভাস্বরযুক্ত রথপঞ্জর উৎপন্ন হইয়াছে, তাহার চক্রযুগল লাভ করিতে পারি নাই, সেই দুঃখে আমার জীবন ত্যাগ করিব।’

ব্রাহ্মণ জিজ্ঞাসা করিলেন :

১২০৯. ‘হে ভদ্রমানব, [তোমার চক্রযুগল] স্বর্ণময়, মণিময়, লোহিতঙ্কময় অথবা রৌপ্যময় [কোন প্রকারের প্রয়োজন] বলো; [তোমার ইচ্ছিত যেকোনো] চক্রযুগল তোমাকে লাভ করাইব।’

১২১০. ‘সেই মানবরূপী দেবপুত্র তাঁহাকে বলিলেন, চন্দ্রসূর্য উভয় এই স্থান হইতে দেখা যায়, আমার স্বর্ণময় রথ, সেই চক্র যুগলদ্বারা শোভা পাইবে।’

ব্রাহ্মণ বলিলেন :

১২১১. ‘হে মানব, তুমি নিতান্ত মূর্খ; যাহা অপ্রার্থনীয়, তাহা প্রার্থনা করিতেছ। আমার মনে হয়, তুমি মরিবে, তথাপি তুমি চন্দ্র-সূর্য লাভ করিতে পারিবে না।’

১২১২. ‘বীথিদ্বয়ে এই উভয় বর্ণবিশিষ্ট চন্দ্র-সূর্যের গমনাগমনও দেখা যাইতেছে, অপিচ অশরীরী মৃতাত্মা দৃষ্ট হয় না, এইস্থলে আমাদের উভয়ের মধ্যে কাহার ক্রন্দন অধিকতর মূর্খতার পরিচায়ক?’

ইহা শুনিয়া ব্রাহ্মণ ‘ও তো ঠিক কথাই বলিতেছে’ এইরূপ জ্ঞাত হইয়া বলিলেন :

১২১৩. ‘হে মানব, তুমি সত্যই বলিতেছ, আমার ক্রন্দনই অধিকতর মূর্খতার পরিচায়ক, রোরুদ্যমান বালকের চন্দ্র প্রার্থনাবৎ আমার মৃতাত্মা প্রার্থনা।’

এই বলিয়া ব্রাহ্মণ দেবপুত্রের কথায় শোকহীন হইয়া, এই সকল গাথায় তাঁহার স্তুতি করিতে করিতে কহিতে লাগিলেন :

১২১৪. ‘ঘৃতসিক্ত প্রজ্বলিত অগ্নিতে জল সিঞ্চনের ন্যায় আমার শোক-পরিতাপ নির্বাপিত করিয়াছ।

১২১৫. আমার হৃদয়ের শোকশল্য উৎপাটন করিয়া, পুত্রশোক অপনোদন করিয়াছ।

১২১৬. হে মানব, তোমার উপদেশ শুনিয়া, আমার শোকশল্য উৎপাটিত হইয়াছে, হৃদয় শীতল হইয়াছে, শোক নির্বাপিত হইয়াছে, এই হইতে আমি আর অনুশোচনা করিব না, রোদন করিব না।’

অতঃপর ব্রাহ্মণ তাঁহাকে পরিচয়ার্থ জিজ্ঞাসা করিতে লাগিলেন :

১২১৭. ‘তুমি কি দেবতা, না গন্ধর্ব, না কি শক্র দেবেন্দ্র? তুমি কে, কাহার ‘পুত্র, তোমাকে আমরা কিরূপে জানিতে পারিব?’

দেবপুত্র প্রত্যুত্তরে বলিলেন :

১২১৮. ‘পুত্রকে শ্মশানে স্বয়ং দগ্ধ করিয়া, যাহার জন্য ক্রন্দন ও রোদন করিতেছেন, সেই আমি [আপনার পুত্র] কুশলকর্ম সম্পাদন করিয়া ত্রিদশালয়বাসী দেবগণের সাহচর্য লাভ করিয়াছি।’

ব্রাহ্মণ জিজ্ঞাসা করিলেন :

১২১৯. ‘স্বীয় গৃহে দানীয় বস্তুর মধ্যে সেইরূপ অল্পাধিক কিছুই দান করো নাই, উপোসথ কর্মেও সেইরূপ কোন কর্মের ফলে তুমি দেবলোকে উৎপন্ন হইয়াছ?’

দেবপুত্র প্রত্যুত্তরে বলিলেন :

১২২০. ‘যখন আমি স্বীয় ভবনে পীড়িত, দুঃখিত ও র্বগ্নাবস্থায় বেদনাভিভূত হইয়া অবস্থান করিতেছিলাম, তখন বিগতপাপরজ, বিশুদ্ধচিত্ত, সুগত, পরিপূর্ণ প্রজ্ঞাসম্পন্ন বুদ্ধকে দেখিয়াছিলাম।

১২২১. আমি তথাগতের প্রতি প্রমোদিত মন ও প্রসন্নচিত্ত হইয়া কেবল অঞ্জলি মাত্র করিয়াছিলাম। সেই কুশলকর্ম করিয়াই তাবতিংসে দেবগণের সহচরত্ব লাভ করিয়াছি।

দেবপুত্র ইহা বলা মাত্রই ব্রাহ্মণের সর্বশরীর প্রীতিরসে পূর্ণ হইল। তিনি সেই প্রীতি ব্যক্ত করিতে করিতে বলিলেন :

১২২২. ‘আশ্চর্য বটে! অদ্ভুত বটে! এই অঞ্জলিকর্মের এই পরিণাম! আমিও প্রমোদিত মনে ও প্রসন্নচিত্তে অদ্যই বুদ্ধের শরণাপন্ন হইতেছি।’

দেবপুত্র বলিলেন :

১২২৩. ‘আপনি অদ্যই প্রসন্নচিত্তে বুদ্ধ, ধর্ম ও সংঘের শরণাপন্ন হউন, শিক্ষাপদ পাঁচটিও অখণ্ড-অক্ষতভাবে সমাদান করুন।

১২২৪. যথাশীঘ্র প্রাণিহত্যা হইতে বিরত হউন, জগতে যাহা কিছু চুরি বলিয়া কথিত হয়, তাহা বর্জন করুন, মদ্যপান করিবেন না, মিথ্যা বলিবেন না, স্বীয় ভার্যাতে সন্তুষ্ট থাকিবেন।’

ব্রাহ্মণ দেবপুত্রের উপদেশবাণী ‘সাধুবাদের’ সহিত অবনতমস্তকে গ্রহণ করিয়া বলিলেন :

১২২৫. ‘হে দেবতে, তুমি আমার অর্থকামী, হিতকামী, তুমি আমার আচার্য, তোমার বাক্য প্রতিপালন করিব।’

১২২৬. ‘আমি নরদেবের অনুত্তর বুদ্ধ-ধর্ম-সংঘের শরণাপন্ন হইতেছি।

১২২৭. আমি প্রাণিহত্যা হইতে শীঘ্র বিরত হইব, জগতে যাহা অদত্ত বস্তু, তাহা পরিবর্জন করিব, মদ্যপান করিব না, মিথ্যাকথা বলিব না, স্বীয় পত্নীতে সন্তুষ্ট থাকিব।’

মৃষ্টকুণ্ডলী বিমানকাহিনি সমাপ্ত।


 

১০. সেরিস্সক বিমানকাহিনি
১২২৮. ‘যথায় দেবতা ও বণিকদের সমাগম হইয়াছিল, তখন সেই স্থানে তাহাদের পরস্পরের মধ্যে কীরূপ সুন্দর আলাপ হইয়াছিল, তাহা [তোমরা] সকলে শ্রবণ করো।

১২২৯. যিনি পায়াসি নামক যশস্বী রাজা ছিলেন, তিনি ভূমিবাসী [চাতুর্মহারাজিক] দেবগণের সাহচর্য লাভ করিয়াছেন। সেই দেবপুত্র স্বীয় বিমানে থাকিয়া, আনন্দিত মনে সম্যকরূপে মনুষ্যদের [বণিকদের] সহিত আলাপ করিতেছেন।’

দেবপুত্র জিজ্ঞাসা করিলেন :

১২৩০. ‘জীবন-মরণ সংশয়সস্থ কান্তারে, অমনুষ্য সঞ্চরণ স্থানে, জল ও খাদ্যহীন অতিশয় দুর্গম মরুপ্রান্তর মধ্যে মৃত্যুভয়ে ভীত, মার্গভ্রষ্ট হে মানবগণ!

১২৩১. এই মরুপ্রদেশে ফলমূল নাই, কোনো উপাদান নাই খাদ্যবস্তু কীরূপে থাকিবে; আছে কেবল দারুণ উত্তপ্ত, উষ্ণ পাংশু ও বালুকা।

১২৩২. এই জলহীন ভূমিপ্রদেশ উত্তপ্ত লৌহপাত সদৃশ, ইহা নরকবৎ জীবন নিষ্পেষক, চিরকাল এইস্থান দারুণ পিশাচাদির আবাসভূমি, এই ভূভাগ যেন [পূর্ব ঋষিগণের] অভিশপ্ত স্থান।

১২৩৩. সুতরাং তোমরা কোনোরূপ বিবেচনা না করিয়া, কী কারণে, কোন আশা-প্রত্যাশায়, এই [ভীষণ] স্থানে সহসা প্রবেশ করিয়াছ? তোমরা কি কোনো অর্থলোভীর দ্বারা প্রতারিত হইয়াছ? না কি অমনুষ্য ভয়ে ভীত হইয়া, অথবা মার্গভ্রষ্ট হইয়া [এই মরুকান্তারে] প্রবেশ করিয়াছ?’

বণিকগণ প্রত্যুত্তরে বলিল :

১২৩৪. ‘আমরা অঙ্গ-মগধবাসী বণিক, ধনার্থী হইয়া অতিরিক্ত লাভ প্রত্যাশায় বহু পণ্যদ্রব্য শকটপূর্ণ করিয়া, সিন্ধু ও সোবীর রাজ্যে যাইতেছি।

১২৩৫. দিবাভাগে পিপাসা অসহ্য হইবে মনে করিয়া এবং গরুগুলির প্রতিও অনুকম্পাপূর্বক রাত্রিতে অকালে মার্গ প্রতিপন্ন হইয়া, আমরা সকলে এইরূপ দ্রুতবেগে [এই দুর্গম স্থানে] আসিয়া পৌঁছিয়াছি।

১২৩৬. তাই আমরা বিপথে আসিয়া, অন্ধের ন্যায় আকুল হইয়া, এই মরুকান্তারে অবশিষ্ট অর্ধপথ হারাইয়া ফেলিয়াছি। অতিশয় দুর্গম এই বালুকাপ্রান্তরে চিত্তবিহ্বল হইয়া দিক নির্ণয় করিতে পারিতেছি না।

১২৩৭. হে দেবতে, অদৃষ্টপূর্ব আপনার এই শ্রেষ্ঠ বিমান ও আপনাকে দেখিয়া, (পূর্বে আমাদের জীবন নাশ হইল বলিয়া মৃত্যুভয়ে যেইরূপ ভীত হইয়াছিলাম) এখন তদুত্তরিতর জীবনের প্রত্যাশা করিয়া, অতীব প্রীতচিত্ত হইয়াছি।’

দেবপুত্র জিজ্ঞাসা করিলেন :

১২৩৮. ‘তোমরা ভোগসম্পত্তির জন্য সমুদ্রের পরতীরে, ঈদৃশ মরুপ্রদেশে, বেত্রলতার আশ্রয়ে গমনোপযোগী পথে, স্থাণুময় পথে, নদী ও দুর্গম পর্বতপথে, ইত্যাদি বহু পথে, বহুদিকে গমন করিয়া থাকো।

১২৩৯. তোমরা অপর রাজার রাজ্যে প্রবেশ করিয়া, তথায় বিদেশবাসী (বিবিধ স্বভাবের) মনুষ্যগণকে দর্শন করিয়া প্রস্থান করো। (এইরূপে দেশ-দেশান্তরে গমনাগমন সময়) তোমরা যাহা কিছু আশ্চর্যজনক বিষয় দেখিয়াছ, অথবা শুনিয়াছ, হে তাত বণিকগণ, তোমাদের নিকট তাহা শুনিতে ইচ্ছা করি।’

১২৪০. ‘হে দেবকুমার, মানবশক্তির অতীত অনুপম সৌন্দর্যবিশিষ্ট তোমার এই বিমানাদি সমস্তই আশ্চর্যজনক, আমরা ইহা হইতে আশ্চর্যতর আর কিছুই দেখি নাই, অথবা শুনি নাই।

১২৪১. নভোমণ্ডলে প্রভূত মাল্য ও বহুপদ্ম সমাকীর্ণা পুষ্করিণী ও নদী [শোভা পাইতেছে] নিত্য ফলসম্পন্ন বৃক্ষরাজি হইতে অতিশয় [মনোমুগ্ধকর] সৌরভ প্রবাহিত হইতেছে।

১২৪২. শতহস্ত উচ্চতাবিশিষ্ট দীর্ঘ অংশযুক্ত [আট, ষোলো, বত্রিশ অংশসম্পন্ন] বৈদূর্য, স্ফটিকশিলা, প্রবাল, মসারগল্ল ও লোহিতঙ্কমণিময় এই স্তম্ভসমূহ জ্যোতিরসসম্পন্ন।

১২৪৩. অতুলনীয় অনুতাববিশিষ্ট সহস্র স্তম্ভ, সেই স্তম্ভসমূহের উপর তোমার এই সুন্দর বিমান [ভিত্তি, স্তম্ভ সোপাণাদি] অন্যান্য বিবিধ রত্নে শোভিত, তাহা কাঞ্চনময় বেদী পরিক্ষিপ্ত, বিবিধ রত্নময় উজ্জ্বল আলোকবিশিষ্ট ফলকে সুন্দররূপে আচ্ছাদিত।

১২৪৪. প্রোজ্জ্বল ‘জম্বুনাদ’ নামক রত্নের আভা সদৃশ, সুমার্জিত, [পার্শ্ববর্তী] প্রাসাদসমূহ রমণীয় সোপান ও ফলকযুক্ত, স্থির, অভিরূপ, সুন্দরাবয়ব সঙ্গত, [প্রভাস্বরবিশিষ্ট হইলেও] অত্যন্ত দর্শনৰম ও মনোরম।

১২৪৫. এই রত্নময় বিমানের অভ্যন্তরে প্রভূত অন্ন ও পানীয় সামগ্রী বিদ্যমান, অপ্সরাগণ আপনাকে পরিবৃত করিয়া সর্বদা মৃদঙ্গ, ঢোল, তূর্য নির্ঘোষসহযোগে স্তুতি ও বন্দনা গাথায় অভিবাদন করিতেছে।

১২৪৬. আপনি অচিন্তনীয় সর্বগুণসম্পন্ন হইয়া বৈশ্রবণ রাজার ‘নলিন্যা’ নামক ক্রীড়ন স্থান সদৃশ এই মনোরম শ্রেষ্ঠ বিমানপ্রাসাদে দেববালাদের প্রবোধনে প্রমোদিত হইতেছেন।

১২৪৭. বণিকগণ তাঁহাকে [মায়াবী যক্ষ বিবেচনায় সন্দিগ্ধ চিত্তে] জিজ্ঞাসা করিলেন, ‘হে যক্ষ, আপনি কি দেবতা? না, যক্ষ? না কি দেবরাজ ইন্দ্র? অথবা কোনো [ঐশ্বীশক্তিসম্পন্ন] মানব? আমাদিগকে বলুন, আপনি কে?’

দেবপুত্র আপন পরিচয় প্রদানার্থ বলিলেন :

১২৪৮. ‘আমি সেরিস্সক নামক দেবতা, [বিপদগ্রস্ত পথিকদিগকে] রক্ষার নিমিত্ত এই বালুকাময় কান্তারে নিযুক্ত রক্ষক। বৈশ্রবণ রাজার আদেশে আমি এই প্রদেশ বিশেষরূপে রক্ষা করি।’

বণিকগণ জিজ্ঞাসা করিল :

১২৪৯. ‘বণিকগণ সেই দেবপুত্রকে জিজ্ঞাসা করিল, এই মনোজ্ঞ বিমান আপনি কি যথাইচ্ছাবশে লাভ করিয়াছেন? না, নিয়তিবশে [কাল পরিবর্তনে] লাভ করিয়াছেন? না কি, আপনার নিজকৃত? অথবা কি দেবগণ দিয়াছেন? আপনি ইহা কী প্রকারে লাভ করিয়াছেন?’

প্রত্যুত্তরে দেবপুত্র বলিলেন :

১২৫০. ‘ইহা আমার ইচ্ছালব্ধ নহে, নিয়তিবশেও নহে, নিজকৃতও নহে, দেবপ্রদত্তও নহে; স্বকীয় পাপহীন পুণ্যকর্মের প্রভাবে আমি এই মনোজ্ঞ বিমান লাভ করিয়াছি।’

বণিকগণ পুনঃ জিজ্ঞাসা করিল :

১২৫১. ‘বণিকগণ সেই দেবপুত্রকে জিজ্ঞাসা করিল, ‘আপনি কী প্রকারে এই বিমান লাভ করিয়াছেন? ব্রত ও ব্রহ্মচর্য ইহার মধ্যে কোনটা উত্তমরূপে আচরণ করিয়া, এইরূপ বিপাক বা দিব্যসুখ লাভ করিয়াছেন?’

দেবপুত্র বলিলেন :

১২৫২. ‘আমি যখন কোশলরাজ্যে রাজত্ব করিতেছিলাম, তখন আমার নাম ছিল পায়াসি। তখন আমি ছিলাম অত্যধিক কৃপণ, পাপধর্মপরায়ণ ও উচ্ছেদবাদী মিথ্যাদৃষ্টি।

১২৫৩. তখন বহুশ্রুত, শ্রেষ্ঠ বিচিত্র কথিক কুমারকাশ্যপ নামক একজন ভিক্ষু ছিলেন। তিনি আমাকে ধর্মবিষয়ে উপদেশ দিয়া, আমার মিথ্যাদৃষ্টিগত ভাব বিনোদন করিয়াছিলেন।

১২৫৪. আমি তাঁহার সেই ধর্মকথা শ্রবণে আমার উপাসকত্ব প্রকাশ করিয়াছিলাম। তদবধি আমি প্রাণিহত্যা হইতে বিরত হইয়াছিলাম, জগতে যাহা অদত্ত বস্তু, তাহা ত্যাগ করিয়াছিলাম অর্থাৎ চুরি করি নাই, মদ্যপান করি নাই, মিথ্যা কথা বলি নাই, স্বীয় স্ত্রীতে সন্তুষ্ট ছিলাম।

১২৫৫. ইহাই আমার ব্রত, ইহাই আমার ব্রহ্মচর্য; ইহা সুন্দররূপে আচরণ-হেতুই আমার এই বিপাক; সেই পাপহীন পুণ্যকর্মেই আমার এই বিমান লদ্ধ হইয়াছে।’

অতঃপর দেবপুত্র ও তাঁহার বিমান প্রত্যক্ষদর্শনে কর্মফলের প্রতি বণিকগণের শ্রদ্ধা উৎপন্ন হইল। তাহারা সেই শ্রদ্ধা প্রকাশার্থ বলিল :

১২৫৬. ‘প্রজ্ঞাবানেরা সত্য কথাই বলিয়াছিলেন, পণ্ডিতদের বাক্য অন্যথা নহে। পুণ্যকর্মী যথায় যথায় গমন করে, তথায় তথায় তিনি সুখসম্পদে আমোদিত হন।

১২৫৭. যে স্থানে শোক, পরিদেব, বধ-বন্ধন ও অসহ্য দুঃখ, সে স্থানে পাপাচরণকারীরা গমন করে, তাহারা দুর্গতি হইতে কখনো মুক্ত হইতে পারে না।’

১২৫৮. হে দেবকুমার, আপনি এবং আপনার পরিজনবর্গ সকলে এই মুহূর্তেই কর্দমাক্ত জলের ন্যায় অপ্রসন্ন, শোকে মুহ্যমান ও দৌর্মনস্যপ্রাপ্ত হইলেন কেন?’

তাহা শুনিয়া দেবপুত্র প্রত্যুত্তরে বলিলেন :

১২৫৯. ‘হে তাত বণিকগণ, এই সিরীস-উপবন হইতে দিব্য সৌরভ উত্তমরূপে প্রবাহিত হইতেছে। অন্ধকার বিধ্বংসকারী এই উপবন রাত্রিদিন এই বিমানে সম্যকরূপে সৌরভ প্রবাহিত করে।

১২৬০. [মনুষ্যগণনার] একশত বৎসর অতীতের পর, এই সিরীস বৃক্ষের একটি মাত্র ‘সিপাটিকা’ নামক ফল [পরিপক্ব হইয়া] বৃন্তচ্যুত হয়। যেই হইতে আমি দেবলোকে দেবরূপে জন্মগ্রহণ করিয়াছি, সেই হইতে মনুষ্যগণনায় আমার একশত বৎসর অতীত হইয়া গেল। [দেখিতেছি ক্রমশ পরমায়ু ক্ষয়প্রাপ্ত হইতেছে]।

১২৬১. হে তাত, আমি দিব্যগণনার পাঁচশত বৎসর [মনুষ্যগণনায় নব্বই হাজার বৎসর] এই বিমানে অবস্থান করিয়া, আয়ুক্ষয়ে ও পুণ্যক্ষয়ে চ্যুত হইব দেখিয়া, সেই শোকে মুহ্যমান হইতেছি।’

অতঃপর বণিকগণ সান্ত্বনা বাক্যে বলিল :

১২৬২. ‘যিনি এমন দীর্ঘকালস্থায়ী অতুল বিভূতিসম্পন্ন বিমানে উৎপন্ন হইয়াছেন, তিনি কেন শোক করিবেন? অল্পপুণ্যবানেরাই শোক করে নহে কি?’

দেবপুত্র ইহাতেই আশ্বস্ত হইয়া, বণিকগণের বাক্য প্রতিগ্রহণপূর্বক বলিলেন :

১২৬৩. ‘হে তাত, তোমরা আমাকে প্রিয়বাক্যে যাহা উপদেশ দিলে, তাহা উপযুক্তই হইয়াছে। [অমনুষ্যপরিগৃহীত এই মরুকান্তারে] আমি তোমাদিগকে রক্ষা করিব, তোমরা সুখে যথাইচ্ছা গমন করো।’

বণিকগণ কৃতজ্ঞতা প্রকাশার্থ বলিল :

১২৬৪. ‘আমরা সিন্ধু-সোবীর প্রদেশে গমনপূর্বক বিপুল অর্থলাভের প্রার্থনা করিয়া, আমাদের প্রতিজ্ঞানুরূপ প্রচুর অর্থব্যয়ে সেরিস্সক দেবপুত্রের উদ্দেশ্যে মহা পূজোৎসব করিব।’

দেবপুত্র তাহাদিগকে উৎসব করিতে নিষেধ করিয়া, কর্তব্যে নিয়োজিত করিবার উদ্দেশ্যে বলিলেন :

১২৬৫. ‘তোমরা সেরিস্সক উৎসব করিও না, বরঞ্চ তোমরা পাপকর্মসমূহ বিশেষভাবে বর্জন করো, দানাদি কুশলধর্মে অনুযুক্ত হইবে বলিয়া অধিষ্ঠান বা সংকল্প করো’; তাহা হইলে, যেই লাভের কথা বলিতেছ, তাহা সমস্তই সিদ্ধ হইবে।’

দেবপুত্র যেই উপাসকের প্রতি অনুকম্পা করিয়া, বণিকগণকে রক্ষা করিবার ইচ্ছা করিয়াছেন, তাঁহার গুণকীর্তন মানসে বলিলেন :

১২৬৬. ‘তোমাদের এই দলে বহুশ্রুত, শীলব্রতসম্পন্ন, শ্রদ্ধাবান, ত্যাগী, কুশলকার্য সম্পাদনে সুদক্ষ, তীৰ্ন বুদ্ধিসম্পন্ন, পুণ্যকার্য সম্পাদনে সন্তোষলাভী, ইহ-পরকালের মঙ্গল চিন্তাকারী, একজন উপাসক আছেন।

১২৬৭. তিনি জ্ঞানত মিথ্যা ভাষণ করেন না, অপরকে হত্যার চিন্তা করেন না, হিংসা করেন না, পিশুনবাক্য বলেন না, সমস্ত সুন্দর বাক্যই ভাষণ করেন।

১২৬৮. তিনি গৌরবের উপযুক্ত ব্যক্তিকে গৌরব করেন, গুরুজনের প্রতি সম্মান প্রদর্শন করেন, বিনীত, পাপহীন, অধিশীলে (অষ্টাঙ্গ উপোসথশীলে) বিশুদ্ধ। তিনি মাতাপিতা ও পরিজনবর্গকে ধর্মমতে পরিশুদ্ধ ব্যবসা অবলম্বনে পালন করেন।

১২৬৯. আমার মনে হয়, তিনি মাতাপিতার জন্যই ভোগসম্পদ অন্বেষণ করিতেছেন, নিজের জন্য নহে। মাতাপিতার অবর্তমানে যাহা নির্বাণগামী ধর্ম, সেই ব্রহ্মচর্য ধর্ম আচরণ করিবেন।

১২৭০-১২৭১. তিনি সরল, অবক্র, অশঠ, অমায়াবী ও প্রবঞ্চনাকর বাক্য প্রয়োগ করেন না। তাদৃশ সদাচারী, ধর্মেস্থিত ব্যক্তি যদি কোনো প্রকার দুঃখ প্রাপ্ত হয়, এই আশঙ্কায় আমি তোমাদের সম্মুখে প্রাদুর্ভূত হইয়াছি। (তাঁহাকে রক্ষা করিতে যাইয়া, তোমাদিগকেও রক্ষা করিতে হইতেছে), সুতরাং হে বণিকগণ, ধর্মকে দেখ (ধর্মাচরণ কর) সেই উপাসক ব্যতীত কেবল তোমরা যদি আসিতে, তাহা হইলে এই মরুকান্তারে অন্ধের ন্যায় অনাথ ও আশ্রয়হীন অবস্থায় ভস্মীভূত হইয়া, বিনষ্ট হইয়া যাইতে।

তাঁহাকে কিছু বলিয়া, পীড়া প্রদান করিলেও, অন্যের প্রতি তিনি চিত্ত দূষিত করেন না। অতএব সৎপুরুষের সহিত একত্র অবস্থানে সুখের কারণ হয়।’

বণিকগণ তাঁহার স্বরূপ জানিবার ইচ্ছায় জিজ্ঞাসা করিলেন :

১২৭২. ‘হে দেবতে, যাঁহাকে আপনি প্রিয়চক্ষে দেখিতেছেন এবং যাঁহার প্রতি অনুকম্পা করিয়া আপনি এখানে আসিয়াছেন, তাঁহাকে আমরা লাভ করিয়াছি [বলিয়া যে আপনি বলিতেছেন], তিনি কে? কী কাজ করেন? তাঁহার নাম কী? গোত্র কী? আমরাও তাঁহার দর্শনেচ্ছু।’

প্রত্যুত্তরে দেবপুত্র বলিলেন :

১২৭৩. ‘সম্ভব নামক যেই ক্ষৌরকার ক্ষৌরকর্মে জীবিকা নির্বাহ করে, সেই উপাসক তোমাদের সেবাকারী, তোমরা তাঁহাকে অবগত আছ। তাঁহাকে তোমরা লজ্জা দিও না, তিনি অতি ভদ্র।’

বণিকগণ তাঁহার পরিচয় পাইয়া বলিলেন :

১২৭৪. ‘হে দেবতে, যাহা আপনি বলিলেন, [স্বরূপবশে] আমরাও তাহা অবগত আছি। তবে, আপনি যতদূর কীর্তন করিলেন, তিনি যে এতদূর গুণসম্পন্ন, তাঁহার সেই গুণ সম্বন্ধে আমরা জানি না। আপনার মুখে ঈদৃশ মহত্ত্ব প্রকাশক বাক্যাবলি শ্রবণ করিয়া, আমরাও তাঁহাকে পূজা করিব।’

অতঃপর দেবপুত্র বণিকগণকে আপন বিমানে উঠাইয়া, ধর্ম বিষয়ে অনুশাসনার্থ বলিলেন :

১২৭৫. ‘তোমরা এই বণিকদল বালক, বৃদ্ধ অথবা মধ্য বয়স্ক যত মানব আছ, সকলেই আমার বিমানে আরোহণ কর, কৃপণ ব্যক্তিরা পুণ্যের ফল কীরূপ দেখুক।’

পরিশিষ্টে নিম্নোক্ত ছয়টি গাথা ধর্মসঙ্গায়নকারী স্থবিরগণ আরোপ করিয়াছেন :

১২৭৬. ‘তথায় তাহারা সকলেই [আগ্রহাতিশয্যে] ‘আমি পূর্বে, আমি পূর্বে’ [আরোহণ করিব] এইরূপ বলিতে বলিতে ক্ষৌরকারকে অগ্রবর্তী করিয়া, সকলেই সেই ইন্দ্রভবন তুল্য বিমানে আরোহণ করিয়াছিল।

১২৭৭. তথায় [দেবপুত্র সমীপে] তাহারা সকলেই ‘আমি প্রথম’ [উপাসকত্ব গ্রহণ করিব, এইরূপ আগ্রহসহকারে] বলিয়া উপাসকত্ব প্রকাশ করিয়াছিল। [সেই হইতে] তাহারা প্রাণিহত্যা হইতে বিরত হইয়াছিল, জগতে যাহা অদত্ত বস্তু, তাহা পরিবর্জন করিয়াছিল।

১২৭৮. [সেই হইতে তাহারা] মদ্যপান করে নাই, মিথ্যা বলে নাই, স্বকীয় স্ত্রীতে সন্তুষ্ট ছিল। তথায় তাহারা সকলেই ‘আমি প্রথম’ এইরূপ [আগ্রহ বাক্য] বলিয়া উপাসকত্ব প্রকাশপূর্বক [দেবতার উপদেশ] পুনঃপুন অনুমোদনান্তর দেবঋদ্ধিপ্রভাবে প্রস্থান করিয়াছিল।

১২৭৯. তাহারা ধনার্থী হইয়া, বিপুল অর্থলাভের প্রত্যাশায় সিন্ধু-সোবীর দেশে গমনপূর্বক যথা অধ্যাশয়মতে কার্য করণান্তর যথেষ্টরূপে লাভবান হইয়া, নিরাপদে পাটলিপুত্রে প্রত্যাবর্তন করিয়াছিল।

১২৮০. তাহারা নিরাপদে আপন আপন গৃহে আগমনপূর্বক স্ত্রী-পুত্রের সহিত মিলিত হইয়া, আনন্দ হৃদয়ে, প্রসন্নচিত্তে ও প্রীতমনে সেরিস্সক দেবপুত্রের উদ্দেশ্যে মহোৎসবের অনুষ্ঠান করিয়াছিল।

১২৮১. তাহারা [কৃতজ্ঞতা প্রকাশার্থ] সেরিস্সক দেবপুত্রের নামে একখানা পরিবেণ [বিহার] নির্মাণ করিয়াছিল। সৎপুরুষের সেবা এইরূপ অর্থসাধক। ধর্মগুণ সেবা মহাফলদায়ক। একজন উপাসকের গুণে বণিকদলের সকলেই সুখী হইয়াছিল।’

সেরিস্সক বিমানকাহিনি সমাপ্ত।


 

১১. সুনিক্ষিপ্ত বিমানকাহিনি
১২৮২. ‘এই মণিস্তম্ভযুক্ত উচ্চ বিমান চতুর্দিকে ষোড়শ যোজন বিস্তৃত, প্রভূত বিভবসম্পন্ন রুচিদায়ক সুন্দর বৈদূর্য-স্তম্ভযুক্ত সপ্তশত কূটাগার প্রতিমণ্ডিত।

১২৮৩. তথায় তুমি রমিত হইতেছ, পান করিতেছ, ভোজন করিতেছ, প্রত্যেক কূটাগারে আট আটজন শিক্ষতা, শীলাচারসম্পন্না, রূপশালিনী, ত্রিদশালয়ে সুখবিহারিণী, প্রভূত বিভবসম্পন্না দেবকন্যাগণ দিব্যবীণা মধুর স্বরে বাদ্য করিতেছে।

১২৮৪. কোন পুণ্যের ফলে তুমি এইরূপ উজ্জ্বল শরীরবর্ণ লাভ করিয়াছ? কোন কুশলের বলে এই স্থানে তোমার এইরূপ সুফল উৎপন্ন হইতেছে? কোন সুকৃতির প্রভাবে তোমার মনোজ্ঞ যেকোনো ভোগসম্পত্তি উৎপন্ন হইতেছে?

১২৮৫. হে মহাপ্রভাবসম্পন্ন দেবপুত্র, তুমি মনুষ্যলোকে কোন পুণ্যকর্ম সম্পাদন করিয়া এমন দিব্যঋদ্ধি প্রাপ্ত হইয়াছ? তোমার শরীরবর্ণ সর্বদিক আলোকিত করিতেছে, কোন কুশলকর্মের প্রভাবে ঈদৃশ জ্যোতির্ময় পুণ্য ঋদ্ধিসম্পন্ন হইয়াছ?

১২৮৬. ‘মহামৌদ্গল্লান স্থবির এইরূপ জিজ্ঞাসা করিলে, সেই দেবপুত্র যেই কর্মে এইরূপ ফল লাভ করিতেছেন, সন্তুষ্টচিত্তে তাহার উত্তর প্রদান করিতে লাগিলেন।’

১২৮৭. সুগতের [কাশ্যপ বুদ্ধের] ধাতুনিহিত চৈত্যে বিশৃঙ্খলায় বিক্ষিপ্ত [পূজাকৃত] পুষ্পসমূহ আমি সুন্দররূপে সাজাইয়া দিয়াছিলাম, সেই পুণ্যের প্রভাবে এখন আমি মহাঋদ্ধি মহানুভবসম্পন্ন হইয়া দিব্য কামগুণে অভিরমিত হইতেছি।

১২৮৮. সেই পুণ্যপ্রভাবেই আমি ঈদৃশ রূপবান হইয়াছি, সেই কুশলকর্মের বলেই এই স্থানে আমার সুফল লাভ হইতেছে এবং আমার মনোজ্ঞ যেকোনো ভোগসম্পত্তি উৎপন্ন হইতেছে।

১২৮৯. হে মহানুভবসম্পন্ন ভিক্ষু, আমি আপনাকে নিবেদন করিতেছি, মানবকুলে জন্ম লাভ করিয়া, যেই কুশলকর্ম সম্পাদন করিয়াছিলাম, সেই কর্মের প্রভাবেই আমি ঈদৃশ দীপ্তানুভাবসম্পন্ন হইয়াছি। আমার শরীরবর্ণ সর্বদিক প্রভাসিত হইতেছে।’

সুনিক্ষিপ্ত বিমানকাহিনি সমাপ্ত।

সুনিক্ষিপ্ত বর্গ সপ্তম সমাপ্ত।

পুরুষ বিমান সমাপ্ত।

খুদ্দকনিকায়ে বিমানকাহিনি সমাপ্ত।

১. স্ত্রী বিমান

১. পীঠ-বর্গ

১. প্রথম পীঠ বিমানকাহিনি

২. দ্বিতীয় পীঠ বিমানকাহিনি

৩. তৃতীয় পীঠ বিমানকাহিনি

৪. চতুর্থ পীঠ বিমানকাহিনি

৫. কুঞ্জর বিমানকাহিনি

৬. প্রথম নৌকা বিমানকাহিনি

৭. দ্বিতীয় নৌকা বিমানকাহিনি

৮. তৃতীয় নৌকা বিমানকাহিনি

৯. দীপ বিমানকাহিনি

১০. তিলদক্ষিণা বিমানকাহিনি

১১. প্রথম পতিব্রতা বিমানকাহিনি

১২. দ্বিতীয় পতিব্রতা বিমানকাহিনি

১৩. প্রথম পুত্রবধূ বিমানকাহিনি

১৪. দ্বিতীয় পুত্রবধূ বিমানকাহিনি

১৫. উত্তরা বিমানকাহিনি

১৬. শ্রীমা বিমানকাহিনি

১৭. কেশকারী বিমানকাহিনি

২. চিত্রলতা বর্গ

১. দাসী বিমানকাহিনি

২. লখুমা বিমানকাহিনি

৩. আচামদায়িকা বিমানকাহিনি

৪. চণ্ডালী বিমানকাহিনি

৫. ভদ্রাস্ত্রী বিমানকাহিনি

৬. সোণদিন্না বিমানকাহিনি

৭. উপোসথা বিমানকাহিনি

৮. শ্রদ্ধা বিমানকাহিনি

৯. সুনন্দা বিমানকাহিনি

১০. প্রথম ভিক্ষাদায়িকা বিমানকাহিনি

১১. দ্বিতীয় ভিক্ষাদায়িকা বিমানকাহিনি

৩. পারিজাত বর্গ

১. উলার বিমানকাহিনি

২. ইক্ষুদায়িকা বিমানকাহিনি

৩. পর্যঙ্ক বিমানকাহিনি

৪. লতা বিমানকাহিনি

৫. গুত্তিল বিমানকাহিনি

৬. দদ্দল্ল বিমানকাহিনি

৭. পেসবতী বিমানকাহিনি

৮. মল্লিকা বিমানকাহিনি

৯. বিশালাক্ষি বিমানকাহিনি

১০. পারিজাত বিমানকাহিনি

৪. মঞ্জিষ্ঠা বর্গ

১. মঞ্জিষ্ঠা বিমানকাহিনি

২. প্রভাস্বর বিমানকাহিনি

৩. নাগ বিমানকাহিনি

৪. অলোমা বিমানকাহিনি

৫. কাঞ্জিদায়িকা বিমানকাহিনি

৬. বিহার বিমানকাহিনি

৭. চারি স্ত্রী বিমানকাহিনি

৮. আম্র বিমানকাহিনি

৯. পীত বিমানকাহিনি

১০. ইক্ষু বিমানকাহিনি

১১. বন্দনা বিমানকাহিনি

১২. রজ্জুমালা বিমানকাহিনি

২. পুরুষ বিমান

৫. মহারথ বর্গ

১. মণ্ডূক দেবপুত্র বিমানকাহিনি

২. রেবতী বিমানকাহিনি

৩. ছত্ত মানবক বিমানকাহিনি

৪. কর্কটরসদায়ক বিমানকাহিনি

৫. দ্বারপাল বিমানকাহিনি

৬. করণীয় বিমানকাহিনি

৭. দ্বিতীয় করণীয় বিমানকাহিনি

৮. প্রথম সুচী বিমানকাহিনি

৯. দ্বিতীয় সুচী বিমানকাহিনি

১০. নাগ বিমানকাহিনি

১১. দ্বিতীয় নাগ বিমানকাহিনি

১২. তৃতীয় নাগ বিমানকাহিনি

১৩. চূলরথ বিমানকাহিনি

১৪. মহারথ বিমানকাহিনি

৬. পায়াসি বর্গ

১. প্রথম আগারিক বিমানকাহিনি

২. দ্বিতীয় আগারিক বিমানকাহিনি

৩. ফলদায়ক বিমানকাহিনি

৪. প্রথম উপাশ্রয়-দায়ক বিমানকাহিনি

৫. দ্বিতীয় উপাশ্রয়-দায়ক বিমানকাহিনি

৬. ভিক্ষাদায়ক বিমানকাহিনি

৭. যবপালক বিমানকাহিনি

৮. কুণ্ডলী বিমানকাহিনি

৯. দ্বিতীয় কুণ্ডলী বিমানকাহিনি

১০. উত্তর বিমানকাহিনি

৭. সুনিক্ষিপ্ত বর্গ

১. চিত্রলতা বিমানকাহিনি

২. নন্দন বিমানকাহিনি

৩. মণিস্তম্ভ বিমানকাহিনি

৪. সুবর্ণ বিমানকাহিনি

৫. আম্র বিমানকাহিনি

৬. গোপাল বিমানকাহিনি

৭. কন্থক বিমানকাহিনি

৮. অনেকবর্ণ বিমানকাহিনি

৯. মৃষ্টকুণ্ডলী বিমানকাহিনি

১০. সেরিস্সক বিমানকাহিনি

১১. সুনিক্ষিপ্ত বিমানকাহিনি