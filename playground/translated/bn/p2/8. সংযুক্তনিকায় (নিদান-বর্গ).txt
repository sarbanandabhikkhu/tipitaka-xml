সূত্রপিটকে সংযুক্তনিকায়

নিদান-বর্গ

অনুবাদকমণ্ডলী : শ্রীমৎ ইন্দ্রগুপ্ত ভিক্ষু, বঙ্গীস ভিক্ষু ও অজিত ভিক্ষু

১. নিদান-সংযুক্ত
১. বুদ্ধ-বর্গ
১. প্রতীত্যসমুৎপাদ সূত্র
১. আমি এরূপ শুনেছি। একসময় ভগবান শ্রাবস্তীতে অবস্থান করছিলেন অনাথপিণ্ডিক নির্মিত জেতবনে বিহারে। তথায় ভগবান ভিক্ষুগণকে ‘হে ভিক্ষুগণ’ বলে আহ্বান করলেন। সেই ভিক্ষুগণ ‘হ্যাঁ ভন্তে,’ বলে ভগবানকে সাড়া দিলেন। তখন ভগবান বললেন, ‘হে ভিক্ষুগণ, আমি তোমাদের প্রতীত্যসমুৎপাদ সম্বন্ধে ধর্মদেশনা করব, তোমরা তা শোন, উত্তমরূপে মনোযোগ দাও, আমি ভাষণ করছি। ‘ভন্তে, তা-ই হোক’ বলে সেই ভিক্ষুগণ ভগবানকে প্রতিশ্রুতি দিলেন। তখন ভগবান বললেন :

‘হে ভিক্ষুগণ, প্রতীত্যসমুৎপাদ কী? অবিদ্যার প্রত্যয়ে সংস্কার, সংস্কারের প্রত্যয়ে বিজ্ঞান, বিজ্ঞানের প্রত্যয়ে নামরূপ, নামরূপের প্রত্যয়ে ষড়ায়তন, ষড়ায়তনের প্রত্যয়ে স্পর্শ, স্পর্শের প্রত্যয়ে বেদনা, বেদনার প্রত্যয়ে তৃষ্ণা, তৃষ্ণার প্রত্যয়ে উপাদান, উপাদানের প্রত্যয়ে ভব, ভবের প্রত্যয়ে জন্ম, জন্মের প্রত্যয়ে জরা-মরণ, জরা-মরণের প্রত্যয়ে শোক-পরিদেবন-দুঃখ-দৌর্মনস্য-উপায়াস (বা নৈরাশ্য) উৎপন্ন হয়। এভাবে সমস্ত দুঃখস্কন্ধের উৎপত্তি হয়। ভিক্ষুগণ, একেই প্রতীত্যসমুৎপাদ বলা হয়।

অবিদ্যার সম্পূর্ণরূপে বিরাগ-নিরোধ হলে সংস্কার নিরোধ হয়, সংস্কারের নিরোধে বিজ্ঞান নিরোধ হয়, বিজ্ঞানের নিরোধে নামরূপ নিরোধ হয়, নামরূপের নিরোধে ষড়ায়তন নিরোধ হয়, ষড়ায়তনের নিরোধে স্পর্শ নিরোধ হয়, স্পর্শের নিরোধে বেদনা নিরোধ হয়, বেদনার নিরোধে তৃষ্ণা নিরোধ হয়, তৃষ্ণার নিরোধে উপাদান নিরোধ হয়, উপাদানের নিরোধে ভব নিরোধ হয়, ভবের নিরোধে জন্ম নিরোধ হয়, জন্মের নিরোধে জরা-মরণ, শোক-পরিদেবন-দুঃখ-দৌর্মনস্য-উপায়াস নিরুদ্ধ হয়। এভাবে সমস্ত দুঃখস্কন্ধের নিরোধ হয়।’ ভগবান এরূপ বললেন। সেই ভিক্ষুগণ সন্তুষ্ট হয়ে ভগবানের ভাষণ অভিনন্দিত করলেন। প্রথম সূত্র।

২. বিভঙ্গ সূত্র
২. একসময় ভগবান শ্রাবস্তীতে অবস্থান করছিলেন অনাথপিণ্ডিক নির্মিত জেতবন বিহারে... ‘হে ভিক্ষুগণ, আমি তোমাদের প্রতীত্যসমুৎপাদ দেশনা করব, বিভাজন করব। তোমরা তা শোন, উত্তমরূপে মনোযোগ দাও, আমি ভাষণ করছি।’ ‘ভন্তে, তা-ই হোক’ বলে সেই ভিক্ষুগণ ভগবানকে প্রতিশ্রুতি দিলেন। তখন ভগবান বললেন :

‘হে ভিক্ষুগণ, প্রতীত্যসমুৎপাদ কী? অবিদ্যার প্রত্যয়ে সংস্কার, সংস্কারের প্রত্যয়ে বিজ্ঞান, বিজ্ঞানের প্রত্যয়ে নামরূপ, নামরূপের প্রত্যয়ে ষড়ায়তন, ষড়ায়তনের প্রত্যয়ে স্পর্শ, স্পর্শের প্রত্যয়ে বেদনা, বেদনার প্রত্যয়ে তৃষ্ণা, তৃষ্ণার প্রত্যয়ে উপাদান, উপাদানের প্রত্যয়ে ভব, ভবের প্রত্যয়ে জন্ম, জন্মের প্রত্যয়ে জরা-মরণ, জরা-মরণের প্রত্যয়ে শোক-পরিদেবন-দুঃখ-দৌর্মনস্য-উপায়াস (বা নৈরাশ্য) উৎপন্ন হয়। এভাবে সমস্ত দুঃখস্কন্ধের উৎপত্তি হয়।

ভিক্ষুগণ, জরা-মরণ কী? ভিন্ন ভিন্ন সত্ত্বগণের ভিন্ন ভিন্ন দেহে যে জরা, জীর্ণতা, দন্তহীনতা, পক্বকেশতা, লোলচর্মতা, আয়ুহীনতা এবং ইন্দ্রিয়গুলোর পরিপক্বতা (কার্যক্ষমতা হ্রাস), একেই জরা বলে। সত্ত্বগণের ভিন্ন ভিন্ন সত্ত্বাবস্থা (বা দেহ) থেকে যে চ্যুতি, পতন, ভেদ, অন্তর্ধান, মৃত্যু, মরণ, কালপ্রাপ্তি, পঞ্চস্কন্ধের ভেদ, কলেবর নিক্ষেপ বা দেহত্যাগ, একেই মরণ বলে। এরূপে এটি জরা, এটি মরণ। ভিক্ষুগণ, একেই জরা-মরণ বলে।

ভিক্ষুগণ, জন্ম কী? ভিন্ন ভিন্ন সত্ত্বগণের ভিন্ন ভিন্ন যোনিতে যে জন্ম, উৎপত্তি, আবির্ভাব, পুনর্জন্ম, পঞ্চস্কন্ধের প্রাদুর্ভাব ও আয়তনগুলোর প্রতিলাভ বা আকার ধারণ। ভিক্ষুগণ, একেই জন্ম বলে।

ভিক্ষুগণ, ভব কী? ভব তিন প্রকার : কামভব, রূপভব, অরূপভব। ভিক্ষুগণ, এগুলোকে ভব বলা হয়।

ভিক্ষুগণ, উপাদান কী? উপাদান চার প্রকার : কাম-উপাদান, দৃষ্টি-উপাদান, শীলব্রত-উপাদান, আত্মবাদ-উপাদান। ভিক্ষুগণ, এগুলোকে উপাদান বলে।

ভিক্ষুগণ, তৃষ্ণা কী? তৃষ্ণাকায় ছয় প্রকার : রূপতৃষ্ণা, শব্দতৃষ্ণা, গন্ধতৃষ্ণা, রসতৃষ্ণা, স্প্রষ্টব্যতৃষ্ণা, ধর্মতৃষ্ণা। ভিক্ষুগণ, একেই তৃষ্ণা বলে।

ভিক্ষুগণ, বেদনা কী? বেদনাকায় ছয় প্রকার : চক্ষুসংস্পর্শজ বেদনা, শ্রোত্রসংস্পর্শজ বেদনা, ঘ্রাণসংস্পর্শজ বেদনা, জিহ্বাসংস্পর্শজ বেদনা, কায়সংস্পর্শজ বেদনা, মনোসংস্পর্শজ বেদনা। ভিক্ষুগণ, একেই বেদনা বলে।

ভিক্ষুগণ, স্পর্শ কী? স্পর্শকায় ছয় প্রকার : চক্ষুসংস্পর্শ, শ্রোত্রসংস্পর্শ, ঘ্রাণসংস্পর্শ, জিহ্বাসংস্পর্শ, কায়সংস্পর্শ, মনোসংস্পর্শ। ভিক্ষুগণ, একেই স্পর্শ বলে।

ভিক্ষুগণ, ষড়-আয়তন কী? চক্ষু-আয়তন, শ্রোত্র-আয়তন, ঘ্রাণ-আয়তন, জিহ্বা-আয়তন, কায়-আয়তন, মন-আয়তন। ভিক্ষুগণ, এগুলোকে ষড়-আয়তন বলে।

ভিক্ষুগণ, নামরূপ কী? বেদনা, সংজ্ঞা, চেতনা, স্পর্শ ও মনস্কারকে নাম বলে। চার মহাভূত ও চার মহাভূত হতে উৎপন্ন-রূপকে রূপ বলে। এরূপে এটা নাম, এটা রূপ। ভিক্ষুগণ, একেই নামরূপ বলে।

ভিক্ষুগণ, বিজ্ঞান কী? বিজ্ঞানকায় ছয় প্রকার : চক্ষুবিজ্ঞান, শ্রোত্রবিজ্ঞান, ঘ্রাণবিজ্ঞান, জিহ্বাবিজ্ঞান, কায়বিজ্ঞান, মনোবিজ্ঞান। ভিক্ষুগণ, এগুলোকে বিজ্ঞান বলে।

ভিক্ষুগণ, সংস্কার কী? সংস্কার তিন প্রকার : কায়সংস্কার, বাকসংস্কার, মনোসংস্কার। ভিক্ষুগণ, এগুলোকে সংস্কার বলে।

ভিক্ষুগণ, অবিদ্যা কী? যা দুঃখে অজ্ঞান, দুঃখ-সমুদয়ে অজ্ঞান, দুঃখনিরোধে অজ্ঞান, দুঃখনিরোধগামী প্রতিপদায় অজ্ঞান। ভিক্ষুগণ, একেই অবিদ্যা বলে।

ভিক্ষুগণ, এভাবে অবিদ্যার প্রত্যয়ে সংস্কার, সংস্কারের প্রত্যয়ে বিজ্ঞান, ... এরূপে সমস্ত দুঃখস্কন্ধের উৎপত্তি হয়। অবিদ্যার সম্পূর্ণরূপে বিরাগ-নিরোধ হলে সংস্কার নিরোধ হয়, সংস্কার নিরোধে বিজ্ঞান নিরোধ, ... এভাবে সমস্ত দুঃখস্করন্ধর নিরোধ হয়।’ দ্বিতীয় সূত্র।

৩. প্রতিপদা সূত্র
৩. একসময় ভগবান শ্রাবস্তীতে অবস্থান করছিলেন অনাথপিণ্ডিক নির্মিত জেতবন বিহারে... ‘হে ভিক্ষুগণ, আমি তোমাদের মিথ্যা-প্রতিপদ ও সম্যক-প্রতিপদ সম্পর্কে দেশনা করব। তোমরা তা শোন, উত্তমরূপে মনোযোগ দাও, আমি ভাষণ করছি।’ ‘ভন্তে, তা-ই হোক’ বলে সেই ভিক্ষুগণ ভগবানকে প্রতিশ্রুতি দিলেন। তখন ভগবান বললেন :

‘হে ভিক্ষুগণ, মিথ্যা-প্রতিপদ কী? অবিদ্যার প্রত্যয়ে সংস্কার, সংস্কারের প্রত্যয়ে বিজ্ঞান, ... এভাবে সমস্ত দুঃখস্কন্ধের উৎপত্তি হয়। ভিক্ষুগণ, এটাকে মিথ্যা-প্রতিপদ বলা হয়।

ভিক্ষুগণ, সম্যক-প্রতিপদ কী? অবিদ্যার সম্পূর্ণরূপে বিরাগ-নিরোধ হলে সংস্কার নিরোধ হয়, সংস্কারের নিরোধে বিজ্ঞান নিরোধ, ... এভাবে সমস্ত দুঃখস্কন্ধের নিরোধ হয়। ভিক্ষুগণ, এটাকে সম্যক-প্রতিপদ বলা হয়।’ তৃতীয় সূত্র।

৪. বিপস্সী সূত্র
৪.একসময় ভগবান শ্রাবস্তীতে অবস্থান করছিলেন অনাথপিণ্ডিক নির্মিত জেতবন বিহারে... “হে ভিক্ষুগণ, ভগবান, অর্হৎ বিপস্সী সম্যকসম্বুদ্ধের সম্বোধি লাভের পূর্বে অনভিসম্বুদ্ধ বোধিসত্ত্ব থাকা অবস্থায় এরূপ চিন্তা উৎপন্ন হয় : ‘এই জগৎ আবির্ভূত হয়, জরাগ্রস্ত হয়, মৃত্যু (বা ধ্বংস) হয়, চ্যুত হয় এবং উৎপন্ন হয়, তাই শুধু দুঃখ প্রাপ্ত হয়। অথচ জগৎ এই দুঃখ ও জরা-মরণের নিঃসরণ জানে না। দুঃখ ও জরা-মরণ হতে কখন মুক্তি পাবে?’

ভিক্ষুগণ, তারপর বিপস্সী বোধিসত্ত্বের এরূপ মনে হলো : ‘কী বিদ্যমান থাকলে জরা-মৃত্যু হয়? কিসের প্রত্যয়ে জরা-মৃত্যু সংঘটিত হয়?’ তখন তাঁর যথার্থ মনোযোগে প্রজ্ঞার সাথে অভিসময় উৎপন্ন হলো : ‘জন্ম বিদ্যমান থাকলে জরা-মৃত্যু হয়, জন্মের কারণেই জরা-মৃত্যু সংঘটিত হয়।’

ভিক্ষুগণ, অনন্তর বিপস্সী বোধিসত্ত্বের এরূপ মনে হলো : ‘কী বিদ্যমান থাকলে জন্ম হয়? কিসের প্রত্যয়ে জন্ম হয়?’ তখন তাঁর যথার্থ মনোযোগে প্রজ্ঞার সাথে অভিসময় উৎপন্ন হলো : ‘ভব বিদ্যমান থাকলে জন্ম হয়, ভবের কারণেই জন্ম হয়।’

ভিক্ষুগণ, অতঃপর বিপস্সী বোধিসত্ত্বের এরূপ মনে হলো : ‘কী বিদ্যমান থাকলে ভব হয়? কিসের প্রত্যয়ে ভব হয়?’ তখন তাঁর যথার্থ মনোযোগে প্রজ্ঞার সাথে অভিসময় উৎপন্ন হলো : ‘উপাদান বিদ্যমান থাকলে ভব হয়, উপাদানের কারণেই ভব হয়।’

ভিক্ষুগণ, তারপর বিপস্সী বোধিসত্ত্বের এরূপ মনে হলো : ‘কী বিদ্যমান থাকলে উপাদান হয়? কিসের প্রত্যয়ে উপাদান হয়?’ তখন তাঁর যথার্থ মনোযোগে প্রজ্ঞার সাথে অভিসময় উৎপন্ন হলো : ‘তৃষ্ণা বিদ্যমান থাকলে উপাদান হয়, তৃষ্ণার কারণেই উপাদান হয়।’

ভিক্ষুগণ, অনন্তর বিপস্সী বোধিসত্ত্বের এরূপ মনে হলো : ‘কী বিদ্যমান থাকলে তৃষ্ণা উৎপন্ন হয়? কিসের প্রত্যয়ে তৃষ্ণা উৎপন্ন হয়?’ তখন তাঁর যথার্থ মনোযোগে প্রজ্ঞার সাথে অভিসময় উৎপন্ন হলো : ‘বেদনা বিদ্যমান থাকলে তৃষ্ণা উৎপন্ন হয়, বেদনার কারণেই তৃষ্ণা উৎপন্ন হয়।’

ভিক্ষুগণ, এরপর বিপস্সী বোধিসত্ত্বের এরূপ মনে হলো : ‘কী বিদ্যমান থাকলে বেদনা উৎপন্ন হয়? কিসের প্রত্যয়ে বেদনা উৎপন্ন হয়?’ তখন তাঁর যথার্থ মনোযোগে প্রজ্ঞার সাথে অভিসময় উৎপন্ন হলো : ‘স্পর্শ বিদ্যমান থাকলে বেদনা উৎপন্ন হয়, স্পর্শের কারণেই বেদনা উৎপন্ন হয়।’

ভিক্ষুগণ, অতঃপর বিপস্সী বোধিসত্ত্বের এরূপ মনে হলো : ‘কী বিদ্যমান থাকলে স্পর্শ হয়? কিসের প্রত্যয়ে স্পর্শ হয়?’ তখন তাঁর যথার্থ মনোযোগে প্রজ্ঞার সাথে অভিসময় উৎপন্ন হলো : ‘ষড়ায়তন বিদ্যমান থাকলে স্পর্শ হয়, ষড়ায়তনের কারণেই স্পর্শ হয়।’

ভিক্ষুগণ, অনন্তর বিপস্সী বোধিসত্ত্বের এরূপ মনে হলো : ‘কী বিদ্যমান থাকলে ষড়ায়তন হয়? কিসের প্রত্যয়ে ষড়ায়তন হয়?’ তখন তাঁর যথার্থ মনোযোগে প্রজ্ঞার সাথে অভিসময় উৎপন্ন হলো : ‘নামরূপ বিদ্যমান থাকলে ষড়ায়তন হয়, নামরূপের কারণেই ষড়ায়তন হয়।’

ভিক্ষুগণ, তারপর বিপস্সী বোধিসত্ত্বের এরূপ মনে হলো : ‘কী বিদ্যমান থাকলে নামরূপ উৎপন্ন হয়? কিসের প্রত্যয়ে নামরূপ উৎপন্ন হয়?’ তখন তাঁর যথার্থ মনোযোগে প্রজ্ঞার সাথে অভিসময় উৎপন্ন হলো : ‘বিজ্ঞান (প্রতিসন্ধি চিত্ত) বিদ্যমান থাকলে নামরূপ উৎপন্ন হয়, বিজ্ঞানের কারণেই নামরূপ উৎপন্ন হয়।’

ভিক্ষুগণ, অতঃপর বিপস্সী বোধিসত্ত্বের এরূপ মনে হলো : ‘কী বিদ্যমান থাকলে বিজ্ঞান উৎপন্ন হয়? কিসের প্রত্যয়ে বিজ্ঞান উৎপন্ন হয়?’ তখন তাঁর যথার্থ মনোযোগে প্রজ্ঞার সাথে অভিসময় উৎপন্ন হলো : ‘সংস্কার বিদ্যমান থাকলে বিজ্ঞান উৎপন্ন হয়, সংস্কারের কারণেই বিজ্ঞান উৎপন্ন হয়।’

ভিক্ষুগণ, এরপর বিপস্সী বোধিসত্ত্বের এরূপ মনে হলো : ‘কী বিদ্যমান থাকলে সংস্কার হয়? কিসের প্রত্যয়ে সংস্কার হয়?’ তখন তাঁর যথার্থ মনোযোগে প্রজ্ঞার সাথে অভিসময় উৎপন্ন হলো : ‘অবিদ্যা বিদ্যমান থাকলে সংস্কার হয়, অবিদ্যার কারণেই সংস্কার হয়।’

এরূপেই অবিদ্যার প্রত্যয়ে সংস্কার, সংস্কারের প্রত্যয়ে বিজ্ঞান... এভাবে সমস্ত দুঃখস্কন্ধের উৎপত্তি হয়। হে ভিক্ষুগণ, ‘সমুদয়, সমুদয়’ বলে বিপস্সী বোধিসত্ত্বের পূর্বে অশ্রুত ধর্মগুলোতে (জ্ঞান) চক্ষু উৎপন্ন হয়েছিল, জ্ঞান উৎপন্ন হয়েছিল, প্রজ্ঞা উৎপন্ন হয়েছিল, বিদ্যা উৎপন্ন হয়েছিল, আলোক উৎপন্ন হয়েছিল।

ভিক্ষুগণ, অতঃপর বিপস্সী বোধিসত্ত্বের এরূপ মনে হলো : ‘কী বিদ্যমান না থাকলে জরা-মরণ হয় না? কিসের নিরোধ হলে জরা-মরণের নিরোধ হয়?’ তখন তাঁর যথার্থ মনোযোগে প্রজ্ঞার সাথে অভিসময় উৎপন্ন হলো : ‘জন্ম না থাকলে জরা-মৃত্যু হয় না, জন্ম নিরোধ হলেই জরা-মৃত্যু নিরোধ হয়।’

ভিক্ষুগণ, অনন্তর বিপস্সী বোধিসত্ত্বের এরূপ মনে হলো : ‘কী বিদ্যমান না থাকলে জন্ম হয় না? কিসের নিরোধ হলে জন্ম নিরোধ হয়?’ তখন তাঁর যথার্থ মনোযোগে প্রজ্ঞার সাথে অভিসময় উৎপন্ন হলো : ‘ভব বিদ্যমান না থাকলে জন্ম হয় না, ভব নিরোধ হলেই জন্ম নিরোধ হয়।’

ভিক্ষুগণ, অতঃপর বিপস্সী বোধিসত্ত্বের এরূপ মনে হলো : ‘কী বিদ্যমান না থাকলে ভব হয় না? কিসের নিরোধ হলে ভব নিরোধ হয়?’ তখন তাঁর যথার্থ মনোযোগে প্রজ্ঞার সাথে অভিসময় উৎপন্ন হলো : ‘উপাদান বিদ্যমান না থাকলে ভব হয় না, উপাদান নিরোধ হলেই ভব নিরোধ হয়।’

ভিক্ষুগণ, তারপর বিপস্সী বোধিসত্ত্বের এরূপ মনে হলো : ‘কী বিদ্যমান না থাকলে উপাদান হয় না? কিসের নিরোধ হলে উপাদান নিরোধ হয়?’ তখন তাঁর যথার্থ মনোযোগে প্রজ্ঞার সাথে অভিসময় উৎপন্ন হলো : ‘তৃষ্ণা বিদ্যমান না থাকলে উপাদান হয় না, তৃষ্ণা নিরোধ হলেই উপাদান নিরোধ হয়।’

ভিক্ষুগণ, অনন্তর বিপস্সী বোধিসত্ত্বের এরূপ মনে হলো : ‘কী বিদ্যমান না থাকলে তৃষ্ণা উৎপন্ন হয় না? কিসের নিরোধ হলে তৃষ্ণা নিরোধ হয়?’ তখন তাঁর যথার্থ মনোযোগে প্রজ্ঞার সাথে অভিসময় উৎপন্ন হলো : ‘বেদনা বিদ্যমান না থাকলে তৃষ্ণা উৎপন্ন হয় না, বেদনা নিরোধ হলেই তৃষ্ণা নিরোধ হয়।’

ভিক্ষুগণ, এরপর বিপস্সী বোধিসত্ত্বের এরূপ মনে হলো : ‘কী বিদ্যমান না থাকলে বেদনা উৎপন্ন হয় না? কিসের নিরোধ হলে বেদনা নিরোধ হয়?’ তখন তাঁর যথার্থ মনোযোগে প্রজ্ঞার সাথে অভিসময় উৎপন্ন হলো : ‘স্পর্শ বিদ্যমান না থাকলে বেদনা উৎপন্ন হয় না, স্পর্শ নিরোধ হলেই বেদনা নিরোধ হয়।’

ভিক্ষুগণ, অতঃপর বিপস্সী বোধিসত্ত্বের এরূপ মনে হলো : ‘কী বিদ্যমান না থাকলে স্পর্শ হয় না? কিসের নিরোধ হলে স্পর্শ নিরোধ হয়?’ তখন তাঁর যথার্থ মনোযোগে প্রজ্ঞার সাথে অভিসময় উৎপন্ন হলো : ‘ষড়ায়তন বিদ্যমান না থাকলে স্পর্শ হয় না, ষড়ায়তন নিরোধ হলেই স্পর্শ নিরোধ হয়।’

ভিক্ষুগণ, অনন্তর বিপস্সী বোধিসত্ত্বের এরূপ মনে হলো : ‘কী বিদ্যমান না থাকলে ষড়ায়তন হয় না? কিসের নিরোধ হলে ষড়ায়তন নিরোধ হয়?’ তখন তাঁর যথার্থ মনোযোগে প্রজ্ঞার সাথে অভিসময় উৎপন্ন হলো : ‘নামরূপ বিদ্যমান না থাকলে ষড়ায়তন হয় না, নামরূপ নিরোধ হলেই ষড়ায়তন নিরোধ হয়।’

ভিক্ষুগণ, তারপর বিপস্সী বোধিসত্ত্বের এরূপ মনে হলো : ‘কী বিদ্যমান না থাকলে নামরূপ উৎপন্ন হয় না? কিসের নিরোধ হলে নামরূপ নিরোধ হয়?’ তখন তাঁর যথার্থ মনোযোগে প্রজ্ঞার সাথে অভিসময় উৎপন্ন হলো : ‘বিজ্ঞান বিদ্যমান না থাকলে নামরূপ উৎপন্ন হয় না, বিজ্ঞান নিরোধ হলেই নামরূপ নিরোধ হয়।’

ভিক্ষুগণ, অতঃপর বিপস্সী বোধিসত্ত্বের এরূপ মনে হলো : ‘কী বিদ্যমান না থাকলে বিজ্ঞান উৎপন্ন হয় না? কিসের নিরোধ হলে বিজ্ঞান নিরোধ হয়?’ তখন তাঁর যথার্থ মনোযোগে প্রজ্ঞার সাথে অভিসময় উৎপন্ন হলো : ‘সংস্কার বিদ্যমান না থাকলে বিজ্ঞান উৎপন্ন হয় না, সংস্কার নিরোধ হলেই বিজ্ঞান নিরোধ হয়।’

ভিক্ষুগণ, এরপর বিপস্সী বোধিসত্ত্বের এরূপ মনে হলো : ‘কী বিদ্যমান না থাকলে সংস্কার হয় না? কিসের নিরোধ হলে সংস্কার নিরোধ হয়?’ তখন তাঁর যথার্থ মনোযোগে প্রজ্ঞার সাথে অভিসময় উৎপন্ন হলো : ‘অবিদ্যা বিদ্যমান না থাকলে সংস্কার হয় না, অবিদ্যা নিরোধ হলেই সংস্কার নিরোধ হয়।’

এরূপেই অবিদ্যার নিরোধ হলে সংস্কার নিরোধ হয়, সংস্কারের নিরোধে বিজ্ঞান নিরোধ হয়, ... এভাবে সমস্ত দুঃখস্কন্ধের নিরোধ হয়। হে ভিক্ষুগণ, ‘নিরোধ, নিরোধ’ বলে বিপস্সী বোধিসত্ত্বের পূর্বে অশ্রুত ধর্মগুলোতে (জ্ঞান) চক্ষু উৎপন্ন হয়েছিল, জ্ঞান উৎপন্ন হয়েছিল, প্রজ্ঞা উৎপন্ন হয়েছিল, বিদ্যা উৎপন্ন হয়েছিল, আলোক উৎপন্ন হয়েছিল।” চতুর্থ সূত্র।

(সাতজন বুদ্ধের ক্ষেত্রে এভাবে বিস্তৃতভাবে বর্ণনা করা কর্তব্য)[1]।

৫. সিখী সূত্র
৫. হে ভিক্ষুগণ, ভগবান, অর্হৎ সিখী সম্যকসম্বুদ্ধের...।

৬. বেস্সভূ সূত্র
৬. হে ভিক্ষুগণ, ভগবান, অর্হৎ বেস্সভূ সম্যকসম্বুদ্ধের...।

৭. ককুসন্ধ সূত্র
৭. হে ভিক্ষুগণ, ভগবান, অর্হৎ ককুসন্ধ সম্যকসম্বুদ্ধের...।

৮. কোণাগমন সূত্র
৮. হে ভিক্ষুগণ, ভগবান, অর্হৎ কোণাগমন সম্যকসম্বুদ্ধের...।

৯. কাশ্যপ সূত্র
৯. হে ভিক্ষুগণ, ভগবান, অর্হৎ কাশ্যপ সম্যকসম্বুদ্ধের...।

১০. গৌতম সূত্র
১০. “হে ভিক্ষুগণ, সম্বোধি লাভের পূর্বে অনভিসম্বুদ্ধ বোধিসত্ত্ব থাকা অবস্থায় আমার এরূপ চিন্তা উৎপন্ন হয় : ‘এই জগৎ আবির্ভূত হয়, জরাগ্রস্ত হয়, মৃত্যু (বা ধ্বংস) হয়, চ্যুত হয় এবং উৎপন্ন হয়, তাই শুধু দুঃখ প্রাপ্ত হয়। অথচ জগৎ এই দুঃখ ও জরা-মরণের নিঃসরণ জানে না। দুঃখ ও জরা-মরণ হতে কখন মুক্তি পাবে?’

ভিক্ষুগণ, তারপর আমার এরূপ মনে হলো : ‘কী বিদ্যমান থাকলে জরা-মৃত্যু হয়? কিসের প্রত্যয়ে জরা-মৃত্যু সংঘটিত হয়?’ তখন আমার যথার্থ মনোযোগে প্রজ্ঞার সাথে অভিসময় উৎপন্ন হলো : ‘জন্ম বিদ্যমান থাকলে জরা-মৃত্যু হয়, জন্মের কারণেই জরা-মৃত্যু সংঘটিত হয়।’

ভিক্ষুগণ, অনন্তর আমার এরূপ মনে হলো : ‘কী বিদ্যমান থাকলে জন্ম হয়? কিসের প্রত্যয়ে জন্ম হয়?’... ভব... উপাদান... তৃষ্ণা... বেদনা... স্পর্শ... ষড়ায়তন... নামরূপ... বিজ্ঞান... ভিক্ষুগণ, এরপর আমার এরূপ মনে হলো : ‘কী বিদ্যমান থাকলে সংস্কার হয়? কিসের প্রত্যয়ে সংস্কার হয়?’ তখন আমার যথার্থ মনোযোগে প্রজ্ঞার সাথে অভিসময় উৎপন্ন হলো : ‘অবিদ্যা বিদ্যমান থাকলে সংস্কার হয়, অবিদ্যার কারণেই সংস্কার হয়।’

এরূপেই অবিদ্যার প্রত্যয়ে সংস্কার, সংস্কারের প্রত্যয়ে বিজ্ঞান... এভাবে সমস্ত দুঃখস্কন্ধের উৎপত্তি হয়। হে ভিক্ষুগণ, ‘সমুদয়, সমুদয়’ বলে আমার পূর্বে অশ্রুত ধর্মগুলোতে (জ্ঞান)চক্ষু উৎপন্ন হয়েছিল, জ্ঞান উৎপন্ন হয়েছিল, প্রজ্ঞা উৎপন্ন হয়েছিল, বিদ্যা উৎপন্ন হয়েছিল, আলোক উৎপন্ন হয়েছিল।

ভিক্ষুগণ, অতঃপর আমার এরূপ মনে হলো : ‘কী বিদ্যমান না থাকলে জরা-মরণ হয় না? কিসের নিরোধ হলে জরা-মরণের নিরোধ হয়?’ তখন আমার যথার্থ মনোযোগে প্রজ্ঞার সাথে অভিসময় উৎপন্ন হলো : ‘জন্ম না থাকলে জরা-মৃত্যু হয় না, জন্ম নিরোধ হলেই জরা-মৃত্যু নিরোধ হয়।’

ভিক্ষুগণ, অনন্তর আমার এরূপ মনে হলো : ‘কী বিদ্যমান না থাকলে জন্ম হয় না? কিসের নিরোধ হলে জন্ম নিরোধ হয়?’... ভব... উপাদান... তৃষ্ণা... বেদনা... স্পর্শ... ষড়ায়তন... নামরূপ... বিজ্ঞান... ভিক্ষুগণ, এরপর আমার এরূপ মনে হলো : ‘কী বিদ্যমান না থাকলে সংস্কার হয় না? কিসের নিরোধ হলে সংস্কার নিরোধ হয়?’ তখন আমার যথার্থ মনোযোগে প্রজ্ঞার সাথে অভিসময় উৎপন্ন হলো : ‘অবিদ্যা বিদ্যমান না থাকলে সংস্কার হয় না, অবিদ্যা নিরোধ হলেই সংস্কার নিরোধ হয়।’

এরূপেই অবিদ্যার নিরোধ হলে সংস্কার নিরোধ হয়, সংস্কারের নিরোধে বিজ্ঞান নিরোধ হয়, ... এভাবে সমস্ত দুঃখস্কন্ধের নিরোধ হয়। হে ভিক্ষুগণ, ‘নিরোধ, নিরোধ’ বলে আমার পূর্বে অশ্রুত ধর্মগুলোতে (জ্ঞান) চক্ষু উৎপন্ন হয়েছে, জ্ঞান উৎপন্ন হয়েছে, প্রজ্ঞা উৎপন্ন হয়েছে, বিদ্যা উৎপন্ন হয়েছে, আলোক উৎপন্ন হয়েছে।” দশম সূত্র।

বুদ্ধবর্গ প্রথম সমাপ্ত।

স্মারক-গাথা :

প্রতীত্যসমুৎপাদ, বিভঙ্গ, প্রতিপদা, বিপস্সী আর সিখী;

বেস্সভূ, ককুসন্ধ, কোণাগমন, কাশ্যপ, গৌতম মহাশাক্যমুনি।


 

২. আহার বর্গ
১. আহার সূত্র
১১. আমি এরূপ শুনেছি। একসময় ভগবান শ্রাবস্তীতে অবস্থান করছিলেন অনাথপিণ্ডিক নির্মিত জেতবন বিহারে... তখন ভগবান এরূপ বললেন, ‘হে ভিক্ষুগণ, জন্মপ্রাপ্ত সত্ত্বগণের স্থিতির জন্য বা জন্মগ্রহণকারী সত্ত্বগণের অনুগ্রহের জন্য চার প্রকার আহার আছে। চার প্রকার কী কী? স্থূল বা সূক্ষ্ম কবলীকৃত আহার, দ্বিতীয় স্পর্শ আহার, তৃতীয় মনোচেতনা আহার ও চতুর্থ বিজ্ঞান আহার। ভিক্ষুগণ, জন্মপ্রাপ্ত সত্ত্বগণের স্থিতির জন্য বা জন্মগ্রহণকারী সত্ত্বগণের অনুগ্রহের জন্য এই চার প্রকার আহার আছে।

হে ভিক্ষুগণ, এই চার প্রকার আহার কিসের নিদান, কিসের সমুদয়, কিসের উদ্ভব, কিসের প্রভব? এই চার প্রকার আহার তৃষ্ণার নিদান, তৃষ্ণার সমুদয়, তৃষ্ণার উদ্ভব, তৃষ্ণার প্রভব। তৃষ্ণা কিসের নিদান, কিসের সমুদয়, কিসের উদ্ভব, কিসের প্রভব? তৃষ্ণা বেদনার নিদান, বেদনার সমুদয়, বেদনার উদ্ভব, বেদনার প্রভব। বেদনা কিসের নিদান, কিসের সমুদয়, কিসের উদ্ভব, কিসের প্রভব? বেদনা স্পর্শের নিদান, স্পর্শের সমুদয়, স্পর্শের উদ্ভব, স্পর্শের প্রভব। স্পর্শ কিসের নিদান, কিসের সমুদয়, কিসের উদ্ভব, কিসের প্রভব? স্পর্শ ষড়ায়তনের নিদান, ষড়ায়তনের সমুদয়, ষড়ায়তনের উদ্ভব, ষড়ায়তনের প্রভব। ষড়ায়তন কিসের নিদান, কিসের সমুদয়, কিসের উদ্ভব, কিসের প্রভব? ষড়ায়তন নামরূপের নিদান, নামরূপের সমুদয়, নামরূপের উদ্ভব, নামরূপের প্রভব। নামরূপ কিসের নিদান, কিসের সমুদয়, কিসের উদ্ভব, কিসের প্রভব? নামরূপ বিজ্ঞানের নিদান, বিজ্ঞানের সমুদয়, বিজ্ঞানের উদ্ভব, বিজ্ঞানের প্রভব। বিজ্ঞান কিসের নিদান, কিসের সমুদয়, কিসের উদ্ভব, কিসের প্রভব? বিজ্ঞান সংস্কারের নিদান, সংস্কারের সমুদয়, সংস্কারের উদ্ভব, সংস্কারের প্রভব। সংস্কার কিসের নিদান, কিসের সমুদয়, কিসের উদ্ভব, কিসের প্রভব? সংস্কার অবিদ্যার নিদান, অবিদ্যার সমুদয়, অবিদ্যার উদ্ভব, অবিদ্যার প্রভব।

ভিক্ষুগণ, এভাবে অবিদ্যার প্রত্যয়ে সংস্কার, সংস্কারের প্রত্যয়ে বিজ্ঞান... এরূপে সমস্ত দুঃখস্কন্ধের সমুদয় হয়। অবিদ্যার সম্পূর্ণরূপে বিরাগ-নিরোধ হলে সংস্কার নিরোধ হয়, সংস্কার নিরোধে বিজ্ঞান নিরোধ হয়... এরূপে সমস্ত দুঃখস্কন্ধের নিরোধ হয়।’ প্রথম সূত্র।

২. মোলিয়ফগ্গুন সূত্র
১২. একসময় ভগবান শ্রাবস্তীতে অবস্থান করছিলেন অনাথপিণ্ডিক নির্মিত জেতবন বিহারে।... ‘হে ভিক্ষুগণ, জন্মপ্রাপ্ত সত্ত্বগণের স্থিতির জন্য বা জন্মগ্রহণকারী সত্ত্বগণের অনুগ্রহের জন্য চার প্রকার আহার আছে। চার প্রকার কী কী? স্থূল বা সূক্ষ্ম কবলীকৃত আহার, দ্বিতীয় স্পর্শ আহার, তৃতীয় মনোচেতনা আহার ও চতুর্থ বিজ্ঞান আহার। ভিক্ষুগণ, জন্মপ্রাপ্ত সত্ত্বগণের স্থিতির জন্য বা জন্মগ্রহণকারী সত্ত্বগণের অনুগ্রহের জন্য এই চার প্রকার আহার আছে।

এরূপ বলা হলে আয়ুষ্মান মোলিয়ফগ্‌গুন ভগবানকে জিজ্ঞেস করলেন, ‘ভন্তে, কে বিজ্ঞান-আহার আহার করে?’ “ভগবান বললেন, ‘প্রশ্নটি যুক্তিসঙ্গত হয়নি, আমি ‘আহার করে’ বলি না। যদি তা বলতাম, তাহলে ‘ভন্তে, কে আহার করে?’ এই প্রশ্নটি যুক্তিসঙ্গত হত; আমি এরূপ বলি না। এরূপ না বলায় যে আমাকে প্রশ্ন করে, ‘ভন্তে, বিজ্ঞান-আহার কিসের?’ এই প্রশ্নটিই যুক্তিসঙ্গত। তার যথোপযুক্ত উত্তর হচ্ছে, ‘বিজ্ঞান-আহার[2] ভবিষ্যতে পুনর্জন্ম গ্রহণের প্রত্যয় (বা কারণ), পুনর্জন্ম হলে ষড়ায়তন লাভ হয়, ষড়ায়তন প্রত্যয়ে স্পর্শ হয়।’”

‘ভন্তে, কে স্পর্শ করে?’ “ভগবান বললেন, ‘প্রশ্নটি যুক্তিসঙ্গত হয়নি’, আমি ‘স্পর্শ করে’ বলি না। যদি তা বলতাম, তাহলে ‘ভন্তে, কে স্পর্শ করে?’ এই প্রশ্নটি যুক্তিসঙ্গত হত; আমি এরূপ বলি না। এরূপ না বলায় যে আমাকে প্রশ্ন করে, ‘ভন্তে, কিসের প্রত্যয়ে স্পর্শ হয়?’ এই প্রশ্নটিই যুক্তিসঙ্গত। তার যথোপযুক্ত উত্তর হচ্ছে, ‘ষড়ায়তনের প্রত্যয়ে স্পর্শ হয়, স্পর্শের প্রত্যয়ে বেদনা।’”

‘ভন্তে, কে অনুভব করে?’ “ভগবান বললেন, ‘প্রশ্নটি যুক্তিসঙ্গত হয়নি’, আমি ‘অনুভব করে’ বলি না। যদি তা বলতাম, তাহলে ‘ভন্তে, কে অনুভব করে?’ এই প্রশ্নটি যুক্তিসঙ্গত হত; আমি এরূপ বলি না। এরূপ না বলায় যে আমাকে প্রশ্ন করে, ‘ভন্তে, কিসের প্রত্যয়ে অনুভব হয়?’ এই প্রশ্নটিই যুক্তিসঙ্গত। তার যথোপযুক্ত উত্তর হচ্ছে, ‘স্পর্শের প্রত্যয়ে বেদনা হয়, বেদনার প্রত্যয়ে তৃষ্ণা।’”

‘ভন্তে, কে তৃষ্ণার্ত হয়?’ “ভগবান বললেন, ‘প্রশ্নটি যুক্তিসঙ্গত হয়নি’, আমি ‘তৃষ্ণার্ত হয়’ বলি না। যদি তা বলতাম, তাহলে ‘ভন্তে, কে তৃষ্ণার্ত হয়?’ এই প্রশ্নটি যুক্তিসঙ্গত হত; আমি এরূপ বলি না। এরূপ না বলায় যে আমাকে প্রশ্ন করে, ‘ভন্তে, কিসের প্রত্যয়ে তৃষ্ণা উৎপন্ন হয়?’ এই প্রশ্নটিই যুক্তিসঙ্গত। তার যথোপযুক্ত উত্তর হচ্ছে, ‘বেদনার প্রত্যয়ে তৃষ্ণা উৎপন্ন হয়, তৃষ্ণার প্রত্যয়ে উপাদান।’”

‘ভন্তে, কে (আসক্তসহকারে) দৃঢ়গ্রহণ করে?’ “ভগবান বললেন, ‘প্রশ্নটি যুক্তিসঙ্গত হয়নি’, আমি ‘দৃঢ়গ্রহণ করে’ বলি না। যদি তা বলতাম, তাহলে ‘ভন্তে, কে দৃঢ়গ্রহণ করে?’ এই প্রশ্নটি যুক্তিসঙ্গত হত; আমি এরূপ বলি না। এরূপ না বলায় যে আমাকে প্রশ্ন করে, ‘ভন্তে, কিসের প্রত্যয়ে উপাদান বা দৃঢ়গ্রহণ হয়?’ এই প্রশ্নটিই যুক্তিসঙ্গত। তার যথোপযুক্ত উত্তর হচ্ছে, ‘তৃষ্ণার প্রত্যয়ে উপাদান বা দৃঢ়গ্রহণ হয়, উপাদানের প্রত্যয়ে ভব।’... এভাবে সমস্ত দুঃখস্কন্ধের সমুদয় হয়।

হে ফগ্‌গুন, ছয় স্পর্শায়তনের সম্পূর্ণরূপে বিরাগ-নিরোধ হলে স্পর্শ নিরোধ হয়, স্পর্শের নিরোধে বেদনা নিরোধ হয়, বেদনার নিরোধে তৃষ্ণা নিরোধ হয়, তৃষ্ণার নিরোধে উপাদান নিরোধ হয়, উপাদানের নিরোধে ভব নিরোধ হয়, ভবের নিরোধে জন্ম নিরোধ হয়, জন্মের নিরোধে জরা-মরণ, শোক-পরিদেবন-দুঃখ-দৌর্মনস্য-উপায়াস নিরুদ্ধ হয়। এভাবে সমস্ত দুঃখস্কন্ধের নিরোধ হয়।” দ্বিতীয় সূত্র।

৩. শ্রমণ-ব্রাহ্মণ সূত্র
১৩. একসময় ভগবান শ্রাবস্তীতে অবস্থান করছিলেন অনাথপিণ্ডিক নির্মিত জেতবন বিহারে... ‘হে ভিক্ষুগণ, যেসব শ্রমণ বা ব্রাহ্মণ জরা-মৃত্যু না জানে, জরা-মৃত্যুর সমুদয় না জানে, জরা-মৃত্যুর নিরোধ না জানে, জরা-মৃত্যুর নিরোধগামী প্রতিপদা না জানে; জন্ম না জানে... ভব না জানে... উপাদান না জানে... তৃষ্ণা না জানে... বেদনা না জানে... স্পর্শ না জানে... ষড়ায়তন না জানে... নামরূপ না জানে... বিজ্ঞান না জানে... সংস্কার না জানে, সংস্কারের সমুদয় না জানে, সংস্কারের নিরোধ না জানে, সংস্কারের নিরোধগামী প্রতিপদা না জানে; সেসব শ্রমণ বা ব্রাহ্মণ শ্রমণগণের মধ্যে শ্রমণ অথবা ব্রাহ্মণগণের মধ্যে ব্রাহ্মণ বলে বিবেচিত হয় না। সেই আয়ুষ্মানগণ ইহজীবনে স্বয়ং অভিজ্ঞা সাক্ষাৎ করে শ্রমণ্যার্থ (শ্রামণ্যফল) বা ব্রাহ্মণ্যার্থ (ব্রাহ্মণ্যফল) লাভ না করেই অবস্থান করে।

ভিক্ষুগণ, যেসব শ্রমণ বা ব্রাহ্মণ জরা-মৃত্যু জানে, জরা-মৃত্যুর সমুদয় জানে, জরা-মৃত্যুর নিরোধ জানে, জরা-মৃত্যুর নিরোধগামী প্রতিপদা জানে; জন্ম জানে... ভব জানে... উপাদান জানে... তৃষ্ণা জানে... বেদনা জানে... স্পর্শ জানে... ষড়ায়তন জানে... নামরূপ জানে... বিজ্ঞান জানে... সংস্কার জানে, সংস্কারের সমুদয় জানে, সংস্কারের নিরোধ জানে, সংস্কারের নিরোধগামী প্রতিপদা জানে, সেসব শ্রমণ বা ব্রাহ্মণ শ্রমণগণের মধ্যে শ্রমণ অথবা ব্রাহ্মণগণের মধ্যে ব্রাহ্মণ বলে বিবেচিত হয়। সেই আয়ুষ্মানগণ ইহজীবনে স্বয়ং অভিজ্ঞা সাক্ষাৎ করে শ্রমণ্যার্থ (শ্রামণ্যফল) বা ব্রাহ্মণ্যার্থ (ব্রাহ্মণ্যফল) লাভ করে অবস্থান করে। তৃতীয় সূত্র।

৪. দ্বিতীয় শ্রমণ-ব্রাহ্মণ সূত্র
১৪. একসময় ভগবান শ্রাবস্তীতে অবস্থান করছিলেন অনাথপিণ্ডিক নির্মিত জেতবন বিহারে... ‘হে ভিক্ষুগণ, যেসব শ্রমণ বা ব্রাহ্মণ এই ধর্মগুলো জানে না, এই ধর্মগুলোর সমুদয় জানে না, এই ধর্মগুলোর নিরোধ জানে না, এই ধর্মগুলোর নিরোধগামী প্রতিপদা জানে না; কোন ধর্মগুলো জানে না, কোন ধর্মগুলোর সমুদয় জানে না, কোন ধর্মগুলোর নিরোধ জানে না, কোন ধর্মগুলোর নিরোধগামী প্রতিপদা জানে না?

জরা-মৃত্যু জানে না, জরা-মৃত্যুর সমুদয় জানে না, জরা-মৃত্যুর নিরোধ জানে না, জরা-মৃত্যুর নিরোধগামী প্রতিপদা জানে না; জন্ম জানে না... ভব জানে না... উপাদান জানে না... তৃষ্ণা জানে না... বেদনা জানে না... স্পর্শ জানে না... ষড়ায়তন জানে না... নামরূপ জানে না... বিজ্ঞান জানে না... সংস্কার জানে না, সংস্কারের সমুদয় জানে না, সংস্কারের নিরোধ জানে না, সংস্কারের নিরোধগামী প্রতিপদা জানে না। এই ধর্মগুলো জানে না, এই ধর্মগুলোর সমুদয় জানে না, এই ধর্মগুলোর নিরোধ জানে না, এই ধর্মগুলোর নিরোধগামী প্রতিপদা জানে না। সেসব শ্রমণ বা ব্রাহ্মণ শ্রমণগণের মধ্যে শ্রমণ অথবা ব্রাহ্মণগণের মধ্যে ব্রাহ্মণ বলে বিবেচিত হয় না। সেই আয়ুষ্মানগণ ইহজীবনে স্বয়ং অভিজ্ঞা সাক্ষাৎ করে শ্রমণ্যার্থ (শ্রামণ্যফল) বা ব্রাহ্মণ্যার্থ (ব্রাহ্মণ্যফল) লাভ না করেই অবস্থান করে।

ভিক্ষুগণ, যেসব শ্রমণ-ব্রাহ্মণ এই ধর্মগুলো জানে, এই ধর্মগুলোর সমুদয় জানে, এই ধর্মগুলোর নিরোধ জানে, এই ধর্মগুলোর নিরোধগামী প্রতিপদা জানে; কোন ধর্মগুলো জানে, কোন ধর্মগুলোর সমুদয় জানে, কোন ধর্মগুলোর নিরোধ জানে, কোন ধর্মগুলোর নিরোধগামী প্রতিপদা জানে?

জরা-মৃত্যু জানে, জরা-মৃত্যুর সমুদয় জানে, জরা-মৃত্যুর নিরোধ জানে, জরা-মৃত্যুর নিরোধগামী প্রতিপদা জানে; জন্ম জানে... ভব জানে... উপাদান জানে... তৃষ্ণা জানে... বেদনা জানে... স্পর্শ জানে... ষড়ায়তন জানে... নামরূপ জানে... বিজ্ঞান জানে... সংস্কার জানে, সংস্কারের সমুদয় জানে, সংস্কারের নিরোধ জানে, সংস্কারের নিরোধগামী প্রতিপদা জানে। এই ধর্মগুলো জানে, এই ধর্মগুলোর সমুদয় জানে, এই ধর্মগুলোর নিরোধ জানে, এই ধর্মগুলোর নিরোধগামী প্রতিপদা জানে। সেসব শ্রমণ বা ব্রাহ্মণ শ্রমণগণের মধ্যে শ্রমণ অথবা ব্রাহ্মণগণের মধ্যে ব্রাহ্মণ বলে বিবেচিত হয়। সেই আয়ুষ্মানগণ ইহজীবনে স্বয়ং অভিজ্ঞা সাক্ষাৎ করে শ্রমণ্যার্থ (শ্রামণ্যফল) বা ব্রাহ্মণ্যার্থ (ব্রাহ্মণ্যফল) লাভ করে অবস্থান করে। চতুর্থ সূত্র।

৫. কচ্চানগোত্র সূত্র
১৫. ভগবান শ্রাবস্তীতে অবস্থান করছিলেন। অতঃপর আয়ুষ্মান কচ্চানগোত্র ভগবানের নিকট উপস্থিত হয়ে ভগবানকে অভিবাদনপূর্বক একান্তে উপবেশন করলেন। একান্তে উপবিষ্ট আয়ুষ্মান কচ্চানগোত্র ভগবানকে বললেন, “ভন্তে, ‘সম্যক দৃষ্টি, সম্যক দৃষ্টি’ বলা হয়, কী প্রকারে সম্যক দৃষ্টি হয়?”

“হে কচ্চান, জগৎ অত্যধিকভাবে অস্তিত্ব (শাশ্বত) ও অনস্তিত্ব (উচ্ছেদ) এই দৃষ্টি দ্বয়ে আশ্রিত। লোকোৎপত্তি যথাভূতভাবে সম্যক প্রজ্ঞায় দর্শন করলে জগতের প্রতি যে অনস্তিত্বের ধারণা, তা আর থাকে না। লোক-নিরোধ যথাভূতভাবে সম্যক প্রজ্ঞায় দর্শন করলে জগতের প্রতি যে অস্তিত্বের ধারণা, তা আর থাকে না। কচ্চান, এই জগৎ অত্যধিকভাবে উপয়-উপাদান-অভিনিবেশে বিজড়িত (বা আবদ্ধ)।[3] আর্যশ্রাবক উপয়-উপাদান, চিত্তের অধিষ্ঠান, অভিনিবেশ-অনুশয়ে[4] উপনীত হয় না, গ্রহণ করে না এবং ‘আমার আত্মা’ বলে অধিষ্ঠান করে না। এতে তার স্বতঃস্ফূর্তভাবে জ্ঞান উৎপন্ন হয় : ‘উৎপদ্যমান দুঃখ উৎপন্ন হয়, নিরুদ্ধমান দুঃখ নিরুদ্ধ হয়’-এ বিষয়ে তার কোনো সন্দেহ থাকে না, বিচিকিৎসা থাকে না। কচ্চান, এভাবেই সম্যক দৃষ্টি হয়।

কচ্চান, ‘সব আছে’ এটি এক অন্ত। ‘সব নেই’ এটি দ্বিতীয় অন্ত। এই উভয় অন্তে উপগত না হয়ে তথাগত মধ্যম পন্থায় ধর্মদেশনা করেন, ‘আবিদ্যার প্রত্যয়ে সংস্কার, সংস্কারের প্রত্যয়ে বিজ্ঞান... এভাবে সমস্ত দুঃখস্কন্ধের সমুদয় হয়। অবিদ্যার সম্পূর্ণরূপে বিরাগ-নিরোধ হলে সংস্কার নিরোধ হয়, সংস্কার নিরোধে বিজ্ঞান নিরোধ হয়, ... এভাবে সমস্ত দুঃখস্কন্ধের নিরোধ হয়।” পঞ্চম সূত্র।

৬. ধর্মকথিক সূত্র
১৬. একসময় ভগবান শ্রাবস্তীতে অবস্থান করছিলেন। তখন জনৈক ভিক্ষু ভগবানের নিকট উপস্থিত হয়ে ভগবানকে অভিবাদনপূর্বক একান্তে উপবেশন করলেন। একান্তে উপবিষ্ট সেই ভিক্ষুটি ভগবানকে বললেন, “ভন্তে, ‘ধর্মকথিক, ধর্মকথিক’ বলা হয়, কিভাবে ধর্মকথিক হয়?”

“হে ভিক্ষু, জরা-মৃত্যু নির্বেদের জন্য, বিরাগের জন্য ও নিরোধের জন্য যে ভিক্ষু ধর্মদেশনা করে, তাকে ‘ধর্মকথিক ভিক্ষু’ বলে বলা উচিত। ভিক্ষুটি জরা-মৃত্যুর নির্বেদ, বিরাগ ও নিরোধের জন্য প্রতিপন্ন হলে তাকে ‘ধর্মানুধর্মে প্রতিপন্ন ভিক্ষু’ বলে বলা উচিত। সে যদি জরা-মৃত্যুর নির্বেদ, বিরাগ ও নিরোধ হতে অনুপাদাবিমুক্ত হয়, তবে তাকে ‘দৃষ্টধর্মে নির্বাণপ্রাপ্ত ভিক্ষু’ বলে বলা উচিত।

ভিক্ষু, জন্মের... ভবের... উপাদানের... তৃষ্ণার... বেদনার... স্পর্শের... ষড়ায়তনের... নামরূপের... বিজ্ঞানের... সংস্কারের... অবিদ্যার নির্বেদের জন্য, বিরাগের জন্য ও নিরোধের জন্য যে ভিক্ষু ধর্মদেশনা করে, তাকে ‘ধর্মকথিক ভিক্ষু’ বলে বলা উচিত। ভিক্ষুটি অবিদ্যার নির্বেদ, বিরাগ ও নিরোধের জন্য প্রতিপন্ন হলে তাকে ‘ধর্মানুধর্মে প্রতিপন্ন ভিক্ষু’ বলে বলা উচিত। সে যদি অবিদ্যার নির্বেদ, বিরাগ ও নিরোধ হতে অনুপাদাবিমুক্ত হয়, তবে তাকে ‘দৃষ্টধর্মে নির্বাণপ্রাপ্ত ভিক্ষু’ বলে বলা উচিত। ষষ্ঠ সূত্র।

৭. অচেল কাশ্যপ সূত্র
১৭. আমি এরূপ শুনেছি। একসময় ভগবান রাজগৃহে অবস্থান করছিলেন বেলুবন কলন্দকনিবাপে। অনন্তর ভগবান পূর্বাহ্ন সময়ে চীবর পরিধানপূর্বক পাত্র-চীবর (সঙ্ঘাটি) নিয়ে রাজগৃহে পিণ্ডচারণের জন্য প্রবেশ করলেন। অচেল কাশ্যপ[5] ভগবানকে দূর হতে আসতে দেখল, এবং ভগবানের কাছে উপস্থিত হয়ে ভগবানের সাথে সাদর-সম্ভাষণ করল। সাদর-সম্ভাষণসূচক বাক্যালাপের পর একপাশে দাঁড়াল। একান্তে স্থিত অচেল কাশ্যপ ভগবানকে বলল, ‘প্রভু গৌতম যদি প্রশ্নোত্তর দানের জন্য অবকাশ করেন, তাহলে আমরা প্রভু গৌতমকে কিছু প্রশ্ন করতে পারি।’

‘হে কাশ্যপ, গ্রামে প্রবেশ করেছি, এখন প্রশ্ন জিজ্ঞেস করার উপযুক্ত সময় নয়।’ অচেল কাশ্যপ দ্বিতীয়বার ভগবানকে বলল, ‘প্রভু গৌতম যদি প্রশ্নোত্তর দানের জন্য অবকাশ করেন, তাহলে আমরা প্রভু গৌতমকে কিছু প্রশ্ন করতে পারি।’ দ্বিতীয়বার ভগবান বললেন, ‘কাশ্যপ, গ্রামে প্রবেশ করেছি, এখন প্রশ্ন জিজ্ঞেস করার উপযুক্ত সময় নয়।’ অচেল কাশ্যপ তৃতীয়বার ভগবানকে বলল, ‘প্রভু গৌতম যদি প্রশ্নোত্তর দানের জন্য অবকাশ করেন, তাহলে আমরা প্রভু গৌতমকে কিছু প্রশ্ন করতে পারি।’ তৃতীয়বার ভগবান বললেন, ‘কাশ্যপ, গ্রামে প্রবেশ করেছি, এখন প্রশ্ন জিজ্ঞেস করার উপযুক্ত সময় নয়।’ তৃতীয়বারেও ভগবান এরূপ বললে অচেল কাশ্যপ বলল, ‘প্রভু গৌতম, আমরা খুব বেশি প্রশ্ন করতে চাই না।’ ‘হে কাশ্যপ, যা ইচ্ছা প্রশ্ন করতে পার।’

‘প্রভু গৌতম, দুঃখ কি স্বয়ংকৃত?’ ভগবান বললেন, ‘কাশ্যপ, এরূপ বলো না।’ ‘প্রভু গৌতম, দুঃখ কি পরকৃত?’ ভগবান ‘কাশ্যপ, এরূপ বলো না।’ ‘প্রভু গৌতম, দুঃখ কি স্বয়ংকৃত ও পরকৃত?’ ভগবান ‘কাশ্যপ, এরূপ বলো না।’ ‘প্রভু গৌতম, তাহলে কি দুঃখ অস্বয়ংকৃত ও অ-পরকৃত? নাকি বিনা কারণে উৎপন্ন?’ ভগবান ‘কাশ্যপ, এরূপ বলো না।’ ‘প্রভু গৌতম, তাহলে কি দুঃখ নেই?’ ভগবান ‘কাশ্যপ, দুঃখ নেই তা নয়, দুঃখ আছে।’ ‘তাহলে প্রভু গৌতম দুঃখকে জানেন না, দুঃখকে দেখেন না।’ ‘কাশ্যপ, আমি দুঃখকে জানি না, দুঃখকে দেখি না তা নয়। আমি দুঃখকে জানি, দুঃখকে দেখি।’

“প্রভু গৌতম, ‘দুঃখ কি স্বয়ংকৃত?’ এভাবে প্রশ্ন করলে আপনি বললেন, ‘কাশ্যপ, এরূপ বলো না।’ ‘দুঃখ কি পরকৃত?’ এভাবে প্রশ্ন করলে আপনি বললেন, ‘কাশ্যপ, এরূপ বলো না।’ ‘দুঃখ কি স্বয়ংকৃত ও পরকৃত?’ এভাবে প্রশ্ন করলে আপনি বললেন, ‘কাশ্যপ, এরূপ বলো না।’ ‘তাহলে কি দুঃখ অস্বয়ংকৃত ও অ-পরকৃত? নাকি বিনা কারণে উৎপন্ন?’ এভাবে প্রশ্ন করলে আপনি একইভাবে বললেন, ‘কাশ্যপ, এরূপ বলো না।’ ‘তাহলে কি দুঃখ নেই?’ এভাবে প্রশ্ন করলে আপনি বললেন, ‘কাশ্যপ, দুঃখ নেই তা নয়, দুঃখ আছে।’ ‘তাহলে প্রভু গৌতম দুঃখকে জানেন না, দুঃখকে দেখেন না।’ এভাবে বললে আপনি বললেন, ‘কাশ্যপ, আমি দুঃখকে জানি না, দুঃখকে দেখি না তা নয়। আমি দুঃখকে জানি, দুঃখকে দেখি।’ ভন্তে ভগবান, আমাকে দুঃখ সম্বন্ধে ব্যাখ্যা করুন, দেশনা করুন।”

“হে কাশ্যপ, ‘সে (কর্ম) করে, সে (বেদনা) অনুভব করে’ আদি হতে এই ধারণায় ‘দুঃখ স্বয়ংকৃত’ বললে শাশ্বত দৃষ্টিগ্রস্ত হতে হয়। ‘অপরজন (কর্ম) করে, অপরজন (বেদনা) অনুভব করে’ এই ধারণায় ‘দুঃখ পরকৃত’ বললে বেদনাভিভূত ব্যক্তির উচ্ছেদ দৃষ্টিগ্রস্ত হতে হয়। কাশ্যপ, তাই এই উভয় অন্তে উপগত না হয়ে তথাগত মধ্যম পন্থায় ধর্মদেশনা করেন, ‘অবিদ্যার প্রত্যয়ে সংস্কার, সংস্কারের প্রত্যয়ে বিজ্ঞান... এভাবে সমস্ত দুঃখস্কন্ধের সমুদয় হয়। অবিদ্যার সম্পূর্ণরূপে বিরাগ-নিরোধ হলে সংস্কার নিরোধ হয়, সংস্কার নিরোধে বিজ্ঞান নিরোধ হয়, ... এভাবে সমস্ত দুঃখস্কন্ধের নিরোধ হয়।’”

এরূপ বলা হলে অচেল কাশ্যপ ভগবানকে বলল, ‘ভন্তে, অতি মনোহর! অতি চমৎকার! ভন্তে, যেমন কেউ অধোমুখী পাত্রকে ঊর্ধ্বমুখী করে... চক্ষুষ্মান ব্যক্তি যাতে রূপগুলো দেখতে পায়; ঠিক এভাবেই ভগবান কর্তৃক অনেক পর্যায়ে ধর্ম দেশিত হলো। ভন্তে, আমি ভগবানের শরণ গ্রহণ করছি, ধর্ম ও ভিক্ষুসংঘের শরণও গ্রহণ করছি। ভন্তে, আমি ভগবানের নিকট প্রব্রজ্যা লাভ করতে চাই, উপসম্পদা লাভ করতে চাই।’

‘কাশ্যপ, যে অন্যতীর্থিয় এই ধর্ম-বিনয়ে প্রব্রজ্যা নিতে চায়, উপসম্পদা নিতে চায়, তাকে প্রথমে চার মাস পরিবাস ব্রত গ্রহণ করতে হয়। চার মাসের ব্রত সমাপ্তির পর ভিক্ষুগণ নিঃসন্দেহ হলে প্রব্রজ্যা দেন, ভিক্ষুত্বের জন্য উপসম্পদা দেন। আমার কিন্তু পুদ্গলের বিভিন্নতা জানা আছে।’

‘ভন্তে, যদি অন্যতীর্থিয় এই ধর্ম-বিনয়ে প্রব্রজ্যা নিতে চায়, উপসম্পদা নিতে চায়, তাকে প্রথমে চার মাস পরিবাস ব্রত গ্রহণ করতে হয়। চার মাসের ব্রত সমাপ্তির পর ভিক্ষুগণ নিঃসন্দেহ হলে প্রব্রজ্যা দেন, ভিক্ষুত্বের জন্য উপসম্পদা দেন। তাহলে আমি চার বৎসর পরিবাস ব্রত গ্রহণ করব, চার মাসের ব্রত সমাপ্তির পর ভিক্ষুগণ সন্দেহমুক্ত হলে প্রব্রজ্যা দান করুন, ভিক্ষুত্বের জন্য উপসম্পদা দান করুন।’

অচেল কাশ্যপ ভগবানের নিকটে প্রব্রজ্যা ও উপসম্পদা লাভ করলেন। নব-উপসম্পন্ন আয়ুষ্মান কাশ্যপ একাচারী, নিভৃতচারী, অপ্রমত্ত, বীর্যসম্পন্ন ও দৃঢ়প্রতিজ্ঞ হয়ে অবস্থানকালে অচিরেই যার জন্য কুলপুত্রগণ সম্যকভাবে আগার হতে অনাগারে প্রব্রজিত হন, সেই অনুত্তর ব্রহ্মচর্যের পর্যাবসান দৃষ্টধর্মে স্বয়ং অভিজ্ঞা সাক্ষাৎ ও লাভ করে অবস্থান করতে লাগলেন। ‘জন্ম ক্ষীণ হয়েছে, ব্রহ্মচর্য পরিপূর্ণ হয়েছে, করণীয় কৃত হয়েছে, এ জন্মের পর আর কোনো জন্ম নেই’ বলে জ্ঞাত হলেন। আয়ুষ্মান কাশ্যপ অর্হৎগণের অন্যতম হলেন। সপ্তম সূত্র।

৮. তিম্বরুক সূত্র
১৮. একসময় ভগবান শ্রাবস্তীতে অবস্থান করছিলেন। তখন তিম্বরুক পরিব্রাজক ভগবানের কাছে উপস্থিত হয়ে ভগবানের সাথে সাদর-সম্ভাষণ করলেন। সাদর-সম্ভাষণসূচক বাক্যালাপের পর একপাশে উপবেশন করলেন। একান্তে উপবিষ্ট তিম্বরুক পরিব্রাজক ভগবানকে বললেন :

“প্রভু গৌতম, দুঃখ কি স্বকৃত?’ ভগবান বললেন, ‘কাশ্যপ, এরূপ বলো না।’ ‘প্রভু গৌতম, দুঃখ কি পরকৃত?’ ভগবান ‘কাশ্যপ, এরূপ বলো না।’ ‘প্রভু গৌতম, দুঃখ কি স্বকৃত ও পরকৃত?’ ভগবান ‘কাশ্যপ, এরূপ বলো না।’ ‘প্রভু গৌতম, তাহলে কি দুঃখ অস্বকৃত ও অ-পরকৃত? নাকি বিনা কারণে উৎপন্ন?’ ভগবান ‘কাশ্যপ, এরূপ বলো না।’ ‘প্রভু গৌতম, তাহলে কি দুঃখ নেই?’ ভগবান ‘কাশ্যপ, দুঃখ নেই তা নয়, দুঃখ আছে।’ ‘তাহলে প্রভু গৌতম দুঃখকে জানেন না, দুঃখকে দেখেন না।’ ‘কাশ্যপ, আমি দুঃখকে জানি না, দুঃখকে দেখি না তা নয়। আমি দুঃখকে জানি, দুঃখকে দেখি।’

“প্রভু গৌতম, ‘দুঃখ কি স্বকৃত?’ এভাবে প্রশ্ন করলে আপনি বললেন, ‘কাশ্যপ, এরূপ বলো না।’ ‘দুঃখ কি পরকৃত?’ এভাবে প্রশ্ন করলে আপনি বললেন, ‘কাশ্যপ, এরূপ বলো না।’ ‘দুঃখ কি স্বকৃত ও পরকৃত?’ এভাবে প্রশ্ন করলে আপনি বললেন, ‘কাশ্যপ, এরূপ বলো না।’ ‘তাহলে কি দুঃখ অস্বকৃত ও অ-পরকৃত? নাকি বিনা কারণে উৎপন্ন?’ এভাবে প্রশ্ন করলে আপনি একইভাবে বললেন, ‘কাশ্যপ, এরূপ বলো না।’ ‘তাহলে কি দুঃখ নেই?’ এভাবে প্রশ্ন করলে আপনি বললেন, ‘কাশ্যপ, দুঃখ নেই তা নয়, দুঃখ আছে।’ ‘তাহলে প্রভু গৌতম দুঃখকে জানেন না, দুঃখকে দেখেন না।’ এভাবে বললে আপনি বললেন, ‘কাশ্যপ, আমি দুঃখকে জানি না, দুঃখকে দেখি না তা নয়। আমি দুঃখকে জানি, দুঃখকে দেখি।’ ভন্তে ভগবান, আমাকে দুঃখ সম্বন্ধে ব্যাখ্যা করুন, দেশনা করুন।”

“তিম্বরুক, ‘সেটা বেদনা, সে বেদনানুভব করে’ আদি হতে এমন ধারণায় আমি ‘সুখ-দুঃখ স্বকৃত’ বলি না। ‘বেদনা অন্য, অন্যজনে বেদনানুভব করে’ বেদনাভিভূত ব্যক্তির এমন ধারণায় আমি ‘সুখ-দুঃখ পরকৃত’ বলি না। তিম্বরুক, তাই এই উভয় অন্তে উপগত না হয়ে তথাগত মধ্যম পন্থায় ধর্মদেশনা করেন, ‘অবিদ্যার প্রত্যয়ে সংস্কার, সংস্কারের প্রত্যয়ে বিজ্ঞান... এভাবে সমস্ত দুঃখস্কন্ধের সমুদয় হয়। অবিদ্যার সম্পূর্ণরূপে বিরাগ-নিরোধ হলে সংস্কার নিরোধ হয়, সংস্কার নিরোধে বিজ্ঞান নিরোধ হয়, ... এভাবে সমস্ত দুঃখস্কন্ধের নিরোধ হয়।’” এরূপ বলা হলে তিম্বরুক পরিব্রাজক ভগবানকে বললেন, ‘ভন্তে অতি মনোহর! অতি চমৎকার!... আমি প্রভু গৌতমের শরণ গ্রহণ করছি, ধর্ম ও ভিক্ষুসংঘের শরণও গ্রহণ করছি। প্রভু গৌতম, আজ থেকে আমাকে আজীবন ত্রিশরণাগত উপাসকরূপে গ্রহণ করুন।’ অষ্টম সূত্র।

৯. মূর্খ-পণ্ডিত সূত্র
১৯. ভগবান শ্রাবস্তীতে অবস্থান করছিলেন... ‘হে ভিক্ষুগণ, অবিদ্যাচ্ছন্ন ও তৃষ্ণায় সম্প্রযুক্ত মূর্খ ব্যক্তির এভাবে এই কায় উৎপত্তি হয়। এরূপে এই কায় ও বাহ্যিক নামরূপ মিলে একটি যুগল, এই যুগলের প্রত্যয়ে স্পর্শ ও ষড়ায়তন, ষড়ায়তনের যেকোনোটির দ্বারা স্পৃষ্ট হয়ে মূর্খ ব্যক্তি সুখ-দুঃখ অনুভব করে।

ভিক্ষুগণ, অবিদ্যাচ্ছন্ন ও তৃষ্ণায় সম্প্রযুক্ত পণ্ডিত ব্যক্তির এভাবে এই কায় উৎপত্তি হয়। এরূপে এই কায় ও বাহ্যিক নামরূপ মিলে একটি যুগল, এই যুগলের প্রত্যয়ে স্পর্শ ও ষড়ায়তন, [6] ষড়ায়তনের যেকোনোটির দ্বারা স্পৃষ্ট হয়ে পণ্ডিত ব্যক্তি সুখ-দুঃখ অনুভব করে।’

‘ভিক্ষুগণ, তথায় মূর্খ ও পণ্ডিতের মধ্যে বিভিন্নতা কী, পার্থক্য কী, প্রভেদ কী?’ ‘ভন্তে, আমাদের ধর্ম ভগবানমূলক, ভগবান-নেতৃক (অর্থাৎ ভগবান ধর্মের নেতা বা উপদেষ্টা), ভগবান-প্রতিশরণ। এটাই উত্তম হয়, যদি এই ভাষিত বিষয়ের অর্থ ভগবানই প্রতিভাত করেন। ভগবান হতে শুনে ভিক্ষুগণ তা ধারণ করবেন।’

‘হে ভিক্ষুগণ, তাহলে শোন, উত্তমরূপে মনোনিবেশ কর, আমি ভাষণ করছি।’ ‘হ্যাঁ ভন্তে,’ বলে সেই ভিক্ষুগণ ভগবানকে প্রতিশ্রুতি দিলেন। তখন ভগবান বললেন :

‘ভিক্ষুগণ, যেই অবিদ্যায় আচ্ছাদিত হয়ে ও যেই তৃষ্ণায় সম্প্রযুক্ত হয়ে মূর্খ ব্যক্তির এই দেহ উৎপত্তি হয়, তার সেই অবিদ্যা অপ্রহীন থাকে, সেই তৃষ্ণা অপরিক্ষীণ থাকে। তার কারণ কী? ভিক্ষুগণ, মূর্খ ব্যক্তি দুঃখ ক্ষয়ের জন্য সম্যকভাবে ব্রহ্মচর্য আচরণ করে না। সেকারণে মূর্খ লোক মৃত্যুর পর নতুন দেহধারণ করে, যেকারণে সে বিদ্যমান জন্ম, জরা, মৃত্যু, শোক, পরিদেবন, দুঃখ, দৌর্মনস্য ও উপায়াস (নৈরাশ্য) হতে পরিমুক্ত হতে পারে না, এবং দুঃখ হতেও মুক্ত হয় না বলি।

‘ভিক্ষুগণ, যেই অবিদ্যায় আচ্ছাদিত হয়ে ও যেই তৃষ্ণায় সম্প্রযুক্ত হয়ে পণ্ডিত ব্যক্তির এই দেহ উৎপত্তি হয়, তার সেই অবিদ্যা প্রহীন হয়, সেই তৃষ্ণা পরিক্ষীণ হয়। তার কারণ কী? ভিক্ষুগণ, পণ্ডিত ব্যক্তি দুঃখ ক্ষয়ের জন্য সম্যকভাবে ব্রহ্মচর্য আচরণ করে। সেকারণে পণ্ডিত লোক মৃত্যুর পর আর নতুন দেহধারণ করে না। দেহধারণ না করায় সে বিদ্যমান জন্ম, জরা, মৃত্যু, শোক, পরিদেবন, দুঃখ, দৌর্মনস্য ও উপায়াস হতে পরিমুক্ত হয়, এবং দুঃখ হতেও পরিমুক্ত হয় বলি। ভিক্ষুগণ, মূর্খ ও পণ্ডিত ব্যক্তির ব্রহ্মচর্য আচরণের মধ্যে এটাই বিভিন্নতা, এটাই পার্থক্য, এটাই প্রভেদ। নবম সূত্র।

১০. প্রত্যয় সূত্র
২০. ভগবান শ্রাবস্তীতে অবস্থান করছিলেন... ‘হে ভিক্ষুগণ, আমি তোমাদের প্রতীত্যসমুৎপাদ ও প্রতীত্যসমুৎপন্ন ধর্ম সম্বন্ধে দেশনা করব। তা শোন, উত্তমরূপে মনোনিবেশ কর, আমি ভাষণ করছি।’ ‘হ্যাঁ ভন্তে,’ বলে সেই ভিক্ষুগণ ভগবানকে প্রতিশ্রতি দিলেন। তখন ভগবান বললেন :

“ভিক্ষুগণ, প্রতীত্যসমুৎপাদ কী? জন্মের প্রত্যয়ে জরা। তথাগতগণের উৎপত্তি হোক বা না-হোক, ধর্মস্থিততা, ধাতুর (প্রত্যয় স্বভাবে) ধর্মনিয়মতা ও এর-প্রত্যয়তা (কার্যকারণতা) বিদ্যমান থাকে। তা তথাগত পরম জ্ঞানে অভিজ্ঞাত হন, অধিগত করেন। পরম জ্ঞানে অভিজ্ঞাত হয়ে, অধিগত করে প্রকাশ করেন, দেশনা করেন, জ্ঞাত করেন, স্থাপন করেন, উন্মুক্ত করেন, বিভাজন করেন, উন্মোচন করেন। ‘জন্মের প্রত্যয়ে জরা-মৃত্যু’ এটি দেখ বলেন।

ভিক্ষুগণ, ভব প্রত্যয়ে জন্ম... উপাদানের প্রত্যয়ে ভব... তৃষ্ণার প্রত্যয়ে উপাদান... বেদনার প্রত্যয়ে তৃষ্ণা... স্পর্শের প্রত্যয়ে বেদনা... ষড়ায়তনের প্রত্যয়ে স্পর্শ... নামরূপের প্রত্যয়ে ষড়ায়তন... বিজ্ঞানের প্রত্যয়ে নামরূপ... সংস্কারের প্রত্যয়ে বিজ্ঞান... অবিদ্যার প্রত্যয়ে সংস্কার। তথাগতগণের উৎপত্তি হোক বা না-হোক, ধর্মস্থিততা, ধাতুর (প্রত্যয় স্বভাবে) ধর্মনিয়মতা ও এর-প্রত্যয়তা (কার্যকারণতা) বিদ্যমান থাকে। তা তথাগত পরম জ্ঞানে অভিজ্ঞাত হন, অধিগত করেন। পরম জ্ঞানে অভিজ্ঞাত হয়ে, অধিগত করে প্রকাশ করেন, দেশনা করেন, জ্ঞাত করেন, স্থাপন করেন, উন্মুক্ত করেন, বিভাজন করেন, উন্মোচন করেন। ‘অবিদ্যার প্রত্যয়ে সংস্কার’ এটি দেখ বলেন। ভিক্ষুগণ, এরূপে তথায় যা সত্যতা, যথার্থতা, সত্যনিষ্ঠতা, এর-প্রত্যয়তা (কার্যকারণতা)-একে প্রতীত্যসমুৎপাদ বলা হয়।

ভিক্ষুগণ, প্রতীত্যসমুৎপন্ন ধর্ম কী? জরা-মৃত্যু অনিত্য, সংস্কৃত, প্রতীত্যসমুৎপন্ন, ক্ষয়ধর্মী, ব্যয়ধর্মী, বিরাগধর্মী, নিরোধধর্মী। জন্ম অনিত্য, সংস্কৃত, প্রতীত্যসমুৎপন্ন, ক্ষয়ধর্মী, ব্যয়ধর্মী, বিরাগধর্মী, নিরোধধর্মী। ভব অনিত্য, সংস্কৃত, প্রতীত্যসমুৎপন্ন, ক্ষয়ধর্মী, ব্যয়ধর্মী, বিরাগধর্মী, নিরোধধর্মী। উপাদান... তৃষ্ণা... বেদনা... স্পর্শ... ষড়ায়তন... নামরূপ... বিজ্ঞান... সংস্কার... অবিদ্যা অনিত্য, সংস্কৃত, প্রতীত্যসমুৎপন্ন, ক্ষয়ধর্মী, ব্যয়ধর্মী, বিরাগধর্মী, নিরোধধর্মী। ভিক্ষুগণ, এগুলোকে প্রতীত্যসমুৎপন্ন ধর্ম বলা হয়।

ভিক্ষুগণ, যখন আর্যশ্রাবকের ‘এটা প্রতীত্যসমুৎপাদ, এগুলো প্রতীত্যসমুৎপন্ন ধর্ম’ বলে যথাভূতভাবে সম্যক প্রজ্ঞায় সুদৃষ্ট হয়, তখন সে অতীত (কাহিনী) স্মরণ করে, ‘আমি কি অতীতে ছিলাম? আমি কি অতীতে ছিলাম না? অতীতে আমি কী ছিলাম? আমি অতীতে কিভাবে ছিলাম? অতীতে কী হয়ে কী হয়েছিলাম? সে ভবিষ্যৎ বিষয়ে স্মরণ করবে, ‘আমি কি ভবিষ্যতে থাকব? আমি কি ভবিষ্যতে থাকব না? ভবিষ্যতে আমি কী হবো? আমি ভবিষ্যতে কিভাবে থাকব? ভবিষ্যতে আমি কী হয়ে কী হবো?’ এবং ‘আমি কি বিদ্যমান? আমি কি অবিদ্যমান? আমি কী? আমি কিভাবে বিদ্যমান? এই সত্ত্ব কোথা হতে এসেছে? সে কোথায় গমন করবে?’ এভাবে বর্তমান সময়েও বর্তমান কাল নিয়ে আত্ম-সংশয়ী হবে, তার কোনো কারণ নেই। তার কারণ কী? ভিক্ষুগণ, (আর্য) সত্যের মাধ্যমে আর্যশ্রাবকের এই প্রতীত্যসমুৎপাদ ও প্রতীত্যসমুৎপন্ন ধর্মগুলো যথাভূতভাবে সম্যক প্রজ্ঞায় সুদৃষ্ট হয়।” দশম সূত্র।

আহার বর্গ দ্বিতীয়।

স্মারক-গাথা :

আহার, ফগ্‌গুন ও শ্রমণ-ব্রাহ্মণদ্বয়ে,

কচ্চানগোত্র, ধর্মকথিক আর অচেলে;

তিম্বরুক, মূর্খ-পণ্ডিত, দশম প্রত্যয়ে।


 

৩. দশবল বর্গ
১. দশবল সূত্র
২১. ভগবান শ্রাবস্তীতে অবস্থান করছিলেন... ‘হে ভিক্ষুগণ, দশবলে গুণান্বিত, চারি বৈশারদ্যে অলংকৃত তথাগত অগ্রস্থান জানেন, পরিষদে সিংহনাদে নিনাদ করেন, ব্রহ্মচক্র[7] প্রবর্তন করেন, এটা রূপ, এটা রূপের সমুদয়, এটা রূপের বিলয়; এটা বেদনা, এটা বেদনার সমুদয়, এটা বেদনার বিলয়; এটা সংজ্ঞা, এটা সংজ্ঞার সমুদয়, এটা সংজ্ঞার বিলয়; এটা সংস্কার, এটা সংস্কারের সমুদয়, এটা সংস্কারের বিলয়; এটা বিজ্ঞান, এটা বিজ্ঞানের সমুদয়, এটা বিজ্ঞানের বিলয়। এভাবে এটা থাকলে এটা হয়, এটার উৎপত্তিতে এটা উৎপন্ন হয়। এটা না থাকলে এটা হয় না, এটার নিরোধে এটা নিরুদ্ধ হয়। যেমন, অবিদ্যার প্রত্যয়ে সংস্কার, সংস্কারের প্রত্যয়ে বিজ্ঞান... এভাবে সমস্ত দুঃখস্কন্ধের সমুদয় হয়। অবিদ্যার সম্পূর্ণরূপে বিরাগ-নিরোধ হলে সংস্কার নিরোধ হয়, সংস্কার নিরোধে বিজ্ঞান নিরোধ হয়, ... এভাবে সমস্ত দুঃখস্কন্ধের নিরোধ হয়।’ প্রথম সূত্র।

২. দ্বিতীয় দশবল সূত্র
২২. ভগবান শ্রাবস্তীতে অবস্থান করছিলেন... ‘হে ভিক্ষুগণ, দশবলে গুণান্বিত, চারি বৈশারদ্যে অলংকৃত তথাগত অগ্রস্থান জানেন, পরিষদে সিংহনাদে নিনাদ করেন, ব্রহ্মচক্র প্রবর্তন করেন, এটা রূপ, এটা রূপের সমুদয়, এটা রূপের বিলয়; এটা বেদনা, এটা বেদনার সমুদয়, এটা বেদনার বিলয়; এটা সংজ্ঞা, এটা সংজ্ঞার সমুদয়, এটা সংজ্ঞার বিলয়; এটা সংস্কার, এটা সংস্কারের সমুদয়, এটা সংস্কারের বিলয়; এটা বিজ্ঞান, এটা বিজ্ঞানের সমুদয়, এটা বিজ্ঞানের বিলয়। এভাবে এটা থাকলে এটা হয়, এটার উৎপত্তিতে এটা উৎপন্ন হয়। এটা না থাকলে এটা হয় না, এটার নিরোধে এটা নিরুদ্ধ হয়। যেমন, অবিদ্যার প্রত্যয়ে সংস্কার, সংস্কারের প্রত্যয়ে বিজ্ঞান... এভাবে সমস্ত দুঃখস্কন্ধের সমুদয় হয়। অবিদ্যার সম্পূর্ণরূপে বিরাগ-নিরোধ হলে সংস্কার নিরোধ হয়, সংস্কার নিরোধে বিজ্ঞান নিরোধ হয়, ... এভাবে সমস্ত দুঃখস্কন্ধের নিরোধ হয়।’

“ভিক্ষুগণ, এভাবেই আমার ধর্ম সুব্যাখ্যাত, উন্মুক্ত, সুস্পষ্ট, প্রকাশিত, ছিন্নপিলোতিক (ছিন্ন-জীর্ণবস্ত্র)[8]। এরূপ সুব্যাখ্যাত, উন্মুক্ত, সুস্পষ্ট, প্রকাশিত, ছিন্ন-জীর্ণবস্ত্র আমার ধর্মে শ্রদ্ধায় প্রব্রজিত কুলপুত্রের দ্বারা নিশ্চয়ই (চতুরঙ্গ) বীর্য প্রয়োগ হবে, ‘দেহে চর্ম, স্নায়ু, অস্থি মাত্র অবশিষ্ট থাক, রক্ত-মাংস শুকিয়ে যাক। পুরুষ-শক্তিতে, পুরুষবীর্যে, পুরুষ-পরাক্রমে যা প্রাপ্তব্য, তা না পাওয়া পর্যন্ত বীর্যের বিশ্রাম হবে না।’

ভিক্ষুগণ, পাপা-অকুশলধর্মে আবরিত অলস ব্যক্তি দুঃখে অবস্থান করে, মহৎ সদর্থ লাভে বঞ্চিত হয়। পাপাকুশলধর্মে বিযুক্ত আরব্ধবীর্য ব্যক্তি সুখে অবস্থান করে, মহৎ সদর্থ পরিপূর্ণ করে। ভিক্ষুগণ, হীনতা[9] দিয়ে অগ্রত্ব লাভ হয় না। (শ্রদ্ধাদি) অগ্রতা দ্বারা অগ্রত্ব লাভ হয়। ভিক্ষুগণ, মণ্ডপেয়্য ব্রহ্মচর্য শাস্তার সম্মুখীভূত। তাই অপ্রাপ্ত বিষয় প্রাপ্তির জন্য, অনধিগত বিষয় অধিগমের জন্য, অসাক্ষাৎকৃত বিষয় সাক্ষাতের জন্য তোমরা বীর্য প্রয়োগ কর। ‘এভাবে আমাদের এই প্রব্রজ্যা ফলবতী, ফলবান ও ফলদায়ক হবে। আমরা যাদের চীবর, পিণ্ডপাত, শয্যাসন, রোগীর পথ্য, ভৈষজ্য ও ব্যবহার্য দ্রব্যসামগ্রী পরিভোগ করি, আমাদের দেয়া তাদের সেসব সেবা-পূজাও মহাফলপ্রসূ ও মহানিশংস হবে’-তোমাদের এরূপ শিক্ষা করা উচিত। ভিক্ষুগণ, আত্মহিতের জন্য যত্নশীল হয়ে অপ্রমাদের সাথে সব করণীয় সম্পাদন করা উচিত, পরহিতের জন্য যত্নশীল হয়ে অপ্রমাদের সাথে সব করণীয় সম্পাদন করা উচিত, এবং আত্মহিত, পরহিত উভয় হিতের জন্য যত্নশীল হয়ে অপ্রমাদের সাথে সব করণীয় সম্পাদন করা উচিত।” দ্বিতীয় সূত্র।

৩. উপনিস (কারণ) সূত্র
২৩. ভগবান শ্রাবস্তীতে অবস্থান করছিলেন... ‘হে ভিক্ষুগণ, আমি জানলে ও দেখলেই আসবগুলোকে ক্ষয় হয় বলি, না জানলে না দেখলে নয়। কী জানলে এবং কী দেখলে আসবগুলোর ক্ষয় হয়? এটা রূপ, এটা রূপের সমুদয়, এটা রূপের বিলয়; এটা বেদনা... এটা সংজ্ঞা... এটা সংস্কার... এটা বিজ্ঞান, এটা বিজ্ঞানের সমুদয়, এটা বিজ্ঞানের বিলয়। এভাবে জানলে ও দেখলে আসবগুলোর ক্ষয় হয়।

ভিক্ষুগণ, তার যে ক্ষয় সম্বন্ধে ক্ষয়জ্ঞান, তাকে আমি সহেতুক বলি, অহেতুক নয়। ক্ষয়জ্ঞানের হেতু কী? ‘বিমুক্তি’ বলে বলা উচিত। বিমুক্তিকেই আমি সহেতুক বলি, অহেতুক নয়। বিমুক্তির হেতু কী? ‘বিরাগ’ বলে বলা উচিত। বিরাগকেই আমি সহেতুক বলি, অহেতুক নয়। বিরাগের হেতু কী? ‘নির্বেদ’ বলে বলা উচিত। নির্বেদকেই আমি সহেতুক বলি, অহেতুক নয়। নির্বেদের হেতু কী? ‘যথাভূত জ্ঞানদর্শন’ বলে বলা উচিত। যথাভূত জ্ঞানদর্শনকেই আমি সহেতুক বলি, অহেতুক নয়। যথাভূত জ্ঞানদর্শনের হেতু কী? ‘সমাধি’ বলে বলা উচিত। সমাধিকেই আমি সহেতুক বলি, অহেতুক নয়।

ভিক্ষুগণ, সমাধির হেতু কী? ‘সুখ’ বলে বলা উচিত। সুখকেই আমি সহেতুক বলি, অহেতুক নয়। সুখের হেতু কী? ‘প্রশ্রদ্ধি’ বলে বলা উচিত। প্রশ্রদ্ধিকেই আমি সহেতুক বলি, অহেতুক নয়। প্রশ্রদ্ধির হেতু কী? ‘প্রীতি’ বলে বলা উচিত। প্রীতিকেই আমি সহেতুক বলি, অহেতুক নয়। প্রীতির হেতু কী? ‘আনন্দ (বা প্রমোদ্য)’ বলে বলা উচিত। আনন্দকেই আমি সহেতুক বলি, অহেতুক নয়। আনন্দের হেতু কী? ‘শ্রদ্ধা’ বলে বলা উচিত। শ্রদ্ধাকেই আমি সহেতুক বলি, অহেতুক নয়।

ভিক্ষুগণ, শ্রদ্ধার হেতু কী? ‘দুঃখ’ বলে বলা উচিত। দুঃখকেই আমি সহেতুক বলি, অহেতুক নয়। দুঃখের হেতু কী? ‘জন্ম’ বলে বলা উচিত। জন্মকেই আমি সহেতুক বলি, অহেতুক নয়। জন্মের হেতু কী? ‘ভব’ বলে বলা উচিত। ভবকেই আমি সহেতুক বলি, অহেতুক নয়। ভবের হেতু কী? ‘উপাদান’ বলে বলা উচিত। উপাদানকেই আমি সহেতুক বলি, অহেতুক নয়। উপাদানের হেতু কী? ‘তৃষ্ণা’ বলে বলা উচিত। তৃষ্ণাকেই আমি সহেতুক বলি, অহেতুক নয়।

ভিক্ষুগণ, তৃষ্ণার হেতু কী? ‘বেদনা’ বলে বলা উচিত। বেদনাকেই আমি সহেতুক বলি, অহেতুক নয়। বেদনার হেতু কী? ‘স্পর্শ’ বলে বলা উচিত। স্পর্শকেই আমি সহেতুক বলি, অহেতুক নয়। স্পর্শের হেতু কী? ‘ষড়ায়তন’ বলে বলা উচিত। ষড়ায়তনকেই আমি সহেতুক বলি, অহেতুক নয়। ষড়ায়তনের হেতু কী? ‘নামরূপ’ বলে বলা উচিত। নামরূপকেই আমি সহেতুক বলি, অহেতুক নয়। নামরূপের হেতু কী? ‘বিজ্ঞান’ বলে বলা উচিত। বিজ্ঞানকেই আমি সহেতুক বলি, অহেতুক নয়। বিজ্ঞানের হেতু কী? ‘সংস্কার’ বলে বলা উচিত। সংস্কারকেই আমি সহেতুক বলি, অহেতুক নয়। সংস্কারের হেতু কী? ‘অবিদ্যা’ বলে বলা উচিত।

ভিক্ষুগণ, এভাবে অবিদ্যার হেতু সংস্কার, সংস্কারের হেতু বিজ্ঞান, বিজ্ঞানের হেতু নামরূপ, নামরূপের হেতু ষড়ায়তন, ষড়ায়তনের হেতু স্পর্শ, স্পর্শের হেতু বেদনা, বেদনার হেতু তৃষ্ণা, তৃষ্ণার হেতু উপাদান, উপাদানের হেতু ভব, ভবের হেতু জন্ম, জন্মের হেতু দুঃখ, দুঃখের হেতু শ্রদ্ধা, শ্রদ্ধার হেতু আনন্দ, আনন্দের হেতু প্রীতি, প্রীতির হেতু প্রশ্রদ্ধি, প্রশ্রদ্ধির হেতু সুখ, সুখের হেতু সমাধি, সমাধির হেতু যথাভূত জ্ঞানদর্শন, যথাভূত জ্ঞানদর্শনের হেতু নির্বেদ, নির্বেদের হেতু বিরাগ, বিরাগের হেতু বিমুক্তি এবং বিমুক্তির হেতু ক্ষয়জ্ঞান।

ভিক্ষুগণ, যেমন, পর্বতের উপরে বৃষ্টিদেব বড় ফোঁটায় বৃষ্টিপাত করলে সেই বৃষ্টির জল নিম্নদিকে প্রবাহিত হয়ে পর্বতের কন্দর ও ফাটল[10] জলপূর্ণ হয়। পর্বতের কন্দর ও ফাঁটল জলপূর্ণ হওয়ার পর ক্ষুদ্র জলাশয়গুলো জলপূর্ণ হয়, ক্ষুদ্র জলাশয়গুলো জলপূর্ণ হওয়ার পর বৃহৎ জলাশয়গুলো জলেতে পরিপূর্ণ হয়, বৃহৎ জলাশয়গুলো পূর্ণ হওয়ার পর ছোটো নদীগুলো জলপূর্ণ হয়, ছোটো নদীগুলো জলে পল্লবিত হওয়ার পর মহানদীগুলো জলেতে পূর্ণ হয়, মহানদীগুলো জলে পল্লবিত হওয়ার পর মহাসমুদ্রও জলেতে পরিপূর্ণ হয়।

ভিক্ষুগণ, ঠিক এরূপই হচ্ছে অবিদ্যার হেতু সংস্কার, সংস্কারের হেতু বিজ্ঞান, বিজ্ঞানের হেতু নামরূপ, নামরূপের হেতু ষড়ায়তন, ষড়ায়তনের হেতু স্পর্শ, স্পর্শের হেতু বেদনা, বেদনার হেতু তৃষ্ণা, তৃষ্ণার হেতু উপাদান, উপাদানের হেতু ভব, ভবের হেতু জন্ম, জন্মের হেতু দুঃখ, দুঃখের হেতু শ্রদ্ধা, শ্রদ্ধার হেতু আনন্দ, আনন্দের হেতু প্রীতি, প্রীতির হেতু প্রশ্রদ্ধি, প্রশ্রদ্ধির হেতু সুখ, সুখের হেতু সমাধি, সমাধির হেতু যথাভূত জ্ঞানদর্শন, যথাভূত জ্ঞানদর্শনের হেতু নির্বেদ, নির্বেদের হেতু বিরাগ, বিরাগের হেতু বিমুক্তি এবং বিমুক্তির হেতু ক্ষয়জ্ঞান।’ তৃতীয় সূত্র।

৪. অন্যতীর্থিয় সূত্র
২৪. ভগবান রাজগৃহের বেলুবনে অবস্থান করছিলেন। তখন আয়ুষ্মান সারিপুত্র পূর্বাহ্ণ সময়ে চীবর পরিধানপূর্বক পাত্র-চীবর (সঙ্ঘাটি) নিয়ে রাজগৃহে পিণ্ডচারণের জন্য প্রবেশ করলেন। এমন সময়ে আয়ুষ্মান সারিপুত্রের এরূপ মনে হলো : ‘রাজগৃহে পিণ্ডচারণের জন্য এখনও অতি সকাল।[11] তাই আমি অন্যতীর্থিয় পরিব্রাজকদের আশ্রমে উপস্থিত হই।’

অনন্তর আয়ুষ্মান সারিপুত্র অন্যতীর্থিয় পরিব্রাজকদের আশ্রমে উপস্থিত হয়ে তাদের সাথে সম্ভাষণ করলেন। সম্ভাষণসূচক বাক্যালাপের পর একান্তে উপবেশন করলেন। একান্তে উপবিষ্ট আয়ুষ্মান সারিপুত্রকে অন্যতীর্থিয় পরিব্রাজকেরা এরূপ বললেন :

“হে বন্ধু সারিপুত্র, কোনো কোনো কর্মবাদী শ্রমণ-ব্রাহ্মণ দুঃখকে ‘স্বয়ংকৃত’ বলেন। কোনো কোনো কর্মবাদী শ্রমণ-ব্রাহ্মণ দুঃখকে ‘পরকৃত’ বলেন। কোনো কোনো কর্মবাদী শ্রমণ-ব্রাহ্মণ দুঃখকে ‘স্বয়ংকৃত ও পরকৃত’ বলেন। কোনো কোনো কর্মবাদী শ্রমণ-ব্রাহ্মণ দুঃখকে ‘অস্বয়ংকৃত, অ-পরকৃত ও বিনা কারণে উৎপন্ন’ বলেন। বন্ধু সারিপুত্র, এক্ষেত্রে শ্রমণ গৌতম কোন বাদী? কোন ভাষী? কিভাবে বললে আমরা শ্রমণ গৌতমের কথিত বিষয়বাদী হবো, তাঁকে অভূত বিষয় দ্বারা অপবাদ দিব না, ধর্মানুধর্ম ব্যাখ্যা করব, কোনো সহধার্মিক বাদানুবাদ ঘৃণার কারণ হবে না?”

“বন্ধুগণ, ভগবান দুঃখকে প্রতীত্যসমুৎপন্ন বলেছেন। কিসের কারণে? স্পর্শের কারণে। এরূপ বললে ভগবানের কথিত বিষয়বাদী হয়, ভগবানকে অভূত বিষয় দ্বারা অপবাদ দেয়া হয় না, ধর্মানুধর্ম ব্যাখ্যা করা হয়, কোনো সহধার্মিক বাদানুবাদ অবজ্ঞার কারণ হয় না।

বন্ধুগণ, যেসব কর্মবাদী শ্রমণ-ব্রাহ্মণ দুঃখকে ‘স্বয়ংকৃত’ বলেন, তা স্পর্শের কারণে। যেসব কর্মবাদী শ্রমণ-ব্রাহ্মণ দুঃখকে ‘পরকৃত’ বলেন, তা স্পর্শের কারণে। যেসব কর্মবাদী শ্রমণ-ব্রাহ্মণ দুঃখকে ‘স্বয়ংকৃত ও পরকৃত’ বলেন, তা স্পর্শের কারণে। যেসব কর্মবাদী শ্রমণ-ব্রাহ্মণ দুঃখকে ‘অস্বয়ংকৃত, অ-পরকৃত ও বিনা কারণে উৎপন্ন’ বলেন, তাও স্পর্শের কারণে।

বন্ধুগণ, যেসব কর্মবাদী শ্রমণ-ব্রাহ্মণ দুঃখকে ‘স্বয়ংকৃত’ বলেন, তারা স্পর্শ ছাড়া অন্যকিছু অনুভব করবেন, তা অসম্ভব। যেসব কর্মবাদী শ্রমণ-ব্রাহ্মণ দুঃখকে ‘পরকৃত’ বলেন, তারা স্পর্শ ছাড়া অন্যকিছু অনুভব করবেন, তা অসম্ভব। যেসব কর্মবাদী শ্রমণ-ব্রাহ্মণ দুঃখকে ‘স্বয়ংকৃত ও পরকৃত’ বলেন, তারা স্পর্শ ছাড়া অন্যকিছু অনুভব করবেন, তা অসম্ভব। যেসব কর্মবাদী শ্রমণ-ব্রাহ্মণ দুঃখকে ‘অস্বয়ংকৃত, অ-পরকৃত ও বিনা কারণে উৎপন্ন’ বলেন, তারা স্পর্শ ছাড়া অন্যকিছু অনুভব করবেন, তা অসম্ভব।”

আয়ুষ্মান আনন্দ আয়ুষ্মান সারিপুত্রের অন্যতীর্থিয় পরিব্রাজকদের সাথে এই আলাপা-আলোচনা শুনেছিলেন। অনন্তর আয়ুষ্মান আনন্দ রাজগৃহে পিণ্ডচারণ করে ভোজনের পর ভগবানের কাছে উপস্থিত হলেন; উপস্থিত হয়ে ভগবানকে অভিবাদনপূর্বক একপাশে উপবেশন করলেন। একান্তে উপবিষ্ট আয়ুষ্মান আনন্দ আয়ুষ্মান সারিপুত্রের অন্যতীর্থিয় পরিব্রাজকদের সাথে যেসব আলাপা-আলোচনা হয়েছিল, সেসব আলাপা-আলোচনা ভগবানকে জানালেন।

“আনন্দ, সাধু সাধু সাধু, সারিপুত্র সেই বিষয়টি ব্যাখ্যা করার সময় সম্যকভাবে ব্যাখ্যা করেছে। আমি দুঃখকে প্রতীত্যসমুৎপন্ন বলেছি। কিসের কারণে? স্পর্শের কারণে। এরূপ বললে আমার কথিত বিষয়বাদী হয়, আমাকে অভূত বিষয় দ্বারা অপবাদ দেয়া হয় না, ধর্মানুধর্ম ব্যাখ্যা করা হয়, কোনো সহধার্মিক বাদানুবাদ অবজ্ঞার কারণ হবে না।

বন্ধুগণ, যেসব কর্মবাদী শ্রমণ-ব্রাহ্মণ দুঃখকে ‘স্বয়ংকৃত’ বলে, তা স্পর্শের কারণে।... যেসব কর্মবাদী শ্রমণ-ব্রাহ্মণ দুঃখকে ‘অস্বয়ংকৃত, অ-পরকৃত ও বিনা কারণে উৎপন্ন’ বলে, তাও স্পর্শের কারণে।

বন্ধুগণ, যেসব কর্মবাদী শ্রমণ-ব্রাহ্মণ দুঃখকে ‘স্বয়ংকৃত’ বলে, তারা স্পর্শ ছাড়া অন্যকিছু অনুভব করবে, তা অসম্ভব।... যেসব কর্মবাদী শ্রমণ-ব্রাহ্মণ দুঃখকে ‘অস্বয়ংকৃত, অ-পরকৃত ও বিনা কারণে উৎপন্ন’ বলে, তারা স্পর্শ ছাড়া অন্যকিছু অনুভব করবে, তা অসম্ভব।

আনন্দ, একসময় আমি এই রাজগৃহের বেলুবন কলন্দকনিবাপে অবস্থান করতাম। অনন্তর আমি পূর্বাহ্নসময়ে চীবর পরিধানপূর্বক পাত্র-চীবর (সঙ্ঘাটি) নিয়ে রাজগৃহে পিণ্ডচারণের জন্য প্রবেশ করলাম। এমন সময়ে আমার এরূপ মনে হলো : ‘রাজগৃহে পিণ্ডচারণের জন্য এখনও অতি সকাল। তাই আমি অন্যতীর্থিয় পরিব্রাজকদের আশ্রমে উপস্থিত হই।”

আনন্দ, অনন্তর আমি অন্যতীর্থিয় পরিব্রাজকদের আশ্রমে উপস্থিত হয়ে তাদের সাথে সম্ভাষণ করলাম। সম্ভাষণসূচক বাক্যালাপের পর একান্তে উপবেশন করলাম। একান্তে উপবিষ্ট আমাকে অন্যতীর্থিয় পরিব্রাজকেরা এরূপ বলল :

“বন্ধু গৌতম, কোনো কোনো কর্মবাদী শ্রমণ-ব্রাহ্মণ দুঃখকে ‘স্বয়ংকৃত’ বলেন। কোনো কোনো কর্মবাদী শ্রমণ-ব্রাহ্মণ দুঃখকে ‘পরকৃত’ বলেন। কোনো কোনো কর্মবাদী শ্রমণ-ব্রাহ্মণ দুঃখকে ‘স্বয়ংকৃত ও পরকৃত’ বলেন। কোনো কোনো কর্মবাদী শ্রমণ-ব্রাহ্মণ দুঃখকে ‘অস্বয়ংকৃত, অ-পরকৃত ও বিনা কারণে উৎপন্ন’ বলেন। এক্ষেত্রে আয়ুষ্মান গৌতম কোন বাদী? কোন ভাষী? কিভাবে বললে আমরা আয়ুষ্মান গৌতমের কথিত বিষয়বাদী হবো, আয়ুষ্মান গৌতমকে অভূত বিষয় দ্বারা অপবাদ দিব না, ধর্মানুধর্ম ব্যাখ্যা করব, কোনো সহধার্মিক বাদানুবাদ ঘৃণার কারণ হবে না?”

“আনন্দ, এরূপ বলা হলে আমি অন্যতীর্থিয় পরিব্রাজকদের বললাম, ‘বন্ধুগণ, আমি দুঃখকে প্রতীত্যসমুৎপন্ন বলেছি। কিসের কারণে? স্পর্শের কারণে। এরূপে বললে আমার কথিত বিষয়বাদী হয়, আমাকে অভূত বিষয় দ্বারা অপবাদ দেয়া হয় না, ধর্মানুধর্ম ব্যাখ্যা করা হয়, কোনো সহধার্মিক বাদানুবাদ অবজ্ঞার কারণও হয় না।

বন্ধুগণ, যেসব কর্মবাদী শ্রমণ-ব্রাহ্মণ দুঃখকে ‘স্বয়ংকৃত’ বলে, তা স্পর্শের কারণে।... যেসব কর্মবাদী শ্রমণ-ব্রাহ্মণ দুঃখকে ‘অস্বয়ংকৃত, অ-পরকৃত ও বিনা কারণে উৎপন্ন’ বলে, তাও স্পর্শের কারণে।

বন্ধুগণ, যেসব কর্মবাদী শ্রমণ-ব্রাহ্মণ দুঃখকে ‘স্বয়ংকৃত’ বলে, তারা স্পর্শ ছাড়া অন্যকিছু অনুভব করবে, তা অসম্ভব।... যেসব কর্মবাদী শ্রমণ-ব্রাহ্মণ দুঃখকে ‘অস্বয়ংকৃত, অ-পরকৃত ও বিনা কারণে উৎপন্ন’ বলে, তারা স্পর্শ ছাড়া অন্যকিছু অনুভব করবে, তা অসম্ভব।”

‘ভন্তে, অতি মনোহর! অতি চমৎকার! ভন্তে, যখন একটি পদে[12] সব অর্থ বলা হয়, তা বিস্তারিতভাবে বললে গম্ভীর ও গম্ভীর-স্ফুরণ হবে কী?’

‘আনন্দ, তা তুমিই প্রতিভাত কর।’

“ভন্তে, যদি আমাকে এরূপ প্রশ্ন করা হয় : ‘বন্ধু আনন্দ, জরা-মৃত্যু কিসের নিদান, কিসের সমুদয়, কিসের উদ্ভব, কিসের প্রভব?’ এরূপ প্রশ্ন করা হলে আমি বলব, ‘বন্ধু, জরা-মৃত্যু জন্ম-নিদান, জন্ম-সমুদয়, জন্ম-উদ্ভব, জন্ম-প্রভব।’ ভন্তে, আমাকে এরূপ প্রশ্ন করলে এটাই বলব।

ভন্তে, যদি আমাকে এরূপ প্রশ্ন করা হয় : ‘বন্ধু আনন্দ, জন্ম কিসের নিদান, কিসের সমুদয়, কিসের উদ্ভব, কিসের প্রভব?’ এরূপ প্রশ্ন করা হলে আমি বলব, ‘বন্ধু, জন্ম ভব-নিদান, ভব-সমুদয়, ভব-উদ্ভব, ভব-প্রভব।’ ভন্তে, আমাকে এরূপ প্রশ্ন করলে এটাই বলব।

ভন্তে, যদি আমাকে এরূপ প্রশ্ন করা হয় : ‘বন্ধু আনন্দ, ভব কিসের নিদান, কিসের সমুদয়, কিসের উদ্ভব, কিসের প্রভব?’ এরূপ প্রশ্ন করা হলে আমি বলব, ‘বন্ধু, ভব উপাদান-নিদান, উপাদান-সমুদয়, উপাদান-উদ্ভব, উপাদান-প্রভব।’ ভন্তে, আমাকে এরূপ প্রশ্ন করলে এটাই বলব।

ভন্তে, যদি আমাকে এরূপ প্রশ্ন করা হয় : ‘বন্ধু আনন্দ, উপাদান কিসের নিদান, কিসের সমুদয়, কিসের উদ্ভব, কিসের প্রভব?’ এরূপ প্রশ্ন করা হলে আমি বলব, ‘বন্ধু, উপাদান তৃষ্ণা-নিদান, তৃষ্ণা-সমুদয়, তৃষ্ণা-উদ্ভব, তৃষ্ণা-প্রভব।’ ভন্তে, আমাকে এরূপ প্রশ্ন করলে এটাই বলব।

ভন্তে, যদি আমাকে এরূপ প্রশ্ন করা হয় : ‘বন্ধু আনন্দ, তৃষ্ণা কিসের নিদান, কিসের সমুদয়, কিসের উদ্ভব, কিসের প্রভব?’ এরূপ প্রশ্ন করা হলে আমি বলব, ‘বন্ধু, তৃষ্ণা বেদনা-নিদান, বেদনা-সমুদয়, বেদনা-উদ্ভব, বেদনা-প্রভব।’ ভন্তে, আমাকে এরূপ প্রশ্ন করলে এটাই বলব।

ভন্তে, যদি আমাকে এরূপ প্রশ্ন করা হয় : ‘বন্ধু আনন্দ, বেদনা কিসের নিদান, কিসের সমুদয়, কিসের উদ্ভব, কিসের প্রভব?’ এরূপ প্রশ্ন করা হলে আমি বলব, ‘বন্ধু, বেদনা স্পর্শ-নিদান, স্পর্শ-সমুদয়, স্পর্শ-উদ্ভব, স্পর্শ-প্রভব।’ ভন্তে, আমাকে এরূপ প্রশ্ন করলে এটাই বলব।

ভন্তে, যদি আমাকে এরূপ প্রশ্ন করা হয় : ‘বন্ধু আনন্দ, স্পর্শ কিসের নিদান, কিসের সমুদয়, কিসের উদ্ভব, কিসের প্রভব?’ এরূপ প্রশ্ন করা হলে আমি বলব, ‘বন্ধু, স্পর্শ ষড়ায়তন-নিদান, ষড়ায়তন-সমুদয়, ষড়ায়তন-উদ্ভব, ষড়ায়তন-প্রভব।’ ভন্তে, আমাকে এরূপ প্রশ্ন করলে এটাই বলব। ‘বন্ধু, ছয় স্পর্শায়তনের সম্পূর্ণরূপে বিরাগ-নিরোধ হলে স্পর্শ নিরোধ হয়, স্পর্শ নিরোধে বেদনা নিরোধ হয়, বেদনা নিরোধে তৃষ্ণা নিরোধ হয়, তৃষ্ণা নিরোধে উপাদান নিরোধ হয়, উপাদান নিরোধে ভব নিরোধ হয়, ভব নিরোধে জন্ম নিরোধ হয়, জন্ম নিরোধে জরা-মৃত্যু, শোক-পরিদেবন-দুঃখ-দৌর্মনস্য-উপায়াস নিরুদ্ধ হয়। এভাবে সমস্ত দুঃখস্কন্ধের নিরোধ হয়।’ ভন্তে, আমাকে এরূপ প্রশ্ন করলে আমি এটাই বলব।” চতুর্থ সূত্র।

৫. ভূমিজ সূত্র
২৫. একসময় ভগবান শ্রাবস্তীতে অবস্থান করছিলেন। তখন আয়ুষ্মান ভূমিজ সায়াহ্ন সময়ে নির্জনতা হতে উঠে সারিপুত্রের কাছে উপস্থিত হয়ে আয়ুষ্মান সারিপুত্রের সাথে সম্ভাষণ করলেন। সম্ভাষণসূচক আলাপা-আলোচনার পর একপাশে উপবেশন করলেন। একান্তে উপবিষ্ট আয়ুষ্মান ভূমিজ আয়ুষ্মান সারিপুত্রকে বললেন :

“বন্ধু সারিপুত্র, কোনো কোনো কর্মবাদী শ্রমণ-ব্রাহ্মণ দুঃখকে ‘স্বয়ংকৃত’ বলেন। কোনো কোনো কর্মবাদী শ্রমণ-ব্রাহ্মণ দুঃখকে ‘পরকৃত’ বলেন। কোনো কোনো কর্মবাদী শ্রমণ-ব্রাহ্মণ দুঃখকে ‘স্বয়ংকৃত ও পরকৃত’ বলেন। কোনো কোনো কর্মবাদী শ্রমণ-ব্রাহ্মণ দুঃখকে ‘অস্বয়ংকৃত, অ-পরকৃত ও বিনা কারণে উৎপন্ন’ বলেন। বন্ধু সারিপুত্র, এক্ষেত্রে শ্রমণ গৌতম কোন বাদী? কোন ভাষী? কিভাবে বললে আমরা শ্রমণ গৌতমের কথিত বিষয়বাদী হবো, তাঁকে অভূত বিষয় দ্বারা অপবাদ দিব না, ধর্মানুধর্ম ব্যাখ্যা করব, কোনো সহধার্মিক বাদানুবাদ ঘৃণার কারণ হবে না?”

“হে বন্ধু, ভগবান দুঃখকে প্রতীত্যসমুৎপন্ন বলেছেন। কিসের কারণে? স্পর্শের কারণে। এরূপ বললে ভগবানের কথিত বিষয়বাদী হয়, ভগবানকে অভূত বিষয় দ্বারা অপবাদ দেয়া হয় না, ধর্মানুধর্ম ব্যাখ্যা করা হয়, কোনো সহধার্মিক বাদানুবাদ অবজ্ঞার কারণ হয় না।

বন্ধু, যেসব কর্মবাদী শ্রমণ-ব্রাহ্মণ দুঃখকে ‘স্বয়ংকৃত’ বলেন, তা স্পর্শের কারণে।... যেসব কর্মবাদী শ্রমণ-ব্রাহ্মণ দুঃখকে ‘অস্বয়ংকৃত, অ-পরকৃত ও বিনা কারণে উৎপন্ন’ বলেন, তাও স্পর্শের কারণে।

বন্ধু, যেসব কর্মবাদী শ্রমণ-ব্রাহ্মণ দুঃখকে ‘স্বয়ংকৃত’ বলেন, তারা স্পর্শ ছাড়া অন্যকিছু অনুভব করবেন, তা অসম্ভব।... যেসব কর্মবাদী শ্রমণ-ব্রাহ্মণ দুঃখকে ‘অস্বয়ংকৃত, অ-পরকৃত ও বিনা কারণে উৎপন্ন’ বলেন, তারা স্পর্শ ছাড়া অন্যকিছু অনুভব করবেন, তা অসম্ভব।”

আয়ুষ্মান আনন্দ আয়ুষ্মান সারিপুত্র ও আয়ুষ্মান ভূমিজের এই আলাপা-আলোচনা শুনলেন। অনন্তর আয়ুষ্মান আনন্দ ভগবানের কাছে উপস্থিত হয়ে ভগবানকে অভিবাদনপূর্বক একপাশে উপবেশন করলেন। একান্তে উপবিষ্ট আয়ুষ্মান আনন্দ আয়ুষ্মান সারিপুত্র ও আয়ুষ্মান ভূমিজের যেসব আলাপা-আলোচনা হয়েছিল, সেসব আলাপা-আলোচনা ভগবানকে জানালেন।

“আনন্দ, সাধু সাধু সাধু, সারিপুত্র সেই ব্যাখ্যামান বিষয় সম্যকভাবে ব্যাখ্যা করেছে। আমি দুঃখকে প্রতীত্যসমুৎপন্ন বলেছি। কিসের কারণে? স্পর্শের কারণে। এরূপ বললে আমার কথিত বিষয়বাদী হয়, আমাকে অভূত বিষয় দ্বারা অপবাদ দেয়া হয় না, ধর্মানুধর্ম ব্যাখ্যা করা হয়, এবং কোনো সহধার্মিক বাদানুবাদ অবজ্ঞার কারণও হয় না।

আনন্দ, যেসব কর্মবাদী শ্রমণ-ব্রাহ্মণ দুঃখকে ‘স্বয়ংকৃত’ বলে, তা স্পর্শের কারণে।... যেসব কর্মবাদী শ্রমণ-ব্রাহ্মণ দুঃখকে ‘অস্বয়ংকৃত, অ-পরকৃত ও বিনা কারণে উৎপন্ন’ বলে, তাও স্পর্শের কারণে।

আনন্দ, যেসব কর্মবাদী শ্রমণ-ব্রাহ্মণ দুঃখকে ‘স্বয়ংকৃত’ বলে, তারা স্পর্শ ছাড়া অন্যকিছু অনুভব করবে, তা অসম্ভব।... যেসব কর্মবাদী শ্রমণ-ব্রাহ্মণ দুঃখকে ‘অস্বয়ংকৃত, অ-পরকৃত ও বিনা কারণে উৎপন্ন’ বলে, তারা স্পর্শ ছাড়া অন্যকিছু অনুভব করবে, তা অসম্ভব।

আনন্দ, দেহ থাকলে কায়সঞ্চেতনাহেতু[13] আধ্যাত্মিক সুখ-দুঃখ উৎপন্ন হয়। বাক্য থাকলে বাক্যসঞ্চেতনাহেতু[14] আধ্যাত্মিক সুখ-দুঃখ উৎপন্ন হয়। মন থাকলে মনোসঞ্চেতনাহেতু[15] অবিদ্যার প্রত্যয়ে আধ্যাত্মিক সুখ-দুঃখ উৎপন্ন হয়।[16]

আনন্দ, (অবিদ্যার উপনিশ্রয়ে) কায়সংস্কার নিজেই (স্বতঃস্ফূর্তভাবে) কায়কর্ম সম্পাদন করে, [17] যার কারণ বা প্রত্যয়ে আধ্যাত্মিক সুখ-দুঃখ উৎপন্ন হয়। অথবা অন্যজনের প্ররোচনায় কায়সংস্কার কায়কর্ম সম্পাদন করে, [18] যার কারণে আধ্যাত্মিক সুখ-দুঃখ উৎপন্ন হয়। অথবা সম্প্রজ্ঞানে কায়সংস্কার কায়কর্ম সম্পাদন করে, [19] যার কারণে আধ্যাত্মিক সুখ-দুঃখ উৎপন্ন হয়। অথবা অসম্প্রজ্ঞানে কায়সংস্কার কায়কর্ম সম্পাদন করে, [20] যার কারণে আধ্যাত্মিক সুখ-দুঃখ উৎপন্ন হয়।

আনন্দ, (অবিদ্যার উপনিশ্রয়ে) বাক্‌সংস্কার নিজেই (স্বতঃস্ফূর্তভাবে) বাচনিক কর্ম সম্পাদন করে, যার কারণে আধ্যাত্মিক সুখ-দুঃখ উৎপন্ন হয়। অথবা অন্যজনের প্ররোচনায় বাক্‌সংস্কার বাচনিক কর্ম সম্পাদন করে, যার কারণে আধ্যাত্মিক সুখ-দুঃখ উৎপন্ন হয়। অথবা সম্প্রজ্ঞানে বাকসংস্কার বাচনিক কর্ম সম্পাদন করে, যার কারণে আধ্যাত্মিক সুখ-দুঃখ উৎপন্ন হয়। অথবা অসম্প্রজ্ঞানে বাকসংস্কার বাচনিক কর্ম সম্পাদন করে, যার কারণে আধ্যাত্মিক সুখ-দুঃখ উৎপন্ন হয়।

আনন্দ, (অবিদ্যার উপনিশ্রয়ে) মনোসংস্কার নিজেই (স্বতঃস্ফূর্তভাবে) মনোকর্ম সম্পাদন করে, যার কারণে আধ্যাত্মিক সুখ-দুঃখ উৎপন্ন হয়। অথবা অন্যজনের প্ররোচনায় মনোসংস্কার মনোকর্ম সম্পাদন করে, যার কারণে আধ্যাত্মিক সুখ-দুঃখ উৎপন্ন হয়। অথবা সম্প্রজ্ঞানে মনোসংস্কার মনোকর্ম সম্পাদন করে, যার কারণে আধ্যাত্মিক সুখ-দুঃখ উৎপন্ন হয়। অথবা অসম্প্রজ্ঞানে মনোসংস্কার মনোকর্ম সম্পাদন করে, যার কারণে আধ্যাত্মিক সুখ-দুঃখ উৎপন্ন হয়।

আনন্দ, এই ধর্মগুলোতে অবিদ্যা অনুপতিত হয়।[21] তাই অবিদ্যার সম্পূর্ণরূপে বিরাগ-নিরোধ হলে যার প্রত্যয়ে আধ্যাত্মিক সুখ-দুঃখ উৎপন্ন হয়, সেই কায় (কায়-চেতনা) উৎপন্ন হয় না। যার প্রত্যয়ে আধ্যাত্মিক সুখ-দুঃখ উৎপন্ন হয়, সেই বাক্য (বাক-চেতনা) উৎপন্ন হয় না। সেই মন (মনো-চেতনা) উৎপন্ন হয় না, যার প্রত্যয়ে আধ্যাত্মিক সুখ-দুঃখ উৎপন্ন হয়। (বির্বহন বা উৎপাদনকরণার্থে) সেই ক্ষেত্র উৎপন্ন হয় না, যার প্রত্যয়ে আধ্যাত্মিক সুখ-দুঃখ উৎপন্ন হয়। (প্রতিষ্ঠাকরণার্থে) সেই বস্তু উৎপন্ন হয় না, যার প্রত্যয়ে আধ্যাত্মিক সুখ-দুঃখ উৎপন্ন হয়। (প্রত্যয়ার্থে) সেই আয়তন উৎপন্ন হয় না, যার প্রত্যয়ে আধ্যাত্মিক সুখ-দুঃখ উৎপন্ন হয়। (কারণার্থে) সেই অধিকরণ উৎপন্ন হয় না, যার প্রত্যয়ে আধ্যাত্মিক সুখ-দুঃখ উৎপন্ন হয়। পঞ্চম সূত্র।

৬. উপবান সূত্র
২১. একসময় ভগবান শ্রাবস্তীতে অবস্থান করছিলেন। অনন্তর আয়ুষ্মান উপবান ভগবানের কাছে উপস্থিত হয়ে ভগবানকে অভিকাদনপূর্বক একান্তে উপবেশন করলেন। একান্তে উপবিষ্ট আয়ুষ্মান উপবান ভগবানকে এরূপ বললেন :

“ভন্তে, কোনো কোনো শ্রমণ-ব্রাহ্মণ দুঃখকে ‘স্বয়ংকৃত’ বলেন। কোনো কোনো শ্রমণ-ব্রাহ্মণ দুঃখকে ‘পরকৃত’ বলেন। কোনো কোনো শ্রমণ-ব্রাহ্মণ দুঃখকে ‘স্বয়ংকৃত ও পরকৃত’ বলেন। কোনো কোনো শ্রমণ-ব্রাহ্মণ দুঃখকে ‘অস্বয়ংকৃত, অ-পরকৃত ও বিনা কারণে উৎপন্ন’ বলেন। ভন্তে, এক্ষেত্রে ভগবান কোন বাদী? কোন ভাষী? কিভাবে বললে আমরা ভগবানের কথিত বিষয়বাদী হবো, আপনাকে অভূত বিষয় দ্বারা অপবাদ দিব না, ধর্মানুধর্ম ব্যাখ্যা করব, কোনো সহধার্মিক বাদানুবাদ ঘৃণার কারণ হবে না?”

“হে উপবান, দুঃখকে আমি প্রতীত্যসমুৎপন্ন বলেছি। কিসের কারণে? স্পর্শের কারণে। এরূপ বললে আমার কথিত বিষয়বাদী হয়, আমাকে অভূত বিষয় দ্বারা অপবাদ দেয়া হয় না, ধর্মানুধর্ম ব্যাখ্যা করা হয়, কোনো সহধার্মিক বাদানুবাদও অবজ্ঞার কারণ হয় না।

উপবান, যেসব শ্রমণ-ব্রাহ্মণ দুঃখকে ‘স্বয়ংকৃত’ বলে, তা স্পর্শের কারণে।... যেসব শ্রমণ-ব্রাহ্মণ দুঃখকে ‘অস্বয়ংকৃত, অ-পরকৃত ও বিনা কারণে উৎপন্ন’ বলে, তাও স্পর্শের কারণে।

উপবান, যেসব শ্রমণ-ব্রাহ্মণ দুঃখকে ‘স্বয়ংকৃত’ বলে, তারা স্পর্শ ছাড়া অন্যকিছু অনুভব করবে, তা অসম্ভব।... যেসব শ্রমণ-ব্রাহ্মণ দুঃখকে ‘অস্বয়ংকৃত, অ-পরকৃত ও বিনা কারণে উৎপন্ন’ বলে, তারা স্পর্শ ছাড়া অন্যকিছু অনুভব করবে, তা অসম্ভব।” ষষ্ঠ সূত্র।

৭. প্রত্যয় সূত্র
২৭. একসময় ভগবা শ্রাবস্তীতে অবস্থান করছিলেন... ‘হে ভিক্ষুগণ, অবিদ্যার প্রত্যয়ে সংস্কার, সংস্কারের প্রত্যয়ে বিজ্ঞান... এভাবে সমস্ত দুঃখস্কন্ধের সমুদয় হয়।

ভিক্ষুগণ, জরা-মরণ কী? ভিন্ন ভিন্ন সত্ত্বগণের ভিন্ন ভিন্ন দেহে যে জরা, জীর্ণতা, দন্তহীনতা, পক্বকেশতা, লোলচর্মতা, আয়ুহীনতা এবং ইন্দ্রিয়গুলোর পরিপক্বতা (কার্যক্ষমতা হ্রাস), একেই জরা বলে। সত্ত্বগণের ভিন্ন ভিন্ন সত্ত্বাবস্থা (বা দেহ) থেকে যে চ্যুতি, পতন, ভেদ, অন্তর্ধান, মৃত্যু, মরণ, কালপ্রাপ্তি, পঞ্চস্কন্ধের ভেদ, কলেবর নিক্ষেপ বা দেহত্যাগ, একেই মরণ বলে। এরূপে এটি জরা, এটি মরণ। ভিক্ষুগণ, একেই জরা-মরণ বলে। জন্ম সমুদয়ে জরা-মৃত্যু সমুদয় হয়, জন্ম নিরোধে জরা-মৃত্যু নিরোধ হয়। এই আর্য অষ্টাঙ্গিক মার্গই জরা-মৃত্যু নিরোধগামী প্রতিপদা; যথা : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক জীবিকা, সম্যক প্রচেষ্টা, সম্যক স্মৃতি ও সম্যক সমাধি।

ভিক্ষুগণ, জন্ম কী?... ভব কী?... উপাদান কী?... তৃষ্ণা কী?... বেদনা কী?... স্পর্শ কী... ষড়ায়তন কী?... নামরূপ কী?... বিজ্ঞান কী?...।

ভিক্ষুগণ, সংস্কার কী? সংস্কার তিন প্রকার : কায়সংস্কার, বাক্‌সংস্কার, চিত্তসংস্কার। এসবকে সংস্কার বলে। অবিদ্যা সমুদয়ে সংস্কার সমুদয় হয়, অবিদ্যা নিরোধে সংস্কার নিরোধ হয়। এই আর্য অষ্টাঙ্গিক মার্গই সংস্কার-নিরোধগামী প্রতিপদা; যথা : সম্যক দৃষ্টি... ও সম্যক সমাধি।

ভিক্ষুগণ, যখন আর্যশ্রাবক এভাবে (দুঃখসত্যবশে) প্রত্যয় জানে, প্রত্যয়ের সমুদয় জানে, প্রত্যয়ের নিরোধ জানে, প্রত্যয়ের নিরোধগামী প্রতিপদা জানে। ভিক্ষুগণ, তখন এই আর্যশ্রাবককে বলা হয় দৃষ্টিসম্পন্ন (মার্গদৃষ্টিসম্পন্ন), দর্শনসম্পন্ন, এই সদ্ধর্মে আগত, এই সদ্ধর্মকে দেখে, শৈক্ষ্যজ্ঞানে (মার্গজ্ঞানে) সমন্বিত, শৈক্ষ্যবিদ্যায় (মার্গবিদ্যায়) সমন্নাগত, ধর্মস্রোতপ্রাপ্ত, আর্য-নির্বেধিকপ্রাজ্ঞ ও অমৃতদ্বার স্পর্শ করে স্থিত। সপ্তম সূত্র।

৮.ভিক্ষু সূত্র
২৮. একসময় ভগবান শ্রাবস্তীতে অবস্থান করছিলেন... ‘হে ভিক্ষুগণ, এক্ষেত্রে ভিক্ষু জরা-মৃত্যু জানে, জরা-মৃত্যুর সমুদয় জানে, জরা-মৃত্যুর নিরোধ জানে, জরা-মৃত্যুর নিরোধগামী প্রতিপদা জানে; জন্ম জানে... ভব জানে... উপাদান জানে... তৃষ্ণা জানে... বেদনা জানে... স্পর্শ জানে... ষড়ায়তন জানে... নামরূপ জানে... বিজ্ঞান জানে... সংস্কার জানে, সংস্কারের সমুদয় জানে, সংস্কারের নিরোধ জানে, সংস্কারের নিরোধগামী প্রতিপদা জানে।

ভিক্ষুগণ, জরা-মরণ কী? ভিন্ন ভিন্ন সত্ত্বগণের ভিন্ন ভিন্ন দেহে যে জরা, জীর্ণতা, দন্তহীনতা, পক্বকেশতা, লোলচর্মতা, আয়ুহীনতা এবং ইন্দ্রিয়গুলোর পরিপক্বতা (কার্যক্ষমতা হ্রাস), একেই জরা বলে। সত্ত্বগণের ভিন্ন ভিন্ন সত্ত্বাবস্থা (বা দেহ) থেকে যে চ্যুতি, পতন, ভেদ, অন্তর্ধান, মৃত্যু, মরণ, কালপ্রাপ্তি, পঞ্চস্কন্ধের ভেদ, কলেবর নিক্ষেপ বা দেহত্যাগ, একেই মরণ বলে। এরূপে এটি জরা, এটি মরণ। ভিক্ষুগণ, একেই জরা-মরণ বলে। জন্ম সমুদয়ে জরা-মৃত্যু সমুদয় হয়, জন্ম নিরোধে জরা-মৃত্যু নিরোধ হয়। এই আর্য অষ্টাঙ্গিক মার্গই জরা-মৃত্যু নিরোধগামী প্রতিপদা। যথা : সম্যক দৃষ্টি... ও সম্যক সমাধি।

ভিক্ষুগণ, জন্ম কী?... ভব কী?... উপাদান কী?... তৃষ্ণা কী?... বেদনা কী?... স্পর্শ কী... ষড়ায়তন কী?... নামরূপ কী?... বিজ্ঞান কী?...।

ভিক্ষুগণ, সংস্কার কী? সংস্কার তিন প্রকার : কায়সংস্কার, বাক্‌সংস্কার, চিত্তসংস্কার। এসবকে সংস্কার বলে। অবিদ্যা সমুদয়ে সংস্কার সমুদয় হয়, অবিদ্যা নিরোধে সংস্কার নিরোধ হয়। এই আর্য অষ্টাঙ্গিক মার্গই সংস্কার নিরোধগামী প্রতিপদা। যথা : সম্যক দৃষ্টি... ও সম্যক সমাধি।

ভিক্ষুগণ, যখন ভিক্ষু এভাবে জরা-মৃত্যু সম্বন্ধে জানে, জরা-মৃত্যুর সমুদয় জানে, জরা-মৃত্যুর নিরোধ জানে, জরা-মৃত্যুর নিরোধগামী প্রতিপদা জানে; জন্ম সম্বন্ধে জানে... ভব সম্বন্ধে জানে... উপাদান সম্বন্ধে জানে... তৃষ্ণা সম্বন্ধে জানে... বেদনা সম্বন্ধে জানে... স্পর্শ সম্বন্ধে জানে... ষড়ায়তন সম্বন্ধে জানে... নামরূপ সম্বন্ধে জানে... বিজ্ঞান সম্বন্ধে জানে... সংস্কার সম্বন্ধে জানে, সংস্কারের সমুদয় জানে, সংস্কারের নিরোধ জানে, সংস্কারের নিরোধগামী প্রতিপদা জানে। ভিক্ষুগণ, তখন এই ভিক্ষুকে বলা হয় দৃষ্টিসম্পন্ন (মার্গদৃষ্টিসম্পন্ন), দর্শনসম্পন্ন, এই সদ্ধর্মে আগত, এই সদ্ধর্মকে দেখে, শৈক্ষ্যজ্ঞানে (মার্গজ্ঞানে) সমন্বিত, শৈক্ষ্যবিদ্যায় (মার্গবিদ্যায়) সমন্নাগত, ধর্মস্রোতপ্রাপ্ত, আর্য-নির্বেধিকপ্রাজ্ঞ ও অমৃতদ্বার স্পর্শ করে স্থিত। অষ্টম সূত্র।

৯. শ্রমণ-ব্রাহ্মণ সূত্র
২৯. একসময় ভগবান শ্রাবস্তীতে অবস্থান করছিলেন... ‘হে ভিক্ষুগণ, যেসব শ্রমন বা ব্রাহ্মণ জরা-মৃত্যু পরিজ্ঞাত হয় না, জরা-মৃত্যুর সমুদয় পরিজ্ঞাত হয় না, জরা-মৃত্যুর নিরোধ পরিজ্ঞাত হয় না, জরা-মৃত্যুর নিরোধগামী প্রতিপদা পরিজ্ঞাত হয় না; জন্ম... ভব পরিজ্ঞাত হয় না... উপাদান পরিজ্ঞাত হয় না... তৃষ্ণা পরিজ্ঞাত হয় না... বেদনা পরিজ্ঞাত হয়না... স্পর্শ পরিজ্ঞাত হয় না... ষড়ায়তন পরিজ্ঞাত হয় না... নামরূপ পরিজ্ঞাত হয় না... বিজ্ঞান পরিজ্ঞাত হয় না... সংস্কার পরিজ্ঞাত হয় না, সংস্কারের সমুদয় পরিজ্ঞাত হয় না, সংস্কারের নিরোধ পরিজ্ঞাত হয় না, সংস্কারের নিরোধগামী প্রতিপদা পরিজ্ঞাত হয় না। সেসব শ্রমণ বা ব্রাহ্মণ শ্রমণগণের মধ্যে শ্রমণ অথবা ব্রাহ্মণগণের মধ্যে ব্রাহ্মণ বলে বিবেচিত হয় না। সেই আয়ুষ্মানগণ ইহজীবনে স্বয়ং অভিজ্ঞা সাক্ষাৎ করে শ্রমণ্যার্থ (শ্রামণ্যফল) বা ব্রাহ্মণ্যার্থ (ব্রাহ্মণ্যফল) লাভ না করেই অবস্থান করে।

ভিক্ষুগণ, যেসব শ্রমণ বা ব্রাহ্মণ জরা-মৃত্যু পরিজ্ঞাত হয়, জরা-মৃত্যুর সমুদয় পরিজ্ঞাত হয়, জরা-মৃত্যুর নিরোধ পরিজ্ঞাত হয়, জরা-মৃত্যুর নিরোধগামী প্রতিপদা পরিজ্ঞাত হয়; জন্ম পরিজ্ঞাত হয়... ভব পরিজ্ঞাত হয়... উপাদান পরিজ্ঞাত হয়... তৃষ্ণা পরিজ্ঞাত হয়... বেদনা পরিজ্ঞাত হয়... স্পর্শ পরিজ্ঞাত হয়... ষড়ায়তন পরিজ্ঞাত হয়... নামরূপ পরিজ্ঞাত হয়... বিজ্ঞান পরিজ্ঞাত হয়... সংস্কার পরিজ্ঞাত হয়, সংস্কারের সমুদয় পরিজ্ঞাত হয়, সংস্কারের নিরোধ পরিজ্ঞাত হয়, সংস্কারের নিরোধগামী প্রতিপদা পরিজ্ঞাত হয়, সেসব শ্রমণ বা ব্রাহ্মণ শ্রমণগণের মধ্যে শ্রমণ অথবা ব্রাহ্মণগণের মধ্যে ব্রাহ্মণ বলে বিবেচিত হয়। সেই আয়ুষ্মানগণ ইহজীবনে স্বয়ং অভিজ্ঞা সাক্ষাৎ করে শ্রমণ্যার্থ (শ্রামণ্যফল) বা ব্রাহ্মণ্যার্থ (ব্রাহ্মণ্যফল) লাভ করে অবস্থান করে। নবম সূত্র।

১০. দ্বিতীয় শ্রমণ-ব্রাহ্মণ সূত্র
১৪. একসময় ভগবান শ্রাবস্তীতে অবস্থান করছিলেন... ‘হে ভিক্ষুগণ, যেসব শ্রমণ বা ব্রাহ্মণ জরা-মৃত্যু জানে না, জরা-মৃত্যুর সমুদয় জানে না, জরা-মৃত্যুর নিরোধ জানে না, জরা-মৃত্যুর নিরোধগামী প্রতিপদা জানে না; তারা জরা-মৃত্যু অতিক্রম করবে, তা অসম্ভব। জন্ম জানে না... ভব জানে না... উপাদান জানে না... তৃষ্ণা জানে না... বেদনা জানে না... স্পর্শ জানে না... ষড়ায়তন জানে না... নামরূপ জানে না... বিজ্ঞান জানে না... সংস্কার জানে না, সংস্কারের সমুদয় জানে না, সংস্কারের নিরোধ জানে না, সংস্কারের নিরোধগামী প্রতিপদা জানে না; তারা জরা-মৃত্যু অতিক্রম করবে, তা অসম্ভব।

ভিক্ষুগণ, যেসব শ্রমণ বা ব্রাহ্মণ জরা-মৃত্যু জানে, জরা-মৃত্যুর সমুদয় জানে, জরা-মৃত্যুর নিরোধ জানে, জরা-মৃত্যুর নিরোধগামী প্রতিপদা জানে; তারা জরা-মৃত্যু অতিক্রম করবে, তা সম্ভব। জন্ম জানে... ভব জানে... উপাদান জানে... তৃষ্ণা জানে... বেদনা জানে... স্পর্শ জানে... ষড়ায়তন জানে... নামরূপ জানে... বিজ্ঞান জানে... সংস্কার জানে, সংস্কারের সমুদয় জানে, সংস্কারের নিরোধ জানে, সংস্কারের নিরোধগামী প্রতিপদা জানে; তারা জরা-মৃত্যু অতিক্রম করবে, তা অসম্ভব।’ দশম সূত্র।

দশবল বর্গ তৃতীয়।

স্মারক-গাথা :

দশবলদ্বয়, উপনিসা, অন্যতীর্থিয়, ভূমিজ, উপবান;

প্রত্যয় ও ভিক্ষুসহ শেষোক্ত দ্বয় শ্রমণ-ব্রাহ্মণ।


 

৪. কলার ক্ষত্রিয় বর্গ
১. ভূত সূত্র
৩১. একসময় ভগবান শ্রাবস্তীতে অবস্থান করছিলেন। তথায় ভগবান আয়ুষ্মান সারিপুত্রকে আহ্বান করলেন, “হে সারিপুত্র, পারায়ণে[22] অজিত মানবের প্রশ্নে বলা হয়েছে :

‘এই শাসনে যেসব সঙ্খ্যাতধর্মী, [23] শৈক্ষ্য ও পৃথগ্‌জন আছে, তাদের চর্যা বা আচরণ[24] সম্বন্ধে প্রশ্ন করছি, তা সপ্রাজ্ঞ ভগবানই ব্যাখ্যা করুন।’

‘সারিপুত্র, সংক্ষিপ্তাকারে ভাষিত এই বিষয়ের অর্থ কিরূপে বিস্তৃতভাবে দেখতে হবে?’ ভগবান এরূপ বললে আয়ুষ্মান সারিপুত্র মৌন থাকলেন। দ্বিতীয়বার ভগবান আয়ুষ্মান সারিপুত্রকে আহ্বান করলেন... আয়ুষ্মান সারিপুত্র দ্বিতীয়বারেও মৌনতা অবলম্বন করলেন। ভগবান তৃতীয়বার আয়ুষ্মান সারিপুত্রকে আহ্বান করলেন, “হে সারিপুত্র, পারায়ণে অজিত মানবের প্রশ্নে বলা হয়েছে :

‘এই শাসনে যেসব সঙ্খ্যাতধর্মী, শৈক্ষ্য ও পৃথগ্‌জন আছে, তাদের চর্যা বা আচরণ সম্বন্ধে প্রশ্ন করছি, তা সপ্রাজ্ঞ ভগবানই ব্যাখ্যা করুন।’

সারিপুত্র, সংক্ষিপ্তাকারে ভাষিত এই বিষয়ের অর্থ কিরূপে বিস্তৃতভাবে দেখতে হবে?” তৃতীয়বারেও আয়ুষ্মান সারিপুত্র মৌন থাকলেন।

‘হে সারিপুত্র, ভূতকে (জাত, উৎপন্ন পঞ্চস্কন্ধ) দেখ কী?’

“ভন্তে, ‘এটা ভূত বা পঞ্চস্কন্ধ’ বলে যথাভূতভাবে সম্যক প্রজ্ঞায় দর্শন করেন। ‘এটা পঞ্চস্কন্ধ’ বলে যথাভূতভাবে সম্যক প্রজ্ঞায় দেখে পঞ্চস্কন্ধের নির্বেদ, বিরাগ ও নিরোধের জন্য প্রতিপন্ন হন। ‘এটা আহারোৎপন্ন’[25] বলে (পঞ্চস্কন্ধকে) যথাভূতভাবে সম্যক প্রজ্ঞায় দর্শন করেন। ‘এটা আহারোৎপন্ন’ বলে যথাভূতভাবে সম্যক প্রজ্ঞায় দেখে আহারোৎপন্নের নির্বেদ, বিরাগ ও নিরোধের জন্য প্রতিপন্ন হন। ‘আহার নিরোধে যে পঞ্চস্কন্ধ নিরোধধর্মী’ এটা যথাভূতভাবে সম্যক প্রজ্ঞায় দেখে নিরোধধর্মের নির্বেদ, বিরাগ ও নিরোধের জন্য প্রতিপন্ন হন। ভন্তে, এভাবেই শৈক্ষ্য হন।

ভন্তে, কিভাবে সঙ্খ্যাতধর্মী হন? ‘এটা ভূত বা পঞ্চস্কন্ধ’ বলে যথাভূতভাবে সম্যক প্রজ্ঞায় দর্শন করেন। ‘এটা পঞ্চস্কন্ধ’ বলে যথাভূতভাবে সম্যক প্রজ্ঞায় দেখে পঞ্চস্কন্ধের নির্বেদ, বিরাগ ও নিরোধে অনুপাদা-বিমুক্ত হন। ‘এটা আহারোৎপন্ন’ বলে (পঞ্চস্কন্ধকে) যথাভূতভাবে সম্যক প্রজ্ঞায় দর্শন করেন। ‘এটা আহারোৎপন্ন’ বলে যথাভূতভাবে সম্যক প্রজ্ঞায় দেখে আহারোৎপন্নের নির্বেদ, বিরাগ ও নিরোধে অনুপাদা-বিমুক্ত[26] হন। ‘আহার নিরোধে যে পঞ্চস্কন্ধ নিরোধধর্মী’ এটা যথাভূতভাবে সম্যক প্রজ্ঞায় দর্শন করেন। ‘আহার নিরোধে যে পঞ্চস্কন্ধ নিরোধধর্মী’ এটা যথাভূতভাবে সম্যক প্রজ্ঞায় দেখে নিরোধধর্মের নির্বেদ, বিরাগ ও নিরোধে অনুপাদা-বিমুক্ত হন। এভাবেই সঙ্খ্যাতধর্মী হন। ভন্তে, তাই পারায়ণ বর্গে অজিত মানব প্রশ্নে এরূপ বলা হয়েছে :

‘এই শাসনে যেসব সঙ্খ্যাতধর্মী, শৈক্ষ্য ও পৃথগ্‌জন আছে, তাদের চর্যা বা আচরণ সম্বন্ধে প্রশ্ন করছি, তা সপ্রাজ্ঞ ভগবানই ব্যাখ্যা করুন।’

ভন্তে, সংক্ষিপ্তাকারে ভাষিত বিষয়ের অর্থ বিস্তারিতভাবে আমি এরূপই জানি।”

“সাধু সাধু সারিপুত্র, ‘এটা ভূত বা পঞ্চস্কন্ধ’ বলে যথাভূতভাবে সম্যক প্রজ্ঞায় দর্শন করে। ‘এটা পঞ্চস্কন্ধ’ বলে যথাভূতভাবে সম্যক প্রজ্ঞায় দেখে পঞ্চস্কন্ধের নির্বেদ, বিরাগ ও নিরোধের জন্য প্রতিপন্ন হয়। ‘এটা আহারোৎপন্ন’ বলে (পঞ্চস্কন্ধকে) যথাভূতভাবে সম্যক প্রজ্ঞায় দর্শন করে। ‘এটা আহারোৎপন্ন’ বলে যথাভূতভাবে সম্যক প্রজ্ঞায় দেখে আহারোৎপন্নের নির্বেদ, বিরাগ ও নিরোধের জন্য প্রতিপন্ন হয়। ‘আহার নিরোধে যে পঞ্চস্কন্ধ নিরোধধর্মী’ এটা যথাভূতভাবে সম্যক প্রজ্ঞায় দর্শন করে। ‘আহার নিরোধে যে পঞ্চস্কন্ধ নিরোধধর্মী’ এটা যথাভূতভাবে সম্যক প্রজ্ঞায় দেখে নিরোধধর্মের নির্বেদ, বিরাগ ও নিরোধের জন্য প্রতিপন্ন হয়। সারিপুত্র, এভাবেই শৈক্ষ্য হয়।

সারিপুত্র, কিভাবে সঙ্খ্যাতধর্মী হয়? ‘এটা ভূত বা পঞ্চস্কন্ধ’ বলে যথাভূতভাবে সম্যক প্রজ্ঞায় দর্শন করে। ‘এটা পঞ্চস্কন্ধ’ বলে যথাভূতভাবে সম্যক প্রজ্ঞায় দেখে পঞ্চস্কন্ধের নির্বেদ, বিরাগ ও নিরোধে অনুপাদা-বিমুক্ত হয়। ‘এটা আহারোৎপন্ন’ বলে (পঞ্চস্কন্ধকে) যথাভূতভাবে সম্যক প্রজ্ঞায় দর্শন করে। ‘এটা আহারোৎপন্ন’ বলে যথাভূতভাবে সম্যক প্রজ্ঞায় দেখে আহারোৎপন্নের নির্বেদ, বিরাগ ও নিরোধে অনুপাদা-বিমুক্ত হয়। ‘আহার নিরোধে যে পঞ্চস্কন্ধ নিরোধধর্মী’ এটা যথাভূতভাবে সম্যক প্রজ্ঞায় দর্শন করে। ‘আহার নিরোধে যে পঞ্চস্কন্ধ নিরোধধর্মী’ এটা যথাভূতভাবে সম্যক প্রজ্ঞায় দেখে নিরোধধর্মের নির্বেদ, বিরাগ ও নিরোধে অনুপাদা-বিমুক্ত হয়। এভাবেই সঙ্খ্যাতধর্মী হয়। সারিপুত্র, তাই পারায়ণ বর্গে অজিত মানব প্রশ্নে এরূপ বলা হয়েছে :

‘এই শাসনে যেসব সঙ্খ্যাতধর্মী, শৈক্ষ্য ও পৃথগ্‌জন আছে, তাদের চর্যা বা আচরণ সম্বন্ধে প্রশ্ন করছি, তা সপ্রাজ্ঞ ভগবানই ব্যাখ্যা করুন।’

সারিপুত্র, সংক্ষিপ্তাকারে ভাষিত এই বিষয়ের বিস্তারিত অর্থ এরূপই দ্রষ্টব্য।” প্রথম সূত্র।

২. কলার সূত্র
৩২. (ভগবান) শ্রাবস্তীতে অবস্থান করছিলেন। অনন্তর কলারক্ষত্রিয় ভিক্ষু আয়ুষ্মান সারিপুত্রের নিকট উপস্থিত হয়ে তাঁর সাথে সাদর-সম্ভাষণ করলেন। সাদর-সম্ভাষণসূচক বাক্যালাপের পর একপাশে উপবেশন করলেন। একান্তে উপবিষ্ট কলারক্ষত্রিয় ভিক্ষু আয়ুষ্মান সারিপুত্রকে বললেন, ‘বন্ধু সারিপুত্র, মোলিয়ফাল্গুন ভিক্ষু ভিক্ষুত্ব পরিত্যাগ করে হীন গৃহীজীবনে ফিরে গেছেন। তিনি নিশ্চয়ই এই ধর্ম-বিনয়ে বিশ্বাস স্থাপন (মার্গফল লাভ) করতে পারেননি। আয়ুষ্মান সারিপুত্র কি এই ধর্ম-বিনয়ে বিশ্বাস স্থাপন করতে পেরেছেন?’

‘বন্ধু, এ নিয়ে আমি সন্দেহ করি না।’

‘বন্ধু, ভবিষ্যৎ সম্পর্কে?’[27]

‘বন্ধু, তা নিয়েও আমি সন্দেহ করি না।’

অতঃপর কলারক্ষত্রিয় ভিক্ষু আসন হতে উঠে ভগবানের কাছে উপস্থিত হয়ে ভগবানকে অভিবাদনপূর্বক একান্তে উপবেশন করলেন। একান্তে উপবিষ্ঠ কলারক্ষত্রিয় ভিক্ষু ভগবানকে বললেন, “ভন্তে, আয়ুষ্মান সারিপুত্র প্রত্যভিজ্ঞার (অর্হত্ত্ব) বিষয়ে ব্যাখ্যা করলেন যে ‘জন্ম ক্ষীণ হয়েছে, ব্রহ্মচর্য পরিপূর্ণ হয়েছে, করণীয় কৃত হয়েছে, এ জন্মের পর আর কোনো জন্ম নেই’ বলে জানি।”

অনন্তর ভগবান জনৈক ভিক্ষুকে আহ্বান করে বললেন, “হে ভিক্ষু, এসো, তুমি আমার কথামত সারিপুত্রকে ডেকে আন, ‘বন্ধু সারিপুত্র, শাস্তা আপনাকে ডাকছেন।’”

“‘হ্যাঁ, ভন্তে,’ বলে সেই ভিক্ষু ভগবানকে প্রতিশ্রুতি দিয়ে আয়ুষ্মান সারিপুত্রের কাছে উপস্থিত হয়ে তাঁকে বললেন, ‘বন্ধু সারিপুত্র, শাস্তা আপনাকে ডাকছেন।’”

‘হ্যাঁ, বন্ধু,’ বলে আয়ুষ্মান সারিপুত্র সেই ভিক্ষুকে সম্মতি দিয়ে ভগবানের কাছে উপস্থিত হলেন। উপস্থিত হয়ে ভগবানকে অভিবাদনপূর্বক একান্তে উপবেশন করলেন। একান্তে উপবিষ্ট আয়ুষ্মান সারিপুত্রকে ভগবান বললেন, “হে সারিপুত্র, সত্যই কি তুমি প্রত্যভিজ্ঞার বিষয়ে ব্যাখ্যা করেছ যে ‘জন্ম ক্ষীণ হয়েছে, ব্রহ্মচর্য পরিপূর্ণ হয়েছে, করণীয় কৃত হয়েছে, এ জন্মের পর আর কোনো জন্ম নেই’ বলে জানি?’”

‘ভন্তে, আমি এই পদে, এই ব্যঞ্জনে এই অর্থ (অর্হত্ত্ব বা প্রত্যভিজ্ঞা) ব্যক্ত করিনি।’

‘সারিপুত্র, কুলপুত্র যে পর্যায়েই প্রত্যভিজ্ঞা প্রকাশ করুক না কেন, সেই প্রকাশিত বিষয় (প্রত্যভিজ্ঞা) ব্যক্ত হয়েছে বলেই দেখা উচিত।’

“ভন্তে, নিশ্চিতরূপে আমি এরূপ বলছি যে ‘এই পদ-ব্যঞ্জনে এরূপ অর্থ ব্যক্ত করিনি।’”

“সারিপুত্র, যদি তোমাকে এরূপ প্রশ্ন করা হয় : ‘বন্ধু সারিপুত্র, কিরূপ জেনে ও দেখে প্রত্যভিজ্ঞার বিষয়ে প্রকাশ কর যে ‘জন্ম ক্ষীণ হয়েছে, ব্রহ্মচর্য পরিপূর্ণ হয়েছে, করণীয় কৃত হয়েছে, এ জন্মের পর আর কোনো জন্ম নেই’ বলে জানি।’ সারিপুত্র, এভাবে প্রশ্ন করলে তুমি কিভাবে উত্তর দেবে?”

“ভন্তে, যদি আমাকে এরূপ প্রশ্ন করা হয় : ‘বন্ধু সারিপুত্র, কিরূপ জেনে ও দেখে প্রত্যভিজ্ঞার বিষয়ে প্রকাশ কর যে ‘জন্ম ক্ষীণ হয়েছে, ব্রহ্মচর্য পরিপূর্ণ হয়েছে, করণীয় কৃত হয়েছে, এ জন্মের পর আর কোনো জন্ম নেই’ বলে জানি?’ ভন্তে, আমাকে এভাবে প্রশ্ন করলে আমি এরূপে উত্তর দেব, ‘বন্ধু, যেই নিদানে (কারণে) জন্ম হয়, সেই নিদানের ক্ষয়ে (জন্ম) ক্ষীণ হওয়ায় ক্ষীণ হয়েছে বলে আমি জানি। ক্ষীণ হয়েছে বলে জ্ঞাত হয়ে (বলি), ‘জন্ম ক্ষীণ হয়েছে, ব্রহ্মচর্য পরিপূর্ণ হয়েছে, করণীয় কৃত হয়েছে, এ জন্মের পর আর কোনো জন্ম নেই’ বলে জানি।’ ভন্তে, এভাবে প্রশ্ন করলে আমি এরূপই উত্তর দেব।”

“সারিপুত্র, যদি তোমাকে এরূপ প্রশ্ন করা হয় : ‘বন্ধু সারিপুত্র, জন্ম কিসের নিদান, কিসের সমুদয়, কিসের উদ্ভব, কিসের প্রভব?’ এভাবে প্রশ্ন করলে তুমি কিভাবে উত্তর দেবে?”

“ভন্তে, যদি আমাকে এরূপ প্রশ্ন করা হয় : ‘বন্ধু সারিপুত্র, জন্ম কিসের নিদান, কিসের সমুদয়, কিসের উদ্ভব, কিসের প্রভব?’ এরূপ প্রশ্ন করলে আমি এভাবে উত্তর দেব, ‘বন্ধু, জন্ম ভব-নিদান, ভব-সমুদয়, ভব-উদ্ভব, ভব-প্রভব।’ ভন্তে, এভাবে প্রশ্ন করলে আমি এরূপই উত্তর দেব।”

“সারিপুত্র, যদি তোমাকে এরূপ প্রশ্ন করা হয় : ‘বন্ধু সারিপুত্র, ভব কিসের নিদান, কিসের সমুদয়, কিসের উদ্ভব, কিসের প্রভব?’ এভাবে প্রশ্ন করলে তুমি কিভাবে উত্তর দেবে?”

“ভন্তে, যদি আমাকে এরূপ প্রশ্ন করা হয় : ‘বন্ধু সারিপুত্র, ভব কিসের নিদান, কিসের সমুদয়, কিসের উদ্ভব, কিসের প্রভব?’ এরূপ প্রশ্ন করলে আমি এভাবে উত্তর দেব, ‘বন্ধু, ভব উপাদান-নিদান, উপাদান-সমুদয়, উপাদান-উদ্ভব, উপাদান-প্রভব।’ ভন্তে, এভাবে প্রশ্ন করলে আমি এরূপই উত্তর দেব।”

“সারিপুত্র, যদি তোমাকে এরূপ প্রশ্ন করা হয় : ‘বন্ধু সারিপুত্র, উপাদান কিসের নিদান... সারিপুত্র, যদি তোমাকে এরূপ প্রশ্ন করা হয় : ‘বন্ধু সারিপুত্র, তৃষ্ণা কিসের নিদান, কিসের সমুদয়, কিসের উদ্ভব, কিসের প্রভব?’ এভাবে প্রশ্ন করলে তুমি কিভাবে উত্তর দেবে?”

“ভন্তে, যদি আমাকে এরূপ প্রশ্ন করা হয় : ‘বন্ধু সারিপুত্র, তৃষ্ণা কিসের নিদান, কিসের সমুদয়, কিসের উদ্ভব, কিসের প্রভব?’ এরূপ প্রশ্ন করলে আমি এভাবে উত্তর দেব, ‘বন্ধু, তৃষ্ণা বেদনা-নিদান, বেদনা-সমুদয়, বেদনা-উদ্ভব, বেদনা-প্রভব।’ ভন্তে, এভাবে প্রশ্ন করলে আমি এরূপই উত্তর দেব।”

“সারিপুত্র, যদি তোমাকে এরূপ প্রশ্ন করা হয় : ‘বন্ধু সারিপুত্র, কিভাবে জানলে ও দেখলে বেদনাগুলোর প্রতি যে নন্দি বা আকাঙ্ক্ষা উৎপন্ন হয়, তা উৎপন্ন হয় না?’ এভাবে প্রশ্ন করলে তুমি কিভাবে উত্তর দেবে?”

ভন্তে, যদি আমাকে এরূপ প্রশ্ন করা হয় : ‘বন্ধু সারিপুত্র, কিভাবে জানলে ও দেখলে বেদনাগুলোর প্রতি যে নন্দি বা আকাঙ্ক্ষা উৎপন্ন হয়, তা উৎপন্ন হয় না?’ এরূপ প্রশ্ন করলে আমি এভাবে উত্তর দেব, ‘বন্ধু, বেদনা তিন প্রকার। তিন প্রকার কী কী? সুখ বেদনা, দুঃখ বেদনা, অদুঃখ-অসুখ বেদনা। বন্ধু, এই তিন প্রকার বেদনা অনিত্য। যা অনিত্য তা ‘দুঃখ’ বলে বিদিত, বেদনাগুলোর প্রতি যে নন্দি বা আকাঙ্ক্ষা উৎপন্ন হয়, তা উৎপন্ন হয় না।’ ভন্তে, এভাবে প্রশ্ন করলে আমি এরূপই উত্তর দেব।”

“সাধু সাধু সারিপুত্র, এর অর্থ সংক্ষিপ্তভাবে ব্যাখ্যার জন্য এটাই পর্যায়, ‘যা কিছু বেদয়িত বা অনুভূত হয়, তা দুঃখে পরিণত হয়।’”

“সারিপুত্র, যদি তোমাকে এরূপ প্রশ্ন করা হয় : ‘বন্ধু সারিপুত্র, তোমার দ্বারা কোন বিমোক্ষে প্রত্যভিজ্ঞা বিবৃত হয়েছে যে ‘জন্ম ক্ষীণ হয়েছে, ব্রহ্মচর্য পরিপূর্ণ হয়েছে, করণীয় কৃত হয়েছে, এ জন্মের পর আর কোনো জন্ম নেই’ বলে জানি?’ সারিপুত্র, এভাবে প্রশ্ন করলে তুমি কিভাবে উত্তর দেবে?”

“ভন্তে, যদি আমাকে এরূপ প্রশ্ন করা হয় : ‘বন্ধু সারিপুত্র, তোমার দ্বারা কোন বিমোক্ষে প্রত্যভিজ্ঞা বিবৃত হয়েছে যে ‘জন্ম ক্ষীণ হয়েছে, ব্রহ্মচর্য পরিপূর্ণ হয়েছে, করণীয় কৃত হয়েছে, এ জন্মের পর আর কোনো জন্ম নেই’ বলে জানি?’ ভন্তে, এরূপ প্রশ্ন করলে আমি এভাবে উত্তর দেব, ‘বন্ধু, অধ্যাত্ম বিমোক্ষে সকল উপাদান[28] ক্ষয় করে আমি তদ্রুপভাবে স্মৃতিমান হয়ে অবস্থান করি যেরূপ স্মৃতিসহকারে অবস্থান করলে আসবগুলো অনুস্রাবিত হয় না, নিজেকে অবজ্ঞা করা হয় না।’ ভন্তে, এভাবে প্রশ্ন করলে আমি এরূপই উত্তর দেব।”

“সাধু সাধু সারিপুত্র, এর অর্থ সংক্ষিপ্তভাবে ব্যাখ্যার জন্য এটাও পর্যায়, ‘যেসব আসব শ্রমণের দ্বারা (বুদ্ধ কর্তৃক) ব্যক্ত হয়েছে, সেসব আসবে আমি সংশয় উৎপন্ন করি না; সেই আসবগুলো যে আমার প্রহীন হয়েছে, তাতেও আমি সন্দেহ করি না।” ভগবান এরূপ বললেন। এরূপ বলার পর সুগত আসন হতে উঠে বিহারে প্রবেশ করলেন।

তথায় আয়ুষ্মান সারিপুত্র ভগবানের প্রস্থানের পর পরই ভিক্ষুগণকে আহ্বান করলেন, “বন্ধুগণ, ভগবান যখন আমাকে পূর্বে অজ্ঞাত প্রথম প্রশ্ন জিজ্ঞেস করেছিলেন, তখন আমার মন্থরভাব ছিল। আর ভগবান যখন প্রথম প্রশ্ন অনুমোদন করেছিলেন, তখন আমার এরূপ মনে হয়েছিল-যদি ভগবান এই (প্রতীত্যসমুৎপাদ) বিষয়ে পারস্পরিক পদে ও পারস্পরিক পর্যায়ে সারা দিনও প্রশ্ন করতেন, তাহলে আমি ভগবানের কাছে সারা দিনই এই বিষয়ে পারস্পরিক পদে ও পারস্পরিক পর্যায়ে ব্যাখ্যা করতে পারতাম। যদি ভগবান এই (প্রতীত্যসমুৎপাদ) বিষয়ে পারস্পরিক পদে ও পারস্পরিক পর্যায়ে সারা রাত্রিও প্রশ্ন করতেন, তাহলে আমি ভগবানের কাছে সারা রাত্রিই এই বিষয়ে পারস্পরিক পদে ও পারস্পরিক পর্যায়ে ব্যাখ্যা করতে পারতাম। যদি ভগবান এই (প্রতীত্যসমুৎপাদ) বিষয়ে পারস্পরিক পদে ও পারস্পরিক পর্যায়ে দিবারাত্রিও প্রশ্ন করতেন, তাহলে আমি ভগবানের কাছে দিবারাত্রিই এই বিষয়ে পারস্পরিক পদে ও পারস্পরিক পর্যায়ে ব্যাখ্যা করতে পারতাম। যদি ভগবান এই (প্রতীত্যসমুৎপাদ) বিষয়ে পারস্পরিক পদে ও পারস্পরিক পর্যায়ে দুই দিবারাত্রিও প্রশ্ন করতেন, তাহলে আমি ভগবানের কাছে দুই দিবারাত্রিই এই বিষয়ে পারস্পরিক পদে ও পারস্পরিক পর্যায়ে ব্যাখ্যা করতে পারতাম। যদি ভগবান এই (প্রতীত্যসমুৎপাদ) বিষয়ে পারস্পরিক পদে ও পারস্পরিক পর্যায়ে তিন দিবারাত্রিও প্রশ্ন করতেন, তাহলে আমি ভগবানের কাছে তিন দিবারাত্রিই এই বিষয়ে পারস্পরিক পদে ও পারস্পরিক পর্যায়ে ব্যাখ্যা করতে পারতাম। যদি ভগবান এই (প্রতীত্যসমুৎপাদ) বিষয়ে পারস্পরিক পদে ও পারস্পরিক পর্যায়ে চার দিবারাত্রিও প্রশ্ন করতেন, তাহলে আমি ভগবানের কাছে চার দিবারাত্রিই এই বিষয়ে পারস্পরিক পদে ও পারস্পরিক পর্যায়ে ব্যাখ্যা করতে পারতাম। যদি ভগবান এই (প্রতীত্যসমুৎপাদ) বিষয়ে পারস্পরিক পদে ও পারস্পরিক পর্যায়ে পাঁচ দিবারাত্রিও প্রশ্ন করতেন, তাহলে আমি ভগবানের কাছে পাঁচ দিবারাত্রিই এই বিষয়ে পারস্পরিক পদে ও পারস্পরিক পর্যায়ে ব্যাখ্যা করতে পারতাম। যদি ভগবান এই (প্রতীত্যসমুৎপাদ) বিষয়ে পারস্পরিক পদে ও পারস্পরিক পর্যায়ে ছয় দিবারাত্রিও প্রশ্ন করতেন, তাহলে আমি ভগবানের কাছে ছয় দিবারাত্রিই এই বিষয়ে পারস্পরিক পদে ও পারস্পরিক পর্যায়ে ব্যাখ্যা করতে পারতাম। যদি ভগবান এই (প্রতীত্যসমুৎপাদ) বিষয়ে পারস্পরিক পদে ও পারস্পরিক পর্যায়ে সাত দিবারাত্রিও প্রশ্ন করতেন, তাহলে আমি ভগবানের কাছে সাত দিবারাত্রিই এই বিষয়ে পারস্পরিক পদে ও পারস্পরিক পর্যায়ে ব্যাখ্যা করতে পারতাম।

অতঃপর কলারক্ষত্রিয় ভিক্ষু আসন হতে উঠে ভগবানের কাছে উপস্থিত হয়ে একপাশে উপবেশন করলেন। একপাশে উপবিষ্ট কলারক্ষত্রিয় ভিক্ষু ভগবানকে বললেন, “ভন্তে, আয়ুষ্মান সারিপুত্র সীংহনাদে বললেন যে, বন্ধুগণ, ভগবান যখন আমাকে পূর্বে অজ্ঞাত প্রথম প্রশ্ন জিজ্ঞেস করেছিলেন, তখন আমার মন্থরভাব ছিল। আর ভগবান যখন প্রথম প্রশ্ন অনুমোদন করেছিলেন, তখন আমার এরূপ মনে হয়েছিল-যদি ভগবান এই (প্রতীত্যসমুৎপাদ) বিষয়ে পারস্পরিক পদে ও পারস্পরিক পর্যায়ে সারা দিনও প্রশ্ন করতেন, তাহলে আমি ভগবানের কাছে সারা দিনই এই বিষয়ে পারস্পরিক পদে ও পারস্পরিক পর্যায়ে ব্যাখ্যা করতে পারতাম; যদি ভগবান এই (প্রতীত্যসমুৎপাদ) বিষয়ে পারস্পরিক পদে ও পারস্পরিক পর্যায়ে সারা রাত্রি... দিবারাত্রি... দুই দিবারাত্রি... তিন দিবারাত্রি... চার দিবারাত্রি... পাঁচ দিবারাত্রি... ছয় দিবারাত্রি... যদি ভগবান এই (প্রতীত্যসমুৎপাদ) বিষয়ে পারস্পরিক পদে ও পারস্পরিক পর্যায়ে সাত দিবারাত্রিও প্রশ্ন করতেন, তাহলে আমি ভগবানের কাছে সাত দিবারাত্রিই এই বিষয়ে পারস্পরিক পদে ও পারস্পরিক পর্যায়ে ব্যাখ্যা করতে পারতাম।”

“হে ভিক্ষু, সারিপুত্রের ধর্মধাতু[29] উত্তমরূপে প্রতিবিদ্ধ বা জ্ঞাত হয়েছে, সেই ধর্মধাতু উত্তমরূপে জ্ঞাত হওয়ায় আমি তাঁকে সারা দিন এই (প্রতীত্যসমুৎপাদ) বিষয়ে পারস্পরিক পদে, পারস্পরিক পর্যায়ে প্রশ্ন করলেও সে সারা দিন এই বিষয়ে পারস্পরিক পদে ও পারস্পরিক পর্যায়ে ব্যাখ্যা করতে পারবে। আমি সারিপুত্রকে সারা রাত্রি এই (প্রতীত্যসমুৎপাদ) বিষয়ে পারস্পরিক পদে, পারস্পরিক পর্যায়ে প্রশ্ন করলেও সে সারা রাত্রি এই বিষয়ে পারস্পরিক পদে ও পারস্পরিক পর্যায়ে ব্যাখ্যা করতে পারবে। আমি সারিপুত্রকে দিবারাত্রি এই (প্রতীত্যসমুৎপাদ) বিষয়ে পারস্পরিক পদে, পারস্পরিক পর্যায়ে প্রশ্ন করলেও সে দিবারাত্রি এই বিষয়ে পারস্পরিক পদে ও পারস্পরিক পর্যায়ে ব্যাখ্যা করতে পারবে। আমি সারিপুত্রকে দুই দিবারাত্রি এই (প্রতীত্যসমুৎপাদ) বিষয়ে পারস্পরিক পদে, পারস্পরিক পর্যায়ে প্রশ্ন করলেও সে দুই দিবারাত্রি এই বিষয়ে পারস্পরিক পদে ও পারস্পরিক পর্যায়ে ব্যাখ্যা করতে পারবে। আমি সারিপুত্রকে তিন দিবারাত্রি এই (প্রতীত্যসমুৎপাদ) বিষয়ে পারস্পরিক পদে, পারস্পরিক পর্যায়ে প্রশ্ন করলেও সে তিন দিবারাত্রি এই বিষয়ে পারস্পরিক পদে ও পারস্পরিক পর্যায়ে ব্যাখ্যা করতে পারবে। আমি সারিপুত্রকে চার দিবারাত্রি এই (প্রতীত্যসমুৎপাদ) বিষয়ে পারস্পরিক পদে, পারস্পরিক পর্যায়ে প্রশ্ন করলেও সে চার দিবারাত্রি এই বিষয়ে পারস্পরিক পদে ও পারস্পরিক পর্যায়ে ব্যাখ্যা করতে পারবে। আমি সারিপুত্রকে পাঁচ দিবারাত্রি এই (প্রতীত্যসমুৎপাদ) বিষয়ে পারস্পরিক পদে, পারস্পরিক পর্যায়ে প্রশ্ন করলেও সে পাঁচ দিবারাত্রি এই বিষয়ে পারস্পরিক পদে ও পারস্পরিক পর্যায়ে ব্যাখ্যা করতে পারবে। আমি সারিপুত্রকে ছয় দিবারাত্রি এই (প্রতীত্যসমুৎপাদ) বিষয়ে পারস্পরিক পদে, পারস্পরিক পর্যায়ে প্রশ্ন করলেও সে ছয় দিবারাত্রি এই বিষয়ে পারস্পরিক পদে ও পারস্পরিক পর্যায়ে ব্যাখ্যা করতে পারবে। আমি সারিপুত্রকে সাত দিবারাত্রি এই (প্রতীত্যসমুৎপাদ) বিষয়ে পারস্পরিক পদে, পারস্পরিক পর্যায়ে প্রশ্ন করলেও সে সাত দিবারাত্রি এই বিষয়ে পারস্পরিক পদে ও পারস্পরিক পর্যায়ে ব্যাখ্যা করতে পারবে।” দ্বিতীয় সূত্র।

৩. জ্ঞানবস্তু সূত্র
৩৩. ভগবান শ্রাবস্তীতে অবস্থান করছিলেন... ‘হে ভিক্ষুগণ, আমি তোমাদের চুয়াল্লিশ প্রকার জ্ঞানবস্তু বিষয়ে দেশনা করব, তোমরা তা শোন, উত্তমরূপে মনোযোগ দাও, আমি ভাষণ করছি।’ ‘ভন্তে, তাই হোক’ বলে সেই ভিক্ষুগণ ভগবানকে প্রতিশ্রুতি দিলেন। ভগবান বললেন :

‘ভিক্ষুগণ, চুয়াল্লিশ প্রকার জ্ঞানবস্তু কী কী? জরা-মৃত্যু সম্বন্ধে জ্ঞান, জরা-মৃত্যু-সমুদয়ে জ্ঞান, জরা-মৃত্যু-নিরোধে জ্ঞান, জরা-মৃত্যুনিরোধগামী প্রতিপদা সম্বন্ধে জ্ঞান। জন্ম সম্বন্ধে জ্ঞান, জন্ম-সমুদয়ে জ্ঞান, জন্ম-নিরোধে জ্ঞান, জন্ম-নিরোধগামী প্রতিপদা সম্বন্ধে জ্ঞান। ভব সম্বন্ধে জ্ঞান, ভব-সমুদয়ে জ্ঞান, ভব-নিরোধে জ্ঞান, ভব-নিরোধগামী প্রতিপদা সম্বন্ধে জ্ঞান। উপাদান সম্বন্ধে জ্ঞান, উপাদান-সমুদয়ে জ্ঞান, উপাদান-নিরোধে জ্ঞান, উপাদান-নিরোধগামী প্রতিপদা সম্বন্ধে জ্ঞান। তৃষ্ণা সম্বন্ধে জ্ঞান, তৃষ্ণা-সমুদয়ে জ্ঞান, তৃষ্ণা-নিরোধে জ্ঞান, তৃষ্ণা-নিরোধগামী প্রতিপদা সম্বন্ধে জ্ঞান। বেদনা সম্বন্ধে জ্ঞান, বেদনা-সমুদয়ে জ্ঞান, বেদনা-নিরোধে জ্ঞান, বেদনা-নিরোধগামী প্রতিপদা সম্বন্ধে জ্ঞান। স্পর্শ সম্বন্ধে জ্ঞান... ষড়ায়তন সম্বন্ধে জ্ঞান... নামরূপ সম্বন্ধে জ্ঞান... বিজ্ঞান সম্বন্ধে জ্ঞান... সংস্কার সম্বন্ধে জ্ঞান, সংস্কার-সমুদয়ে জ্ঞান, সংস্কার-নিরোধে জ্ঞান, সংস্কার-নিরোধগামী প্রতিপদা সম্বন্ধে জ্ঞান। ভিক্ষুগণ, এগুলোই হচ্ছে চুয়াল্লিশ প্রকার জ্ঞানবস্তু।

ভিক্ষুগণ, জরা-মৃত্যু কী? ভিন্ন ভিন্ন সত্ত্বগণের ভিন্ন ভিন্ন দেহে যে জরা, জীর্ণতা, দন্তহীনতা, পক্বকেশতা, লোলচর্মতা, আয়ুহীনতা এবং ইন্দ্রিয়গুলোর পরিপক্বতা (কার্যক্ষমতা হ্রাস), একেই জরা বলে। সত্ত্বগণের ভিন্ন ভিন্ন সত্ত্বাবস্থা (বা দেহ) থেকে যে চ্যুতি, পতন, ভেদ, অন্তর্ধান, মৃত্যু, মরণ, কালপ্রাপ্তি, পঞ্চস্কন্ধের ভেদ, কলেবর নিক্ষেপ বা দেহত্যাগ, একেই মৃত্যু বলে। এরূপে এটি জরা, এটি মরণ। ভিক্ষুগণ, একেই জরা-মৃত্যু বলে।

জন্ম-সমুদয়ে জরা-মৃত্যু সমুদয় হয়, জন্ম-নিরোধে জরা-মৃত্যু নিরোধ হয়। এই আর্য অষ্টাঙ্গিক মার্গই জরা-মৃত্যু-নিরোধগামী প্রতিপদা; যথা : সম্যক দৃষ্টি... ও সম্যক সমাধি।

ভিক্ষুগণ, যখন আর্যশ্রাবক এভাবে জরা-মৃত্যু সম্বন্ধে জানে, জরা-মৃত্যুর সমুদয় জানে, জরা-মৃত্যুর নিরোধ জানে, জরা-মৃত্যুর নিরোধগামী প্রতিপদা জানে; এটিই ধর্ম সম্বন্ধে জ্ঞান। সে এই অকালিক ধর্ম (জ্ঞানচক্ষু দ্বারা) দর্শন করে, (প্রজ্ঞা দ্বারা) জ্ঞাত হয়ে, প্রাপ্ত হয়ে, (তীক্ষন প্রজ্ঞায়) প্রবিষ্ট হয়ে অতীত, অনাগত বিষয়ে সিদ্ধান্তে পৌঁছায়-

অতীতে যে-সকল শ্রমণ বা ব্রাহ্মণ জরা-মৃত্যু অভিজ্ঞাত হয়েছিল, জরা-মৃত্যুর সমুদয় অভিজ্ঞাত হয়েছিল, জরা-মৃত্যুর নিরোধ অভিজ্ঞাত হয়েছিল, জরা-মৃত্যুর নিরোধগামী প্রতিপদা অভিজ্ঞাত হয়েছিল, তারা সবাই এভাবেই অভিজ্ঞাত হয়েছিল, যেভাবে আমি (চারি আর্যসত্যবশে) অভিজ্ঞাত হয়েছি।

ভবিষ্যতে যে-সকল শ্রমণ বা ব্রাহ্মণ জরা-মৃত্যু অভিজ্ঞাত হবে, জরা-মৃত্যুর সমুদয় অভিজ্ঞাত হবে, জরা-মৃত্যুর নিরোধ অভিজ্ঞাত হবে, জরা-মৃত্যুর নিরোধগামী প্রতিপদা অভিজ্ঞাত হবে, তারা সবাই এভাবেই অভিজ্ঞাত হবে, যেভাবে আমি (চারি আর্যসত্যবশে) অভিজ্ঞাত হয়েছি। এটি অন্বয় সম্বন্ধে জ্ঞান।[30]

ভিক্ষুগণ, ধর্মে জ্ঞান ও অন্বয়ে জ্ঞান, এই দ্বিবিধ জ্ঞান যখন আর্যশ্রাবকের পরিশুদ্ধ ও নির্মল হয়, তখন তাকে বলা হয়-দৃষ্টিসম্পন্ন (মার্গদৃষ্টিসম্পন্ন), দর্শনসম্পন্ন, এই সদ্ধর্মে আগত, এই সদ্ধর্মকে দেখে, শৈক্ষ্যজ্ঞানে (মার্গজ্ঞানে) সমন্বিত, শৈক্ষ্যবিদ্যায় (মার্গবিদ্যায়) সমন্নাগত, ধর্মস্রোতপ্রাপ্ত, আর্য-নির্বেধিকপ্রাজ্ঞ ও অমৃতদ্বার স্পর্শ করে স্থিত।

ভিক্ষুগণ, জন্ম কী?... ভব কী?... উপাদান কী?... তৃষ্ণা কী?... বেদনা কী?... স্পর্শ কী?... ষড়ায়তন কী?... নামরূপ কী?... বিজ্ঞান কী?... সংস্কার কী? সংস্কার তিন প্রকার : কায়সংস্কার, বাক্‌সংস্কার, চিত্তসংস্কার। ভিক্ষুগণ, এগুলোকে সংস্কার বলে।

অবিদ্যা সমুদয়ে সংস্কার সমুদয় হয়, অবিদ্যা নিরোধে সংস্কার নিরোধ হয়। এই আর্য অষ্টাঙ্গিক মার্গই সংস্কার-নিরোধগামী প্রতিপদা; যথা : সম্যক দৃষ্টি... ও সম্যক সমাধি।

ভিক্ষুগণ, যখন আর্যশ্রাবক এভাবে সংস্কার সম্বন্ধে জানে, সংস্কারের সমুদয় জানে, সংস্কারের নিরোধ জানে, সংস্কারের নিরোধগামী প্রতিপদা জানে; এটিই ধর্ম সম্বন্ধে জ্ঞান। সে এই অকালিক ধর্ম (জ্ঞানচক্ষু দ্বারা) দর্শন করে, (প্রজ্ঞা দ্বারা) জ্ঞাত হয়ে, প্রাপ্ত হয়ে, (তীক্ষন প্রজ্ঞায়) প্রবিষ্ট হয়ে অতীত, অনাগত বিষয়ে সিদ্ধান্তে পৌঁছায়-

অতীতে যে-সকল শ্রমণ বা ব্রাহ্মণ সংস্কার অভিজ্ঞাত হয়েছিল, সংস্কারের সমুদয় অভিজ্ঞাত হয়েছিল, সংস্কারের নিরোধ অভিজ্ঞাত হয়েছিল, সংস্কারের নিরোধগামী প্রতিপদা অভিজ্ঞাত হয়েছিল, তারা সবাই এভাবেই অভিজ্ঞাত হয়েছিল, যেভাবে আমি (চারি আর্যসত্যবশে) অভিজ্ঞাত হয়েছি।

ভবিষ্যতে যে-সকল শ্রমণ বা ব্রাহ্মণ সংস্কার অভিজ্ঞাত হবে, সংস্কারের সমুদয় অভিজ্ঞাত হবে, সংস্কারের নিরোধ অভিজ্ঞাত হবে, সংস্কারের নিরোধগামী প্রতিপদা অভিজ্ঞাত হবে, তারা সবাই এভাবেই অভিজ্ঞাত হবে, যেভাবে আমি (চারি আর্যসত্যবশে) অভিজ্ঞাত হয়েছি। এটি অন্বয় সম্বন্ধে জ্ঞান।

ভিক্ষুগণ, ধর্মে জ্ঞান ও অন্বয়ে জ্ঞান, এই দ্বিবিধ জ্ঞান যখন আর্যশ্রাবকের পরিশুদ্ধ ও নির্মল হয়, তখন তাকে বলা হয়-দৃষ্টিসম্পন্ন (মার্গদৃষ্টিসম্পন্ন), দর্শনসম্পন্ন, এই সদ্ধর্মে আগত, এই সদ্ধর্মকে দেখে, শৈক্ষ্যজ্ঞানে (মার্গজ্ঞানে) সমন্বিত, শৈক্ষ্যবিদ্যায় (মার্গবিদ্যায়) সমন্নাগত, ধর্মস্রোতপ্রাপ্ত, আর্য-নির্বেধিকপ্রাজ্ঞ ও অমৃতদ্বার স্পর্শ করে স্থিত।’ তৃতীয় সূত্র।

৪. দ্বিতীয় জ্ঞানবস্তু সূত্র
৩৪. ভগবান শ্রাবস্তীতে অবস্থান করছিলেন... ‘হে ভিক্ষুগণ, আমি তোমাদের সাতাত্তর প্রকার জ্ঞানবস্তু বিষয়ে দেশনা করব, তোমরা তা শোন, উত্তমরূপে মনোযোগ দাও, আমি ভাষণ করছি।’ ‘ভন্তে, তা-ই হোক’ বলে সেই ভিক্ষুগণ ভগবানকে প্রতিশ্রুতি দিলেন। ভগবান বললেন :

“ভিক্ষুগণ, সাতাত্তর প্রকার জ্ঞানবস্তু কী কী? ‘জন্মের কারণে জরা-মৃত্যু’ সম্বন্ধে জ্ঞান, ‘জন্ম না থাকলে জরা-মৃত্যু থাকে না’ সম্বন্ধে জ্ঞান; ‘অতীতে জন্মের কারণে জরা-মৃত্যু’ সম্বন্ধে জ্ঞান, ‘জন্ম না থাকলে জরা-মৃত্যু থাকে না’ সম্বন্ধে জ্ঞান; ‘অভিষ্যতে জন্মের কারণে জরা-মৃত্যু’ সম্বন্ধে জ্ঞান, ‘জন্ম না থাকলে জরা-মৃত্যু থাকে না’ সম্বন্ধে জ্ঞান; যা ধর্মস্থিতিজ্ঞান তা-ই ক্ষয়ধর্মী-ব্যায়ধর্মী-বিরাগধর্মী-নিরোধধর্মীজ্ঞান।

‘ভবের কারণে জন্ম’ সম্বন্ধে জ্ঞান... ‘উপাদানের কারণে ভব’ সম্বন্ধে জ্ঞান... ‘তৃষ্ণার কারণে উপাদান’ সম্বন্ধে জ্ঞান... ‘বেদনার কারণে তৃষ্ণা’ সম্বন্ধে জ্ঞান... ‘স্পর্শের কারণে বেদনা’ সম্বন্ধে জ্ঞান... ‘ষড়ায়তনের কারণে স্পর্শ’ সম্বন্ধে জ্ঞান... ‘নামরূপের কারণে ষড়ায়তন’ সম্বন্ধে জ্ঞান... ‘বিজ্ঞানের কারণে নামরূপ’ সম্বন্ধে জ্ঞান... ‘সংস্কারের কারণে বিজ্ঞান’ সম্বন্ধে জ্ঞান... ; ‘অবিদ্যার কারণে সংস্কার’ সম্বন্ধে জ্ঞান, ‘অবিদ্যা না থাকলে সংস্কার থাকে না’ সম্বন্ধে জ্ঞান; ‘অতীতে অবিদ্যার কারণে সংস্কার’ সম্বন্ধে জ্ঞান, ‘অবিদ্যা না থাকলে সংস্কার থাকে না’ সম্বন্ধে জ্ঞান; ‘অভিষ্যতে অবিদ্যার কারণে সংস্কার’ সম্বন্ধে জ্ঞান, ‘অবিদ্যা না থাকলে সংস্কার থাকে না’ সম্বন্ধে জ্ঞান; যা ধর্মস্থিতিজ্ঞান তা-ই ক্ষয়ধর্মী-ব্যায়ধর্মী-বিরাগধর্মী-নিরোধধর্মীজ্ঞান। ভিক্ষুগণ, এগুলোকেই সাতাত্তর প্রকার জ্ঞানবস্তু বলে।” চতুর্থ সূত্র।

৫. অবিদ্যা-প্রত্যয় সূত্র
৩৫. একসময় ভগবান শ্রাবস্তীতে অবস্থান করছিলেন... ‘হে ভিক্ষুগণ, অবিদ্যার প্রত্যয়ে সংস্কার, সংস্কারের প্রত্যয়ে বিজ্ঞান... এভাবে সমস্ত দুঃখস্কন্ধের সমুদয় হয়।’ ভগবান এরূপ বললে জনৈক ভিক্ষু ভগবানকে বললেন, “‘ভন্তে, জরা-মৃত্যু কী, জরা-মৃত্যু কার?’ ভগবান বললেন, ‘প্রশ্নটি যুক্তিসঙ্গত হয়নি’; যেই ভিক্ষু ‘জরা-মৃত্যু কী, জরা-মৃত্যু কার?’ বলে এবং ‘জরা-মৃত্যু অন্য, জরা-মৃত্যু অন্যের’ বলে, এই উভয় বাক্যই একার্থ, ব্যঞ্জনে নানার্থ। ‘যেই জীব সেই শরীর’ এই দৃষ্টি থাকলে ব্রহ্মচর্যবাস হয় না। ‘অন্য জীব, অন্য শরীর’ এই দৃষ্টি থাকলেও ব্রহ্মচর্যবাস হয় না। ভিক্ষু, এই উভয় অন্তে উপগত না হয়ে তথাগত মধ্যম পন্থায় ধর্মদেশনা করেন, ‘জন্মের প্রত্যয়ে জরা-মৃত্যু।’

‘ভন্তে, জন্ম কী, জন্ম কার?’ ভগবান বললেন, ‘প্রশ্নটি যুক্তিসঙ্গত হয়নি’; যেই ভিক্ষু ‘জন্ম কী, জন্ম কার?’ বলে এবং ‘জন্ম অন্য, জন্ম অন্যের’ বলে, এই উভয় বাক্যই একার্থ, ব্যঞ্জনে নানার্থ। ‘যেই জীব সেই শরীর’ এই দৃষ্টি থাকলে ব্রহ্মচর্যবাস হয় না। ‘অন্য জীব, অন্য শরীর’ এই দৃষ্টি থাকলেও ব্রহ্মচর্যবাস হয় না। ভিক্ষু, এই উভয় অন্তে উপগত না হয়ে তথাগত মধ্যম পন্থায় ধর্মদেশনা করেন, ‘ভব-প্রত্যয়ে জন্ম।’

‘ভন্তে, ভব কী, ভব কার?’ ভগবান বললেন, ‘প্রশ্নটি যুক্তিসঙ্গত হয়নি’; যেই ভিক্ষু ‘ভব কী, ভব কার?’ বলে এবং ‘ভব অন্য, ভব অন্যের’ বলে, এই উভয় বাক্যই একার্থ, ব্যঞ্জনে নানার্থ। ‘যেই জীব সেই শরীর’ এই দৃষ্টি থাকলে ব্রহ্মচর্যবাস হয় না। ‘অন্য জীব, অন্য শরীর’ এই দৃষ্টি থাকলেও ব্রহ্মচর্যবাস হয় না। ভিক্ষু, এই উভয় অন্তে উপগত না হয়ে তথাগত মধ্যম পন্থায় ধর্মদেশনা করেন, ‘উপাদানের প্রত্যয়ে ভব।’... তৃষ্ণার প্রত্যয়ে উপাদান... বেদনার প্রত্যয়ে তৃষ্ণা... স্পর্শের প্রত্যয়ে বেদনা... ষড়ায়তনের প্রত্যয়ে স্পর্শ... নামরূপের প্রত্যয়ে ষড়ায়তন... বিজ্ঞানের প্রত্যয়ে নামরূপ... সংস্কারের প্রত্যয়ে বিজ্ঞান।’

‘ভন্তে, সংস্কার কী, সংস্কার কার?’ ভগবান বললেন, ‘প্রশ্নটি যুক্তিসঙ্গত হয়নি’; যেই ভিক্ষু ‘সংস্কার কী, সংস্কার কার?’ বলে এবং ‘সংস্কার অন্য, সংস্কার অন্যের’ বলে, এই উভয় বাক্যই একার্থ, ব্যঞ্জনে নানার্থ। ‘যেই জীব সেই শরীর’ এই দৃষ্টি থাকলে ব্রহ্মচর্যবাস হয় না। ‘অন্য জীব, অন্য শরীর’ এই দৃষ্টি থাকলেও ব্রহ্মচর্যবাস হয় না। ভিক্ষু, এই উভয় অন্তে উপগত না হয়ে তথাগত মধ্যম পন্থায় ধর্মদেশনা করেন, ‘অবিদ্যার প্রত্যয়ে সংস্কার।’

হে ভিক্ষু, অবিদ্যার সম্পূর্ণরূপে বিরাগ-নিরোধ হলে সেসব অভ্যাসগত, কদাচিৎ বিস্ফন্দিত[31] মিথ্যাদৃষ্টি, ‘জরা-মৃত্যু কী, জরা-মৃত্যু কার?’, ‘জরা-মৃত্যু অন্য, জরা-মৃত্যু অন্যের’, ‘যেই জীব সেই শরীর’, ‘অন্য জীব, অন্য শরীর’; এসব প্রহীন হয়, মূল উচ্ছিন্ন হয়, মস্তকছিন্ন তালবৃক্ষ সদৃশ উৎপাদিকা শক্তি রহিত হয়ে অনুৎপন্নধর্মী হয়।

ভিক্ষু, অবিদ্যার সম্পূর্ণরূপে বিরাগ-নিরোধ হলে সেসব অভ্যাসগত, কদাচিৎ বিস্ফন্দিত মিথ্যাদৃষ্টি, ‘জন্ম কী, জন্ম কার?’, ‘জন্ম অন্য, জন্ম অন্যের’, ‘যেই জীব সেই শরীর’, ‘অন্য জীব, অন্য শরীর’; এসব প্রহীন হয়, মূল উচ্ছিন্ন হয়, মস্তকছিন্ন তালবৃক্ষসদৃশ উৎপাদিকা শক্তি রহিত হয়ে অনুৎপন্নধর্মী হয়।

ভিক্ষু, অবিদ্যার সম্পূর্ণরূপে বিরাগ-নিরোধ হলে সেসব অভ্যাসগত, কদাচিৎ বিস্ফন্দিত মিথ্যাদৃষ্টি, ‘ভব কী... উপাদান কী... তৃষ্ণা কী... বেদনা কী... স্পর্শ কী... ষড়ায়তন কী... নামরূপ কী... বিজ্ঞান কী...।

ভিক্ষু, অবিদ্যার সম্পূর্ণরূপে বিরাগ-নিরোধ হলে সেসব অভ্যাসগত, কদাচিৎ বিস্ফন্দিত মিথ্যাদৃষ্টি, ‘সংস্কার কী, সংস্কার কার?’, ‘সংস্কার অন্য, সংস্কার অন্যের’, ‘যেই জীব সেই শরীর’, ‘অন্য জীব, অন্য শরীর’; এসব প্রহীন হয়, মূল উচ্ছিন্ন হয়, মস্তকছিন্ন তালবৃক্ষসদৃশ উৎপাদিকা শক্তি রহিত হয়ে অনুৎপন্নধর্মী হয়।” পঞ্চম সূত্র।

৬. দ্বিতীয় অবিদ্যা-প্রত্যয় সূত্র
৩৬. একসময় ভগবান শ্রাবস্তীতে অবস্থান করছিলেন... “হে ভিক্ষুগণ, অবিদ্যার প্রত্যয়ে সংস্কার, সংস্কারের প্রত্যয়ে বিজ্ঞান... এভাবে সমস্ত দুঃখস্কন্ধের সমুদয় হয়।

হে ভিক্ষুগণ, যে ‘জরা-মৃত্যু কী, জরা-মৃত্যু কার?’ বলে এবং ‘জরা-মৃত্যু অন্য, জরা-মৃত্যু অন্যের’ বলে, এই উভয় বাক্যই একার্থ, ব্যঞ্জনে নানার্থ। ‘যেই জীব সেই শরীর’ এই দৃষ্টি থাকলে ব্রহ্মচর্যবাস হয় না। ‘অন্য জীব, অন্য শরীর’ এই দৃষ্টি থাকলেও ব্রহ্মচর্যবাস হয় না। ভিক্ষুগণ, এই উভয় অন্তে উপগত না হয়ে তথাগত মধ্যম পন্থায় ধর্মদেশনা করেন, ‘জন্মের প্রত্যয়ে জরা-মৃত্যু।’

ভিক্ষুগণ, যে ‘জন্ম কী... ভব কী... উপাদান কী... তৃষ্ণা কী... বেদনা কী... স্পর্শ কী... ষড়ায়তন কী... নামরূপ কী... বিজ্ঞান কী... ‘সংস্কার কী, সংস্কার কার?’ বলে এবং ‘সংস্কার অন্য, সংস্কার অন্যের’ বলে, এই উভয় বাক্যই একার্থ, ব্যঞ্জনে নানার্থ। ‘যেই জীব সেই শরীর’ এই দৃষ্টি থাকলে ব্রহ্মচর্যবাস হয় না। ‘অন্য জীব, অন্য শরীর’ এই দৃষ্টি থাকলেও ব্রহ্মচর্যবাস হয় না। ভিক্ষুগণ, এই উভয় অন্তে উপগত না হয়ে তথাগত মধ্যম পন্থায় ধর্মদেশনা করেন, ‘অবিদ্যার প্রত্যয়ে সংস্কার।’

ভিক্ষুগণ, অবিদ্যার সম্পূর্ণরূপে বিরাগ-নিরোধ হলে সেসব অভ্যাসগত, কদাচিৎ বিস্ফন্দিত মিথ্যাদৃষ্টি, ‘জরা-মৃত্যু কী, জরা-মৃত্যু কার?’, ‘জরা-মৃত্যু অন্য, জরা-মৃত্যু অন্যের’, ‘যেই জীব সেই শরীর’, ‘অন্য জীব, অন্য শরীর’; এসব প্রহীন হয়, মূল উচ্ছিন্ন হয়, মস্তকছিন্ন তালবৃক্ষসদৃশ উৎপাদিকা শক্তি রহিত হয়ে অনুৎপন্নধর্মী হয়।

ভিক্ষুগণ, অবিদ্যার সম্পূর্ণরূপে বিরাগ-নিরোধ হলে সেসব অভ্যাসগত, কদাচিৎ বিস্ফন্দিত মিথ্যাদৃষ্টি, ‘জন্ম কী... ভব কী... উপাদান কী... তৃষ্ণা কী... বেদনা কী... স্পর্শ কী... ষড়ায়তন কী... নামরূপ কী... বিজ্ঞান কী... ‘সংস্কার কী, সংস্কার কার?’, ‘সংস্কার অন্য, সংস্কার অন্যের’, ‘যেই জীব সেই শরীর’, ‘অন্য জীব, অন্য শরীর’; এসব প্রহীন হয়, মূল উচ্ছিন্ন হয়, মস্তকছিন্ন তালবৃক্ষসদৃশ উৎপাদিকা শক্তি রহিত হয়ে অনুৎপন্নধর্মী হয়।” ষষ্ঠ সূত্র।

৭. তোমাদের না সূত্র
৩৭. একসময় ভগবান শ্রাবস্তীতে অবস্থান করছিলেন... “হে ভিক্ষুগণ, এই দেহ তোমাদের নয়, অন্যেরও নয়। এই দেহ পুরাতন কর্মের প্রভাবে অভিসঙ্খ্যাত (সৃষ্ট), কৃত ও বেদনীয় বলে দেখা উচিত।

ভিক্ষুগণ, তথায় শ্রুতবান আর্যশ্রাবক প্রতীত্যসমুৎপাদে উত্তমরূপে মনঃসংযোগ করেন, ‘এভাবে এটি থাকলে এটি হয়, এটির উৎপত্তিতে এটি উৎপন্ন হয়; এটি না থাকলে এটি হয় না, এটির নিরোধে এটি নিরুদ্ধ হয়; যেমন-অবিদ্যার প্রত্যয়ে সংস্কার, সংস্কারের প্রত্যয়ে বিজ্ঞান... এভাবে সমস্ত দুঃখস্কন্ধের সমুদয় হয়। অবিদ্যার সম্পূর্ণরূপে বিরাগ-নিরোধ হলে সংস্কার নিরোধ হয়, সংস্কারের নিরোধে বিজ্ঞান নিরোধ হয়... এভাবে সমস্ত দুঃখস্কন্ধের নিরোধ হয়।” সপ্তম সূত্র।

৮. চেতনা সূত্র
৩৮. শ্রাবস্তীতে উৎপত্তি। ‘হে ভিক্ষুগণ, যেই চেতনা চিন্তা করে, [32] যেই কল্পনা পরিকল্পনা করে, [33] যেই অনুশয় সুপ্ত থাকে, তা কর্মবিজ্ঞানের স্থিতির জন্য আলম্বন হয়। আলম্বন (প্রত্যয়) বিদ্যমান থাকলে কর্মবিজ্ঞানেরও প্রতিষ্ঠা হয়। কর্মবিজ্ঞান প্রতিষ্ঠিত হলে, বর্ধিত হলে ভবিষ্যৎ পুনর্জন্মের উৎপত্তি হয়। ভবিষ্যৎ পুনর্জন্মের উৎপত্তি বিদ্যমান থাকলে জন্ম, জরা-মৃত্যু, শোক-পরিদেবন-দুঃখ-দৌর্মনস্য-উপায়াস উৎপন্ন হয়। এভাবে সমস্ত দুঃখস্কন্ধের সমুদয় হয়।

ভিক্ষুগণ, (ত্রিভূমিক চেতনা দ্বারা) চিন্তা না করে ও (তৃষ্ণাদৃষ্টিগত কল্পনায়) কল্পনা না করে শুধু অনুশয় সুপ্ত থাকলেও তা বিজ্ঞানস্থিতির জন্য আলম্বন হয়। আলম্বন (প্রত্যয়) বিদ্যমান থাকলে কর্মবিজ্ঞানেরও প্রতিষ্ঠা হয়। কর্মবিজ্ঞান প্রতিষ্ঠিত হলে, বর্ধিত হলে ভবিষ্যৎ পুনর্জন্মের উৎপত্তি হয়। ভবিষ্যৎ পুনর্জন্মের উৎপত্তি বিদ্যমান থাকলে জন্ম, জরা-মৃত্যু, শোক-পরিদেবন-দুঃখ-দৌর্মনস্য-উপায়াস উৎপন্ন হয়। এভাবে সমস্ত দুঃখস্কন্ধের সমুদয় হয়।

ভিক্ষুগণ, যখন (ত্রিভূমিক চেতনা দ্বারা) চিন্তা না করে, (তৃষ্ণাদৃষ্টিগত কল্পনায়) কল্পনা না করে এবং অনুশয় সুপ্ত না থাকলে তা বিজ্ঞানস্থিতির জন্য আলম্বন হয় না। আলম্বন (প্রত্যয়) বিদ্যমান না থাকলে কর্মবিজ্ঞানেরও প্রতিষ্ঠা হয় না। কর্মবিজ্ঞান প্রতিষ্ঠিত না হলে, বর্ধিত না হলে ভবিষ্যৎ পুনর্জন্মেরও উৎপত্তি হয় না। ভবিষ্যৎ পুনর্জন্মের উৎপত্তি বিদ্যমান না থাকলে জন্ম, জরা-মৃত্যু, শোক-পরিদেবন-দুঃখ-দৌর্মনস্য-উপায়াস নিরুদ্ধ হয়। এভাবে সমস্ত দুঃখস্কন্ধের নিরোধ হয়।’ অষ্টম সূত্র।

৯. দ্বিতীয় চেতনা সূত্র
৩৯. একসময় ভগবান শ্রাবস্তীতে অবস্থান করছিলেন... “হে ভিক্ষুগণ, যেই চেতনা চিন্তা করে, যেই কল্পনা পরিকল্পনা করে, যেই অনুশয় সুপ্ত থাকে, তা কর্মবিজ্ঞানের স্থিতির জন্য আলম্বন হয়। আলম্বন (প্রত্যয়) বিদ্যমান থাকলে কর্মবিজ্ঞানেরও প্রতিষ্ঠা হয়। কর্মবিজ্ঞান প্রতিষ্ঠিত হলে, বর্ধিত হলে নামরূপের সৃষ্টি হয়। নামরূপের প্রত্যয়ে ষড়ায়তন, ষড়ায়তনের প্রত্যয়ে স্পর্শ, স্পর্শের প্রত্যয়ে বেদনা, বেদনার প্রত্যয়ে তৃষ্ণা, তৃষ্ণার প্রত্যয়ে উপাদান, উপাদানের প্রত্যয়ে ভব, ভবের প্রত্যয়ে জন্ম, জন্মের প্রত্যয়ে জরা-মৃত্যু, শোক-পরিদেবন-দুঃখ-দৌর্মনস্য-উপায়াস উৎপন্ন হয়। এভাবে সমস্ত দুঃখস্কন্ধের সমুদয় হয়।

ভিক্ষুগণ, (ত্রিভূমিক চেতনা দ্বারা) চিন্তা না করে ও (তৃষ্ণাদৃষ্টিগত কল্পনায়) কল্পনা না করে শুধু অনুশয় সুপ্ত থাকলেও তা বিজ্ঞানস্থিতির জন্য আলম্বন হয়। আলম্বন (প্রত্যয়) বিদ্যমান থাকলে কর্মবিজ্ঞানেরও প্রতিষ্ঠা হয়। কর্মবিজ্ঞান প্রতিষ্ঠিত হলে, বর্ধিত হলে নামরূপেরও সৃষ্টি হয়। নামরূপের প্রত্যয়ে ষড়ায়তন... এভাবে সমস্ত দুঃখস্কন্ধের সমুদয় হয়।

ভিক্ষুগণ, যখন (ত্রিভূমিক চেতনা দ্বারা) চিন্তা না করে, (তৃষ্ণাদৃষ্টিগত কল্পনায়) কল্পনা না করে এবং অনুশয় সুপ্ত না থাকলে তা বিজ্ঞানস্থিতির জন্য আলম্বন হয় না। আলম্বন (প্রত্যয়) বিদ্যমান না থাকলে কর্মবিজ্ঞানেরও প্রতিষ্ঠা হয় না। কর্মবিজ্ঞান প্রতিষ্ঠিত না হলে, বর্ধিত না হলে নামরূপেরও সৃষ্টি হয় না। নামরূপের নিরোধ হলে ষড়ায়তন নিরোধ হয়... এভাবে সমস্ত দুঃখস্কন্ধের নিরোধ হয়।’ নবম সূত্র।

১০. দ্বিতীয় চেতনা সূত্র
৪০. একসময় ভগবান শ্রাবস্তীতে অবস্থান করছিলেন... “হে ভিক্ষুগণ, যেই চেতনা চিন্তা করে, যেই কল্পনা পরিকল্পনা করে, যেই অনুশয় সুপ্ত থাকে, তা কর্মবিজ্ঞানের স্থিতির জন্য আলম্বন হয়। আলম্বন (প্রত্যয়) বিদ্যমান থাকলে কর্মবিজ্ঞানেরও প্রতিষ্ঠা হয়। কর্মবিজ্ঞান প্রতিষ্ঠিত হলে, বর্ধিত হলে নতি[34] বা তৃষ্ণা উৎপন্ন হয়। তৃষ্ণা থাকলে আগতিতে (পুনর্জন্মে) গতি হয়। আগতি-গতির বিদ্যমানে চ্যুতি-উৎপত্তি হয়। চ্যুতি-উৎপত্তি থাকলে ভবিষ্যতে জন্ম-জরা-মৃত্যু, শোক-পরিদেবন-দুঃখ-দৌর্মনস্য-উপায়াস উৎপন্ন হয়। এভাবে সমস্ত দুঃখস্কন্ধের সমুদয় হয়।

ভিক্ষুগণ, (ত্রিভূমিক চেতনা দ্বারা) চিন্তা না করে ও (তৃষ্ণাদৃষ্টিগত কল্পনায়) কল্পনা না করে শুধু অনুশয় সুপ্ত থাকলেও তা বিজ্ঞানস্থিতির জন্য আলম্বন হয়। আলম্বন (প্রত্যয়) বিদ্যমান থাকলে কর্মবিজ্ঞানেরও প্রতিষ্ঠা হয়। কর্মবিজ্ঞান প্রতিষ্ঠিত হলে, বর্ধিত হলে নতি বা তৃষ্ণা উৎপন্ন হয়। তৃষ্ণা থাকলে আগতিতে (পুনর্জন্মে) গতি হয়। আগতি-গতির বিদ্যমানে চ্যুতি-উৎপত্তি হয়। চ্যুতি-উৎপত্তি থাকলে ভবিষ্যতে জন্ম-জরা-মৃত্যু, শোক-পরিদেবন-দুঃখ-দৌর্মনস্য-উপায়াস উৎপন্ন হয়। এভাবে সমস্ত দুঃখস্কন্ধের সমুদয় হয়।

ভিক্ষুগণ, যখন (ত্রিভূমিক চেতনা দ্বারা) চিন্তা না করে, (তৃষ্ণাদৃষ্টিগত কল্পনায়) কল্পনা না করে এবং অনুশয় সুপ্ত না থাকলে তা বিজ্ঞানস্থিতির জন্য আলম্বন হয় না। আলম্বন (প্রত্যয়) বিদ্যমান না থাকলে কর্মবিজ্ঞানেরও প্রতিষ্ঠা হয় না। কর্মবিজ্ঞান প্রতিষ্ঠিত না হলে, বর্ধিত না হলে নতি বা তৃষ্ণাও উৎপন্ন হয় না। তৃষ্ণা না থাকলে আগতিতে (পুনর্জন্মে) গতি হয় না। আগতি-গতির অবিদ্যমানে চ্যুতি-উৎপত্তি হয় না। চ্যুতি-উৎপত্তি না থাকলে ভবিষ্যতে জন্ম-জরা-মৃত্যু, শোক-পরিদেবন-দুঃখ-দৌর্মনস্য-উপায়াস নিরুদ্ধ হয়। এভাবে সমস্ত দুঃখস্কন্ধের নিরোধ হয়।’ দশম সূত্র।

কলার ক্ষত্রিয় বর্গ চতুর্থ।

স্মারক-গাথা :

ভূত, কলার ক্ষত্রিয় আর জ্ঞানবস্তুদ্বয়,

দুই অবিদ্যা-প্রত্যয়, তুমি না, চেতনাত্রয়।


 

৫. গৃহপতি বর্গ
১. পঞ্চ বৈরিতা-ভয় সূত্র
৪১. ভগবান শ্রাবস্তীতে অবস্থান করছিলেন। অতঃপর অনাথপিণ্ডিক গৃহপতি ভগবানের কাছে উপস্থিত হয়ে ভগবানকে অভিবাদনপূর্বক একান্তে উপবেশন করলেন। একান্তে উপবিষ্ট অনাথপিণ্ডিক গৃহপতি ভগবানকে বললেন :

“হে গৃহপতি, যখন আর্যশ্রাবকের পঞ্চ ভয়-বৈরিতা উপশম হয়, চারটি স্রোতাপত্তি অঙ্গে সমন্নাগত হয়, আর্যনীতি প্রজ্ঞা দ্বারা সুদৃষ্ট ও উত্তমরূপে প্রতিবিদ্ধ (বা উপলব্ধ) হয়, তখন সে ইচ্ছা করলে নিজেই নিজেকে বলতে পারে, ‘আমার নিরয় ক্ষীণ হয়েছে, তির্যকযোনি ক্ষীণ হয়েছে, প্রেতবিষয় ক্ষীণ হয়েছে, অপায়-দুর্গতি-বিনিপাত ক্ষীণ হয়েছে; আমি স্রোতাপন্ন, অবিনিপাতধর্মী, নিয়ত সম্বোধিপরায়ণ।’

কোন পঞ্চ ভয়-বৈরিতা উপশম হয়? গৃহপতি, যেই প্রাণিহত্যাকারী প্রাণিহত্যার কারণে ইহজীবনে ভয়-বৈরিতার জন্ম দেয়, পরলোকে ভয়-বৈরিতার জন্ম দেয়, চৈতসিক দুঃখ, দৌর্মনস্য অনুভব করে; প্রাণিহত্যা হতে প্রতিবিরত ব্যক্তির এরূপ ভয়-বৈরিতার উপশম হয়।

গৃহপতি, যেই চুরিকর্মকারী চুরিকর্মের কারণে ইহজীবনে ভয়-বৈরিতার জন্ম দেয়, পরলোকে ভয়-বৈরিতার জন্ম দেয়, চৈতসিক দুঃখ, দৌর্মনস্য অনুভব করে; চুরিকর্ম হতে প্রতিবিরত ব্যক্তির এরূপ ভয়-বৈরিতার উপশম হয়।

গৃহপতি, যেই মিথ্যাকামাচারকারী মিথ্যাকামাচারের কারণে ইহজীবনে ভয়-বৈরিতার জন্ম দেয়, পরলোকে ভয়-বৈরিতার জন্ম দেয়, চৈতসিক দুঃখ, দৌর্মনস্য অনুভব করে; মিথ্যাকামাচার হতে প্রতিবিরত ব্যক্তির এরূপ ভয়-বৈরিতার উপশম হয়।

গৃহপতি, যেই মিথ্যা ভাষণকারী মিথ্যা কথা বলার কারণে ইহজীবনে ভয়-বৈরিতার জন্ম দেয়, পরলোকে ভয়-বৈরিতার জন্ম দেয়, চৈতসিক দুঃখ, দৌর্মনস্য অনুভব করে; মিথ্যাভাষণ হতে প্রতিবিরত ব্যক্তির এরূপ ভয়-বৈরিতার উপশম হয়।

গৃহপতি, যেই সুরাজাতীয় মাদকদ্রব্য সেবনকারী সুরাজাতীয় মাদকদ্রব্য সেবনের কারণে ইহজীবনে ভয়-বৈরিতার জন্ম দেয়, পরলোকে ভয়-বৈরিতার জন্ম দেয়, চৈতসিক দুঃখ, দৌর্মনস্য অনুভব করে; সুরাজাতীয় মাদকদ্রব্য সেবন হতে প্রতিবিরত ব্যক্তির এরূপ ভয়-বৈরিতার উপশম হয়। এই পাঁচ প্রকার ভয়-বৈরিতার উপশম হয়।

কোন চার প্রকার স্রোতাপত্তি অঙ্গে সমন্নাগত হয়? গৃহপতি, এ জগতে আর্যশ্রাবক বুদ্ধের প্রতি অবিচল প্রসাদসম্পন্ন হয় : ‘ইনি সেই ভগবান, অর্হৎ, সম্যকসম্বুদ্ধ, বিদ্যাচরণসম্পন্ন, সুগত, লোকজ্ঞ, অনুত্তর পুরুষদমনকারী সারথি, দেব-মানবের শাস্তা, বুদ্ধ ভগবান।’

ধর্মের প্রতি অবিচল প্রসাদসম্পন্ন হয় : ‘ভগবানের ধর্ম সুব্যাখ্যাত, সন্দৃষ্টিক, অকালিক, এসে দেখার যোগ্য, নির্বাণে উপনয়নকারী, এবং বিজ্ঞজন কর্তৃক জ্ঞাতব্য।’

সংঘের প্রতিও অবিচল প্রসাদসম্পন্ন হয় : ‘ভগবানের শ্রাবকসংঘ সুপথে প্রতিপন্ন, ঋজুপথে প্রতিপন্ন, ন্যায় বা নির্বাণপথে প্রতিপন্ন, সমীচিনপথে প্রতিপন্ন, ভগবানের শ্রাবকসংঘ যুগ্ম হিসেবে চারি যুগ্ম এবং পুদ্গল হিসেবে অষ্ট আর্যপুদ্গল, ভগবানের এই শ্রাবকসংঘ চারি প্রত্যয় দান-আহুতি লাভের যোগ্য, আতিথেয়তা লাভের যোগ্য, দক্ষিণারযোগ্য, অঞ্জলিকরণীয় এবং জগতের অনুত্তর পুণ্যক্ষেত্র।’

সে আর্যপ্রশংসিত অখণ্ড, নিশ্চিদ্র, নিখুঁত, নিষ্কলঙ্ক, বিমুক্তিতে উপনীতকারী, বিজ্ঞকর্তৃক প্রশংসিত, অদূষিত এবং সমাধি লাভে সহায়ক শীলে বিভূষিত হয়।’ এই চারটি স্রোতাপত্তি অঙ্গে সমন্নাগত (বা সমৃদ্ধ) হয়।

কোন আর্যনীতি প্রজ্ঞা দ্বারা সুদৃষ্ট ও উত্তমরূপে প্রতিবিদ্ধ (বা উপলব্ধ) হয়? গৃহপতি, এ জগতে আর্যশ্রাবক প্রতীত্যসমুৎপাদ-নীতিতে উত্তমরূপে মনোযোগ দেয়, ‘এটি থাকলে এটি হয়, এটি না থাকলে এটি হয় না; এটির উৎপত্তিতে এটি উৎপন্ন হয়, এটির নিরোধে এটি নিরুদ্ধ হয়। যেমন : অবিদ্যার প্রত্যয়ে সংস্কার, সংস্কারের প্রত্যয়ে বিজ্ঞান... এভাবে সমস্ত দুঃখস্কন্ধের সমুদয় হয়। অবিদ্যার সম্পূর্ণরূপে বিরাগ-নিরোধ হলে সংস্কার নিরোধ হয়, সংস্কারনিরোধে বিজ্ঞান নিরোধ হয়... এভাবে সমস্ত দুঃখস্কন্ধের নিরোধ হয়। এই আর্যনীতি প্রজ্ঞা দ্বারা সুদৃষ্ট ও উত্তমরূপে প্রতিবিদ্ধ হয়।

গৃহপতি, যখন আর্যশ্রাবকের এই পঞ্চ ভয়-বৈরিতা উপশম হয়, চারটি স্রোতাপত্তি অঙ্গে সমন্নাগত হয়, আর্যনীতি প্রজ্ঞা দ্বারা সুদৃষ্ট ও উত্তমরূপে প্রতিবিদ্ধ (বা উপলব্ধ) হয়, তখন সে ইচ্ছা করলে নিজেই নিজেকে বলতে পারে, ‘আমার নিরয় ক্ষীণ হয়েছে, তির্যকযোনি ক্ষীণ হয়েছে, প্রেতবিষয় ক্ষীণ হয়েছে, অপায়-দুর্গতি-বিনিপাত ক্ষীণ হয়েছে; আমি স্রোতাপন্ন, অবিনিপাতধর্মী, নিয়ত সম্বোধিপরায়ণ।’” প্রথম সূত্র।

২. দ্বিতীয় পঞ্চ বৈরিতা-ভয় সূত্র
৪২. ভগবান শ্রাবস্তীতে অবস্থান করছিলেন... “হে ভিক্ষুগণ, যখন আর্যশ্রাবকের পঞ্চ ভয়-বৈরিতা উপশম হয়, চারটি স্রোতাপত্তি অঙ্গে সমন্নাগত হয়, আর্যনীতি প্রজ্ঞা দ্বারা সুদৃষ্ট ও উত্তমরূপে প্রতিবিদ্ধ (বা উপলব্ধ) হয়, তখন সে ইচ্ছা করলে নিজেই নিজেকে বলতে পারে, ‘আমার নিরয় ক্ষীণ হয়েছে, তির্যকযোনি ক্ষীণ হয়েছে, প্রেতবিষয় ক্ষীণ হয়েছে, অপায়-দুর্গতি-বিনিপাত ক্ষীণ হয়েছে; আমি স্রোতাপন্ন, অবিনিপাতধর্মী, নিয়ত সম্বোধিপরায়ণ।’

কোন পঞ্চ ভয়-বৈরিতা উপশম হয়? ভিক্ষুগণ, যেই প্রাণিহত্যাকারী... যেই চুরিকর্মকারী... যেই মিথ্যাকামাচারকারী... যেই মিথ্যা ভাষণকারী... যেই সুরাজাতীয় মাদকদ্রব্য সেবনকারী... এই পাঁচ প্রকার ভয়-বৈরিতার উপশম হয়।

কোন চার প্রকার স্রোতাপত্তি অঙ্গে সমন্নাগত হয়? ভিক্ষুগণ, এ জগতে আর্যশ্রাবক বুদ্ধের প্রতি... ধর্মের প্রতি... সংঘের প্রতি... সে আর্যপ্রশংসিত অখণ্ড, নিশ্চিদ্র, নিখুঁত, নিষ্কলঙ্ক, বিমুক্তিতে উপনীতকারী, বিজ্ঞকর্তৃক প্রশংসিত, অদূষিত এবং সমাধি লাভে সহায়ক শীলে বিভূষিত হয়।’ এই চারটি স্রোতাপত্তি অঙ্গে সমন্নাগত (বা সমৃদ্ধ) হয়।

কোন আর্যনীতি প্রজ্ঞা দ্বারা সুদৃষ্ট ও উত্তমরূপে প্রতিবিদ্ধ (বা উপলব্ধ) হয়? ভিক্ষুগণ, এ জগতে আর্যশ্রাবক প্রতীত্যসমুৎপাদ-নীতিতে উত্তমরূপে মনোযোগ দেয়... এই আর্যনীতি প্রজ্ঞা দ্বারা সুদৃষ্ট ও উত্তমরূপে প্রতিবিদ্ধ হয়।

ভিক্ষুগণ, যখন আর্যশ্রাবকের এই পঞ্চ ভয়-বৈরিতা উপশম হয়, চারটি স্রোতাপত্তি অঙ্গে সমন্নাগত হয়, আর্যনীতি প্রজ্ঞা দ্বারা সুদৃষ্ট ও উত্তমরূপে প্রতিবিদ্ধ (বা উপলব্ধ) হয়, তখন সে ইচ্ছা করলে নিজেই নিজেকে বলতে পারে, ‘আমার নিরয় ক্ষীণ হয়েছে, তির্যকযোনি ক্ষীণ হয়েছে, প্রেতবিষয় ক্ষীণ হয়েছে, অপায়-দুর্গতি-বিনিপাত ক্ষীণ হয়েছে; আমি স্রোতাপন্ন, অবিনিপাতধর্মী, নিয়ত সম্বোধিপরায়ণ।’” দ্বিতীয় সূত্র।

৩. দুঃখ সূত্র
৪৩. একসময় ভগবান শ্রাবস্তীতে অবস্থান করছিলেন... ‘হে ভিক্ষুগণ, আমি দুঃখের সমুদয় ও দুঃখের অস্তগমন বা ধ্বংস সম্বন্ধে দেশনা করব। তা তোমরা শোন, উত্তমরূপে মনোযোগ দাও, আমি ভাষণ করছি।’ ‘হ্যাঁ ভন্তে,’ বলে সেই ভিক্ষুগণ ভগবানকে প্রতিশ্রুতি দিলেন। তখন ভগবান বললেন :

‘ভিক্ষুগণ, দুঃখের সমুদয় কী? চক্ষু ও রূপের প্রত্যয়ে চক্ষুবিজ্ঞান উৎপন্ন হয়। এই তিনটির সঙ্গতি বা মিলনেই স্পর্শ হয়। স্পর্শের প্রত্যয়ে বেদনা, বেদনার প্রত্যয়ে তৃষ্ণা। ভিক্ষুগণ, এটিই দুঃখের সমুদয়।

শ্রোত্র ও শব্দের প্রত্যয়ে শ্রোত্রবিজ্ঞান উৎপন্ন হয়... ঘ্রাণ ও গন্ধ প্রত্যয়ে... জিহ্বা ও রসের প্রত্যয়ে... কায় ও স্প্রষ্টব্যের প্রত্যয়ে... মন ও ধর্মের প্রত্যয়ে মনোবিজ্ঞান উৎপন্ন হয়। এই তিনটির সঙ্গতি বা মিলনেই স্পর্শ হয়। স্পর্শের প্রত্যয়ে বেদনা, বেদনার প্রত্যয়ে তৃষ্ণা। ভিক্ষুগণ, এটিই দুঃখের সমুদয়।

ভিক্ষুগণ, দুঃখের অস্তগমন কী? চক্ষু ও রূপের প্রত্যয়ে চক্ষুবিজ্ঞান উৎপন্ন হয়। এই তিনটির সঙ্গতি বা মিলনেই স্পর্শ হয়। স্পর্শের প্রত্যয়ে বেদনা, বেদনার প্রত্যয়ে তৃষ্ণা। সেই তৃষ্ণার সম্পূর্ণরূপে বিরাগ-নিরোধ হলে উপাদান নিরোধ হয়, উপাদান নিরোধ হলে ভব নিরোধ হয়, ভব নিরোধ হলে জন্ম নিরোধ হয়, জন্ম নিরোধ হলে জরা-মৃত্যু, শোক-পরিদেবন-দুঃখ-দৌর্মনস্য-উপায়াস নিরুদ্ধ হয়। এভাবে সমস্ত দুঃখস্কন্ধের নিরোধ হয়। ভিক্ষুগণ, এটিই দুঃখের অস্তগমন।

শ্রোত্র ও শব্দের প্রত্যয়ে শ্রোত্রবিজ্ঞান উৎপন্ন হয়... ঘ্রাণ ও গন্ধ প্রত্যয়ে... জিহ্বা ও রসের প্রত্যয়ে... কায় ও স্প্রষ্টব্যের প্রত্যয়ে... মন ও ধর্মের প্রত্যয়ে মনোবিজ্ঞান উৎপন্ন হয়। এই তিনটির সঙ্গতি বা মিলনেই স্পর্শ হয়। স্পর্শের প্রত্যয়ে বেদনা, বেদনার প্রত্যয়ে তৃষ্ণা। সেই তৃষ্ণার সম্পূর্ণরূপে বিরাগ-নিরোধ হলে উপাদান নিরোধ হয়, উপাদান নিরোধ হলে ভব নিরোধ হয়, ভব নিরোধ হলে জন্ম নিরোধ হয়, জন্ম নিরোধ হলে জরা-মৃত্যু, শোক-পরিদেবন-দুঃখ-দৌর্মনস্য-উপায়াস নিরুদ্ধ হয়। এভাবে সমস্ত দুঃখস্কন্ধের নিরোধ হয়। ভিক্ষুগণ, এটিই দুঃখের অস্তগমন।’ তৃতীয় সূত্র।

৪. লোক সূত্র
৪৪. একসময় ভগবান শ্রাবস্তীতে অবস্থান করছিলেন... ‘হে ভিক্ষুগণ, আমি লোক বা জগতের সমুদয় ও বিলয় সম্বন্ধে দেশনা করব। তা তোমরা শোন, উত্তমরূপে মনোযোগ দাও, আমি ভাষণ করছি।’ ‘হ্যাঁ ভন্তে,’ বলে সেই ভিক্ষুগণ ভগবানকে প্রতিশ্রুতি দিলেন। তখন ভগবান বললেন :

‘হে ভিক্ষুগণ, লোকের সমুদয় কী? চক্ষু ও রূপের প্রত্যয়ে চক্ষুবিজ্ঞান উৎপন্ন হয়। এই তিনটির সঙ্গতি বা মিলনেই স্পর্শ হয়। স্পর্শের প্রত্যয়ে বেদনা, বেদনার প্রত্যয়ে তৃষ্ণা, তৃষ্ণার প্রত্যয়ে উপাদান, উপাদানের প্রত্যয়ে ভব, ভবের প্রত্যয়ে জন্ম, জন্মের প্রত্যয়ে জরা-মৃত্যু, শোক-পরিদেবন-দুঃখ-দৌর্মনস্য-উপায়াস উৎপন্ন হয়। ভিক্ষুগণ, এটিই লোকের সমুদয়।

শ্রোত্র ও শব্দের প্রত্যয়ে শ্রোত্রবিজ্ঞান উৎপন্ন হয়... ঘ্রাণ ও গন্ধ প্রত্যয়ে... জিহ্বা ও রসের প্রত্যয়ে... কায় ও স্প্রষ্টব্যের প্রত্যয়ে... মন ও ধর্মের প্রত্যয়ে মনোবিজ্ঞান উৎপন্ন হয়। এই তিনটির সঙ্গতি বা মিলনেই স্পর্শ হয়। স্পর্শের প্রত্যয়ে বেদনা... জন্মের প্রত্যয়ে জরা-মৃত্যু, শোক-পরিদেবন-দুঃখ-দৌর্মনস্য-উপায়াস উৎপন্ন হয়। ভিক্ষুগণ, এটিই লোকের সমুদয়।

ভিক্ষুগণ, লোকের বিলয় কী? চক্ষু ও রূপের প্রত্যয়ে চক্ষুবিজ্ঞান উৎপন্ন হয়। এই তিনটির সঙ্গতি বা মিলনেই স্পর্শ হয়। স্পর্শের প্রত্যয়ে বেদনা, বেদনার প্রত্যয়ে তৃষ্ণা। সেই তৃষ্ণার সম্পূর্ণরূপে বিরাগ-নিরোধ হলে উপাদান নিরোধ হয়, উপাদান নিরোধ হলে ভব নিরোধ হয়... এভাবে সমস্ত দুঃখস্কন্ধের নিরোধ হয়। ভিক্ষুগণ, এটিই লোকের বিলয়।

শ্রোত্র ও শব্দের প্রত্যয়ে শ্রোত্রবিজ্ঞান উৎপন্ন হয়... ঘ্রাণ ও গন্ধ প্রত্যয়ে... জিহ্বা ও রসের প্রত্যয়ে... কায় ও স্প্রষ্টব্যের প্রত্যয়ে... মন ও ধর্মের প্রত্যয়ে মনোবিজ্ঞান উৎপন্ন হয়। এই তিনটির সঙ্গতি বা মিলনেই স্পর্শ হয়। স্পর্শের প্রত্যয়ে বেদনা, বেদনার প্রত্যয়ে তৃষ্ণা। সেই তৃষ্ণার সম্পূর্ণরূপে বিরাগ-নিরোধ হলে উপাদান নিরোধ হয়, উপাদান নিরোধ হলে ভব নিরোধ হয়... এভাবে সমস্ত দুঃখস্কন্ধের নিরোধ হয়। ভিক্ষুগণ, এটিই লোকের বিলয়।’ চতুর্থ সূত্র।

৫. জ্ঞাতিক সূত্র
৪৫. আমি এরূপ শুনেছি। একসময় ভগবান জ্ঞাতিকে[35] অবস্থান করছিলেন গিঞ্জকাবসথে।[36] অতঃপর ভগবান নির্জনতা হতে উঠে এই ধর্মপর্যায় ভাষণ করলেন :

‘চক্ষু ও রূপের প্রত্যয়ে চক্ষুবিজ্ঞান উৎপন্ন হয়। এই তিনটির সঙ্গতি বা মিলনেই স্পর্শ হয়। স্পর্শের প্রত্যয়ে বেদনা, বেদনার প্রত্যয়ে তৃষ্ণা, তৃষ্ণার প্রত্যয়ে উপাদান... এভাবে সমস্ত দুঃখস্কন্ধের সমুদয় হয়।

শ্রোত্র ও শব্দের প্রত্যয়ে... ঘ্রাণ ও গন্ধ প্রত্যয়ে... জিহ্বা ও রসের প্রত্যয়ে... কায় ও স্প্রষ্টব্যের প্রত্যয়ে... মন ও ধর্মের প্রত্যয়ে মনোবিজ্ঞান উৎপন্ন হয়। এই তিনটির সঙ্গতি বা মিলনেই স্পর্শ হয়। স্পর্শের প্রত্যয়ে বেদনা, বেদনার প্রত্যয়ে তৃষ্ণা, তৃষ্ণার প্রত্যয়ে উপাদান... এভাবে সমস্ত দুঃখস্কন্ধের সমুদয় হয়।

চক্ষু ও রূপের প্রত্যয়ে চক্ষুবিজ্ঞান উৎপন্ন হয়। এই তিনটির সঙ্গতি বা মিলনেই স্পর্শ হয়। স্পর্শের প্রত্যয়ে বেদনা, বেদনার প্রত্যয়ে তৃষ্ণা। সেই তৃষ্ণার সম্পূর্ণরূপে বিরাগ-নিরোধ হলে উপাদান নিরোধ হয়, উপাদান নিরোধ হলে ভব নিরোধ হয়... এভাবে সমস্ত দুঃখস্কন্ধের নিরোধ হয়।

শ্রোত্র ও শব্দের প্রত্যয়ে... মন ও ধর্মের প্রত্যয়ে মনোবিজ্ঞান উৎপন্ন হয়। এই তিনটির সঙ্গতি বা মিলনেই স্পর্শ হয়। স্পর্শের প্রত্যয়ে বেদনা, বেদনার প্রত্যয়ে তৃষ্ণা। সেই তৃষ্ণার সম্পূর্ণরূপে বিরাগ-নিরোধ হলে উপাদান নিরোধ হয়, উপাদান নিরোধ হলে ভব নিরোধ হয়... এভাবে সমস্ত দুঃখস্কন্ধের নিরোধ হয়।’

সেই সময়ে জনৈক ভিক্ষু ভগবানের দেশনার শ্রবণসীমার মধ্যে দাঁড়িয়েছিলেন। ভগবান সেই ভিক্ষুকে তাঁর দেশনার শ্রবণসীমার মধ্যে স্থিত দেখে বললেন, ‘হে ভিক্ষু, তুমি এই ধর্মপর্যায় শ্রবণ করেছ কি?’ ‘হ্যাঁ ভন্তে।’ ‘ভিক্ষু, তুমি এই ধর্মপর্যায় শিক্ষা কর, আয়ত্ত কর, ধারণ কর। এই ধর্মপর্যায় অর্থপূর্ণ ও আদিব্রহ্মচারী।’ পঞ্চম সূত্র।

৬. জনৈক ব্রাহ্মণ সূত্র
৪৬. একসময় ভগবান শ্রাবস্তীতে অবস্থান করছিলেন। এমন সময়ে জনৈক ব্রাহ্মণ ভগবানের কাছে উপস্থিত হয়ে ভগবানের সাথে সম্ভাষণ করলেন। সম্ভাষণসূচক আলাপা-আলোচনার পর একপাশে উপবেশন করলেন। একান্তে উপবিষ্ট সেই ব্রাহ্মণ ভগবানকে বললেন :

‘প্রভু গৌতম, সে করে, সে ভোগ করে কী?’

“ব্রাহ্মণ, ‘সে করে, সে ভোগ করে’ এটি এক অন্ত।”

‘প্রভু গৌতম, অন্যে করে, অন্যে ভোগ করে কী?’

“ব্রাহ্মণ, ‘অন্যে করে, অন্যে ভোগ করে’ এটি দ্বিতীয় অন্ত। ব্রাহ্মণ, এই উভয় অন্তে উপগত না হয়ে তথাগত মধ্যমপন্থায় ধর্মদেশনা করেন, ‘অবিদ্যার প্রত্যয়ে সয়স্কার, সংস্কারের প্রত্যয়ে বিজ্ঞান... এভাবে সমস্ত দুঃখস্কন্ধের সমুদয় হয়। অবিদ্যার সম্পূর্ণরূপে বিরাগ-নিরোধ হলে সংস্কার নিরোধ হয়, সংস্কার নিরোধ হলে বিজ্ঞান নিরোধ হয়... এভাবে সমস্ত দুঃখস্কন্ধের নিরোধ হয়।’”

এরূপ বলা হলে সেই ব্রাহ্মণ ভগবানকে বললেন, ‘অতি মনোহর! অতি চমৎকার!... আমি প্রভু গৌতমের শরণ গ্রহণ করছি, ধর্ম ও ভিক্ষুসংঘের শরণও গ্রহণ করছি। প্রভু গৌতম, আজ থেকে আমাকে আজীবন ত্রিশরণাগত উপাসকরূপে গ্রহণ করুন।’ ষষ্ট সূত্র।

৭. জানুস্সোনি সূত্র
৪৭. ভগবান শ্রাবস্তীতে অবস্থান করছিলেন। অতঃপর জানুস্সোনিব্রাহ্মণ ভগবানের কাছে উপস্থিত হয়ে ভগবানের সাথে সম্ভাষণ করলেন। সম্ভাষণসূচক আলাপা-আলোচনার পর একপাশে উপবেশন করলেন। একান্তে উপবিষ্ট সেই ব্রাহ্মণ ভগবানকে বললেন :

‘প্রভু গৌতম, সব আছে কী?’

“ব্রাহ্মণ, ‘সব আছে’ এটি একটি অন্ত।”

‘প্রভু গৌতম, সব নেই কী?’

“ব্রাহ্মণ, ‘সব নেই’ এটি দ্বিতীয় অন্ত। ব্রাহ্মণ, এই উভয় অন্তে উপগত না হয়ে তথাগত মধ্যম পন্থায় ধর্মদেশনা করেন, ‘অবিদ্যার প্রত্যয়ে সংস্কার, সংস্কারের প্রত্যয়ে বিজ্ঞান... এভাবে সমস্ত দুঃখস্কন্ধের সমুদয় হয়। অবিদ্যার সম্পূর্ণরূপে বিরাগ-নিরোধ হলে সংস্কার নিরোধ হয়, সংস্কার নিরোধ হলে বিজ্ঞান নিরোধ হয়... এভাবে সমস্ত দুঃখস্কন্ধের নিরোধ হয়।’”

এরূপ বলা হলে জানুস্সোনিব্রাহ্মণ ভগবানকে বললেন, ‘প্রভু গৌতম, অতি মনোহর! অতি চমৎকার!... আজ থেকে আমাকে আজীবন ত্রিশরণাগত উপাসকরূপে গ্রহণ করুন।’ সপ্তম সূত্র।

৮. লোকায়তিক সূত্র
৪৮. ভগবান শ্রাবস্তীতে অবস্থান করছিলেন। অনন্তর লোকায়তিক ব্রাহ্মণ ভগবানের কাছে উপস্থিত হয়ে ভগবানের সাথে সম্ভাষণ করলেন। সম্ভাষণসূচক আলাপা-আলোচনার পর একপাশে উপবেশন করলেন। একান্তে উপবিষ্ট সেই ব্রাহ্মণ ভগবানকে বললেন :

‘প্রভু গৌতম, সব আছে কী?’

“ব্রাহ্মণ, ‘সব আছে’ এটা প্রথম লোকায়ত।”[37]

‘প্রভু গৌতম, সব নেই কী?’

“ব্রাহ্মণ, ‘সব নেই’ এটা দ্বিতীয় লোকায়ত।

‘প্রভু গৌতম, সব একাত্ম কী?’

“ব্রাহ্মণ, ‘সব একাত্ম’ এটা তৃতীয় লোকায়ত।”

‘প্রভু গৌতম, সব অসাদৃশ্য কী?’

“ব্রাহ্মণ, ‘সব অসাদৃশ্য’ এটা চতুর্থ লোকায়ত।”

“ব্রাহ্মণ, এই উভয় অন্তে উপগত না হয়ে তথাগত মধ্যম পন্থায় ধর্মদেশনা করেন, ‘অবিদ্যার প্রত্যয়ে সংস্কার, সংস্কারের প্রত্যয়ে বিজ্ঞান... এভাবে সমস্ত দুঃখস্কন্ধের সমুদয় হয়। অবিদ্যার সম্পূর্ণরূপে বিরাগ-নিরোধ হলে সংস্কার নিরোধ হয়, সংস্কার নিরোধ হলে বিজ্ঞান নিরোধ হয়... এভাবে সমস্ত দুঃখস্কন্ধের নিরোধ হয়।’”

এরূপ বলা হলে লোকায়তিক ব্রাহ্মণ ভগবানকে বললেন, ‘প্রভু গৌতম, অতি মনোহর! অতি চমৎকার!... আজ থেকে আমাকে আজীবন ত্রিশরণাগত উপাসকরূপে গ্রহণ করুন।’ অষ্টম সূত্র।

৯. আর্যশ্রাবক সূত্র
৪৯. ভগবান শ্রাবস্তীতে অবস্থান করছিলেন... “হে ভিক্ষুগণ, শ্রুতবান আর্যশ্রাবকের এরূপ মনে হয় না, ‘কী থাকলে কী হয়, কিসের উৎপত্তিতে কী উৎপত্তি হয়? (কী থাকলে সংস্কার হয়, কী থাকলে বিজ্ঞান হয়), [38] কী থাকলে নামরূপ হয়, কী থাকলে ষড়ায়তন হয়, কী থাকলে স্পর্শ হয়, কী থাকলে বেদনা হয়, কী থাকলে তৃষ্ণা হয়, কী থাকলে উপাদান হয়, কী থাকলে ভব হয়, কী থাকলে জন্ম হয়, কী থাকলে জরা-মৃত্যু হয়?’”

“অতঃপর ভিক্ষুগণ, শ্রুতবান আর্যশ্রাবকের অপরপ্রত্যয়-জ্ঞান[39] জন্মে, ‘এটি থাকলে এটি হয়, এটির উৎপত্তিতে এটি উৎপন্ন হয়। (অবিদ্যা থাকলে সংস্কার হয়, সংস্কার থাকলে বিজ্ঞান হয়), [40] বিজ্ঞান থাকলে নামরূপ হয়, নামরূপ থাকলে ষড়ায়তন হয়, ষড়ায়তন থাকলে স্পর্শ হয়, স্পর্শ থাকলে বেদনা হয়, বেদনা থাকলে তৃষ্ণা হয়, তৃষ্ণা থাকলে উপাদান হয়, উপাদান থাকলে ভব হয়, ভব থাকলে জন্ম হয়, জন্ম থাকলে জরা-মৃত্যু হয়।’ সে এভাবে প্রকৃষ্টরূপে জানে, ‘এই লোক এভাবে সমুদয় হয়।’”

“হে ভিক্ষুগণ, শ্রুতবান আর্যশ্রাবকের এরূপ মনে হয় না, ‘কী না থাকলে কী হয় না, কিসের নিরোধে কী নিরুদ্ধ হয়? (কী না থাকলে সংস্কার হয় না, কী না থাকলে বিজ্ঞান হয় না), [41] কী না থাকলে নামরূপ হয় না, কী না থাকলে ষড়ায়তন হয় না, কী না থাকলে স্পর্শ হয় না, কী না থাকলে বেদনা হয় না, কী না থাকলে তৃষ্ণা হয় না, কী না থাকলে উপাদান হয় না, কী না থাকলে ভব হয় না, কী না থাকলে জন্ম হয় না, কী না থাকলে জরা-মৃত্যু হয় না?’”

“অতঃপর ভিক্ষুগণ, শ্রুতবান আর্যশ্রাবকের অপরপ্রত্যয়-জ্ঞান জন্মে, ‘এটি না থাকলে এটি হয় না, এটির নিরোধে এটি নিরুদ্ধ হয়। (অবিদ্যা না থাকলে সংস্কার হয় না, সংস্কার না থাকলে বিজ্ঞান হয় না), [42] বিজ্ঞান না থাকলে নামরূপ হয় না, নামরূপ না থাকলে ষড়ায়তন হয় না, ষড়ায়তন না থাকলে স্পর্শ হয় না, স্পর্শ না থাকলে বেদনা হয় না, বেদনা না থাকলে তৃষ্ণা হয় না, তৃষ্ণা না থাকলে উপাদান হয় না, উপাদান না থাকলে ভব হয় না, ভব না থাকলে জন্ম হয় না, জন্ম না থাকলে জরা-মৃত্যু হয় না।’ সে এভাবে প্রকৃষ্টরূপে জানে, ‘এই লোক এভাবে নিরুদ্ধ হয়।’”

“ভিক্ষুগণ, যখন আর্যশ্রাবক এভাবে লোকের সমুদয় ও বিলয় যথাভূভাবে জানে, তখন এই আর্যশ্রাবককে বলা হয় দৃষ্টিসম্পন্ন (মার্গদৃষ্টিসম্পন্ন), দর্শনসম্পন্ন, এই সদ্ধর্মে আগত, এই সদ্ধর্মকে দেখে, শৈক্ষ্যজ্ঞানে (মার্গজ্ঞানে) সমন্বিত, শৈক্ষ্যবিদ্যায় (মার্গবিদ্যায়) সমন্নাগত, ধর্মস্রোতপ্রাপ্ত, আর্য-নির্বেধিকপ্রাজ্ঞ ও অমৃতদ্বার স্পর্শ করে স্থিত। নবম সূত্র।

১০. দ্বিতীয় আর্যশ্রাবক সূত্র
৫০. ভগবান শ্রাবস্তীতে অবস্থান করছিলেন... “হে ভিক্ষুগণ, শ্রুতবান আর্যশ্রাবকের এরূপ মনে হয় না, ‘কী থাকলে কী হয়, কিসের উৎপত্তিতে কী উৎপত্তি হয়? কী থাকলে সংস্কার হয়, কী থাকলে বিজ্ঞান হয়, কী থাকলে নামরূপ হয়, কী থাকলে ষড়ায়তন হয়, কী থাকলে স্পর্শ হয়, কী থাকলে বেদনা হয়, কী থাকলে তৃষ্ণা হয়, কী থাকলে উপাদান হয়, কী থাকলে ভব হয়, কী থাকলে জন্ম হয়, কী থাকলে জরা-মৃত্যু হয়?’”

“অতঃপর ভিক্ষুগণ, শ্রুতবান আর্যশ্রাবকের অপরপ্রত্যয়-জ্ঞান জন্মে, ‘এটি থাকলে এটি হয়, এটির উৎপত্তিতে এটি উৎপন্ন হয়। অবিদ্যা থাকলে সংস্কার হয়, সংস্কার থাকলে বিজ্ঞান হয়, বিজ্ঞান থাকলে নামরূপ হয়, নামরূপ থাকলে ষড়ায়তন হয়, ষড়ায়তন থাকলে স্পর্শ হয়, স্পর্শ থাকলে বেদনা হয়, বেদনা থাকলে তৃষ্ণা হয়, তৃষ্ণা থাকলে উপাদান হয়, উপাদান থাকলে ভব হয়, ভব থাকলে জন্ম হয়, জন্ম থাকলে জরা-মৃত্যু হয়।’ সে এভাবে প্রকৃষ্টরূপে জানে, ‘এই লোক এভাবে সমুদয় হয়।’”

“হে ভিক্ষুগণ, শ্রুতবান আর্যশ্রাবকের এরূপ মনে হয় না, ‘কী না থাকলে কী হয় না, কিসের নিরোধে কী নিরুদ্ধ হয়? কী না থাকলে সংস্কার হয় না, কী না থাকলে বিজ্ঞান হয় না, কী না থাকলে নামরূপ হয় না, কী না থাকলে ষড়ায়তন হয় না, কী না থাকলে স্পর্শ হয় না, কী না থাকলে বেদনা হয় না, কী না থাকলে তৃষ্ণা হয় না, কী না থাকলে উপাদান হয় না, কী না থাকলে ভব হয় না, কী না থাকলে জন্ম হয় না, কী না থাকলে জরা-মৃত্যু হয় না?’”

“অতঃপর ভিক্ষুগণ, শ্রুতবান আর্যশ্রাবকের অপরপ্রত্যয়-জ্ঞান জন্মে, ‘এটি না থাকলে এটি হয় না, এটির নিরোধে এটি নিরুদ্ধ হয়। অবিদ্যা না থাকলে সংস্কার হয় না, সংস্কার না থাকলে বিজ্ঞান হয় না, বিজ্ঞান না থাকলে নামরূপ হয় না, নামরূপ না থাকলে ষড়ায়তন হয় না... জন্ম না থাকলে জরা-মৃত্যু হয় না।’ সে এভাবে প্রকৃষ্টরূপে জানে, ‘এই লোক এভাবে নিরুদ্ধ হয়।’”

“ভিক্ষুগণ, যখন আর্যশ্রাবক এভাবে লোকের সমুদয় ও বিলয় যথাভূভাবে জানে, তখন এই আর্যশ্রাবককে বলা হয় দৃষ্টিসম্পন্ন (মার্গদৃষ্টিসম্পন্ন), দর্শনসম্পন্ন, এইসদ্ধর্মে আগত, এই সদ্ধর্মকে দেখে, শৈক্ষ্যজ্ঞানে (মার্গজ্ঞানে) সমন্বিত, শৈক্ষ্যবিদ্যায় (মার্গবিদ্যায়) সমন্নাগত, ধর্মস্রোতপ্রাপ্ত, আর্য-নির্বেধিকপ্রাজ্ঞ ও অমৃতদ্বার স্পর্শ করে স্থিত। দশম সূত্র।

গৃহপতি বর্গ পঞ্চম।

স্মারক-গাথা :

দ্বে পঞ্চ বৈরিতা-ভয়, দুঃখ, লোক, জ্ঞাতিক উক্ত,

জনৈক ব্রাহ্মণ, জাণুস্সোণি, লোকায়তিক অষ্টম;

দুই আর্যশ্রাবক ব্যক্ত, এসবে হয় বর্গ পরিগণিত।


 

৬. দুঃখ বর্গ
১. পরিবীমংসন সূত্র
৫১. আমি এরূপ শুনেছি। একসময় ভগবান শ্রাবস্তীতে অবস্থান করছিলেন অনাথপিণ্ডিক নির্মিত জেতবন বিহারে। তথায় ভগবান ভিক্ষুগণকে ‘হে ভিক্ষুগণ,’ বলে আহ্বান করলেন। ‘হ্যাঁ ভদন্ত,’ বলে সেই ভিক্ষুগণ ভগবানকে সাড়া দিলেন। তখন ভগবান বললেন :

‘ভিক্ষুগণ, সর্বতোভাবে সম্যকরূপে দুঃখক্ষয়ের জন্য ভিক্ষু কী প্রকারে পূর্ণাঙ্গরূপে পরীক্ষাকালে পুঙ্খানুপুঙ্খভাবে পর্যবেক্ষণ করে?’

‘ভন্তে, আমাদের ধর্ম ভগবানমূলক, ভগবান-নেতৃক (অর্থাৎ ভগবান ধর্মের নেতা বা উপদেষ্টা), ভগবান-প্রতিশরণ। এটাই উত্তম হয়, যদি এই ভাষিত বিষয়ের অর্থ ভগবানই প্রতিভাত করেন। ভগবানের কাছ থেকে শুনে ভিক্ষুগণ তা ধারণ করবেন।’

‘হে ভিক্ষুগণ, তাহলে শোন, উত্তমরূপে মনোনিবেশ কর, আমি ভাষণ করছি।’ ‘হ্যাঁ ভন্তে,’ বলে সেই ভিক্ষুগণ ভগবানকে প্রতিশ্রতি দিলেন। তখন ভগবান বললেন :

“ভিক্ষুগণ, এক্ষেত্রে ভিক্ষু পূর্ণাঙ্গরূপে পরীক্ষাকালে পুঙ্খানুপুঙ্খভাবে পর্যবেক্ষণ করে, ‘এই যে বিভিন্ন প্রকার, নানাবিধ জরা-মৃত্যুদুঃখ জগতে উৎপন্ন হয়, এই দুঃখ কিসের নিদান, কিসের সমুদয়, কিসের উদ্ভব, কিসের প্রভব? কী থাকলে জরা-মৃত্যু হয়, কী না থাকলে জরা-মৃত্যু হয় না?’ সে পূর্ণাঙ্গরূপে পরীক্ষাকালে এরূপে যথাযথভাবে জানে, ‘এই যে বিভিন্ন প্রকার, নানাবিধ জরা-মৃত্যুদুঃখ জগতে উৎপন্ন হয়, এই দুঃখ জন্ম-নিদান, জন্ম-সমুদয়, জন্ম-উদ্ভব, জন্ম-প্রভব। জন্ম থাকলে জরা-মৃত্যু হয়, জন্ম না থাকলে জরা-মৃত্যুও হয় না।’

সে জরা-মৃত্যু যথাযথভাবে জানে, জরা-মৃত্যুর সমুদয় যথাযথভাবে জানে, জরা-মৃত্যুর নিরোধ যথাযথভাবে জানে, জরা-মৃত্যুর নিরোধগামী প্রতিপদা যথাযথভাবে জানে; এভাবে প্রতিপন্ন ও অনুধর্মচারী[43] হয়। ভিক্ষুগণ, এই ভিক্ষুকে বলা হয়-সর্বতোভাবে সম্যকরূপে (জরা-মৃত্যুর) দুঃখক্ষয়ের জন্য ও জরা-মৃত্যু নিরোধের জন্য প্রতিপন্ন।

অতঃপর পূর্ণাঙ্গরূপে পরীক্ষাকালে পুঙ্খানুপুঙ্খভাবে পর্যবেক্ষণ করে, ‘এই জন্ম কিসের নিদান, কিসের সমুদয়, কিসের উদ্ভব, কিসের প্রভব? কী থাকলে জন্ম হয়, কী না থাকলে জন্ম হয় না?’ সে পূর্ণাঙ্গরূপে পরীক্ষাকালে এরূপে যথাযথভাবে জানে, ‘জন্ম ভব-নিদান, ভব-সমুদয়, ভব-উদ্ভব, ভব-প্রভব; ভব থাকলে জন্ম হয়, ভব না থাকলে জন্মও হয় না।’

সে জন্ম সম্বন্ধে যথাযথভাবে জানে, জন্মের সমুদয় যথাযথভাবে জানে, জন্মের নিরোধ যথাযথভাবে জানে, জন্মের নিরোধগামী প্রতিপদা যথাযথভাবে জানে; এভাবে প্রতিপন্ন ও অনুধর্মচারী হয়। ভিক্ষুগণ, এই ভিক্ষুকে বলা হয়-সর্বতোভাবে সম্যকরূপে দুঃখক্ষয়ের জন্য ও জন্ম নিরোধের জন্য প্রতিপন্ন।

অতঃপর পূর্ণাঙ্গরূপে পরীক্ষাকালে পুঙ্খানুপুঙ্খভাবে পর্যবেক্ষণ করে, ‘এই ভব কিসের নিদান... এই উপাদান কিসের নিদান... এই তৃষ্ণা কিসের নিদান... এই বেদনা কিসের নিদান... এই স্পর্শ কিসের নিদান... এই ষড়ায়তন কিসের নিদান... এই নামরূপ কিসের নিদান... এই বিজ্ঞান কিসের নিদান... এই সংস্কার কিসের নিদান, কিসের সমুদয়, কিসের উদ্ভব, কিসের প্রভব? কী থাকলে সংস্কার হয়, কী না থাকলে সংস্কার হয় না?’ সে পূর্ণাঙ্গরূপে পরীক্ষাকালে এরূপে যথাযথভাবে জানে, ‘সংস্কার অবিদ্যা-নিদান, অবিদ্যা-সমুদয়, অবিদ্যা-উদ্ভব, অবিদ্যা-প্রভব; অবিদ্যা থাকলে সংস্কার হয়, অবিদ্যা না থাকলে সংস্কারও হয় না।’

সে সংস্কার সম্বন্ধে যথাযথভাবে জানে, সংস্কারের সমুদয় যথাযথভাবে জানে, সংস্কারের নিরোধ যথাযথভাবে জানে, সংস্কারের নিরোধগামী প্রতিপদা যথাযথভাবে জানে; এভাবে প্রতিপন্ন ও অনুধর্মচারী হয়। ভিক্ষুগণ, এই ভিক্ষুকে বলা হয়-সর্বতোভাবে সম্যকরূপে দুঃখক্ষয়ের জন্য ও সংস্কার নিরোধের জন্য প্রতিপন্ন।

ভিক্ষুগণ, অবিদ্যাগত (অবিদ্যাচ্ছন্ন) পুরুষ-পুদ্গল পুণ্য এবং সংস্কার সম্পন্ন করলে বিজ্ঞান পুণ্যোপগত হয়। অপুণ্য এবং সংস্কার সম্পন্ন করলে বিজ্ঞান অপুণ্যোপগত হয়।[44] আনেঞ্জা এবং সংস্কার সম্পন্ন করলে বিজ্ঞান আনেঞ্জোপগত হয়।[45] ভিক্ষুগণ, যখন ভিক্ষুর অবিদ্যা (চারি আর্যসত্যে অজ্ঞান) প্রহীন হয়, বিদ্যা (অর্হত্ত্বমার্গ-জ্ঞান) উৎপন্ন হয়; সে অবিদ্যা-বিরাগে এবং বিদ্যা উৎপন্ন হওয়াতে পুণ্যাভিসংস্কার সম্পন্ন করে না, অপুণ্যাভিসংস্কার সম্পন্ন করে না এবং আনেঞ্জাসংস্কারও সম্পন্ন করে না। সংস্কার সম্পাদন না করে, চিন্তা বা মনন না করে জগতে কিছুই গ্রহণ করে না; গ্রহণ না করায় বিরক্ত (বা উৎপীড়িত) হয় না, বিরক্ত না হওয়ায় আপনাতেই পরিনিবৃত হয়। ‘জন্ম ক্ষীণ হয়েছে, ব্রহ্মচর্য পরিপূর্ণ হয়েছে, করণীয় কৃত হয়েছে, এ জন্মের পর আর কোনো জন্ম নেই’ বলে যথাযথভাবে জানে।

সে সুখবেদনা অনুভব করলে তাকে ‘অনিত্য’ বলে যথাযথভাবে জানে, ‘অনজ্ঝোসিত (অসংযোজিত)’[46] বলে যথাযথভাবে জানে, ‘অনভিনন্দিত’ বলে যথাযথভাবে জানে। দুঃখবেদনা অনুভব করলে তাকে ‘অনিত্য’ বলে যথাযথভাবে জানে, ‘অনজ্ঝোসিত (অসংযোজিত)’ বলে যথাযথভাবে জানে, ‘অনভিনন্দিত’ বলে যথাযথভাবে জানে। অদুঃখ-অসুখবেদনা অনুভব করলে তাকে ‘অনিত্য’ বলে যথাযথভাবে জানে, ‘অনজ্ঝোসিত (অসংযোজিত)’[47] বলে যথাযথভাবে জানে, ‘অনভিনন্দিত’ বলে যথাযথভাবে জানে। সে সুখবেদনা অনুভব করলে বিসংযুক্ত হয়ে অনুভব করে। দুঃখবেদনা অনুভব করলে বিসংযুক্ত হয়ে অনুভব করে। অদুঃখ-অসুখবেদনা অনুভব করলে বিসংযুক্ত হয়ে অনুভব করে।

সে কায়ান্তিক[48] বেদনা অনুভবকালে কায়ান্তিক বেদনা অনুভব করছি বলে যথাযথভাবে জানে, জীবনান্তিক[49] বেদনা অনুভবকালে জীবনান্তিক বেদনা অনুভব করছি বলে যথাযথভাবে জানে। সে মৃত্যুতে জীবনাবসানের পর ইহজন্মে বেদয়িত, অনভিনন্দিত সব বেদনা শান্ত হবে এবং দেহই (দেহধাতু) অবশিষ্ট থাকবে বলে যথাযথভাবে জানে।

ভিক্ষুগণ, যেমন পুরুষ কুম্ভকারের চুলিৱ (তন্দুর বা ঢিপি) হতে উষ্ণকুম্ভ তুলে এনে সমতল স্থানেরাখে; কুম্ভিতে থাকা উষ্ণতা সেখানেই উপশম হয়ে যায় এবং কুম্ভ-ভাজনগুলো অবশিষ্ট থাকে। ভিক্ষুগণ, ঠিক এভাবে ভিক্ষুও কায়ান্তিক বেদনা অনুভবকালে কায়ান্তিক বেদনা অনুভব করছি বলে যথাযথভাবে জানে, জীবনান্তিক বেদনা অনুভবকালে জীবনান্তিক বেদনা অনুভব করছি বলে যথাযথভাবে জানে। সে মৃত্যুতে জীবনাবসানের পর ইহজন্মে বেদয়িত, অনভিনন্দিত সব বেদনা শান্ত হবে এবং দেহই (দেহধাতু) অবশিষ্ট থাকবে বলে যথাযথভাবে জানে।

ভিক্ষুগণ, তা তোমরা কী মনে কর, ক্ষীণাসব ভিক্ষু কী পুণ্যাভিসংস্কার বা অপুণ্যাভিসংস্কার অথবা আনেঞ্জাসংস্কার সম্পাদন করতে পারে?’ ‘ভন্তে, তা হতে পারে না।’ ‘সর্বতোভাবে সংস্কার না থাকলে, সংস্কার নিরোধ হলে বিজ্ঞান (প্রতিসন্ধিবিজ্ঞান) কী প্রজ্ঞাপ্ত বা উপস্থিত হয়?’ ‘ভন্তে, তা হতে পারে না।’ ‘সর্বতোভাবে বিজ্ঞান না থাকলে, বিজ্ঞান নিরোধ হলে নামরূপ কী প্রকাশিত হয়?’ ‘ভন্তে, তা হতে পারে না।’ ‘সর্বতোভাবে নামরূপ না থাকলে, নামরূপ নিরোধ হলে ষড়ায়তন কী আবির্ভূত হয়?’ ‘ভন্তে, তা হতে পারে না।’ ‘সর্বতোভাবে ষড়ায়তন না থাকলে, ষড়ায়তন নিরোধ হলে স্পর্শ কী উপলব্ধ হয়?’ ‘ভন্তে, তা হতে পারে না।’ ‘সর্বতোভাবে স্পর্শ না থাকলে, স্পর্শ নিরোধ হলে বেদনা কী অনুভূত হয়?’ ‘ভন্তে, তা হতে পারে না।’ ‘সর্বতোভাবে বেদনা না থাকলে, বেদনা নিরোধ হলে তৃষ্ণা কী উপলব্ধ হয়?’ ‘ভন্তে, তা হতে পারে না।’ ‘সর্বতোভাবে তৃষ্ণা না থাকলে, তৃষ্ণা নিরোধ হলে উপাদান কী উপস্থিত হয়?’ ‘ভন্তে, তা হতে পারে না।’ ‘সর্বতোভাবে উপাদান না থাকলে, উপাদান নিরোধ হলে ভব কী আবির্ভূত হয়?’ ‘ভন্তে, তা হতে পারে না।’ ‘সর্বতোভাবে ভব না থাকলে, ভব নিরোধ হলে জন্ম কী উপস্থিত হয়?’ ‘ভন্তে, তা হতে পারে না।’ ‘সর্বতোভাবে জন্ম না থাকলে, জন্ম নিরোধ হলে জরা-মৃত্যু কী সংঘটিত হয়?’ ‘ভন্তে, তা হতে পারে না।’

‘সাধু সাধু, ভিক্ষুগণ, এরূপই হয়, অন্যথা হয় না। ভিক্ষুগণ, তোমরা এটাকে বিশ্বাস কর, অধিকার কর, [50] বিচিকিৎসা নিবারণ করে সন্দেহমুক্ত হও। এটাই দুঃখের অন্ত।’ প্রথম সূত্র।

২. উপাদান সূত্র
৫২. ভগবান শ্রাবস্তীতে অবস্থান করছিলেন... ‘হে ভিক্ষুগণ, উপাদানীয় ধর্মগুলোতে[51] আস্বাদানুদর্শী হয়ে অবস্থান করলে তৃষ্ণা বৃদ্ধি হয়। তৃষ্ণার প্রত্যয়ে উপাদান, উপাদানের প্রত্যয়ে ভব, ভবের প্রত্যয়ে জন্ম, জন্মের প্রত্যয়ে জরা-মৃত্যু, শোক-পরিদেবন-দুঃখ-দৌর্মনস্য-উপায়াস উৎপন্ন হয়। এভাবে সমস্ত দুঃখস্কন্ধের সমুদয় হয়।

ভিক্ষুগণ, যেমন দশ কাষ্ঠবাহনের[52] বা বিশ কাষ্ঠবাহনের বা ত্রিশ কাষ্ঠবাহনের অথবা চল্লিশকাষ্ঠবাহনের বিরাটাকার অগ্নিস্কন্ধ প্রজ্জ্বলন করা হয়; তদুপরি পুরুষ সময়ে সময়ে তাতে শুষ্ক তৃণ, শুষ্ক গোময় ও শুষ্ক কাষ্ঠাদি নিক্ষেপ করে। ভিক্ষুগণ, এভাবে সেই মহাঅগ্নিস্কন্ধ আহার ও উপাদান লাভ করে দীর্ঘকাল জ্বলতে থাকে। ঠিক তদ্রুপভাবে উপাদানীয় ধর্মগুলোতে আস্বাদানুদর্শী হয়ে অবস্থান করলে তৃষ্ণা বৃদ্ধি হয়। তৃষ্ণার প্রত্যয়ে উপাদান... এভাবে সমস্ত দুঃখস্কন্ধের সমুদয় হয়।

ভিক্ষুগণ, উপাদানীয় ধর্মগুলোতে আদীনবানুদর্শী হয়ে অবস্থান করলে তৃষ্ণা নিরুদ্ধ হয়। তৃষ্ণানিরোধে উপাদাননিরোধ হয়, উপাদাননিরোধে ভবনিরোধ হয়, ভবনিরোধে জন্মনিরোধ হয়, জন্মনিরোধে জরা-মৃত্যু, শোক-পরিদেবন-দুঃখ-দৌর্মনস্য-উপায়াস নিরুদ্ধ হয়। এভাবে সমস্ত দুঃখস্কন্ধের নিরোধ হয়।

ভিক্ষুগণ, যেমন দশ কাষ্ঠবাহনের বা বিশ কাষ্ঠবাহনের বা ত্রিশ কাষ্ঠবাহনের অথবা চল্লিশকাষ্ঠবাহনের বিরাটাকার অগ্নিস্কন্ধ প্রজ্জ্বলন করা হয়; তাতে পুরুষ সময়ে সময়ে শুষ্ক তৃণ, শুষ্ক গোময় ও শুষ্ক কাষ্ঠাদি নিক্ষেপ করে না। ভিক্ষুগণ, এভাবে সেই মহাঅগ্নিস্কন্ধ পূর্বের উপাদানের ক্ষয়ে এবং অন্যকোনো আহার না পেয়ে অনাহারে নির্বাপিত হয়। ঠিক তদ্রুপভাবে উপাদানীয় ধর্মগুলোতে আদীনবানুদর্শী হয়ে অবস্থান করলে তৃষ্ণা নিরুদ্ধ হয়; তৃষ্ণানিরোধে উপাদাননিরোধ হয়... এভাবে সমস্ত দুঃখস্কন্ধের নিরোধ হয়।’ দ্বিতীয় সূত্র।

৩. সংযোজন সূত্র
৫৩. ভগবান শ্রাবস্তীতে অবস্থান করছিলেন... ‘হে ভিক্ষুগণ, সংযোজনীয় ধর্মগুলোতে[53] আস্বাদানুদর্শী হয়ে অবস্থান করলে তৃষ্ণা বৃদ্ধি হয়। তৃষ্ণার প্রত্যয়ে উপাদান, উপাদানের প্রত্যয়ে ভব, ভবের প্রত্যয়ে জন্ম, জন্মের প্রত্যয়ে জরা-মৃত্যু, শোক-পরিদেবন-দুঃখ-দৌর্মনস্য-উপায়াস উৎপন্ন হয়। এভাবে সমস্ত দুঃখস্কন্ধের সমুদয় হয়।

ভিক্ষুগণ, যেমন তৈলের প্রত্যয়ে বর্তি, বর্তির প্রত্যয়ে তৈলপ্রদীপ জ্বলতে থাকে। তাতে পুরুষ সময়ে সময়ে তৈল ঢালে এবং বর্তি টেনে দেয়। এভাবে সেই তৈলপ্রদীপ আহার ও উপাদান লাভ করে দীর্ঘকাল জ্বলতে থাকে। তেমনি ভিক্ষুগণ, সংযোজনীয় ধর্মগুলোতে আস্বাদানুদর্শী হয়ে অবস্থান করলে তৃষ্ণা বৃদ্ধি হয়। তৃষ্ণার প্রত্যয়ে উপাদান, উপাদানের প্রত্যয়ে ভব, ভবের প্রত্যয়ে জন্ম, জন্মের প্রত্যয়ে জরা-মৃত্যু, শোক-পরিদেবন-দুঃখ-দৌর্মনস্য-উপায়াস উৎপন্ন হয়। এভাবে সমস্ত দুঃখস্কন্ধের সমুদয় হয়।

ভিক্ষুগণ, সংযোজনীয় ধর্মগুলোতে আদীনবানুদর্শী হয়ে অবস্থান করলে তৃষ্ণা নিরুদ্ধ হয়। তৃষ্ণানিরোধে উপাদাননিরোধ হয়, উপাদাননিরোধে ভবনিরোধ হয়, ভবনিরোধে জন্মনিরোধ হয়, জন্মনিরোধে জরা-মৃত্যু, শোক-পরিদেবন-দুঃখ-দৌর্মনস্য-উপায়াস নিরুদ্ধ হয়। এভাবে সমস্ত দুঃখস্কন্ধের নিরোধ হয়।

ভিক্ষুগণ, যেমন তৈলের প্রত্যয়ে বর্তি, বর্তির প্রত্যয়ে তৈলপ্রদীপ জ্বলতে থাকে। তাতে পুরুষ সময়ে সময়ে তৈল ঢালে না এবং বর্তি টেনে দেয় না। এভাবে সেই তৈলপ্রদীপ পূর্বের উপাদানের ক্ষয়ে এবং অন্যকোনো আহার না পেয়ে অনাহারে নির্বাপিত হয়। ভিক্ষুগণ, এভাবে সংযোজনীয় ধর্মগুলোতে আদীনবানুদর্শী হয়ে অবস্থান করলে তৃষ্ণা নিরুদ্ধ হয়। তৃষ্ণানিরোধে উপাদাননিরোধ হয়... এভাবে সমস্ত দুঃখস্কন্ধের নিরোধ হয়।’ তৃতীয় সূত্র।

৪. দ্বিতীয় সংযোজন সূত্র
৫৪. ভগবান শ্রাবস্তীতে অবস্থান করছিলেন... ‘হে ভিক্ষুগণ, যেমন তৈলের প্রত্যয়ে বর্তি, বর্তির প্রত্যয়ে তৈলপ্রদীপ জ্বলতে থাকে। তাতে পুরুষ সময়ে সময়ে তৈল ঢালে এবং বর্তি টেনে দেয়। এভাবে সেই তৈলপ্রদীপ আহার ও উপাদান লাভ করে দীর্ঘকাল জ্বলতে থাকে। তেমনি ভিক্ষুগণ, সংযোজনীয় ধর্মগুলোতে আস্বাদানুদর্শী হয়ে অবস্থান করলে তৃষ্ণা বৃদ্ধি হয়। তৃষ্ণার প্রত্যয়ে উপাদান... এভাবে সমস্ত দুঃখস্কন্ধের সমুদয় হয়।

ভিক্ষুগণ, যেমন তৈলের প্রত্যয়ে বর্তি, বর্তির প্রত্যয়ে তৈলপ্রদীপ জ্বলতে থাকে। তাতে পুরুষ সময়ে সময়ে তৈল ঢালে না এবং বর্তি টেনে দেয় না। এভাবে সেই তৈলপ্রদীপ পূর্বের উপাদানের ক্ষয়ে এবং অন্যকোনো আহার না পেয়ে অনাহারে নির্বাপিত হয়। ভিক্ষুগণ, এভাবে সংযোজনীয় ধর্মগুলোতে আদীনবানুদর্শী হয়ে অবস্থান করলে তৃষ্ণা নিরুদ্ধ হয়। তৃষ্ণানিরোধে উপাদাননিরোধ হয়... এভাবে সমস্ত দুঃখস্কন্ধের নিরোধ হয়।’ চতুর্থ সূত্র।

৫. মহাবৃক্ষ সূত্র
৫৫. ভগবান শ্রাবস্তীতে অবস্থান করছিলেন... ‘হে ভিক্ষুগণ, উপাদানীয় ধর্মগুলোতে আস্বাদানুদর্শী হয়ে অবস্থান করলে তৃষ্ণা বৃদ্ধি হয়। তৃষ্ণার প্রত্যয়ে উপাদান, উপাদানের প্রত্যয়ে ভব... এভাবে সমস্ত দুঃখস্কন্ধের সমুদয় হয়।

ভিক্ষুগণ, যেমন মহাবৃক্ষের যেসব মূল অধোগামী ও আড়াআড়িগামী (চারদিকে বিস্তৃত), সেসব মূল ঊর্ধ্বদিকেই ওজ আহরণ করে। এভাবে সেই মহাবৃক্ষ আহার ও উপাদান লাভ করে দীর্ঘকাল স্থিত থাকে। তেমনি ভিক্ষুগণ, উপাদানীয় ধর্মগুলোতে আস্বাদানুদর্শী হয়ে অবস্থান করলে তৃষ্ণা বৃদ্ধি হয়। তৃষ্ণার প্রত্যয়ে উপাদান... এভাবে সমস্ত দুঃখস্কন্ধের সমুদয় হয়।

ভিক্ষুগণ, উপাদানীয় ধর্মগুলোতে আদীনবানুদর্শী হয়ে অবস্থান করলে তৃষ্ণা নিরুদ্ধ হয়। তৃষ্ণা নিরোধে উপাদান নিরোধ হয়, উপাদান নিরোধে ভব নিরোধ হয়... এভাবে সমস্ত দুঃখস্কন্ধের নিরোধ হয়।

ভিক্ষুগণ, যেমন মহাবৃক্ষ ছেদনের জন্য পুরুষ কোদাল এবং ঝুড়ি নিয়ে আগমন করে। সে সেই বৃক্ষটির মূল ছেদন করে, মূল ছেদনপূর্বক খনন করে, খননপূর্বক উশীর নালি পর্যন্ত মূল তুলে নিয়ে আসে। তার পর খণ্ড-বিখণ্ড করে ছেদন করে, খণ্ড-বিখণ্ড করে ছেদনপূর্বক চিরে, চিরার পর ক্ষুদ্র ক্ষুদ্র অংশে বিভক্ত করে, ক্ষুদ্র ক্ষুদ্র করে বিভক্তের পর বাতাসে ও রৌদ্রে শুকায়, বাতাসে ও রৌদ্রে শুকিয়ে অগ্নি দ্বারা দগ্ধ করে, অগ্নি দ্বারা দগ্ধ করার পর চূর্ণ করে, চূর্ণ করে প্রচণ্ড বাতাসে উড়িয়ে দেয় অথবা খরস্রোতা নদীতে ভাসিয়ে দেয়। ভিক্ষুগণ, এরূপে সেই মহাবৃক্ষ মূলোৎপাটিত তালবৃক্ষ সদৃশ সম্পূর্ণরূপে ধ্বংস ও অনুৎপাদধর্মী হয়। ভিক্ষুগণ, এভাবে উপাদানীয় ধর্মগুলোতে আদীনবানুদর্শী হয়ে অবস্থান করলে তৃষ্ণা নিরুদ্ধ হয়। তৃষ্ণা নিরোধে উপাদান নিরোধ হয়, উপাদান নিরোধে ভব নিরোধ হয়... এভাবে সমস্ত দুঃখস্কন্ধের নিরোধ হয়।’ পঞ্চম সূত্র।

৬. দ্বিতীয় মহাবৃক্ষ সূত্র
৫৬. ভগবান শ্রাবস্তীতে অবস্থান করছিলেন... ‘হে ভিক্ষুগণ, যেমন মহাবৃক্ষের যেসব মূল অধোগামী ও আড়াআড়িগামী (চারদিকে বিস্তৃত), সেসব মূল ঊর্ধ্বদিকেই ওজ আহরণ করে। এভাবে সেই মহাবৃক্ষ আহার ও উপাদান লাভ করে দীর্ঘকাল স্থিত থাকে। তেমনি ভিক্ষুগণ, উপাদানীয় ধর্মগুলোতে আস্বাদানুদর্শী হয়ে অবস্থান করলে তৃষ্ণা বৃদ্ধি হয়। তৃষ্ণার কারণে উপাদান... এভাবে সমস্ত দুঃখস্কন্ধের সমুদয় হয়।’

‘ভিক্ষুগণ, যেমন মহাবৃক্ষ ছেদনের জন্য পুরুষ কোদাল এবং ঝুড়ি নিয়ে আগমন করে। সে সেই বৃক্ষটির মূল ছেদন করে, মূল ছেদনপূর্বক খনন করে, খননপূর্বক উশীর নালি পর্যন্ত মূল তুলে নিয়ে আসে... অথবা খরস্রোতা নদীতে ভাসিয়ে দেয়। ভিক্ষুগণ, এরূপে সেই মহাবৃক্ষ মূলোৎপাটিত তালবৃক্ষ সদৃশ সম্পূর্ণরূপে ধ্বংস ও অনুৎপাদধর্মী হয়। ভিক্ষুগণ, এভাবে উপাদানীয় ধর্মগুলোতে আদীনবানুদর্শী হয়ে অবস্থান করলে তৃষ্ণা নিরুদ্ধ হয়। তৃষ্ণা নিরোধে উপাদান নিরোধ হয়... এভাবে সমস্ত দুঃখস্কন্ধের নিরোধ হয়।’ ষষ্ঠ সূত্র।

৭. চারা গাছ সূত্র
৫৭. ভগবান শ্রাবস্তীতে অবস্থান করছিলেন... ‘হে ভিক্ষুগণ, সংযোজনীয় ধর্মগুলোতে আস্বাদানুদর্শী হয়ে অবস্থান করলে তৃষ্ণা বৃদ্ধি হয়। তৃষ্ণার কারণে উপাদান... এভাবে সমস্ত দুঃখস্কন্ধের সমুদয় হয়।’

‘ভিক্ষুগণ, যেমন লোক চারা গাছের শিকড়গুলো সময়ে সময়ে পরিষ্কার করে, তাতে সময়ে সময়ে (গোবর মিশ্রিত) মাটি দেয়, সময়ে সময়ে জল দেয়। এভাবেই সেই চারা গাছ সেরূপ আহার ও উপাদান পেয়ে বৃদ্ধি, বিস্তার ও বিপুলাকার হয়। ভিক্ষুগণ, ঠিক এভাবেই সংযোজনীয় ধর্মগুলোতে আস্বাদানুদর্শী হয়ে হয়ে অবস্থান করলে তৃষ্ণা বৃদ্ধি হয়। তৃষ্ণার কারণে উপাদান... এভাবে সমস্ত দুঃখস্কন্ধের সমুদয় হয়।’

‘ভিক্ষুগণ, সংযোজনীয় ধর্মগুলোতে আদীনবানুদর্শী হয়ে অবস্থান করলে তৃষ্ণা নিরোধ হয়। তৃষ্ণা নিরোধে উপাদান নিরোধ হয়... এভাবে সমস্ত দুঃখস্কন্ধের নিরোধ হয়।’

‘ভিক্ষুগণ, যেমন চারা গাছ ছেদনের জন্য পুরুষ কোদাল এবং ঝুড়ি নিয়ে আগমন করে... অথবা খরস্রোতা নদীতে ভাসিয়ে দেয়। ভিক্ষুগণ, এরূপে সেই চারা গাছ মূলোৎপাটিত তালবৃক্ষ সদৃশ সম্পূর্ণরূপে ধ্বংস ও অনুৎপাদধর্মী হয়। ভিক্ষুগণ, ঠিক এভাবে সংযোজনীয় ধর্মগুলোতে আদীনবানুদর্শী হয়ে অবস্থান করলে তৃষ্ণা নিরুদ্ধ হয়। তৃষ্ণা নিরোধে উপাদান নিরোধ হয়... এভাবে সমস্ত দুঃখস্কন্ধের নিরোধ হয়।’ সপ্তম সূত্র।

৮. নামরূপ সূত্র
৫৮. ভগবান শ্রাবস্তীতে অবস্থান করছিলেন... ‘হে ভিক্ষুগণ, সংযোজনীয় ধর্মগুলোতে আস্বাদানুদর্শী হয়ে অবস্থান করলে নামরূপের আবির্ভাব হয়। নামরূপের কারণে ষড়ায়তন... এভাবে সমস্ত দুঃখস্কন্ধের সমুদয় হয়।’

‘হে ভিক্ষুগণ, যেমন মহাবৃক্ষের যেসব মূল অধোগামী ও আড়াআড়িগামী (চারদিকে বিস্তৃত), সেসব মূল ঊর্ধ্বদিকেই ওজ আহরণ করে। এভাবে সেই মহাবৃক্ষ আহার ও উপাদান লাভ করে দীর্ঘকাল স্থিত থাকে। তেমনি ভিক্ষুগণ, সংযোজনীয় ধর্মগুলোতে আস্বাদানুদর্শী হয়ে অবস্থান করলে নামরূপের আবির্ভাব হয়...।’

‘ভিক্ষুগণ, সংযোজনীয় ধর্মগুলোতে আদীনবানুদর্শী হয়ে অবস্থান করলে নামরূপের আবির্ভাব হয় না। নামরূপের নিরোধে ষড়ায়তন নিরোধ হয়... এভাবে সমস্ত দুঃখস্কন্ধের নিরোধ হয়।’

‘ভিক্ষুগণ, যেমন মহাবৃক্ষ ছেদনের জন্য পুরুষ কোদাল এবং ঝুড়ি নিয়ে আগমন করে... অনুৎপাদধর্মী হয়। ভিক্ষুগণ, এভাবে সংযোজনীয় ধর্মগুলোতে আদীনবানুদর্শী হয়ে অবস্থান করলে নামরূপের আবির্ভাব হয় না। নামরূপের নিরোধে ষড়ায়তন নিরোধ হয়... এভাবে সমস্ত দুঃখস্কন্ধের নিরোধ হয়।’ অষ্টম সূত্র।

৯. বিজ্ঞান সূত্র
৫৯. ভগবান শ্রাবস্তীতে অবস্থান করছিলেন... ‘হে ভিক্ষুগণ, সংযোজনীয় ধর্মগুলোতে আস্বাদানুদর্শী হয়ে অবস্থান করলে বিজ্ঞানের আবির্ভাব হয়। বিজ্ঞানের কারণে নামরূপ... এভাবে সমস্ত দুঃখস্কন্ধের সমুদয় হয়।’

‘হে ভিক্ষুগণ, যেমন মহাবৃক্ষের যেসব মূল... এভাবেই ভিক্ষুগণ, সংযোজনীয় ধর্মগুলোতে আস্বাদানুদর্শী হয়ে অবস্থান করলে বিজ্ঞানের আবির্ভাব হয়...।’

‘ভিক্ষুগণ, সংযোজনীয় ধর্মগুলোতে আদীনবানুদর্শী হয়ে অবস্থান করলে বিজ্ঞানের আবির্ভাব হয় না। বিজ্ঞানের নিরোধে নামরূপ নিরোধ হয়... এভাবে সমস্ত দুঃখস্কন্ধের নিরোধ হয়।’

‘ভিক্ষুগণ, যেমন মহাবৃক্ষ ছেদনের জন্য পুরুষ কোদাল এবং ঝুড়ি নিয়ে আগমন করে... অনুৎপাদধর্মী হয়। ভিক্ষুগণ, এভাবে সংযোজনীয় ধর্মগুলোতে আদীনবানুদর্শী হয়ে অবস্থান করলে বিজ্ঞানের আবির্ভাব হয় না। বিজ্ঞানের নিরোধে নামরূপ নিরোধ হয়... এভাবে সমস্ত দুঃখস্কন্ধের নিরোধ হয়।’ নবম সূত্র।

১০. নিদান সূত্র
৬০. একসময় ভগবান কুরুরাজ্যে কম্মাসধম্ম নামক কুরুদের নিগমে (ছোটো শহর) অবস্থান করতেন। তখন আয়ুষ্মান আনন্দ ভগবানের কাছে উপস্থিত হয়ে ভগবানকে অভিবাদনপূর্বক একপাশে বসলেন। একপাশে উপবিষ্ট আয়ুষ্মান আনন্দ ভগবানকে এরূপ বললেন, ‘ভন্তে, আশ্চর্য! অদ্ভুত! এই প্রতীত্যসমুৎপাদ কতো গম্ভীর ও গম্ভীরময়ভাবে সমুজ্জ্বল; অথচ তা আমার কাছে উন্মুক্ত উন্মুক্ত (বা সহজ সহজ) বলেই মনে হয়।’

‘হে আনন্দ, এরূপ বলো না, এরূপ বলো না। এই প্রতীত্যসমুৎপাদ গম্ভীর ও গম্ভীরময়ভাবে সমুজ্জ্বল। আনন্দ, এই ধর্মের অননুবোধ ও অপ্রতিবেধ বা অনুপলব্ধির কারণে (ত্রিলোকবাসী) সত্ত্বগণ তাঁতে জড়ানো সুতার ন্যায়, গ্রন্থিল সুতার মতো এবং মুঞ্জ ও পব্বজ তৃণের ন্যায় অপায়, দুর্গতি, বিনিপাত ও সংসার অতিক্রম করতে পারে না।

‘হে আনন্দ, উপাদানীয় ধর্মগুলোতে আস্বাদানুদর্শী হয়ে অবস্থান করলে তৃষ্ণা বৃদ্ধি হয়। তৃষ্ণার কারণে উপাদান, উপাদানের কারণে ভব, ভবের কারণে জন্ম, জন্মের কারণে জরা-মরণ, শোক-পরিদেবন-দুঃখ-দৌর্মনস্য-উপায়াস উৎপন্ন হয়। এভাবে সমস্ত দুঃখস্কন্ধের সমুদয় হয়।’

‘হে আনন্দ, যেমন মহাবৃক্ষের যেসব মূল অধোগামী ও আড়াআড়িগামী (চারদিকে বিস্তৃত), সেসব মূল ঊর্ধ্বদিকেই ওজ আহরণ করে। এভাবে সেই মহাবৃক্ষ আহার ও উপাদান লাভ করে দীর্ঘকাল স্থিত থাকে। তেমনি আনন্দ, উপাদানীয় ধর্মগুলোতে আস্বাদানুদর্শী হয়ে অবস্থান করলে তৃষ্ণা বৃদ্ধি হয়। তৃষ্ণার কারণে উপাদান, উপাদানের কারণে ভব... এভাবে সমস্ত দুঃখস্কন্ধের সমুদয় হয়।’

‘আনন্দ, উপাদানীয় ধর্মগুলোতে আদীনবানুদর্শী হয়ে অবস্থান করলে তৃষ্ণা নিরুদ্ধ হয়। তৃষ্ণানিরোধে উপাদান নিরোধ হয়, উপাদান নিরোধে ভব নিরোধ হয়... এভাবে সমস্ত দুঃখস্কন্ধের নিরোধ হয়।’

‘আনন্দ, যেমন মহাবৃক্ষ ছেদনের জন্য পুরুষ কোদাল এবং ঝুড়ি নিয়ে আগমন করে। সে সেই বৃক্ষটির মূল ছেদন করে, মূল ছেদনপূর্বক খনন করে, খননপূর্বক উশীর নালি পর্যন্ত মূল তুলে নিয়ে আসে। তার পর খণ্ড-বিখণ্ড করে ছেদন করে, খণ্ড-বিখণ্ড করে ছেদনপূর্বক চিরে, চিরার পর ক্ষুদ্র ক্ষুদ্র অংশে বিভক্ত করে, ক্ষুদ্র ক্ষুদ্র করে বিভক্তের পর বাতাসে ও রৌদ্রে শুকায়, বাতাসে ও রৌদ্রে শুকিয়ে অগ্নি দ্বারা দগ্ধ করে, অগ্নি দ্বারা দগ্ধ করার পর চূর্ণ করে, চূর্ণ করে প্রচণ্ড বাতাসে উড়িয়ে দেয় অথবা খরস্রোতা নদীতে ভাসিয়ে দেয়। আনন্দ, এরূপে সেই মহাবৃক্ষ মূলোৎপাটিত তালবৃক্ষ সদৃশ সম্পূর্ণরূপে ধ্বংস ও অনুৎপাদধর্মী হয়। আনন্দ, এভাবে উপাদানীয় ধর্মগুলোতে আদীনবানুদর্শী হয়ে অবস্থান করলে তৃষ্ণা নিরুদ্ধ হয়। তৃষ্ণানিরোধে উপাদান নিরোধ হয়, উপাদান নিরোধে ভব নিরোধ হয়, ভব নিরোধে জন্ম নিরোধ হয়, জন্ম নিরোধে জরা-মরণ, শোক-পরিদেবন-দুঃখ-দৌর্মনস্য-উপায়াস নিরোধ হয়। এভাবেই সমস্ত দুঃখস্কন্ধের নিরোধ হয়।’ দশম সূত্র।

দুঃখ বর্গ ষষ্ঠ।

স্মারক-গাথা :

পরিবীমংসন, উপাদান, দুই সংযোজন,

মহাবৃক্ষ দুই ব্যক্ত, চারা গাছ সপ্তম;

নামরূপ, বিজ্ঞান আর নিদানে দশম।


 

৭. মহাবর্গ
১. অশ্রুতবান সূত্র
৬১. আমি এরূপ শুনেছি। একসময় ভগবান শ্রাবস্তীর জেতবনে অবস্থান করতেন অনাথপিণ্ডিকের দাককৃত বিহারে... ‘হে ভিক্ষুগণ, অশ্রুতবান পৃথগ্‌জন এই চার মহাভৌতিক কায়ে বিরক্ত হতে পারে, নিরুৎসাহিত হতে পারে এবং (এজন্য) মুক্তির ইচ্ছা হতে পারে। তা কী কারণে? ভিক্ষুগণ, এই চার মহাভৌতিক কায়ের বৃদ্ধি, ক্ষয়, পুনর্জন্ম (আদান)ও নিক্ষেপ (বা ভেদ) দেখা যায়। তাই অশ্রুতবান পৃথগ্‌জন বিরক্ত হতে পারে, নিরুৎসাহিত হতে পারে এবং (এজন্য) মুক্তির ইচ্ছা হতে পারে।’

“হে ভিক্ষুগণ, যাকে চিত্ত, মন ও বিজ্ঞান বলে বলা হয়, তার প্রতি অশ্রুতবান পৃথগ্‌জন বিরক্ত হতে পারে না, নিরুৎসাহিত হতে পারে না এবং (এজন্য) মুক্তির ইচ্ছাও করতে পারে না। তার কারণ কী? অশ্রুতবান পৃথগ্‌জনের ‘এটা আমার, এটা আমি, এটা আমার আত্মা’ বলে দীর্ঘকাল যাবৎ তৃষ্ণাগ্রস্ত, মমায়িত ও পরামৃষ্ট (মিথ্যাদৃষ্টি দ্বারা গৃহীত)। তাই অশ্রুতবান পৃথগ্‌জন বিরক্ত হতে পারে না, নিরুৎসাহিত হতে পারে না এবং (এজন্য) মুক্তির ইচ্ছাও করতে পারে না।”

‘ভিক্ষুগণ, অশ্রুতবান পৃথগ্‌জন বরং এই চার মহাভৌতিক কায়কেই নিজের বলে মনে করে, কিন্তু চিত্তকে নয়। তার কারণ কী? এই চার মহাভৌতিক কায়কে এক বছর, দুই বছর, তিন বছর, চার বছর, পাঁচ বছর, দশ বছর, বিশ বছর, ত্রিশ বছর, চল্লিশবছর, পঞ্চাশ বছর একশত বছর এবং কি আরও অধিককাল পর্যন্ত বেঁচে থাকতে (তিট্ঠমানো) দেখা যায়।’

‘ভিক্ষুগণ, যাকে চিত্ত, মন ও বিজ্ঞান বলে বলা হয়, তা দিনে ও রাতে অন্যটি উৎপন্ন হয়, অন্যটি নিরুদ্ধ হয়। যেমন : বানর অরণ্যে, মহাবনে (পবনে) বিচরণকালে শাখা ধরে, সেই শাখাটি ছেড়ে দিয়ে অন্য একটি ধরে, সেটিও ছেড়ে দিয়ে আরও অন্য একটি (শাখা) ধরে; ঠিক এভাবেই যাকে চিত্ত, মন ও বিজ্ঞান বলে বলা হয়, তা দিনে ও রাতে অন্যটি উৎপন্ন হয়, অন্যটি নিরুদ্ধ হয়।’

“ভিক্ষুগণ, তথায় শ্রুতবান আর্যশ্রাবক প্রতীত্যসমুৎপাদের প্রতিই উত্তমরূপে মনোনিবেশ করেন, ‘এটি থাকলে এটি হয়, এটির উৎপত্তিতে এটি উৎপন্ন হয়; এটি না থাকলে এটি হয় না, এটির নিরোধে এটি নিরুদ্ধ হয়; যেমন : অবিদ্যার কারণে সংস্কার, সংস্কারের কারণে বিজ্ঞান... এভাবে সমস্ত দুঃখস্কন্ধের সমুদয় হয়। অবিদ্যার সম্পূর্ণরূপে বিরাগ-নিরোধ হলে সংস্কার নিরোধ হয়, সংস্কার নিরোধ হলে বিজ্ঞান নিরোধ হয়... এভাবে সমস্ত দুঃখস্কন্ধের নিরোধ হয়।’”

“ভিক্ষুগণ, এভাবে দর্শন করে শ্রুতবান আর্যশ্রাবক রূপের প্রতিও বিরক্ত হয়, বেদনার প্রতিও বিরক্ত হয়, সংজ্ঞার প্রতিও বিরক্ত হয়, সংস্কারগুলোর প্রতিও বিরক্ত হয় এবং বিজ্ঞানের প্রতিও বিরক্ত হয়; বিরক্ত হয়ে নিরুৎসাহিত হয়, নিরুৎসাহিত হয়ে বিমুক্ত হয়, বিমুক্তিতে ‘বিমুক্ত’ বলে জ্ঞান হয়। ‘জন্ম ক্ষীণ হয়েছে, ব্রহ্মচর্য পরিপূর্ণ হয়েছে, করণীয় কৃত হয়েছে, এ জন্মের পর আর কোনো জন্ম নেই’ বলে যথাযথভাবে জানে।” প্রথম সূত্র।

২. দ্বিতীয় অশ্রুতবান সূত্র
৬২. ভগবান শ্রাবস্তীর জেতবনে অবস্থান করছিলেন... “হে ভিক্ষুগণ, অশ্রুতবান পৃথগ্‌জন এই চার মহাভৌতিক কায়ে বিরক্ত হতে পারে, নিরুৎসাহিত হতে পারে এবং (এজন্য) মুক্তির ইচ্ছা হতে পারে। তা কী কারণে? ভিক্ষুগণ, এই চার মহাভৌতিক কায়ের বৃদ্ধি, ক্ষয়, পুনর্জন্ম (আদান)ও নিক্ষেপ (বা ভেদ) দেখা যায়। তাই অশ্রুতবান পৃথগ্‌জন বিরক্ত হতে পারে, নিরুৎসাহিত হতে পারে এবং (এজন্য) মুক্তির ইচ্ছা হতে পারে। ভিক্ষুগণ, যাকে চিত্ত, মন ও বিজ্ঞান বলে বলা হয়, তার প্রতি অশ্রুতবান পৃথগ্‌জন বিরক্ত হতে পারে না, নিরুৎসাহিত হতে পারে না এবং (এজন্য) মুক্তির ইচ্ছাও করতে পারে না। তার কারণ কী? অশ্রুতবান পৃথগ্‌জনের ‘এটা আমার, এটা আমি, এটা আমার আত্মা’ বলে দীর্ঘকাল যাবৎ তৃষ্ণাগ্রস্ত, মমায়িত ও পরামৃষ্ট (মিথ্যাদৃষ্টি দ্বারা গৃহীত)। তাই অশ্রুতবান পৃথগ্‌জন বিরক্ত হতে পারে না, নিরুৎসাহিত হতে পারে না এবং (এজন্য) মুক্তির ইচ্ছাও করতে পারে না।”

‘ভিক্ষুগণ, অশ্রুতবান পৃথগ্‌জন বরং এই চার মহাভৌতিক কায়কেই নিজের বলে মনে করে, কিন্তু চিত্তকে নয়। তার কারণ কী? এই চার মহাভৌতিক কায়কে এক বছর, দুই বছর, তিন বছর, চার বছর, পাঁচ বছর, দশ বছর, বিশ বছর, ত্রিশ বছর, চল্লিশবছর, পঞ্চাশ বছর একশত বছর এবংকি আরও অধিককাল পর্যন্ত বেঁচে থাকতে (তিট্ঠমানো) দেখা যায়। ভিক্ষুগণ, যাকে চিত্ত, মন ও বিজ্ঞান বলে বলা হয়, তা দিনে ও রাতে অন্যটি উৎপন্ন হয়, অন্যটি নিরুদ্ধ হয়।’

“ভিক্ষুগণ, তথায় শ্রুতবান আর্যশ্রাবক প্রতীত্যসমুৎপাদের প্রতিই উত্তমরূপে মনোনিবেশ করেন, ‘এটি থাকলে এটি হয়, এটির উৎপত্তিতে এটি উৎপন্ন হয়; এটি না থাকলে এটি হয় না, এটির নিরোধে এটি নিরুদ্ধ হয়।’ ভিক্ষুগণ, সুখবেদনীয় স্পর্শের কারণে সুখবেদনা উৎপন্ন হয়। সেই সুখবেদনীয় স্পর্শের নিরোধে তৎজনিত যেই বেদনা, সুখবেদনীয় স্পর্শের কারণে উৎপন্ন সুখবেদনা তা নিরুদ্ধ ও উপশম হয়। দুঃখবেদনীয় স্পর্শের কারণে দুঃখবেদনা উৎপন্ন হয়। সেই দুঃখবেদনীয় স্পর্শের নিরোধে তৎজনিত যেই বেদনা, দুঃখবেদনীয় স্পর্শের কারণে উৎপন্ন দুঃখবেদনা তা নিরুদ্ধ ও উপশম হয়। অদুঃখ-অসুখবেদনীয় স্পর্শের কারণে অদুঃখ-অসুখবেদনা উৎপন্ন হয়। সেই অদুঃখ-অসুখবেদনীয় স্পর্শের নিরোধে তৎজনিত যেই বেদনা, অদুঃখ-অসুখবেদনীয় স্পর্শের কারণে উৎপন্ন অদুঃখ-অসুখবেদনা তা নিরুদ্ধ ও উপশম হয়।”

‘ভিক্ষুগণ, যেমন দুটি কাঠের সংঘর্ষণে উষ্মা উৎপন্ন হয়, তেজ সৃষ্টি হয়। সেই কাঠ দুটির পৃথক করার ফলে সংঘর্ষণে সৃষ্ট সেই উষ্মা নিরুদ্ধ হয়, উপশম হয়। ঠিক তেমনি সুখবেদনীয় স্পর্শের কারণে সুখবেদনা উৎপন্ন হয়। সেই সুখবেদনীয় স্পর্শের নিরোধে তৎজনিত যেই বেদনা, সুখবেদনীয় স্পর্শের কারণে উৎপন্ন সুখবেদনা তা নিরুদ্ধ ও উপশম হয়।... অদুঃখ-অসুখবেদনীয় স্পর্শের কারণে অদুঃখ-অসুখবেদনা উৎপন্ন হয়। সেই অদুঃখ-অসুখবেদনীয় স্পর্শের নিরোধে তৎজনিত যেই বেদনা, অদুঃখ-অসুখবেদনীয় স্পর্শের কারণে উৎপন্ন অদুঃখ-অসুখবেদনা তা নিরুদ্ধ ও উপশম হয়।’

“ভিক্ষুগণ, এভাবে দর্শন করে শ্রুতবান আর্যশ্রাবক রূপের প্রতিও বিরক্ত হয়, বেদনার প্রতিও বিরক্ত হয়, সংজ্ঞার প্রতিও বিরক্ত হয়, সংস্কারগুলোর প্রতিও বিরক্ত হয় এবং বিজ্ঞানের প্রতিও বিরক্ত হয়; বিরক্ত হয়ে নিরুৎসাহিত হয়, নিরুৎসাহিত হয়ে বিমুক্ত হয়, বিমুক্তিতে ‘বিমুক্ত’ বলে জ্ঞান হয়। ‘জন্ম ক্ষীণ হয়েছে, ব্রহ্মচর্য পরিপূর্ণ হয়েছে, করণীয় কৃত হয়েছে, এ জন্মের পর আর কোনো জন্ম নেই’ বলে যথাযথভাবে জানে।” দ্বিতীয় সূত্র।

৩. পুত্রমাংস উপমা সূত্র
৬৩. ভগবান শ্রাবস্তীর জেতবনে অবস্থান করছিলেন... ‘হে ভিক্ষুগণ, জন্মগ্রহণকারী প্রাণী বা সত্ত্বগণের স্থিতির জন্য, অনুগ্রহের জন্য আহার চার প্রকার। চার প্রকার কী কী? স্থূল বা সূক্ষ্ম কবলীকৃত আহার, স্পর্শ আহার, মনোচেতনা আহার ও বিজ্ঞান আহার। ভিক্ষুগণ, জন্মগ্রহণকারী প্রাণী বা সত্ত্বগণের স্থিতির জন্য, অনুগ্রহের জন্য এই আহার চার প্রকার।’

“ভিক্ষুগণ, কবলীকৃত আহার কিভাবে দেখা উচিত? যেমন স্বামী-স্ত্রী সামান্য সম্বল নিয়ে কান্তার (কষ্টে গমনীয় রাস্তা)[54] পথগামী হয়। প্রিয় ও মনোজ্ঞ একমাত্র পুত্র তাদের সাথে থাকে। অনন্তর কান্তারগামী দুই স্বামী-স্ত্রীর সামান্য সম্বল ফুরিয়ে যায়। কিন্তু অনতিক্রান্ত কান্তার পথ অবশিষ্ট থাকে। তখন তাদের এরূপ চিন্তা উদয় হয় : ‘আমাদের যা সামান্য সম্বল ছিল তা ফুরিয়ে গেছে। কিন্তু এখনও অনতিক্রান্ত কান্তার পথ বাকি আছে। এখন আমরা এই প্রিয় ও মনোজ্ঞ একমাত্র পুত্রকে হত্যাপূর্বক (মাংস) শুষ্ক (বল্লূরং) করে ও শিকে (সোণ্ডিকং) গেঁথে পুত্রমাংস খেতে খেতে অবশিষ্ট কান্তার পথ অতিক্রম করবো, এক সাথে তিন জন বিনষ্ট হবো না।’ অনন্তর তারা দুই স্বামী-স্ত্রী সেই একমাত্র প্রিয় ও মনোজ্ঞ পুত্রকে হত্যাপূর্বক (মাংস) শুষ্ক (বল্লূরং) করে ও শিকে (সোণ্ডিকং) গেঁথে পুত্রমাংস খেতে খেতে অবশিষ্ট কান্তার পথ উত্তীর্ণ হতে থাকে। তারা পুত্রমাংস খেতে খেতে বুক চাপড়িয়ে বলে, ‘আমাদের একমাত্র পুত্র কোথায়, আমাদের একমাত্র পুত্র কোথায়।’”

‘ভিক্ষুগণ, তা তোমরা কী মনে কর, তারা কি ক্রীড়ার জন্য আহার করে, মাদকতার জন্য আহার করে, মণ্ডনের জন্য আহার করে নাকি বিভূষণের জন্য আহার করে?’ ‘না ভন্তে, সেরূপ নয়।’ ‘ভিক্ষুগণ, তাহলে কি তারা কান্তার পথ অতিক্রমের জন্য আহার করে না? ‘হ্যাঁ ভন্তে।’ ভিক্ষুগণ, ঠিক এভাবেই ‘কবলীকৃত আহার দেখা উচিত’ বলে আমি বলি। কবলীকৃত আহার পরিজ্ঞাত হলে পঞ্চকামগুণযুক্ত আসক্তি পরিজ্ঞাত হয়। পঞ্চকামগুণযুক্ত আসক্তি পরিজ্ঞাত হলে সেই সংযোজন আর থাকে না যেই সংযোজনে সংযুক্ত হয়ে আর্যশ্রাবক পুনর্বার ইহলোকে আগমন করতে পারে।

“ভিক্ষুগণ, স্পর্শ আহার কিভাবে দ্রষ্টব্য? যেমন চর্মহীন গাভী যখন দেয়াল (বা বেড়া) আশ্রয়ে দাঁড়ায়, তখন দেয়ালাশ্রিত (মাকড়সা, টিকটিকি, ইঁদুর ইত্যাদি) প্রাণীগুলো তাকে ভক্ষণ করতে থাকে। যখন গাছের আশ্রয়ে দাঁড়ায়, তখন গাছে আশ্রিত (গুটিপোকাদি) প্রাণীগুলো তাকে ভক্ষণ করতে থাকে। যখন জলের আশ্রয়ে দাঁড়ায়, তখন জলাশ্রিত (মাছ, কুমির ইত্যাদি) প্রাণীগুলো তাকে ভক্ষণ করতে থাকে। যখন শূন্যস্থানের আশ্রয়ে দাঁড়ায়, তখন শূন্যাশ্রিত (ডাঁশ, মশা, কাক, শ্যেনপাখি ইত্যাদি) প্রাণীগুলো তাকে ভক্ষণ করতে থাকে। সেই চর্মহীন গাভী যেই যেই আশ্রয়ে দাঁড়ায়, তথায় আশ্রিত প্রাণীগুলো তাকে ভক্ষণ করতে থাকে। ভিক্ষুগণ, ঠিক এভাবেই ‘স্পর্শ আহার দেখা উচিত’ বলে আমি বলি। স্পর্শ আহার পরিজ্ঞাত হলে তিন প্রকার বেদনা পরিজ্ঞাত হয়। তিন প্রকার বেদনা পরিজ্ঞাত হলে আর্যশ্রাবকের অতিরিক্ত কর্তব্য কিছুই থাকে না বলে আমি বলি।”

‘ভিক্ষুগণ, মনোচেতনা আহার কিভাবে দেখা উচিত? যেমন শিখাহীন, ধূমহীন জ্বলন্ত অঙ্গারপূর্ণ গভীর (মানুষের উচ্চতা হতে অধিক উচ্চ) অঙ্গারকূপ। অতঃপর জীবনকামী, অমরণেচ্ছু, সুখকামী ও দুঃখবিরোধী লোক সেখানে আগমন করে। দুই বলবান পুরুষ তার বাহু ধরে তাকে অঙ্গারকূপের দিকে টানতে থাকে। তখন সেই ব্যক্তির চেতনা, প্রার্থনা ও আকাঙ্ক্ষা বহুদূরে থাকে। তা কী কারণে? সেই ব্যক্তির এরূপ মনে হয় : ‘আমি যদি এই অঙ্গারকূপের মধ্যে পড়ি, তাহলে আমি মরে যাব অথবা মৃত্যুসম দুঃখ ভোগ করব।’ ভিক্ষুগণ, ঠিক এভাবেই ‘মনোচেতনা আহার দেখা উচিত’ বলে আমি বলি। মনোচেতনা আহার পরিজ্ঞাত হলে তিন প্রকার তৃষ্ণা পরিজ্ঞাত হয়। তিন প্রকার তৃষ্ণা পরিজ্ঞাত হলে আর্যশ্রাবকের অতিরিক্ত কর্তব্য কিছুই থাকে না বলে আমি বলি।”

“ভিক্ষুগণ, বিজ্ঞান আহার কিভাবে দেখা উচিত? যেমন অপরাধী চোরকে ধরে রাজাকে দেখায়, ‘দেব, এই ব্যক্তি অপরাধী চোর, একে যা ইচ্ছা দণ্ড বিধান করুন।’ তখন রাজা এরূপ বলেন, ‘যাও, এই ব্যক্তিকে পূর্বাহ্ন সময়ে একশত শেলাঘাতে হত্যা কর।’ তখন তাকে পূর্বাহ্ন সময়ে একশত শেলাঘাতে হত্যা করা হয়। মধ্যাহ্ন সময়ে রাজা এরূপ বলেন, ‘ওহে, সেই ব্যক্তিটির এখন কী অবস্থা?’ ‘দেব, সে এখনও বেঁচে আছে।’ তখন রাজা এরূপ বলেন, ‘যাও, সেই ব্যক্তিকে মধ্যাহ্ন সময়ে একশত শেলাঘাতে হত্যা কর।’ তখন তাকে মধ্যাহ্ন সময়ে একশত শেলাঘাতে হত্যা করা হয়। অনন্তর রাজা সায়াহ্ন সময়ে এরূপ বলেন, ‘ওহে, সেই ব্যক্তিটির অবস্থা এখন কেমন?’ ‘দেব, সে এখনও বেঁচে আছে।’ তখন রাজা এরূপ বলেন, ‘যাও, সেই ব্যক্তিকে সায়াহ্ন সময়ে একশত শেলাঘাতে হত্যা কর।’ তখন তাকে সায়াহ্ন সময়ে একশত শেলাঘাতে হত্যা করা হয়। ভিক্ষুগণ, তা তোমরা কী মনে কর, সেই ব্যক্তি কি এক দিনে তিনশত শেলাঘাতে হত্যার সময় উৎপন্ন দুঃখ-দৌর্মনস্য অনুভব করে না?’ ‘ভন্তে, একটি মাত্র শেলের আঘাতে হত্যার সময় উৎপন্ন দুঃখ-দৌর্মনস্য অনুভব হয়, আর তিনশত শেলাঘাতে হত্যার সময়ের কথাই বা কী!’ভিক্ষুগণ, ঠিক এভাবেই ‘বিজ্ঞার আহার দেখা উচিত’ বলে আমি বলি। বিজ্ঞান আহার পরিজ্ঞাত হলে নামরূপ পরিজ্ঞাত হয়। নামরূপ পরিজ্ঞাত হলে আর্যশ্রাবকের অতিরিক্ত কর্তব্য কিছুই থাকে না বলে আমি বলি।” তৃতীয় সূত্র।

৪. অত্থিরাগ সূত্র
৬৪. ভগবান শ্রাবস্তীর জেতবনে অবস্থান করছিলেন... ‘হে ভিক্ষুগণ, জন্মগ্রহণকারী প্রাণী বা সত্ত্বগণের স্থিতির জন্য, অনুগ্রহের জন্য আহার চার প্রকার। চার প্রকার কী কী? স্থূল বা সূক্ষ্ম কবলীকৃত আহার, স্পর্শ আহার, মনোচেতনা আহার ও বিজ্ঞান আহার। ভিক্ষুগণ, জন্মগ্রহণকারী প্রাণী বা সত্ত্বগণের স্থিতির জন্য, অনুগ্রহের জন্য এই আহার চার প্রকার।’

‘ভিক্ষুগণ, কবলীকৃত আহারে আসক্তি, নন্দী (তৃষ্ণাযুক্ত তীব্র আকাঙ্ক্ষা) ও তৃষ্ণা থাকলে তথায় বিজ্ঞান প্রতিষ্ঠিত, বৃদ্ধিপ্রাপ্ত হয়। যেখানে বিজ্ঞান প্রতিষ্ঠিত, বৃদ্ধিপ্রাপ্ত হয়; সেখানে নামরূপের আবির্ভাব আছে। যেখানে নামরূপের আবির্ভাব হয়, সেখানে সংস্কারগুলোর বৃদ্ধি হয়। যেখানে সংস্কারগুলোর বৃদ্ধি হয়, সেখানে ভবিষ্যৎ পুনর্জন্ম হয়। যেখানে ভবিষ্যৎ পুনর্জন্ম হয়, সেখানে ভবিষ্যৎ জন্ম-জরা-মরণ হয়। যেখানে ভবিষ্যৎ জন্ম-জরা-মরণ হয়, তাকে আমি শোকপূর্ণ, দুঃখজনক (সদরং) ও উপায়াসপূর্ণ বলি।’

‘ভিক্ষুগণ, স্পর্শ আহারে... মনোচেতনা আহারে... বিজ্ঞান আহারে আসক্তি, নন্দী (তৃষ্ণাযুক্ত তীব্র আকাঙ্ক্ষা) ও তৃষ্ণা থাকলে তথায় বিজ্ঞান প্রতিষ্ঠিত, বৃদ্ধিপ্রাপ্ত হয়। যেখানে বিজ্ঞান প্রতিষ্ঠিত, বৃদ্ধিপ্রাপ্ত হয়; সেখানে নামরূপের আবির্ভাব আছে। যেখানে নামরূপের আবির্ভাব হয়, সেখানে সংস্কারগুলোর বৃদ্ধি হয়। যেখানে সংস্কারগুলোর বৃদ্ধি হয়, সেখানে ভবিষ্যৎ পুনর্জন্ম হয়। যেখানে ভবিষ্যৎ পুনর্জন্ম হয়, সেখানে ভবিষ্যৎ জন্ম-জরা-মরণ হয়। যেখানে ভবিষ্যৎ জন্ম-জরা-মরণ হয়, তাকে আমি শোকপূর্ণ, দুঃখজনক ও উপায়াসপূর্ণ বলি।’

‘ভিক্ষুগণ, যেমন রঞ্জক বা চিত্রকর লাক্ষা (লালবর্ণ বৃক্ষনির্যাস) দিয়ে, হলোদ দিয়ে, নীল দিয়ে অথবা মঞ্জিষ্ঠা দিয়ে রং করে সুমসৃণ ফলকে বা দেয়ালে অথবা বস্ত্রপটে সর্বাঙ্গ প্রত্যয়-সমন্বিত নারীমূর্তি বা পুরুষমূর্তি অঙ্কিত করে; ঠিক তেমনি কবলীকৃত আহারে আসক্তি, নন্দী (তৃষ্ণাযুক্ত তীব্র আকাঙ্ক্ষা) ও তৃষ্ণা থাকলে তথায় বিজ্ঞান প্রতিষ্ঠিত, বৃদ্ধিপ্রাপ্ত হয়। যেখানে বিজ্ঞান প্রতিষ্ঠিত, বৃদ্ধিপ্রাপ্ত হয়; সেখানে নামরূপের আবির্ভাব আছে। যেখানে নামরূপের আবির্ভাব হয়, সেখানে সংস্কারগুলোর বৃদ্ধি হয়। যেখানে সংস্কারগুলোর বৃদ্ধি হয়, সেখানে ভবিষ্যৎ পুনর্জন্ম হয়। যেখানে ভবিষ্যৎ পুনর্জন্ম হয়, সেখানে ভবিষ্যৎ জন্ম-জরা-মরণ হয়। যেখানে ভবিষ্যৎ জন্ম-জরা-মরণ হয়, তাকে আমি শোকপূর্ণ, দুঃখজনক (সদরং) ও উপায়াসপূর্ণ বলি।’

‘ভিক্ষুগণ, স্পর্শ আহারে... মনোচেতনা আহারে... বিজ্ঞান আহারে আসক্তি, নন্দী (তৃষ্ণাযুক্ত তীব্র আকাঙ্ক্ষা) ও তৃষ্ণা থাকলে তথায় বিজ্ঞান প্রতিষ্ঠিত, বৃদ্ধিপ্রাপ্ত হয়। যেখানে বিজ্ঞান প্রতিষ্ঠিত, বৃদ্ধিপ্রাপ্ত হয়; সেখানে নামরূপের আবির্ভাব আছে। যেখানে নামরূপের আবির্ভাব হয়, সেখানে সংস্কারগুলোর বৃদ্ধি হয়। যেখানে সংস্কারগুলোর বৃদ্ধি হয়, সেখানে ভবিষ্যৎ পুনর্জন্ম হয়। যেখানে ভবিষ্যৎ পুনর্জন্ম হয়, সেখানে ভবিষ্যৎ জন্ম-জরা-মরণ হয়। যেখানে ভবিষ্যৎ জন্ম-জরা-মরণ হয়, তাকে আমি শোকপূর্ণ, দুঃখজনক ও উপায়াসপূর্ণ বলি।’

‘ভিক্ষুগণ, কবলীকৃত আহারে আসক্তি, নন্দী (তৃষ্ণাযুক্ত তীব্র আকাঙ্ক্ষা) ও তৃষ্ণা না থাকলে তথায় বিজ্ঞান প্রতিষ্ঠিত ও বৃদ্ধিপ্রাপ্ত হয় না। যেখানে বিজ্ঞান প্রতিষ্ঠিত ও বৃদ্ধিপ্রাপ্ত হয় না; সেখানে নামরূপের আবির্ভাব হয় না। যেখানে নামরূপের আবির্ভাব হয় না, সেখানে সংস্কারগুলোর বৃদ্ধি হয় না। যেখানে সংস্কারগুলোর বৃদ্ধি হয় না, সেখানে ভবিষ্যৎ পুনর্জন্ম হয় না। যেখানে ভবিষ্যৎ পুনর্জন্ম হয় না, সেখানে ভবিষ্যৎ জন্ম-জরা-মরণ হয় না। যেখানে ভবিষ্যৎ জন্ম-জরা-মরণ হয় না, তাকে আমি শোকমুক্ত, সুখজনক (অদরং) ও উপায়াসমুক্ত বলি।’

‘ভিক্ষুগণ, স্পর্শ আহারে... মনোচেতনা আহারে... বিজ্ঞান আহারে আসক্তি, নন্দী (তৃষ্ণাযুক্ত তীব্র আকাঙ্ক্ষা) ও তৃষ্ণা না থাকলে তথায় বিজ্ঞান প্রতিষ্ঠিত ও বৃদ্ধিপ্রাপ্ত হয় না। যেখানে বিজ্ঞান প্রতিষ্ঠিত ও বৃদ্ধিপ্রাপ্ত হয় না; সেখানে নামরূপের আবির্ভাব হয় না। যেখানে নামরূপের আবির্ভাব হয় না, সেখানে সংস্কারগুলোর বৃদ্ধি হয় না। যেখানে সংস্কারগুলোর বৃদ্ধি হয় না, সেখানে ভবিষ্যৎ পুনর্জন্ম হয় না। যেখানে ভবিষ্যৎ পুনর্জন্ম হয় না, সেখানে ভবিষ্যৎ জন্ম-জরা-মরণ হয় না। যেখানে ভবিষ্যৎ জন্ম-জরা-মরণ হয় না, তাকে আমি শোকমুক্ত, সুখজনক ও উপায়াসমুক্ত বলি।’

“ভিক্ষুগণ, যেমন কূটাগার[55] বা কূটাগারশালার[56] উত্তর বা দক্ষিণ অথবা পূর্বদিকের জানালা। সূর্য উদয়ের সময় সেই জানালা দিয়ে রশ্মি প্রবেশ করে কোথায় পড়বে?’ ‘ভন্তে, পশ্চিম দিকের দেয়ালে।’ ‘পশ্চিম দিকে দেয়াল না থাকলে কোথায় পড়বে?’ ‘ভন্তে, মাটিতে।’ ‘মাটি না থাকলে কোথায় পড়বে?’ ‘ভন্তে, জলে।’ ‘আর যদি জলও না থাকে তাহলে কোথায় পড়বে?’ ‘ভন্তে, তাহলে পড়বে না।’ ‘ভিক্ষুগণ, ঠিক এভাবেই কবলীকৃত আহারে আসক্তি, নন্দী (তৃষ্ণাযুক্ত তীব্র আকাঙ্ক্ষা) ও তৃষ্ণা থাকলে...।”

‘ভিক্ষুগণ, স্পর্শ আহারে... মনোচেতনা আহারে... বিজ্ঞান আহারে আসক্তি, নন্দী (তৃষ্ণাযুক্ত তীব্র আকাঙ্ক্ষা) ও তৃষ্ণা না থাকলে তথায় বিজ্ঞান প্রতিষ্ঠিত ও বৃদ্ধিপ্রাপ্ত হয় না। যেখানে বিজ্ঞান প্রতিষ্ঠিত ও বৃদ্ধিপ্রাপ্ত হয় না; সেখানে নামরূপের আবির্ভাব হয় না। যেখানে নামরূপের আবির্ভাব হয় না, সেখানে সংস্কারগুলোর বৃদ্ধি হয় না। যেখানে সংস্কারগুলোর বৃদ্ধি হয় না, সেখানে ভবিষ্যৎ পুনর্জন্ম হয় না। যেখানে ভবিষ্যৎ পুনর্জন্ম হয় না, সেখানে ভবিষ্যৎ জন্ম-জরা-মরণ হয় না। যেখানে ভবিষ্যৎ জন্ম-জরা-মরণ হয় না, তাকে আমি শোকমুক্ত, সুখজনক ও উপায়াসমুক্ত বলি।’ চতুর্থ সূত্র।

৫. নগর সূত্র
৬৫. ভগবান শ্রাবস্তীর জেতবনে অবস্থান করছিলেন... “হে ভিক্ষুগণ, সম্বোধি লাভের পূর্বে অনভিসম্বুদ্ধ বোধিসত্ত্ব অবস্থায় আমার মনে এরূপ চিন্তা উৎপন্ন হয়েছিল, ‘এই জগৎ একান্তই দুর্দশাগ্রস্ত-জন্ম হচ্ছে, জরাগ্রস্ত হচ্ছে, মৃত্যু হচ্ছে, চ্যুত হচ্ছে, উৎপন্ন হচ্ছে। অথচ এই জরা-মৃত্যু দুঃখের নিঃসরণ (মুক্তি) জানে না। কখন এই জরা-মৃত্যু দুঃখের নিঃসরণ প্রত্যক্ষ হবে?’ ভিক্ষুগণ, তারপর আমার মনে হলো : ‘কী থাকলে জরা-মৃত্যু হয়, কীসের কারণে জরা-মৃত্যু হয়?’ তখন আমার জ্ঞানযুক্ত মনোযোগে অভিসময় হলো : ‘জন্ম থাকলে জরা-মৃত্যু হয়, জন্মের কারণেই জরা-মৃত্যু হয়।’”

“ভিক্ষুগণ, তারপর আমার মনে হলো : ‘কী থাকলে জন্ম হয়... ভব হয়... উপাদান হয়... তৃষ্ণা হয়... বেদনা হয়... স্পর্শ হয়... ষড়ায়তন হয়... নামরূপ হয়... কীসের কারণে নামরূপ হয়?’ তখন আমার জ্ঞানযুক্ত মনোযোগে অভিসময় হলো : ‘বিজ্ঞান থাকলে নামরূপ হয়, বিজ্ঞানের কারণেই নামরূপ হয়।’ তারপর আমার মনে হলো : ‘কী থাকলে বিজ্ঞান হয়, কীসের কারণে বিজ্ঞান হয়?’ তখন আমার জ্ঞানযুক্ত মনোযোগে অভিসময় হলো : ‘নামরূপ থাকলে বিজ্ঞান হয়, নামরূপের কারণেই বিজ্ঞান হয়।’”

“ভিক্ষুগণ, তারপর আমার মনে হলো : ‘এই বিজ্ঞান নামরূপ হতেই পুনরাগমন হয়, এর বিপরীত হয় না। এইরূপে জন্ম হয় বা জীর্ণ হয় বা মৃত্যু হয় বা চ্যুত হয় অথবা উৎপন্ন হয়; যেমন : নামরূপের কারণে বিজ্ঞান, বিজ্ঞানের কারণে নামরূপ, নামরূপের কারণে ষড়ায়তন, ষড়ায়তনের কারণে স্পর্শ... এভাবে সমস্ত দুঃখস্কন্ধের সমুদয় হয়। ভিক্ষুগণ, ‘সমুদয়, সমুদয়’ বলে আমার পূর্বে অশ্রুত ধর্মগুলোতে চক্ষু উৎপন্ন হয়েছিল, জ্ঞান উৎপন্ন হয়েছিল, প্রজ্ঞা উৎপন্ন হয়েছিল, বিদ্যা উৎপন্ন হয়েছিল, আলোক উৎপন্ন হয়েছিল।”

“ভিক্ষুগণ, তারপর আমার মনে হলো : ‘কী না থাকলে জরা-মৃত্যু হয় না, কীসের নিরোধ হলে জরা-মৃত্যু নিরোধ হয়?’ তখন আমার জ্ঞানযুক্ত মনোযোগে অভিসময় হলো : ‘জন্ম না থাকলে জরা-মৃত্যু হয় না, জন্মের নিরোধেই জরা-মৃত্যু নিরোধ হয়।’ এরপর আমার মনে হলো : ‘কী না থাকলে জন্ম হয় না... ভব হয় না... উপাদান হয় না... তৃষ্ণা হয় না... বেদনা হয় না... স্পর্শ হয় না... ষড়ায়তন হয় না... নামরূপ হয় না। কীসের নিরোধে নামরূপ নিরোধ হয়?’ তখন আমার জ্ঞানযুক্ত মনোযোগে অভিসময় হলো : ‘বিজ্ঞান না থাকলে নামরূপ হয় না, বিজ্ঞানের নিরোধেই নামরূপ নিরোধ হয়।’”

“ভিক্ষুগণ, তারপর আমার মনে হলো : ‘কী না থাকলে বিজ্ঞান হয় না, কীসের নিরোধে বিজ্ঞান নিরোধ হয়?’ তখন আমার জ্ঞানযুক্ত মনোযোগে অভিসময় হলো : ‘নামরূপ না থাকলে বিজ্ঞান হয় না, নামরূপের নিরোধেই বিজ্ঞান নিরোধ হয়।’”

“ভিক্ষুগণ, তারপর আমার মনে হলো : ‘বোধনের মাধ্যমে আমার এই মার্গ অধিগত হয়েছে; যথা : নামরূপের নিরোধে বিজ্ঞান নিরোধ হয়, বিজ্ঞান নিরোধে নামরূপ নিরোধ হয়, নামরূপ নিরোধে ষড়ায়তন নিরোধ হয়, ষড়ায়তন নিরোধে স্পর্শ নিরোধ হয়... এভাবে সমস্ত দুঃখস্কন্ধের নিরোধ হয়। ভিক্ষুগণ, ‘নিরোধ, নিরোধ’ বলে আমার পূর্বে অশ্রুত ধর্মগুলোতে চক্ষু উৎপন্ন হয়েছিল, জ্ঞান উৎপন্ন হয়েছিল, প্রজ্ঞা উৎপন্ন হয়েছিল, বিদ্যা উৎপন্ন হয়েছিল, আলোক উৎপন্ন হয়েছিল।”

‘ভিক্ষুগণ, যেমন লোক অরণ্যে, বনভূমিতে বিচরণ করতে করতে পূর্বকালের মানুষদের ব্যবহৃত পুরাতন পথ, পুরনো রাস্তা দেখতে পায়। সে সেই পথ অনুসরণ করে। অনুসরণ করতে করতে পূর্বকালের মানুষদের বসবাসকৃত উদ্যান-সমৃদ্ধ, বনসম্পন্ন, পুষ্করিণীবিশিষ্ট ও দেয়াল পরিবেষ্টিত রমণীয় পুরাতন নগর, পুরাতন রাজধানী দেখতে পায়। তখন সেই ব্যক্তি রাজা বা রাজামহামাত্যকে জানায়, ‘প্রভু, আপনি জানেন, আমি অরণ্যে, বনভূমিতে বিচরণ করতে করতে পূর্বকালের মানুষদের ব্যবহৃত পুরাতন পথ, পুরনো রাস্তা দেখতে পেয়েছি এবং সেই পথ অনুসরণ করেছি। অনুসরণ করতে করতে পূর্বকালের মানুষদের বসবাসকৃত উদ্যান-সমৃদ্ধ, বনসম্পন্ন, পুষ্করিণীবিশিষ্ট ও দেয়াল পরিবেষ্টিত রমণীয় পুরাতন নগর, পুরাতন রাজধানী দেখেছি। প্রভু, আপনি সেই নগর নতুন করে সংস্কার করুন (মাপেহি)। ’ অনন্তর রাজা বা রাজামহামাত্য সেই নগরকে নতুন করে সংস্কার করেন। তখন অন্য সময়ে সেই নগর সমৃদ্ধ, বর্ধিত, জনবহুল, জনাকীর্ণ ও বৃদ্ধি-বিপুলতা পায়। ভিক্ষুগণ, ঠিক এভাবেই আমিও পূর্বকালের সম্যকসম্বুদ্ধগণের আবিষ্কৃত পুরাতন পথ, পুরনো রাস্তা দেখেছি।”

‘ভিক্ষুগণ, পূর্বকালের সম্যকসম্বুদ্ধগণের আবিষ্কৃত সেই পুরাতন পথ, পুরনো রাস্তা কী? এটি আর্য অষ্টাঙ্গিক মার্গ; যথা-সম্যক দৃষ্টি... সম্যক সমাধি। এটাই পূর্বকালের সম্যকসম্বুদ্ধগণের আবিষ্কৃত পুরাতন পথ, পুরনো রাস্তা; আমি সেই রাস্তা অনুসরণ করেছি। অনুসরণ করতে করতে জরা-মৃত্যু জ্ঞাত হয়েছি, জরা-মৃত্যুর সমুদয় জ্ঞাত হয়েছি, জরা-মৃত্যুর নিরোধ জ্ঞাত হয়েছি, জরা-মৃত্যু নিরোধের উপায় জ্ঞাত হয়েছি। আমি সেই রাস্তা অনুসরণ করেছি। অনুসরণ করতে করতে জন্ম জ্ঞাত হয়েছি... ভব জ্ঞাত হয়েছি... উপাদান জ্ঞাত হয়েছি... তৃষ্ণা জ্ঞাত হয়েছি... বেদনা জ্ঞাত হয়েছি... স্পর্শ জ্ঞাত হয়েছি... ষড়ায়তন জ্ঞাত হয়েছি... নামরূপ জ্ঞাত হয়েছি... বিজ্ঞান জ্ঞাত হয়েছি। আমি সেই রাস্তা অনুসরণ করেছি। অনুসরণ করতে করতে সংস্কার জ্ঞাত হয়েছি, সংস্কারের সমুদয় জ্ঞাত হয়েছি, সংস্কারের নিরোধ জ্ঞাত হয়েছি, সংস্কার নিরোধের উপায় জ্ঞাত হয়েছি। তা জ্ঞাত হয়ে ভিক্ষু-ভিক্ষুণী ও উপাসক-উপাসিকাদের ব্যাখ্যা করেছি। ভিক্ষুগণ, এই সমৃদ্ধি, বর্ধিত, বিস্তৃত, বহুজনবিজ্ঞেয়, প্রসারিত ব্রহ্মচর্য দেব-মনুষ্যগণ পর্যন্ত সুপ্রকাশিত।[57]’ পঞ্চম সূত্র।

৬. পর্যবেক্ষণ সূত্র
৬৬. আমি এরূপ শুনেছি। ভিক্ষুগণ, ঠিক এভাবেই

একসময় ভগবান কুরুরাজ্যে কম্মাসধম্ম নামক কুরুদের নিগমে (ছোটো শহর) অবস্থান করতেন। তথায় ভগবান ভিক্ষুগণকে ‘হে ভিক্ষুগণ’ বলে আহ্বান করলেন। সেই ভিক্ষুগণ ‘হ্যাঁ ভদন্ত’ বলে সাড়া দিলেন। তখন ভগবান এরূপ বললেন, ‘ভিক্ষুগণ, তোমরা কি পুঙ্খানুপুঙ্খরূপে অভ্যন্তর পর্যবেক্ষণ[58] কর?’ ভগবান এরূপ বললে জনৈক ভিক্ষু ভগবানকে এরূপ বললেন, ‘ভন্তে, আমি পুঙ্খানুপুঙ্খভাবে অভ্যন্তর-প্রত্যয় পর্যবেক্ষণ করি।’ ‘হে ভিক্ষু, তুমি কিভাবে পুঙ্খানুপুঙ্খরূপে অভ্যন্তর-প্রত্যয় পর্যবেক্ষণ কর?’ অনন্তর সেই ভিক্ষু তা বর্ণনা করলেন বটে, কিন্তু ভগবানের চিত্তকে সন্তুষ্ট করতে পারলেন না।

এরূপ বলা হলে আয়ুষ্মান আনন্দ ভগবানকে এরূপ বললেন, ‘ভগবান, অভ্যন্তর-প্রত্যয় পর্যবেক্ষণ সম্পর্কে বলার এটাই উপযুক্ত সময়, সুগত, এটাই উপযুক্ত সময়। ভগবানের কাছ থেকে শুনে ভিক্ষুগণ তা ধারণ করবেন।’ ‘হে আনন্দ, তাহলে শোন, উত্তমরূপে মনোযোগ দাও, আমি ভাষণ করবো।’ ‘হ্যাঁ ভন্তে’ বলে সেই ভিক্ষুগণ ভগবানকে প্রতিশ্রুতি দিলেন। তখন ভগবান এরূপ বললেন :

‘ভিক্ষুগণ, এখানে ভিক্ষুর অভ্যন্তর-প্রত্যয় পর্যবেক্ষণ করতে করতে এরূপ চিন্তা উৎপন্ন হয় : ‘এই নানাবিধ, নানা প্রকার জরা-মৃত্যু দুঃখ যে জগতে উৎপন্ন হয়, এই দুঃখের উৎপত্তি কী, সমুদয় কী, উদ্ভব (জাতিক) কী, প্রভব (উৎস) কী? কী থাকলে জরা-মরণ হয়? কী না থাকলে জরা-মরণ হয় না?’ সে পর্যবেক্ষণ করতে করতে এরূপ জানে, ‘এই নানাবিধ, নানা প্রকার জরা-মৃত্যু দুঃখ যে জগতে উৎপন্ন হয়, এই দুঃখ উপধি-নিদান, [59] উপধি-সমুদয়, উপধি-উদ্ভব, উপধি-প্রভব। উপধি থাকলে জরা-মৃত্যু হয়, উপধি না থাকলে জনা-মৃত্যু হয় না।’ সে জরা-মরণ জানে, জরা-মরণের সমুদয় জানে, জরা-মরণের নিরোধ জানে এবং জরা-মরণ নিরোধের যথোপযুক্ত উপায়ও জানে। সে সেরূপে প্রতিপন্ন ও অনুধর্মচারী হয়। ভিক্ষুগণ, এই ভিক্ষুকে সম্যকভাবে সর্বপ্রকার দুঃখ ক্ষয়ের জন্য ও জরা-মৃত্যু নিরোধের জন্য প্রতিপন্ন বলা হয়।”

“ভিক্ষুগণ, অতঃপর আরও অভ্যন্তর-প্রত্যয় রতে করতে তার মনে চিন্তা উৎপন্ন হয় : ‘এই উপধির উৎপত্তি কী, সমুদয় কী, উদ্ভব (জাতিক) কী, প্রভব (উৎস) কী? কী থাকলে উপধি হয়? কী না থাকলে উপধি হয় না?’ সে পর্যবেক্ষণ করতে করতে এরূপ জানে, ‘উপধি তৃষ্ণা-নিদান, তৃষ্ণা-সমুদয়, তৃষ্ণা-উদ্ভব, তৃষ্ণা-প্রভব। তৃষ্ণা থাকলে উপধি হয়, তৃষ্ণা না থাকলে উপধি হয় না।’ সে উপধি জানে, উপধির সমুদয় জানে, উপধির নিরোধ জানে এবং উপধি নিরোধের যথোপযুক্ত উপায়ও জানে। সে সেরূপে প্রতিপন্ন ও অনুধর্মচারী হয়। ভিক্ষুগণ, এই ভিক্ষুকে সম্যকভাবে সর্বপ্রকার দুঃখ ক্ষয়ের জন্য ও উপধি নিরোধের জন্য প্রতিপন্ন বলা হয়।”

“ভিক্ষুগণ, অনন্তর আরও অভ্যন্তর প্রত্যয় পর্যবেক্ষণ করতে করতে তার চিন্তার উদয় হয় : ‘এই উৎপদ্যমান তৃষ্ণা কোথায় উৎপন্ন হয়, নিবিষ্টমান তৃষ্ণা কোথায় নিবিষ্ট হয়?’ সে পর্যবেক্ষণ করতে করতে এরূপ জানে, ‘জগতে যা প্রিয়ধর্মী ও মধুরস্বভাবী, এখানেই উৎপদ্যমান তৃষ্ণা উৎপন্ন হয় এবং নিবিষ্টমান তৃষ্ণা নিবিষ্ট হয়। জগতে প্রিয়ধর্মী ও মধুরস্বভাবী কী? জগতে চক্ষুই প্রিয়ধর্মী ও মধুরস্বভাবী। এখানে উৎপদ্যমান তৃষ্ণা উৎপন্ন হয় এবং নিবিষ্টমান তৃষ্ণা নিবিষ্ট হয়। জগতে শ্রোত্রই প্রিয়ধর্মী ও মধুরস্বভাবী... ঘ্রাণই প্রিয়ধর্মী ও মধুরস্বভাবী... জিহ্বাই প্রিয়ধর্মী ও মধুরস্বভাবী... কায়ই প্রিয়ধর্মী ও মধুরস্বভাবী... জগতে মনই প্রিয়ধর্মী ও মধুরস্বভাবী। এখানে উৎপদ্যমান তৃষ্ণা উৎপন্ন হয় এবং নিবিষ্টমান তৃষ্ণা নিবিষ্ট হয়।”

‘ভিক্ষুগণ, অতীতে যেসব শ্রমণ-ব্রাহ্মণ জগতে যা প্রিয়ধর্মী ও মধুরস্বভাবী তা নিত্যরূপে দেখেছে, সুখরূপে দেখেছে, আত্মারূপে দেখেছে, আরোগ্যরূপে দেখেছে ও মঙ্গলদায়করূপে দেখেছে, তারা তৃষ্ণা বর্ধিত করেছে। যারা তৃষ্ণা বর্ধিত করেছে, তারা উপধি বর্ধিত করেছে। যারা উপধি বর্ধিত করেছে, তারা দুঃখ বর্ধিত করেছে। যারা দুঃখ বর্ধিত করেছে, তারা জন্ম-জরা-মরণ-শোক-পরিদেবন-দুঃখ-দৌর্মনস্য-উপায়াস হতে মুক্ত হয়নি, দুঃখ থেকেও মুক্ত হয়নি বলে বলছি।’

‘ভিক্ষুগণ, ভবিষ্যতে যেসব শ্রমণ-ব্রাহ্মণ জগতে যা প্রিয়ধর্মী ও মধুরস্বভাবী তা নিত্যরূপে দেখবে, সুখরূপে দেখবে, আত্মারূপে দেখবে, আরোগ্যরূপে দেখবে ও মঙ্গলদায়করূপে দেখবে, তারা তৃষ্ণা বর্ধিত করবে। যারা তৃষ্ণা বর্ধিত করবে, তারা উপধি বর্ধিত করবে। যারা উপধি বর্ধিত করবে, তারা দুঃখ বর্ধিত করবে। যারা দুঃখ বর্ধিত করবে, তারা জন্ম-জরা-মরণ-শোক-পরিদেবন-দুঃখ-দৌর্মনস্য-উপায়াস হতে মুক্ত হবে না, দুঃখ থেকেও মুক্ত হবে না বলে বলছি।’

‘ভিক্ষুগণ, বর্তমানে যেসব শ্রমণ-ব্রাহ্মণ জগতে যা প্রিয়ধর্মী ও মধুর স্বভাবী তা নিত্যরূপে দেখছে, সুখরূপে দেখছে, আত্মারূপে দেখছে, আরোগ্যরূপে দেখছে ও মঙ্গলদায়করূপে দেখছে, তারা তৃষ্ণা বর্ধিত করছে। যারা তৃষ্ণা বর্ধিত করছে, তারা উপধি বর্ধিত করছে। যারা উপধি বর্ধিত করছে, তারা দুঃখ বর্ধিত করছে। যারা দুঃখ বর্ধিত করছে, তারা জন্ম-জরা-মরণ-শোক-পরিদেবন-দুঃখ-দৌর্মনস্য-উপায়াস হতে মুক্ত হচ্ছে না, দুঃখ থেকেও মুক্ত হচ্ছে না বলে বলছি।’

“ভিক্ষুগণ, যেমন বর্ণসম্পন্ন, গন্ধসম্পন্ন ও রসসম্পন্ন পানপাত্র (গ্লাস)। কিন্তু সেটি বিষমিশ্রিত। অতঃপর কোনো ব্যক্তি পরিশ্রান্ত, ঘর্মাক্ত, ক্লান্ত, তৃষ্ণার্ত ও পিপাসিত হয়ে আগমন করে। তখন তাকে এরূপ বলা হয় : ‘হে পুরুষ, এই বর্ণসম্পন্ন, গন্ধসম্পন্ন ও রসসম্পন্ন পানপাত্র (গ্লাস) তোমার জন্য; কিন্তু সেটি বিষমিশ্রিত। যদি তুমি ইচ্ছা কর পান করতে পার। বর্ণে, গন্ধে ও রসে পান করতে ভালো লাগবে, কিন্তু পান করার পর মৃত্যু হবে কিংবা মৃত্যুতুল্য দুঃখ পাবে। সে সেই পানপাত্র বিবেচনা না করে তাড়াতাড়ি পান করে, পরিত্যাগ করে না। সে সেই কারণে মৃত্যুবরণ করে কিংবা মৃত্যুতুল্য দুঃখ ভোগ করে। ভিক্ষুগণ, ঠিক এভাবেই অতীতে যেসব শ্রমণ-ব্রাহ্মণ জগতে যা প্রিয়ধর্মী... ভবিষ্যতে যেসব শ্রমণ-ব্রাহ্মণ জগতে যা প্রিয়ধর্মী... বর্তমানে যেসব শ্রমণ-ব্রাহ্মণ জগতে যা প্রিয়ধর্মী ও মধুর স্বভাবী তা নিত্যরূপে দেখছে, সুখরূপে দেখছে, আত্মারূপে দেখছে, আরোগ্যরূপে দেখছে ও মঙ্গলদায়করূপে দেখছে, তারা তৃষ্ণা বর্ধিত করছে। যারা তৃষ্ণা বর্ধিত করছে, তারা উপধি বর্ধিত করছে। যারা উপধি বর্ধিত করছে, তারা দুঃখ বর্ধিত করছে। যারা দুঃখ বর্ধিত করছে, তারা জন্ম-জরা-মরণ-শোক-পরিদেবন-দুঃখ-দৌর্মনস্য-উপায়াস হতে মুক্ত হচ্ছে না, দুঃখ থেকেও মুক্ত হচ্ছে না বলে বলছি।”

‘ভিক্ষুগণ, অতীতে যেসব শ্রমণ-ব্রাহ্মণ জগতে যা প্রিয়ধর্মী ও মধুর স্বভাবী তা অনিত্যরূপে দেখেছে, দুঃখরূপে দেখেছে, অনাত্মরূপে দেখেছে, রোগরূপে দেখেছে ও ভয়রূপে দেখেছে, তারা তৃষ্ণা পরিত্যাগ করেছে। যারা তৃষ্ণা পরিত্যাগ করেছে, তারা উপধি পরিত্যাগ করেছে। যারা উপধি পরিত্যাগ করেছে, তারা দুঃখ পরিত্যাগ করেছে। যারা দুঃখ পরিত্যাগ করেছে, তারা জন্ম-জরা-মরণ-শোক-পরিদেবন-দুঃখ-দৌর্মনস্য-উপায়াস হতে মুক্ত হয়েছে, দুঃখ থেকেও মুক্ত হয়েছে বলে বলছি।’

‘ভিক্ষুগণ, ভবিষ্যতে যেসব শ্রমণ-ব্রাহ্মণ জগতে যা প্রিয়ধর্মী ও মধুর স্বভাবী তা অনিত্যরূপে দেখবে, দুঃখরূপে দেখবে, অনাত্মরূপে দেখবে, রোগ্যরূপে দেখবে ও ভয়রূপে দেখবে, তারা তৃষ্ণা পরিত্যাগ করবে। যারা তৃষ্ণা পরিত্যাগ করবে, তারা উপধি পরিত্যাগ করবে। যারা উপধি পরিত্যাগ করবে, তারা দুঃখ পরিত্যাগ করবে। যারা দুঃখ পরিত্যাগ করবে, তারা জন্ম-জরা-মরণ-শোক-পরিদেবন-দুঃখ-দৌর্মনস্য-উপায়াস হতে মুক্ত হবে, দুঃখ থেকেও মুক্ত হবে বলে বলছি।’

‘ভিক্ষুগণ, বর্তমানে যেসব শ্রমণ-ব্রাহ্মণ জগতে যা প্রিয়ধর্মী ও মধুর স্বভাবী তা অনিত্যরূপে দেখছে, দুঃখরূপে দেখছে, অনাত্মরূপে দেখছে, রোগ্যরূপে দেখছে ও ভয়রূপে দেখছে, তারা তৃষ্ণা পরিত্যাগ করছে। যারা তৃষ্ণা পরিত্যাগ করছে, তারা উপধি পরিত্যাগ করছে। যারা উপধি পরিত্যাগ করছে, তারা দুঃখ পরিত্যাগ করছে। যারা দুঃখ পরিত্যাগ করছে, তারা জন্ম-জরা-মরণ-শোক-পরিদেবন-দুঃখ-দৌর্মনস্য-উপায়াস হতে মুক্ত হচ্ছে, দুঃখ থেকেও মুক্ত হচ্ছে বলে বলছি।’

“ভিক্ষুগণ, যেমন বর্ণসম্পন্ন, গন্ধসম্পন্ন ও রসসম্পন্ন পানপাত্র (গ্লাস)।কিন্তু সেটি বিষমিশ্রিত। অতঃপর কোনো ব্যক্তি পরিশ্রান্ত, ঘর্মাক্ত, ক্লান্ত, তৃষ্ণার্ত ও পিপাসিত হয়ে আগমন করে। তখন তাকে এরূপ বলা হয় : ‘হে পুরুষ, এই বর্ণসম্পন্ন, গন্ধসম্পন্ন ও রসসম্পন্ন পানপাত্র (গ্লাস) তোমার জন্য; কিন্তু সেটি বিষমিশ্রিত। যদি তুমি ইচ্ছা কর পান করতে পার। বর্ণে, গন্ধে ও রসে পান করতে ভালো লাগবে, কিন্তু পান করার পর মৃত্যু হবে কিংবা মৃত্যুতুল্য দুঃখ পাবে।’ অনন্তর সেই ব্যক্তির এরূপ মনে হয় : ‘আমার এই সুরাপিপাসা জলের দ্বারা বা দধিমণ্ডের দ্বারা বা লবণাক্ত ছাতুর পানীয়ের দ্বারা (ভট্ঠলোণিকায) অথবা লবনাক্ত সির্কা[60] বা পানীয় দিয়ে (লোণসোবীরকেন) উপশম করতে সক্ষম, তবুও আমার দীর্ঘদিনের হিত ও সুখের জন্য আমি তা পান করবো না।’ সে সেই পানপাত্র বিবেচনা করে পান করে না, পরিত্যাগ করে। সে সেই কারণে মৃত্যুবরণ করে না কিংবা মৃত্যুতুল্য দুঃখ ভোগও করে না। ভিক্ষুগণ, ঠিক এভাবেই অতীতে যেসব শ্রমণ-ব্রাহ্মণ জগতে যা প্রিয়ধর্মী ও মধুর স্বভাবী তা অনিত্যরূপে দেখেছে, দুঃখরূপে দেখেছে, অনাত্মরূপে দেখেছে, রোগরূপে দেখেছে ও ভয়রূপে দেখেছে, তারা তৃষ্ণা পরিত্যাগ করেছে। যারা তৃষ্ণা পরিত্যাগ করেছে, তারা উপধি পরিত্যাগ করেছে। যারা উপধি পরিত্যাগ করেছে, তারা দুঃখ পরিত্যাগ করেছে। যারা দুঃখ পরিত্যাগ করেছে, তারা জন্ম-জরা-মরণ-শোক-পরিদেবন-দুঃখ-দৌর্মনস্য-উপায়াস হতে মুক্ত হয়েছে, দুঃখ থেকেও মুক্ত হয়েছে বলে বলছি।”

‘ভিক্ষুগণ, ভবিষ্যতে যেসব শ্রমণ-ব্রাহ্মণ... বর্তমানে যেসব শ্রমণ-ব্রাহ্মণ জগতে যা প্রিয়ধর্মী ও মধুর স্বভাবী তা নিত্যরূপে দেখছে, সুখরূপে দেখছে, আত্মারূপে দেখছে, আরোগ্যরূপে দেখছে ও মঙ্গলদায়করূপে দেখছে, তারা তৃষ্ণা বর্ধিত করছে। যারা তৃষ্ণা বর্ধিত করছে, তারা উপধি বর্ধিত করছে। যারা উপধি বর্ধিত করছে, তারা দুঃখ বর্ধিত করছে। যারা দুঃখ বর্ধিত করছে, তারা জন্ম-জরা-মরণ-শোক-পরিদেবন-দুঃখ-দৌর্মনস্য-উপায়াস হতে মুক্ত হচ্ছে না, দুঃখ থেকেও মুক্ত হচ্ছে না বলে বলছি।’ ষষ্ঠ সূত্র।

৭. নলখাগড়া গুচ্ছ সূত্র
৬৭. একসময় আয়ুষ্মান সারিপুত্র ও আয়ুষ্মান মহাকোট্‌ঠিক বারাণসীর ঋষিপতন মৃগদাবে অবস্থান করতেন। অনন্তর আয়ুষ্মান মহাকোট্‌ঠিক সায়াহ্ন সময়ে নির্জনতা হতে উঠে আয়ুষ্মান সারিপুত্রের কাছে উপস্থিত হলেন। উপস্থিত হয়ে আয়ুষ্মান সারিপুত্রের সাথে সাদর-সম্ভাষণ করলেন। সাদর-সম্ভাষণসূচক বাক্যালাপের পর একপাশে বসলেন। একপাশে উপবিষ্ট আয়ুষ্মান মহাকোট্‌ঠিক আয়ুষ্মান সারিপুত্রকে এরূপ বললেন, ‘বন্ধু সারিপুত্র, জরা-মৃত্যু কি স্বকৃত? জরা-মৃত্যু কি পরকৃত? জরা-মৃত্যু কি স্বকৃত ও পরকৃত? নাকি জরা-মৃত্যু অস্বকৃত, অপরকৃত, অধিত্যসমুৎপন্ন (অকারণোৎপন্ন)?’ ‘বন্ধু কোট্‌ঠিক, জরা-মৃত্যু স্বকৃত নয়, জরা-মৃত্যু পরকৃত নয়, জরা-মৃত্যু স্বকৃত ও পরকৃত নয় এবং জরা-মৃত্যু অস্বকৃত, অপরকৃত ও অধিত্যসমুৎপন্নও (অকারণোৎপন্ন) নয়। জন্মের কারণেই জরা-মৃত্যু হয়।’

‘বন্ধু সারিপুত্র, জন্ম কি স্বকৃত? জন্ম কি পরকৃত? জন্ম কি স্বকৃত ও পরকৃত? নাকি জন্ম অস্বকৃত, অপরকৃত, অধিত্যসমুৎপন্ন (অকারণোৎপন্ন)?’ ‘বন্ধু কোট্‌ঠিক, জন্ম স্বকৃত নয়, জন্ম পরকৃত নয়, জন্ম স্বকৃত ও পরকৃত নয় এবং জন্ম অস্বকৃত, অপরকৃত ও অধিত্যসমুৎপন্নও (অকারণোৎপন্ন) নয়। ভবের কারণেই জন্ম হয়।’

‘বন্ধু সারিপুত্র, ভব কি স্বকৃত... উপাদান কি স্বকৃত... তৃষ্ণা কি স্বকৃত... বেদনা কি স্বকৃত... স্পর্শ কি স্বকৃত... ষড়ায়তন কি স্বকৃত... নামরূপ কি স্বকৃত? নামরূপ কি পরকৃত? নামরূপ কি স্বকৃত ও পরকৃত? নাকি নামরূপ অস্বকৃত, অপরকৃত, অধিত্যসমুৎপন্ন (অকারণোৎপন্ন)?’ ‘বন্ধু কোট্‌ঠিক, নামরূপ স্বকৃত নয়, নামরূপ পরকৃত নয়, নামরূপ স্বকৃত ও পরকৃত নয় এবং নামরূপ অস্বকৃত, অপরকৃত ও অধিত্যসমুৎপন্নও (অকারণোৎপন্ন) নয়। বিজ্ঞানের কারণেই জন্ম হয়।’

‘বন্ধু সারিপুত্র, বিজ্ঞান কি স্বকৃত? বিজ্ঞান কি পরকৃত? বিজ্ঞান কি স্বকৃত ও পরকৃত? নাকি বিজ্ঞান অস্বকৃত, অপরকৃত, অধিত্যসমুৎপন্ন (অকারণোৎপন্ন)?’ ‘বন্ধু কোট্‌ঠিক, বিজ্ঞান স্বকৃত নয়, বিজ্ঞান পরকৃত নয়, বিজ্ঞান স্বকৃত ও পরকৃত নয় এবং বিজ্ঞান অস্বকৃত, অপরকৃত ও অধিত্যসমুৎপন্নও (অকারণোৎপন্ন) নয়। নামরূপের কারণেই বিজ্ঞান হয়।’

“এখন আমরা আয়ুষ্মান সারিপুত্রের ভাষিত বিষয় এরূপে জানি, ‘বন্ধু কোট্‌ঠিক, বিজ্ঞান স্বকৃত নয়, বিজ্ঞান পরকৃত নয়, বিজ্ঞান স্বকৃত ও পরকৃত নয় এবং বিজ্ঞান অস্বকৃত, অপরকৃত ও অধিত্যসমুৎপন্নও (অকারণোৎপন্ন) নয়। নামরূপের কারণেই বিজ্ঞান হয়।’”

‘বন্ধু সারিপুত্র, এই ভাষিত বিষয়ের অর্থ কিরূপে দেখা উচিত?’

‘বন্ধু, তাহলে আমি আপনাকে উপমা দিব। কোনো কোনো জ্ঞানী ব্যক্তি ভাষিত বিষয়ের অর্থ উপমা দ্বারা বুঝতে পারেন। বন্ধু, যেমন দুটি নলখাগড়ার গুচ্ছ একে অপরকে আশ্রয় করে থাকে। ঠিক এভাবেই নামরূপের কারণে বিজ্ঞান, বিজ্ঞানের কারণে নামরূপ, নামরূপের কারণে ষড়ায়তন, ষড়ায়তনের কারণে স্পর্শ... এভাবে সমস্ত দুঃখস্কন্ধের সমুদয় হয়। বন্ধু, যদি সেই নলখাগড়া গুচ্ছের একটিকে উৎপাটন করা হয় তবে একটি পড়ে যায়; অপরটি উৎপাটন করলে অন্যটি পড়ে যায়। ঠিক এভাবেই নামরূপের নিরোধে বিজ্ঞান নিরোধ, বিজ্ঞান নিরোধে নামরূপ নিরোধ, নামরূপ নিরোধে ষড়ায়তন নিরোধ, ষড়ায়তন নিরোধে স্পর্শ নিরোধ... এভাবে সমস্ত দুঃখস্কন্ধের নিরোধ হয়।’

“বন্ধু সারিপুত্র, আশ্চর্য! অদ্ভুত!! এটি আয়ুষ্মান সারিপুত্রের দ্বারা সুভাষিত। আয়ুষ্মান সারিপুত্রের দ্বারা ভাষিত এই বিষয় এই ছত্রিশ প্রকার বস্তু দ্বারা অনুমোদন করছি, ‘বন্ধু, ভিক্ষু যদি জরা-মৃত্যুর নির্বেদ, বিরাগ ও নিরোধের জন্য ধর্মদেশনা করেন, তাহলে তিনি ধর্মকথিক ভিক্ষু হিসেবে সম্বোধনের যোগ্য। যদি ভিক্ষু জরা-মৃত্যুর নির্বেদ, বিরাগ ও নিরোধের জন্য প্রতিপন্ন হন, তাহলে তিনি ধর্মানুধর্মে প্রতিপন্ন ভিক্ষু হিসেবে সম্বোধনের যোগ্য। যদি ভিক্ষু জরা-মৃত্যুর নির্বেদ, বিরাগ ও নিরোধের জন্য অনাসক্ত হয়ে বিমুক্ত হন, তাহলে তিনি দৃষ্টধর্মে নির্বাণপ্রাপ্ত ভিক্ষু হিসেবে সম্বোধনের করা যায়। জন্মের... ভবের... উপাদানের... তৃষ্ণার... বেদনার... স্পর্শের... ষড়ায়তনের... নামরূপের... বিজ্ঞানের... সংস্কারের... যদি ভিক্ষু অবিদ্যার নির্বেদ, বিরাগ ও নিরোধের জন্য ধর্মদেশনা করেন, তাহলে তিনি ধর্মকথিক ভিক্ষু হিসেবে সম্বোধনের যোগ্য। যদি ভিক্ষু অবিদ্যার নির্বেদ, বিরাগ ও নিরোধের জন্য প্রতিপন্ন হন, তাহলে তিনি ধর্মানুধর্মে প্রতিপন্ন ভিক্ষু হিসেবে সম্বোধনের যোগ্য। যদি ভিক্ষু অবিদ্যার নির্বেদ, বিরাগ ও নিরোধের জন্য অনাসক্ত হয়ে বিমুক্ত হন, তাহলে তিনি দৃষ্টধর্মে নির্বাণপ্রাপ্ত ভিক্ষু হিসেবে সম্বোধনের যোগ্য।’” সপ্তম সূত্র।

৮. কোশম্বী সূত্র
৬৮.একসময় আয়ুষ্মান মুসিল, আয়ুষ্মান পবিট্ঠ, [61] আয়ুষ্মান নারদ ও আয়ুষ্মান আনন্দ কোশম্বির ঘোষিতারামে অবস্থান করতেন। অনন্তর আয়ুষ্মান পবিট্ঠ আয়ুষ্মান মুসিলকে এরূপ বললেন, “বন্ধু মুসিল, শ্রদ্ধা ব্যতীত, রুচি ব্যতীত, শ্রুতি ব্যতীত, মনোযোগপূর্বক বিবেচনা (আকারপরিবিতক্কা) ব্যতীত ও মিথ্যাদৃষ্টিমূলক ধর্মে তিতিক্ষা (দিট্‌ঠিনিজ্ঝানক্‌খন্তিযা) ব্যতীত আয়ুষ্মান মুসিলের ‘জন্মের কারণে জরা-মৃত্যু’ এই জ্ঞান নিজে নিজে হয় কি?’”

“বন্ধু পবিট্ঠ, শ্রদ্ধা ব্যতীত, রুচি ব্যতীত, শ্রুতি ব্যতীত, মনোযোগপূর্বক বিবেচনা (আকারপরিবিতক্কা) ব্যতীত ও মিথ্যাদৃষ্টিমূলক ধর্মে তিতিক্ষা (দিট্‌ঠিনিজ্ঝানক্‌খন্তিযা) ব্যতীত ‘জন্মের কারণে জরা-মৃত্যু’ আমি জানি ও দেখি।”

“বন্ধু মুসিল, শ্রদ্ধা ব্যতীত, রুচি ব্যতীত, শ্রুতি ব্যতীত, মনোযোগপূর্বক বিবেচনা (আকারপরিবিতক্কা) ব্যতীত ও মিথ্যাদৃষ্টিমূলক ধর্মে তিতিক্ষা (দিট্‌ঠিনিজ্ঝানক্‌খন্তিযা) ব্যতীত আয়ুষ্মান মুসিলের ‘ভবের কারণে জন্ম’ এই জ্ঞান নিজে নিজে হয় কি?’... উপাদানের কারণে ভব... তৃষ্ণার কারণে উপাদান... বেদনার কারণে তৃষ্ণা... স্পর্শের কারণে বেদনা... ষড়ায়তনের কারণে স্পর্শ... নামরূপের কারণে ষড়ায়তন... বিজ্ঞানের কারণে নামরূপ... সংস্কারের কারণে বিজ্ঞান... অবিদ্যার কারণে সংস্কার?’”

“বন্ধু পবিট্ঠ, শ্রদ্ধা ব্যতীত, রুচি ব্যতীত, শ্রুতি ব্যতীত, মনোযোগপূর্বক বিবেচনা (আকারপরিবিতক্কা) ব্যতীত ও মিথ্যাদৃষ্টিমূলক ধর্মে তিতিক্ষা (দিট্‌ঠিনিজ্ঝানক্‌খন্তিযা) ব্যতীত ‘অবিদ্যার কারণে সংস্কার’ আমি জানি ও দেখি।”

“বন্ধু মুসিল, শ্রদ্ধা ব্যতীত, রুচি ব্যতীত, শ্রুতি ব্যতীত, মনোযোগপূর্বক বিবেচনা (আকারপরিবিতক্কা) ব্যতীত ও মিথ্যাদৃষ্টিমূলক ধর্মে তিতিক্ষা (দিট্‌ঠিনিজ্ঝানক্‌খন্তিযা) ব্যতীত আয়ুষ্মান মুসিলের ‘জন্ম নিরোধে জরা-মৃত্যু নিরোধ’ এই জ্ঞান নিজে নিজে হয় কি?’”

“বন্ধু পবিট্ঠ, শ্রদ্ধা ব্যতীত, রুচি ব্যতীত, শ্রুতি ব্যতীত, মনোযোগপূর্বক বিবেচনা (আকারপরিবিতক্কা) ব্যতীত ও মিথ্যাদৃষ্টিমূলক ধর্মে তিতিক্ষা (দিট্‌ঠিনিজ্ঝানক্‌খন্তিযা) ব্যতীত ‘জন্ম নিরোধে জরা-মৃত্যু নিরোধ’ আমি জানি ও দেখি।”

“বন্ধু মুসিল, শ্রদ্ধা ব্যতীত, রুচি ব্যতীত, শ্রুতি ব্যতীত, মনোযোগপূর্বক বিবেচনা (আকারপরিবিতক্কা) ব্যতীত ও মিথ্যাদৃষ্টিমূলক ধর্মে তিতিক্ষা (দিট্‌ঠিনিজ্ঝানক্‌খন্তিযা) ব্যতীত আয়ুষ্মান মুসিলের ‘ভব নিরোধে জন্ম নিরোধ’ এই জ্ঞান নিজে নিজে হয় কি?’... উপাদান নিরোধে ভব নিরোধ... তৃষ্ণা নিরোধে উপাদান নিরোধ... বেদনা নিরোধে তৃষ্ণা নিরোধ... স্পর্শ নিরোধে বেদনা নিরোধ... ষড়ায়তন নিরোধে স্পর্শ নিরোধ... নামরূপ নিরোধে ষড়ায়তন নিরোধ... বিজ্ঞান নিরোধে নামরূপ নিরোধ... সংস্কার নিরোধে বিজ্ঞান নিরোধ... অবিদ্যা নিরোধে সংস্কার নিরোধ?’”

“বন্ধু পবিট্ঠ, শ্রদ্ধা ব্যতীত, রুচি ব্যতীত, শ্রুতি ব্যতীত, মনোযোগপূর্বক বিবেচনা (আকারপরিবিতক্কা) ব্যতীত ও মিথ্যাদৃষ্টিমূলক ধর্মে তিতিক্ষা (দিট্‌ঠিনিজ্ঝানক্‌খন্তিযা) ব্যতীত ‘অবিদ্যা নিরোধে সংস্কার নিরোধ’ আমি জানি ও দেখি।”

“বন্ধু মুসিল, শ্রদ্ধা ব্যতীত, রুচি ব্যতীত, শ্রুতি ব্যতীত, মনোযোগপূর্বক বিবেচনা (আকারপরিবিতক্কা) ব্যতীত ও মিথ্যাদৃষ্টিমূলক ধর্মে তিতিক্ষা (দিট্‌ঠিনিজ্ঝানক্‌খন্তিযা) ব্যতীত আয়ুষ্মান মুসিলের ‘ভবনিরোধে নির্বাণ’ এই জ্ঞান নিজে নিজে হয় কি?’”

“বন্ধু পবিট্ঠ, শ্রদ্ধা ব্যতীত, রুচি ব্যতীত, শ্রুতি ব্যতীত, মনোযোগপূর্বক বিবেচনা (আকারপরিবিতক্কা) ব্যতীত ও মিথ্যাদৃষ্টিমূলক ধর্মে তিতিক্ষা (দিট্‌ঠিনিজ্ঝানক্‌খন্তিযা) ব্যতীত ‘ভব নিরোধে নির্বাণ’ আমি জানি ও দেখি।”

‘তাহলে তো আয়ুষ্মান মুসিল ক্ষীণাসব অর্হৎ?’ এরূপ বললে আয়ুষ্মান মুসিল নীরব থাকলেন।[62] অনন্তর আয়ুষ্মান নারদ আয়ুষ্মান পবিট্ঠকে এরূপ বললেন, ‘উত্তম বন্ধু পবিট্ঠ, আমি এই প্রশ্ন গ্রহণ করি। আমাকেই এই প্রশ্ন জিজ্ঞেস করুন। আমি আপনাকে এই প্রশ্নের উত্তর দেব।’

‘আয়ুষ্মান নারদ, আপনি এই প্রশ্ন গ্রহণ করুন। আমি আপনাকে এই প্রশ্ন জিজ্ঞেস করছি। আয়ুষ্মান নারদ, আমার এই প্রশ্নের উত্তর দিন।’

“বন্ধু নারদ, শ্রদ্ধা ব্যতীত, রুচি ব্যতীত, শ্রুতি ব্যতীত, মনোযোগপূর্বক বিবেচনা (আকারপরিবিতক্কা) ব্যতীত ও মিথ্যাদৃষ্টিমূলক ধর্মে তিতিক্ষা (দিট্‌ঠিনিজ্ঝানক্‌খন্তিযা) ব্যতীত আয়ুষ্মান নারদের ‘জন্মের কারণে জরা-মৃত্যু’ এই জ্ঞান নিজে নিজে হয় কি?’”

“বন্ধু পবিট্ঠ, শ্রদ্ধা ব্যতীত, রুচি ব্যতীত, শ্রুতি ব্যতীত, মনোযোগপূর্বক বিবেচনা (আকারপরিবিতক্কা) ব্যতীত ও মিথ্যাদৃষ্টিমূলক ধর্মে তিতিক্ষা (দিট্‌ঠিনিজ্ঝানক্‌খন্তিযা) ব্যতীত ‘জন্মের কারণে জরা-মৃত্যু’ আমি জানি ও দেখি।”

“বন্ধু নারদ, শ্রদ্ধা ব্যতীত, রুচি ব্যতীত, শ্রুতি ব্যতীত, মনোযোগপূর্বক বিবেচনা (আকারপরিবিতক্কা) ব্যতীত ও মিথ্যাদৃষ্টিমূলক ধর্মে তিতিক্ষা (দিট্‌ঠিনিজ্ঝানক্‌খন্তিযা) ব্যতীত আয়ুষ্মান নারদের ‘ভবের কারণে জন্ম’ এই জ্ঞান নিজে নিজে হয় কি?’... অবিদ্যার কারণে সংস্কার?”

“বন্ধু পবিট্ঠ, শ্রদ্ধা ব্যতীত, রুচি ব্যতীত, শ্রুতি ব্যতীত, মনোযোগপূর্বক বিবেচনা (আকারপরিবিতক্কা) ব্যতীত ও মিথ্যাদৃষ্টিমূলক ধর্মে তিতিক্ষা (দিট্‌ঠিনিজ্ঝানক্‌খন্তিযা) ব্যতীত ‘অবিদ্যার কারণে সংস্কার’ আমি জানি ও দেখি।”

“বন্ধু নারদ, শ্রদ্ধা ব্যতীত, রুচি ব্যতীত, শ্রুতি ব্যতীত, মনোযোগপূর্বক বিবেচনা (আকারপরিবিতক্কা) ব্যতীত ও মিথ্যাদৃষ্টিমূলক ধর্মে তিতিক্ষা (দিট্‌ঠিনিজ্ঝানক্‌খন্তিযা) ব্যতীত আয়ুষ্মান মুসিলের ‘জন্ম নিরোধে জরা-মৃত্যু নিরোধ’ এই জ্ঞান নিজে নিজে হয় কি?’”

“বন্ধু পবিট্ঠ, শ্রদ্ধা ব্যতীত, রুচি ব্যতীত, শ্রুতি ব্যতীত, মনোযোগপূর্বক বিবেচনা (আকারপরিবিতক্কা) ব্যতীত ও মিথ্যাদৃষ্টিমূলক ধর্মে তিতিক্ষা (দিট্‌ঠিনিজ্ঝানক্‌খন্তিযা) ব্যতীত ‘জন্ম নিরোধে জরা-মৃত্যু নিরোধ’ আমি জানি ও দেখি।”

“বন্ধু নারদ, শ্রদ্ধা ব্যতীত, রুচি ব্যতীত, শ্রুতি ব্যতীত, মনোযোগপূর্বক বিবেচনা (আকারপরিবিতক্কা) ব্যতীত ও মিথ্যাদৃষ্টিমূলক ধর্মে তিতিক্ষা (দিট্‌ঠিনিজ্ঝানক্‌খন্তিযা) ব্যতীত আয়ুষ্মান নারদের ‘ভব নিরোধে জন্ম নিরোধ’ এই জ্ঞান নিজে নিজে হয় কি?’... অবিদ্যা নিরোধে সংস্কার নিরোধ?’”

“বন্ধু পবিট্ঠ, শ্রদ্ধা ব্যতীত, রুচি ব্যতীত, শ্রুতি ব্যতীত, মনোযোগপূর্বক বিবেচনা (আকারপরিবিতক্কা) ব্যতীত ও মিথ্যাদৃষ্টিমূলক ধর্মে তিতিক্ষা (দিট্‌ঠিনিজ্ঝানক্‌খন্তিযা) ব্যতীত ‘অবিদ্যা নিরোধে সংস্কার নিরোধ’ আমি জানি ও দেখি।”

“বন্ধু নারদ, শ্রদ্ধা ব্যতীত, রুচি ব্যতীত, শ্রুতি ব্যতীত, মনোযোগপূর্বক বিবেচনা (আকারপরিবিতক্কা) ব্যতীত ও মিথ্যাদৃষ্টিমূলক ধর্মে তিতিক্ষা (দিট্‌ঠিনিজ্ঝানক্‌খন্তিযা) ব্যতীত আয়ুষ্মান নারদের ‘ভব নিরোধে নির্বাণ’ এই জ্ঞান নিজে নিজে হয় কি?’”

“বন্ধু পবিট্ঠ, শ্রদ্ধা ব্যতীত, রুচি ব্যতীত, শ্রুতি ব্যতীত, মনোযোগপূর্বক বিবেচনা (আকারপরিবিতক্কা) ব্যতীত ও মিথ্যাদৃষ্টিমূলক ধর্মে তিতিক্ষা (দিট্‌ঠিনিজ্ঝানক্‌খন্তিযা) ব্যতীত ‘ভব নিরোধে নির্বাণ’[63] আমি জানি ও দেখি।”

‘তাহলে তো আয়ুষ্মান মুসিল ক্ষীণাসব অর্হৎ?’

“বন্ধু, ‘ভব নিরোধে নির্বাণ’ এটা আমার যথাভূত সম্যক প্রজ্ঞায় সুদৃষ্ট হয়েছে, কিন্তু আমি ক্ষীণাসব অর্হৎ নই।[64] বন্ধু, যেমন কান্তার পথে জলকূপ।[65] সেখানে কোনো দড়ি বা জলের কলসি থাকে না। তথায় কোনো ব্যক্তি পরিশ্রান্ত, ঘর্মাক্ত, ক্লান্ত, তৃষ্ণার্ত ও পিপাসিত হয়ে আগমন করে এবং সেই জলকূপ দেখতে থাকে। তার ‘জল’ বলে জ্ঞান হয় বটে, কিন্তু দেহ দ্বারা স্পর্শ করে অবস্থান করতে পারে না। বন্ধু, ঠিক এভাবেই ‘ভব নিরোধে নির্বাণ’ এটা আমার যথাভূত সম্যক প্রজ্ঞায় সুদৃষ্ট হয়েছে, কিন্তু আমি ক্ষীণাসব অর্হৎ নই।”

এরূপ বললে আয়ুষ্মান আনন্দ আয়ুষ্মান পবিট্ঠকে এরূপ বললেন, ‘বন্ধু পবিট্ঠ, আপনি এরূপ ভাষী আয়ুষ্মান নারদকে কী বলেন?’

‘বন্ধু আনন্দ, এরূপ ভাষী আয়ুষ্মান আনন্দকে আমি কল্যাণ ও কুশল ব্যতীত কিছুই বলি না।’ অষ্টম সূত্র।

৯. উপয়ন্তি সূত্র
৬৯. আমি এরূপ শুনেছি। একসময় ভগবান শ্রাবস্তীতে অবস্থান করছিলেন অনাথপিণ্ডিক কর্তৃক নির্মিত জেতবন বিহারে। তথায়... ‘হে ভিক্ষুগণ, যেমন মহাসমুদ্র জলে পরিপূর্ণ হলে মহানদীগুলো[66] পরিপূর্ণ করে, মহানদীগুলো পরিপূর্ণ হলে ছোটো নদীগুলো পরিপূর্ণ করে, ছোটো নদীগুলো পরিপূর্ণ হলে বড় জলাশয়গুলো পরিপূর্ণ করে, বড় জলাশয়গুলো পরিপূর্ণ হলে ছোটো জলাশয়গুলোও পরিপূর্ণ করে। ভিক্ষুগণ, ঠিক এভাবেই অবিদ্যা বৃদ্ধি হলে সংস্কার বৃদ্ধি করে, সংস্কার বৃদ্ধি হলে বিজ্ঞান বৃদ্ধি করে, বিজ্ঞান বৃদ্ধি হলে নামরূপ বৃদ্ধি করে, নামরূপ বৃদ্ধি হলে ষড়ায়তন বৃদ্ধি করে, ষড়ায়তন বৃদ্ধি হলে স্পর্শ বৃদ্ধি করে, স্পর্শ বৃদ্ধি হলে বেদনা বৃদ্ধি করে, বেদনা বৃদ্ধি হলে তৃষ্ণা বৃদ্ধি করে, তৃষ্ণা বৃদ্ধি হলে উপাদান বৃদ্ধি করে, উপাদান বৃদ্ধি হলে ভব বৃদ্ধি করে, ভব বৃদ্ধি হলে জন্ম বৃদ্ধি করে, জন্ম বৃদ্ধি হলে জরা-মৃত্যুও বৃদ্ধি করে।

ভিক্ষুগণ, যেমন মহাসমুদ্র হ্রাস পেলে মহানদীগুলো হ্রাস পায়, মহানদীগুলো হ্রাস পেলে ছোটো নদীগুলো হ্রাস পায়, ছোটো নদীগুলো হ্রাস পেলে বড় জলাশয়গুলো হ্রাস পায়, বড় জলাশয়গুলো হ্রাস পেলে ছোটো জলাশয়গুলোও হ্রাস পায়। ভিক্ষুগণ, ঠিক এভাবেই অবিদ্যা ক্ষয় হলে সংস্কার ক্ষয় হয়, সংস্কার ক্ষয় হলে বিজ্ঞান ক্ষয় হয়, বিজ্ঞান ক্ষয় হলে নামরূপ ক্ষয় হয়, নামরূপ ক্ষয় হলে ষড়ায়তন ক্ষয় হয়, ষড়ায়তন ক্ষয় হলে স্পর্শ ক্ষয় হয়, স্পর্শ ক্ষয় হলে বেদনা ক্ষয় হয়, বেদনা ক্ষয় হলে তৃষ্ণা ক্ষয় হয়, তৃষ্ণা ক্ষয় হলে উপাদান ক্ষয় হয়, উপাদান ক্ষয় হলে ভব ক্ষয় হয়, ভব ক্ষয় হলে জন্ম ক্ষয় হয়, জন্ম ক্ষয় হলে জরা-মৃত্যুও ক্ষয় হয়।’ নবম সূত্র।

১০. সুসিম সূত্র
৭০. আমি এরূপ শুনেছি। একসময় ভগবান রাজগৃহে বেলুবন কলন্দকনিবাপে অবস্থান করতেন। সে-সময়ে ভগবান সৎকারপ্রাপ্ত, সম্মানিত, মানিত (শ্রদ্ধান্বিত), পূজিত, [67] অর্চিত এবং চীবর-পিণ্ডপাত-শয্যাসন-রুগ্নপ্রত্যয়-ভৈষজ্য উপকরণলাভী ছিলেন। ভিক্ষুসংঘও সৎকারপ্রাপ্ত, সম্মানিত, মানিত (শ্রদ্ধান্বিত), পূজিত, অর্চিত এবং চীবর-পিণ্ডপাত-শয্যাসন-রুগ্নপ্রত্যয়-ভৈষজ্য উপকরণলাভী ছিলেন। কিন্তু অন্যতীর্থিয় পরিব্রাজকেরা অসৎকারপ্রাপ্ত, অসম্মানিত, অমানিত (অশ্রদ্ধান্বিত), অপূজিত, অনর্চিত ছিলেন এবং চীবর-পিণ্ডপাত-শয্যাসন-রুগ্নপ্রত্যয়-ভৈষজ্য উপকরণলাভী ছিলেন না।

সে-সময়ে সুসিমো পরিব্রাজক মহতি পরিব্রাজক পরিষদের সাথে রাজগৃহে বাস করতেন। অতঃপর সুসিম পরিব্রাজকের পরিষদ সুসিম পরিব্রাজককে এরূপ বললেন, ‘বন্ধু সুসিম, আসুন শ্রমণ গৌতমের নিকট ব্রহ্মচর্য পালন করুন। আপনি ধর্ম সম্যকভাবে আয়ত্ত করে আমাদের শিক্ষা দিন। আমরা সেই ধর্ম আয়ত্ত করে গৃহীদেরকে বলব। এভাবে আমরাও সৎকারপ্রাপ্ত, সম্মানিত, মানিত (শ্রদ্ধান্বিত), পূজিত ও অর্চিত হবো এবং চীবর-পিণ্ডপাত-শয্যাসন-রুগ্নপ্রত্যয়-ভৈষজ্য উপকরণলাভী হবো।’ বন্ধু, ‘তা-ই হোক’ বলে সুসিম পরিব্রাজক নিজের পরিষদের কথায় সম্মত হয়ে আয়ুষ্মান আনন্দের নিকট উপস্থিত হলেন। উপস্থিত হয়ে আয়ুষ্মান আনন্দের সাথে সাদর-সম্ভাষণ করলেন। সাদর-সম্ভাষণসূচক বাক্যালাপের পর একপাশে বসলেন। একপাশে উপবিষ্ট আয়ুষ্মান সুসিম পরিব্রাজক আয়ুষ্মান আনন্দকে এরূপ বললেন, ‘বন্ধু আনন্দ, আমি এই ধর্ম-বিনয়ে ব্রহ্মচর্য পালন করতে ইচ্ছা প্রকাশ করছি।’

অনন্তর আয়ুষ্মান আনন্দ সুসিম পরিব্রাজককে নিয়ে ভগবানের কাছে উপস্থিত হলেন। উপস্থিত হয়ে ভগবানকে অভিবাদন করে একপাশে বসলেন। একপাশে উপবিষ্ট আয়ুষ্মান আনন্দ ভগবানকে এরূপ বললেন, “ভন্তে, এই সুসিম পরিব্রাজক আমাকে এরূপ বলেছেন, ‘বন্ধু আনন্দ, আমি এই ধর্ম-বিনয়ে ব্রহ্মচর্য পালন করতে ইচ্ছা প্রকাশ করছি।’” ‘হে আনন্দ, তাহলে সুসিমকে প্রব্রজ্যা দান কর।’ সুসিম পরিব্রাজক ভগবানের নিকট প্রব্রজ্যা ও উপসম্পদা লাভ করলেন।

সে-সময়ে বহুসংখ্যক ভিক্ষু ভগবানের নিকট অর্হত্ত্ব ব্যাখ্যা করছিলেন[68], ‘জন্ম ক্ষীণ হয়েছে, ব্রহ্মচর্য পরিপূর্ণ হয়েছে, করণীয় কৃত হয়েছে, এ জন্মের পর আর কোনো জন্ম নেই’ বলে সম্যকভাবে জানতে পারছি।’ আয়ুষ্মান সুসিম শুনলেন, বহুসংখ্যক ভিক্ষু নাকি ভগবানের নিকট অর্হত্ত্ব ব্যাখ্যা করছেন, ‘জন্ম ক্ষীণ হয়েছে, ব্রহ্মচর্য পরিপূর্ণ হয়েছে, করণীয় কৃত হয়েছে, এ জন্মের পর আর কোনো জন্ম নেই’ বলে সম্যকভাবে জানতে পারছি।’ অনন্তর আয়ুষ্মান সুসিম সেই ভিক্ষুগণের নিকট উপস্থিত হলেন। উপস্থিত হয়ে তাদের সাথে সাদর-সম্ভাষণ করলেন। সাদর-সম্ভাষণসূচক বাক্যালাপের পর একপাশে বসলেন। একপাশে উপবিষ্ট আয়ুষ্মান সুসিম পরিব্রাজক সেই ভিক্ষুগণকে এরূপ বললেন, ‘বন্ধুগণ, সত্যই কি আপনারা ভগবানের নিকট অর্হত্ত্ব ব্যাখ্যা করছেন, ‘জন্ম ক্ষীণ হয়েছে, ব্রহ্মচর্য পরিপূর্ণ হয়েছে, করণীয় কৃত হয়েছে, এ জন্মের পর আর কোনো জন্ম নেই’ বলে সম্যকভাবে জানতে পারছি?’ ‘হ্যাঁ বন্ধু।’

‘বন্ধুগণ, আপনারা কি এভাবে জেনে ও দেখে নানা প্রকার ঋদ্ধি আয়ত্ত করেছেন, যথা : এক হয়ে বহু হন, বহু হয়ে এক হন; আবির্ভাব হন, তিরোভাব (অন্তর্ধান) হন; দেয়াল, প্রাকার বা প্রাচীর এবং পর্বতে আকাশের ন্যায় অসংলগ্নভাবে গমন করেন; মাটিতেও জলের ন্যায় ভাসেন ও ডুবেন, মাটির ন্যায় জলে অনার্দ্রভাবে গমন করেন; পক্ষীর ন্যায় আকাশে পর্যাঙ্কাবদ্ধ (বীরাসন) হয়ে ভ্রমণ করেন; এরূপ মহাঋদ্ধিসম্পন্ন ও মহানুভবসম্পন্ন চন্দ্র-সূর্যকে হস্ত দ্বারা স্পর্শ ও পরিমর্দন করেন এবং যতদূর ব্রহ্মলোক[69] রয়েছে ততদূর আপন কায়ে বশীভূত করেন?’ ‘বন্ধু, না।’

‘বন্ধুগণ, আপনারা কি এভাবে জেনে ও দেখে বিশুদ্ধ, অমানুষিক, দিব্যকর্ণ দ্বারা দূরবর্তী ও নিকটস্থ দিব্য ও মনুষ্য উভয় শব্দ শুনেন?’ ‘বন্ধু, না।’

‘বন্ধুগণ, আপনারা কি এভাবে জেনে ও দেখে নিজ চিত্ত দ্বারা অপরসত্ত্ব ও ব্যক্তিদের চিত্ত স্বচিত্তে পরীক্ষা করে জানেন-সরাগ-চিত্তকে (কাম লালসাপূর্ণ চিত্ত) সরাগ-চিত্ত হিসেবে জানেন, বীতরাগ (কাম-লালসাহীন) চিত্তকে বীতরাগ-চিত্ত হিসেবে জানেন, সদ্বেষ-চিত্তকে সদ্বেষ-চিত্ত হিসেবে জানেন, বীতদ্বেষ (দ্বেষহীন) চিত্তকে বীতদ্বেষ-চিত্ত হিসেবে জানেন, সমোহ (মোহাচ্ছন্ন) চিত্তকে সমোহ-চিত্ত হিসেবে জানেন, বীতমোহ (মোহহীন) চিত্তকে বীতমোহ-চিত্ত হিসেবে জানেন, সংক্ষিপ্ত (একাগ্রচিত্ত) চিত্তকে সংক্ষিপ্ত-চিত্ত হিসেবে জানেন, বিক্ষিপ্ত-চিত্তকে বিক্ষিপ্ত-চিত্ত হিসেবে জানেন, মহদ্গত বা অত্যুচ্চ চিত্তকে মহদ্গত-চিত্ত হিসেবে জানেন, অমহদ্গত-চিত্তকে অমহদ্গত-চিত্ত হিসেবে জানেন, সউত্তর (উচ্চতর) চিত্তকে সউত্তর-চিত্ত হিসেবে জানেন, অনুত্তর (অতুল্য) চিত্তকে অনুত্তর-চিত্ত হিসেবে জানেন, সমাহিত-চিত্তকে সমাহিত-চিত্তরূপে জানেন এবং অসমাহিত-চিত্তকে অসমাহিত-চিত্তরূপে জানেন, বিমুক্তচিত্তকে বিমুক্তচিত্তরূপে জানেন এবং অবিমুক্তচিত্তকে অবিমুক্তচিত্তরূপে জানেন? ‘বন্ধু, না।’

“বন্ধুগণ, আপনারা কি এভাবে জেনে ও দেখে বহুবিধ পূর্বনিবাসঅনুস্মরণ করেন, যেমন : এক জন্ম, দুই জন্ম, তিন জন্ম, চার জন্ম, পাঁচ জন্ম, দশ জন্ম, বিশ জন্ম, ত্রিশ জন্ম, চল্লিশজন্ম, পঞ্চাশ জন্ম, শত জন্ম, হাজার জন্ম, শত-হাজার (লক্ষ) জন্ম, এমনকি বহু সংবর্ত কল্প, বহু বিবর্ত কল্প ও বহু সংবর্ত-বিবর্ত কল্পে ‘অমুক জন্মে আমার এই নাম, এই গোত্র, এই বর্ণ, এইরূপ আহার, এইরূপ ছিল সুখ-দুঃখ ভোগ, এই পরিমাণ ছিল আয়ু, সেখান হতে চ্যুত হয়ে ওই স্থানেজন্মগ্রহণ করেছি। সেখানেও এই নাম, এই গোত্র, এই বর্ণ, এইরূপ আহার, এইরূপ ছিল সুখ-দুঃখ ভোগ, এই পরিমাণ ছিল আয়ু, আবার সেই স্থান হতে চ্যুত হয়ে এখানে জন্ম হয়েছি।’ এভাবে আকার ও বর্ণনাসহ বহুবিধ পূর্বনিবাসঅনুস্মরণ করেন?” ‘বন্ধু, না।’

“বন্ধুগণ, আপনারা কি এভাবে জেনে ও দেখে বিশুদ্ধ, লোকাতীত দিব্যচক্ষুর দ্বারা সত্ত্বদের চ্যুতির সময় ও জন্মগ্রহণের সময় দেখতে পান এবং হীন-প্রণীত, সুবর্ণ-দুর্বর্ণ, সুগত-দুর্গত ও কর্মানুরূপে উৎপন্ন (যথাকম্মূপগে) সত্ত্বদের জানেন, ‘এই সব সত্ত্বগণ কায়-দুশ্চরিত্রসমন্বিত, বাক্য-দুশ্চরিত্রসমন্বিত ও মনোদুশ্চরিত্রসমন্বিত; আর্যগণের নিন্দুক, মিথ্যাদৃষ্টিসম্পন্ন, মিথ্যাদৃষ্টিসম্ভূত কর্ম সম্পাদনকারী, তারা কায়ভেদে মৃত্যুর পর অপায় দুর্গতি বিনিপাত নরকে উৎপন্ন হয়েছে। পক্ষান্তরে, এই সকল সত্ত্বগণ কায়-সুচরিতসমন্বিত, বাক্য-সুচরিতসমন্বিত ও মনোসুচরিতসমন্বিত, আর্যগণের প্রশংসাকারী, সম্যক দৃষ্টিপরায়ণ, সম্যক দৃষ্টিজাত কর্ম সম্পাদনকারী, তারা কায়ভেদে মৃত্যুর পর সুগতি স্বর্গলোকে উৎপন্ন হয়েছেন।’ এরূপে বিশুদ্ধ, লোকাতীত দিব্যচক্ষুর দ্বারা সত্ত্বদের চ্যুতির সময় ও জন্মগ্রহণের সময় দেখতে পান এবং হীন-প্রণীত, সুবর্ণ-দুর্বর্ণ, সুগত-দুর্গত ও কর্মানুরূপে উৎপন্ন (যথাকম্মূপগে) সত্ত্বদের জানেন?” ‘বন্ধু, না।’

‘বন্ধুগণ, আপনারা কি এভাবে জেনে ও দেখে রূপগুলো (রূপা-ব্রহ্মলোক) অতিক্রম করে যেসব শান্ত অরূপা-বিমোক্ষ আছে, সেসব কায় দ্বারা (নাম-কায়ে) স্পর্শ করে অবস্থান করেন?’ ‘বন্ধু, না।’

‘বন্ধুগণ, এখানে আপনারা এখন অর্হত্ত্ব ব্যাখ্যা করলেন, অথচ এই ধর্মগুলো[70] আপনাদের আয়ত্ত হয়নি। এটা কী রকম?’ ‘বন্ধু সুসিম, আমরা প্রজ্ঞাবিমুক্ত।’[71]

‘বন্ধুগণ, আমি আপনাদের এই সংক্ষিপ্তভাবে ভাষিত বিষয়ের বিস্তৃত অর্থ জানি না। আপনারা উত্তমরূপে বলুন, যাতে আমি এই সংক্ষিপ্তভাবে ভাষিত বিষয়ের বিস্তৃত অর্থ জানতে পারি।’ ‘বন্ধু সুসিম, আপনি জানুন আর না-ই জানুন, কিন্তু আমরা প্রজ্ঞাবিমুক্ত।’

অনন্তর আয়ুষ্মান সুসিম আসন হতে উঠে ভগবানের কাছে উপস্থিত হলেন। উপস্থিত হয়ে ভগবানকে অভিবাদন করে একপাশে বসলেন। একপাশে উপবিষ্ট আয়ুষ্মান সুসিম সেই ভিক্ষুগণের সাথে তার যেসব বাক্যালাপ হয়েছে সেসব বাক্যালা ভগবানকে জানালেন। ‘সুসিম, আগে ধর্মস্থিতি জ্ঞান, [72] পরে নির্বাণে জ্ঞান।’[73]

‘ভন্তে, আমি ভগবানের এই সংক্ষিপ্তভাবে ভাষিত বিষয়ের বিস্তৃত অর্থ জানি না। আপনি উত্তমরূপে বলুন, যাতে আমি এই সংক্ষিপ্তভাবে ভাষিত বিষয়ের বিস্তৃত অর্থ জানতে পারি।’ ‘সুসিম, তুমি জান আর না-ই জান, আগে ধর্মস্থিতি জ্ঞান, পরে নির্বাণে জ্ঞান।’

‘সুসিম, তা তুমি কী মনে কর, রূপ নিত্য নাকি অনিত্য?’ ‘ভন্তে, অনিত্য।’ ‘যা অনিত্য তা দুঃখ নাকি সুখ?’ ‘ভন্তে, দুঃখ।’ ‘যা অনিত্য, দুঃখ ও বিপরিণামধর্মী (নিত্য পরিবর্তনশীল), তা কি ‘এটা আমার, এটা আমি, এটা আমার আত্মা’ বলে দেখার উপযুক্ত?’ ‘ভন্তে, না।’ ‘বেদনা নিত্য নাকি অনিত্য?’ ‘ভন্তে, অনিত্য।’ ‘যা অনিত্য তা দুঃখ নাকি সুখ?’ ‘ভন্তে, দুঃখ।’ ‘যা অনিত্য, দুঃখ ও বিপরিণামধর্মী (নিত্য পরিবর্তনশীল), তা কি ‘এটা আমার, এটা আমি, এটা আমার আত্মা’ বলে দেখার উপযুক্ত?’ ‘ভন্তে, না।’ ‘সংজ্ঞা নিত্য নাকি অনিত্য?’ ‘ভন্তে, অনিত্য।’... ‘সংস্কার নিত্য নাকি অনিত্য?’ ‘ভন্তে, অনিত্য।’ ‘যা অনিত্য তা দুঃখ নাকি সুখ?’ ‘ভন্তে, দুঃখ।’ ‘যা অনিত্য, দুঃখ ও বিপরিণামধর্মী (নিত্য পরিবর্তনশীল), তা কি ‘এটা আমার, এটা আমি, এটা আমার আত্মা’ বলে দেখার উপযুক্ত?’ ‘ভন্তে, না।’ ‘বিজ্ঞান নিত্য নাকি অনিত্য?’ ‘ভন্তে, অনিত্য।’ ‘যা অনিত্য তা দুঃখ নাকি সুখ?’ ‘ভন্তে, দুঃখ।’ ‘যা অনিত্য, দুঃখ ও বিপরিণামধর্মী (নিত্য পরিবর্তনশীল), তা কি ‘এটা আমার, এটা আমি, এটা আমার আত্মা’ বলে দেখার উপযুক্ত?’ ‘ভন্তে, না।’

‘সুসিম, তাই অতীত, অনাগত ও বর্তমান আধ্যাত্মিক বা বাহ্যিক বা স্থূল বা সূক্ষ্ম বা হীন বা উত্তম বা দূরে অথবা নিকটে যা কিছু রূপ আছে, সেসব রূপ আমার নয়, আমি নই, আমার আত্মা নয়; এভাবে যথাযতভাবে সম্যক প্রজ্ঞায় দেখা উচিত। অতীত, অনাগত ও বর্তমান আধ্যাত্মিক বা বাহ্যিক বা স্থূল বা সূক্ষ্ম বা হীন বা উত্তম বা দূরে অথবা নিকটে যা কিছু বেদনা আছে, সেসব বেদনা আমার নয়, আমি নই, আমার আত্মা নয়; এভাবে যথাযতভাবে সম্যক প্রজ্ঞায় দেখা উচিত। অতীত, অনাগত ও বর্তমান আধ্যাত্মিক বা বাহ্যিক বা স্থূল বা সূক্ষ্ম বা হীন বা উত্তম বা দূরে অথবা নিকটে যা কিছু সংজ্ঞা আছে, সেসব সংজ্ঞা আমার নয়, আমি নই, আমার আত্মা নয়; এভাবে যথাযতভাবে সম্যক প্রজ্ঞায় দেখা উচিত। অতীত, অনাগত ও বর্তমান আধ্যাত্মিক বা বাহ্যিক বা স্থূল বা সূক্ষ্ম বা হীন বা উত্তম বা দূরে অথবা নিকটে যা কিছু সংস্কার আছে, সেসব সংস্কার আমার নয়, আমি নই, আমার আত্মা নয়; এভাবে যথাযতভাবে সম্যক প্রজ্ঞায় দেখা উচিত। অতীত, অনাগত ও বর্তমান আধ্যাত্মিক বা বাহ্যিক বা স্থূল বা সূক্ষ্ম বা হীন বা উত্তম বা দূরে অথবা নিকটে যা কিছু বিজ্ঞান আছে, সেসব বিজ্ঞান আমার নয়, আমি নই, আমার আত্মা নয়; এভাবে যথাযতভাবে সম্যক প্রজ্ঞায় দেখা উচিত।’

“সুসিম, এরূপে দেখে শ্রুতবান আর্যশ্রাবক রূপের প্রতিও নির্বেদযুক্ত হয়, বেদনার প্রতিও নির্বেদযুক্ত হয়, সংজ্ঞার প্রতিও নির্বেদযুক্ত হয়, সংস্কারের প্রতিও নির্বেদযুক্ত হয় এবং বিজ্ঞানের প্রতিও নির্বেদযুক্ত হয়। নির্বেদযুক্ত হয়ে নিঃস্পৃহ (বা বিরাপ্রাপ্ত) হয়, বিরাগে বিমুক্ত হয়, বিমুক্তিতে ‘বিমুক্ত হয়েছি’ বলে জ্ঞান উদয় হয়। ‘জন্ম ক্ষীণ হয়েছে, ব্রহ্মচর্য পরিপূর্ণ হয়েছে, করণীয় কৃত হয়েছে, এ জন্মের পর আর কোনো পুনর্জন্ম নেই’ বলে যথাযথভাবে জানে।”

“সুসিম, ‘জন্মের কারণে জরা-মৃত্যু’ দেখ কি? ‘হ্যাঁ ভন্তে।’ ‘ভবের কারণে জন্ম’ দেখ কি? ‘হ্যাঁ ভন্তে।’ ‘উপাদানের কারণে ভব’ দেখ কি? ‘হ্যাঁ ভন্তে।’ ‘তৃষ্ণার কারণে উপাদান’ দেখ কি? ‘হ্যাঁ ভন্তে।’ ‘বেদনার কারণে তৃষ্ণা’ দেখ কি? ‘হ্যাঁ ভন্তে।’ ‘স্পর্শের কারণে বেদনা’ দেখ কি? ‘হ্যাঁ ভন্তে।’ ‘ষড়ায়তনের কারণে স্পর্শ’ দেখ কি? ‘হ্যাঁ ভন্তে।’ ‘নামরূপের কারণে ষড়ায়তন’ দেখ কি? ‘হ্যাঁ ভন্তে।’ ‘বিজ্ঞানের কারণে নামরূপ’ দেখ কি? ‘হ্যাঁ ভন্তে।’ ‘সংস্কারের কারণে বিজ্ঞান’ দেখ কি? ‘হ্যাঁ ভন্তে।’ ‘অবিদ্যার কারণে সংস্কার’ দেখ কি? ‘হ্যাঁ ভন্তে।’

“সুসিম, ‘জন্ম নিরোধে জরা-মৃত্যু নিরোধ’ দেখ কি? ‘হ্যাঁ ভন্তে।’ ‘ভব নিরোধে জন্ম নিরোধ’ দেখ কি? ‘হ্যাঁ ভন্তে।’ ‘উপাদান নিরোধে ভব নিরোধ’ দেখ কি? ‘হ্যাঁ ভন্তে।’ ‘তৃষ্ণা নিরোধে উপাদান নিরোধ’ দেখ কি? ‘হ্যাঁ ভন্তে।’ ‘বেদনা নিরোধে তৃষ্ণা নিরোধ’ দেখ কি? ‘হ্যাঁ ভন্তে।’ ‘স্পর্শ নিরোধে বেদনা নিরোধ’ দেখ কি? ‘হ্যাঁ ভন্তে।’ ‘ষড়ায়তন নিরোধে স্পর্শ নিরোধ’ দেখ কি? ‘হ্যাঁ ভন্তে।’ ‘নামরূপ নিরোধে ষড়ায়তন নিরোধ’ দেখ কি? ‘হ্যাঁ ভন্তে।’ ‘বিজ্ঞান নিরোধে নামরূপ নিরোধ’ দেখ কি? ‘হ্যাঁ ভন্তে।’ ‘সংস্কার নিরোধে বিজ্ঞান নিরোধ’ দেখ কি? ‘হ্যাঁ ভন্তে।’ ‘অবিদ্যা নিরোধে সংস্কার নিরোধ’ দেখ কি? ‘হ্যাঁ ভন্তে।’

‘সুসিম, তুমি কি এভাবে জেনে ও দেখে নানা প্রকার ঋদ্ধি আয়ত্ত করেছ, যথা : এক হয়ে বহু হও, বহু হয়ে এক হও; আবির্ভাব হও, তিরোভাব (অন্তর্ধান) হও; দেয়াল, প্রাকার বা প্রাচীর এবং পর্বতে আকাশের ন্যায় অসংলগ্নভাবে গমন কর; মাটিতেও জলের ন্যায় ভাস ও ডুব, মাটির ন্যায় জলে অনার্দ্রভাবে গমন কর; পক্ষীর ন্যায় আকাশে পর্যাঙ্কাবদ্ধ (বীরাসন) হয়ে ভ্রমণ কর; এরূপ মহাঋদ্ধিসম্পন্ন ও মহানুভবসম্পন্ন চন্দ্র-সূর্যকে হস্ত দ্বারা স্পর্শ ও পরিমর্দন কর এবং যতদূর ব্রহ্মলোক রয়েছে ততদূর আপন কায়ে বশীভূত কর?’ ‘ভন্তে, না।’

‘সুসিম, তুমি কি এভাবে জেনে ও দেখে বিশুদ্ধ, অমানুষিক, দিব্যকর্ণ দ্বারা দূরবর্তী ও নিকটস্থ দিব্য ও মনুষ্য উভয় শব্দ শুন?’ ‘ভন্তে, না।’

‘সুসিম, তুমি কি এভাবে জেনে ও দেখে নিজ চিত্ত দ্বারা অপরসত্ত্ব ও ব্যক্তিদের চিত্ত স্বচিত্তে পরীক্ষা করে জান-সরাগ-চিত্তকে (কাম লালসাপূর্ণ চিত্ত) সরাগ-চিত্ত হিসেবে জান... বিমুক্তচিত্তকে বিমুক্তচিত্তরূপে জান এবং অবিমুক্তচিত্তকে অবিমুক্তচিত্তরূপে জান?’ ‘ভন্তে, না।’

‘সুসিম, তুমি কি এভাবে জেনে ও দেখে বহুবিধ পূর্বনিবাসঅনুস্মরণ কর, যেমন : এক জন্ম... এভাবে আকার ও বর্ণনাসহ বহুবিধ পূর্বনিবাসঅনুস্মরণ কর?’ ‘ভন্তে, না।’

‘সুসিম, তুমি কি এভাবে জেনে ও দেখে বিশুদ্ধ, লোকাতীত দিব্যচক্ষুর দ্বারা সত্ত্বদের চ্যুতির সময় ও জন্মগ্রহণের সময় দেখতে পাও... কর্মানুরূপে উৎপন্ন (যথাকম্মূপগে) সত্ত্বদের জান?’ ‘ভন্তে, না।’

‘সুসিম, তুমি কি এভাবে জেনে ও দেখে রূপগুলো (রূপা-ব্রহ্মলোক) অতিক্রম করে যেসব শান্ত অরূপ বিমোক্ষ আছে, সেসব কায় দ্বারা (নাম-কায়ে) স্পর্শ করে অবস্থান কর?’ ‘ভন্তে, না।’

‘সুসিম, এখানে তুমি এখন অর্হত্ত্ব ব্যাখ্যা করলে, অথচ এই ধর্মগুলো[74] তোমার আয়ত্ত হয়নি। এটা কী রকম?’

অনন্তর আয়ুষ্মান সুসিম ভগবানের পাদমূলে মস্তক অবনত করে ভগবানকে এরূপ বললেন, ‘ভন্তে, মূর্খতাবশত, অজ্ঞানতাবশত ও অকুশলবশত আমার অপরাধ হয়েছে; আমি যে এরূপ সুব্যাখ্যাত ধর্ম-বিনয়ে ধর্মচোর হয়ে প্রব্রজিত হয়েছি। ভগবান, ভবিষ্যৎ সংযমের জন্য আমার এই অপরাধ ক্ষমা করুন।’

“সুসিম, নিশ্চয়ই তুমি মূর্খতাবশত, অজ্ঞানতাবশত ও অকুশলবশত আমার অপরাধ করেছ এবং এরূপ সুব্যাখ্যাত ধর্ম-বিনয়ে ধর্মচোর হয়ে প্রব্রজিত হয়েছ। সুসিম, যেমন অপরাধকারী চোরকে ধরে রাজার কাছে নিয়ে গিয়ে বলে, ‘দেব, এই ব্যক্তি অপরাধী চোর, তাকে যা ইচ্ছা দণ্ড বিধান করুন।’ তখন রাজা এরূপ বলেন, ‘যাও, এই ব্যক্তিকে দৃঢ় দড়ি দিয়ে পেছনে দুটি হাত দৃঢ়ভাবে বেঁধে, ক্ষুর দ্বারা মস্তক মুণ্ডিত করে, কঠোর স্বরে, ভেরী (ছোটো ঢোল) বাজিয়ে রাস্তা থেকে রাস্তায়, মোড় (চৌরাস্তার সংযোগস্থল) থেকে মোড়ে নিয়ে নিয়ে দক্ষিণ দ্বার দিয়ে বের করে নগরের দক্ষিণ দিকে মস্তক ছেদন কর। সুসিম, তা তুমি কী মনে কর, সেই ব্যক্তি কি সেই কারণে দুঃখ ও দৌর্মনস্য অনুভব করে না?’ ‘হ্যাঁ ভন্তে।’

‘সুসিম, সেই ব্যক্তি সেই কারণে যা দুঃখ ও দৌর্মনস্য অনুভব করে, তার চেয়েও অধিকতর দুঃখবিপাক ও কটুতর বিপাক হয় এরূপ সুব্যাখ্যাত ধর্ম-বিনয়ে ধর্মচোর হয়ে প্রব্রজ্যা গ্রহণে, কারণ তা বিনিপাতের দিকে সংবর্তন করে। সুসিম, যেহেতু তুমি অপরাধকে অপরাধরূপে দেখে ধর্মানুসারে প্রতিকার করছ, তাই আমরা তোমার অপরাধ ক্ষমা করছি। যে ব্যক্তি অপরাধকে অপরাধরূপে দেখে ধর্মানুনারে প্রতিকার করে এবং ভবিষ্যতে সংযত হয়, এটা আর্য-বিনয়ে উন্নতি।’ দশম সূত্র।

মহাবর্গ সপ্তম সমাপ্ত।

স্মারক-গাথা :

দুই অশ্রুতবান ব্যক্ত, পুত্রমাংস উপমা সূত্র,

অত্থিরাগ, নগর, পর্যবেক্ষণ, নলখাগড়াগুচ্ছ;

কোশম্বী, উপযন্তি ও দশমে সুসিম সূত্র উক্ত।


 

৮. শ্রমণ-ব্রাহ্মণ বর্গ
১. জরা-মৃত্যু সূত্র
৭১. আমি এরূপ শুনেছি। একসময় ভগবান শ্রাবস্তীর জেতবনে অনাথপিণ্ডিক কর্তৃক নির্মিত বিহারে অবস্থান করতেন। তথায় ভগবান... ‘হে ভিক্ষুগণ, যেসব শ্রমণ বা ব্রাহ্মণ জরা-মৃত্যু জানে না, জরা-মৃত্যুর সমুদয় জানে না, জরা-মৃত্যুর নিরোধ জানে না এবং জরা-মৃত্যু নিরোধের উপায় জানে না; সেসব শ্রমণ বা ব্রাহ্মণ শ্রমণগণের মধ্যে শ্রমণ কিংবা ব্রাহ্মণগণের মধ্যে ব্রাহ্মণ বলে গণ্য হয় না। সেই আয়ুষ্মানগণ শ্রমণ্যার্থ (শ্রমণ্যফল) বা ব্রাহ্মণ্যার্থ (ব্রাহ্মণ্যফল) অথবা ইহজীবনে স্বয়ং অভিজ্ঞা প্রত্যক্ষ ও লাভ না করে অবস্থান করে।

ভিক্ষুগণ, যেসব শ্রমণ বা ব্রাহ্মণ জরা-মৃত্যু জানে, জরা-মৃত্যুর সমুদয় জানে, জরা-মৃত্যুর নিরোধ জানে এবং জরা-মৃত্যু নিরোধের উপায় জানে; সেসব শ্রমণ বা ব্রাহ্মণ শ্রমণগণের মধ্যে শ্রমণ কিংবা ব্রাহ্মণগণের মধ্যে ব্রাহ্মণ বলে গণ্য হয়। সেই আয়ুষ্মানগণ শ্রমণ্যার্থ (শ্রমণ্যফল) বা ব্রাহ্মণ্যার্থ (ব্রাহ্মণ্যফল) অথবা ইহজীবনে স্বয়ং অভিজ্ঞা প্রত্যক্ষ ও লাভ করে অবস্থান করে।’ (সূত্রান্ত এক)। প্রথম সূত্র।

২-১১. জন্ম সূত্রাদি দশক
৭২. (২) ভগবান শ্রাবস্তীতে অবস্থান করছিলেন... জন্ম জানে না...।

(৩) ভব জানে না...।

(৪) উপাদান জানে না...।

(৫) তৃষ্ণা জানে না...।

(৬) বেদনা জানে না...।

(৭) স্পর্শ জানে না...।

(৮) ষড়ায়তন জানে না...।

(৯) নামরূপ জানে না...।

(১০) বিজ্ঞান জানে না...।

(১১) ‘সংস্কার জানে না, সংস্কারের সমুদয় জানে না, সংস্কারের নিরোধ জানে না এবং সংস্কার নিরোধের উপায় জানে না... সংস্কার জানে... স্বয়ং অভিজ্ঞা প্রত্যক্ষ ও লাভ করে অবস্থান করে।’ একাদশ সূত্র।

শ্রমণ-ব্রাহ্মণ বর্গ অষ্টম সমাপ্ত।

স্মারক-গাথা :

প্রত্যয় একাদশ ব্যক্ত, চার সত্য বিভাজন,

শ্রমণ-ব্রাহ্মণ বর্গ, নিদানে ভব অষ্টম।

বর্গগুলোর স্মারক-গাথা :

বুদ্ধ, আহার, দশবল, কলার, গৃহপতি পঞ্চম,

দুঃখ বর্গ, মহাবর্গ এবং শ্রমণ-ব্রাহ্মণ অষ্টম।


 

৯. অন্তর পেয়্যাল
১. শাস্তা সূত্র
৭৩. তখন ভগবান শ্রাবস্তীতে আবস্থান করতেন... ‘হে ভিক্ষুগণ, জরা-মৃত্যু যথাভূতভাবে না জানলে ও না দেখলে জরা-মৃত্যুতে যথাভূত জ্ঞানের জন্য শাস্তা অনুসন্ধান উচিত। জরা-মৃত্যুর সমুদয় যথাভূতভাবে না জানলে ও না দেখলে জরা-মৃত্যুর সমুদয়ে যথাভূত জ্ঞানের জন্য শাস্তা অনুসন্ধান উচিত। জরা-মৃত্যুর নিরোধ যথাভূতভাবে না জানলে ও না দেখলে জরা-মৃত্যুর নিরোধে যথাভূত জ্ঞানের জন্য শাস্তা অনুসন্ধান উচিত। জরা-মৃত্যু নিরোধের উপায় যথাভূতভাবে না জানলে ও না দেখলে জরা-মৃত্যু নিরোধের উপায়ে যথাভূত জ্ঞানের জন্য শাস্তা অনুসন্ধান উচিত।’ (সূত্রান্ত এক)। প্রথম সূত্র।

(সবগুলো পেয়্যাল (পুনরাবৃত্তি) এভাবে বিস্তৃত করা কর্তব্য।)

২-১১. দ্বিতীয় শাস্তা সূত্রাদি দশক

(২) ভিক্ষুগণ, জন্ম যথাভূতভাবে না জানলে ও না দেখলে...।

(৩) ভিক্ষুগণ, ভব যথাভূতভাবে না জানলে ও না দেখলে...।

(৪) ভিক্ষুগণ, উপাদান যথাভূতভাবে না জানলে ও না দেখলে...।

(৫) ভিক্ষুগণ, তৃষ্ণা যথাভূতভাবে না জানলে ও না দেখলে...।

(৬) ভিক্ষুগণ, বেদনা যথাভূতভাবে না জানলে ও না দেখলে...।

(৭) ভিক্ষুগণ, স্পর্শ যথাভূতভাবে না জানলে ও না দেখলে...।

(৮) ভিক্ষুগণ, ষড়ায়তন যথাভূতভাবে না জানলে ও না দেখলে...।

(৯) ভিক্ষুগণ, নামরূপ যথাভূতভাবে না জানলে ও না দেখলে...।

(১০) ভিক্ষুগণ, বিজ্ঞান যথাভূতভাবে না জানলে ও না দেখলে...।

(১১) ‘ভিক্ষুগণ সংস্কার যথাভূতভাবে না জানলে ও না দেখলে সংস্কারে যথাভূত জ্ঞানের জন্য শাস্তা অনুসন্ধান উচিত। সংস্কার সমুদয় যথাভূতভাবে না জানলে ও না দেখলে সংস্কার সমুদয়ে যথাভূত জ্ঞানের জন্য শাস্তা অনুসন্ধান উচিত। সংস্কার নিরোধ যথাভূতভাবে না জানলে ও না দেখলে সংস্কার নিরোধে যথাভূত জ্ঞানের জন্য শাস্তা অনুসন্ধান উচিত। সংস্কার নিরোধের উপায় যথাভূতভাবে না জানলে ও না দেখলে সংস্কার নিরোধের উপায়ে যথাভূত জ্ঞানের জন্য শাস্তা অনুসন্ধান উচিত।’ একাদশ সূত্র।

(সবগুলো চার সত্যিক করা কর্তব্য।)

২-১২. শিক্ষা সূত্রাদি পেয়্যাল একাদশক
(২) ‘ভিক্ষুগণ জরা-মৃত্যু যথাভূতভাবে না জানলে ও না দেখলে জরা-মৃত্যুতে যথাভূত জ্ঞানের জন্য শিক্ষা করণীয়।

(পেয়্যাল, চার সত্যিক করা কর্তব্য।)

(৩) ভিক্ষুগণ জরা-মৃত্যু যথাভূতভাবে না জানলে ও না দেখলে... যোগ করণীয়...।

(৪) ভিক্ষুগণ জরা-মৃত্যু যথাভূতভাবে না জানলে ও না দেখলে... ছন্দ করণীয়...।

(৫) ভিক্ষুগণ জরা-মৃত্যু যথাভূতভাবে না জানলে ও না দেখলে... উদ্যম করণীয়...।

(৬) ভিক্ষুগণ জরা-মৃত্যু যথাভূতভাবে না জানলে ও না দেখলে... প্রচেষ্টা করণীয়...।

(৭) ভিক্ষুগণ জরা-মৃত্যু যথাভূতভাবে না জানলে ও না দেখলে... উদ্যোগ করণীয়...।

(৮) ভিক্ষুগণ জরা-মৃত্যু যথাভূতভাবে না জানলে ও না দেখলে... পরাক্রম (বীর্য) করণীয়...।

(৯) ভিক্ষুগণ জরা-মৃত্যু যথাভূতভাবে না জানলে ও না দেখলে... অধ্যবসায় করণীয়...।

(১০) ভিক্ষুগণ জরা-মৃত্যু যথাভূতভাবে না জানলে ও না দেখলে... স্মৃতি করণীয়...।

(১১) ভিক্ষুগণ জরা-মৃত্যু যথাভূতভাবে না জানলে ও না দেখলে... সম্প্রজ্ঞান করণীয়...।

(১২) ভিক্ষুগণ জরা-মৃত্যু যথাভূতভাবে না জানলে ও না দেখলে... অপ্রমাদ করণীয়...।

অন্তর পেয়্যাল বর্গ নবম সমাপ্ত।

স্মারক-গাথা :

শাস্তা, শিক্ষা, যোগ, ছন্দ, উদ্যম পঞ্চম,

প্রচেষ্টা, উদ্যোগ, পরাক্রম, অধ্যবসায়;

স্মৃতি, সম্প্রজ্ঞান ও অপ্রমাদে দ্বাদশ।

সূত্রান্ত অন্তর পেয়্যাল সমাপ্ত।

পরে সেসব দ্বাদশ হয়, বত্রিশ শত সূত্র,

পেয়্যাল অন্তরে চার সত্যে সেসব ব্যক্ত।

অন্তর পেয়্যালগুলোতে সূচি (উদ্দানং) সমাপ্ত।

নিদান-সংযুক্ত সমাপ্ত।


 

২. অভিসময়-সংযুক্ত
১. নখাগ্র সূত্র
৭৪. আমি এরূপ শুনেছি। একসময় ভগবান শ্রাবস্তীর জেতবনে অনাথপিণ্ডিক কর্তৃক নির্মিত বিহারে অবস্থান করতেন। অনন্তর ভগবান নখাগ্রে সামান্য পরিমাণ ধূলিকণা তুলে নিয়ে ভিক্ষুগণকে আহ্বান করলেন, ‘হে ভিক্ষুগণ, তা তোমরা কী মনে কর, আমার নখাগ্রে গ্রহিত সামান্য পরিমাণ ধূলিকণা বেশি না এই মহাপৃথিবী বেশি?’

‘ভন্তে, এই মহাপৃথিবীই বেশি। ভগবানের নখাগ্রে গৃহিত সামান্য পরিমাণ ধূলিকণা অতি অল্পমাত্র। এই পৃথিবীর তুলনায় ভগবানের নখাগ্রে গৃহিত সামান্য পরিমাণ ধূলিকণা শত ভাগের এক ভাগও হয় না, হাজার অংশের এক অংশও হয় না এবং শত-হাজার (লক্ষ) ভাগের এক ভাগও হয় না।’

‘ভিক্ষুগণ, ঠিক এভাবেই সত্যদ্রষ্টা, দৃষ্টিসম্পন্ন আর্যশ্রাবকের সেই বহুতর দুঃখ পরিক্ষীণ ও নিঃশেষিত হয়েছে; অল্পমাত্রই অবশিষ্ট আছে। আগের পরিক্ষীণ ও নিঃশেষিত দুঃখস্কন্ধের তুলনায় সাতবার পুনর্জন্ম গ্রহণ (সত্তক্‌খত্তুংপরমতা) শত ভাগের এক ভাগও হয় না, হাজার অংশের এক অংশও হয় না এবং শত-হাজার (লক্ষ) ভাগের এক ভাগও হয় না। ভিক্ষুগণ, ধর্মাভিসময় এরূপ মহার্থপূর্ণ (মঙ্গলজনক), ধর্মচক্ষু প্রতিলাভ এরূপ মহার্থপূর্ণ।’ প্রথম সূত্র।

২. পুষ্করিণী সূত্র
৭৫. ভগবান শ্রাবস্তীতে অবস্থান করছিলেন... ‘হে ভিক্ষুগণ, যেমন ধরো দৈর্ঘে পঞ্চাশ যোজন, প্রস্তে পঞ্চাশ যোজন এবং গভীরতায় (উব্বেধেন) পঞ্চাশ যোজন পুষ্করিণী কানায় কানায় জলে পরিপূর্ণ কাকপেয়।[75] সেখান পুরুষ কুশতৃণাগ্র দিয়ে জল তুলে। ভিক্ষুগণ, তা তোমরা কী মনে কর, কুশতৃণাগ্র দিয়ে উত্তোলিত জল বেশি নাকি পুষ্করিণীর জল বেশি?’

‘ভন্তে, এই পুষ্করিণীর জলই বেশি। কুশতৃণাগ্র দিয়ে উত্তোলিত জল অতি অল্পমাত্র। পুষ্করিণীর জলের তুলনায় কুশতৃণাগ্র দিয়ে উত্তোলিত জল শত ভাগের এক ভাগও হয় না, হাজার অংশের এক অংশও হয় না এবং শত-হাজার (লক্ষ) ভাগের এক ভাগও হয় না।’

‘ভিক্ষুগণ, ঠিক এভাবেই সত্যদ্রষ্টা, দৃষ্টিসম্পন্ন আর্যশ্রাবকের সেই বহুতর দুঃখ পরিক্ষীণ ও নিঃশেষিত হয়েছে; অল্পমাত্রই অবশিষ্ট আছে। আগের পরিক্ষীণপ্রাপ্ত ও নিঃশেষিত দুঃখস্কন্ধের তুলনায় সাতবার পুনর্জন্ম গ্রহণ (সত্তক্‌খত্তুংপরমতা) শত ভাগের এক ভাগও হয় না, হাজার অংশের এক অংশও হয় না এবং শত-হাজার (লক্ষ) ভাগের এক ভাগও হয় না। ভিক্ষুগণ, ধর্মাভিসময় এরূপ মহার্থপূর্ণ (মঙ্গলজনক), ধর্মচক্ষু প্রতিলাভ এরূপ মহার্থপূর্ণ।’ দ্বিতীয় সূত্র।

৩. মিলিত জল সূত্র
৭৬. ভগবান শ্রাবস্তীতে অবস্থান করছিলেন... ‘হে ভিক্ষুগণ, যেমন ধরো গঙ্গা, যমুনা, অচিরবতী, সরভূ, ও মহী এই মহানদীগুলো যেখানে মিলিত হয়, একত্রিত হয়; সেখান হতে পুরুষ দুই বা তিন ফোঁটা জল তুলে। ভিক্ষুগণ, তা তোমরা কী মনে কর, দুই বা তিন ফোঁটা উত্তোলিত জল বেশি নাকি মহানদীগুলোর মিলিত জল বেশি?’

‘ভন্তে, এই মহানদীগুলোর মিলিত জলই বেশি। দুই বা তিন ফোঁটা উত্তোলিত জল অতি অল্পমাত্র। মহানদীগুলোর মিলিত জলের তুলনায় দুই বা তিন ফোঁটা উত্তোলিত জল শত ভাগের এক ভাগও হয় না, হাজার অংশের এক অংশও হয় না এবং শত-হাজার (লক্ষ) ভাগের এক ভাগও হয় না।’

‘ভিক্ষুগণ, ঠিক এভাবেই... ধর্মচক্ষু প্রতিলাভ এরূপ মহার্থপূর্ণ।’ তৃতীয় সূত্র।

৪. দ্বিতীয় মিলিত জল সূত্র
৭৭. ভগবান শ্রাবস্তীতে অবস্থান করছিলেন... ‘হে ভিক্ষুগণ, যেমন ধরো গঙ্গা, যমুনা, অচিরবতী, সরভূ, ও মহী এই মহানদীগুলো যেখানে মিলিত হয়, একত্রিত হয়; সেই জল দুই বা তিন ফোঁটা জল অবশিষ্ট রেখে পরিক্ষয় হয় ও শুকিয়ে যায়। ভিক্ষুগণ, তা তোমরা কী মনে কর, মহানদীগুলোর পরিক্ষয়প্রাপ্ত ও শুকিয়ে যাওয়া মিলিত জল বেশি নাকি দুই বা তিন ফোঁটা অবশিষ্ট জল বেশি?’

‘ভন্তে, এই মহানদীগুলোর পরিক্ষয়প্রাপ্ত ও শুকিয়ে যাওয়া মিলিত জলই বেশি। দুই বা তিন ফোঁটা অবশিষ্ট জল অতি অল্পমাত্র। মহানদীগুলোর পরিক্ষয়প্রাপ্ত ও শুকিয়ে যাওয়া মিলিত জলের তুলনায় দুই বা তিন ফোঁটা অবশিষ্ট জল শত ভাগের এক ভাগও হয় না, হাজার অংশের এক অংশও হয় না এবং শত-হাজার (লক্ষ) ভাগের এক ভাগও হয় না।’

‘ভিক্ষুগণ, ঠিক এভাবেই... ধর্মচক্ষু প্রতিলাভ এরূপ মহার্থপূর্ণ।’ চতুর্থ সূত্র।

৫. পৃথিবী সূত্র
৭৮. ভগবান শ্রাবস্তীতে অবস্থান করছিলেন... ‘হে ভিক্ষুগণ, যেমন ধরো পুরুষ মহাপৃথিবীর ওপর বড়ই বিচি প্রমাণ সাতটি মাটির পিণ্ড নিক্ষেপ করে। ভিক্ষুগণ, তা তোমরা কী মনে কর, বড়ই বিচি প্রমাণ অবশিষ্ট সাতটি মাটির পিণ্ড বেশি নাকি এই মহাপৃথিবী বেশি?’

‘ভন্তে, এই মহাপৃথিবীই বেশি। বড়ই বিচি প্রমাণ অবশিষ্ট সাতটি মাটির পিণ্ড অতি অল্পমাত্র। মহাপৃথিবীর তুলনায় বড়ই বিচি প্রমাণ অবশিষ্ট সাতটি মাটির পিণ্ড শত ভাগের এক ভাগও হয় না, হাজার অংশের এক অংশও হয় না এবং শত-হাজার (লক্ষ) ভাগের এক ভাগও হয় না।’

‘ভিক্ষুগণ, ঠিক এভাবেই... ধর্মচক্ষু প্রতিলাভ এরূপ মহার্থপূর্ণ।’ পঞ্চম সূত্র।

৬. দ্বিতীয় পৃথিবী সূত্র
৭৯. ভগবান শ্রাবস্তীতে অবস্থান করছিলেন... ‘হে ভিক্ষুগণ, যেমন ধরো মহাপৃথিবী বড়ই বিচি প্রমাণ সাতটি মাটির পিণ্ড অবশিষ্ট রেখে পরিক্ষয় ও নিঃশেষিত হয়। ভিক্ষুগণ, তা তোমরা কী মনে কর, পরিক্ষয়প্রাপ্ত ও নিঃশেষিত মহাপৃথিবী বেশি নাকি বড়ই বিচি প্রমাণ অবশিষ্ট সাতটি মাটির পিণ্ড বেশি?’

‘ভন্তে, এই মহাপৃথিবীই বেশি। বড়ই বিচি প্রমাণ অবশিষ্ট সাতটি মাটির পিণ্ড অতি অল্পমাত্র। পরিক্ষয়প্রাপ্ত ও নিঃশেষিত মহাপৃথিবীর তুলনায় বড়ই বিচি প্রমাণ অবশিষ্ট সাতটি মাটির পিণ্ড শত ভাগের এক ভাগও হয় না, হাজার অংশের এক অংশও হয় না এবং শত-হাজার (লক্ষ) ভাগের এক ভাগও হয় না।’

‘ভিক্ষুগণ, ঠিক এভাবেই... ধর্মচক্ষু প্রতিলাভ এরূপ মহার্থপূর্ণ।’ ষষ্ট সূত্র।

৭. সমুদ্র সূত্র
৮০. ভগবান শ্রাবস্তীতে অবস্থান করছিলেন... ‘হে ভিক্ষুগণ, যেমন ধরো পুরুষ মহাসমুদ্র হতে দুই বা তিন ফোঁটা জল তুলে। ভিক্ষুগণ, তা তোমরা কী মনে কর, সেই দুই বা তিন ফোঁটা উত্তোলিত জল বেশি নাকি মহাসমুদ্রের জল বেশি?’

‘ভন্তে, সেই মহাসমুদ্রের জলই বেশি। দুই বা তিন ফোঁটা উত্তোলিত জল অতি অল্পমাত্র। মহাসমুদ্রের জলের তুলনায় দুই বা তিন ফোঁটা উত্তোলিত জল শত ভাগের এক ভাগও হয় না, হাজার অংশের এক অংশও হয় না এবং শত-হাজার (লক্ষ) ভাগের এক ভাগও হয় না।’

‘ভিক্ষুগণ, ঠিক এভাবেই... ধর্মচক্ষু প্রতিলাভ এরূপ মহার্থপূর্ণ।’ সপ্তম সূত্র।

৮. দ্বিতীয় সমুদ্র সূত্র
৮১. ভগবান শ্রাবস্তীতে অবস্থান করছিলেন... ‘হে ভিক্ষুগণ, যেমন ধরো মহাসমুদ্র দুই বা তিন ফোঁটা জল অবশিষ্ট রেখে পরিক্ষয় ও নিঃশেষিত হয়। ভিক্ষুগণ, তা তোমরা কী মনে কর, পরিক্ষয়প্রাপ্ত ও নিঃশেষিত মহাসমুদ্রের জল বেশি নাকি দুই বা তিন ফোঁটা অবশিষ্ট জল বেশি?’

‘ভন্তে, সেই পরিক্ষয়প্রাপ্ত ও নিঃশেষিত মহাসমুদ্রের জলই বেশি। দুই বা তিন ফোঁটা অবশিষ্ট জল অতি অল্পমাত্র। পরিক্ষয়প্রাপ্ত ও নিঃশেষিত মহাসমুদ্রের জলের তুলনায় দুই বা তিন ফোঁটা অবশিষ্ট জল শত ভাগের এক ভাগও হয় না, হাজার অংশের এক অংশও হয় না এবং শত-হাজার (লক্ষ) ভাগের এক ভাগও হয় না।’

‘ভিক্ষুগণ, ঠিক এভাবেই... ধর্মচক্ষু প্রতিলাভ এরূপ মহার্থপূর্ণ।’ অষ্টম সূত্র।

৯. পর্বত সূত্র
৮২. ভগবান শ্রাবস্তীতে অবস্থান করছিলেন... ‘হে ভিক্ষুগণ, যেমন ধরো পুরুষ পর্বতরাজ হিমালয়ে সরিষা প্রমাণ সাতটি পাথরের টুকরা নিক্ষেপ করে। ভিক্ষুগণ, তা তোমরা কী মনে কর, সরিষা প্রমাণ অবশিষ্ট সাতটি পাথরের টুকরা বেশি নাকি পর্বতরাজ হিমালয় বেশি?’

‘ভন্তে, পর্বতরাজ হিমালয়ই বেশি। সরিষা প্রমাণ অবশিষ্ট সাতটি পাথরের টুকরা অতি অল্পমাত্র। পর্বতরাজ হিমালয়ের তুলনায় সরিষা প্রমাণ অবশিষ্ট সাতটি পাথরের টুকরা শত ভাগের এক ভাগও হয় না, হাজার অংশের এক অংশও হয় না এবং শত-হাজার (লক্ষ) ভাগের এক ভাগও হয় না।’

‘ভিক্ষুগণ, ঠিক এভাবেই... ধর্মচক্ষু প্রতিলাভ এরূপ মহার্থপূর্ণ।’ নবম সূত্র।

১০. দ্বিতীয় পর্বত সূত্র
৮৩. ভগবান শ্রাবস্তীতে অবস্থান করছিলেন... ‘হে ভিক্ষুগণ, যেমন ধরো পর্বতরাজ হিমালয় সরিষা প্রমাণ মাত্র সাতটি পাথরের টুকরা অবশিষ্ট রেখে পরিক্ষয় ও নিঃশেষিত হয়। ভিক্ষুগণ, তা তোমরা কী মনে কর, পরিক্ষয়প্রাপ্ত ও নিঃশেষিত পর্বতরাজ হিমালয় বেশি নাকি সরিষা প্রমাণ অবশিষ্ট সাতটি পাথরের টুকরা বেশি?’

‘ভন্তে, পরিক্ষয়প্রাপ্ত ও নিঃশেষিত পর্বতরাজ হিমালয়ই বেশি। সরিষা প্রমাণ অবশিষ্ট সাতটি পাথরের টুকরা অতি অল্পমাত্র। পরিক্ষয়প্রাপ্ত ও নিঃশেষিত পর্বতরাজ হিমালয়ের তুলনায় সরিষা প্রমাণ অবশিষ্ট সাতটি পাথরের টুকরা শত ভাগের এক ভাগও হয় না, হাজার অংশের এক অংশও হয় না এবং শত-হাজার (লক্ষ) ভাগের এক ভাগও হয় না।’

‘ভিক্ষুগণ, ঠিক এভাবেই সত্যদ্রষ্টা, দৃষ্টিসম্পন্ন আর্যশ্রাবকের সেই বহুতর দুঃখ পরিক্ষীণ ও নিঃশেষিত হয়েছে; অল্পমাত্রই অবশিষ্ট আছে। আগের পরিক্ষীণপ্রাপ্ত ও নিঃশেষিত দুঃখস্কন্ধের তুলনায় সাতবার পুনর্জন্ম গ্রহণ (সত্তক্‌খত্তুংপরমতা) শত ভাগের এক ভাগও হয় না, হাজার অংশের এক অংশও হয় না এবং শত-হাজার (লক্ষ) ভাগের এক ভাগও হয় না। ভিক্ষুগণ, ধর্মাভিসময় এরূপ মহার্থপূর্ণ (মঙ্গলজনক), ধর্মচক্ষু প্রতিলাভ এরূপ মহার্থপূর্ণ।’ দশম সূত্র।

১১. তৃতীয় পর্বত সূত্র
৮৪. ভগবান শ্রাবস্তীতে অবস্থান করছিলেন... ‘হে ভিক্ষুগণ, যেমন ধরো পুরুষ পর্বতরাজ সুমেরুর ওপর মুগডাল প্রমাণ সাতটি পাথরের টুকরা নিক্ষেপ করে। ভিক্ষুগণ, তা তোমরা কী মনে কর, মুগডাল প্রমাণ অবশিষ্ট সাতটি পাথরের টুকরা বেশি নাকি পর্বতরাজ সুমেরু বেশি?’

‘ভন্তে, পর্বতরাজ সুমেরুই বেশি। মুগডাল প্রমাণ অবশিষ্ট সাতটি পাথরের টুকরা অতি অল্পমাত্র। পর্বতরাজ সুমেরুর তুলনায় মুগডাল প্রমাণ অবশিষ্ট সাতটি পাথরের টুকরা শত ভাগের এক ভাগও হয় না, হাজার অংশের এক অংশও হয় না এবং শত-হাজার (লক্ষ) ভাগের এক ভাগও হয় না।’

‘ভিক্ষুগণ, ঠিক এভাবেই সত্যদ্রষ্টা, দৃষ্টিসম্পন্ন আর্যশ্রাবকের অধিগমের তুলনায় অন্যতীর্থিয় শ্রমণ-ব্রাহ্মণ-পরিব্রাজকগণের অধিগম (সিদ্ধি লাভ) শত ভাগের এক ভাগও হয় না, হাজার অংশের এক অংশও হয় না এবং শত-হাজার (লক্ষ) ভাগের এক ভাগও হয় না। ভিক্ষুগণ, দৃষ্টিসম্পন্ন পুদ্গল এরূপ মহাধিগমসম্পন্ন, এরূপ মহাভিজ্ঞ।’ একাদশ সূত্র।

অভিসময়-সংযুক্ত সমাপ্ত।

স্মারক-গাথা :

নখাগ্র, পুষ্করিণী আর মিলিত জলদ্বয়,

দুই পৃথিবী, দুই সমুদ্র, পর্বত উপমাত্রয়।


 

৩. ধাতু-সংযুক্ত
১. নানাত্ব[76] বর্গ
১. ধাতু-নানাত্ব সূত্র
৮৫. ভগবান শ্রাবস্তীতে অবস্থান করছিলেন... ‘হে ভিক্ষুগণ, আমি তোমাদেরকে ধাতু-নানাত্ব সম্বন্ধে দেশনা করব। তোমরা শোন, উত্তমরূপে মনোযোগ দাও, আমি ভাষণ করব।’ ‘হ্যাঁ ভন্তে’ বলে সেই ভিক্ষুগণ ভগবানকে প্রতিশ্রুতি দিলেন। তখন ভগবান এরূপ বললেন :

‘হে ভিক্ষুগণ, ধাতু-নানাত্ব কী? চক্ষুধাতু, রূপধাতু ও চক্ষুবিজ্ঞানধাতু; শ্রোত্রধাতু, শব্দধাতু ও শ্রোত্রবিজ্ঞানধাতু; ঘ্রাণধাতু, গন্ধধাতু ও ঘ্রাণবিজ্ঞানধাতু; জিহ্বাধাতু, রসধাতু ও জিহ্বাবিজ্ঞানধাতু; কায়ধাতু, স্প্রষ্টব্যধাতু ও কায়বিজ্ঞানধাতু; মনোধাতু, ধর্মধাতু ও মনোবিজ্ঞানধাতু। ভিক্ষুগণ, এটিকেই ধাতু-নানাত্ব বলে।’ প্রথম সূত্র।

২. স্পর্শ-নানাত্ব সূত্র
৮৬. ভগবান শ্রাবস্তীতে অবস্থান করছিলেন... ‘হে ভিক্ষুগণ, ধাতু-নানাত্বের কারণে স্পর্শ-নানাত্ব উৎপন্ন হয়। ধাতু-নানাত্ব কী? চক্ষুধাতু, শ্রোত্রধাতু, ঘ্রাণধাতু, জিহ্বাধাতু, কায়ধাতু ও মনোধাতু; এটাই ধাতু-নানাত্ব।’

‘ভিক্ষুগণ, কিভাবে ধাতু-নানাত্বের কারণে স্পর্শ-নানাত্ব উৎপন্ন হয়? চক্ষুধাতুর কারণে চক্ষুস্পর্শ উৎপন্ন হয়। শ্রোত্রধাতুর কারণে... ঘ্রাণধাতুর কারণে... জিহ্বাধাতুর কারণে... কায়ধাতুর কারণে... মনোধাতুর কারণে মনেস্পর্শ উৎপন্ন হয়। ভিক্ষুগণ, এভাবেই ধাতু-নানাত্বের কারণে স্পর্শ-নানাত্ব উৎপন্ন হয়।’ দ্বিতীয় সূত্র।

৩. না স্পর্শ-নানাত্ব সূত্র
৮৭. ভগবান শ্রাবস্তীতে অবস্থান করছিলেন... ‘হে ভিক্ষুগণ, ধাতু-নানাত্বের কারণে স্পর্শ-নানাত্ব উৎপন্ন হয়, না স্পর্শ-নানাত্বের কারণে ধাতু-নানাত্ব উৎপন্ন হয়। ভিক্ষুগণ, ধাতু-নানাত্ব কী? চক্ষুধাতু... মনোধাতু; এটিকেই ধাতু-নানাত্ব বলে।’

‘ভিক্ষুগণ, কিভাবে ধাতু-নানাত্বের কারণে স্পর্শ-নানাত্ব উৎপন্ন হয়, না স্পর্শ-নানাত্বের কারণে ধাতু-নানাত্ব উৎপন্ন হয়? চক্ষুধাতুর কারণে চক্ষুস্পর্শ উৎপন্ন হয়, না চক্ষুস্পর্শের কারণে চক্ষুধাতু উৎপন্ন হয়... মনোধাতুর কারণে মনোস্পর্শ উৎপন্ন হয়, না মনোস্পর্শের কারণে মনোধাতু উৎপন্ন হয়। ভিক্ষুগণ, এভাবেই ধাতু-নানাত্বের কারণে স্পর্শ-নানাত্ব উৎপন্ন হয়, না স্পর্শ-নানাত্বের কারণে ধাতু-নানাত্ব উৎপন্ন হয়।’ তৃতীয় সূত্র।

৪. বেদনা-নানাত্ব সূত্র
৮৮. ভগবান শ্রাবস্তীতে অবস্থান করছিলেন... ‘হে ভিক্ষুগণ, ধাতু-নানাত্বের কারণে স্পর্শ-নানাত্ব উৎপন্ন হয়, স্পর্শ-নানাত্বের কারণে বেদনা-নানাত্ব উৎপন্ন হয়। ভিক্ষুগণ, ধাতু-নানাত্ব কী? চক্ষুধাতু... মনোধাতু; এটিকেই ধাতু-নানাত্ব বলে।’

‘ভিক্ষুগণ, কিভাবে ধাতু-নানাত্বের কারণে স্পর্শ-নানাত্ব উৎপন্ন হয়, স্পর্শ-নানাত্বের কারণে বেদনা-নানাত্ব উৎপন্ন হয়? চক্ষুধাতুর কারণে চক্ষুস্পর্শ উৎপন্ন হয়, চক্ষুস্পর্শের কারণে চক্ষুসংস্পর্শজনিত বেদনা উৎপন্ন হয়... মনোধাতুর কারণে মনোস্পর্শ উৎপন্ন হয়, মনোস্পর্শের কারণে মনোসংস্পর্শজনিত বেদনা উৎপন্ন হয়। ভিক্ষুগণ, এভাবেই ধাতু-নানাত্বের কারণে স্পর্শ-নানাত্ব উৎপন্ন হয়, স্পর্শ-নানাত্বের কারণে বেদনা-নানাত্ব উৎপন্ন হয়।’ চতুর্থ সূত্র।

৫. দ্বিতীয় বেদনা-নানাত্ব সূত্র
৮৯. ভগবান শ্রাবস্তীতে অবস্থান করছিলেন... ‘হে ভিক্ষুগণ, ধাতু-নানাত্বের কারণে স্পর্শ-নানাত্ব উৎপন্ন হয়, স্পর্শ-নানাত্বের কারণে বেদনা-নানাত্ব উৎপন্ন হয়, না বেদনা-নানাত্বের কারণে স্পর্শ-নানাত্ব উৎপন্ন হয়, না স্পর্শ-নানাত্বের কারণে ধাতু-নানাত্ব উৎপন্ন হয়। ভিক্ষুগণ, ধাতু-নানাত্ব কী? চক্ষুধাতু... মনোধাতু; এটিকেই ধাতু-নানাত্ব বলে।’

‘ভিক্ষুগণ, কিভাবে ধাতু-নানাত্বের কারণে স্পর্শ-নানাত্ব উৎপন্ন হয়, স্পর্শ-নানাত্বের কারণে বেদনা-নানাত্ব উৎপন্ন হয়, না বেদনা-নানাত্বের কারণে স্পর্শ-নানাত্ব উৎপন্ন হয়, না স্পর্শ-নানাত্বের কারণে ধাতু-নানাত্ব উৎপন্ন হয়? ভিক্ষুগণ, চক্ষুধাতুর কারণে চক্ষুস্পর্শ উৎপন্ন হয়, চক্ষুস্পর্শের কারণে চক্ষুসংস্পর্শজনিত বেদনা উৎপন্ন হয়, না চক্ষুসংস্পর্শজনিত বেদনার কারণে চক্ষুস্পর্শ উৎপন্ন হয়, না চক্ষুসংস্পর্শের কারণে চক্ষুধাতু উৎপন্ন হয়... মনোধাতুর কারণে মনোস্পর্শ উৎপন্ন হয়, মনোস্পর্শের কারণে মনোসংস্পর্শজনিত বেদনা উৎপন্ন হয়, না মনোসংস্পর্শজনিত বেদনার কারণে মনোসংস্পর্শ উৎপন্ন হয়, না মনোসংস্পর্শের কারণে মনোধাতু উৎপন্ন হয়। ভিক্ষুগণ, এভাবেই ধাতু-নানাত্বের কারণে স্পর্শ-নানাত্ব উৎপন্ন হয়, স্পর্শ-নানাত্বের কারণে বেদনা-নানাত্ব উৎপন্ন হয়, না বেদনা-নানাত্বের কারণে স্পর্শ-নানাত্ব উৎপন্ন হয়, না স্পর্শ-নানাত্বের কারণে ধাতু-নানাত্ব উৎপন্ন হয়।’ পঞ্চম সূত্র।

৬. বাহ্যিক ধাতু-নানাত্ব সূত্র
৯০. ভগবান শ্রাবস্তীতে অবস্থান করছিলেন... ‘হে ভিক্ষুগণ, ধাতু-নানাত্ব সম্বন্ধে দেশনা করব। তেমরা শোন... ধাতু-নানাত্ব কী? রূপধাতু, শব্দধাতু, গন্ধধাতু, রসধাতু, স্প্রষ্টব্যধাতু ও ধর্মধাতু; এটিকেই ধাতু-নানাত্ব বলে।’ ষষ্ট সূত্র।

৭. সংজ্ঞা-নানাত্ব সূত্র
৯১. ভগবান শ্রাবস্তীতে অবস্থান করছিলেন... ‘হ্যাঁ ভদন্ত’ বলে সেই ভিক্ষুগণ ভগবানকে প্রতিশ্রুতি দিলেন। তখন ভগবান এরূপ বললেন, ‘ভিক্ষুগণ, ধাতু-নানাত্বের কারণে সংজ্ঞা-নানাত্ব উৎপন্ন হয়, সংজ্ঞা-নানাত্বের কারণে সংকল্পা-নানাত্ব উৎপন্ন হয়, সংকল্পা-নানাত্বের কারণে ছন্দ-নানাত্ব উৎপন্ন হয়, ছন্দ-নানাত্বের কারণে পরিলাহ-নানাত্ব (দহন-নানাত্ব) উৎপন্ন হয়, পরিলাহ-নানাত্বের কারণে অন্বেষণ-নানাত্ব উৎপন্ন হয়। ভিক্ষুগণ, ধাতু-নানাত্ব কী? রূপধাতু... ধর্মধাতু; এটিকেই ধাতু-নানাত্ব বলে।’

‘ভিক্ষুগণ, কিভাবে ধাতু-নানাত্বের কারণে সংজ্ঞা-নানাত্ব উৎপন্ন হয়, সংজ্ঞা-নানাত্বের কারণে সংকল্পা-নানাত্ব উৎপন্ন হয়, সংকল্পা-নানাত্বের কারণে ছন্দ-নানাত্ব উৎপন্ন হয়, ছন্দ-নানাত্বের কারণে পরিলাহ-নানাত্ব (দহন-নানাত্ব) উৎপন্ন হয়, পরিলাহ-নানাত্বের কারণে অন্বেষণ-নানাত্ব উৎপন্ন হয়?’

‘ভিক্ষুগণ, রূপধাতুর কারণে রূপসংজ্ঞা উৎপন্ন হয়, রূপসংজ্ঞার কারণে রূপসংকল্প উৎপন্ন হয়, রূপসংকল্পের কারণে রুপছন্দ উৎপন্ন হয়, রূপছন্দের কারণে রূপপরিলাহ উৎপন্ন হয়, রূপপরিলাহের কারণে রূপা-অন্বেষণ উৎপন্ন হয়... ধর্মধাতুর কারণে ধর্মসংজ্ঞা উৎপন্ন হয়, ধর্মসংজ্ঞার কারণে ধর্মসংকল্প উৎপন্ন হয়, ধর্মসংকল্পের কারণে ধর্মছন্দ উৎপন্ন হয়, ধর্মছন্দের কারণে ধর্মপরিলাহ উৎপন্ন হয়, ধর্মপরিলাহের কারণে ধর্ম-অন্বেষণ উৎপন্ন হয়।’

‘ভিক্ষুগণ, এভাবেই ধাতু-নানাত্বের কারণে সংজ্ঞা-নানাত্ব উৎপন্ন হয়, সংজ্ঞা-নানাত্বের কারণে সংকল্পা-নানাত্ব উৎপন্ন হয়, সংকল্পা-নানাত্বের কারণে ছন্দ-নানাত্ব উৎপন্ন হয়, ছন্দ-নানাত্বের কারণে পরিলাহ-নানাত্ব (দহন-নানাত্ব) উৎপন্ন হয়, পরিলাহ-নানাত্বের কারণে অন্বেষণ-নানাত্ব উৎপন্ন হয়।’ সপ্তম সূত্র।

৮. না অন্বেষণ-নানাত্ব সূত্র
৯২. ভগবান শ্রাবস্তীতে অবস্থান করছিলেন... ‘হে ভিক্ষুগণ, ধাতু-নানাত্বের কারণে সংজ্ঞা-নানাত্ব উৎপন্ন হয়, সংজ্ঞা-নানাত্বের কারণে সংকল্পা-নানাত্ব উৎপন্ন হয়, সংকল্পা-নানাত্বের কারণে ছন্দ-নানাত্ব উৎপন্ন হয়, ছন্দ-নানাত্বের কারণে পরিলাহ-নানাত্ব (দহন-নানাত্ব) উৎপন্ন হয়, পরিলাহ-নানাত্বের কারণে অন্বেষণ-নানাত্ব উৎপন্ন হয়; না অন্বেষণ-নানাত্বের কারণে পরিলাহ-নানাত্ব উৎপন্ন হয়, না পরিলাহ-নানাত্বের কারণে ছন্দ-নানাত্ব উৎপন্ন হয়, না ছন্দ-নানাত্বের কারণে সংকল্পা-নানাত্ব উৎপন্ন হয়, না সংকল্পা-নানাত্বের কারণে সংজ্ঞা-নানাত্ব উৎপন্ন হয়, না সংজ্ঞা-নানাত্বের কারণে ধাতু-নানাত্ব উৎপন্ন হয়। ভিক্ষুগণ, ধাতু-নানাত্ব কী? রূপধাতু... ধর্মধাতু; এটিকেই ধাতু-নানাত্ব বলে।’

‘ভিক্ষুগণ, কিভাবে ধাতু-নানাত্বের কারণে সংজ্ঞা-নানাত্ব উৎপন্ন হয়, সংজ্ঞা-নানাত্বের কারণে সংকল্পা-নানাত্ব উৎপন্ন হয়, সংকল্পা-নানাত্বের কারণে ছন্দ-নানাত্ব উৎপন্ন হয়, ছন্দ-নানাত্বের কারণে পরিলাহ-নানাত্ব (দহন-নানাত্ব) উৎপন্ন হয়, পরিলাহ-নানাত্বের কারণে অন্বেষণ-নানাত্ব উৎপন্ন হয়; না অন্বেষণ-নানাত্বের কারণে পরিলাহ-নানাত্ব উৎপন্ন হয়, না পরিলাহ-নানাত্বের কারণে ছন্দ-নানাত্ব উৎপন্ন হয়, না ছন্দ-নানাত্বের কারণে সংকল্পা-নানাত্ব উৎপন্ন হয়, না সংকল্পা-নানাত্বের কারণে সংজ্ঞা-নানাত্ব উৎপন্ন হয়, না সংজ্ঞা-নানাত্বের কারণে ধাতু-নানাত্ব উৎপন্ন হয়?’

‘ভিক্ষুগণ, রূপধাতুর কারণে রূপসংজ্ঞা উৎপন্ন হয়, রূপসংজ্ঞার কারণে রূপসংকল্প উৎপন্ন হয়, রূপসংকল্পের কারণে রুপছন্দ উৎপন্ন হয়, রূপছন্দের কারণে রূপপরিলাহ উৎপন্ন হয়, রূপপরিলাহের কারণে রূপা-অন্বেষণ উৎপন্ন হয়... ধর্মধাতুর কারণে ধর্মসংজ্ঞা উৎপন্ন হয়, ধর্মসংজ্ঞার কারণে ধর্মসংকল্প উৎপন্ন হয়, ধর্মসংকল্পের কারণে ধর্মছন্দ উৎপন্ন হয়, ধর্মছন্দের কারণে ধর্মপরিলাহ উৎপন্ন হয়, ধর্মপরিলাহের কারণে ধর্ম-অন্বেষণ উৎপন্ন হয়; না ধর্ম-অন্বেষণের কারণে ধর্মপরিলাহ উৎপন্ন হয়, না ধর্মপরিলাহের কারণে ধর্মছন্দ উৎপন্ন হয়, না ধর্মছন্দের কারণে ধর্মসংকল্প উৎপন্ন হয়, না ধর্মসংকল্পের কারণে ধর্মসংজ্ঞা উৎপন্ন হয়, না ধর্মসংজ্ঞার কারণে ধর্মধাতু উৎপন্ন হয়।’

‘ভিক্ষুগণ, এভাবেই ধাতু-নানাত্বের কারণে সংজ্ঞা-নানাত্ব উৎপন্ন হয়, সংজ্ঞা-নানাত্বের কারণে সংকল্পা-নানাত্ব উৎপন্ন হয়, সংকল্পা-নানাত্বের কারণে ছন্দ-নানাত্ব উৎপন্ন হয়, ছন্দ-নানাত্বের কারণে পরিলাহ-নানাত্ব (দহন-নানাত্ব) উৎপন্ন হয়, পরিলাহ-নানাত্বের কারণে অন্বেষণ-নানাত্ব উৎপন্ন হয়; না অন্বেষণ-নানাত্বের কারণে পরিলাহ-নানাত্ব উৎপন্ন হয়, না পরিলাহ-নানাত্বের কারণে ছন্দ-নানাত্ব উৎপন্ন হয়, না ছন্দ-নানাত্বের কারণে সংকল্পা-নানাত্ব উৎপন্ন হয়, না সংকল্পা-নানাত্বের কারণে সংজ্ঞা-নানাত্ব উৎপন্ন হয়, না সংজ্ঞা-নানাত্বের কারণে ধাতু-নানাত্ব উৎপন্ন হয়।’ অষ্টম সূত্র।

৯. বাহ্যিক স্পর্শ-নানাত্ব সূত্র
৯৩. ভগবান শ্রাবস্তীতে অবস্থান করছিলেন... ‘হে ভিক্ষুগণ, ধাতু-নানাত্বের কারণে সংজ্ঞা-নানাত্ব উৎপন্ন হয়, সংজ্ঞা-নানাত্বের কারণে সংকল্পা-নানাত্ব উৎপন্ন হয়, সংকল্পা-নানাত্বের কারণে স্পর্শ-নানাত্ব উৎপন্ন হয়, স্পর্শ-নানাত্বের কারণে বেদনা-নানাত্ব উৎপন্ন হয়, বেদনা-নানাত্বের কারণে ছন্দ-নানাত্ব উৎপন্ন হয়, ছন্দ-নানাত্বের কারণে পরিলাহ-নানাত্ব (দহন-নানাত্ব) উৎপন্ন হয়, পরিলাহ-নানাত্বের কারণে অন্বেষণ-নানাত্ব উৎপন্ন হয়; অন্বেষণ-নানাত্বের কারণে লাভ-নানাত্ব উৎপন্ন হয়। ভিক্ষুগণ, ধাতু-নানাত্ব কী? রূপধাতু... ধর্মধাতু; এটিকেই ধাতু-নানাত্ব বলে।’

‘ভিক্ষুগণ, কিভাবে ধাতু-নানাত্বের কারণে সংজ্ঞা-নানাত্ব উৎপন্ন হয়... অন্বেষণ-নানাত্বের কারণে লাভ-নানাত্ব উৎপন্ন হয়?’

‘ভিক্ষুগণ, রূপধাতুর কারণে রূপসংজ্ঞা উৎপন্ন হয়, রূপসংজ্ঞার কারণে রূপসংকল্প উৎপন্ন হয়, রূপসংকল্পের কারণে রূপস্পর্শ উৎপন্ন হয়, রূপস্পর্শের কারণে রূপস্পর্শজনিত বেদনা উৎপন্ন হয়, রূপস্পর্শজনিত বেদনার কারণে রূপছন্দ উৎপন্ন হয়, রূপছন্দের কারণে রূপপরিলাহ উৎপন্ন হয়, রূপপরিলাহের কারণে রূপা-অন্বেষণ উৎপন্ন হয়, রূপা-অন্বেষণের কারণে রূপলাভ উৎপন্ন হয়... ধর্মধাতুর কারণে ধর্মসংজ্ঞা উৎপন্ন হয়, ধর্মসংজ্ঞার কারণে ধর্মসংকল্প উৎপন্ন হয়, ধর্মসংকল্পের কারণে ধর্মস্পর্শ উৎপন্ন হয়, ধর্মস্পর্শের কারণে ধর্মসংস্পর্শজনিত বেদনা উৎপন্ন হয়, ধর্মসংস্পর্শজনিত বেদনার কারণে ধর্মছন্দ উৎপন্ন হয়, ধর্মছন্দের কারণে ধর্মপরিলাহ উৎপন্ন হয়, ধর্মপরিলাহের কারণে ধর্ম-অন্বেষণ উৎপন্ন হয়, ধর্ম-অন্বেষণের কারণে ধর্মলাভ উৎপন্ন হয়।’

‘ভিক্ষুগণ, এভাবেই ধাতু-নানাত্বের কারণে সংজ্ঞা-নানাত্ব উৎপন্ন হয়... অন্বেষণ-নানাত্বের কারণে লাভ-নানাত্ব উৎপন্ন হয়।’ নবম সূত্র।

১০. দ্বিতীয় বাহ্যিক স্পর্শ-নানাত্ব সূত্র
৯৪. ভগবান শ্রাবস্তীতে অবস্থান করছিলেন... ‘হে ভিক্ষুগণ, ধাতু-নানাত্বের কারণে সংজ্ঞা-নানাত্ব উৎপন্ন হয়, সংজ্ঞা-নানাত্বের কারণে সংকল্পা-নানাত্ব উৎপন্ন হয়, সংকল্পা-নানাত্বের কারণে স্পর্শ-নানাত্ব উৎপন্ন হয়, স্পর্শ-নানাত্বের কারণে বেদনা-নানাত্ব উৎপন্ন হয়, বেদনা-নানাত্বের কারণে ছন্দ-নানাত্ব উৎপন্ন হয়, ছন্দ-নানাত্বের কারণে পরিলাহ-নানাত্ব (দহন-নানাত্ব) উৎপন্ন হয়, পরিলাহ-নানাত্বের কারণে অন্বেষণ-নানাত্ব উৎপন্ন হয়; অন্বেষণ-নানাত্বের কারণে লাভ-নানাত্ব উৎপন্ন হয়; না লাভ-নানাত্বের কারণে অন্বেষণ-নানাত্ব উৎপন্ন হয়, না অন্বেষণ-নানাত্বের কারণে পরিলাহ-নানাত্ব উৎপন্ন হয়, না পরিলাহ-নানাত্বের কারণে ছন্দ-নানাত্ব উৎপন্ন হয়... বেদনা... স্পর্শ... সংকল্প... সংজ্ঞা-নানাত্ব উৎপন্ন হয়, না সংজ্ঞা-নানাত্বের কারণে ধাতু-নানাত্ব উৎপন্ন হয়। ভিক্ষুগণ, ধাতু-নানাত্ব কী? রূপধাতু... ধর্মধাতু; এটিকেই ধাতু-নানাত্ব বলে।’

‘ভিক্ষুগণ, কিভাবে ধাতু-নানাত্বের কারণে সংজ্ঞা-নানাত্ব উৎপন্ন হয়, সংজ্ঞা-নানাত্বের কারণে সংকল্পা-নানাত্ব উৎপন্ন হয়? স্পর্শ... বেদনা... ছন্দ... পরিলাহ... অন্বেষণ... লাভ... না লাভ-নানাত্বের কারণে অন্বেষণ-নানাত্ব উৎপন্ন হয়, না অন্বেষণ-নানাত্বের কারণে পরিলাহ-নানাত্ব উৎপন্ন হয়... ছন্দ... বেদনা... স্পর্শ... না সংকল্পা-নানাত্বের কারণে সংজ্ঞা-নানাত্ব উৎপন্ন হয়, না সংজ্ঞা-নানাত্বের কারণে ধাতু-নানাত্ব উৎপন্ন হয়?’

‘ভিক্ষুগণ, রূপধাতুর কারণে রূপসংজ্ঞা উৎপন্ন হয়... ধর্মধাতুর কারণে ধর্মসংজ্ঞা উৎপন্ন হয়, ধর্মসংজ্ঞার কারণে ধর্মসংকল্প উৎপন্ন হয়... ধর্ম-অন্বেষণের কারণে ধর্মলাভ উৎপন্ন হয়; না ধর্মলাভের কারণে ধর্ম-অন্বেষণ উৎপন্ন হয়, না ধর্ম-অন্বেষণের কারণে ধর্মপরিলাহ উৎপন্ন হয়, না ধর্মপরিলাহের কারণে ধর্মছন্দ উৎপন্ন হয়, না ধর্মছন্দের কারণে ধর্মসংস্পর্শজনিত বেদনা উৎপন্ন হয়, না ধর্মসংস্পর্শজনিত বেদনার কারণে ধর্মসংস্পর্শ উৎপন্ন হয়, না ধর্মসংস্পর্শের কারণে ধর্মসংকল্প উৎপন্ন হয়, না ধর্মসংকল্পের কারণে ধর্মসংজ্ঞা উৎপন্ন হয়, না ধর্মসংজ্ঞার কারণে ধর্মধাতু উৎপন্ন হয়।’

‘ভিক্ষুগণ, এভাবেই ধাতু-নানাত্বের কারণে সংজ্ঞা-নানাত্ব উৎপন্ন হয়, সংজ্ঞা-নানাত্বের কারণে সংকল্পা-নানাত্ব উৎপন্ন হয়... স্পর্শ... বেদনা... ছন্দ... পরিলাহ... অন্বেষণ... লাভ... না লাভ-নানাত্বের কারণে অন্বেষণ-নানাত্ব উৎপন্ন হয়, না অন্বেষণ-নানাত্বের কারণে পরিলাহ-নানাত্ব উৎপন্ন হয়, না পরিলাহ-নানাত্বের কারণে ছন্দ-নানাত্ব উৎপন্ন হয়, না ছন্দ-নানাত্বের কারণে বেদনা-নানাত্ব উৎপন্ন হয়, না বেদনা-নানাত্বের কারণে স্পর্শ-নানাত্ব উৎপন্ন হয়, না স্পর্শ-নানাত্বের কারণে সংকল্পা-নানাত্ব উৎপন্ন হয়, না সংকল্পা-নানাত্বের কারণে সংজ্ঞা-নানাত্ব উৎপন্ন হয়, না সংজ্ঞা-নানাত্বের কারণে ধাতু-নানাত্ব উৎপন্ন হয়।’ দশম সূত্র।

নানাত্ব বর্গ প্রথম সমাপ্ত।

স্মারক-গাথা :

ধাতু, স্পর্শ, না স্পর্শ, বেদনা অপরদ্বয়ে অধ্যাত্ম পঞ্চক,

ধাতু, সংজ্ঞা, না অন্বেষণ, অপর স্পর্শদ্বয়ে বাহ্যিক পঞ্চক।


 

২. দ্বিতীয় বর্গ
১. সপ্ত ধাতু সূত্র
৯৫. ভগবান শ্রাবস্তীতে অবস্থান করছিলেন... ‘হে ভিক্ষুগণ, ধাতু সাত প্রকার। সাত প্রকার কী কী? আভাধাতু, শুভধাতু, আকাশায়তনধাতু, বিজ্ঞানায়তনধাতু, আকিঞ্চনায়তনধাতু, নৈবসংজ্ঞা-নাসংজ্ঞায়তনধাতু এবং সংজ্ঞাবেদয়িতনিরোধধাতু-এগুলোই সাত প্রকার ধাতু।’

এরূপ বললে জনৈক ভিক্ষু ভগবানকে এরূপ বললেন, ‘ভন্তে, এই যে আভাধাতু, শুভধাতু, আকাশায়তনধাতু, বিজ্ঞানায়াতনধাতু, আকিঞ্চনায়তনধাতু, নৈবসংজ্ঞা-নাসংজ্ঞায়তনধাতু এবং সংজ্ঞাবেদয়িত-নিরোধধাতু-এই ধাতুগুলো কী কারণে প্রত্যক্ষ বা উপলব্ধ হয়?’

‘হে ভিক্ষু, যা এই আভাধাতু-এই ধাতু অন্ধকারের কারণে প্রত্যক্ষ বা উপলব্ধ হয়। যা এই শুভধাতু-এই ধাতু-অশুভের কারণে প্রত্যক্ষ বা উপলব্ধ হয়। যা এই আকাশায়তনধাতু-এই ধাতু রূপের কারণে প্রত্যক্ষ বা উপলব্ধ হয়। যা এই বিজ্ঞানায়তনধাতু-এই ধাতু আকাশায়তনের কারণে প্রত্যক্ষ বা উপলব্ধ হয়। যা এই আকিঞ্চনায়তনধাতু-এই ধাতু বিজ্ঞানায়তনের কারণে প্রত্যক্ষ বা উপলব্ধ হয়। যা এই নৈবসংজ্ঞা-নাসংজ্ঞায়তধাতু-এই ধাতু আকিঞ্চনায়তনের কারণে প্রত্যক্ষ বা উপলব্ধ হয়। যা এই সংজ্ঞাবেদয়িত নিরোধধাতু-এই ধাতু নিরোধের কারণে প্রত্যক্ষ বা উপলব্ধ হয়।’

‘ভন্তে, যা এই আভাধাতু, শুভধাতু, আকাশায়তনধাতু, বিজ্ঞানায়তনধাতু, আকিঞ্চনায়তনধাতু, নৈবসংজ্ঞা-নাসংজ্ঞায়তনধাতু এবং সংজ্ঞাবেদয়িত-নিরোধধাতু-এই ধাতুগুলো কোন সমাপত্তি লাভের যোগ্য?’

‘হে ভিক্ষু, যা এই আভাধাতু, শুভধাতু, আকাশায়তনধাতু, বিজ্ঞানায়তনধাতু ও আকিঞ্চনায়তনধাতু-এই ধাতুগুলো সংজ্ঞা-সমাপত্তি লাভের যোগ্য। যা এই নৈবসংজ্ঞা-নাসংজ্ঞায়তনধাতু-এই ধাতু সংস্কার-অবশেষ-সমাপত্তি লাভের যোগ্য। যা এই সংজ্ঞাবেদয়িতনিরোধধাতু-এই ধাতু নিরোধসমাপত্তি লাভের যোগ্য।’ প্রথম সূত্র।

২. সনিদান সূত্র
৯৬. ভগবান শ্রাবস্তীতে অবস্থান করছিলেন... ‘হে ভিক্ষুগণ, সনিদান কামবিতর্ক উৎপন্ন হয়, অনিদান নয়; সনিদান ব্যাপাদবিতর্ক উৎপন্ন হয়, অনিদান নয়; সনিদান বিহিংসাবিতর্ক উৎপন্ন হয়, অনিদান নয়।’

‘ভিক্ষুগণ, কিরূপে সনিদান কামবিতর্ক উৎপন্ন হয়, অনিদান নয়; সনিদান ব্যাপাদবিতর্ক উৎপন্ন হয়, অনিদান নয়; সনিদান বিহিংসাবিতর্ক উৎপন্ন হয়, অনিদান নয়?ভিক্ষুগণ, কামধাতুর কারণে কামসংজ্ঞা উৎপন্ন হয়, কামসংজ্ঞার কারণে কামসংকল্প উৎপন্ন হয়, কামসংকল্পের কারণে কামচ্ছন্দ উৎপন্ন হয়, কামচ্ছন্দের কারণে কামপরিদাহ (কামোত্তেজনা)উৎপন্ন হয়, কামপরিদাহের কারণে কামান্বেষণ উৎপন্ন হয়। ভিক্ষুগণ, কামান্বেষণ অন্বেষণরত অশ্রুতবান পৃথগ্‌জন কায়িকভাবে, বাচনিকভাবে ও মানসিকভাবে এই তিনভাবে মিথ্যা বা ভ্রান্তপথে চালিত হয়।’

‘ভিক্ষুগণ, ব্যাপাদধাতুর কারণে ব্যাপাদসংজ্ঞা উৎপন্ন হয়, ব্যাপাদসংজ্ঞার কারণে ব্যাপাদসংকল্প উৎপন্ন হয়... ব্যাপাদচ্ছন্দ... ব্যাপাদপরিদাহ... ব্যাপাদান্বেষণ... ভিক্ষুগণ, ব্যাপাদান্বেষণ অন্বেষণরত অশ্রুতবান পৃথগ্‌জন কায়িকভাবে, বাচনিকভাবে ও মানসিকভাবে এই তিনভাবে মিথ্যা বা ভ্রান্তপথে চালিত হয়।’

‘ভিক্ষুগণ, বিহিংসাধাতুর কারণে বিহিংসাসংজ্ঞা উৎপন্ন হয়, বিহিংসাসংজ্ঞার কারণে বিহিংসাসংকল্প উৎপন্ন হয়... বিহিংসাচ্ছন্দ... বিহিংসাপরিদাহ... বিহিংসান্বেষণ... ভিক্ষুগণ, বিহিংসান্বেষণ অন্বেষণরত অশ্রুতবান পৃথগ্‌জন কায়িকভাবে, বাচনিকভাবে ও মানসিকভাবে এই তিনভাবে মিথ্যা বা ভ্রান্তপথে চালিত হয়।’

‘ভিক্ষুগণ, যেমন পুরুষ শুষ্ক তৃণবনে জ্বলন্ত তৃণমশাল নিক্ষেপ করে, হাত এবং পা দিয়ে তাড়াতাড়ি নির্বাপণ করে না। এরূপে তৃণকাষ্ঠাশ্রিত সব প্রাণী দুঃখদুর্দশা প্রাপ্ত হয়। ভিক্ষুগণ, ঠিক এভাবেই যেসব শ্রমণ বা ব্রাহ্মণ উৎপন্ন বিষমগত সংজ্ঞাকে তাড়াতাড়ি পরিত্যাগ করে না, ধ্বংস করে না, নষ্ট করে না ও ক্ষয় করে না; সে দৃষ্টধর্মে (ইহজীবনে) সবিঘাত (যন্ত্রণাদায়ক), সউপায়াস ও পরিদাহযুক্ত দুঃখে বাস করে এবং কায়ভেদে মৃত্যুর পর তার দুর্গতি অনিবার্য।’

‘হে ভিক্ষুগণ, সনিদান নৈষ্ক্রম্যবিতর্ক উৎপন্ন হয়, অনিদান নয়; সনিদান অব্যাপাদবিতর্ক উৎপন্ন হয়, অনিদান নয়; সনিদান অবিহিংসাবিতর্ক উৎপন্ন হয়, অনিদান নয়।’

‘ভিক্ষুগণ, কিরূপে সনিদান নৈষ্ক্রম্যবিতর্ক উৎপন্ন হয়, অনিদান নয়; সনিদান অব্যাপাদবিতর্ক উৎপন্ন হয়, অনিদান নয়; সনিদান অবিহিংসাবিতর্ক উৎপন্ন হয়, অনিদান নয়? ভিক্ষুগণ, নৈষ্ক্রম্যধাতুর কারণে নৈষ্ক্রম্যসংজ্ঞা উৎপন্ন হয়, নৈষ্ক্রম্যসংজ্ঞার কারণে নৈষ্ক্রম্যসংকল্প উৎপন্ন হয়, নৈষ্ক্রম্যসংকল্পের কারণে নৈষ্ক্রম্যচ্ছন্দ উৎপন্ন হয়, নৈষ্ক্রম্যচ্ছন্দের কারণে নৈষ্ক্রম্যপরিদাহ উৎপন্ন হয়, নৈষ্ক্রম্যপরিদাহের কারণে নৈষ্ক্রম্যান্বেষণ উৎপন্ন হয়। ভিক্ষুগণ, নৈষ্ক্রম্যান্বেষণ অন্বেষণরত শ্রুতবান আর্যশ্রাবক কায়িকভাবে, বাচনিকভাবে ও মানসিকভাবে এই তিনভাবে সম্যকপথে চালিত হয়।’

‘ভিক্ষুগণ, অব্যাপাদধাতুর কারণে অব্যাপাদসংজ্ঞা উৎপন্ন হয়, অব্যাপাদসংজ্ঞার কারণে অব্যাপাদসংকল্প উৎপন্ন হয়... অব্যাপাদচ্ছন্দ... অব্যাপাদপরিদাহ... অব্যাপাদান্বেষণ... ভিক্ষুগণ, অব্যাপাদান্বেষণ অন্বেষণরত শ্রুতবান আর্যশ্রবক কায়িকভাবে, বাচনিকভাবে ও মানসিকভাবে এই তিনভাবে সম্যক পথে চালিত হয়।’

‘ভিক্ষুগণ, অবিহিংসাধাতুর কারণে অবিহিংসাসংজ্ঞা উৎপন্ন হয়, অবিহিংসাসংজ্ঞার কারণে অবিহিংসাসংকল্প উৎপন্ন হয়, অবিহিংসাসংকল্পের কারণে অবিহিংসাচ্ছন্দ উৎপন্ন হয়, অবিহিংসাচ্ছন্দের কারণে অবিহিংসাপরিদাহ উৎপন্ন হয়, অবিহিংসাপরিদাহের কারণে অবিহিংসান্বেষণ উৎপন্ন হয়। ভিক্ষুগণ, অবিহিংসান্বেষণ অন্বেষণরত শ্রুতবান আর্যশ্রাবক কায়িকভাবে, বাচনিকভাবে ও মানসিকভাবে এই তিনভাবে সম্যকপথে চালিত হয়।’

‘ভিক্ষুগণ, যেমন পুরুষ শুষ্ক তৃণবনে জ্বলন্ত তৃণমশাল নিক্ষেপ করে, কিন্তু হাত এবং পা দিয়ে তা তাড়াতাড়ি নির্বাপণ করে। এরূপে তৃণকাষ্ঠাশ্রিত সব প্রাণী দুঃখদুর্দশা প্রাপ্ত হয় না। ভিক্ষুগণ, ঠিক এভাবেই যেসব শ্রমণ বা ব্রাহ্মণ উৎপন্ন বিষমগত সংজ্ঞাকে তাড়াতাড়ি পরিত্যাগ করে, ধ্বংস করে, নষ্ট করে ও ক্ষয় করে; সে দৃষ্টধর্মে (ইহজীবনে) অবিঘাত (যন্ত্রণামুক্ত), অনুপায়াস (দুর্দশামুক্ত) ও পরিদাহমুক্ত সুখে বাস করে এবং কায়ভেদে মৃত্যুর পর তার সুগতি সুনিশ্চিত।’ দ্বিতীয় সূত্র।

৩. ইটের দালান (গিঞ্জকাবসথ) সূত্র
৯৭. একসময় ভগবান জ্ঞাতিকে ইটের দালানে অবস্থান করতেন। তথায় ভগবান ভিক্ষুগণকে ‘হে ভিক্ষুগণ’ বলে আহ্বান করলেন। সেই ভিক্ষুগণও ‘হ্যাঁ ভদন্ত’ বলে ভগবানের ডাকে সাড়া দিলেন। ভগবান এরূপ বললেন :

‘হে ভিক্ষুগণ, ধাতুর কারণে সংজ্ঞা উৎপন্ন হয়, দৃষ্টি উৎপন্ন হয়, বিতর্ক উৎপন্ন হয়।’ এরূপ বললে আয়ুষ্মান কচ্চান[77] ভগবানকে এরূপ বললেন, “ভন্তে, যা এই দৃষ্টি, ‘অসম্যকসম্বুদ্ধগণের মধ্যে সম্যকসম্বুদ্ধ’, এই দৃষ্টি কী কারণে বোধ বা প্রত্যক্ষ হয়?”

‘হে কচ্চান, এই অবিদ্যাধাতু প্রবলা। হীন-ধাতুর কারণে হীন-সংজ্ঞা, হীন-দৃষ্টি, হীন-বিতর্ক, হীন-চেতনা, হীন-প্রার্থনা, হীন-প্রণিধি, হীন-পুদ্গল ও হীন-বাক্য উৎপন্ন হয়। হীন বিষয় ব্যাখ্যা করে, দেশনা করে, প্রজ্ঞাপ্ত করে, স্থাপন করে, বিবৃত করে, বিভাজন করে, উন্মোচন করে। তার উৎপত্তি হীন বলেই বলি।’

‘কচ্চান, মধ্যম-ধাতুর কারণে মধ্যম-সংজ্ঞা, মধ্যম-দৃষ্টি, মধ্যম-বিতর্ক, মধ্যম-চেতনা, মধ্যম-প্রার্থনা, মধ্যম-প্রণিধি, মধ্যম-পুদ্গল, মধ্যম-বাক্য উৎপন্ন হয়। মধ্যম বিষয় ব্যাখ্যা করে, দেশনা করে, প্রজ্ঞাপ্ত করে, স্থাপন করে, বিবৃত করে, বিভাজন করে, উন্মোচন করে। তার উৎপত্তি মধ্যম বলেই বলি।’

‘কচ্চান, উত্তম-ধাতুর কারণে উত্তম-সংজ্ঞা, উত্তম-দৃষ্টি, উত্তম-বিতর্ক, উত্তম-চেতনা, উত্তম-প্রার্থনা, উত্তম-প্রণিধি, উত্তম-পুদ্গল, উত্তম-বাক্য উৎপন্ন হয়। উত্তম বিষয় ব্যাখ্যা করে, দেশনা করে, প্রজ্ঞাপ্ত করে, স্থাপন করে, বিবৃত করে, বিভাজন করে, উন্মোচন করে। তার উৎপত্তি উত্তম বলেই বলি।’ তৃতীয় সূত্র।

৪. হীনাধিমুক্তিক[78] সূত্র
৯৮. ভগবান শ্রাবস্তীতে অবস্থান করছিলেন... ‘হে ভিক্ষুগণ, সত্ত্বগণ ধাতুবশে মিলিত হয়, একত্রিত হয়। হীনানুরাগী ব্যক্তিরা হীনানুরাগী ব্যক্তিদের সাথে মিলিত হয়, একত্রিত হয়। কল্যাণানুরাগী (সদাচরণে উৎসাহী) ব্যক্তিরা কল্যাণানুরাগী ব্যক্তিদের সাথে মিলিত হয়, একত্রিত হয়।’

‘ভিক্ষুগণ, অতীতেও ধাতুগতভাবে সত্ত্বগণ মিলিত হয়েছিল, একত্রিত হয়েছিল। হীনানুরাগী ব্যক্তিরা হীনানুরাগী ব্যক্তিদের সাথে মিলিত হয়েছিল, একত্রিত হয়েছিল। কল্যাণানুরাগী (সদাচরণে উৎসাহী) ব্যক্তিরা কল্যাণানুরাগী ব্যক্তিদের সাথে মিলিত হয়েছিল, একত্রিত হয়েছিল।’

‘ভিক্ষুগণ, ভবিষ্যতেও ধাতুগতভাবে সত্ত্বগণ মিলিত হবে, একত্রিত হবে। হীনানুরাগী ব্যক্তিরা হীনানুরাগী ব্যক্তিদের সাথে মিলিত হবে, একত্রিত হবে। কল্যাণানুরাগী (সদাচরণে উৎসাহী) ব্যক্তিরা কল্যাণানুরাগী ব্যক্তিদের সাথে মিলিত হবে, একত্রিত হবে।’

‘ভিক্ষুগণ, বর্তমান সময়েও ধাতুগতভাবে সত্ত্বগণ মিলিত হচ্ছে, একত্রিত হচ্ছে। হীনানুরাগী ব্যক্তিরা হীনানুরাগী ব্যক্তিদের সাথে মিলিত হচ্ছে, একত্রিত হচ্ছে। কল্যাণানুরাগী (সদাচরণে উৎসাহী) ব্যক্তিরা কল্যাণানুরাগী ব্যক্তিদের সাথে মিলিত হচ্ছে, একত্রিত হচ্ছে।’ চতুর্থ সূত্র।

৫. চঙ্ক্রমণ সূত্র
৯৯. একসময় ভগবান রাজগৃহের গিজ্ঝাকূট পর্বতে অবস্থান করতেন। সে-সময়ে আয়ুষ্মান সারিপুত্র বহুসংখ্যক ভিক্ষুর সাথে ভগবানের অনতিদূরে চঙ্ক্রমণ করছিলেন। আয়ুষ্মান মহামৌদগল্লায়ন বহুসংখ্যক ভিক্ষুর সাথে ভগবানের অনতিদূরে চঙ্ক্রমণ করছিলেন। আয়ুষ্মান মহাকাশ্যপ বহুসংখ্যক ভিক্ষুর সাথে ভগবানের অনতিদূরে চঙ্ক্রমণ করছিলেন। আয়ুষ্মান অনুরুদ্ধ বহুসংখ্যক ভিক্ষুর সাথে ভগবানের অনতিদূরে চঙ্ক্রমণ করছিলেন। আয়ুষ্মান মন্তানিপুত্র পুর্ণ বহুসংখ্যক ভিক্ষুর সাথে ভগবানের অনতিদূরে চঙ্ক্রমণ করছিলেন। আয়ুষ্মান উপালি বহুসংখ্যক ভিক্ষুর সাথে ভগবানের অনতিদূরে চঙ্ক্রমণ করছিলেন। আয়ুষ্মান আনন্দ বহুসংখ্যক ভিক্ষুর সাথে ভগবানের অনতিদূরে চঙ্ক্রমণ করছিলেন এবং দেবদত্তও বহুসংখ্যক ভিক্ষুর সাথে ভগবানের অনতিদূরে চঙ্ক্রমণ করছিলেন।

অতঃপর ভগবান ভিক্ষুগণকে আহ্বান করলেন, ‘হে ভিক্ষুগণ, তোমরা কি বহুসংখ্যক ভিক্ষুর সাথে চঙ্ক্রমণরত সারিপুত্রকে দেখছ?’ ‘হ্যাঁ ভন্তে।’ ‘ভিক্ষুগণ, এই ভিক্ষুরা সবাই মহাপ্রাজ্ঞ। ভিক্ষুগণ, তোমরা কি বহুসংখ্যক ভিক্ষুর সাথে চঙ্ক্রমণরত মৌদগল্লায়নকে দেখছ?’ ‘হ্যাঁ ভন্তে।’ ‘ভিক্ষুগণ, এই ভিক্ষুরা সবাই মহাঋদ্ধিসম্পন্ন। ভিক্ষুগণ, তোমরা কি বহুসংখ্যক ভিক্ষুর সাথে চঙ্ক্রমণরত মহাকাশ্যপকে দেখছ?’ ‘হ্যাঁ ভন্তে।’ ‘ভিক্ষুগণ, এই ভিক্ষুরা সবাই ধুতাঙ্গবাদী। ভিক্ষুগণ, তোমরা কি বহুসংখ্যক ভিক্ষুর সাথে চঙ্ক্রমণরত অনুরুদ্ধকে দেখছ?’ ‘হ্যাঁ ভন্তে।’ ‘ভিক্ষুগণ, এই ভিক্ষুরা সবাই দিব্যচক্ষুসম্পন্ন। ভিক্ষুগণ, তোমরা কি বহুসংখ্যক ভিক্ষুর সাথে চঙ্ক্রমণরত মন্তানিপুত্র পূর্ণকে দেখছ?’ ‘হ্যাঁ ভন্তে।’ ‘ভিক্ষুগণ, এই ভিক্ষুরা সবাই ধর্মকথিক। ভিক্ষুগণ, তোমরা কি বহুসংখ্যক ভিক্ষুর সাথে চঙ্ক্রমণরত উপালিকে দেখছ?’ ‘হ্যাঁ ভন্তে।’ ‘ভিক্ষুগণ, এই ভিক্ষুরা সবাই বিনয়ধর। ভিক্ষুগণ, তোমরা কি বহুসংখ্যক ভিক্ষুর সাথে চঙ্ক্রমণরত আনন্দকে দেখছ?’ ‘হ্যাঁ ভন্তে।’ ‘ভিক্ষুগণ, এই ভিক্ষুরা সবাই বহুশ্রুত। ভিক্ষুগণ, তোমরা কি বহুসংখ্যক ভিক্ষুর সাথে চঙ্ক্রমণরত দেবদত্তকে দেখছ?’ ‘হ্যাঁ ভন্তে।’ ‘ভিক্ষুগণ, এই ভিক্ষুরা সবাই পাপেচ্ছু।’

‘ভিক্ষুগণ, সত্ত্বগণ ধাতুগতভাবে মিলিত হয়, একত্রিত হয়। হীনানুরাগী ব্যক্তিরা হীনানুরাগী ব্যক্তিদের সাথে মিলিত হয়, একত্রিত হয়। কল্যাণানুরাগী (সদাচরণে উৎসাহী) ব্যক্তিরা কল্যাণানুরাগী ব্যক্তিদের সাথে মিলিত হয়, একত্রিত হয়।’

‘ভিক্ষুগণ, অতীতেও ধাতুগতভাবে সত্ত্বগণ মিলিত হয়েছিল, একত্রিত হয়েছিল। হীনানুরাগী ব্যক্তিরা হীনানুরাগী ব্যক্তিদের সাথে মিলিত হয়েছিল, একত্রিত হয়েছিল। কল্যাণানুরাগী (সদাচরণে উৎসাহী) ব্যক্তিরা কল্যাণানুরাগী ব্যক্তিদের সাথে মিলিত হয়েছিল, একত্রিত হয়েছিল।’

‘ভিক্ষুগণ, ভবিষ্যতেও ধাতুগতভাবে সত্ত্বগণ মিলিত হবে, একত্রিত হবে। হীনানুরাগী ব্যক্তিরা হীনানুরাগী ব্যক্তিদের সাথে মিলিত হবে, একত্রিত হবে। কল্যাণানুরাগী (সদাচরণে উৎসাহী) ব্যক্তিরা কল্যাণানুরাগী ব্যক্তিদের সাথে মিলিত হবে, একত্রিত হবে।’

‘ভিক্ষুগণ, বর্তমান সময়েও ধাতুগতভাবে সত্ত্বগণ মিলিত হচ্ছে, একত্রিত হচ্ছে। হীনানুরাগী ব্যক্তিরা হীনানুরাগী ব্যক্তিদের সাথে মিলিত হচ্ছে, একত্রিত হচ্ছে। কল্যাণানুরাগী (সদাচরণে উৎসাহী) ব্যক্তিরা কল্যাণানুরাগী ব্যক্তিদের সাথে মিলিত হচ্ছে, একত্রিত হচ্ছে।’ পঞ্চম সূত্র।

৬. সগাথা সূত্র
১০০. ভগবান শ্রাবস্তীতে অবস্থান করছিলেন... ‘হে ভিক্ষুগণ, সত্ত্বগণ ধাতুগতভাবে মিলিত হয়, একত্রিত হয়। হীনানুরাগী ব্যক্তিরা হীনানুরাগী ব্যক্তিদের সাথে মিলিত হয়, একত্রিত হয়। ভিক্ষুগণ, অতীতেও ধাতুগতভাবে সত্ত্বগণ মিলিত হয়েছিল, একত্রিত হয়েছিল। হীনানুরাগী ব্যক্তিরা হীনানুরাগী ব্যক্তিদের সাথে মিলিত হয়েছিল, একত্রিত হয়েছিল।’

‘ভিক্ষুগণ, ভবিষ্যতেও ধাতুগতভাবে সত্ত্বগণ মিলিত হবে, একত্রিত হবে। হীনানুরাগী ব্যক্তিরা হীনানুরাগী ব্যক্তিদের সাথে মিলিত হবে, একত্রিত হবে।’

‘ভিক্ষুগণ, বর্তমান সময়েও ধাতুগতভাবে সত্ত্বগণ মিলিত হচ্ছে, একত্রিত হচ্ছে। হীনানুরাগী ব্যক্তিরা হীনানুরাগী ব্যক্তিদের সাথে মিলিত হচ্ছে, একত্রিত হচ্ছে।’

‘ভিক্ষুগণ, যেমন মল মলের সাথে মিশে যায়, মিলে যায়; মূত্র মূত্রের সাথে মিশে যায়, মিলে যায়; থুথু থুথুর সাথে মিশে যায়, মিলে যায়; পূঁজ পূঁজের সাথে মিলে যায়, মিশে যায়; রক্ত রক্তের সাথে মিশে যায়, মিলে যায়; ঠিক এভাবেই সত্ত্বগণ ধাতুগতভাবে মিলিত হয়, একত্রিত হয়। হীনানুরাগী ব্যক্তিরা হীনানুরাগী ব্যক্তিদের সাথে মিলিত হয়, একত্রিত হয়। ভিক্ষুগণ, অতীতেও... ভবিষ্যতেও... বর্তমান সময়েও ধাতুগতভাবে সত্ত্বগণ মিলিত হচ্ছে, একত্রিত হচ্ছে। হীনানুরাগী ব্যক্তিরা হীনানুরাগী ব্যক্তিদের সাথে মিলিত হচ্ছে, একত্রিত হচ্ছে।’

‘ভিক্ষুগণ, সত্ত্বগণ ধাতুগতভাবে মিলিত হয়, একত্রিত হয়। কল্যাণানুরাগী (সদাচরণে উৎসাহী) ব্যক্তিরা কল্যাণানুরাগী ব্যক্তিদের সাথে মিলিত হয়, একত্রিত হয়। অতীতেও ধাতুগতভাবে সত্ত্বগণ মিলিত হয়েছিল, একত্রিত হয়েছিল। কল্যাণানুরাগী (সদাচরণে উৎসাহী) ব্যক্তিরা কল্যাণানুরাগী ব্যক্তিদের সাথে মিলিত হয়েছিল, একত্রিত হয়েছিল।’

‘ভিক্ষুগণ, ভবিষ্যতেও... বর্তমান সময়েও ধাতুগতভাবে সত্ত্বগণ মিলিত হচ্ছে, একত্রিত হচ্ছে। কল্যাণানুরাগী (সদাচরণে উৎসাহী) ব্যক্তিরা কল্যাণানুরাগী ব্যক্তিদের সাথে মিলিত হচ্ছে, একত্রিত হচ্ছে।’

‘ভিক্ষুগণ, যেমন দুধ দুধের সাথে মিশে যায়, মিলে যায়; তৈল তৈলের সাথে মিশে যায়, মিলে যায়; ঘৃত ঘৃতের সাথে মিশে যায়, মিলে যায়; মধু মধুর সাথে মিলে যায়, মিশে যায়; গুড় (বা চিনি) গুড়ের সাথে মিশে যায়, মিলে যায়; ঠিক এভাবেই সত্ত্বগণ ধাতুগতভাবে মিলিত হয়, একত্রিত হয়। কল্যাণানুরাগী (সদাচরণে উৎসাহী) ব্যক্তিরা কল্যাণানুরাগী ব্যক্তিদের সাথে মিলিত হয়, একত্রিত হয়। ভিক্ষুগণ, অতীতেও... ভবিষ্যতেও... বর্তমান সময়েও ধাতুগতভাবে সত্ত্বগণ মিলিত হচ্ছে, একত্রিত হচ্ছে। কল্যাণানুরাগী (সদাচরণে উৎসাহী) ব্যক্তিরা কল্যাণানুরাগী ব্যক্তিদের সাথে মিলিত হচ্ছে, একত্রিত হচ্ছে।’

ভগবান এরূপ বললেন। সুগত এটি বলার পর অতঃপর শাস্তা এরূপ বললেন :

‘সংসর্গ হতে ক্লেশবন উৎপন্ন হয়, সংসর্গ না করলে তা ধ্বংস হয়ে যায়। ছোটো গাছে আরোহণ বা আশ্রয় করে লোকে যেমন মহাসমুদ্রে নিমজ্জিত হয়; তেমনি সাধুভাবে জীবনযাপনকারী ব্যক্তিও আলস্যপরায়ণ ব্যক্তির সংসর্গে নিমজ্জিত হয়। তদ্ধেতু অলস ও হীনবীর্যসম্পন্ন ব্যক্তিকে পরিবর্জন করবে। প্রবিবিক্ত (নির্জনচারী) আর্যগণের সাথে, প্রেষিতাত্ম (উদ্যমশালী) ধ্যানীদের সাথে, আরব্ধবীর্য ব্যক্তি ও পণ্ডিতগণের সাথে নিত্য বসবাস করবে।’ ষষ্ঠ সূত্র।

৭. অশ্রদ্ধা-মিলন সূত্র
১০১. ভগবান শ্রাবস্তীতে অবস্থান করছিলেন... ‘হে ভিক্ষুগণ, সত্ত্বগণ ধাতুগতভাবে মিলিত হয়, একত্রিত হয়। অশ্রদ্ধাসম্পন্ন ব্যক্তিরা অশ্রদ্ধাসম্পন্ন ব্যক্তিদের সাথে মিলিত হয়, একত্রিত হয়। (পাপে) নির্লজ্জ ব্যক্তিরা নির্লজ্জ ব্যক্তিদের সাথে মিলিত হয়, একত্রিত হয়। (পাপে) ভয়হীন ব্যক্তিরা ভয়হীন ব্যক্তিদের সাথে মিলিত হয়, একত্রিত হয়। অল্পশ্রুত ব্যক্তিরা অল্পশ্রুত ব্যক্তিদের সাথে মিলিত হয়, একত্রিত হয়। আলস্যপরায়ণ ব্যক্তিরা আলস্যপরায়ণ ব্যক্তিদের সাথে মিলিত হয়, একত্রিত হয়। বিস্মৃতিশীল (অমনোযোগী) ব্যক্তিরা বিস্মৃতিশীল ব্যক্তিদের সাথে মিলিত হয়, একত্রিত হয়। দুষ্প্রাজ্ঞ ব্যক্তিরা দুষ্প্রাজ্ঞ ব্যক্তিদের সাথে মিলিত হয়, একত্রিত হয়।’

‘ভিক্ষুগণ, অতীতেও ধাতুগতভাবে সত্ত্বগণ মিলিত হয়েছিল, একত্রিত হয়েছিল। অশ্রদ্ধাসম্পন্ন ব্যক্তিরা অশ্রদ্ধাসম্পন্ন ব্যক্তিদের মিলিত হয়েছিল, একত্রিত হয়েছিল। (পাপে) নির্লজ্জ ব্যক্তিরা নির্লজ্জ ব্যক্তিদের সাথে মিলিত হয়েছিল, একত্রিত হয়েছিল। (পাপে) ভয়হীন ব্যক্তিরা ভয়হীন ব্যক্তিদের সাথে মিলিত হয়েছিল, একত্রিত হয়েছিল। অল্পশ্রুত ব্যক্তিরা অল্পশ্রুত ব্যক্তিদের সাথে মিলিত হয়েছিল, একত্রিত হয়েছিল। আলস্যপরায়ণ ব্যক্তিরা আলস্যপরায়ণ ব্যক্তিদের সাথে মিলিত হয়েছিল, একত্রিত হয়েছিল। বিস্মৃতিশীল (অমনোযোগী) ব্যক্তিরা বিস্মৃতিশীল ব্যক্তিদের সাথে মিলিত হয়েছিল, একত্রিত হয়েছিল। দুষ্প্রাজ্ঞ ব্যক্তিরা দুষ্প্রাজ্ঞ ব্যক্তিদের সাথে মিলিত হয়েছিল, একত্রিত হয়েছিল।’

‘ভিক্ষুগণ, ভবিষ্যতেও ধাতুগতভাবে সত্ত্বগণ মিলিত হবে, একত্রিত হবে। অশ্রদ্ধাসম্পন্ন ব্যক্তিরা অশ্রদ্ধাসম্পন্ন ব্যক্তিদের মিলিত হবে, একত্রিত হবে। (পাপে) নির্লজ্জ ব্যক্তিরা নির্লজ্জ ব্যক্তিদের সাথে মিলিত হবে, একত্রিত হবে। (পাপে) ভয়হীন ব্যক্তিরা ভয়হীন ব্যক্তিদের সাথে মিলিত হবে, একত্রিত হবে। অল্পশ্রুত ব্যক্তিরা অল্পশ্রুত ব্যক্তিদের সাথে মিলিত হবে, একত্রিত হবে। আলস্যপরায়ণ ব্যক্তিরা আলস্যপরায়ণ ব্যক্তিদের সাথে মিলিত হবে, একত্রিত হবে। বিস্মৃতিশীল (অমনোযোগী) ব্যক্তিরা বিস্মৃতিশীল ব্যক্তিদের সাথে মিলিত হবে, একত্রিত হবে। দুষ্প্রাজ্ঞ ব্যক্তিরা দুষ্প্রাজ্ঞ ব্যক্তিদের সাথে মিলিত হবে, একত্রিত হবে।’

‘ভিক্ষুগণ, বর্তমান সময়েও ধাতুগতভাবে সত্ত্বগণ মিলিত হচ্ছে, একত্রিত হচ্ছে। অশ্রদ্ধাসম্পন্ন ব্যক্তিরা অশ্রদ্ধাসম্পন্ন ব্যক্তিদের মিলিত হচ্ছে, একত্রিত হচ্ছে। (পাপে) নির্লজ্জ ব্যক্তিরা নির্লজ্জ ব্যক্তিদের সাথে মিলিত হচ্ছে, একত্রিত হচ্ছে। (পাপে) ভয়হীন ব্যক্তিরা ভয়হীন ব্যক্তিদের সাথে মিলিত হচ্ছে, একত্রিত হচ্ছে। অল্পশ্রুত ব্যক্তিরা অল্পশ্রুত ব্যক্তিদের সাথে মিলিত হচ্ছে, একত্রিত হচ্ছে। আলস্যপরায়ণ ব্যক্তিরা আলস্যপরায়ণ ব্যক্তিদের সাথে মিলিত হচ্ছে, একত্রিত হচ্ছে। বিস্মৃতিশীল (অমনোযোগী) ব্যক্তিরা বিস্মৃতিশীল ব্যক্তিদের সাথে মিলিত হচ্ছে, একত্রিত হচ্ছে। দুষ্প্রাজ্ঞ ব্যক্তিরা দুষ্প্রাজ্ঞ ব্যক্তিদের সাথে মিলিত হচ্ছে, একত্রিত হচ্ছে।’

‘ভিক্ষুগণ, সত্ত্বগণ ধাতুগতভাবে মিলিত হয়, একত্রিত হয়। শ্রদ্ধাসম্পন্ন ব্যক্তিরা শ্রদ্ধাসম্পন্ন ব্যক্তিদের সাথে মিলিত হয়, একত্রিত হয়। (পাপে) লজ্জাসম্পন্ন ব্যক্তিরা লজ্জাসম্পন্ন ব্যক্তিদের সাথে মিলিত হয়, একত্রিত হয়। (পাপে) ভয়শীল ব্যক্তিরা ভয়শীল ব্যক্তিদের সাথে মিলিত হয়, একত্রিত হয়। বহুশ্রুত ব্যক্তিরা বহুশ্রুত ব্যক্তিদের সাথে মিলিত হয়, একত্রিত হয়। আরব্ধবীর্যসম্পন্ন ব্যক্তিরা আরব্ধবীর্যসম্পন্ন ব্যক্তিদের সাথে মিলিত হয়, একত্রিত হয়। স্মৃতিশীল (মনোযোগী) ব্যক্তিরা স্মৃতিশীল ব্যক্তিদের সাথে মিলিত হয়, একত্রিত হয়। প্রজ্ঞাবান ব্যক্তিরা প্রজ্ঞাবান ব্যক্তিদের সাথে মিলিত হয়, একত্রিত হয়। অতীতেও... ভবিষ্যতেও... বর্তমান সময়েও ধাতুগতভাবে সত্ত্বগণ মিলিত হচ্ছে, একত্রিত হচ্ছে। শ্রদ্ধাসম্পন্ন ব্যক্তিরা শ্রদ্ধাসম্পন্ন ব্যক্তিদের সাথে মিলিত হয়, একত্রিত হয়... প্রজ্ঞাবান ব্যক্তিরা প্রজ্ঞাবান ব্যক্তিদের সাথে মিলিত হচ্ছে, একত্রিত হচ্ছে।’ সপ্তম সূত্র।

৮. অশ্রদ্ধামূলক সূত্র
১০২. ভগবান শ্রাবস্তীতে অবস্থান করছিলেন... ‘হে ভিক্ষুগণ, সত্ত্বগণ ধাতুগতভাবে মিলিত হয়, একত্রিত হয়। অশ্রদ্ধাসম্পন্ন ব্যক্তিরা অশ্রদ্ধাসম্পন্ন ব্যক্তিদের সাথে মিলিত হয়, একত্রিত হয়। (পাপে) নির্লজ্জ ব্যক্তিরা নির্লজ্জ ব্যক্তিদের সাথে মিলিত হয়, একত্রিত হয়। দুষ্প্রাজ্ঞ ব্যক্তিরা দুষ্প্রাজ্ঞ ব্যক্তিদের সাথে মিলিত হয়, একত্রিত হয়। শ্রদ্ধাসম্পন্ন ব্যক্তিরা শ্রদ্ধাসম্পন্ন ব্যক্তিদের সাথে মিলিত হয়, একত্রিত হয়। (পাপে) লজ্জাশীল ব্যক্তিরা লজ্জাশীল ব্যক্তিদের সাথে মিলিত হয়, একত্রিত হয়। প্রজ্ঞাবান ব্যক্তিরা প্রজ্ঞাবান ব্যক্তিদের সাথে মিলিত হয়, একত্রিত হয়। অতীতেও ধাতুগতভাবে সত্ত্বগণ মিলিত হয়েছিল, একত্রিত হয়েছিল... ভবিষ্যতেও ধাতুগতভাবে সত্ত্বগণ মিলিত হবে, একত্রিত হবে...।’

‘ভিক্ষুগণ, বর্তমান সময়েও ধাতুগতভাবে সত্ত্বগণ মিলিত হচ্ছে, একত্রিত হচ্ছে। অশ্রদ্ধাসম্পন্ন ব্যক্তিরা অশ্রদ্ধাসম্পন্ন ব্যক্তিদের সাথে মিলিত হচ্ছে, একত্রিত হচ্ছে। (পাপে) নির্লজ্জ ব্যক্তিরা নির্লজ্জ ব্যক্তিদের সাথে মিলিত হচ্ছে, একত্রিত হচ্ছে। দুষ্প্রাজ্ঞ ব্যক্তিরা দুষ্প্রাজ্ঞ ব্যক্তিদের সাথে মিলিত হচ্ছে, একত্রিত হচ্ছে। শ্রদ্ধাসম্পন্ন ব্যক্তিরা শ্রদ্ধাসম্পন্ন ব্যক্তিদের সাথে মিলিত হচ্ছে, একত্রিত হচ্ছে। (পাপে) লজ্জাশীল ব্যক্তিরা লজ্জাশীল ব্যক্তিদের সাথে মিলিত হচ্ছে, একত্রিত হচ্ছে। প্রজ্ঞাবান ব্যক্তিরা প্রজ্ঞাবান ব্যক্তিদের সাথে মিলিত হচ্ছে, একত্রিত হচ্ছে।’ (১)

‘ভিক্ষুগণ, সত্ত্বগণ ধাতুগতভাবে মিলিত হয়, একত্রিত হয়। অশ্রদ্ধাসম্পন্ন ব্যক্তিরা অশ্রদ্ধাসম্পন্ন ব্যক্তিদের সাথে মিলিত হয়, একত্রিত হয়। (পাপে) ভয়হীন ব্যক্তিরা ভয়হীন ব্যক্তিদের সাথে মিলিত হয়, একত্রিত হয়। দুষ্প্রাজ্ঞ ব্যক্তিরা দুষ্প্রাজ্ঞ ব্যক্তিদের সাথে মিলিত হয়, একত্রিত হয়। শ্রদ্ধাসম্পন্ন ব্যক্তিরা শ্রদ্ধাসম্পন্ন ব্যক্তিদের সাথে মিলিত হয়, একত্রিত হয়। (পাপে) ভয়শীল ব্যক্তিরা ভয়শীল ব্যক্তিদের সাথে মিলিত হয়, একত্রিত হয়। প্রজ্ঞাবান ব্যক্তিরা প্রজ্ঞাবান ব্যক্তিদের সাথে মিলিত হয়, একত্রিত হয়।... প্রথম ক্রমের ন্যায় বিস্তৃতব্য।’ (২)

‘ভিক্ষুগণ, সত্ত্বগণ ধাতুগতভাবে মিলিত হয়, একত্রিত হয়। অশ্রদ্ধাসম্পন্ন ব্যক্তিরা অশ্রদ্ধাসম্পন্ন ব্যক্তিদের সাথে মিলিত হয়, একত্রিত হয়। অল্পশ্রুত ব্যক্তিরা অল্পশ্রুত ব্যক্তিদের সাথে মিলিত হয়, একত্রিত হয়। দুষ্প্রাজ্ঞ ব্যক্তিরা দুষ্প্রাজ্ঞ ব্যক্তিদের সাথে মিলিত হয়, একত্রিত হয়। শ্রদ্ধাসম্পন্ন ব্যক্তিরা শ্রদ্ধাসম্পন্ন ব্যক্তিদের সাথে মিলিত হয়, একত্রিত হয়। বহুশ্রুত ব্যক্তিরা বহুশ্রুত ব্যক্তিদের সাথে মিলিত হয়, একত্রিত হয়। প্রজ্ঞাবান ব্যক্তিরা প্রজ্ঞাবান ব্যক্তিদের সাথে মিলিত হয়, একত্রিত হয়...। ’ (৩)

‘ভিক্ষুগণ, সত্ত্বগণ ধাতুগতভাবে মিলিত হয়, একত্রিত হয়। অশ্রদ্ধাসম্পন্ন ব্যক্তিরা অশ্রদ্ধাসম্পন্ন ব্যক্তিদের সাথে মিলিত হয়, একত্রিত হয়। আলস্যপরায়ণ ব্যক্তিরা আলস্যপরায়ণ ব্যক্তিদের সাথে মিলিত হয়, একত্রিত হয়। দুষ্প্রাজ্ঞ ব্যক্তিরা দুষ্প্রাজ্ঞ ব্যক্তিদের সাথে মিলিত হয়, একত্রিত হয়। শ্রদ্ধাসম্পন্ন ব্যক্তিরা শ্রদ্ধাসম্পন্ন ব্যক্তিদের সাথে মিলিত হয়, একত্রিত হয়। আরব্ধবীর্য ব্যক্তিরা আরব্ধবীর্য ব্যক্তিদের সাথে মিলিত হয়, একত্রিত হয়। প্রজ্ঞাবান ব্যক্তিরা প্রজ্ঞাবান ব্যক্তিদের সাথে মিলিত হয়, একত্রিত হয়...।’ (৪)

‘ভিক্ষুগণ, সত্ত্বগণ ধাতুগতভাবে মিলিত হয়, একত্রিত হয়। অশ্রদ্ধাসম্পন্ন ব্যক্তিরা অশ্রদ্ধাসম্পন্ন ব্যক্তিদের সাথে মিলিত হয়, একত্রিত হয়। বিস্মৃতিশীল ব্যক্তিরা বিস্মৃতিশীল ব্যক্তিদের সাথে মিলিত হয়, একত্রিত হয়। দুষ্প্রাজ্ঞ ব্যক্তিরা দুষ্প্রাজ্ঞ ব্যক্তিদের সাথে মিলিত হয়, একত্রিত হয়। শ্রদ্ধাসম্পন্ন ব্যক্তিরা শ্রদ্ধাসম্পন্ন ব্যক্তিদের সাথে মিলিত হয়, একত্রিত হয়। স্মৃতিশীল ব্যক্তিরা স্মৃতিশীল ব্যক্তিদের সাথে মিলিত হয়, একত্রিত হয়। প্রজ্ঞাবান ব্যক্তিরা প্রজ্ঞাবান ব্যক্তিদের সাথে মিলিত হয়, একত্রিত হয়...।’ (৫) অষ্টম সূত্র।

৯. নির্লজ্জমূলক সূত্র
১০৩. ভগবান শ্রাবস্তীতে অবস্থান করছিলেন... ‘হে ভিক্ষুগণ, সত্ত্বগণ ধাতুগতভাবে মিলিত হয়, একত্রিত হয়। (পাপে) নির্লজ্জ ব্যক্তিরা নির্লজ্জ ব্যক্তিদের সাথে মিলিত হয়, একত্রিত হয়। (পাপে) ভয়হীন ব্যক্তিরা ভয়হীন ব্যক্তিদের সাথে মিলিত হয়, একত্রিত হয়। দুষ্প্রাজ্ঞ ব্যক্তিরা দুষ্প্রাজ্ঞ ব্যক্তিদের সাথে মিলিত হয়, একত্রিত হয়। (পাপে) লজ্জাশীল ব্যক্তিরা লজ্জাশীল ব্যক্তিদের সাথে মিলিত হয়, একত্রিত হয়। (পাপে) ভয়শীল ব্যক্তিরা ভয়শীল ব্যক্তিদের সাথে মিলিত হয়, একত্রিত হয়। প্রজ্ঞাবান ব্যক্তিরা প্রজ্ঞাবান ব্যক্তিদের সাথে মিলিত হয়, একত্রিত হয়...।’ (১)

‘(পাপে) নির্লজ্জ ব্যক্তিরা নির্লজ্জ ব্যক্তিদের সাথে মিলিত হয়, একত্রিত হয়। অল্পশ্রুত ব্যক্তিরা অল্পশ্রুত ব্যক্তিদের সাথে মিলিত হয়, একত্রিত হয়। দুষ্প্রাজ্ঞ ব্যক্তিরা দুষ্প্রাজ্ঞ ব্যক্তিদের সাথে মিলিত হয়, একত্রিত হয়। (পাপে) লজ্জাশীল ব্যক্তিরা লজ্জাশীল ব্যক্তিদের সাথে মিলিত হয়, একত্রিত হয়। বহুশ্রুত ব্যক্তিরা বহুশ্রুত ব্যক্তিদের সাথে মিলিত হয়, একত্রিত হয়। প্রজ্ঞাবান ব্যক্তিরা প্রজ্ঞাবান ব্যক্তিদের সাথে মিলিত হয়, একত্রিত হয়...।’ (২)

‘(পাপে) নির্লজ্জ ব্যক্তিরা নির্লজ্জ ব্যক্তিদের সাথে মিলিত হয়, একত্রিত হয়। আলস্যপরায়ণ ব্যক্তিরা আলস্যপরায়ণ ব্যক্তিদের সাথে মিলিত হয়, একত্রিত হয়। দুষ্প্রাজ্ঞ ব্যক্তিরা দুষ্প্রাজ্ঞ ব্যক্তিদের সাথে মিলিত হয়, একত্রিত হয়। (পাপে) লজ্জাশীল ব্যক্তিরা লজ্জাশীল ব্যক্তিদের সাথে মিলিত হয়, একত্রিত হয়। আরব্ধবীর্য ব্যক্তিরা আরব্ধবীর্য ব্যক্তিদের সাথে মিলিত হয়, একত্রিত হয়। প্রজ্ঞাবান ব্যক্তিরা প্রজ্ঞাবান ব্যক্তিদের সাথে মিলিত হয়, একত্রিত হয়...।’ (৩)

‘(পাপে) নির্লজ্জ ব্যক্তিরা নির্লজ্জ ব্যক্তিদের সাথে মিলিত হয়, একত্রিত হয়। বিস্মৃতিশীল ব্যক্তিরা বিস্মৃতিশীল ব্যক্তিদের সাথে মিলিত হয়, একত্রিত হয়। দুষ্প্রাজ্ঞ ব্যক্তিরা দুষ্প্রাজ্ঞ ব্যক্তিদের সাথে মিলিত হয়, একত্রিত হয়। (পাপে) লজ্জাশীল ব্যক্তিরা লজ্জাশীল ব্যক্তিদের সাথে মিলিত হয়, একত্রিত হয়। স্মৃতিশীল ব্যক্তিরা স্মৃতিশীল ব্যক্তিদের সাথে মিলিত হয়, একত্রিত হয়। প্রজ্ঞাবান ব্যক্তিরা প্রজ্ঞাবান ব্যক্তিদের সাথে মিলিত হয়, একত্রিত হয়...।’ (৪) নবম সূত্র।

১০. ভয়হীনমূলক সূত্র
১০৪. ভগবান শ্রাবস্তীতে অবস্থান করছিলেন... ‘হে ভিক্ষুগণ, সত্ত্বগণ ধাতুগতভাবে মিলিত হয়, একত্রিত হয়। (পাপে) ভয়হীন ব্যক্তিরা ভয়হীন ব্যক্তিদের সাথে মিলিত হয়, একত্রিত হয়। অল্পশ্রুত ব্যক্তিরা অল্পশ্রুত ব্যক্তিদের সাথে মিলিত হয়, একত্রিত হয়। দুষ্প্রাজ্ঞ ব্যক্তিরা দুষ্প্রাজ্ঞ ব্যক্তিদের সাথে মিলিত হয়, একত্রিত হয়। (পাপে) ভয়শীল ব্যক্তিরা ভয়শীল ব্যক্তিদের সাথে মিলিত হয়, একত্রিত হয়। বহুশ্রুত ব্যক্তিরা বহুশ্রুত ব্যক্তিদের সাথে মিলিত হয়, একত্রিত হয়। প্রজ্ঞাবান ব্যক্তিরা প্রজ্ঞাবান ব্যক্তিদের সাথে মিলিত হয়, একত্রিত হয়...।’ (১)

‘(পাপে) ভয়হীন ব্যক্তিরা ভয়হীন ব্যক্তিদের সাথে মিলিত হয়, একত্রিত হয়। আলস্যপরায়ণ ব্যক্তিরা আলস্যপরায়ণ ব্যক্তিদের সাথে মিলিত হয়, একত্রিত হয়। দুষ্প্রাজ্ঞ ব্যক্তিরা দুষ্প্রাজ্ঞ ব্যক্তিদের সাথে মিলিত হয়, একত্রিত হয়। (পাপে) ভয়শীল ব্যক্তিরা ভয়শীল ব্যক্তিদের সাথে মিলিত হয়, একত্রিত হয়। আরব্ধবীর্য ব্যক্তিরা আরব্ধবীর্য ব্যক্তিদের সাথে মিলিত হয়, একত্রিত হয়। প্রজ্ঞাবান ব্যক্তিরা প্রজ্ঞাবান ব্যক্তিদের সাথে মিলিত হয়, একত্রিত হয়...।’ (২)

‘(পাপে) ভয়হীন ব্যক্তিরা ভয়হীন ব্যক্তিদের সাথে মিলিত হয়, একত্রিত হয়। বিস্মৃতিশীল ব্যক্তিরা বিস্মৃতিশীল ব্যক্তিদের সাথে মিলিত হয়, একত্রিত হয়। দুষ্প্রাজ্ঞ ব্যক্তিরা দুষ্প্রাজ্ঞ ব্যক্তিদের সাথে মিলিত হয়, একত্রিত হয়। (পাপে) ভয়শীল ব্যক্তিরা ভয়শীল ব্যক্তিদের সাথে মিলিত হয়, একত্রিত হয়। স্মৃতিশীল ব্যক্তিরা স্মৃতিশীল ব্যক্তিদের সাথে মিলিত হয়, একত্রিত হয়। প্রজ্ঞাবান ব্যক্তিরা প্রজ্ঞাবান ব্যক্তিদের সাথে মিলিত হয়, একত্রিত হয়...।’ (৩) দশম সূত্র।

১১. অল্পশ্রুতমূলক সূত্র
১০৫. ভগবান শ্রাবস্তীতে অবস্থান করছিলেন... ‘হে ভিক্ষুগণ, সত্ত্বগণ ধাতুগতভাবে মিলিত হয়, একত্রিত হয়। অল্পশ্রুত ব্যক্তিরা অল্পশ্রুত ব্যক্তিদের সাথে মিলিত হয়, একত্রিত হয়। আলস্যপরায়ণ ব্যক্তিরা আলস্যপরায়ণ ব্যক্তিদের সাথে মিলিত হয়, একত্রিত হয়। দুষ্প্রাজ্ঞ ব্যক্তিরা দুষ্প্রাজ্ঞ ব্যক্তিদের সাথে মিলিত হয়, একত্রিত হয়। বহুশ্রুত ব্যক্তিরা বহুশ্রুত ব্যক্তিদের সাথে মিলিত হয়, একত্রিত হয়। আরব্ধবীর্য ব্যক্তিরা আরব্ধবীর্য ব্যক্তিদের সাথে মিলিত হয়, একত্রিত হয়। প্রজ্ঞাবান ব্যক্তিরা প্রজ্ঞাবান ব্যক্তিদের সাথে মিলিত হয়, একত্রিত হয়...।’ (১)

‘অল্পশ্রুত ব্যক্তিরা অল্পশ্রুত ব্যক্তিদের সাথে মিলিত হয়, একত্রিত হয়। বিস্মৃতিশীল ব্যক্তিরা বিস্মৃতিশীল ব্যক্তিদের সাথে মিলিত হয়, একত্রিত হয়। দুষ্প্রাজ্ঞ ব্যক্তিরা দুষ্প্রাজ্ঞ ব্যক্তিদের সাথে মিলিত হয়, একত্রিত হয়। বহুশ্রুত ব্যক্তিরা বহুশ্রুত ব্যক্তিদের সাথে মিলিত হয়, একত্রিত হয়। স্মৃতিশীল ব্যক্তিরা স্মৃতিশীল ব্যক্তিদের সাথে মিলিত হয়, একত্রিত হয়। প্রজ্ঞাবান ব্যক্তিরা প্রজ্ঞাবান ব্যক্তিদের সাথে মিলিত হয়, একত্রিত হয়...।’ (২) একাদশ সূত্র।

১২. আলস্যপরায়ণমূলক সূত্র
১০৬. ভগবান শ্রাবস্তীতে অবস্থান করছিলেন... ‘হে ভিক্ষুগণ, সত্ত্বগণ ধাতুগতভাবে মিলিত হয়, একত্রিত হয়। আলস্যপরায়ণ ব্যক্তিরা আলস্যপরায়ণ ব্যক্তিদের সাথে মিলিত হয়, একত্রিত হয়। বিস্মৃতিশীল ব্যক্তিরা বিস্মৃতিশীল ব্যক্তিদের সাথে মিলিত হয়, একত্রিত হয়। দুষ্প্রাজ্ঞ ব্যক্তিরা দুষ্প্রাজ্ঞ ব্যক্তিদের সাথে মিলিত হয়, একত্রিত হয়। আরব্ধবীর্য ব্যক্তিরা আরব্ধবীর্য ব্যক্তিদের সাথে মিলিত হয়, একত্রিত হয়। স্মৃতিশীল ব্যক্তিরা স্মৃতিশীল ব্যক্তিদের সাথে মিলিত হয়, একত্রিত হয়। প্রজ্ঞাবান ব্যক্তিরা প্রজ্ঞাবান ব্যক্তিদের সাথে মিলিত হয়, একত্রিত হয়...।’ দ্বাদশ সূত্র।

দ্বিতীয় বর্গ সমাপ্ত।

স্মারক-গাথা :

সপ্তধাতু, সনিদান আর ইটের দালান,

হীনাধিমুক্তিক, চঙ্ক্রমণ, সগাথা, অশ্রদ্ধা সপ্তম।

অশ্রদ্ধামূলক পাঁচ, চার অলজ্জামূলক,

ভয়হীনমূলক তিন, দুই অল্পশ্রুত।

আলস্যপরায়ণ একক উক্ত, সূত্রান্ত তিন পঞ্চক,

বাইশটি সূত্র উক্ত, একে দ্বিতীয় বর্গ বলা হয়।


 

৩. কর্মপথ বর্গ
১. অসমাহিত সূত্র
১০৭. ভগবান শ্রাবস্তীতে অবস্থান করছিলেন... ‘হে ভিক্ষুগণ, সত্ত্বগণ ধাতুগতভাবে মিলিত হয়, একত্রিত হয়। অশ্রদ্ধাসম্পন্ন ব্যক্তিরা অশ্রদ্ধাসম্পন্ন ব্যক্তিদের সাথে মিলিত হয়, একত্রিত হয়। (পাপে) নির্লজ্জ ব্যক্তিরা নির্লজ্জ ব্যক্তিদের সাথে মিলিত হয়, একত্রিত হয়। (পাপে) ভয়হীন ব্যক্তিরা ভয়হীন ব্যক্তিদের সাথে মিলিত হয়, একত্রিত হয়। অসমাহিত ব্যক্তিরা অসমাহিত ব্যক্তিদের সাথে মিলিত হয়, একত্রিত হয়। দুষ্প্রাজ্ঞ ব্যক্তিরা দুষ্প্রাজ্ঞ ব্যক্তিদের সাথে মিলিত হয়, একত্রিত হয়।’

‘শ্রদ্ধাসম্পন্ন ব্যক্তিরা শ্রদ্ধাসম্পন্ন ব্যক্তিদের সাথে মিলিত হয়, একত্রিত হয়। (পাপে) লজ্জাশীল ব্যক্তিরা লজ্জাশীল ব্যক্তিদের সাথে মিলিত হয়, একত্রিত হয়। (পাপে) ভয়শীল ব্যক্তিরা ভয়শীল ব্যক্তিদের সাথে মিলিত হয়, একত্রিত হয়। সমাহিত ব্যক্তিরা সমাহিত ব্যক্তিদের সাথে মিলিত হয়, একত্রিত হয়। প্রজ্ঞাবান ব্যক্তিরা প্রজ্ঞাবান ব্যক্তিদের সাথে মিলিত হয়, একত্রিত হয়।’ প্রথম সূত্র।

২. দুঃশীল সূত্র
১০৮. ভগবান শ্রাবস্তীতে অবস্থান করছিলেন... ‘হে ভিক্ষুগণ, সত্ত্বগণ ধাতুগতভাবে মিলিত হয়, একত্রিত হয়। অশ্রদ্ধাসম্পন্ন ব্যক্তিরা অশ্রদ্ধাসম্পন্ন ব্যক্তিদের সাথে মিলিত হয়, একত্রিত হয়। (পাপে) নির্লজ্জ ব্যক্তিরা নির্লজ্জ ব্যক্তিদের সাথে মিলিত হয়, একত্রিত হয়। (পাপে) ভয়হীন ব্যক্তিরা ভয়হীন ব্যক্তিদের সাথে মিলিত হয়, একত্রিত হয়। দুঃশীল ব্যক্তিরা দুঃশীল ব্যক্তিদের সাথে মিলিত হয়, একত্রিত হয়। দুষ্প্রাজ্ঞ ব্যক্তিরা দুষ্প্রাজ্ঞ ব্যক্তিদের সাথে মিলিত হয়, একত্রিত হয়।’

‘শ্রদ্ধাসম্পন্ন ব্যক্তিরা শ্রদ্ধাসম্পন্ন ব্যক্তিদের সাথে মিলিত হয়, একত্রিত হয়। (পাপে) লজ্জাশীল ব্যক্তিরা লজ্জাশীল ব্যক্তিদের সাথে মিলিত হয়, একত্রিত হয়। (পাপে) ভয়শীল ব্যক্তিরা ভয়শীল ব্যক্তিদের সাথে মিলিত হয়, একত্রিত হয়। শীলবান ব্যক্তিরা শীলবান ব্যক্তিদের সাথে মিলিত হয়, একত্রিত হয়। প্রজ্ঞাবান ব্যক্তিরা প্রজ্ঞাবান ব্যক্তিদের সাথে মিলিত হয়, একত্রিত হয়।’ দ্বিতীয় সূত্র।

৩. পঞ্চ শিক্ষাপদ সূত্র
১০৯. ভগবান শ্রাবস্তীতে অবস্থান করছিলেন... ‘হে ভিক্ষুগণ, সত্ত্বগণ ধাতুগতভাবে মিলিত হয়, একত্রিত হয়। প্রাণিহত্যাকারী ব্যক্তিরা প্রাণিহত্যাকারী ব্যক্তিদের সাথে মিলিত হয়, একত্রিত হয়। অদত্তবস্তু গ্রহণকারীরা (চোর ব্যক্তিরা) অদত্তবস্তু গ্রহণকারীদের সাথে মিলিত হয়, একত্রিত হয়। ব্যভিচারীরা ব্যভিচারীদের সাথে মিলিত হয়, একত্রিত হয়। মিথ্যা ভাষণকারীরা মিথ্যা ভাষণকারীদের সাথে মিলিত হয়, একত্রিত হয়। সুরা-মাদকদ্রব্য সেবনকারীরা সুরা-মাদকদ্রব্য সেবনকারীদের সাথে মিলিত হয়, একত্রিত হয়।’

‘প্রাণিহত্যা হতে প্রতিবিরত ব্যক্তিরা প্রাণিহত্যা হতে প্রতিবিরত ব্যক্তিদের সাথে মিলিত হয়, একত্রিত হয়। অদত্তবস্তু গ্রহণ হতে প্রতিবিরত ব্যক্তিরা অদত্তবস্তু গ্রহণ হতে প্রতিবিরত ব্যক্তিদের সাথে মিলিত হয়, একত্রিত হয়। ব্যভিচার হতে প্রতিবিরত ব্যক্তিরা ব্যভিচার হতে প্রতিবিরত ব্যক্তিদের সাথে মিলিত হয়, একত্রিত হয়। মিথ্যা ভাষণ হতে প্রতিবিরত ব্যক্তিরা মিথ্যা ভাষণ হতে প্রতিবিরত ব্যক্তিদের সাথে মিলিত হয়, একত্রিত হয়। সুরা-মাদকদ্রব্য সেবন হতে প্রতিবিরত ব্যক্তিরা সুরা-মাদকদ্রব্য সেবন হতে প্রতিবিরত ব্যক্তিদের সাথে মিলিত হয়, একত্রিত হয়।’ তৃতীয় সূত্র।

৪. সাত কর্মপথ সূত্র
১১০. ভগবান শ্রাবস্তীতে অবস্থান করছিলেন... ‘হে ভিক্ষুগণ, সত্ত্বগণ ধাতুগতভাবে মিলিত হয়, একত্রিত হয়। প্রাণিহত্যাকারী ব্যক্তিরা প্রাণিহত্যাকারী ব্যক্তিদের সাথে মিলিত হয়, একত্রিত হয়। অদত্তবস্তু গ্রহণকারীরা (চোর ব্যক্তিরা) অদত্তবস্তু গ্রহণকারীদের সাথে মিলিত হয়, একত্রিত হয়। ব্যভিচারীরা ব্যভিচারীদের সাথে মিলিত হয়, একত্রিত হয়। মিথ্যা ভাষণকারীরা মিথ্যা ভাষণকারীদের সাথে মিলিত হয়, একত্রিত হয়। পিশুনবাক্য ভাষণকারীরা পিশুনবাক্য ভাষণকারীদের সাথে মিলিত হয়, একত্রিত হয়।পরুষবাক্য বা কর্কশবাক্য ভাষণকারীরা কর্কশবাক্য ভাষণকারীদের সাথে মিলিত হয়, একত্রিত হয়। নিরর্থকবাক্য ভাষণকারীরা নিরর্থকবাক্য ভাষণকারীদের সাথে মিলিত হয়, একত্রিত হয়।’

‘প্রাণিহত্যা হতে প্রতিবিরত ব্যক্তিরা প্রাণিহত্যা হতে প্রতিবিরত ব্যক্তিদের সাথে মিলিত হয়, একত্রিত হয়। অদত্তবস্তু গ্রহণ হতে প্রতিবিরত ব্যক্তিরা অদত্তবস্তু গ্রহণ হতে প্রতিবিরত ব্যক্তিদের সাথে মিলিত হয়, একত্রিত হয়। ব্যভিচার হতে প্রতিবিরত ব্যক্তিরা ব্যভিচার হতে প্রতিবিরত ব্যক্তিদের সাথে মিলিত হয়, একত্রিত হয়। মিথ্যা ভাষণ হতে প্রতিবিরত ব্যক্তিরা মিথ্যা ভাষণ হতে প্রতিবিরত ব্যক্তিদের সাথে মিলিত হয়, একত্রিত হয়। পিশুনবাক্য ভাষণ হতে প্রতিবিরত ব্যক্তিরা পিশুনবাক্য ভাষণ হতে প্রতিবিরত ব্যক্তিদের সাথে মিলিত হয়, একত্রিত হয়। পরুষবাক্য বা কর্কশবাক্য ভাষণ হতে প্রতিবিরত ব্যক্তিরা কর্কশবাক্য ভাষণ হতে প্রতিবিরত ব্যক্তিদের সাথে মিলিত হয়, একত্রিত হয়। নিরর্থকবাক্য ভাষণ হতে প্রতিবিরত ব্যক্তিরা নিরর্থকবাক্য ভাষণ হতে প্রতিবিরত ব্যক্তিদের সাথে মিলিত হয়, একত্রিত হয়।’ চতুর্থ সূত্র।

৫. দশ কর্মপথ সূত্র
১১১. ভগবান শ্রাবস্তীতে অবস্থান করছিলেন... ‘হে ভিক্ষুগণ, সত্ত্বগণ ধাতুগতভাবে মিলিত হয়, একত্রিত হয়। প্রাণিহত্যাকারী ব্যক্তিরা প্রাণিহত্যাকারী ব্যক্তিদের সাথে মিলিত হয়, একত্রিত হয়। অদত্তবস্তু গ্রহণকারীরা... ব্যভিচারীরা... মিথ্যা ভাষণকারীরা... পিশুনবাক্য ভাষণকারীরা... পরুষবাক্য বা কর্কশবাক্য ভাষণকারীরা... নিরর্থকবাক্য ভাষণকারীরা নিরর্থকবাক্য ভাষণকারীদের সাথে মিলিত হয়, একত্রিত হয়। লোলুপ ব্যক্তিরা লোলুপ ব্যক্তিদের সাথে মিলিত হয়, একত্রিত হয়। ঈর্ষাপরায়ণ ব্যক্তিরা ঈর্ষাপরায়ণ ব্যক্তিদের সাথে মিলিত হয়, একত্রিত হয়। মিথ্যাদৃষ্টিসম্পন্ন ব্যক্তিরা মিথ্যাদৃষ্টিসম্পন্ন ব্যক্তিদের সাথে মিলিত হয়, একত্রিত হয়।’

‘প্রাণিহত্যা হতে প্রতিবিরত ব্যক্তিরা প্রাণিহত্যা হতে প্রতিবিরত ব্যক্তিদের সাথে মিলিত হয়, একত্রিত হয়। অদত্তবস্তু গ্রহণ হতে প্রতিবিরত ব্যক্তিরা... ব্যভিচার হতে প্রতিবিরত ব্যক্তিরা... মিথ্যা ভাষণ হতে প্রতিবিরত ব্যক্তিরা... পিশুনবাক্য ভাষণ হতে প্রতিবিরত ব্যক্তিরা... কর্কশবাক্য ভাষণ হতে প্রতিবিরত ব্যক্তিরা... নিরর্থকবাক্য ভাষণ হতে প্রতিবিরত ব্যক্তিরা নিরর্থকবাক্য ভাষণ হতে প্রতিবিরত ব্যক্তিদের সাথে মিলিত হয়, একত্রিত হয়। অলোলুপ ব্যক্তিরা অলোলুপ ব্যক্তিদের সাথে মিলিত হয়, একত্রিত হয়। ঈর্ষাপরায়ণহীন ব্যক্তিরা ঈর্ষাপরায়ণহীন ব্যক্তিদের সাথে মিলিত হয়, একত্রিত হয়। সম্যক দৃষ্টিসম্পন্ন ব্যক্তিরা সম্যক দৃষ্টিসম্পন্ন ব্যক্তিদের সাথে মিলিত হয়, একত্রিত হয়।’ পঞ্চম সূত্র।

৬. অষ্টাঙ্গিক সূত্র
১১২. ভগবান শ্রাবস্তীতে অবস্থান করছিলেন... ‘হে ভিক্ষুগণ, সত্ত্বগণ ধাতুগতভাবে মিলিত হয়, একত্রিত হয়। মিথ্যাদৃষ্টিসম্পন্ন ব্যক্তিরা মিথ্যাদৃষ্টিসম্পন্ন ব্যক্তিদের সাথে মিলিত হয়, একত্রিত হয়। মিথ্যা সংকল্পী ব্যক্তিরা... মিথ্যা বাক্য ভাষণকারীরা... মিথ্যা কর্মকারীরা... মিথ্যা জীবিকাধারীরা... মিথ্যা প্রচেষ্টাকারীরা... মিথ্যা স্মৃতিসম্পন্ন ব্যক্তিরা... মিথ্যা সমাধিসম্পন্ন ব্যক্তিরা মিথ্যা সমাধিসম্পন্ন ব্যক্তিদের সাথে মিলিত হয়, একত্রিত হয়। সম্যক দৃষ্টিসম্পন্ন ব্যক্তিরা সম্যক দৃষ্টিসম্পন্ন ব্যক্তিদের সাথে মিলিত হয়, একত্রিত হয়। সম্যক সংকল্পী ব্যক্তিরা... সম্যক বাক্য ভাষণকারীরা... সম্যক কর্মকারীরা... সম্যক জীবিকাধারীরা... সম্যক প্রচেষ্টাকারীরা... সম্যক স্মৃতিসম্পন্ন ব্যক্তিরা... সম্যক সমাধিসম্পন্ন ব্যক্তিরা সম্যক সমাধিসম্পন্ন ব্যক্তিদের সাথে মিলিত হয়, একত্রিত হয়।’ ষষ্ঠ সূত্র।

৭. দশাঙ্গ সূত্র
১১৩. ভগবান শ্রাবস্তীতে অবস্থান করছিলেন... ‘হে ভিক্ষুগণ, সত্ত্বগণ ধাতুগতভাবে মিলিত হয়, একত্রিত হয়। মিথ্যাদৃষ্টিসম্পন্ন ব্যক্তিরা মিথ্যাদৃষ্টিসম্পন্ন ব্যক্তিদের সাথে মিলিত হয়, একত্রিত হয়। মিথ্যা সংকল্পী ব্যক্তিরা... মিথ্যা বাক্য ভাষণকারীরা... মিথ্যা কর্মকারীরা... মিথ্যা জীবিকাধারীরা... মিথ্যা প্রচেষ্টাকারীরা... মিথ্যা স্মৃতিসম্পন্ন ব্যক্তিরা... মিথ্যা সমাধিসম্পন্ন ব্যক্তিরা মিথ্যা সমাধিসম্পন্ন ব্যক্তিদের সাথে মিলিত হয়, একত্রিত হয়। মিথ্যা জ্ঞানসম্পন্ন ব্যক্তিরা মিথ্যা জ্ঞানসম্পন্ন ব্যক্তিদের সাথে মিলিত হয়, একত্রিত হয়। মিথ্যা বিমুক্তিসম্পন্ন ব্যক্তিরা মিথ্যা বিমুক্তিসম্পন্ন ব্যক্তিদের সাথে মিলিত হয়, একত্রিত হয়।’

‘সম্যক দৃষ্টিসম্পন্ন ব্যক্তিরা সম্যক দৃষ্টিসম্পন্ন ব্যক্তিদের সাথে মিলিত হয়, একত্রিত হয়। সম্যক সংকল্পী ব্যক্তিরা... সম্যক বাক্য ভাষণকারীরা... সম্যক কর্মকারীরা... সম্যক জীবিকাধারীরা... সম্যক প্রচেষ্টাকারীরা... সম্যক স্মৃতিসম্পন্ন ব্যক্তিরা... সম্যক সমাধিসম্পন্ন ব্যক্তিরা সম্যক সমাধিসম্পন্ন ব্যক্তিদের সাথে মিলিত হয়, একত্রিত হয়। সম্যক জ্ঞানসম্পন্ন ব্যক্তিরা সম্যক জ্ঞানসম্পন্ন ব্যক্তিদের সাথে মিলিত হয়, একত্রিত হয়। সম্যক বিমুক্তিসম্পন্ন ব্যক্তিরা সম্যক বিমুক্তিসম্পন্ন ব্যক্তিদের সাথে মিলিত হয়, একত্রিত হয়।’ সপ্তম সূত্র।

সাতটি সূত্রান্তের স্মারক-গাথা :

অসমাহিত, দুঃশীল, পঞ্চ শিক্ষাপদ,

সাত কর্মপথ উক্ত আর দশ কর্মপথ;

ষষ্ঠে অষ্টাঙ্গিক ব্যক্ত, দশাঙ্গে সপ্তম।

কর্মপথ বর্গ তৃতীয় সমাপ্ত।


 

৪. চতুর্থ বর্গ
১. চার ধাতু সূত্র
১১৪. একসময় ভগবান শ্রাবস্তীর জেতবনে অনাথপিণ্ডিক নির্মিত বিহারে অবস্থান করতেন... ‘হে ভিক্ষুগণ, ধাতু চার প্রকার। চার প্রকার কী কী? পৃথিবীধাতু, আপধাতু, তেজধাতু ও বায়ুধাতু, এগুলোই চার প্রকার ধাতু।’ প্রথম সূত্র।

২. সম্বোধির পূর্বে সূত্র
১১৫. ভগবান শ্রাবস্তীতে অবস্থান করছিলেন... “হে ভিক্ষুগণ, সম্বোধি লাভের পূর্বে অনভিসম্বুদ্ধ বোধিসত্ত্ব অবস্থায় আমার এরূপ চিন্তা উদয় হয়েছিল, ‘পৃথিবীধাতুর আস্বাদ কী, আদীনব কী ও নিঃসরণ কী? আপধাতুর আস্বাদ কী, আদীনব কী ও নিঃসরণ কী? তেজধাতুর আস্বাদ কী, আদীনব কী ও নিঃসরণ কী? এবং বায়ুধাতুর আস্বাদ কী, আদীনব কী ও নিঃসরণ কী?’”

“ভিক্ষুগণ, তখন আমার মনে এরূপ হয়েছিল, ‘পৃথিবীধাতুর কারণে যে সুখ ও সৌমনস্যে উৎপন্ন হয়, এটাই পৃথিবীধাতুর আস্বাদ; পৃথিবীধাতু যে অনিত্য, দুঃখ ও বিপরিণামধর্মী, এটাই পৃথিবীধাতুর আদীনব; পৃথিবীধাতুর যে ছন্দরাগবিনয়[79] ও ছন্দরাগ প্রহাণ (পরিত্যাগ), এটাই পৃথিবীধাতুর নিঃসরণ। আপধাতুর কারণে যে... তেজধাতুর কারণে যে... বায়ুধাতুর কারণে যে সুখ ও সৌমনস্যে উৎপন্ন হয়, এটাই বায়ুধাতুর আস্বাদ; বায়ুধাতু যে অনিত্য, দুঃখ ও বিপরিণামধর্মী, এটাই বায়ুধাতুর আদীনব; বায়ুধাতুর যে ছন্দরাগবিনয় ও ছন্দরাগ প্রহাণ (পরিত্যাগ), এটাই বায়ুধাতুর নিঃসরণ।’”

‘ভিক্ষুগণ, যতক্ষণ পর্যন্ত আমি এই চার ধাতুর এরূপ আস্বাদকে আস্বাদরূপে, আদীনবকে আদীনবরূপে ও নিঃসরণকে নিঃসরণরূপে যথাভূতভাবে জানতে সক্ষম হইনি, ততক্ষণ পর্যন্ত আমি সদেবলোকে, সমারলোকে, সব্রহ্মলোকে, সশ্রমণ-ব্রাহ্মণকুলে ও সদেব-মনুষ্যলোকের মধ্যে অনুত্তর সম্যক সম্বোধি ও অভিসম্বুদ্ধত্ব লাভ করতে সক্ষম হইনি।’

‘ভিক্ষুগণ, যখন আমি এই চার ধাতুর এরূপ আস্বাদকে আস্বাদরূপে, আদীনবকে আদীনবরূপে ও নিঃসরণকে নিঃসরণরূপে যথাভূতভাবে জানতে সক্ষম হয়েছি, তখন আমি সদেবলোকে, সমারলোকে, সব্রহ্মলোকে, সশ্রমণ-ব্রাহ্মণকুলে ও সদেব-মনুষ্যলোকের মধ্যে অনুত্তর সম্যক সম্বোধি ও অভিসম্বুদ্ধত্ব লাভ করতে সক্ষম হয়েছি। তখন আমার জ্ঞানদর্শন উৎপন্ন হয়েছিল, ‘আমার বিমুক্তি অকম্পিত, এটিই আমার অন্তিম জন্ম, আমার আর পুনর্জন্ম হবে না।’” দ্বিতীয় সূত্র।

৩. অচরিং সূত্র
১১৬. ভগবান শ্রাবস্তীতে অবস্থান করছিলেন... ‘হে ভিক্ষুগণ, আমি পৃথিবীধাতুর আস্বাদ অন্বেষণ করেছি, পৃথিবীধাতুর যে আস্বাদ তা উপলব্ধি করেছি, পৃথিবীধাতুর যতখানি আস্বাদ তা আমার প্রজ্ঞা দ্বারা সুদৃষ্ট হয়েছে। আমি পৃথিবীধাতুর আদীনব অন্বেষণ করেছি, পৃথিবীধাতুর যে আদীনব তা উপলব্ধি করেছি, পৃথিবীধাতুর যতখানি আদীনব তা আমার প্রজ্ঞা দ্বারা সুদৃষ্ট হয়েছে। আমি পৃথিবীধাতুর নিঃসরণ অন্বেষণ করেছি, পৃথিবীধাতুর যে নিঃসরণ তা উপলব্ধি করেছি, পৃথিবীধাতুর যতখানি নিঃসরণ তা আমার প্রজ্ঞা দ্বারা সুদৃষ্ট হয়েছে।’

‘ভিক্ষুগণ, আমি আপধাতুর... আমি তেজধাতুর... আমি বায়ুধাতুর আস্বাদ অন্বেষণ করেছি, বায়ুধাতুর যে আস্বাদ তা উপলব্ধি করেছি, বায়ুধাতুর যতখানি আস্বাদ তা আমার প্রজ্ঞা দ্বারা সুদৃষ্ট হয়েছে। আমি বায়ুধাতুর আদীনব অন্বেষণ করেছি, বায়ুধাতুর যে আদীনব তা উপলব্ধি করেছি, বায়ুধাতুর যতখানি আদীনব তা আমার প্রজ্ঞা দ্বারা সুদৃষ্ট হয়েছে। আমি বায়ুধাতুর নিঃসরণ অন্বেষণ করেছি, বায়ুধাতুর যে নিঃসরণ তা উপলব্ধি করেছি, বায়ুধাতুর যতখানি নিঃসরণ তা আমার প্রজ্ঞা দ্বারা সুদৃষ্ট হয়েছে।’

‘ভিক্ষুগণ, যতক্ষণ পর্যন্ত আমি এই চার ধাতুর আস্বাদকে আস্বাদরূপে, আদীনবকে আদীনবরূপে ও নিঃসরণকে নিঃসরণরূপে যথাভূতভাবে জানতে সক্ষম হইনি, ততক্ষণ পর্যন্ত আমি সদেবলোকে, সমারলোকে, সব্রহ্মলোকে, সশ্রমণ-ব্রাহ্মণকুলে ও সদেব-মনুষ্যলোকের মধ্যে অনুত্তর সম্যক সম্বোধি ও অভিসম্বুদ্ধত্ব লাভ করতে সক্ষম হইনি।’

“ভিক্ষুগণ, যখন আমি এই চার ধাতুর আস্বাদকে আস্বাদরূপে, আদীনবকে আদীনবরূপে ও নিঃসরণকে নিঃসরণরূপে যথাভূতভাবে জানতে সক্ষম হয়েছি, তখন আমি সদেবলোকে, সমারলোকে, সব্রহ্মলোকে, সশ্রমণ-ব্রাহ্মণকুলে ও সদেব-মনুষ্যলোকের মধ্যে অনুত্তর সম্যক সম্বোধি ও অভিসম্বুদ্ধত্ব লাভ করতে সক্ষম হয়েছি। তখন আমার জ্ঞানদর্শন উৎপন্ন হয়েছিল, ‘আমার বিমুক্তি অকম্পিত, এটিই আমার অন্তিম জন্ম, আমার আর পুনর্জন্ম হবে না।’” তৃতীয় সূত্র।

৪. নোচেদং সূত্র
১১৭. ভগবান শ্রাবস্তীতে অবস্থান করছিলেন... ‘হে ভিক্ষুগণ, যদি পৃথিবীধাতুর আস্বাদ না থাকত, তাহলে সত্ত্বগণ পৃথিবীধাতুর প্রতি আসক্ত হতো না। যেহেতু পৃথিবীধাতুর আস্বাদ আছে, সেহেতু সত্ত্বগণ পৃথিবীধাতুর প্রতি আসক্ত হয়। যদি পৃথিবীধাতুর আদীনব না থাকত, তাহলে সত্ত্বগণ পৃথিবীধাতুর প্রতি বিরক্ত হতো না। যেহেতু পৃথিবীধাতুর আদীনব আছে, সেহেতু সত্ত্বগণ পৃথিবীধাতুর প্রতি বিরক্ত হয়। যদি পৃথিবীধাতুর নিঃসরণ না থাকত, তাহলে সত্ত্বগণ পৃথিবীধাতু হতে নিঃসারিত বা নির্গত হতো না। যেহেতু পৃথিবীধাতুর নিঃসরণ আছে, সেহেতু সত্ত্বগণ পৃথিবীধাতু হতে নির্গত হয়।’

‘ভিক্ষুগণ, যদি আপধাতুর আস্বাদ না থাকত... যদি তেজধাতুর আস্বাদ না থাকত... যদি বায়ুধাতুর আস্বাদ না থাকত, তাহলে সত্ত্বগণ বায়ুধাতুর প্রতি আসক্ত হতো না। যেহেতু বায়ুধাতুর আস্বাদ আছে, সেহেতু সত্ত্বগণ বায়ুধাতুর প্রতি আসক্ত হয়। যদি বায়ুধাতুর আদীনব না থাকত, তাহলে সত্ত্বগণ বায়ুধাতুর প্রতি বিরক্ত হতো না। যেহেতু বায়ুধাতুর আদীনব আছে, সেহেতু সত্ত্বগণ বায়ুধাতুর প্রতি বিরক্ত হয়। যদি বায়ুধাতুর নিঃসরণ না থাকত, তাহলে সত্ত্বগণ বায়ুধাতু হতে নিঃসারিত বা নির্গত হতো না। যেহেতু বায়ুধাতুর নিঃসরণ আছে, সেহেতু সত্ত্বগণ বায়ুধাতু হতে নির্গত হয়।’

‘ভিক্ষুগণ, যতক্ষণ পর্যন্ত সত্ত্বগণ এই চার ধাতুর আস্বাদকে আস্বাদরূপে, আদীনবকে আদীনবরূপে ও নিঃসরণকে নিঃসরণরূপে যথাভূতভাবে জানতে সক্ষম হয়নি, ততক্ষণ পর্যন্ত সত্ত্বগণ সদেবলোকে, সমারলোকে, সব্রহ্মলোকে, সশ্রমণ-ব্রাহ্মণকুলে ও সদেব-মনুষ্যলোকের মধ্যে মুক্ত (নিস্সট), বিসংযুক্ত, বিপ্রমুক্ত ও অবাধ বা মুক্ত চিত্তে বাস করতে পারেনি।’

‘ভিক্ষুগণ, যখন সত্ত্বগণ এই চার ধাতুর আস্বাদকে আস্বাদরূপে, আদীনবকে আদীনবরূপে ও নিঃসরণকে নিঃসরণরূপে যথাভূতভাবে জানতে সক্ষম হয়েছে, তখন সত্ত্বগণ সদেবলোকে, সমারলোকে, সব্রহ্মলোকে, সশ্রমণ-ব্রাহ্মণকুলে ও সদেব-মনুষ্যলোকের মধ্যে মুক্ত (নিস্সট), বিসংযুক্ত, বিপ্রমুক্ত ও অবাধ বা মুক্ত চিত্তে বাস করছে।’ চতুর্থ সূত্র।

৫. একান্ত দুঃখ সূত্র
১১৮. ভগবান শ্রাবস্তীতে অবস্থান করছিলেন... ‘হে ভিক্ষুগণ, যদি পৃথিবীধাতু একান্ত দুঃখপূর্ণ, দুঃখানুপতিত, দুঃখাবক্রান্ত ও সুখ অনবক্রান্ত (দুঃখাচ্ছন্ন) হতো, তাহলে সত্ত্বগণ পৃথিবীধাতুর প্রতি আসক্ত হতো না। যেহেতু পৃথিবীধাতু একান্ত সুখপূর্ণ, সুখানুপতিত, সুখাবক্রান্ত ও দুঃখ অনবক্রান্ত (সুখাচ্ছন্ন), সেহেতু সত্ত্বগণ পৃথিবীধাতুর প্রতি আসক্ত হয়।’

‘ভিক্ষুগণ, যদি আপধাতু... যদি তেজধাতু... যদি বায়ুধাতু একান্ত দুঃখপূর্ণ, দুঃখানুপতিত, দুঃখাবক্রান্ত ও সুখ অনবক্রান্ত (দুঃখাচ্ছন্ন) হতো, তাহলে সত্ত্বগণ বায়ুধাতুর প্রতি আসক্ত হতো না। যেহেতু বায়ুধাতু একান্ত সুখপূর্ণ, সুখানুপতিত, সুখাবক্রান্ত ও দুঃখ অনবক্রান্ত (সুখাচ্ছন্ন), সেহেতু সত্ত্বগণ বায়ুধাতুর প্রতি আসক্ত হয়।’

‘ভিক্ষুগণ, যদি পৃথিবীধাতু একান্ত সুখপূর্ণ, সুখানুপতিত, সুখাবক্রান্ত ও দুঃখ অনবক্রান্ত (সুখাচ্ছন্ন) হতো, তাহলে সত্ত্বগণ পৃথিবীধাতুর প্রতি বিরক্ত হতো না। যেহেতু পৃথিবীধাতু দুঃখপূর্ণ, দুঃখানুপতিত, দুঃখাবক্রান্ত ও সুখ অনবক্রান্ত (দুঃখাচ্ছন্ন), সেহেতু সত্ত্বগণ পৃথিবীধাতুর প্রতি বিরক্ত হয়।’

‘ভিক্ষুগণ, যদি আপধাতু... যদি তেজধাতু... যদি বায়ুধাতু একান্ত সুখপূর্ণ, সুখানুপতিত, সুখাবক্রান্ত ও দুঃখ অনবক্রান্ত (সুখাচ্ছন্ন) হতো, তাহলে সত্ত্বগণ বায়ুধাতুর প্রতি বিরক্ত হতো না। যেহেতু বায়ুধাতু দুঃখপূর্ণ, দুঃখানুপতিত, দুঃখাবক্রান্ত ও সুখ অনবক্রান্ত (দুঃখাচ্ছন্ন), সেহেতু সত্ত্বগণ বায়ুধাতুর প্রতি বিরক্ত হয়।’ পঞ্চম সূত্র।

৬. অভিনন্দন সূত্র
১১৯. ভগবান শ্রাবস্তীতে অবস্থান করছিলেন... ‘হে ভিক্ষুগণ, যে ব্যক্তি পৃথিবীধাতুকে অভিনন্দন করে, সে ব্যক্তি দুঃখকে অভিনন্দন করে। যে ব্যক্তি দুঃখকে অভিনন্দন করে, সে ব্যক্তি দুঃখ থেকে অপরিমুক্ত বলে বলি। যে ব্যক্তি আপধাতুকে অভিনন্দন করে... যে ব্যক্তি তেজধাতুকে... যে ব্যক্তি বায়ুধাতুকে অভিনন্দন করে, সে ব্যক্তি দুঃখকে অভিনন্দন করে। যে ব্যক্তি দুঃখকে অভিনন্দন করে, সে ব্যক্তি দুঃখ থেকে অপরিমুক্ত বলে বলি।’

‘ভিক্ষুগণ, যে ব্যক্তি পৃথিবীধাতুকে অভিনন্দন করে না, সে ব্যক্তি দুঃখকে অভিনন্দন করে না। যে ব্যক্তি দুঃখকে অভিনন্দন করে না, সে ব্যক্তি দুঃখ থেকে পরিমুক্ত বলে বলি। যে ব্যক্তি আপধাতুকে অভিনন্দন করে না... যে ব্যক্তি তেজধাতুকে... যে ব্যক্তি বায়ুধাতুকে অভিনন্দন করে না, সে ব্যক্তি দুঃখকে অভিনন্দন করে না। যে ব্যক্তি দুঃখকে অভিনন্দন করে না, সে ব্যক্তি দুঃখ থেকে পরিমুক্ত বলে বলি।’ ষষ্ঠ সূত্র।

৭. উৎপত্তি সূত্র
১২০. ভগবান শ্রাবস্তীতে অবস্থান করছিলেন... ‘হে ভিক্ষুগণ, পৃথিবীধাতুর যা উৎপত্তি, স্থিতি, জন্ম ও প্রাদুর্ভাব; তা দুঃখের উৎপত্তি, রোগের স্থিতি ও জরা-মরণের প্রাদুর্ভাব। আপধাতুর যে... তেজধাতুর যে... বায়ুধাতুর যা উৎপত্তি, স্থিতি, জন্ম ও প্রাদুর্ভাব; তা দুঃখের উৎপত্তি, রোগের স্থিতি ও জরা-মরণের প্রাদুর্ভাব।’

‘ভিক্ষুগণ, পৃথিবীধাতুর যা নিরোধ, উপশম ও তিরোধান; তা দুঃখের নিরোধ, রোগের উপশম ও জরা-মরণের তিরোধান। আপধাতুর যা... তেজধাতুর যা... বায়ুধাতুর যা নিরোধ, উপশম ও তিরোধান; তা দুঃখের নিরোধ, রোগের উপশম ও জরা-মরণের তিরোধান।’ সপ্তম সূত্র।

৮. শ্রমণ-ব্রাহ্মণ সূত্র
১২১. ভগবান শ্রাবস্তীতে অবস্থান করছিলেন... ‘হে ভিক্ষুগণ, ধাতু চার প্রকার। চার প্রকার কী কী? পৃথিবীধাতু, আপধাতু, তেজধাতু ও বায়ুধাতু। যে-সকল শ্রমণ বা ব্রাহ্মণ এই চার ধাতুর আস্বাদ, আদীনব ও নিঃসরণ যথাভূতভাবে না জানে, সেসকল শ্রমণ বা ব্রাহ্মণ শ্রমণগণের মধ্যে শ্রমণ কিংবা ব্রাহ্মণগণের মধ্যে ব্রাহ্মণ বলে গণ্য হয় না। সেই আয়ুষ্মানগণ শ্রমণ্যার্থ (শ্রমণ্যফল) বা ব্রাহ্মণ্যার্থ (ব্রাহ্মণ্যফল) অথবা ইহজীবনে স্বয়ং অভিজ্ঞা প্রত্যক্ষ ও লাভ না করে অবস্থান করে।’

‘ভিক্ষুগণ, যে-সকল শ্রমণ বা ব্রাহ্মণ এই চার ধাতুর আস্বাদ, আদীনব ও নিঃসরণ যথাভূতভাবে জানে, সেসকল শ্রমণ বা ব্রাহ্মণ শ্রমণগণের মধ্যে শ্রমণ কিংবা ব্রাহ্মণগণের মধ্যে ব্রাহ্মণ বলে গণ্য হয়। সেই আয়ুষ্মানগণ শ্রমণ্যার্থ (শ্রমণ্যফল) বা ব্রাহ্মণ্যার্থ (ব্রাহ্মণ্যফল) অথবা ইহজীবনে স্বয়ং অভিজ্ঞা প্রত্যক্ষ ও লাভ করে অবস্থান করে।’ অষ্টম সূত্র।

৯. দ্বিতীয় শ্রমণ-ব্রাহ্মণ সূত্র
১২২. ভগবান শ্রাবস্তীতে অবস্থান করছিলেন... ‘হে ভিক্ষুগণ, ধাতু চার প্রকার। চার প্রকার কী কী? পৃথিবীধাতু, আপধাতু, তেজধাতু ও বায়ুধাতু। যে-সকল শ্রমণ বা ব্রাহ্মণ এই চার ধাতুর সমুদয়, তিরোধান, আস্বাদ, আদীনব ও নিঃসরণ যথাভূতভাবে না জানে... যথাভূতভাবে জানে... ইহজীবনে স্বয়ং অভিজ্ঞা প্রত্যক্ষ ও লাভ করে অবস্থান করে।’ নবম সূত্র।

১০. তৃতীয় শ্রমণ-ব্রাহ্মণ সূত্র
১২৩. ভগবান শ্রাবস্তীতে অবস্থান করছিলেন... ‘হে ভিক্ষুগণ, যে-সকল শ্রমণ বা ব্রাহ্মণ পৃথিবীধাতুকে জানে না, পৃথিবীধাতুর সমুদয় জানে না, পৃথিবীধাতুর নিরোধ জানে না এবং পৃথিবীধাতু নিরোধের উপায় জানে না... আপধাতুকে জানে না... তেজধাতুকে জানে না... বায়ুধাতুকে জানে না, বায়ুধাতুর সমুদয় জানে না, বায়ুধাতুর নিরোধ জানে না এবং বায়ুধাতু নিরোধের উপায় জানে না, সেসকল শ্রমণ বা ব্রাহ্মণ শ্রমণগণের মধ্যে শ্রমণ কিংবা ব্রাহ্মণগণের মধ্যে ব্রাহ্মণ বলে গণ্য হয় না। সেই আয়ুষ্মানগণ শ্রমণ্যার্থ (শ্রমণ্যফল) বা ব্রাহ্মণ্যার্থ (ব্রাহ্মণ্যফল) অথবা ইহজীবনে স্বয়ং অভিজ্ঞা প্রত্যক্ষ ও লাভ না করে অবস্থান করে।’

‘ভিক্ষুগণ, যে-সকল শ্রমণ বা ব্রাহ্মণ পৃথিবীধাতুকে জানে, পৃথিবীধাতুর সমুদয় জানে, পৃথিবীধাতুর নিরোধ জানে এবং পৃথিবীধাতু নিরোধের উপায় জানে... আপধাতুকে জানে... তেজধাতুকে জানে... বায়ুধাতুকে জানে, বায়ুধাতুর সমুদয় জানে, বায়ুধাতুর নিরোধ জানে এবং বায়ুধাতু নিরোধের উপায় জানে, সেসকল শ্রমণ বা ব্রাহ্মণ শ্রমণগণের মধ্যে শ্রমণ কিংবা ব্রাহ্মণগণের মধ্যে ব্রাহ্মণ বলে গণ্য হয়। সেই আয়ুষ্মানগণ শ্রমণ্যার্থ (শ্রমণ্যফল) বা ব্রাহ্মণ্যার্থ (ব্রাহ্মণ্যফল) অথবা ইহজীবনে স্বয়ং অভিজ্ঞা প্রত্যক্ষ ও লাভ করে অবস্থান করে।’ দশম সূত্র।

চতুর্থ বর্গ সমাপ্ত।

স্মারক-গাথা :

চার ধাতু, পূর্বে, অচরিং, নোচেদং, একান্ত দুঃখ,

অভিনন্দন, উপত্তি আর তিন শ্রমণ-ব্রাহ্মণ সূত্র।

ধাতু-সংযুক্ত সমাপ্ত।


 

৪. আদি অজ্ঞাত-সংযুক্ত
১. প্রথম বর্গ
১. তৃণকাষ্ঠ সূত্র
১২৪. আমি এরূপ শুনেছি। একসময় ভগবান শ্রাবস্তীর জেতবনে অনাথপিণ্ডিকের নির্মিত বিহারে অবস্থান করতেন। তথায় ভগবান ‘হে ভিক্ষুগণ’ বলে ভিক্ষুদেরকে আহ্বান করলেন। ‘হ্যাঁ ভদন্ত’ বলে সেই ভিক্ষুগণ ভগবানের ডাকে সাড়া দিলেন। তখন ভগবান বললেন :

‘হে ভিক্ষুগণ, এই সংসারের আদি অবিদিত। অবিদ্যা-নীবরণ ও তৃষ্ণা-সংযোজনে আবদ্ধ, (সংসারাবর্তে) ধাবমান, সংসরণকারী সত্ত্বগণের পূর্বান্ত দেখা যায় না। যেমন, কোনো ব্যক্তি এই জম্বুদ্বীপে যতোসব তৃণকাষ্ঠ, শাখা-পল্লব আছে, সেগুলো একস্থানেস্তূপ করে চার আঙুল চার আঙুল প্রমাণ গুটি করে ‘এটা আমার মাতা, আমার সেই মাতার ইনিই মাতা’ বলে (এক একটি গুটি) নিক্ষেপ করে। ভিক্ষুগণ, তাহলে এই জম্বুদ্বীপের সমস্ত তৃণকাষ্ঠ, শাখা-পল্লব শেষ হয়ে যাবে, তবুও সেই ব্যক্তির মাতা ও মাতার জননীর সংখ্যা ফুরাবে না। তার কারণ কী? ভিক্ষুগণ, এই সংসারের আদি অবিদিত। অবিদ্যা-নীবরণ ও তৃষ্ণা-সংযোজনে আবদ্ধ, (সংসারাবর্তে) ধাবমান, সংসরণকারী সত্ত্বগণের পূর্বান্ত দেখা যায় না। ভিক্ষুগণ, এভাবে তোমরা সুদীর্ঘকাল তীব্র দুঃখ ও ধ্বংসলীলা অনুভব করেছ আর শ্মশান বৃদ্ধি করেছ। তদ্ধেতু তোমাদের সর্ব সংস্কারের প্রতি উদাসীন হওয়া উচিত, অনাসক্ত হওয়া উচিত এবং (সমস্ত বন্ধন হতে) বিমুক্ত হওয়া উচিত।’ প্রথম সূত্র।

২. পৃথিবী সূত্র
১২৫. ভগবান শ্রাবস্তীতে অবস্থান করছিলেন... “হে ভিক্ষুগণ, এই সংসারের আদি অবিদিত। অবিদ্যা-নীবরণ ও তৃষ্ণা-সংযোজনে আবদ্ধ, (সংসারাবর্তে) ধাবমান, সংসরণকারী সত্ত্বগণের পূর্বান্ত দেখা যায় না। ভিক্ষুগণ, যেমন, কোনো ব্যক্তি এই মহাপৃথিবীকে বড়ই বিচি প্রমাণ বড়ই বিচি প্রমাণ ক্ষুদ্র গোলক বানিয়ে ‘এটি আমার পিতা, আমার সেই পিতার ইনিই পিতা’ বলে (একটি একটি করে গোলক) নিক্ষেপ করে। ভিক্ষুগণ, তাহলে এই সমস্ত মহাপৃথিবী শেষ হয়ে যাবে, তবুও সেই ব্যক্তির পিতা ও পিতার পিতা সংখ্যা ফুরাবে না। তার কারণ কী? ভিক্ষুগণ, এ সংসারের আদি অবিদিত। অবিদ্যা-নীবরণ ও তৃষ্ণা-সংযোজনে আবদ্ধ, (সংসারাবর্তে) ধাবমান, সংসরণকারী সত্ত্বগণের পূর্বান্ত দেখা যায় না। ভিক্ষুগণ, এভাবে তোমরা সুদীর্ঘকাল তীব্র দুঃখ ও ধ্বংসলীলা অনুভব করেছ আর শ্মশান বৃদ্ধি করেছ। তদ্ধেতু তোমাদের সর্ব সংস্কারের প্রতি উদাসীন হওয়া উচিত, অনাসক্ত হওয়া উচিত এবং (সমস্ত বন্ধন হতে) বিমুক্ত হওয়া উচিত।” দ্বিতীয় সূত্র।

৩. অশ্রু সূত্র
১২৬. ভগবান শ্রাবস্তীতে অবস্থান করছিলেন... হে ভিক্ষুগণ, এ সংসারের আদি অবিদিত। অবিদ্যা-নীবরণ ও তৃষ্ণা-সংযোজনে আবদ্ধ, (সংসারাবর্তে) ধাবমান, সংসরণকারী সত্ত্বগণের পূর্বান্ত দেখা যায় না। ভিক্ষুগণ, তোমরা তা কী মনে কর, এই সুদীর্ঘকাল সংসারাবর্তে ধাবনে, সংসরণে তোমাদের অপ্রিয়সংযোগ এবং প্রিয়বিয়োগের ক্রন্দন ও রোদনজনিত যে অশ্রুপাত আর চার মহাসমুদ্রের মহাজলরাশি; এই দুইয়ের মধ্যে কোনটা বেশি?’

‘ভন্তে, ভগবান কর্তৃক দেশিত ধর্ম আমরা যেরূপে জানি, এই সুদীর্ঘকাল সংসারাবর্তে ধাবনে, সংসরণে আমাদের অপ্রিয়সংযোগ এবং প্রিয়বিয়োগের কারণে ক্রন্দন ও রোদনজনিত অশ্রুপাতই বেশি, চার মহাসমুদ্রের মহাজলরাশি নয়।’

‘ভিক্ষুগণ, সাধু! সাধু! সাধু! আমার কর্তৃক দেশিত ধর্ম তোমরা এরূপে জান। ভিক্ষুগণ, এই সংসারে সুদীর্ঘকাল পরিভ্রমণে ও সংসারাবর্তে ধাবনে সংসরণে তোমাদের অপ্রিয়সংযোগ এবং প্রিয়বিয়োগের ক্রন্দন ও রোদনজনিত যে পরিমাণ অশ্রু ঝড়েছে, তা-ই বেশি; চারি মহাসমুদ্রের জলরাশি নয়। ভিক্ষুগণ, তোমাদের দীর্ঘকাল মাতৃমৃত্যু দুঃখ অনুভূত হয়েছে। সেই মাতৃমৃত্যু দুঃখানুভবের, অপ্রিয়সংযোগ এবং প্রিয়বিয়োগের ক্রন্দন ও রোদনে তোমাদের যে পরিমাণ অশ্রু ঝড়েছে, তা-ই বেশি; চারি মহাসমুদ্রের জলরাশি নয়। ভিক্ষুগণ, তোমাদের দীর্ঘকাল পিতামৃত্যু দুঃখ অনুভূত হয়েছে... ভ্রাতামৃত্যু দুঃখ অনুভূত হয়েছে... ভগ্নিমৃত্যু দুঃখ অনুভূত হয়েছে... পুত্রমৃত্যু দুঃখ অনুভূত হয়েছে... কন্যামৃত্যু দুঃখ অনুভূত হয়েছে... জ্ঞাতীবিনাশ দুঃখ অনুভূত হয়েছে... ভোগ্য বস্তু (সম্পদ) বিনাশ দুঃখ অনুভূত হয়েছে... ভিক্ষুগণ, তোমাদের দীর্ঘকাল রোগজনিত দুঃখ অনুভূত হয়েছে, সেই রোগজনিত দুঃখানুভবের, অপ্রিয়সংযোগ এবং প্রিয়বিয়োগের ক্রন্দন ও রোদনে তোমাদের যে পরিমাণ অশ্রু ঝড়েছে, তা-ই বেশি; চারি মহা সমুদ্রের জলরাশি নয়। তার কারণ কী? ভিক্ষুগণ, এই সংসারের আদি অবিদিত... ভিক্ষুগণ, তদ্ধেতু তোমাদের সর্বসংস্কারের প্রতি উদাসীন হওয়া উচিত, অনাসক্ত হওয়া উচিত এবং (সমস্ত বন্ধন হতে) বিমুক্ত হওয়া কর্তব্য।’ তৃতীয় সূত্র।

৪. ক্ষীর সূত্র
১২৭. ভগবান শ্রাবস্তীতে অবস্থান করছিলেন... ‘হে ভিক্ষুগণ, এই সংসারের আদি অবিদিত। অবিদ্যা-নীবরণ ও তৃষ্ণা-সংযোজনে আবদ্ধ, (সংসারাবর্তে) ধাবমান, সংসরণকারী সত্ত্বগণের পূর্বান্ত দেখা যায় না। ভিক্ষুগণ, তোমরা তা কী মনে কর, এই সংসারে সুদীর্ঘকাল পরিভ্রমণে, সংসারাবর্তে ধাবনে, সংসরণে তোমরা যে মাতৃদুগ্ধ পান করেছ, আর চারি মহাসমুদ্রের যে মহাজলরাশি রয়েছে; এই দুইয়ের মধ্যে কোনটা বেশি?’

‘ভন্তে, ভগবান কর্তৃক দেশিত ধর্ম আমরা যেরূপে জানি, এই সুদীর্ঘকাল সংসারাবর্তে ধাবনে, সংসরণে আমরা যে পরিমাণ মাতৃদুগ্ধ পান করেছি, তা-ই বেশি; চার মহাসমুদ্রের মহাজলরাশি নয়।’

‘ভিক্ষুগণ, সাধু! সাধু! সাধু! আমার কর্তৃক দেশিত ধর্ম তোমরা এরূপে জান। ভিক্ষুগণ, এই সংসারে সুদীর্ঘকাল পরিভ্রমণে ও সংসারাবর্তে ধাবনে সংসরণে তোমরা যে পরিমাণ মাতৃদুগ্ধ পান করেছ, তা-ই বেশি; চার মহাসমুদ্রের মহাজলরাশি নয়। তার কারণ কী? ভিক্ষুগণ এই সংসারের আদি অবিদিত... বিমুক্ত হওয়া কর্তব্য।’ চতুর্থ সূত্র।

৫. পর্বত সূত্র
১২৮. ভগবান শ্রাবস্তীতে অবস্থান করছিলেন...। অতঃপর জনৈক ভিক্ষু ভগবানের নিকট উপস্থিত হলেন। উপস্থিত হয়ে ভগবানকে শ্রদ্ধাভিবাদন জানিয়ে একপাশে উপবেশন করলেন। একপাশে উপবিষ্ট সেই ভিক্ষু ভগবানকে এরূপ বললেন, ‘ভন্তে, কল্প কত দীর্ঘ?’ ‘হে ভিক্ষু, কল্প দীর্ঘ। কত দীর্ঘ তা এত বৎসর, এত শত বৎসর, এত হাজার বৎসর বা এত লক্ষ বৎসর এভাবে গণনা করা সহজ নয়।’

‘ভন্তে, উপমা দেওয়া সম্ভব কি?’ ‘হ্যাঁ ভিক্ষু, সম্ভব। যেমন ধর, একটি অখণ্ড, অছিদ্র শক্ত শিলাময় পর্বত, যা দৈর্ঘ্যে এক যোজন, প্রস্থে এক যোজন এবং উচ্চতায়ও এক যোজন। সে পর্বতটি যদি কোনো এক ব্যক্তি শত বৎসর অন্তর অন্তর কাশীবস্ত্রের দ্বারা একবার মাত্র ঘর্ষণ করে, তাহলে সে শিলাময় পর্বত এরূপ আচরণ বা উপক্রমে সহসা ক্ষয়প্রাপ্ত এবং নিশ্চিহ্ন হয়ে যাবে, তবুও কল্প শেষ হয়ে যাবে না। হে ভিক্ষু, কল্প এরূপই দীর্ঘ।এরকম দীর্ঘ কল্পগুলোর এক কল্প সংস্থিত (বা নির্ভরশীল) নয় (অর্থাৎ এক কল্প বলে ধার্য করা হয়নি), একশ কল্প সংস্থিত নয়, এক হাজার কল্প সংস্থিত নয় এবং এক লক্ষ কল্প সংস্থিত নয় (অনন্ত কল্প বলে সংস্থিত বা ধার্য)। তার কারণ কী?ভিক্ষু, এই সংসারের আদি অবিদিত... ভিক্ষু, তদ্ধেতু তোমার সর্বসংস্কারের প্রতি উদাসীন হওয়া উচিত, অনাসক্ত হওয়া উচিত এবং (সমস্ত বন্ধন হতে) বিমুক্ত হওয়া কর্তব্য।’ পঞ্চম সূত্র।

৬. সর্ষপ সূত্র
১২৯. ভগবান শ্রাবস্তীতে অবস্থান করছিলেন। অতঃপর জনৈক ভিক্ষু ভগবানের কাছে গিয়ে উপস্থিত হলেন। উপস্থিত হয়ে ভগবানকে শ্রদ্ধাভিবাদন জানিয়ে একপাশে উপবেশন করলেন। একপাশে উপবিষ্ট সেই ভিক্ষু ভগবানকে এরূপ বললেন, ‘ভন্তে, কল্প কত দীর্ঘ?’ ‘হে ভিক্ষু, কল্প দীর্ঘ। কত দীর্ঘ তা এত বৎসর, এত শত বৎসর, এত হাজার বৎসর বা এত লক্ষ বৎসর এভাবে গণনা করা সহজ নয়।’

‘ভন্তে, উপমা দেওয়া সম্ভব কি?’ ‘হ্যাঁ ভিক্ষু, সম্ভব। যেমন ধর, দৈর্ঘ্যে এক যোজন, প্রস্থে এক যোজন এবং উচ্চতায় এক যোজনবিশিষ্ট সরিষাপূর্ণ লৌহনগর। যদি কোনো এক ব্যক্তি শত বৎসর অন্তর অন্তর সে নগর হতে একটি করে সরিষা তুলে নেয়, তাহলে এরূপ আচরণে বা উপক্রমে সেই মহাসরিষারাজি সহসা ফুরিয়ে যাবে, শেষ হবে, তবুও কল্প শেষ হবে না। ভিক্ষু, কল্প এরূপই দীর্ঘ। এরকম দীর্ঘ কল্পগুলোর এক কল্প সংস্থিত নয় (অর্থাৎ এক কল্প বলে ধার্য করা হয়নি), একশ কল্প সংস্থিত নয়, এক হাজার কল্প সংস্থিত নয় এবং এক লক্ষকল্প সংস্থিত নয় (অনন্ত কল্প বলে সংস্থিত বা ধার্য)। তার কারণ কী? ভিক্ষু, এই সংসারের আদি অবিদিত... বিমুক্ত হওয়া কর্তব্য। ষষ্ঠ সূত্র।

৭. শ্রাবক সূত্র
১৩০. ভগবান শ্রাবস্তীতে অবস্থান করছিলেন। অতঃপর বহুসংখ্যক ভিক্ষু ভগবানের নিকট... একপাশে উপবিষ্ট সেই ভিক্ষুগণ ভগবানকে এরূপ বললেন, ‘ভন্তে, কত সংখ্যক কল্প অতীত হয়েছে, অতিক্রান্ত হয়েছে?’

“হে ভিক্ষুগণ বহু বহু কল্প অতীত হয়েছে, অতিক্রান্ত হয়েছে। সেগুলো এভাবে গণনা করা সহজ নয়, ‘এটি এত কল্প, এটি এত শত কল্প, এটি এত হাজার কল্প এবং এটি এত লক্ষ কল্প।’”

‘ভন্তে, উপমা দেওয়া যায় কি?’

“হ্যাঁ, যায়। ভিক্ষুগণ, এখানে যদি শতবর্ষায়ু, শতবর্ষজীবী চারজন শ্রাবক থাকে, যারা প্রতিদিন জ্ঞাতিস্মর জ্ঞানে শত কল্প, হাজার কল্প, শত হাজার (লক্ষ) কল্প অনুস্মরণ করে, (কল্প অনুস্মরণ করতে করতে) সেই শতবর্ষায়ু, শতবর্ষজীবী চারজন শ্রাবকের আয়ু শেষে মৃত্যুবরণ হবে, তবুও কল্পের অনুস্মরণ শেষ হবে না। ভিক্ষুগণ, এভাবে বহু বহু কল্প অতীত হয়েছে এবং অতিক্রান্ত হয়েছে। সেগুলো ‘এটি এত কল্প, এটি এত শত কল্প, এটি এত হাজার কল্প এবং এটি এত লক্ষ কল্প’ বলে গণনা করা সহজ নয়। তার কারণ কী? ভিক্ষুগণ এই সংসারের আদি অবিদিত... বিমুক্ত হওয়া কর্তব্য।” সপ্তম সূত্র।

৮. গঙ্গা সূত্র
১৩১. তখন ভগবান রাজগৃহের বেণুবনে অবস্থান করছিলেন। অতঃপর জনৈক ব্রাহ্মণ ভগবানের নিকট উপস্থিত হলেন। উপস্থিত হয়ে ভগবানের সাথে সাদর-সম্ভাষণ করলেন। সাদর-সম্ভাষণসূচক বাক্যালাপের পর একপাশে উপবেশন করলেন। একপাশে উপবিষ্ট সেই ব্রাহ্মণ ভগবানকে এরূপ বললেন, ‘প্রভু গৌতম, কত সংখ্যক কল্প অতীত হয়েছে, অতিক্রান্ত হয়েছে?’

“হে ভিক্ষুগণ বহু বহু কল্প অতীত হয়েছে, অতিক্রান্ত হয়েছে। সেগুলো এভাবে গণনা করা সহজ নয়, ‘এটি এত কল্প, এটি এত শত কল্প, এটি এত হাজার কল্প এবং এটি এত লক্ষ কল্প।’”

‘ভন্তে, উপমা দেওয়া যায় কি?’

“ব্রাহ্মণ, হ্যাঁ, যায়। ব্রাহ্মণ, যেখানে গঙ্গানদীর উৎস এবং যেখানে গঙ্গানদী মহাসমুদ্রের সাথে মিলিত হয়েছে; সেই উভয় স্থানের ব্যবধানের মধ্যে যত বালুকণা রয়েছে, সেই বালুরাশি যেমন ‘এত বালুকণা, এত শত বালুকণা, এত হাজার বালুকণা এবং এত শত হাজার বালুকণা’ বলে গণনা করা সহজ নয়; এর চেয়েও বেশি কল্প অতীত হয়েছে, অতিক্রান্ত হয়েছে। সেগুলো ‘এত কল্প, এত শত কল্প, এত হাজার কল্প এবং এত লক্ষ কল্প’ বলে গণনা করা সহজ নয়। তার কারণ কী? ব্রাহ্মণ, এই সংসারের আদি অবিদিত। অবিদ্যা-নীবরণ ও তৃষ্ণা-সংযোজনে আবদ্ধ, (সংসারাবর্তে) ধাবমান, সংসরণকারী সত্ত্বগণের পূর্বান্ত দেখা যায় না। ব্রাহ্মণ, এভাবে (তুমি) সুদীর্ঘকাল তীব্র দুঃখ ও ধ্বংসলীলা অনুভব করেছ আর শ্মশান বৃদ্ধি করেছ। তদ্ধেতু (তোমার) সর্ব সংস্কারের প্রতি উদাসীন হওয়া উচিত, অনাসক্ত হওয়া উচিত এবং (সমস্ত বন্ধন হতে) বিমুক্ত হওয়া উচিত।’

এরূপ উক্ত হলে ব্রাহ্মণ ভগবানকে এরূপ বললেন, ‘প্রভু গৌতম, আশ্চর্য! অদ্ভুত!... ভগবান গৌতম, আজ হতে আমাকে আপনার, আপনার প্রচারিত ধর্ম ও আপনার প্রতিষ্ঠিত ভিক্ষুসংঘের শরণাগত উপাসকরূপে ধারণ করুন।’ অষ্টম সূত্র।

৯. দণ্ড সূত্র
১৩২. ভগবান শ্রাবস্তীতে অবস্থান করছিলেন... ‘হে ভিক্ষুগণ, এই সংসারের আদি অবিদিত। অবিদ্যা-নীবরণ ও তৃষ্ণা-সংযোজনে আবদ্ধ, (সংসারাবর্তে) ধাবমান, সংসরণকারী সত্ত্বগণের পূর্বান্ত দেখা যায় না। ভিক্ষুগণ, যেমন আকাশে নিক্ষিপ্ত দণ্ড যেমন কখনও মূলে, কখনও মধ্যভাগে এবং কখনও অগ্রভাগে স্থিত হয়ে (ভূমিতে) পতিত হয়, ঠিক তেমনি অবিদ্যা-নীবরণ ও তৃষ্ণা-সংযোজনে আবদ্ধ, (সংসারাবর্তে) ধাবমান, সংসরণকারী সত্ত্বগণ কখনও ইহলোক হতে পরলোকে গমন করে, কখনও পরলোক হতে ইহলোকে আগমন করে। তার কারণ কী? ভিক্ষুগণ, এই সংসারের আদি অবিদিত... বিমুক্ত হওয়া কর্তব্য।’ নবম সূত্র।

১০. পুদ্গল সূত্র
১৩৩. একসময় ভগবান রাজগৃহের গিজ্ঝাকূট পর্বতে অবস্থান করছিলেন। তথায় ভগবান ভিক্ষুগণকে ‘হে ভিক্ষুগণ’ বলে আহ্বান করলেন। সেই ভিক্ষুগণও ‘হ্যাঁ ভদন্ত’ বলে ভগবানের কথা সম্মতি দিলেন। তখন ভগবান তাদেরকে এরূপ বললেন,

‘হে ভিক্ষুগণ, এই সংসারের আদি অবিদিত... ভিক্ষুগণ, সংসারাবর্তে ধাবমান, সংসরণকারী এক ব্যক্তির কল্পকালের অস্থিকঙ্কাল, অস্থিপুঞ্জ ও অস্থিরাশি যদি সংগ্রহ করা হতো এবং সংগৃহীত অস্থি বিনষ্ট না হতো, তাহলে সেই অস্থিরাশি এই বৈপুল্য পর্বতের ন্যায় হতো। তার কারণ কী? ভিক্ষুগণ, এই সংসারের আদি অবিদিত... বিমুক্ত হওয়া কর্তব্য।’

ভগবান এরূপ বললেন। এটি বলার পর সুগত শাস্তা আবারও গাথায় বললেন :

‘যদি এক কল্পে এক ব্যক্তির অস্থি সঞ্চয় করা হতো, তাহলে সেই অস্থিরাশি পর্বতের সমান হতো, এটি মহর্ষির উক্তি। সেই পর্বত বলতে মগধরাজ্যের পর্বত বেষ্টনীর অন্তর্গত গিজ্ঝাকূট পর্বতের উত্তরে অবস্থিতবৈপুল্য পর্বতকে বলা হয়। যে ব্যক্তি দুঃখ, দুঃখ সমুদয়, দুঃখাতিক্রম, দুঃখোপশমগামী আর্য অষ্টাঙ্গিক মার্গ, এই চারি আর্যসত্য সম্যকজ্ঞানে দর্শন করে, সে সাতবার মাত্র সংসারে জন্মধারণ করে সমস্ত সংযোজন বা বন্ধন ক্ষয় করে দুঃখের অন্তঃসাধন করে।’ দশম সূত্র।

প্রথম বর্গ সমাপ্ত।

স্মারক-গাথা :

তৃণকাষ্ঠ, পৃথিবী, অশ্রু, ক্ষীরও পর্বত সূত্র,

সর্ষপ, শ্রাবক, গঙ্গা, দণ্ড আর পুদ্গল উক্ত।


 

২. দ্বিতীয় বর্গ
১. দুর্গত সূত্র
১৩৪. একসময় ভগবান শ্রাবস্তীতে অবস্থান করছিলেন। তথায় ভগবান ভিক্ষুগণকে ‘হে ভিক্ষুগণ’ বলে আহ্বান করলেন। সেই ভিক্ষুগণও ‘হ্যাঁ ভদন্ত’ বলে ভগবানের কথায় সম্মুতি দিলেন। (তখন) ভগবান এরূপ বললেন, ‘ভিক্ষুগণ, এই সংসারের আদি অবিদিত। অবিদ্যা-নীবরণ ও তৃষ্ণা-সংযোজনে আবদ্ধ, (সংসারাবর্তে) ধাবমান, সংসরণকারী সত্ত্বগণের পূর্বান্ত দেখা যায় না। ভিক্ষুগণ, তোমরা যখন দুঃস্থ, দুর্গতকে দেখ তখন তোমাদের এই সিদ্ধান্তে উপনীত হওয়া উচিত, ‘এই দীর্ঘকালের সংসার পরিভ্রমণে আমাদেরও কত এরূপ দুঃখ অনুভূত হয়েছে।’ তার কারণ কী?... ভিক্ষুগণ, তদ্ধেতু তোমাদের সর্বসংস্কারের প্রতি উদাসীন হওয়া উচিত, অনাসক্ত হওয়া উচিত এবং (সমস্ত বন্ধন হতে) বিমুক্ত হওয়া কর্তব্য।’ প্রথম সূত্র।

২. সুখিত সূত্র
১৩৫. একসময় ভগবান শ্রাবস্তীতে অবস্থান করছিলেন... “ভিক্ষুগণ, এই সংসারের আদি অবিদিত... ভিক্ষুগণ, যখন তোমরা সুখিত, (নানা অলংকারে) সুসজ্জিত ব্যক্তিকে দেখ, তখন তোমাদের এই সিদ্ধান্তে উপনীত হওয়া উচিত, ‘দীর্ঘকাল সংসার পরিভ্রমণে আমাদেরও কত এরূপ সুখ অনুভূত হয়েছে।’ তার কারণ কী? ভিক্ষুগণ এই সংসারের আদি অবিদিত। অবিদ্যা-নীবরণ ও তৃষ্ণা-সংযোজনে আবদ্ধ, (সংসারাবর্তে) ধাবমান, সংসরণকারী সত্ত্বগণের পূর্বান্ত দেখা যায় না... বিমুক্ত হওয়া কর্তব্য।’ দ্বিতীয় সূত্র।

৩. ত্রিংশমাত্র সূত্র
১৩৬. একসময় ভগবান রাজগৃহের বেণুবনে অবস্থান করছিলেন। তখন ত্রিশজন পাবাবাসী আরণ্যিক, পিণ্ডপাতিক, পাংশুকুলিক, ত্রিচীবরধারী, বন্ধনযুক্ত[80] ভিক্ষু ভগবানের নিকট উপস্থিত হলেন। উপস্থিত হয়ে ভগবানকে শ্রদ্ধাভিবাদন জানিয়ে একপাশে উপবেশন করলেন। তখন ভগবানের মনে এরূপ চিন্তা উৎপন্ন হলো : ‘এই ত্রিশজন পাবাবাসী ভিক্ষু তারা সকলেই আরণ্যিক, পিণ্ডপাতিক, পাংশুকুলিক, ত্রিচীবরধারী এবং সকলে বন্ধনযুক্ত। এক্ষুনি আমি তাদেরকে এমন ধর্মদেশনা করব, যাতে এই আসনেই আসবগুলো হতে (যার যার) চিত্ত উপাদানহীন হয়ে পরিমুক্ত করতে পারে।’ অতঃপর ভগবান তাদেরকে ‘হে ভিক্ষুগণ’ বলে আহ্বান করলেন। সেই ভিক্ষুগণও ‘হ্যাঁ ভদন্ত’ বলে ভগবানের কথায় সম্মতি দিলেন। তখন ভগবান বললেন :

‘হে ভিক্ষুগণ, এই সংসারের আদি অবিদিত। অবিদ্যা-নীবরণ ও তৃষ্ণা-সংযোজনে আবদ্ধ, (সংসারাবর্তে) ধাবমান, সংসরণকারী সত্ত্বগণের পূর্বান্ত দেখা যায় না। ভিক্ষুগণ, তোমরা তা কী মনে কর, এই সুদীর্ঘকাল সংসারাবর্তের ধাবনে, সংসরণে তোমাদের শিরচ্ছেদে যে রক্তপাত হয়েছে সেই রক্ত বেশি নাকি চার মহাসমুদ্রের মধ্যে যে জলরাশি সেটা বেশি?’ ‘ভন্তে, ভগবান কর্তৃক দেশিত ধর্ম আমরা যেরূপে জানি, এই সুদীর্ঘকাল সংসারাবর্তের ধাবনে, সংসরণে আমাদের শিরচ্ছেদে যে রক্তপাত হয়েছে সেটাই বেশি, চার মহাসমুদ্রের জলরাশি নয়।’

‘ভিক্ষুগণ, সাধু! সাধু! সাধু! তোমরা আমার দেশিত ধর্ম এরূপেই জান। ভিক্ষুগণ, এই সুদীর্ঘকাল সংসারাবর্তের ধাবনে, সংসরণে তোমাদের শিরচ্ছেদে যে রক্তপাত হয়েছে সেটাই বেশি, চার সমুদ্রের জলরাশি নয়। ভিক্ষুগণ, দীর্ঘকাল গো যোনিতে জন্ম নিয়ে গরু হওয়াতে তোমাদের শিরচ্ছেদে যে রক্ত ঝড়েছে সেটাই বেশি; চার মহাসমুদ্রের জল নয়। দীর্ঘকাল মহিষ যোনিতে জন্ম নিয়ে মহিষ হওয়াতে... মেষ যোনিতে জন্ম নিয়ে মেষ হওয়াতে... ছাগল যোনিতে জন্ম নিয়ে ছাগল হওয়াতে... মৃগ যোনিতে জন্ম নিয়ে মৃগ হওয়াতে... কুক্কুট যোনিতে জন্ম নিয়ে কুক্কুট হওয়াতে... শুকর যোনিতে জন্ম নিয়ে শুকর হওয়াতে... দীর্ঘকাল গ্রামঘাতী চোরকুলে জন্মগ্রহণ করে চোর হিসেবে ধৃত হওয়ায় তোমাদের শিরচ্ছেদে যে রক্তক্ষরণ হয়েছে; দীর্ঘকাল লুণ্ঠনকারী দস্যু বা চোরকুলে জন্মগ্রহণ করে চোর হিসেবে ধৃত হওয়ায় তোমাদের শিরচ্ছেদে যে রক্তক্ষরণ হয়েছে; এবং দীর্ঘকাল পরদার-লঙ্ঘনকারী হয়ে জন্মগ্রহণ করে পরদার-লঙ্ঘনকারী হিসেবে ধৃত হওয়ায় তোমাদের শিরচ্ছেদে যে রক্তক্ষরণ হয়েছে, তা-ই বেশি; চার মহাসমুদ্রের জল নয়। তার কারণ কী? ভিক্ষুগণ এই সংসারের আদি অবিদিত... বিমুক্ত হওয়া কর্তব্য।’

‘ভগবান এরূপ বললেন। ভিক্ষুগণ প্রসন্ন মনে ভগবানের ভাষিত বাক্য অভিনন্দিত করলেন। এই বাক্য ভাষিত হলে ত্রিশজন পাবাবাসী ভিক্ষুর চিত্ত উপাদানহীন হয়ে আসবগুলো হতে বিমুক্ত হয়েছিল।’ তৃতীয় সূত্র।

৪. মাতা সূত্র
১৩৭. একসময় ভগবান শ্রাবস্তীতে অবস্থান করছিলেন... ‘ভিক্ষুগণ, এই সংসারের আদি অবিদিত... ভিক্ষুগণ, এই দীর্ঘকাল সংসার পরিভ্রমণের মধ্যে এমন প্রাণী সুলভ নয়, যে পূর্বে তোমাদের মাতা হয়নি। তার কারণ কী? ভিক্ষুগণ, এই সংসারের আদি অবিদিত... বিমুক্ত হওয়া কর্তব্য।’ চতুর্থ সূত্র।

৫. পিতা সূত্র
১৩৮. একসময় ভগবান শ্রাবস্তীতে অবস্থান করছিলেন... ‘ভিক্ষুগণ, এই সংসারের আদি অবিদিত... ভিক্ষুগণ, এই দীর্ঘকাল সংসার পরিভ্রমণের মধ্যে এমন প্রাণী সুলভ নয়, যে পূর্বে তোমাদের পিতা হয়নি। তার কারণ কী? ভিক্ষুগণ, এই সংসারের আদি অবিদিত... বিমুক্ত হওয়া কর্তব্য।’ পঞ্চম সূত্র।

৬. ভ্রাতা সূত্র

১৩৯. একসময় ভগবান শ্রাবস্তীতে অবস্থান করছিলেন... ‘ভিক্ষুগণ, এই সংসারের আদি অবিদিত... ভিক্ষুগণ, এই দীর্ঘকাল সংসার পরিভ্রমণের মধ্যে এমন প্রাণী সুলভ নয়, যে পূর্বে তোমাদের ভ্রাতা হয়নি। তার কারণ কী? ভিক্ষুগণ, এই সংসারের আদি অবিদিত... বিমুক্ত হওয়া কর্তব্য।’ ষষ্ঠ সূত্র।

৭. ভগ্নি সূত্র
১৪০. একসময় ভগবান শ্রাবস্তীতে অবস্থান করছিলেন... ‘ভিক্ষুগণ, এই সংসারে আদি অবিদিত... ভিক্ষুগণ, এই দীর্ঘকাল সংসার পরিভ্রমণের মধ্যে এমন প্রাণী সুলভ নয়, যে পূর্বে তোমাদের ভগ্নি হয়নি। তার কারণ কী? ভিক্ষুগণ, এই সংসারে আদি অবিদিত... বিমুক্ত হওয়া কর্তব্য।’ সপ্তম সূত্র।

৮. পুত্র সূত্র
১৪১. একসময় ভগবান শ্রাবস্তীতে অবস্থান করছিলেন... ‘ভিক্ষুগণ, এই সংসারের আদি অবিদিত... ভিক্ষুগণ, এই দীর্ঘকাল সংসার পরিভ্রমণের মধ্যে এমন প্রাণী সুলভ নয়, যে পূর্বে তোমাদের পুত্র হয়নি। তার কারণ কী? ভিক্ষুগণ, এই সংসারে আদি অবিদিত... বিমুক্ত হওয়া কর্তব্য।’ অষ্টম সূত্র।

৯. কন্যা সূত্র
১৪২. একসময় ভগবান শ্রাবস্তীতে অবস্থান করছিলেন... ‘ভিক্ষুগণ, এই সংসারের আদি অবিদিত। অবিদ্যা-নীবরণ ও তৃষ্ণা-সংযোজনে আবদ্ধ, (সংসারাবর্তে) ধাবমান, সংসরণকারী সত্ত্বগণের পূর্বান্ত দেখা যায় না। ভিক্ষুগণ, এই দীর্ঘকাল সংসার পরিভ্রমণের মধ্যে এমন প্রাণী সুলভ নয়, যে পূর্বে তোমাদের কন্যা হয়নি। তার কারণ কী? ভিক্ষুগণ, এই সংসারের আদি অবিদিত। অবিদ্যা-নীবরণ ও তৃষ্ণা-সংযোজনে আবদ্ধ, (সংসারাবর্তে) ধাবমান, সংসরণকারী সত্ত্বগণের পূর্বান্ত দেখা যায় না। ভিক্ষুগণ, এভাবে তোমরা সুদীর্ঘকাল তীব্র দুঃখ ও ধ্বংসলীলা অনুভব করেছ আর শ্মশান বৃদ্ধি করেছ। তদ্ধেতু তোমাদের সর্ব সংস্কারের প্রতি উদাসীন হওয়া উচিত, অনাসক্ত হওয়া উচিত এবং (সমস্ত বন্ধন হতে) বিমুক্ত হওয়া উচিত।’ নবম সূত্র।

১০. বৈপুল্য পর্বত সূত্র
১৪৩. একসময় ভগবান রাজগৃহে গিজ্ঝাকূট পর্বতে অবস্থান করছিলেন। তখন ভগবান ভিক্ষুদেরকে ‘হে ভিক্ষুগণ’ বলে আহ্বান করলেন। ‘হ্যাঁ ভদন্ত’ বলে সেই ভিক্ষুগণ ভগবানের কথায় সম্মুতি দিলেন। (তখন) ভগবান এরূপ বললেন :

“ভিক্ষুগণ, এই সংসারের আদি অবিদিত। অবিদ্যা-নীবরণ ও তৃষ্ণা-সংযোজনে আবদ্ধ, (সংসারাবর্তে) ধাবমান, সংসরণকারী সত্ত্বগণের পূর্বান্ত দেখা যায় না। ভিক্ষুগণ, পুরাকালে এই বৈপুল্য পর্বতের নাম ছিল ‘প্রাচীনবংশ’। ভিক্ষুগণ, সে-সময় এই অঞ্চলের মানুষদের ‘ত্রিবর’ বলে পরিচিতি ছিল। ত্রিবর মানুষদের আয়ুষ্কাল ছিল চল্লিশহাজার বৎসর। তারা সেই প্রাচীনবংশ পর্বতটি চার দিনে আরোহণ করতো এবং চার দিনে অবতরণ করতো। সে-সময় ককুসন্ধ ভগবান অর্হৎ সম্যকসম্বুদ্ধ জগতে উৎপন্ন হয়েছিলেন। ককুসন্ধ ভগবান অর্হৎ সম্যকসম্বুদ্ধের বিধুর ও সঞ্জীব নামে দুজন অগ্রশ্রাবক ছিল। ভিক্ষুগণ, দেখ, সে পর্বতের সেই নাম অন্তর্হিত হয়েছে, সে-সময়ের মানুষ্যগণ মৃত্যুবরণ করেছে আর ককুসন্ধ ভগবানও পরিনির্বাপিত হয়েছেন। ভিক্ষুগণ, ঠিক এরূপে সংস্কারগুলো অনিত্য, অধ্রুব এবং অবিশ্বাস্য (অনাশ্বাসিক)। তদ্ধেতু তোমাদের সর্ব সংস্কারের প্রতি উদাসীন হওয়া উচিত, অনাসক্ত হওয়া উচিত এবং (সমস্ত বন্ধন হতে) বিমুক্ত হওয়া উচিত।”

“ভিক্ষুগণ, পুরাকালে এই বৈপুল্য পর্বতটি ‘বঙ্কক’ নামেও পরিচিত ছিল। সে-সময় মানুষদের ‘রোহিতাশ্ব’ বলে পরিচিতি ছিল। তাদের আয়ুস্কাল ছিল ত্রিশ হাজার বৎসর। তারা সেই ‘বঙ্কক’ পর্বতটি তিন দিনে আরোহণ করতো এবং তিন দিনে অবতরণ করতো। সে-সময়ে কোণাগমন ভগবান অর্হৎ সম্যকসম্বুদ্ধ জগতে উৎপন্ন হয়েছিলেন। ভিয়্যো ও সুত্তর নামক তাঁর দুজন অগ্রশ্রাবক ছিল। ভিক্ষুগণ, দেখ, সে পর্বতের সেই নাম অন্তর্হিত হয়েছে, সে-সময়ের মানুষ্যগণ মৃত্যুবরণ করেছে আর কোণাগমন ভগবানও পরিনির্বাপিত হয়েছেন। ভিক্ষুগণ, ঠিক এরূপে সংস্কারগুলো অনিত্য... বিমুক্ত হওয়া কর্তব্য।”

“ভিক্ষুগণ, পুরাকালে এই বৈপুল্য পর্বতের ‘সুপার্শ্ব’ নাম ছিল। সে-সময়ে মানুষদের ‘সুপ্রিয়’ বলে পরিচিতি ছিল। তাদের আয়ুস্কাল ছিল বিশ হাজার বৎসর। তারা সেই সুপার্শ্ব পর্বতটি দুই দিনে আরোহণ করতো এবং দুই দিনে অবতরণ করতো। সে-সময়ে কাশ্যপ ভগবান অর্হৎ সম্যকসম্বুদ্ধ জগতে উৎপন্ন হয়েছিলেন। তিষ্য ও ভারদ্বাজ নামক তাঁর দুজন অগ্রশ্রাবক ছিল। ভিক্ষুগণ, দেখ, সে পর্বতের সেই নাম অন্তর্হিত হয়েছে, সে-সময়ের মানুষ্যগণ মৃত্যুবরণ করেছে আর কাশ্যপ ভগবানও পরিনির্বাপিত হয়েছেন। ভিক্ষুগণ, ঠিক এরূপে সংস্কারগুলো অনিত্য; অধ্রুব, এবং অবিশ্বাস্য (অনাশ্বাসিক)... বিমুক্ত হওয়া কর্তব্য।”

“ভিক্ষুগণ, এখন এই বৈপুল্য পর্বতটি ‘বৈপুল্য’ বলে নামকরণ হয়েছে। বর্তমানে এই অঞ্চলের মানুষদের ‘মাগধক’ (মাগধকা) বলে পরিচিতি হয়েছে। এখন মাগধক মনাষ্যগণের আয়ুষ্কাল অতি অল্প, সামান্যমাত্র; যে বেশিদিন বেঁচে থাকে, তার আয়ুষ্কাল একশত বৎসরের কিছু কম বা বেশি। এরা অল্প সময়ের মধ্যে বৈপুল্য পর্বতটি আরোহণ করে এবং অল্প সময়ের মধ্যে অবতরণ করে। ভিক্ষুগণ, এখন আমি অর্হৎ সম্যকসম্বুদ্ধ জগতে উৎপন্ন হয়েছি। সারিপুত্র ও মৌদগল্লায়ন নামক আমার দুজন অগ্রশ্রাবক আছে। ভিক্ষুগণ, এমন সময় আসবে যা এই পর্বতের নামও বিলুপ্ত হয়ে যাবে, এই মনুষ্যগণও মৃত্যুবরণ করবে এবং আমিও পরিনির্বাপিত হবো। ভিক্ষুগণ, ঠিক এরূপে সংস্কারগুলো অনিত্য, অধ্রুব এবং অবিশ্বাস্য। তদ্ধেতু তোমাদের সর্ব সংস্কারের প্রতি উদাসীন হওয়া উচিত, অনাসক্ত হওয়া উচিত এবং (সমস্ত বন্ধন হতে) বিমুক্ত হওয়া উচিত।”

ভগবান এটি বললেন। এটি বলার পর শাস্তা সুগত পুনরায় গাথায় এরূপ বললেন :

“ত্রিবরদের সময়ে ‘প্রাচীনবংশ’, রোহিতাশ্বদের ‘বঙ্কক’, সুপ্রিয়দের ‘সুপার্শ্ব’ আর এখন মাগধকদের ‘বৈপুল্য’ নাম হয়েছে। সংস্কার মাত্রই অনিত্য, উদয়-বিলয়ধর্মী, উৎপন্ন হয়ে নিরুদ্ধ হয়, সেগুলোর উপশমই প্রকৃত সুখ।” দশম সূত্র।

দ্বিতীয় বর্গ সমাপ্ত।

স্মারক-গাথা :

দুর্গত, সুখিত, ত্রিংশ, মাতা ও পিতা সূত্র,

ভ্রাতা, ভগ্নি, পুত্র, কন্যা, বৈপুল্য পর্বত উক্ত।

আদি অজ্ঞাত-সংযুক্ত সমাপ্ত।


 

৫. কাশ্যপ-সংযুক্ত
১. সন্তুষ্ট সূত্র
১৪৪. একসময় ভগবান শ্রাবস্তীতে অবস্থান করছিলেন... ‘হে ভিক্ষুগণ, মহাকাশ্যপ যেকোনো চীবর লাভে সন্তুষ্ট থাকে, যেকোনো চীবর লাভের সন্তুষ্টির প্রশংসাকারী, চীবর লাভের জন্য অপকৌশলে অনুপযুক্ত কাজ করে না। সে চীবর অলাভে মন খারাপ করে না, লব্ধ চীবরে অননুরক্ত, অবিহ্বল, অনাসক্ত হন এবং আদীনবদর্শী ও নিঃসরণপ্রাজ্ঞ হয়ে তা ব্যবহার করে।’

‘পুনশ্চ, ভিক্ষুগণ, কাশ্যপ যেকোনো পিণ্ডপাত লাভে সন্তুষ্ট থাকে, যেকোনো পিণ্ডপাত লাভের সন্তুষ্টির প্রশংসাকারী, পিণ্ডপাত লাভের জন্য অপকৌশলে অনুপযুক্ত কার্য করে না। সে পিণ্ডপাত লাভ না করলে মন খারাপ করে না, লব্ধ পিণ্ডপাতে অননুরক্ত, অবিহ্বল, অনাসক্ত হয় এবং আদীনবদর্শী ও নিঃসরণপ্রাজ্ঞ হয়ে পরিভোগ করে।’

‘পুনশ্চ, ভিক্ষুগণ, কাশ্যপ যেকোনো শয়নাসন লাভে সন্তুষ্ট থাকে, যেকোনো শয়নাসন লাভের সন্তুষ্টির প্রশংসাকারী, শয়নাসন লাভের জন্য অপকৌশলে অনুপযুক্ত কাজ করে না। সে শয়নাসন লাভ না করলে মন খারাপ করে না, লব্ধ শয়নাসনে অননুরক্ত, অবিহ্বল, অনাসক্ত হয় এবং আদীনবদর্শী ও নিঃসরণপ্রাজ্ঞ হয়ে ব্যবহার করে।’

‘পুনরায়, ভিক্ষুগণ, কাশ্যপ যেকোনো ওষুধ-প্রত্যয়-ভৈষজ্যাদি লাভে সন্তুষ্ট থাকে, যেকোনো ওষুধ-প্রত্যয়-ভৈষজ্যাদি লাভের সন্তুষ্টির প্রশংসাকারী, ওষুধ-প্রত্যয়-ভৈষজ্যাদি লাভের জন্য অপকৌশলে অনুপযুক্ত কাজ করে না। সে ওষুধ-প্রত্যয়-ভৈষজ্যাদি লাভ না করলে মন খারাপ করে না, লব্ধ ওষুধ-প্রত্যয়-ভৈষজ্যাদিতে অননুরক্ত, অবিহ্বল, অনাসক্ত হয় এবং আদীনবদর্শী ও নিঃসরণপ্রাজ্ঞ হয়ে সেবন করে।’

“হে ভিক্ষুগণ, তাই তোমাদেরও এরূপ শিক্ষা করা উচিত, ‘আমরা যেকোনো চীবর লাভে সন্তুষ্ট থাকবো, যেকোনো চীবর লাভের সন্তুষ্টির প্রশংসাকারী হবো, চীবর লাভের জন্য অপকৌশলে অনুপযুক্ত কাজ করবো না। আমরা চীবর লাভ না করলে মন খারাপ করবো না, লব্ধ চীবরে অননুরক্ত, অবিহ্বল ও অনাসক্ত হবো; এবং আদীনবদর্শী ও নিঃসরণপ্রাজ্ঞ হয়ে ব্যবহার করবো।’ (এভাবে সবগুলো করা উচিত)।

“আমরা যেকোনো পিণ্ডপাত লাভে সন্তুষ্ট থাকব... আমরা যেকোনো শয়নাসন লাভে সন্তুষ্ট থাকব... ‘আমরা যেকোনো ওষুধ-প্রত্যয়-ভৈষজ্যাদি লাভে সন্তুষ্ট থাকবো, যেকোনো ওষুধ-প্রত্যয়-ভৈষজ্যাদি লাভের সন্তুষ্টির প্রশংসাকারী হবো, ওষুধ-প্রত্যয়-ভৈষজ্যাদি লাভের জন্য অপকৌশলে অনুপযুক্ত কাজ করবো না। আমরা ওষুধ-প্রত্যয়-ভৈষজ্যাদি লাভ না করলে মন খারাপ করবো না, লব্ধ ওষুধ-প্রত্যয়-ভৈষজ্যাদিতে অননুরক্ত, অবিহ্বল, অনাসক্ত হবো এবং আদীনবদর্শী ও নিঃসরণপ্রাজ্ঞ হয়ে সেবন করবো।’ ভিক্ষুগণ, এরূপই তোমাদের শিক্ষা করা উচিত। কাশ্যপকে অথবা কাশ্যপের ন্যায় ব্যক্তিকে আদর্শরূপে দেখিয়ে তোমাদের উপদেশ প্রদান করব। সেই আদেশে উপদিষ্ট হয়ে তোমাদের সে আদর্শ অনুসরণ বা প্রতিপালন করা উচিত।” প্রথম সূত্র।

২. ভয়হীনতা সূত্র
১৪৫. আমি এরূপ শুনেছি। একসময় আয়ুষ্মান মহাকাশ্যপ এবং আয়ুষ্মান সারিপুত্র বারাণসীর ঋষিপতন মৃগদাবে অবস্থান করছিলেন। তখন আয়ুষ্মান সারিপুত্র সন্ধ্যার সময়ে ধ্যান হতে উঠে আয়ুষ্মান মহাকাশ্যপের নিকট গিয়ে তাঁর সাথে কুশল বিনিময় করলেন। কুশল বিনিময় ও প্রীত্যালাপ শেষে একপাশে উপবেশন করলেন। একপাশে উপবিষ্ট আয়ুষ্মান সারিপুত্র আয়ুষ্মান মহাকাশ্যপকে এরূপ বললেন, ‘বন্ধু কাশ্যপ, এরূপ বলা হয় যে, যারা অবীর্যবান, পাপে ভয়হীন তারা সম্বোধি লাভের অযোগ্য বা অসমর্থ, নির্বাণ লাভে অসমর্থ এবং অনুত্তর যোগক্ষেম লাভে অসমর্থ; আর যাঁরা বীর্যবান, পাপে ভয়দর্শী, তাঁরা সম্বোধি লাভের যোগ্য বা সমর্থ, নির্বাণ লাভে সমর্থ এবং অনুত্তর যোগক্ষেম লাভেও সমর্থ হন।’

‘বন্ধু, যারা অবীর্যবান, পাপে ভয়হীন, তারা কিরূপে সম্বোধি লাভে অসমর্থ, নির্বাণ লাভে অসমর্থ এবং অনুত্তর যোগক্ষেম লাভে অসমর্থ; আর যারা বীর্যবান, পাপে ভয়শীল, তাঁরা কিরূপে সম্বোধি লাভে সমর্থ, নির্বাণ লাভে সমর্থ এবং অনুত্তর যোগক্ষেম লাভেও সমর্থ হয়?’

“বন্ধু, এখানে ভিক্ষু ‘অনুৎপন্ন পাপা-অকুশল ধর্মগুলো উৎপন্ন হলে আমার অনর্থ বা অহিত সাধন হতে পারে’ এরূপ চিন্তায় তা অনুৎপত্তির জন্য সচেষ্ট হয় না, ‘উৎপন্ন পাপা-অকুশল ধর্মগুলো অপ্রহীন হলে আমার অনর্থ, অহিত সাধন হতে পারে’ এরূপ চিন্তায় তা ধ্বংসের জন্য সচেষ্ট বা আগ্রহী হয় না, ‘অনুৎপন্ন কুশল ধর্মগুলো উৎপন্ন না হলে আমার অহিত সাধন হতে পারে’ এরূপ চিন্তায় তা উৎপত্তির জন্য আগ্রহী হয় না, ‘উৎপন্ন কুশল ধর্মগুলো নিরুদ্ধ হলে আমার অহিত সাধন হতে পারে’ এরূপ চিন্তায় তা রক্ষা বা স্থিতির জন্য আগ্রহী হয় না। বন্ধু, এভাবেই (ভিক্ষু) বীর্যহীন হয়।”

“বন্ধু, কিরূপে পাপে ভয়হীন হয়? বন্ধু, এখানে ভিক্ষু ‘অনুৎপন্ন পাপা-অকুশল ধর্মগুলো উৎপন্ন হলে আমাকে অনর্থ বা অহিত সাধন করতে পারে’ এরূপ চিন্তায় সে পাপে ভীত হয় না, ‘উৎপন্ন পাপা-অকুশল ধর্মগুলো অপ্রহীন হলে আমার অনর্থ বা অহিত সাধন হতে পারে’ এরূপ চিন্তায় সে পাপে ভীত হয় না, ‘অনুৎপন্ন কুশল ধর্মগুলো উৎপন্ন না হলে আমার অহিত সাধন হতে পারে’ এরূপ চিন্তায় সে পাপে ভীত হয় না, ‘উৎপন্ন কুশলগুলো নিরুদ্ধ হলে আমার অহিত সাধন হতে পারে’ এরূপ চিন্তায় সে পাপে ভীত হয় না। এভাবেই (ভিক্ষু) পাপে ভয়হীন হয়। বন্ধু, এভাবে যারা অবীর্যবান, পাপে ভয়হীন, তারা সম্বোধি লাভে অসমর্থ, নির্বাণ লাভে অসমর্থ এবং অনুত্তর যোগক্ষেম লাভেও অসমর্থ হয়।”

“বন্ধু, কিরূপে বীর্যবান হয়? ‘বন্ধু, এখানে ভিক্ষু ‘অনুৎপন্ন পাপা-অকুশল ধর্মগুলো উৎপন্ন হলে আমার অনর্থ বা অহিত সাধন হতে পারে’ এরূপ চিন্তায় তা অনুৎপত্তির জন্য সচেষ্ট হয়, ‘উৎপন্ন পাপা-অকুশল ধর্মগুলো অপ্রহীন হলে আমার অনর্থ বা অহিত সাধন হতে পারে’ এরূপ চিন্তায় তা ধ্বংসের জন্য সচেষ্ট হয়, ‘অনুৎপন্ন কুশল ধর্মগুলো উৎপন্ন না হলে আমার অনর্থ বা অহিত সাধন হতে পারে’ এরূপ চিন্তায় তা উৎপত্তির জন্য আগ্রহী হয়। ‘উৎপন্ন কুশল ধর্মগুলো নিরুদ্ধ হলে আমার অনর্থ বা অহিত সাধন হতে পারে’ এরূপ চিন্তায় তা রক্ষা, স্থিতির জন্য আগ্রহী হয়। বন্ধু, এভাবেই (ভিক্ষু) বীর্যবান হয়।”

“বন্ধু, কিরূপে ভিক্ষু পাপের প্রতি ভীত হয়?

বন্ধু, এখানে ভিক্ষু ‘অনুৎপন্ন পাপা-অকুশল ধর্মগুলো উৎপন্ন হলে আমাকে অনর্থ বা অহিত সাধন করতে পারে’ এরূপ চিন্তায় সে পাপে ভীত হয়, ‘উৎপন্ন পাপা-অকুশল ধর্মগুলো অপ্রহীন হলে আমার অনর্থ বা অহিত সাধন হতে পারে’ এরূপ চিন্তায় সে পাপে ভীত হয়, ‘অনুৎপন্ন কুশল ধর্মগুলো উৎপন্ন না হলে আমার অহিত সাধন হতে পারে’’ এরূপ চিন্তায় সে পাপে ভীত হয়, ‘উৎপন্ন কুশল ধর্মগুলো নিরুদ্ধ হলে আমার অহিত সাধন হতে পারে’ এরূপ চিন্তায় সে পাপে ভীত হয়। বন্ধু, এভাবেই (ভিক্ষু) পাপের প্রতি ভীত হয়। বন্ধু, এভাবে যারা বীর্যবান, পাপে ভয়শীল, তারা সম্বোধি লাভে সমর্থ, নির্বাণ লাভে সমর্থ এবং অনুত্তর যোগক্ষেম লাভেও সমর্থ হয়।” দ্বিতীয় সূত্র।

৩. চন্দ্রোপমা সূত্র
১৪৬. একসময় ভগবান শ্রাবস্তীতে অবস্থান করছিলেন... ‘হে ভিক্ষুগণ, চন্দ্রের ন্যায় তোমরা দেহ ও মন অসম্পৃক্ত রেখে নিত্য নতুন হয়ে সংযতভাবে লোকগৃহে উপস্থিত হবে। ভিক্ষুগণ, যেমন কোনো পুরুষ পুরাতন ও অব্যবহার্য কুয়া, মৃতপ্রায় নদী ও দুর্গম পর্বত দর্শনের সময় (তাতে) দেহ ও মন অসম্পৃক্ত থাকে; ঠিক তেমনিভাবে তোমরা চন্দ্রের ন্যায় দেহ ও মন অসম্পৃক্ত রেখে নিত্য নতুন হয়ে সংযতভাবে লোকগৃহে উপস্থিত হবে।’

‘হে ভিক্ষুগণ, কাশ্যপ চন্দ্রের ন্যায় দেহ ও মন অসম্পৃক্ত রেখে নিত্য নতুন হয়ে সংযতভাবে লোকগৃহে উপস্থিত হয়। ভিক্ষুগণ, তোমরা তা কী মনে কর, কিরূপ ভিক্ষু লোকগৃহে উপস্থিত হওয়ার উপযুক্ত?’

‘ভন্তে, ধর্ম ভগবানমূলক, ভগবান অবলম্বন, ভগবান প্রতিশরণ। এই ভাষিত বিষয়ের অর্থ ভগবানের মুখেই প্রতিভাত হোক, এটিই উত্তম হবে। ভগবানের নিকট শুনে ভিক্ষুগণ তা ধারণ করবেন।’

অতঃপর ভগবান শূন্যে হাত চালনা করে বললেন, “হে ভিক্ষুগণ, যেমন এই হাত শূন্যে লাগে না, গৃহীত হয় না, আবদ্ধ হয় না; তেমনি লোকগৃহে উপস্থিত হলে যে ভিক্ষুর চিত্ত ‘লাভকামীরা লাভ করুক, পুণ্যকামীরা পুণ্যার্জন করুক’ বলে লোকগৃহে লগ্ন হয় না, গৃহীত হয় না, আবদ্ধ হয় না; স্বীয় লাভে যেমনি আনন্দিত ও সন্তুষ্ট হয়, তেমনি অপরের লাভেও আনন্দিত ও সন্তুষ্ট হয়। ভিক্ষুগণ, এরূপ ভিক্ষু লোকগৃহে যাওয়ার জন্য উপযুক্ত।”

“ভিক্ষুগণ, লোকগৃহে উপস্থিত হলে কাশ্যপের চিত্ত ‘লাভকামীরা লাভ করুক, পুণ্যকামীরা পুণ্যার্জন করুক’ বলে গৃহীকুলে সংলগ্ন হয় না, গৃহীত হয় না এবং আবদ্ধ হয় না; স্বীয় লাভে যেমনি আনন্দিত ও সন্তুষ্ট হয়, তেমনি অপরের লাভেও আনন্দিত ও সন্তুষ্ট হয়।”

‘ভিক্ষুগণ, তোমরা তা কী মনে কর, কিরূপ ভিক্ষুর ধর্মদেশনা অপরিশুদ্ধ এবং কিরূপ ভিক্ষুর ধর্মদেশনা পরিশুদ্ধ হয়?’ ‘ভন্তে, ধর্ম ভগবানমূলক, ভগবান অবলম্বন, ভগবান প্রতিশরণ। এই ভাষিত বিষয়ের অর্থ ভগবানের মুখেই প্রতিভাত হোক, এটিই উত্তম হবে। ভগবানের নিকট শুনে ভিক্ষুগণ তা ধারণ করবেন।’ ‘ভিক্ষুগণ, তা হলে তোমরা শোন, উত্তমরূপে মনোনিবেশ কর, আমি ভাষণ করছি।’ ‘হ্যাঁ ভন্তে’ বলে সেই ভিক্ষুগণ ভগবানের কথায় সম্মতি দিলেন। ভগবান এরূপ বললেন :

“হে ভিক্ষুগণ, কোনো কোনো ভিক্ষু এরূপ চিত্তে অপরকে ধর্মদেশনা প্রদান করে, ‘আহা, লোকেরা আমার ধর্মদেশনা শ্রবণ করুক; ধর্মদেশনা শুনে (আমার প্রতি) প্রসন্ন হোক এবং প্রসন্ন হয়ে দানীয় সামগ্রী দিয়ে প্রসন্নভাব প্রকাশ করুক।’ ভিক্ষুগণ, এরূপে দেশনাকারী ভিক্ষুর দেশিত ধর্মদেশনা অপরিশুদ্ধ হয়।”

“ভিক্ষুগণ, কোনো কোনো ভিক্ষু এরূপ চিত্তে অপরকে ধর্মদেশনা প্রদান করে, ‘ভগবানের ধর্ম সুব্যাখ্যাত, সন্দৃষ্টিক (স্বয়ং দর্শনীয়), এসে দেখার যোগ্য, কালাকালহীন, নৈর্বাণিক এবং বিজ্ঞগণ কর্তৃক জ্ঞাতব্য। আহা, লোকেরা আমার ধর্মদেশনা শ্রবণ করুক, শুনে ধর্ম সম্বন্ধে জ্ঞাত হোক এবং ধর্ম জ্ঞাত হয়ে তা উত্তমরূপে প্রতিপালন করুক।’ এরূপে ধর্মের সৎগুণতার প্রত্যয়ে অপরকে ধর্মদেশনা করে এবং করুণা, দয়া ও অনুকম্পাবশত অপরকে ধর্মদেশনা প্রদান করে। ভিক্ষুগণ, ভিক্ষুর এরূপে দেশিত ধর্মদেশনা পরিশুদ্ধ হয়।”

“ভিক্ষুগণ, কাশ্যপও এরূপ চিত্তসম্পন্ন হয়ে অপরকে ধর্মদেশনা প্রদান করে, ‘ভগবানের ধর্ম সুব্যাখ্যাত, সন্দৃষ্টিক (স্বয়ং দর্শনীয়), এসে দেখার যোগ্য, কালাকালহীন, নৈর্বাণিক এবং বিজ্ঞগণ কর্তৃক জ্ঞাতব্য। আহা, লোকেরা আমার ধর্মদেশনা শ্রবণ করুক, শুনে ধর্ম সম্বন্ধে জ্ঞাত হোক এবং ধর্ম জ্ঞাত হয়ে তা উত্তমরূপে প্রতিপালন করুক।’ সে এরূপে ধর্মের সৎগুণতার প্রত্যয়ে অপরকে ধর্মদেশনা করে এবং করুণা, দয়া ও অনুকম্পাবশত অপরকে ধর্মদেশনা প্রদান করে। ভিক্ষুগণ, কাশ্যপকে অথবা কাশ্যপের ন্যায় ব্যক্তিকে আদর্শ করে আমি তোমাদের উপদেশ প্রদান করব। সেই উপদেশে উপদিষ্ট হয়ে তোমাদের উত্তমরূপে (ধর্ম) প্রতিপালন করা উচিত।” তৃতীয় সূত্র।

৪. কুলোপক সূত্র
১৪৭. একসময় ভগবান শ্রাবস্তীতে অবস্থান করছিলেন... ‘হে ভিক্ষুগণ, তোমরা তা কী মনে কর, কিরূপ ভিক্ষু কুলোপগত (যে ভিক্ষু গৃহস্থ পরিবারে প্রায়শ যাতায়াত করে) হবার উপযুক্ত এবং কিরূপ ভিক্ষু কুলোপগত হবার অনুপযুক্ত?’ ভন্তে, ধর্ম ভগবানমূলক, ভগবান... ভগবান এরূপ বললেন :

“হে ভিক্ষুগণ, কোনো কোনো ভিক্ষু এরূপ চিত্তসম্পন্ন হয়ে লোকগৃহে উপস্থিত হয় : ‘গৃহীগণ আমাকে দান করুক, দানে বঞ্চিত না করুক; আমাকে বেশিই দান করুক, অল্প নয়; উত্তম বস্তু দান করুক, নিকৃষ্ট বা হীনবস্তু নয়; শীঘ্রই দান করুক, বিলম্বে নয়; গৌরবের সাথে দান করুক, অগৌরবের সাথে নয়।’ এরূপ চিত্তসম্পন্ন হয়ে সেই ভিক্ষু লোকগৃহে উপস্থিত হয়ে যদি গৃহীরা দান না দেয়, তাহলে সে ভিক্ষু অসন্তুষ্ট হয়। সে কারণে দুঃখ-দৌর্মনস্য অনুভব করে। যদি তাকে বেশি না দিয়ে অল্পদান দেয়... উত্তম বস্তু না দিয়ে হীনবস্তু দান দেয়... শীঘ্রই না দিয়ে বিলম্বে দেয়, তাহলে সে ভিক্ষু অসন্তুষ্ট হয়। সে কারণে দুঃখ-দৌর্মনস্য অনুভব করে। গৌরবের সাথে দান না দিয়ে অগৌরবে দেয়, তাহলে সে ভিক্ষু অসন্তুষ্ট হয়। সে কারণে দুঃখ-দৌর্মনস্য অনুভব করে। ভিক্ষুগণ, এরূপ ভিক্ষু লোকগৃহে উপস্থিত হওয়ার অনুপযুক্ত।”

“ভিক্ষুগণ, কোনো ভিক্ষু এরূপ চিত্তসম্পন্ন হয়ে লোকগৃহে উপস্থিত হয়-পরের গৃহে কতই বা লাভ হয়? তাই সে কখনও ভাবে না, গৃহীরা ‘আমাকে দান করুক, দানে বঞ্চিত না করুক; আমাকে বেশিই দান করুক, অল্প নয়; উত্তমবস্তু দান করুক, হীনবস্তু নয়; শীঘ্রই দান করুক, দেরিতে নয়; গৌরবের সাথে দান করুক, অগৌরবে নয়।’ এরূপ চিত্তসম্পন্ন সেই ভিক্ষু লোকগৃহে উপস্থিত হয়ে যদি গৃহীরা তাঁকে দান না দেয়, তাহলে সে অসন্তুষ্ট হয় না। সে কারণে দুঃখ-দৌর্মনস্যও অনুভব করে না। যদি উত্তম বস্তু দান না দিয়ে হীনবস্তু দান দেয়া হয়, তাহলে সে অসন্তুষ্ট হয় না। সে কারণে দুঃখ-দৌর্মনস্যও অনুভব করে না। শীঘ্রই দান না দিয়ে বিলম্বে দেয়, তাহলে সে অসন্তুষ্ট হয় না। সে কারণে দুঃখ-দৌর্মনস্যও অনুভব করে না। গৌরবের সাথে দান না দিয়ে অগৌরবে দেয়, তাহলে সে অসন্তুষ্ট হয় না। সে কারণে দুঃখ-দৌর্মনস্যও অনুভব করে না। ভিক্ষুগণ, এরূপ ভিক্ষু লোকগৃহে উপস্থিত হওয়ার উপযুক্ত।”

“ভিক্ষুগণ, কাশ্যপও এরূপ চিত্তসম্পন্ন হয়ে লোকগৃহে উপস্থিত হয়-পরের গৃহে কতই বা লাভ হয়? তাই সে কখনও ভাবে না, গৃহীগণ ‘আমাকে দান করুক, দানে বঞ্চিত না করুক; আমাকে বেশি দান করুক, অল্প নয়; উত্তমবস্তু দান করুক, হীনবস্তু নয়; শীঘ্রই দান করুক, দেরিতে নয়; গৌরবের সাথে দান করুক, অগৌরবে নয়।’ ভিক্ষুগণ, কাশ্যপ এরূপ চিত্তসম্পন্ন হয়ে লোকগৃহে উপস্থিত হয়ে যদি গৃহীরা তাঁকে দান না দেয়, তাহলে কাশ্যপ অসন্তুষ্ট হয় না। সে কারণে সে দুঃখ-দৌর্মনস্যও অনুভব করে না। উত্তম বস্তু না দিয়ে যদি হীনবস্তু দান দেয়, তাহলে কাশ্যপ অসন্তুষ্ট হয় না। সে কারণে দুঃখ-দৌর্মনস্যও অনুভব করে না। শীঘ্রই দান না দিয়ে বিলম্বে দেয়, তাহলে কাশ্যপ অসন্তুষ্ট হয় না। সে কারণে দুঃখ-দৌর্মনস্যও অনুভব করে না। গৌরবের সাথে দান না দিয়ে অগৌরবে দেয়, তাহলে কাশ্যপ অসন্তুষ্ট হয় না। সে কারণে সে দুঃখ-দৌর্মনস্যও অনুভব করে না। ভিক্ষুগণ, কাশ্যপকে অথবা কাশ্যপের ন্যায় ব্যক্তিকে আদর্শ করে দেখিয়ে আমি তোমাদেরকে উপদেশ প্রদান করব, সে উপদেশে উপদিষ্ট হয়ে তোমাদের উত্তমরূপে (ধর্ম) প্রতিপালন করা উচিত।” চতুর্থ সূত্র।

৫. জীর্ণ সূত্র
১৪৮. আমি এরূপ শুনেছি... রাজগৃহে বেণুবনে। তখন আয়ুষ্মান মহাকাশ্যপ ভগবানের নিকট উপস্থিত হলেন। উপস্থিত হয়ে ভগবানকে শ্রদ্ধাভিবাদন জানিয়ে একপাশে উপবেশন করলেন। একপাশে উপবিষ্ট আয়ুষ্মান মহাকাশ্যপকে ভগবান এরূপ বললেন, ‘হে কাশ্যপ, তুমি এখন জরাজীর্ণ বৃদ্ধ, আমার কর্তৃক ব্যবহৃত ও পরিত্যাক্ত এই পাংশুকুল, শণবস্ত্র (মোটাবস্ত্র) তোমার পক্ষে ভারী। কাশ্যপ, তুমি গৃহপতি কর্তৃক প্রদত্ত চীবরাদি পরিধান কর, নিমন্ত্রণের ভোজন গ্রহণ কর এবং আমার নিকট অবস্থান কর।’

‘ভন্তে, আমি দীর্ঘকাল আরণ্যিক এবং অরণ্যবাসের প্রশংসাকারী, পিণ্ডপাতিক এবং ভিক্ষাজীবীর প্রশংসাকারী, পাংশুকুলব্রতধারী এবং পাংশুকুলব্রতধারীর প্রশংসাকারী, ত্রিচীবরিক এবং ত্রিচীবরধারীর প্রশংসাকারী, অল্পেচ্ছু এবং অল্পেচ্ছুতার প্রশংসাকারী, যথালাভে সন্তুষ্ট এবং যথালাভে সন্তুষ্টতার প্রশংসাকারী, নির্জনচারী এবং নির্জনচারীর প্রশংসাকারী, অসংশ্লিষ্ট এবং অসংশ্লিষ্টতার প্রশংসাকারী, আরব্ধবীর্য এবং আরব্ধবীর্যের প্রশংসাকারী।’

‘হে কাশ্যপ, কয়টি কারণ চিন্তা করে তুমি দীর্ঘকাল আরণ্যিক এবং অরণ্যবাসের প্রশংসাকারী, পিণ্ডপাতিক এবং... পাংশুকুলব্রতধারী এবং... ত্রিচীবরিক এবং... অল্পেচ্ছু এবং... যথালাভে সন্তুষ্ট এবং... নির্জনচারী এবং... অসংশ্লিষ্ট এবং... আরব্ধবীর্য এবং আরব্ধবীর্যের প্রশংসাকারী?’

‘ভন্তে, আমি দুটি কারণ চিন্তা করে দীর্ঘকাল আরণ্যিক এবং অরণ্যবাসের প্রশংসাকারী, পিণ্ডপাতিক এবং... পাংশুকুলব্রতধারী এবং... ত্রিচীবরিক এবং... অল্পেচ্ছু এবং... যথালাভে সন্তুষ্ট এবং... নির্জনচারী এবং... অসংশ্লিষ্ট এবং... আরব্ধবীর্য এবং আরব্ধবীর্যের প্রশংসাকারী। দৃষ্টধর্মে (ইহজীবনে) নিজের সুখাবস্থান[81] চিন্তা করি এবং পরবর্তী জনতাকে অনুকম্পা করি, ‘তারা যেন এই আদর্শ অনুসরণ করতে পারে।’ ‘যাঁরা বুদ্ধানুবুদ্ধের শ্রাবক তাঁরা দীর্ঘকাল আরণ্যিক ছিলেন এবং অরণ্যবাসের প্রশংসাকারী ছিলেন, পিণ্ডপাতিক ছিলেন এবং... পাংশুকুলব্রতধারী ছিলেন এবং.. ত্রিচীবরিক ছিলেন এবং.. অল্পেচ্ছু ছিলেন... যথালাভে সন্তুষ্ট ছিলেন এবং... নির্জনচারী ছিলেন এবং... অসংশ্লিষ্ট ছিলেন এবং... তাঁরা আরব্ধবীর্য ছিলেন এবং আরব্ধবীর্যের প্রশংসাকারী ছিলেন।’ তারা (পরবর্তী জনতা) এই আদর্শ অনুসরণ করবেন, তা তাঁদের জন্য দীর্ঘকাল হিতাবহ ও সুখাবহ হবে।

‘ভান্তে, আমি এই দুটি কারণ উপলব্ধি করে দীর্ঘকাল আরণ্যিক এবং অরণ্যবাসের প্রশংসাকারী, পিণ্ডপাতিক এবং... পাংশুকুলব্রতধারী এবং.. ত্রিচীবরিক এবং... অল্পেচ্ছু এবং... যথালাভে সন্তুষ্ট এবং... নির্জনচারী এবং... অসংশ্লিষ্ট এবং... আরব্ধবীর্য এবং আরব্ধবীর্যের প্রশংসাকারী।’

‘কাশ্যপ, সাধু! সাধু! সাধু। কাশ্যপ, তুমি বহুজনের হিতের জন্য, বহুজনের সুখের জন্য, লোকানুকম্পায় এবং দেব-মনুষ্যগণের অর্থের জন্য, হিতের জন্য ও সুখের জন্য প্রতিপন্ন হয়েছ। কাশ্যপ, তদ্ধেতু তুমি আমার ব্যবহৃত পরিত্যক্ত পাংশুকুল মোটাবস্ত্র ধারণ কর, পিণ্ডচারী বা ভিক্ষাজীবী হও এবং অরণ্যচারী হয়ে অবস্থান কর।’ পঞ্চম সূত্র।

৬. উপদেশ সূত্র
১৪৯. একসময় ভগবান রাজগৃহের বেণুবনে অবস্থান করছিলেন। তখন আয়ুষ্মান মহাকাশ্যপ ভগবানের নিকট উপস্থিত হলেন। উপস্থিত হয়ে ভগবানকে শ্রদ্ধাভিবাদন জানিয়ে একপাশে বসলেন। একপাশে উপবিষ্ট আয়ুষ্মান মহাকাশ্যপকে ভগবান এরূপ বললেন, ‘হে কাশ্যপ, তুমি ভিক্ষুদেরকে উপদেশ দাও, তাঁদেরকে ধর্মকথা শোনাও। কাশ্যপ, আমি ভিক্ষুদেরকে উপদেশ দিই অথবা তুমি দাও, আমি তাদেরকে ধর্মকথা শোনাই অথবা তুমি শোনাও।’

“ভন্তে, ভিক্ষুরা এখন দুর্দম্য, দুর্দম্যকরণ ধর্মগুলোতে সমন্বিত, অসহনশীল, অনুশাসন সাদরে গ্রহণ করে না। ভন্তে, আমি এখানে আনন্দের শিষ্য (বা আদেশ পালনকারী) ভণ্ড নামক ভিক্ষু ও অনুরুদ্ধের শিষ্য (সদ্ধিবিহারিং) অভিজিক নামক ভিক্ষুকে শ্রুত বিষয় নিয়ে পরস্পরকে এরকম বাক্যলাপ প্রতিযোগিতা করতে দেখেছি, ‘এসো ভিক্ষু, আমাদের মধ্যে কে বেশি বলতে পারে, কে বেশি সুন্দরতর করে বলতে পারে এবং কে বেশি দীর্ঘক্ষণ ধরে বলতে পারে।’”

অতঃপর ভগবান জনৈক ভিক্ষুকে ডেকে বললেন, “হে ভিক্ষু, তুমি যাও, আমার কথায় আনন্দের শিষ্য ভণ্ড ভিক্ষু এবং অনুরুদ্ধের শিষ্য অভিজিক ভিক্ষুকে এই বলে আহ্বান কর, ‘হে বন্ধুগণ, ভগবান আপনাদেরকে ডাকছেন।’” ‘হ্যাঁ ভন্তে’ বলে সে ভিক্ষু ভগবানের কথায় প্রতিশ্রুতি দিয়ে সেই ভিক্ষুদ্বয়ের কাছে উপস্থিত হয়ে এরূপ বললেন, ‘বন্ধুগণ, আপনাদেরকে শাস্তা আহ্বান করছেন।’

‘হ্যাঁ বন্ধু’ বলে সেই ভিক্ষুদ্বয় ভিক্ষুর কথায় সম্মতি দিয়ে ভগবানের কাছে উপস্থিত হলেন। উপস্থিত হয়ে ভগবানকে শ্রদ্ধাভিবাদন করে একপাশে উপবেশন করলেন। একপাশে উপবিষ্ট সে ভিক্ষুদ্বয়কে ভগবান এরূপ বললেন, “হে ভিক্ষুগণ, সত্যিই কি তোমরা শ্রুত বিষয়ে পরস্পরের মধ্যে এই রকম বাক্যলাপ প্রতিযোগিতা কর, ‘এসো ভিক্ষু, আমাদের মধ্যে কে বেশি বলতে পারে, কে বেশি সুন্দরতর করে বলতে পারে এবং কে বেশি দীর্ঘক্ষণ ধরে বলতে পারে?’” ভিক্ষুদ্বয় ‘হ্যাঁ ভন্তে, করি’ বলে স্বীকার করলেন। “হে ভিক্ষুগণ, তোমরা কি আমার নিকট এরূপ উপদেশ পেয়েছ যে, পরস্পরের মধ্যে শ্রুত বিষয় নিয়ে এরূপ বাক্যালাপে প্রতিযোগিতা কর, ‘এসো ভিক্ষু, আমাদের মধ্যে কে বেশি বলতে পারে, কে বেশি সুন্দরতর করে বলতে পারে এবং কে বেশি দীর্ঘক্ষণ ধরে বলতে পারে?’” ‘না ভন্তে, পাইনি।’ “ভিক্ষুগণ, যদি তোমরা আমার নিকট এরূপ উপদেশ না পেয়ে থাক, তাহলে হে নির্বোধদ্বয়, তোমরা কী কারণে, কী জেনে এবং কী দেখে করে এরূপ সুব্যাখ্যাত, ন্যায়সঙ্গত ধর্ম-বিনয়ে প্রবজিত হয়েও শ্রুত বিষয় নিয়ে পরস্পরের মধ্যে এরূপ বাক্যালাপে প্রতিযোগিতা কর, ‘এসো ভিক্ষু, আমাদের মধ্যে কে বেশি বলতে পারে, কে বেশি সুন্দরতর করে বলতে পারে এবং কে বেশি দীর্ঘক্ষণ ধরে বলতে পারে।’”

অতঃপর সে ভিক্ষুদ্বয় ভগবানের পাদমূলে মস্তক অবনমিত করে ভগবানকে এরূপ বললেন, “ভন্তে, আমাদের ভুলবশত, অজ্ঞানবশত, মূর্খতাবশত এবং অদক্ষতার দরুন অপরাধ হয়েছে। আমরা এমন সুব্যাখ্যাত ধর্ম-বিনয়ে প্রব্রজিত হয়েও শ্রুত বিষয় নিয়ে পরস্পরের মধ্যে এরূপ বাক্যালাপে প্রতিযোগিতা করেছি, ‘এসো ভিক্ষু, আমাদের মধ্যে কে বেশি বলতে পারে, কে বেশি সুন্দরতর করে বলতে পারে এবং কে বেশি দীর্ঘক্ষণ ধরে বলতে পারে।’ ভন্তে, ভগবান ভবিষ্যৎ সংযমের জন্য আমাদের অপরাধ ক্ষমা করুন।”

“হে ভিক্ষুগণ, নিঃসন্দেহে তোমাদের ভূলবশত, অজ্ঞানবশত মূর্খতাবশত এবং অদক্ষতা দরুন অপরাধ হয়েছে। আর সুব্যাখ্যাত ধর্ম-বিনয়ে প্রব্রজিত হয়েও শ্রুত বিষয় নিয়ে পরস্পরের মধ্যে এরূপ বাক্যালাপে প্রতিযোগিতা করেছ, ‘এসো ভিক্ষু, আমাদের মধ্যে কে বেশি বলতে পারে, কে বেশি সুন্দরতর করে বলতে পারে এবং কে বেশি দীর্ঘক্ষণ ধরে বলতে পারে।’ ভিক্ষুগণ, যেহেতু তোমরা অপরাধকে অপরাধ বলে দেখে যথাধর্ম প্রতিকার করছ, সেহেতু তোমাদের অপরাধ ক্ষমা করছি। ভিক্ষুগণ, যে ব্যক্তি অপরাধকে অপরাধরূপে মনে করে যথাধর্ম প্রতিকার করে এবং ভবিষ্যতে সংযত হয় তা আর্যবিনয়ে উন্নতি বলে গণ্য করা হয়।” ষষ্ঠ সূত্র।

৭. দ্বিতীয় উপদেশ সূত্র
১৫০. একসময় ভগবান রাজগৃহের বেণুবনে অবস্থান করছিলেন। তখন আয়ুষ্মান মহাকাশ্যপ ভগবানের নিকট উপস্থিত হলেন... একান্তে উপবিষ্ট আয়ুষ্মান মহাকাশ্যপকে ভগবান এরূপ বললেন, ‘হে কাশ্যপ, তুমি ভিক্ষুদেরকে উপদেশ দাও, তাঁদেরকে ধর্মকথা শোনাও। কাশ্যপ, আমি ভিক্ষুদেরকে উপদেশ দিই অথবা তুমি দাও, আমি ধর্মকথা শোনাই অথবা তুমি শোনাও।’

‘ভন্তে, ভিক্ষুরা এখন দুর্দম্য, দুর্দম্যকরণ ধর্মগুলোতে সমন্বিত, অসহনশীল, অনুশাসন সাদরে গ্রহণ করে না। ভন্তে, কুশল ধর্মের প্রতি যার শ্রদ্ধা নেই, লজ্জা নেই, ভয়, বীর্য এবং জ্ঞান বা প্রজ্ঞা নেই; তার দিবা-রাত্রি কুশল ধর্মের প্রতি শ্রদ্ধা পরিহানিই প্রত্যাশিত হয়, অভিবৃদ্ধি নয়।’

‘ভন্তে, কৃষ্ণপক্ষের চন্দ্র যেমন দিনরাত বর্ণে, মণ্ডলে, আভায়, আকার এবং পরিধিতে ক্ষয়প্রাপ্ত হতে থাকে; ঠিক তেমনি যার কোনো কুশল ধর্মের প্রতি শ্রদ্ধা নেই, লজ্জা[82] নেই, ভয় নেই, বীর্য নেই এবং জ্ঞান বা প্রজ্ঞা নেই; তার দিবা-রাত্রি কুশল ধর্মের প্রতি শ্রদ্ধা পরিহানিই প্রত্যাশিত হয়, অভিবৃদ্ধি নয়।’

“ভন্তে, ‘অশ্রদ্ধাবান পুরুষপুদ্গল’ (সদ্ধর্মে) এটি পরিহানি; (পাপে) ‘অহ্রী বা নির্লজ্জ পুরুষপুদ্গল’ এটি পরিহানি; (পাপে) ‘ভয়হীন পুরুষপুদ্গল’ এটি পরিহানি; ‘হীনবীর্য বা অলস পুরুষপুদ্গল’ এটি পরিহানি; ‘দুষ্প্রাজ্ঞ পুরুষপুদ্গল’ এটি পরিহানি; ‘ক্রোধপরায়ণ পুরুষপুদ্গল’ এটি পরিহানি; ‘বিদ্বেষী পুরুষপুদ্গল’ এটি পরিহানি; ‘উপদেশ প্রদানকারী ভিক্ষুগণ নেই’ এটি পরিহানি।”

‘ভন্তে, যার কুশল ধর্মের প্রতি শ্রদ্ধা, লজ্জা, ভয়, বীর্য এবং জ্ঞান বা প্রজ্ঞা আছে; তাঁর দিবা-রাত্রি কুশল ধর্মের প্রতি শ্রদ্ধা অভিবৃদ্ধিই প্রত্যাশিত, পরিহানি নয়।’

‘ভন্তে, শুক্লপক্ষের চন্দ্র যেমন দিনরাত বর্ণে, মণ্ডলে, আভায়, আকার এবং পরিধিতে বৃদ্ধিপ্রাপ্ত হতে থাকে; ঠিক তেমনি যার কুশল ধর্মের প্রতি শ্রদ্ধা আছে, লজ্জা আছে, ভয় আছে, বীর্য আছে এবং জ্ঞান বা প্রজ্ঞা আছে; তাঁর দিবা-রাত্রি কুশল ধর্মের প্রতি শ্রদ্ধা অভিবৃদ্ধিই প্রত্যাশিত, পরিহানি নয়।’

“ভন্তে, ‘শ্রদ্ধাবান পুরুষপুদ্গল’ (সদ্ধর্মের) এটি অপরিহানি (বা অভিবৃদ্ধি); (পাপে) ‘লজ্জশীল পুরুষপুদ্গল’ এটি অপরিহানি; (পাপে) ‘ভয়শীল পুরুষপুদ্গল’ এটি অপরিহানি; ‘আরব্ধবীর্য বা নিরলস পুরুষপুদ্গল’ এটি অপরিহানি; ‘প্রজ্ঞাবান পুরুষপুদ্গল’ এটি অপরিহানি; ‘ক্রোধহীন পুরুষপুদ্গল’ এটি অপরিহানি; ‘দ্বেষহীন পুরুষপুদ্গল’ এটি অপরিহানি; ‘উপদেশ প্রদানকারী ভিক্ষুগণ আছেন’ এটি অপরিহানি।”

‘কাশ্যপ, সাধু! সাধু! যার কোনো কুশল ধর্মের প্রতি শ্রদ্ধা নেই, লজ্জা নেই, ভয় নেই, বীর্য নেই এবং জ্ঞান বা প্রজ্ঞা নেই; তার দিবা-রাত্রি কুশল ধর্মের প্রতি শ্রদ্ধা পরিহানিই প্রত্যাশিত হয়, অভিবৃদ্ধি নয়।’

‘কাশ্যপ, কৃষ্ণপক্ষের চন্দ্র যেমন দিনরাত বর্ণে, মণ্ডলে, আভায়, আকার এবং পরিধিতে ক্ষয়প্রাপ্ত হতে থাকে, ঠিক তেমনি যার কোনো কুশল ধর্মের প্রতি শ্রদ্ধা নেই, লজ্জা নেই, ভয় নেই, বীর্য নেই এবং জ্ঞান বা প্রজ্ঞা নেই; তার দিবা-রাত্রি কুশল ধর্মের প্রতি শ্রদ্ধা পরিহানিই প্রত্যাশিত হয়, অভিবৃদ্ধি নয়। কাশ্যপ, ‘অশ্রদ্ধাবান পুরুষপুদ্গল’ (সদ্ধর্মে) এটি পরিহানি; (পাপে) ‘অহ্রী বা নির্লজ্জ পুরুষপুদ্গল’ এটি পরিহানি; (পাপে) ‘ভয়হীন পুরুষপুদ্গল’ এটি পরিহানি; ‘হীনবীর্য বা অলস পুরুষপুদ্গল’ এটি পরিহানি; ‘দুষ্প্রাজ্ঞ পুরুষপুদ্গল’ এটি পরিহানি; ‘ক্রোধপরায়ণ পুরুষপুদ্গল’ এটি পরিহানি; ‘বিদ্বেষী পুরুষপুদ্গল’ এটি পরিহানি; ‘উপদেশ প্রদানকারী ভিক্ষুগণ নেই’ এটি পরিহানি।”

‘কাশ্যপ, যার কুশল ধর্মের প্রতি শ্রদ্ধা আছে, লজ্জা আছে, ভয় আছে, বীর্য আছে, এবং জ্ঞান বা প্রজ্ঞা আছে; তার দিবা-রাত্রি কুশল ধর্মের প্রতি শ্রদ্ধা অভিবৃদ্ধিই প্রত্যাশিত হয়, পরিহানি নয়।’

‘কাশ্যপ, শুক্লপক্ষের চন্দ্র যেমন দিনরাত বর্ণে, মণ্ডলে, আভায়, আকার এবং পরিধিতে বৃদ্ধিপ্রাপ্ত হতে থাকে; ঠিক তেমনি যার কুশল ধর্মের প্রতি শ্রদ্ধা আছে, লজ্জা আছে, ভয় আছে, বীর্য আছে এবং জ্ঞান বা প্রজ্ঞা আছে; তার দিবা-রাত্রি কুশল ধর্মের প্রতি শ্রদ্ধা অভিবৃদ্ধিই প্রত্যাশিত হয়, পরিহানি নয়।’

“কাশ্যপ, ‘শ্রদ্ধাবান পুরুষপুদ্গল’ (সদ্ধর্মের) এটি অপরিহানি (বা অভিবৃদ্ধি); (পাপে) ‘লজ্জশীল পুরুষপুদ্গল’ এটি অপরিহানি; (পাপে) ‘ভয়শীল পুরুষপুদ্গল’ এটি অপরিহানি; ‘আরব্ধবীর্য বা নিরলস পুরুষপুদ্গল’ এটি অপরিহানি; ‘প্রজ্ঞাবান পুরুষপুদ্গল’ এটি অপরিহানি; ‘ক্রোধহীন পুরুষপুদ্গল’ এটি অপরিহানি; ‘দ্বেষহীন পুরুষপুদ্গল’ এটি অপরিহানি; ‘উপদেশ প্রদানকারী ভিক্ষুগণ আছেন’ এটি অপরিহানি।” সপ্তম সূত্র।

৮. তৃতীয় উপদেশ সূত্র
১৫১. একসময় ভগবান রাজগৃহের কলন্দকনিবাপে অবস্থান করছিলেন। তখন আয়ুষ্মান মহাকাশ্যপ ভগবানের নিকট উপস্থিত হলেন। উপস্থিত হয়ে ভগবানকে শ্রদ্ধাভিবাদন জানিয়ে একপাশে বসলেন। একপাশে উপবিষ্ট আয়ুষ্মান মহাকাশ্যপকে ভগবান এরূপ বললেন, ‘হে কাশ্যপ, তুমি ভিক্ষুদেরকে উপদেশ দাও, তাদেরকে ধর্মকথা শোনাও। কাশ্যপ, আমি ভিক্ষুদেরকে উপদেশ দিই অথবা তুমি দাও, আমি ধর্মকথা শোনাই অথবা তুমি শোনাও।’

‘ভন্তে, ভিক্ষুরা এখন দুর্দম্য, দুর্দম্যকরণ ধর্মগুলোতে সমন্বিত, অসহনশীল, অনুশাসন সাদরে গ্রহণ করে না।’

‘হে কাশ্যপ, তাই তো পূর্বে স্থবির ভিক্ষুগণ ছিল আরণ্যিক এবং অরণ্যবিহারীর প্রশংসাকারী, পিণ্ডপাতিক (ভিক্ষাজীবী) এবং পিণ্ডপাতিকের প্রশংসাকারী, পাংশুকুলব্রতধারী এবং পাংশুকুলব্রতধারীর প্রশংসাকারী, ত্রিচীবরিক এবং ত্রিচীবরধারীর প্রশংসাকারী, অল্পেচ্ছু এবং অল্পেচ্ছুর প্রশংসাকারী, যথালাভে সন্তুষ্ট এবং যথালাভে সন্তুষ্টতার প্রশংসাকারী, নির্জনচারী এবং নির্জনাচারীর প্রশংসাকারী, অসংশ্লিষ্ট এবং অসংশ্লিষ্টতার প্রশংসাকারী, আরব্ধবীর্য এবং আরব্ধবীর্যের প্রশংসাকারী।’

“সেখানে যে ভিক্ষু আরণ্যিক হয় এবং অরণ্যবিহারীর প্রশংসাকারী হয়, পিণ্ডপাতিক হয় এবং পিণ্ডপাতিকের প্রশংসাকারী হয়, পাংশুকুলব্রতধারী হয় এবং পাংশুকুলব্রতধারীর প্রশংসাকারী হয়, ত্রিচীবরিক হয় এবং ত্রিচীবরধারীর প্রশংসাকারী হয়, অল্পেচ্ছু হয় এবং অল্পেচ্ছুর প্রশংসাকারী হয়, যথালাভে সন্তুষ্ট হয় এবং সন্তুষ্টতার প্রশংসাকারী হয়, নির্জনচারী হয় এবং নির্জনাচারীর প্রশংসাকারী হয়, অসংশ্লিষ্ট হয় এবং অসংশ্লিষ্টতার প্রশংসাকারী হয়, আরব্ধবীর্য হয় এবং আরব্ধবীর্যের প্রশংসাকারী হয়, স্থবির ভিক্ষুগণ তাকে আসন গ্রহণের জন্য ডাকে, ‘এসো ভিক্ষু, এই ভিক্ষুর নাম কী? এই ভিক্ষু অত্যন্ত বিনয়ী এবং শিক্ষাকামী; এসো ভিক্ষু এই আসনে উপবেশন করুন।’”

“কাশ্যপ, তথায় নবীন ভিক্ষুদের এরূপ চিন্তা উৎপন্ন হয় : ‘যে ভিক্ষু আরণ্যিক হয় এবং অরণ্যবাসীর প্রশংসাকারী হয়, পিণ্ডপাতিক এবং পিণ্ডপাতিকের প্রশংসাকারী হয়, পাংশুকুলব্রতধারী হয় এবং পাংশুকুলব্রতধারীর প্রশংসাকারী হয়, ত্রিচীবরিক হয় এবং ত্রিচীবরধারীর প্রশংসাকারী হয়, অল্পেচ্ছু হয় এবং অল্পেচ্ছুর প্রশংসাকারী হয়, যথালাভে সন্তুষ্ট হয় এবং সন্তুষ্টতার প্রশংসাকারী হয়, নির্জনচারী হয় এবং নির্জনাচারীর প্রশংসাকারী হয়, অসংশ্লিষ্ট হয় এবং অসংশ্লিষ্টতার প্রশংসাকারী হয়, আরব্ধবীর্য এবং আরব্ধবীর্যের প্রশংসাকারী হয়, স্থবির ভিক্ষুগণ তাকে আসন গ্রহণের জন্য ডাকে-এসো ভিক্ষু, এই ভিক্ষুর নাম কী? এই ভিক্ষু অত্যন্ত বিনয়ী এবং শিক্ষাকামী; এসো ভিক্ষু, এই আসনে উপবেশন করুন।’ ফলে তারাও সে আদর্শ অনুসরণ বা প্রতিপালন করে; তদ্ধেতু তাদের দীর্ঘকাল হিত, সুখ সাধিত হয়।”

‘হে কাশ্যপ, এখন স্থবির ভিক্ষুগণ আরণ্যিকই নয় এবং অরণ্যবাসীর প্রশংসাকারীও নয়, পিণ্ডপাতিক নয় এবং পিণ্ডপাতিকের প্রশংসাকারীও নয়, পাংশুকুলব্রতধারী নয় এবং পাংশুকুলব্রতধারী প্রশংসাকারীও নয়, ত্রিচীবরিক নয় এবং ত্রিচীবরধারীর প্রশংসাকারীও নয়, অল্পেচ্ছু নয় এবং অল্পেচ্ছুর প্রশংসাকারীও নয়, যথালাভে সন্তুষ্ট নয় এবং সন্তুষ্টতার প্রশংসাকারীও নয়, নির্জনচারী নয় এবং নির্জনাচারীর প্রশংসাকারীও নয়, অসংশ্লিষ্ট নয় এবং অসংশ্লিষ্টতার প্রশংসাকারীও নয় এবং আরব্ধবীর্য নয় ও আরব্ধবীর্যের প্রশংসাকারীও নয়।’

“বরঞ্চ সেখানে যে ভিক্ষু প্রসিদ্ধ, যশস্বী হয়ে চীবর, পিণ্ডপাত, শয়নাসন, ওষুধ-প্রত্যয় ও ভৈষজ্যাদি লাভী হয়, তাকে স্থবির ভিক্ষুগণ আসন গ্রহণের জন্য ডাকে, ‘এসো ভিক্ষু, এই ভিক্ষুর নাম কী, এই ভিক্ষু অত্যন্ত ভদ্র বা বিনয়ী এবং সব্রহ্মাচারীর প্রতি অনুরাগী; এসো ভিক্ষু, এই আসনে উপবেশন করুন।’”

“হে কাশ্যপ, তথায় নবীন ভিক্ষুদের এরূপ মনে হয় : ‘যে ভিক্ষু প্রসিদ্ধ, যশস্বী হয়ে চীবর, পিণ্ডপাত, শয়নাসন, ওষুধ-প্রত্যয় ও ভৈষজ্যাদি লাভী হয়, তাকে স্থবির ভিক্ষুগণ আসন গ্রহণে ডাকেন-এসো ভিক্ষু, এই ভিক্ষুর নাম কী, এই ভিক্ষু অত্যন্ত ভদ্র বা বিনয়ী এবং সব্রহ্মাচারীর প্রতি অনুরাগী; এসো ভিক্ষু, এই আসনে উপবেশন করুন।’ ফলে তারাও সে আদর্শ অনুসরণ বা প্রতিপালন করে। তদ্ধেতু তাদের দীর্ঘকাল অহিত ও দুঃখাবহ সাধিত হয়। কাশ্যপ, যাকে সম্যকভাবে বলতে গেলে এরূপ বলা যায়, ‘ব্রহ্মচারী ব্রহ্মচারোপদ্রব[83] (তথা ব্রহ্মচারীর উপদ্রব) অধিক আকাঙ্ক্ষা বা তৃষ্ণা (অভিপত্থনা) দ্বারা ও ব্রহ্মচারীর অধিক আকাঙ্ক্ষায় উপদ্রুত।’ কাশ্যপ, বর্তমান সময়েও তাকে সম্যকভাবে বলতে গেলে এরূপ বলা যায়, ‘ব্রহ্মচারী ব্রহ্মচারোপদ্রব অধিক আকাঙ্ক্ষা বা তৃষ্ণা (অভিপত্থনা) দ্বারা ও ব্রহ্মচারীর অধিক আকাঙ্ক্ষায় উপদ্রুত।’” অষ্টম সূত্র।

৯. ধ্যানাভিজ্ঞা সূত্র
১৫২. একসময় ভগবান শ্রাবস্তীতে অবস্থান করছিলেন... ‘হে ভিক্ষুগণ, আমি যতক্ষণ ইচ্ছা করি ততক্ষণ কাম ও অকুশল ধর্মগুলো হতে মুক্ত হয়ে সবিতর্ক, সবিচার ও নির্জনতাজনিত প্রীতিসুখ-সমন্বিত প্রথম ধ্যান লাভ করে অবস্থান করি। তেমনি কাশ্যপও যতক্ষণ ইচ্ছা করে ততক্ষণ কাম ও অকুশল ধর্মগুলো হতে মুক্ত হয়ে সবিতর্ক, সবিচার ও নির্জনতাজনিত প্রীতিসুখ-সমন্বিত প্রথম ধ্যান লাভ করে অবস্থান করে।’

‘ভিক্ষুগণ, আমি যতক্ষণ ইচ্ছা করি ততক্ষণ বিতর্ক ও বিচার উপশমে অধ্যাত্ম সুখ এবং একাগ্র চিত্তে বিতর্ক-বিচারহীন সমাধিজনিত প্রীতিসুখ-সমন্বিত দ্বিতীয় ধ্যান লাভ করে অবস্থান করি। তেমনি কাশ্যপও যতক্ষণ ইচ্ছা করে ততক্ষণ বিতর্ক ও বিচার উপশমে... দ্বিতীয় ধ্যান লাভ করে অবস্থান করে।’

‘ভিক্ষুগণ, আমি যতক্ষণ ইচ্ছা করি ততক্ষণ প্রীতির বিরাগে উপেক্ষক হয়ে অবস্থান করে স্মৃতিমান, সম্প্রজ্ঞানী হয়ে কায়িক সুখ অনুভব করি। যাকে আর্যগণ ‘উপেক্ষক, স্মৃতিমান ও সুখবিহারী’ বলে প্রকাশ করে, সেই তৃতীয় ধ্যান লাভ করে অবস্থান করি। তেমনি কাশ্যপও যতক্ষণ ইচ্ছা করে ততক্ষণ প্রীতির বিরাগে উপেক্ষক হয়ে অবস্থান করে স্মৃতিমান, সম্প্রজ্ঞানী হয়ে কায়িক সুখ অনুভব করে। যাকে আর্যগণ ‘উপেক্ষক, স্মৃতিমান ও সুখবিহারী’ বলে প্রকাশ করে, সেই তৃতীয় ধ্যান লাভ করে অবস্থান করে।’

‘ভিক্ষুগণ, আমি যতক্ষণ ইচ্ছা করি ততক্ষণ সুখ, দুঃখ পরিত্যাগ করে পূর্বের সৌমনস্য, দৌর্মনস্য ধ্বংস করে সুখ-দুঃখহীন ‘উপেক্ষা স্মৃতি পরিশুদ্ধি’ নামক চতুর্থ ধ্যান লাভ করে অবস্থান করি। তেমনি কাশ্যপও যতক্ষণ ইচ্ছা করে ততক্ষণ সুখ, দুঃখ পরিত্যাগ করে... চতুর্থ ধ্যান লাভ করে অবস্থান করে।’

‘ভিক্ষুগণ, আমি যতক্ষণ ইচ্ছা করি ততক্ষণ সমস্ত রূপসংজ্ঞা অতিক্রম করে, প্রতিসংজ্ঞা ধ্বংস করে, নানাসংজ্ঞা ও অনন্ত আকাশের প্রতি মনোযোগী হয়ে আকাশ-অনন্তায়তন ধ্যান লাভ করে অবস্থান করি। তেমনি কাশ্যপও যতক্ষণ ইচ্ছা করে ততক্ষণ সমস্ত রূপসংজ্ঞা অতিক্রম করে... আকাশ-অনন্তায়তন ধ্যান লাভ করে অবস্থান করে।’

‘ভিক্ষুগণ, আমি যতক্ষণ ইচ্ছা করি ততক্ষণ সমস্ত আকাশ-অনন্তায়তন অতিক্রমপূর্বক অনন্ত বিজ্ঞানকে (ধ্যানের বিষয় করে) বিজ্ঞান-অনন্তায়তন ধ্যান লাভ করে অবস্থান করি। তেমনি কাশ্যপও যতক্ষণ ইচ্ছা করে ততক্ষণ সমস্ত আকাশ-অনন্তায়তন অতিক্রমপূর্বক অনন্ত বিজ্ঞানকে (ধ্যানের বিষয় করে) বিজ্ঞান-অনন্তায়তন ধ্যান লাভ করে অবস্থান করে।’

‘ভিক্ষুগণ, আমি যতক্ষণ ইচ্ছা করি ততক্ষণ সমস্ত বিজ্ঞান-অনন্তায়তন অতিক্রম করে ‘কিছুই নেই’ (এরূপ ধারণাকে ধ্যানের বিষয় করে) আকিঞ্চনায়তন ধ্যান লাভ করে অবস্থান করি। তেমনি কাশ্যপও যতক্ষণ ইচ্ছা করে ততক্ষণ সমস্ত... আকিঞ্চনায়তন ধ্যান লাভ করে অবস্থান করে।’

‘ভিক্ষুগণ, আমি যতক্ষণ ইচ্ছা করি ততক্ষণ সমস্ত আকিঞ্চনায়তন অতিক্রমপূর্বক নৈবসংজ্ঞা-নাসংসজ্ঞায়তন ধ্যান লাভ করে অবস্থান করি। তেমনি কাশ্যপও যতক্ষণ ইচ্ছা করে ততক্ষণ... নৈবসংজ্ঞা-নাসংসজ্ঞায়তন ধ্যান লাভ করে অবস্থান করে।’

‘ভিক্ষুগণ, আমি যতক্ষণ ইচ্ছা করি ততক্ষণ নৈবসংজ্ঞা-নাসংজ্ঞায়তন অতিক্রমপূর্বক সংজ্ঞাবেদয়িত-নিরোধ-সমাপত্তি ধ্যান লাভ করে অবস্থান করি। তেমনি কাশ্যপও যতক্ষণ ইচ্ছা করে ততক্ষণ... সংজ্ঞাবেদয়িত-নিরোধ-সমাপত্তি ধ্যান লাভ করে অবস্থান করে।’

‘ভিক্ষুগণ, আমি যেরূপ ইচ্ছা বহু প্রকারের ঋদ্ধি অনুভব করি; যথা : এক হয়ে বহুসংখ্যক হই, বহু হয়ে পুনঃ একজন হই; আবির্ভাব হই, তিরোভাব (অন্তর্ধান) হই; দেয়াল, প্রাকার বা প্রাচীর এবং পর্বতে আকাশের ন্যায় অসংলগ্নভাবে গমন করি; মাটিতেও জলের ন্যায় ভাসি ও ডুবি, মাটির ন্যায় জলে অনার্দ্রভাবে গমন করি; পক্ষীর ন্যায় আকাশে পর্যাঙ্কাবদ্ধ (বীরাসন) হয়ে ভ্রমণ করি; এরূপ মহাঋদ্ধিসম্পন্ন ও মহানুভবসম্পন্ন চন্দ্র-সূর্যকে হস্ত দ্বারা স্পর্শ ও পরিমর্দন করি এবং যতদূর ব্রহ্মলোক রয়েছে ততদূর আপনকায়ে বশীভূত করি। তেমনি কাশ্যপও যেরূপ ইচ্ছা বহু প্রকারের ঋদ্ধি অনুভব করে... যতদূর ব্রহ্মলোক রয়েছে ততদূর আপনকায়ে বশীভূত করে।’

‘ভিক্ষুগণ, আমি যতদূর ইচ্ছা করি ততদূর অতিমানবীয় বিশুদ্ধ দিব্যকর্ণের মাধ্যমে দূরস্থ ও নিকটস্থ উভয় মানুষের শব্দ শুনি। তেমনি কাশ্যপও যতদূর ইচ্ছা করে ততদূর অতিমানবীয় দিব্যকর্ণের মাধ্যমে দূরস্থ ও নিকটস্থ উভয় মানুষের শব্দ শুনে।’

‘ভিক্ষুগণ, আমি যেই পর্যন্ত ইচ্ছা করি অপর সত্ত্বদের চিত্তকে স্বীয় চিত্ত দ্বারা যথার্থরূপে জানি; যেমন : সরাগ চিত্তকে সরাগ চিত্ত বলে যথার্থভাবে জানি, বীতরাগ চিত্তকে বীতরাগ চিত্ত বলে যথার্থরূপে জানি, সদ্বেষ চিত্তকে... বীতদ্বেষ চিত্তকে... সমোহ চিত্তকে... বীতমোহ চিত্তকে... সংক্ষিপ্ত চিত্তকে... বিক্ষিপ্ত চিত্তকে... মহদ্গত চিত্তকে... অমহদ্গত চিত্তকে... সউত্তর চিত্তকে... অনুত্তর চিত্তকে... সমাহিত চিত্তকে... অসমাহিত চিত্তকে... বিমুক্ত চিত্তকে... অবিমুক্ত চিত্তকে অবিমুক্ত চিত্ত বলে যথার্থভাবে জানি। তেমনি কাশ্যপও যেই পর্যন্ত ইচ্ছা করে অপর সত্ত্বদের চিত্তকে স্বীয় চিত্ত দ্বারা যথার্থরূপে জানে; যেমন : সরাগ চিত্তকে সরাগ চিত্ত বলে যথার্থভাবে জানে... অবিমুক্ত চিত্তকে অবিমুক্ত চিত্ত বলে যথার্থভাবে জানে।’

‘ভিক্ষুগণ, আমি যেই পর্যন্ত ইচ্ছা করি সেই পর্যন্ত বহুপ্রকার পূর্বানিবাস জ্ঞান অনুসরণ করি; যেমন : এক জন্ম, দুই জন্ম, তিন জন্ম, চার জন্ম, পাঁচ জন্ম, দশ জন্ম, বিশ জন্ম, ত্রিশ জন্ম, চল্লিশজন্ম, পঞ্চাশ জন্ম, শত জন্ম, হাজার জন্ম, লক্ষ জন্ম, অনেক সংবর্ত কল্পে, অনেক বিবর্ত কল্পে এবং অনেক সংবর্ত-বিবর্ত কল্পে, ‘অমুক সময়ে আমার এরূপ নাম, এরূপ গোত্র, এরূপ বর্ণ, এরূপ আহার এবং সুখ-দুঃখ অনুভব আর এরূপ আয়ু ছিল। তথা হতে চ্যুত হয়ে অমুক স্থানে উৎপন্ন হয়েছি। সেখানেও আমার এরূপ নাম, এরূপ গোত্র, এরূপ বর্ণ, এরূপ আহার এবং সুখ-দুঃখ অনুভব আর এরূপ আয়ু ছিল। তথা হতে চ্যুত হয়ে এখানে উৎপন্ন হয়েছি।’ এরূপে আকার ও বর্ণনাসহ অনেক প্রকার পূর্বনিবাসঅনুস্মরণ করি। তেমনি মহাকাশ্যপও যেই পর্যন্ত ইচ্ছা করে সেই পর্যন্ত বহুপ্রকার পূর্বানিবাস জ্ঞান অনুসরণ করে; যেমন : এক জন্ম... এরূপে আকার ও বর্ণনাসহ অনেক প্রকার পূর্বনিবাসঅনুস্মরণ করে।’

“ভিক্ষুগণ, আমি যেই পর্যন্ত ইচ্ছা করি সেই পর্যন্ত মনুষ্যাতীত বিশুদ্ধ দিব্যচক্ষু দ্বারা সত্ত্বগণকে চ্যুত হতে, উৎপন্ন হতে, হীন-উত্তম, সুবর্ণ-দুর্বর্ণ, সুগতি-দুর্গতিপ্রাপ্ত হতে দেখতে পাই। আর যথাকর্মভোগী সত্ত্বগণকে যথার্থরূপে জানি, ‘এই সত্ত্বগণ কায় দুশ্চরিত্রসম্পন্ন, বাক্‌ দুশ্চরিত্রসম্পন্ন, মন দুশ্চরিত্রসম্পন্ন, আর্যনিন্দুক, মিথ্যাদৃষ্টিক, মিথ্যাদৃষ্টিমূলক কর্ম সম্পাদনকারী। তারা কায়ভেদে মরণের পর অপায় দুর্গতি বিনিপাত নিরয়ে উৎপন্ন হয়েছে। এই সত্ত্বগণ কায় সুচরিতসম্পন্ন, বাক্‌ সুচরিতসম্পন্ন, মন সুচরিতসম্পন্ন, আর্যগণের অনিন্দুক, সম্যক দৃষ্টি, সম্যক দৃষ্টিমূলক কর্ম সম্পাদনকারী। তারা কায়ভেদে মরণের পর সুগতি স্বর্গলোকে উৎপন্ন হয়েছে।’ এভাবে মনুষ্যাতীত বিশুদ্ধ দিব্যচক্ষু দ্বারা সত্ত্বগণকে চ্যুত হতে, উৎপন্ন হতে; হীন-উত্তম, সুবর্ণ-দুর্বর্ণ, সুগতি-দুর্গতিপ্রাপ্ত হতে আমি দেখতে পাই এবং যথাকর্মভোগী সত্ত্বগণকে যথার্থরূপে জানি। তেমনি মহাকাশ্যপও যেই পর্যন্ত ইচ্ছা করে সেই পর্যন্ত মনুষ্যাতীত বিশুদ্ধ দিব্যচক্ষু দ্বারা দেখতে পায় সত্ত্বগণকে চ্যুত হতে... যথাকর্মভোগী সত্ত্বগণকে যথার্থরূপে জানে।”

‘হে ভিক্ষুগণ, আমি আসবগুলো ক্ষয়ে অনাসব চিত্তবিমুক্তি, প্রজ্ঞাবিমুক্তি এবং ইহজীবনে স্বয়ং অভিজ্ঞা প্রত্যক্ষ করে অবস্থান করি। ভিক্ষুগণ, কাশ্যপও আসবগুলো ক্ষয়ে অনাসব চিত্তবিমুক্তি, প্রজ্ঞাবিমুক্তি এবং ইহজীবনে স্বয়ং অভিজ্ঞা প্রত্যক্ষ করে অবস্থান করে।’ নবম সূত্র।

১০. আবাস সূত্র
১৫৩. আমি এরূপ শুনেছি। একসময় আয়ুষ্মান মহাকাশ্যপ শ্রাবস্তীর জেতবনে অনাপিণ্ডিকের নির্মিত বিহারে অবস্থান করছিলেন। তখন আয়ুষ্মান আনন্দ পূর্বাহ্ন সময়ে পরিধেয় বস্ত্র পরিধানপূর্বক পাত্র-চীবর গ্রহণ করে আয়ুষ্মান মহাকাশ্যপের নিকট উপস্থিত হলেন। উপস্থিত হয়ে তাঁকে এরূপ বললেন, ‘ভন্তে কাশ্যপ, চলুন আমরা জনৈক ভিক্ষুণীদের আবাসে যাই।’ ‘বন্ধু, আনন্দ, তুমি যাও, তুমি কৃত্যবহুল এবং করণীয়বহুল।’ দ্বিতীয়বারে আয়ুষ্মান আনন্দ, আয়ুষ্মান মহাকাশ্যপকে এরূপ বললেন, ‘ভন্তে কাশ্যপ, চলুন আমরা জনৈক ভিক্ষুণীদের আবাসে যাই।’ ‘বন্ধু আনন্দ, তুমি যাও, তুমি কৃত্যবহুল এবং করণীয়বহুল।’ তৃতীয়বারেও আয়ুষ্মান আনন্দ আয়ুষ্মান মহাকাশ্যপকে এরূপ বললেন, ‘ভন্তে কাশ্যপ, চলুন আমরা জনৈক ভিক্ষুণীদের আবাসে যাই।’

অতঃপর আয়ুষ্মান মহাকাশ্যপ পরিধেয় বস্ত্র পরিধান করে পাত্র-চীবর গ্রহণপূর্বক আনন্দের পশ্চাতে পশ্চাতে একটি ভিক্ষুণীদের আবাসে উপস্থিত হলেন। উপস্থিত হয়ে প্রজ্ঞাপ্ত আসনে উপবেশন করলেন। তখন বহুসংখ্যক ভিক্ষুণী আয়ুষ্মান মহাকাশ্যপের নিকট উপস্থিত হলেন। উপস্থিত হয়ে তাঁকে শ্রদ্ধাভিবাদন করে একপাশে বসলেন। একপাশে উপবিষ্টা ভিক্ষুণীদেরকে আয়ুষ্মান মহাকাশ্যপ ধর্মোপদেশ প্রদান করে, ধর্মাচরণের সুফল দেখিয়ে দিয়ে উৎসাহিত, অনুপ্রাণিত ও পরিতৃপ্ত করলেন। তিনি ভিক্ষুণীদেরকে সেভাবে উৎসাহিত, অনুপ্রাণিত ও পরিতৃপ্ত করিয়ে আসন ত্যাগ করে চলে গেলেন।

অতঃপর স্থূলতিষ্যা ভিক্ষুণী অসন্তুষ্টা হয়ে অসন্তোষ প্রকাশ করলেন, ‘কী করে ভদন্ত মহাকাশ্যপ বিজ্ঞমুনি আনন্দের সম্মুখে ধর্মদেশনা করা উচিত বলে মনে করেন? সূচীবণিক যেমন সূচিকারের কাছে সূচি বিক্রয় করা উচিত বলে মনে করে, ঠিক তেমনিভাবে ভদন্ত মহাকাশ্যপও বিজ্ঞমুনি আনন্দের সম্মুখে ধর্মদেশনা করা উচিত বলে মনে করলেন।’

আয়ুষ্মান মহাকাশ্যপ স্থূলতিষ্যা ভিক্ষুণীর কথা শুনলেন। তখন আয়ুষ্মান মহাকাশ্যপ আয়ুষ্মান আনন্দকে এরূপ বললেন, ‘বন্ধু আনন্দ, আমি সূচীবণিক এবং তুমি কি সূচীকার; অথবা আমি সূচীকার এবং তুমি কি সূচীবণিক?’ ‘ভন্তে কাশ্যপ, ক্ষমা করুন, ভিক্ষুণীটি মূর্খ।’ ‘বন্ধু আনন্দ, তুমি থামো, ভিক্ষুসংঘ যাতে তাকে বাড়তি অবকাশে অনুসন্ধান বা পরখ না করে।’

‘বন্ধু আনন্দ, তুমি তা কী মনে কর, এরূপে তুমি ভগবানের নিজের মুখে ভিক্ষুসংঘের নিকট আদর্শরূপে উপস্থাপিত, ‘হে ভিক্ষুগণ, আমি যতক্ষণ ইচ্ছা করি কাম ও অকুশল ধর্মগুলো হতে মুক্ত হয়ে সবিতর্ক, সবিচার ও নির্জনতাজনিত প্রীতিসুখ-সমন্বিত প্রথম ধ্যান লাভ করে অবস্থান করি। তেমনি আনন্দও যতক্ষণ ইচ্ছা করে কাম ও অকুশল ধর্মগুলো হতে মুক্ত হয়ে সবিতর্ক, সবিচার ও নির্জনতাজনিত প্রীতিসুখ-সমন্বিত প্রথম ধ্যান লাভ করে অবস্থান করে।’ ‘না ভন্তে।’

“বন্ধু আনন্দ, আমি ভগবানের নিজের মুখে ভিক্ষুসংঘের সম্মুখে উপস্থাপিত, ‘হে ভিক্ষুগণ, আমি যতক্ষণ ইচ্ছা করি কাম ও অকুশল ধর্মগুলো হতে মুক্ত হয়ে সবিতর্ক, সবিচার ও নির্জনতাজনিত প্রীতিসুখ-সমন্বিত প্রথম ধ্যান লাভ করে অবস্থান করি। তেমনি কাশ্যপও যতক্ষণ ইচ্ছা করে কাম ও অকুশল ধর্মগুলো হতে মুক্ত হয়ে সবিতর্ক, সবিচার ও নির্জনতাজনিত প্রীতিসুখ-সমন্বিত প্রথম ধ্যান লাভ করে অবস্থান করে।’...।” (নয় আনুপূর্বিক বিহারসমাপত্তি ও পঞ্চ অভিজ্ঞানও এরূপে বিস্তারিত জ্ঞাতব্য)।

“বন্ধু আনন্দ, তুমি তা কী মনে কর, এরূপে তুমি ভগবানের নিজের মুখে ভিক্ষুসংঘের নিকট আদর্শরূপে উপস্থাপিত, ‘হে ভিক্ষুগণ, আমি আসবগুলো ক্ষয়ে অনাসব চিত্তবিমুক্তি, প্রজ্ঞাবিমুক্তি এবং ইহজীবনে স্বয়ং অভিজ্ঞান প্রত্যক্ষ করে অবস্থান করি। ভিক্ষুগণ, আনন্দও আসবগুলো ক্ষয়ে অনাসব চিত্তবিমুক্তি, প্রজ্ঞাবিমুক্তি এবং ইহজীবনে স্বয়ং অভিজ্ঞান প্রত্যক্ষ করে অবস্থান করে।’” ‘না ভন্তে।’

“বন্ধু আনন্দ, আমি ভগবানের নিজের মুখে ভিক্ষুসংঘের সম্মুখে উপস্থাপিত, ‘হে ভিক্ষুগণ, আমি আসবগুলো ক্ষয়ে অনাসব চিত্তবিমুক্তি, প্রজ্ঞাবিমুক্তি এবং ইহজীবনে স্বয়ং অভিজ্ঞান প্রত্যক্ষ করে অবস্থান করি। ভিক্ষুগণ, কাশ্যপও আসবগুলো ক্ষয়ে অনাসব চিত্তবিমুক্তি, প্রজ্ঞাবিমুক্তি এবং ইহজীবনে স্বয়ং অভিজ্ঞান প্রত্যক্ষ করে অবস্থান করে।’”

‘বন্ধু, যে আমার ছয় অভিজ্ঞাকে ঢেকে রাখে রাখতে চায়, সে যেন সাত হাত অথবা সাড়ে সাত হাত উচ্চ হাতিকে তালপাতায় ঢেকে রাখতে চায়।’

পরে স্থূলতিষ্যা ভিক্ষুণী ব্রহ্মচর্য-জীবন ত্যাগ করে। দশম সূত্র।

১১. চীবর সূত্র
১৫৪. একসময় আয়ুষ্মান মহাকাশ্যপ রাজগৃহের বেণুবনে কলন্দকনিবাপে অবস্থান করছিলেন। তখন আয়ুষ্মান আনন্দ মহান ভিক্ষুসংঘের সাথে দক্ষিণগিরিতে পর্যটন করছিলেন।

সে-সময় আয়ুষ্মান আনন্দের সেই ত্রিশজন সমভিব্যহারী ভিক্ষু বয়সে প্রায়ই নবীন, সহসা তারা প্রব্রজ্যা ত্যাগ করে গৃহীজীবনে ফিরে যায়। অনন্তর আয়ুষ্মান আনন্দ ইচ্ছানুরূপ দক্ষিণগিরিতে ঘুরে রাজগৃহের বেণুবনে কলন্দকনিবাপে এসে আয়ুষ্মান মহাকাশ্যপের নিকট উপস্থিত হলেন। উপস্থিত হয়ে তাঁকে শ্রদ্ধাভিবাদন করে একপাশে উপবেশন করলেন। একপাশে উপবিষ্ট আয়ুষ্মান আনন্দকে মহাকাশ্যপ এরূপ বললেন, ‘বন্ধু আনন্দ, কয়টি কারণবশে ভগবান কর্তৃক গৃহস্থের ঘরে ত্রয়ী ভোজন বা তিনজন ভোজনের নিয়ম প্রবর্তন করা হয়েছে?’

‘ভন্তে কাশ্যপ, তিনটি কারণবশে ভগবান কর্তৃক গৃহস্থের ঘরে ভিক্ষুদের জন্য ত্রয়ী ভোজনের নিয়ম প্রবর্তন করা হয়েছে। যথা : ১. দুঃশীল ব্যক্তিদের নিগ্রহ করে অমায়িক ভিক্ষুদের সুখে অবস্থানের জন্য, ২. পাপেচ্ছু ব্যক্তিগণ যেন পক্ষালম্বন করে সংঘভেদ না করে এবং ৩.গৃহস্থগণের অনুকম্পা করার জন্য। ভন্তে কাশ্যপ, এই তিনটি কারণবশে ভগবান কর্তৃক গৃহস্থের ঘরে (ভিক্ষুদের জন্য) ত্রয়ী ভোজনের নিয়ম প্রবর্তন হয়েছে।’

‘বন্ধু আনন্দ, তাহলে কেন তুমি এই ইন্দ্রিয়গুলোর অগুপ্তদ্বার, ভোজনে মাত্রাজ্ঞানহীন, জাগরণে অনিযুক্ত এরূপ নবীন ভিক্ষুদের নিয়ে ভ্রমণে বের হয়েছ? আমার মনে হয়, তুমি যেন শস্য ধ্বংস করে বিচরণ করছ, কুল বিনষ্ট করে বিচরণ করছ। বন্ধু আনন্দ, তোমার পরিষদ বিনষ্ট হচ্ছে, তোমার নবীন শিষ্য বিনষ্ট হচ্ছে। এই কুমার মাত্রা জানল না।’

‘ভন্তে কাশ্যপ, আমার মস্তকের চুল পক্ব হয়েছে; অথচ আজও আমরা ভদন্ত মহাকাশ্যপের কুমারবাদ থেকে মুক্তি পেলাম না।’ ‘বন্ধু আনন্দ, তাহলে তুমি যে এই ইন্দ্রিয়গুলোতে অগুপ্তদ্বার, ভোজনে মাত্রাজ্ঞানহীন, জাগরণে অনিযুক্ত নবীন ভিক্ষুদেরকে সাথে নিয়ে ভ্রমণে বের হও। আমার মনে হয় তুমি যেন শস্য ধ্বংস করে বিচরণ করছ, কুল বিনষ্ট করে বিচরণ করছ। বন্ধু আনন্দ, তোমার পরিষদ ধ্বংস হচ্ছে, তোমার নবীন শিষ্য বিনষ্ট হচ্ছে। (তাই বলছি) এই কুমার মাত্রা জানল না।’

‘স্থূলনন্দা ভিক্ষুণী শুনলেন যে ‘আর্য মহাকাশ্যপ নাকি বিজ্ঞমুনি আর্য আনন্দকে কুমার বলে তিরষ্কার করেছেন।’

তখন স্থূলনন্দা ভিক্ষুণী অসন্তুষ্টাহয়ে অসন্তোষ প্রকাশ করলেন, ‘আর্য মহাকাশ্যপ পূর্বে অন্য তীর্থিয় পরিব্রাজক ছিলেন। কিরূপে তিনি বিজ্ঞমুনি আর্য আনন্দকে কুমারবাদে হেয় প্রতিপন্ন করা উচিত বলে মনে করেন!’ আয়ুষ্মান মহাকাশ্যপ স্থূলনন্দা ভিক্ষুণীর ভাষিত বাক্য শুনলেন।

তখন আয়ুষ্মান মহাকাশ্যপ আয়ুষ্মান আনন্দকে এরূপ বললেন, “বন্ধু আনন্দ, স্থূলনন্দা ভিক্ষুণী একান্তই বিবেচনাহীন বাক্য প্রকাশ করেছে। বন্ধু, যেদিন হতে আমি কেশ, চুল, গোঁফ ছেদন করে গৃহত্যাগ করে কাষায় বস্ত্র ধারণপূর্বক প্রব্রজিত হয়েছি, সেদিন হতে আমি ভগবান অর্হৎ সম্যকসম্বুদ্ধ ব্যতীত অন্য কাউকে শাস্তারূপে ধারণা করেছি বলে আমি জানি না। বন্ধু, পূর্বে আমি যখন গৃহীকুলে ছিলাম, তখন আমার মনে এরূপ চিন্তা উৎপন্ন হয়েছিল, ‘গৃহবাস হচ্ছে বাধাসঙ্কুল ও কদর্যময় স্থান আর প্রব্রজিত জীবন হচ্ছে মুক্ত আকাশের ন্যায় উন্মুক্ত। গৃহে অবস্থান করে একনিষ্ঠার সাথে পরিপূর্ণ, পরিশুদ্ধ শঙ্খলেখার মতোন শুভ্র বা উত্তমরূপে ব্রহ্মচর্য পালন করা সহজ নয়। তদ্ধেতু আমি চুল, গোঁফ ছেদন করে, গৃহত্যাগ করে কাষায় বস্ত্র ধারণপূর্বক প্রব্রজিত হবো।’ বন্ধু, তাই আমি একসময় ছিন্ন বস্ত্রখণ্ড দিয়ে সঙ্ঘাটি (দোয়াজিক) প্রস্তুত করে জগতে যেসব অর্হৎ আছেন, তাঁদের উদ্দেশ্য করে চুল, গোঁফ ছেদন করে গৃহত্যাগপূর্বক কাষায় বস্ত্র ধারণ করে প্রব্রজিত হই।”

এরূপে প্রব্রজিত হয়ে দীর্ঘপথ যেতে যেতে অর্ধযোজনে রাজগৃহ ও নালন্দার মধ্যবর্তী স্থানে অবস্থিত বহুপুত্র নামক চৈত্যে উপবিষ্ট ভগবানকে দেখতে পাই। তাঁকে দেখে আমার এরূপ চিন্তা উদয় হয়েছিল, ‘সত্যিই আমি শাস্তাকে দেখতে পেলাম, ভগবানকে দেখতে পেলাম; আমি প্রকৃত সুগতকে দেখতে পেলাম, ভগবানকে দেখতে পেলাম; সম্যকসম্বুদ্ধকে দেখতে পেলাম এবং ভগবানকে দেখতে পেলাম।’ বন্ধু, আমি তখন ভগবানের পাদমূলে মস্তক নমিত করে ভগবানকে এরূপ বললাম, ‘ভন্তে, আপনি আমার শাস্তা, আমার ভগবান, আমি আপনার শ্রাবক; ভন্তে, আপনি আমার শাস্তা, হে ভগবান, আমি আপনার শ্রাবক।’ বন্ধু, আমি এরূপ বললে ভগবান আমাকে বললেন, ‘হে কাশ্যপ, মনেপ্রাণে সমন্বিত হয়ে শ্রাবককে যে না জেনে বলে ‘জানি’, না দেখে বলে ‘দেখি’, তাহলে তার মস্তক দ্বিখণ্ডিত হতে পারে। কাশ্যপ, তবে আমি জেনেই বলে ‘জানি’ এবং দেখেই বলে ‘দেখি’।’

‘কাশ্যপ, তদ্ধেতু তোমার এরূপ শিক্ষা গ্রহণ করা উচিত, ‘নবীন, মধ্যম, বৃদ্ধ বা স্থবির ভিক্ষুদের প্রতি তোমার অতিশয় সলজ্জতা, সভয়তা বিদ্যমান থাকবে। তোমার এরূপ শিক্ষা গ্রহণ করা উচিত।’

কাশ্যপ, সেজন্য তোমার এরূপ শিক্ষা করা উচিত, ‘আমি কুশল সম্বন্ধীয় যেকোনো ধর্মকথা শুনব, সেসব ধর্মকথা একাগ্র মনে মনোনিবেশ করে সর্বান্তকরণে মনোযোগসহকারে কর্ণপাত করে শুনব।’ তোমার এরূপ শিক্ষাই গ্রহণ করা উচিত।

কাশ্যপ, তদ্ধেতু তোমার এরূপ শিক্ষা করা উচিত, ‘আনন্দ (বা সুখজনিত) কায়গতানুস্মৃতি ভাবনা আমার বিচ্যুতি বা পরিত্যক্ত হবে না।’ হে কাশ্যপ, তোমার এরূপ শিক্ষা গ্রহণ করা উচিত।

‘বন্ধু, অতঃপর ভগবান আমাকে এরূপ উপদেশ প্রদান করে আসন হতে উঠে চলে গেলেন। আমি সপ্তাহকাল মাত্র বন্ধনযুক্ত অবস্থায় দায়কের শ্রদ্ধায় প্রদত্ত আহার পরিভোগ করেছিলাম।’ প্রব্রজ্যার অষ্টম দিবসে আমার অর্হত্ত্ব জ্ঞান উৎপন্ন হয়েছিল।

‘বন্ধু, অতঃপর একদিন ভগবান রাস্তা হতে অবতরণ করে একটি বৃক্ষমূলে উপবেশন করলেন। আমি তথায় উপস্থিত হই। আর ছিন্ন বস্ত্রখণ্ড দ্বারা প্রস্তুত সঙ্ঘাটি চার ভাঁজ করে আসন প্রস্তুত করে দিয়ে ভগবানকে বললাম, ‘ভগবান, আপনি এখানে উপবেশন করুন, যাতে আমার দীর্ঘকাল হিত ও সুখ সাধিত হয়।’ বন্ধু, তখন ভগবান প্রজ্ঞাপ্ত আসনে উপবেশন করলেন। উপবেশন করে তিনি আমাকে এরূপ বললেন, ‘হে কাশ্যপ, তোমার এই ছিন্ন বস্ত্রের সঙ্ঘাটি (অত্যন্ত) কোমল।’ (তারপর আমি বললাম), ‘ভন্তে, আমার এই ছিন্ন বস্ত্রের সঙ্ঘাটি অনুগ্রহপূর্বক গ্রহণ করুন।’ ভগবান আমাকে বললেন, ‘হে কাশ্যপ, তুমি কি আমার পরিত্যক্ত জীর্ণ, পাংশুকুল মোটা বস্ত্র ধারণ করবে?’ (তখন আমি বললাম), ‘হ্যাঁ ভন্তে, ভগবানের পরিত্যক্ত জীর্ণ, পাংশুকুল মোটা বস্ত্র আমি ধারণ করব।’ ‘বন্ধু, তখন আমি (আমার) সেই ছিন্ন বস্ত্রের সঙ্ঘাটি ভগবানকে প্রদান করলাম। আমি ভগবানের পরিত্যক্ত জীর্ণ, পাংশুকুল মোটা বস্ত্রটি পরলাম।’

“বন্ধু, যাকে সম্যকভাবে বলতে গেলে এরূপ বলা যায়, ‘ভগবানের ঔরস, মুখজ, ধর্মজাত, ধর্মগঠিত, ধর্মোত্তরাধিকারী, পাংশুকুল মোটা বস্ত্রগ্রাহী পুত্র।’ আর আমাকেও সম্যকভাবে বললে এরূপ বলা যায়, ‘ভগবানের ঔরস, মুখজ, ধর্মজাত, ধর্মগঠিত, ধর্মোত্তরাধিকারী, পাংশুকুল মোটা বস্ত্রগ্রাহী পুত্র।’”

‘বন্ধু, আমি যতক্ষণ ইচ্ছা করি কাম ও অকুশল ধর্মগুলো হতে মুক্ত হয়ে সবিতর্ক, সবিচার ও নির্জনতাজনিত প্রীতিসুখ-সমন্বিত প্রথম ধ্যান লাভ করে অবস্থান করি। বন্ধু, আমি যতক্ষণ ইচ্ছা করি... (নয় আনুপূর্বিক বিহারসমাপত্তি ও পঞ্চ অভিজ্ঞানও এরূপে বিস্তারিত জ্ঞাতব্য)।

বন্ধু, আমি আসবগুলো ক্ষয়ে অনাসব চিত্তবিমুক্তি, প্রজ্ঞাবিমুক্তি এবং ইহজীবনে স্বয়ং অভিজ্ঞান প্রত্যক্ষ করে অবস্থান করি। বন্ধু, যে আমার ছয় অভিজ্ঞাকে ঢেকে রাখতে চায়, সে যেন সাত হাত অথবা সাড়ে সাত হাত উচ্চ হাতিকে তালপাতায় ঢেকে রাখতে চায়।’

পরে স্থূলনন্দা ভিক্ষুণী ব্রহ্মচর্য-জীবন ত্যাগ করে। একাদশ সূত্র।

১২. মরণের পর সূত্র
১৫৫. একসময় আয়ুষ্মান মহাকাশ্যপ এবং আয়ুষ্মান সারিপুত্র বারাণসির ঋষিপতন মৃগদায়ে অবস্থান করছিলেন। তখন আয়ুষ্মান সারিপুত্র সন্ধ্যার সময়ে নির্জনতাজনিত ধ্যান হতে উঠে আয়ুষ্মান মহাকাশ্যপের নিকট উপস্থিত হলেন। উপস্থিত হয়ে তাঁর সাথে কুশল বিনিময় করলেন। কুশল বিনিময় এবং স্মরণীয় কথা শেষে একপাশে উপবেশন করলেন। এক পাশে উপবিষ্ট আয়ুষ্মান সারিপুত্র আয়ুষ্মান মহাকাশ্যপকে এরূপ বললেন, ‘বন্ধু কাশ্যপ, তথাগত মরণের পর কী থাকেন?’ “বন্ধু সারিপুত্র, ভগবান এটি বলেননি যে ‘মৃত্যুর পর তথাগত থাকেন।’” ‘বন্ধু কাশ্যপ, মৃত্যুর পর কী তথাগত থাকেন না?’ “বন্ধু সারিপুত্র, ভগবান এটিও বলেননি যে ‘মৃত্যুর পর তথাগত থাকেন না।’” “বন্ধু কাশ্যপ, মৃত্যুর পর কী তথাগত থাকেন এবং থাকেন না?’ “বন্ধু সারিপুত্র, ভগবান এটি বলেননি যে ‘মৃত্যুর পর তথাগত থাকেন এবং থাকেন না।’” “বন্ধু কাশ্যপ, মৃত্যুর পর কী তথাগত থাকেন না, আবার না থাকেন তাও নয় কি?’ “বন্ধু সারিপুত্র, ভগবান এটিও বলেননি যে ‘মৃত্যুর পর তথাগত থাকেন না, আবার না থাকেন তাও নয়।’” ‘বন্ধু কাশ্যপ, ভগবান এটি কেন বলেননি?’ ‘বন্ধু সারিপুত্র, এটি অর্থযুক্ত নয়, আদি ব্রহ্মচর্যের অনুকূল নয় এবং এটি নির্বেদ, বিরাগ, নিরোধ, উপশম অভিজ্ঞা, সম্বোধি এবং নির্বাণের জন্য সংবর্তিত হয় না। তদ্ধেতু ভগবান এটি বলেননি।’

‘বন্ধু কাশ্যপ, তবে ভগবান কী ব্যক্ত করেছেন?’ “বন্ধু সারিপুত্র, ‘এটি দুঃখ’ বলে ভগবান ব্যক্ত করেছেন, ‘এটি দুঃখ সমুদয়’ বলে ভগবান ব্যক্ত করেছেন, ‘এটি দুঃখ নিরোধ’ বলে ভগবান ব্যক্ত করেছেন এবং ‘এটি দুঃখ নিরোধগামী প্রতিপদা’ বলে ভগবান ব্যক্ত করেছেন।”

‘বন্ধু কাশ্যপ, ভগবান এটি কেন ব্যক্ত করেছেন?’ ‘বন্ধু সারিপুত্র, এটি অর্থযুক্ত, আদিব্রহ্মচর্যের অনুকূল এবং এটি নির্বেদ, বিরাগ, নিরোধ, উপশম অভিজ্ঞা, সম্বোধি এবং নির্বাণের জন্য সংবর্তিত হয়। এজন্যই ভগবান তা ব্যক্ত করেছেন।’ দ্বাদশ সূত্র।

১৩. সদ্ধর্ম প্রতিরূপক সূত্র
১৫৬. আমি এরূপ শুনেছি। একসময় ভগবান শ্রাবস্তীর জেতবনে অনাথপিণ্ডিকের নির্মিত বিহারে অবস্থান করছিলেন। তখন আয়ুষ্মান মহাকাশ্যপ ভগবানের নিকট উপস্থিত হলেন। উপস্থিত হয়ে ভগবানকে অভিবাদন করে একপাশে উপবেশন করলেন। একপাশে উপবিষ্ট আয়ুষ্মান মহাকাশ্যপ ভগবানকে এরূপ বললেন, ‘ভন্তে, কী হেতু এবং কী প্রত্যয়ে পূর্বে শিক্ষাপদগুলো স্বল্প সংখ্যক হলেও বহুসংখ্যক ভিক্ষু অর্হত্ত্বমার্গফল লাভ করতেন? ভন্তে, কী হেতু এবং কী প্রত্যয়ে বর্তমানে শিক্ষাপদ বহুতর হয়েও অল্প সংখ্যক ভিক্ষু অর্হত্ত্বমার্গফল লাভ করেন?’

‘হে কাশ্যপ, মানুষের মধ্যে (ধর্ম শিক্ষাপদ) পরিহানি হলে, সদ্ধর্ম অন্তর্ধান হতে থাকলে শিক্ষাপদ বহুতর হয় এবং অল্পসংখ্যক ভিক্ষু অর্হত্ত্বমার্গফল লাভে সক্ষম হয়। কাশ্যপ, যতদিন (সদ্ধর্মের উপক্লেশ সদৃশ) সদ্ধর্মের প্রতিরূপ জগতে উৎপন্ন না হয়, ততদিন পর্যন্ত সদ্ধর্মের অন্তর্ধান হয় না; যখন জগতে (সদ্ধর্ম উপদেশ সদৃশ) সদ্ধর্ম প্রতিরূপক উৎপন্ন হয়, তখন সদ্ধর্মের অন্তর্ধান হয়।’

‘হে কাশ্যপ, যেমন যাবৎ জগতে নকল স্বর্ণ বের না হয় তাবৎ স্বর্ণের অন্তর্ধান হয় না, আর যখন জগতে নকল স্বর্ণ বের হয়, তখন হতে স্বর্ণের অন্তর্ধান হতে থাকে। ঠিক তেমনিভাবে যতদিন (সদ্ধর্মের উপক্লেশ সদৃশ) সদ্ধর্মের প্রতিরূপ জগতে উৎপন্ন না হয়, ততদিন পর্যন্ত সদ্ধর্মের অন্তর্ধান হয় না, যখন হতে জগতে (সদ্ধর্মের উপক্লেশ সদৃশ) সদ্ধর্ম প্রতিরূপক জগতে উৎপন্ন হয়, তখন হতে সদ্ধর্মের অন্তর্ধান হয়।’

‘হে কাশ্যপ, পৃথিবীধাতু সদ্ধর্মকে অন্তর্ধান করায় না, আপধাতু সদ্ধর্মকে অন্তর্ধান করায় না, তেজধাতু সদ্ধর্মকে অন্তর্ধান করায় না, বায়ুধাতু সদ্ধর্মকে অন্তর্ধান করায় না। কিন্তু ইহলোকে যেসব মূর্খ ব্যক্তি উৎপন্ন হয়, তারাই সদ্ধর্মকে অন্তর্ধান করায়। নৌকা যেমন ভার গ্রহণ করে নদীতে নিমজ্জিত হয় বা ডুবে যায়, ঠিক তেমনিভাবে সদ্ধর্মের অন্তর্ধান হয়।’

‘হে কাশ্যপ, এই পাঁচটি ধর্ম সদ্ধর্মের বিস্মৃতি এবং অর্ন্তধানের জন্য সংবর্তিত হয়। সেই পাঁচ প্রকার কারণ কী কী? এখানে ভিক্ষু-ভিক্ষুণী, উপাসক-উপাসিকা শাস্তার প্রতি অসম্মান প্রদর্শন করে অবিনয়ী হয়ে অবস্থান করে, ধর্মের প্রতি অসম্মান প্রদর্শন করে অবিনয়ী হয়ে অবস্থান করে, সংঘের প্রতি অসম্মান প্রদর্শন করে অবিনয়ী হয়ে অবস্থান করে, শিক্ষার প্রতি অসম্মান প্রদর্শন করে অবিনয়ী হয়ে অবস্থান করে এবং সমাধির প্রতি অসম্মান প্রদর্শন করে অবিনয়ী হয়ে অবস্থান করে। কাশ্যপ, এই পাঁচটি ধর্ম সদ্ধর্মের বিস্মৃতি এবং অন্তর্ধানের জন্য সংবর্তিত হয়।’

‘হে কাশ্যপ, এই পাঁচটি ধর্ম সদ্ধর্মের স্থিতির জন্য, অবিস্মৃতির জন্য এবং অনন্তর্ধানের জন্য সংবর্তিত হয়। সেই পাঁচ প্রকার কী কী? এখানে ভিক্ষু-ভিক্ষুণী, উপাসক-উপাসিকা, শাস্তার প্রতি সম্মান প্রদর্শন করে বিনয়ী হয়ে অবস্থান করে, ধর্মের প্রতি সম্মান প্রদর্শন করে বিনয়ী হয়ে অবস্থান করে, সংঘের প্রতি সম্মান প্রদর্শন করে বিনয়ী হয়ে অবস্থান করে, শিক্ষার প্রতি সম্মান প্রদর্শন করে বিনয়ী হয়ে অবস্থান করে এবং সমাধির প্রতি সম্মান প্রদর্শন করে বিনয়ী হয়ে অবস্থান করে। কাশ্যপ, এই পাঁচটি ধর্ম সদ্ধর্মের স্থিতির জন্য, অবিস্মৃতির জন্য এবং অনন্তর্ধানের জন্য সংবর্তিত হয়। ত্রয়োদশ সূত্র।

কাশ্যপ-সংযুক্ত সমাপ্ত।

স্মারক-গাথা :

সন্তুষ্ট, ভয়হীনতা, চন্দ্রোপমা, কুলোপক,

জীর্ণ, তিন উপদেশ, ধ্যানাভিজ্ঞা, আবাস;

চীবর, মরণের পর, সদ্ধর্ম প্রতিরূপক।


 

৬. লাভ-সৎকার সংযুক্ত
১. প্রথম বর্গ
১. দারুণ সূত্র
১৫৭. আমি এরূপ শুনেছি। একসময় ভগবান শ্রাবস্তীতে অনাথপিণ্ডিক শ্রেষ্ঠী কর্তৃক দানকৃত জেতবন বিহারে অবস্থান করতেন। তখন ভগবান ভিক্ষুগণকে ‘হে ভিক্ষুগণ’ বলে আহ্বান করলেন। অনন্তর সেই ভিক্ষুগণও ‘হ্যাঁ ভদন্ত’ বলে ভগবানকে প্রত্যুত্তর প্রদান করলেন। ভগবান এরূপ বললেন :

‘হে ভিক্ষুগণ, লাভ­­ -সৎকার ও যশ-খ্যাতি (লাভ) অনুত্তর যোগক্ষেম বা নির্বাণ প্রাপ্তি বা অধিগতের পথে ভয়ানক, কটু, রুক্ষ (অসমান তথা বিপরীত পথ) ও অন্তরায়কর। এ কারণে তোমাদের এরূপ শিক্ষা করা উচিত, ‘উৎপন্ন লাভ-সৎকার ও যশ-খ্যাতি, পরিত্যাগ করবো। এই লাভ-সৎকারাদি নিশ্চয়ই আমাদের চিত্ত অভিভূত করে থাকবে না।’ ভিক্ষুগণ, তোমাদের এরূপ শিক্ষা করা উচিত।’ প্রথম সূত্র।

২. বড়শি সূত্র
১৫৮. ভগবান শ্রাবস্তীতে অবস্থান করছিলেন... ‘হে ভিক্ষুগণ, লাভ-সৎকার ও যশ-খ্যাতি লাভ অনুত্তর যোগক্ষম বা নির্বাণ প্রাপ্তি বা অধিগতের পথে ভয়ানক, কটু, রুক্ষ (অসমান তথা বিপরীত পথ) ও অন্তরায়কর। ভিক্ষুগণ, যেমন (কোনো) একজন মৎস্যশিকারী আমিষযুক্ত টোপ গাঁথা বড়শি হ্রদের গভীর জলে ফেলে আর কোনো লোলুপ মাছ এসে তা গিলে ফেলে পটাপট করে। এভাবে সেই মৎস্য বড়শি গিলে দুঃখগ্রস্ত হয়, বিনাশপ্রাপ্ত হয় এবং মৎস্য শিকারীর ইচ্ছানুরূপ কার্য সম্পাদনকারী বা বশগত হয়।’

“হে ভিক্ষুগণ, এখানে মৎস্য শিকারী হচ্ছে পাপীমার, বড়শি হচ্ছে লাভ-সৎকার, যশ-খ্যাতির নামান্তর। কোনো ভিক্ষু যদি লাভ-সৎকার, যশ-খ্যাতি আস্বাদন করে, আকাঙ্ক্ষা করে, তাকে বলা হয় মারের বড়শিতে আবদ্ধ ভিক্ষু। (তদ্ধেতু) সে দুঃখগ্রস্ত হয়, বিনাশপ্রাপ্ত হয় এবং মারের বশগত হয়। ভিক্ষুগণ, লাভ-সৎকার ও যশ-খ্যাতি লাভ অনুত্তর যোগক্ষম নির্বাণ প্রাপ্তি বা অধিগতের পথে দারুণ কটু, রুক্ষ ও অন্তরায়কর। তজ্জন্য তোমাদের এরূপ শিক্ষা করা উচিত, ‘উৎপন্ন লাভ-সৎকার ও যশ-খ্যাতি পরিত্যাগ করবো। উৎপন্ন এ লাভ-সৎকার ও যশ-খ্যাতি নিশ্চয়ই আমাদের চিত্ত অভিভূত বা বশীভূত করে থাকবে না।’ভিক্ষুগণ, তোমাদের এরূপ শিক্ষা করা কর্তব্য।”

৩. কচ্ছপ সূত্র
১৫৯. ভগবান শ্রাবস্তীতে অবস্থান করছিলেন... ‘হে ভিক্ষুগণ, লাভ-সৎকার ও যশ-খ্যাতি লাভ অনুত্তর যোগক্ষম নির্বাণ অধিগতের পথে ভয়ানক, কটু, রুক্ষ ও অন্তরায়কর। ভিক্ষুগণ, অতীতকালে কোনো এক বিস্তীর্ণ জলাশয়ে একঝাঁক কচ্ছপ স্থায়ীভাবে বাস করতো। একদা বয়োবৃদ্ধ এক কচ্ছপ অন্য আরেক কচ্ছপকে সতর্ক করে দিয়ে বললো, ‘বৎস, তুমি ওই স্থানে যেয়ো না, কেমন।’কিন্তু (অল্পবয়স্ক) এক কচ্ছপ সে স্থানেগিয়ে পৌঁছল। ফলে ব্যাধ অবিলম্বে সে কচ্ছপকে বড়শিতে (রজ্জুবদ্ধ আলযুক্ত লৌহকণ্টক) বিদ্ধ করে ফেললো। এ অবস্থায় সে কচ্ছপটি বয়োবৃদ্ধ কচ্ছপের কাছে এসে উপস্থিত হলো। তাকে দূর থেকে আসতে দেখেই বয়োবৃদ্ধ কচ্ছপ জিজ্ঞেস করলো, ‘বৎস, তুমি সে স্থানেযাওনি তো?’ কচ্ছপ উত্তরে বললো, ‘আমি তো সে স্থানেগিয়েছি।’ বৃদ্ধ কচ্ছপ আরও জিজ্ঞেস করলো, ‘বৎস, কেমন অক্ষত, অনাহতভাবে ফিরে আসতে সক্ষম হয়েছ তো?’ কচ্ছপটি বলল, ‘হ্যাঁ, আমি অক্ষত, অনাহত রয়েছি; তবে আমার পৃষ্ঠে এই সুতা গেঁথে আছে।’ বৃদ্ধ কচ্ছপ বলল, ‘বৎস, তুমি তো একান্তই ক্ষত, আহত হয়ে আছ। এই ব্যাধের হাতে তোমার পিতা, পিতামহগণও দুঃখ পেয়েছিল, বিনাশ হয়েছিল। তুমি এখন যাও, তুমি এখন আর আমাদের নও।’”

‘হে ভিক্ষুগণ, ব্যাধ পাপী মারেরই অধিবচন। টোপ গাঁথা বড়শি হলো লাভ-সৎকার ও যশ-খ্যাতির নামান্তর আর সুতা হলো অনুরাগাসক্তির অধিবচন। যে ভিক্ষু উৎপন্ন লাভ-সৎকার ও যশ-খ্যাতি আস্বাদন করে, আরও অধিক আকাঙ্ক্ষা করে, তাকে বলা হয় মারের বড়শিতে আবদ্ধ ভিক্ষু। সে দুঃখগ্রস্ত হয়, বিনাশপ্রাপ্ত হয় ও মারের বশগত হয়। ভিক্ষুগণ, এভাবেই লাভ-সৎকার ও যশ-খ্যাতি... ভিক্ষুগণ, তোমাদের এরূপ শিক্ষা করা কর্তব্য।’ তৃতীয় সূত্র।

৪. দীর্ঘলোম সূত্র
১৬০. ভগবান শ্রাবস্তীতে অবস্থান করছিলেন... ‘হে ভিক্ষুগণ, লাভ-সৎকার ও যশ-খ্যাতি অনুত্তর যোগক্ষেম নির্বাণ অধিগতের পথে ভয়ানক, কটু, রুক্ষ ও অন্তরায়কর। ভিক্ষুগণ, দীর্ঘলোমা মেষী যেমন কন্টকময় জঙ্গলে প্রবেশ করলে সহসা কন্টক লগ্ন হয়, আবদ্ধ হয়; তাতে দুর্দশাগ্রস্ত হয়, বিনষ্ট হয়। ঠিক তেমনিভাবে লাভ-সৎকার ও যশ-খ্যাতি দ্বারা অভিভূত, বিহ্বলচিত্ত কোনো ভিক্ষু পূর্বাহ্নে পাত্র-চীবর লোলুপতার কারণে তথায় লগ্ন হয়, আবদ্ধ হয় এবং দুঃখ বিনাশপ্রাপ্ত হয়। ভিক্ষুগণ, এভাবেই লাভ-সৎকার ও যশ-খ্যাতি... ভিক্ষুগণ, তোমাদের এরূপ শিক্ষা করা কর্তব্য।’ চতুর্থ সূত্র।

৫. মল সূত্র
১৬১. ভগবান শ্রাবস্তীতে অবস্থান করছিলেন... “হে ভিক্ষুগণ, লাভ-সৎকার ও যশ-খ্যাতি লাভ অনুত্তর যোগক্ষেম নির্বাণ অধিগতের পথে ভয়ানক, কটু, রুক্ষ ও অন্তরায়কর। ভিক্ষুগণ, বিষ্ঠা ভক্ষণকারী বিষ্ঠার কৃমি যেমন সম্মুখে বিষ্ঠারাশি সংগ্রহরত অন্য বিষ্ঠা কৃমিকে অবজ্ঞা, তাচ্ছিল্য করে বলে, ‘আমি বিষ্ঠাকৃমি, বিষ্ঠা ভক্ষণকারী আর আমার সম্মুখে বিরাট বিষ্ঠারাশি।’ ঠিক তেমনিভাবে লাভ-সৎকার ও যশ-খ্যাতি দ্বারা অভিভূত বিহ্বল চিত্ত কোনো ভিক্ষু পূর্বাহ্নে পাত্র-চীবর ধারন করত ভিক্ষান্ন সংগ্রহের জন্য গ্রাম, নিগমে প্রবেশ করে। তথায় সে ইচ্ছানুরূপ বা প্রচুর পরিমাণে ভুক্ত হয়, কল্যের জন্য নিমন্ত্রিত হয় এবং পাত্রভর্তি আহার্য নিয়ে বিহারে ফিরে আসে। আর ভিক্ষুগণের মধ্যে গিয়ে গলা ফাটিয়ে বলে, ‘আমি প্রচুর ভোজন করেছি, কল্যের জন্য নিমন্ত্রিতও হয়েছি, আমার পাত্র আহার্যে ভর্তি, আমি চীবর-পিণ্ডপাত-রোগীর পথ্য-ভৈষজ্যোপকরণলাভী; কিন্তু দেখ, অন্য ভিক্ষুরা সৌভাগ্যহীন, প্রভাবহীন এবং চীবর-পিণ্ড-রোগীর পথ্য ভৈষজ্যোপকরণলাভী নয়।’ সে লাভ-সৎকার, যশ-খ্যাতি অভিভূত বিহ্বল চিত্ত হয়ে অন্য শীলবান ভিক্ষুদের অবজ্ঞা করে, তুচ্ছ করে। ভিক্ষুগণ, এটা সে অপদার্থজনের পক্ষে চির অহিতকর, দুঃখাবহ হয়। ভিক্ষুগণ, এভাবেই লাভ-সৎকার ও যশ-খ্যাতি... ভিক্ষুগণ, তোমাদের এরূপ শিক্ষা করা কর্তব্য।’ পঞ্চম সূত্র।

৬. অশনি সূত্র
১৬২. ভগবান শ্রাবস্তীতে অবস্থান করছিলেন... ‘হে ভিক্ষুগণ, লাভ সৎকার ও যশ-খ্যাতি লাভ অনুত্তর যোগক্ষেম নির্বাণ অধিগতের পথে ভয়ানক, কটু, রুক্ষ ও অন্তরায়কর। ভিক্ষুগণ, অশনিচক্র বজ্রপাত কাকে ধ্বংস করে (বা কার ওপর বজ্রপাত পতিত হয়)? অপ্রাপ্তমানস বা অর্হত্ত্ব লাভে বঞ্চিত শৈক্ষ্যকে লাভ-সৎকার, যশ-খ্যাতি বজ্রপাত হয়ে ধ্বংস করে।’

ভিক্ষুগণ, অশনিচক্র বা বজ্রপাত লাভ-সৎকার ও যশ-খ্যাতিরই অধিবচন বা নামান্তর। ভিক্ষুগণ, এভাবেই লাভ-সৎকার ও যশ-খ্যাতি... ভিক্ষুগণ, তোমাদের এরূপ শিক্ষা করা কর্তব্য।’ ষষ্ঠ সূত্র।

৭. লিপ্ত সূত্র
১৬৩. ভগবান শ্রাবস্তীতে অবস্থান করছিলেন... ‘হে ভিক্ষুগণ, লাভ সৎকার ও যশ-খ্যাতি লাভ অনুত্তর যোগক্ষেম নির্বাণ অধিগতের পথে ভয়ানক, কটু, রুক্ষ ও অন্তরায়কর। ভিক্ষুগণ, বিষলিপ্ত শল্য দ্বারা কে বিদ্ধ হয়? অপ্রাপ্তমানস বা অর্হত্ত্ব লাভে বঞ্চিত শৈক্ষ্য লাভ-সৎকার ও যশ-খ্যাতি দ্বারা বিদ্ধ হয়।’

‘ভিক্ষুগণ, বিষলিপ্ত শল্য লাভ-সৎকার ও যশ-খ্যাতিরই নামান্তর। এভাবেই ভিক্ষুগণ, লাভ-সৎকার ও যশ-খ্যাতি... ভিক্ষুগণ, তোমাদের এরূপ শিক্ষা করা কর্তব্য।’ সপ্তম সূত্র।

৮. শৃগাল সূত্র
১৬৪. ভগবান শ্রাবস্তীতে অবস্থান করছিলেন... ‘হে ভিক্ষুগণ, লাভ সৎকার ও যশ-খ্যাতি লাভ অনুত্তর যোগক্ষেম নির্বাণ অধিগতের পথে ভয়ানক, কটু, রুক্ষ ও অন্তরায়কর। ভিক্ষুগণ, তোমরা কী প্রত্যুষে জরাজীর্ণ শৃগালের ডাক শুনেছ?’ ‘হ্যাঁ ভান্তে।’ ‘ভিক্ষুগণ, এই জরাজীর্ণ শৃগাল উৎকণ্টক নামক রোগে আক্রান্ত হয়ে গর্তে আরামবোধ করে না, বৃক্ষমূলে গিয়েও আরামবোধ করে না, উন্মুক্তস্থানেগিয়েও আরামবোধ করে না; যেখানে যায়, যেথায় ঠাঁই দাঁড়িয়ে থকে, যে-স্থানে অবস্থান করে এবং যথায় শয়ন করে সবখানেই দুঃখ যন্ত্রণা অনুভব করে। ভিক্ষুগণ, ঠিক এভাবে এই জগতে কোনো কোনো ভিক্ষু লাভ-সৎকার, যশ-খ্যাতি অভিভূত বিহ্বল চিত্ত হয়ে নির্জনস্থানে গিয়েও আরামবোধ করে না, বৃক্ষমূলে গিয়েও আরামবোধ করে না, উন্মুক্তস্থানে গিয়েও আরামবোধ করে না ; যেখানে যায়, যেথায় ঠাঁই দাঁড়িয়ে থকে, যে-স্থানে অবস্থান করে এবং যথায় শয়ন করে সবখানেই (লাভ-সৎকার চিন্তায়) মানসিক দুঃখ যন্ত্রণা অনুভব করে। ভিক্ষুগণ, এভাবেই লাভ-সৎকার ও যশ-খ্যাতি... ভিক্ষুগণ, তোমাদের এরূপ শিক্ষা করা কর্তব্য।’ অষ্টম সূত্র।

৯. রেবম্ব সূত্র
১৬৫. ভগবান শ্রাবস্তীতে অবস্থান করছিলেন... “হে ভিক্ষুগণ, লাভ সৎকার ও যশ-খ্যাতি লাভ অনুত্তর যোগক্ষেম নির্বাণ অধিগতের পথে ভয়ানক, কটু, রুক্ষ ও অন্তরায়কর। ভিক্ষুগণ, ঊর্ধ্ব আকাশে (কখনও কখনও) ‘রেবম্ব’ নামের প্রলয়ঙ্করী ঝটিকা ভীষণ বেগে প্রবাহিত হয়। যে পাখি সেই ঝটিকায় পড়ে, তাকে ঝটিকা নাস্তানাবুদ করে ফেলে। তাতে পাখির পদদ্বয় কোন দিকে যায়, পক্ষ কোন দিকে যায়, কোন দিকে মস্তক যায় এবং দেহ কোন দিকে যায়, তার হিসেব থাকে না। ঠিক তেমনি এ জগতে কোনো কোনো ভিক্ষু লাভ-সৎকার ও যশ-খ্যাতিতে অভিভূত বিহ্বলচিত্ত হয়ে পূর্বাহ্নে পাত্র-চীবর ধারণ করে অসংযত কায়-বাক্য-মনে স্মৃতিহীন এবং অসংবরণ ইন্দ্রিয়ে গ্রামে বা নিগমে ভিক্ষান্ন সংগ্রহের জন্য প্রবেশ করে। সে তথায় স্বল্পবসনা ও অনাবৃতা নারীকে দেখে, এতে তার চিত্ত কামপ্রবৃত্তিতে দূষিত হয়। সেই দূষিত চিত্তে সে শ্রামণ্য শিক্ষা ত্যাগ করে সংসার ধর্মে পুনরাগমন করে, তখন কেউ তার চীবর নিয়ে নেয়, কেউ নিয়ে নেয় পাত্র, কেউ নিয়ে নেয় বসার পীড়ি বা চেয়ার, কেউ নিয়ে নেয় সূচিভা- বা ছুঁচের কৌটা যেন-বা বেরম্ব নামক ঝটিকায় বিধ্বস্ত পাখির দেহাংশ বিশেষ। ভিক্ষুগণ, এরূপই লাভ-সৎকার ও যশ-খ্যাতি... ভিক্ষুগণ, তোমাদের এরূপ শিক্ষা করা কর্তব্য।’ নবম সূত্র।

১০. সগাথা সূত্র
১৬৬. ভগবান শ্রাবস্তীতে অবস্থান করছিলেন... ‘হে ভিক্ষুগণ, লাভ সৎকার ও যশ-খ্যাতি লাভ অনুত্তর যোগক্ষেম নির্বাণ অধিগতের পথে ভয়ানক, কটু, রুক্ষ ও অন্তরায়কর। ভিক্ষুগণ, এ জগতে আমি লাভ-সৎকারাদিতে অভিভূত বিহ্বলচিত্ত কোনো পুদ্গল বা ভিক্ষুকে দেহাবসানে মৃত্যুর পর অপায় দুর্গতি বিনিপাত নিরয়ে উৎপন্ন হতে দেখি। আরও দেখি লাভ-সৎকার বিহীনের দুঃখে অভিভূত বিহ্বলচিত্ত কোনো ভিক্ষুকে দেহাবসানে মৃত্যুর পর অপায় দুর্গতি বিনিপাত নিরয়ে উৎপন্ন হতে। ভিক্ষুগণ, এ জগতে আমি এমনও দেখি লাভ-সৎকারাদিতে অভিভূত বিহ্বলচিত্ত কোনো ভিক্ষু এবং লাভ-সৎকার বিহীনের দুঃখে অভিভূত বিহ্বলচিত্ত কোনো ভিক্ষু দেহাবসানে মৃত্যুর পর অপায় দুর্গতি বিনিপাত নিরয়ে উৎপন্ন হতে। ভিক্ষুগণ, এরূপেই লাভ-সৎকার ও যশ-খ্যাতি... ভিক্ষুগণ, তোমাদের এরূপ শিক্ষা করা কর্তব্য।’

ভগবান এরূপ বললেন। এরপর ভগবান আরও বললেন :

‘সৎকার কিংবা অসৎকার লাভে যেই অপ্রমাদবিহারীর সমাধি আলোড়িত হয় না, সে সদা জাগ্রত, সূক্ষ্ম দৃষ্টিসম্পন্ন বিদর্শক উপাদান ক্ষয়রত ধ্যানীকে সৎপুরুষ বলা হয়।’

প্রথম বর্গ সমাপ্ত।

স্মারক-গাথা :

দারুণ, বড়শি, কচ্ছপ, দীর্ঘলোম ও মল সূত্র,

অশনি, লিপ্ত, শৃগাল, রেবম্ব আর সগাথা উক্ত।


 

২. দ্বিতীয় বর্গ
১. স্বর্ণপাত্র সূত্র
১৬৭. ভগবান শ্রাবস্তীতে অবস্থান করছিলেন... “হে ভিক্ষুগণ, লাভ-সৎকার ও যশ-খ্যাতি (লাভ) অনুত্তর যোগক্ষেম নির্বাণ প্রাপ্তি বা অধিগতের পথে ভয়ানক, কটু, রুক্ষ (অসমান পথ) ও অন্তরায়কর। ভিক্ষুগণ, এখানে আমি স্বীয় চিত্তের দ্বারা অপরের চিত্ত জ্ঞাত হয়ে এরূপ জানি, ‘এই আয়ুষ্মান রৌপ্যচূর্ণে ভরা স্বর্ণপাত্রের জন্যেও মিথ্যা বলতে পারে না।’ কিন্তু অন্যসময়ে লাভ-সৎকার ও যশ-খ্যাতিতে অভিভূত বিহ্বলচিত্ত হয়ে তাকেই সজ্ঞানে মিথ্যা কথা বলতে দেখি। ভিক্ষুগণ, এ রকমেই লাভ-সৎকার ও যশ-খ্যাতি... ভিক্ষুগণ, তোমাদের এরূপ শিক্ষা করা উচিত।” প্রথম সূত্র।

২. রৌপ্যপাত্র সূত্র
১৬৮. ভগবান শ্রাবস্তীতে অবস্থান করছিলেন... “হে ভিক্ষুগণ, লাভ সৎকার ও যশ-খ্যাতি (লাভ) অনুত্তর যোগক্ষেম নির্বাণ প্রাপ্তি বা অধিগতের পথে ভয়ানক, কটু, রুক্ষ (অসমান পথ) ও অন্তরায়কর। ভিক্ষুগণ, এখানে আমি স্বীয় চিত্তের দ্বারা অপরের চিত্ত জ্ঞাত হয়ে এরূপ জানি, ‘এই আয়ুষ্মান স্বর্ণচূর্ণে ভরা রৌপ্যপাত্রের জন্যেও মিথ্যা বলতে পারে না।’ কিন্তু অন্যসময়ে লাভ-সৎকার ও যশ-খ্যাতিতে অভিভূত বিহ্ববলচিত্ত হয়ে তাঁকেই সজ্ঞানে মিথ্যা কথা বলতে দেখি। ভিক্ষুগণ, এ রকমেই লাভ-সৎকার ও যশ-খ্যাতি... ভিক্ষুগণ, তোমাদের এরূপ শিক্ষা করা উচিত।” দ্বিতীয় সূত্র।

৩-১০. স্বর্ণমূদ্রা সূত্রাদি অষ্টক
১৬৯. ভগবান শ্রাবস্তীতে অবস্থান করছিলেন... “হে ভিক্ষুগণ, এখানে আমি স্বীয় চিত্তের দ্বারা অপরের চিত্ত জ্ঞাত হয়ে এরূপ জানি, ‘এই আয়ুষ্মান খাঁটি স্বর্ণমুদ্রার জন্যেও মিথ্যা বলতে পারে না... শত খাঁটি স্বর্ণমুদ্রার জন্যেও... সুবর্ণমুদ্রার জন্যেও... শত সুবর্ণমুদ্রার জন্যেও... স্বর্ণরৌপ্যপূর্ণ পৃথিবীর জন্যেও... কোনোদ্রব্য লাভের জন্যেও... স্বীয় জীবনের জন্যেও... এই আয়ুষ্মান জনপদকল্যাণীর জন্যেও মিথ্যা বলতে পারে না।’ কিন্তু অন্য সময়ে লাভ-সৎকার ও যশ-খ্যাতিতে অভিভূত বিহ্বলচিত্ত হয়ে তাঁকেই সজ্ঞানে মিথ্যা কথা বলতে দেখি। ভিক্ষুগণ, এ রকমেই লাভ-সৎকার... ভিক্ষুগণ, তোমাদের এরূপ শিক্ষা করা কর্তব্য।” দশম সূত্র।

দ্বিতীয় বর্গ সমাপ্ত।

স্মারক-গাথা :

দুই স্বর্ণপাত্র, দুই স্বর্ণমুদ্রা আর দুই সুবর্ণমুদ্রা সূত্র,

পৃথিবী, দ্রব্য, জীবন ও জনপদকল্যাণী মিলে দশ উক্ত।


 

৩. তৃতীয় বর্গ
১. নারী সূত্র
১৭০. ভগবান শ্রাবস্তীতে অবস্থান করছিলেন... ‘হে ভিক্ষুগণ, লাভ-সৎকার ও যশ-খ্যাতি (লাভ)অনুত্তর যোগক্ষেম নির্বাণ প্রাপ্তি বা অধিগতের পথে ভয়ানক, কটু, রুক্ষ (অসমান পথ) ও অন্তরায়কর। ভিক্ষুগণ, যার চিত্তকে লাভ-সৎকার ও যশ-খ্যাতি অভিভূত করে, সেই নির্জনে উপবিষ্ট ব্যক্তির চিত্তকে নারী অভিভূত করতে পারে না। ভিক্ষুগণ, এ রকমেই লাভ-সৎকার ও যশ-খ্যাতি... ভিক্ষুগণ, তোমাদের এরূপ শিক্ষা করা কর্তব্য।’ প্রথম সূত্র।

২. কল্যাণী সূত্র
১৭১. ভগবান শ্রাবস্তীতে অবস্থান করছিলেন... ‘হে ভিক্ষুগণ, লাভ সৎকার ও যশ-খ্যাতি (লাভ) অনুত্তর যোগক্ষেম নির্বাণ প্রাপ্তি বা অধিগতের পথে ভয়ানক, কটু, রুক্ষ (অসমান পথ) ও অন্তরায়কর। ভিক্ষুগণ, যার চিত্তকে লাভ-সৎকার ও যশ-খ্যাতি অভিভূত করে, সেই নির্জনে উপবিষ্ট ব্যক্তির চিত্তকে জনপদকল্যাণী অভিভূত করতে পারে না। ভিক্ষুগণ, এ রকমেই লাভ-সৎকার ও যশ-খ্যাতি... ভিক্ষুগণ, তোমাদের এরূপ শিক্ষা করা কর্তব্য।’ দ্বিতীয় সূত্র।

৩. একপুত্র সূত্র
১৭২. ভগবান শ্রাবস্তীতে অবস্থান করছিলেন... ‘হে ভিক্ষুগণ, লাভ-সৎকার ও যশ-খ্যাতি (লাভ) অনুত্তর যোগক্ষেম নির্বাণ প্রাপ্তি বা অধিগতের পথে দারুণ কটু, রুক্ষ (অসমান পথ) ও অন্তরায়কর। ভিক্ষুগণ, শ্রদ্ধাবতী[84] উপাসিকা স্বীয় প্রিয় ও মনোজ্ঞ একমাত্র পুত্রকে মনেপ্রাণে আশীর্বাদ করার সময় এরূপ আশীর্বাদ করে থাকে, ‘বাবা, তুমি গৃহপতি চিত্ত হস্তক ও আলবকের মতো হও।’ ভিক্ষুগণ, আমার শ্রাবক উপাসকগণের এটাই তুলনা, এটাই প্রমাণ বা উদাহরণ; যেমন, চিত্ত হস্তক গৃহপতি ও আলবক। ‘বাবা, যদি তুমি গৃহত্যাগ করে প্রব্রজিত হও তাহলে তুমি সারিপুত্র ও মৌদগল্লায়ন ন্যায় হও।’ ভিক্ষুগণ, আমার শ্রাবক ভিক্ষুগণের এটাই তুলনা, এটাই প্রমাণ বা উদাহরণ; যেমন, সারিপুত্র ও মৌদগল্লায়ন। ‘বাবা, তোমার অর্হৎ প্রাপ্তির পূর্বে শৈক্ষ্য অবস্থায় যেন লাভ-সৎকার ও যশ-খ্যাতি না আসে।’ভিক্ষুগণ, এরূপে যে ভিক্ষুর অর্হত্ত্ব লাভের আগে শৈক্ষ্য অবস্থায় লাভ-সৎকার ও যশ-খ্যাতি আসে, তা তার অন্তরায় হয়ে দাঁড়ায়। ভিক্ষুগণ, এ রকমেই লাভ-সৎকার ও যশ-খ্যাতি... ভিক্ষুগণ, তোমাদের এরূপ শিক্ষা করা কর্তব্য।’ তৃতীয় সূত্র।

৪. এককন্যা সূত্র
১৭৩. ভগবান শ্রাবস্তীতে অবস্থান করছিলেন... ‘হে ভিক্ষুগণ, লাভ-সৎকার ও যশ-খ্যাতি (লাভ) অনুত্তর যোগক্ষেম নির্বাণ প্রাপ্তি বা অধিগতের পথে ভয়ানক, কটু, রুক্ষ (অসমান পথ) ও অন্তরায়কর। ভিক্ষুগণ, শ্রদ্ধাবতী (স্রোতাপন্না) উপাসিকা স্বীয় প্রিয়া ও মনোজ্ঞা একমাত্র কন্যাকে মনেপ্রাণে আশীর্বাদ করার সময় এরূপ আশীর্বাদ করে থাকে, ‘মা, তুমি উপাসিকা খুজ্জত্তরা এবং নন্দমাতা বেলুক-কিয়ার মতো হও।’ভিক্ষুগণ, আমার শ্রাবিকা উপাসিকাগণের এটাই তুলনা, এটাই প্রমাণ বা উদাহরণ; যেমন, খুজ্জত্তরা ও নন্দমাতা বেলুক-কিয়া। ‘মা, তুমি যদি গৃহত্যাগ করে প্রব্রজিতা হলে ভিক্ষুণী ক্ষেমা ও উৎপলবর্ণা ন্যায় হও।’ ভিক্ষুগণ, আমার শ্রাবিকা ভিক্ষুণীগণের এটাই তুলনা, এটাই প্রমাণ বা উদাহরণ; যেমন, ভিক্ষুণী ক্ষেমা ও উৎপলবর্ণা। ‘মা, তোমার অর্হত্ত্ব প্রাপ্তির পূর্বে শৈক্ষ্য অবস্থায় যেন লাভ-সৎকার ও যশ-খ্যাতি না আসে।’ ভিক্ষুগণ, এরূপে যে ভিক্ষুণীর অর্হত্ত্ব লাভের আগে শৈক্ষ্য অবস্থায় লাভ-সৎকার ও যশ-খ্যাতি আসে, তা তার অন্তরায় হয়ে দাঁড়ায়। ভিক্ষুগণ, এ রকমেই লাভ-সৎকার ও যশ-খ্যাতি... ভিক্ষুগণ, তোমাদের এরূপ শিক্ষা করা কর্তব্য।’ চতুর্থ সূত্র।

৫. শ্রমণ-ব্রাহ্মণ সূত্র
১৭৪. ভগবান শ্রাবস্তীতে অবস্থান করছিলেন... ‘হে ভিক্ষুগণ, যেসব শ্রমণ বা ব্রাহ্মণ লাভ-সৎকার ও যশ-খ্যাতির আস্বাদ, আদীনব (দোষ) এবং নিঃসরণ (বহির্গমন) যথাযথভাবে জানে না, শ্রমণগণের মধ্যে তারা শ্রমণ নয় আর ব্রাহ্মণগণের মধ্যেও ব্রাহ্মণ নয়। সেই আয়ুষ্মানগণ শ্রমণ্যার্থ (শ্রমণ্যফল) বা ব্রাহ্মণ্যার্থ (ব্রাহ্মণ্যফল) অথবা ইহজীবনে স্বয়ং অভিজ্ঞা প্রত্যক্ষ ও লাভ না করে অবস্থান করে। ভিক্ষুগণ, যেসব শ্রমণ, ব্রাহ্মণ লাভ-সৎকার ও যশ-খ্যাতির আস্বাদ (উপভোগ), আদীনব (দোষ) ও নিঃসরণ (বর্হিগমন) যথাযথভাবে জানে, তাঁরা শ্রমণগণের মধ্যে প্রকৃত শ্রমণ বা ব্রাহ্মণগণের মধ্যে প্রকৃত ব্রাহ্মণ হন। সেই আয়ুষ্মানগণ শ্রমণ্যার্থ (শ্রমণ্যফল) বা ব্রাহ্মণ্যার্থ (ব্রাহ্মণ্যফল) অথবা ইহজীবনে স্বয়ং অভিজ্ঞা প্রত্যক্ষ ও লাভ করে অবস্থান করে।’ পঞ্চম সূত্র।

৬. দ্বিতীয় শ্রমণ-ব্রাহ্মণ সূত্র
১৭৫. ভগবান শ্রাবস্তীতে অবস্থান করছিলেন... ‘হে ভিক্ষুগণ, যেসব শ্রামণ ব্রাহ্মণ লাভ-সৎকার ও যশ-খ্যাতির সমুদয়, ধ্বংস এবং আস্বাদ (বা উপভোগ), আদীনব (দোষ) ও নিঃসরণ (বহির্গমন) যথাযথভাবে জানে না... যথাযথভাবে জানে... ইহজীবনে স্বয়ং অভিজ্ঞা প্রত্যক্ষ ও লাভ করে অবস্থান করে।’ ষষ্ঠ সূত্র।

৭. তৃতীয় শ্রমণ-ব্রাহ্মণ সূত্র
১৭৬. ভগবান শ্রাবস্তীতে অবস্থান করছিলেন... ‘হে ভিক্ষুগণ, যেসব শ্রমণ ব্রাহ্মণ লাভ-সৎকার ও যশ-খ্যাতি যথাযথভাবে জানে না, লাভ-সৎকারাদির সমুদয় যথাযথভাবে জানে না, লাভ-সৎকারাদির নিরোধ (ধ্বংস) যথাযথভাবে জানে না, লাভ-সৎকারাদির নিরোধের পথ বা উপায় যথাযথভাবে জানে না... যথাযথভাবে জানে... ইহজীবনে স্বয়ং অভিজ্ঞা প্রত্যক্ষ ও লাভ করে অবস্থান করে।’ সপ্তম সূত্র।

৮. ত্বক সূত্র
১৭৭. ভগবান শ্রাবস্তীতে অবস্থান করছিলেন... ‘হে ভিক্ষুগণ, লাভ-সৎকার ও যশ-খ্যাতি ভয়ানক। ভিক্ষুগণ, লাভ-সৎকার ও যশ-খ্যাতি (মানুষের ওপরের) ত্বক ছেদন করে, ত্বক ছেদনের পর ঝিল্লি (চামড়ার পাতলা আবরণ) ছেদন করে, ঝিল্লি ছেদনের পর মাংস ছেদন করে, মাংস ছেদনের পর স্নায়ু ছেদন করে, স্নায়ু ছেদনের পর অস্থি ছেদন করে, অস্থি ছেদনের পর অস্থিমজ্জা আঘাত করে তথা অস্থিমজ্জা ছেদন করে থাকে। ভিক্ষুগণ, এরূপেই লাভ-সৎকার ও যশ-খ্যাতি... ভিক্ষুগণ, তোমাদের এরূপ শিক্ষা করা কর্তব্য।’ অষ্টম সূত্র।

৯. রজ্জু সূত্র
১৭৮. ভগবান শ্রাবস্তীতে অবস্থান করছিলেন... ‘হে ভিক্ষুগণ, লাভ-সৎকার ও যশ-খ্যাতি ভয়ানক। ভিক্ষুগণ, লাভ-সৎকার ও যশ-খ্যাতি (মানুষের ওপরের) ত্বক ছেদন করে, ত্বক ছেদনের পর ঝিল্লি (চামড়ার পাতলা আবরণ) ছেদন করে, ঝিল্লি ছেদনের পর মাংস ছেদন করে, মাংস ছেদনের পর স্নায়ু ছেদন করে, স্নায়ু ছেদনের পর অস্থি ছেদন করে, অস্থি ছেদনের পর অস্থিমজ্জা আঘাত করে তথা অস্থিমজ্জা ছেদন করে থাকে।’

‘ভিক্ষুগণ, যেমন কোনো বলবান ব্যক্তি শক্ত খসখসে (তথা প্লাস্টিকের) রজ্জু দ্বারা জঙ্ঘা বেষ্টন করে ঘষাঘষি করলে তা (প্রথমে) উপরের ত্বক ছেদন করে, ওপরের ত্বক ছেদন করার পর ঝিল্লি ছেদন করে, ঝিল্লি ছেদন করার পর মাংস ছেদন করে, মাংস ছেদন করার পর স্নায়ু ছেদন করে, স্নায়ু ছেদন করার পর অস্থি ছেদন করে, অস্থি ছেদন করার পর অস্থিমজ্জা ছেদন করে। ঠিক তেমনিভাবে লাভ-সৎকার ও যশ-খ্যাতি (মানুষের উপরের) ত্বক ছেদন করে, ত্বক ছেদনের পর ঝিল্লি (চামড়ার পাতলা আবরণ) ছেদন করে, ঝিল্লি ছেদনের পর মাংস ছেদন করে, মাংস ছেদনের পর স্নায়ু ছেদন করে, স্নায়ু ছেদনের পর অস্থি ছেদন করে, অস্থি ছেদনের পর অস্থিমজ্জা আঘাত করে তথা অস্থিমজ্জা ছেদন করে থাকে। ভিক্ষুগণ, এরূপেই লাভ-সৎকার ও যশ-খ্যাতি... ভিক্ষুগণ, তোমাদের এরূপ শিক্ষা করা কর্তব্য।’নবম সূত্র।

১০. ভিক্ষু সূত্র
১৭৯. ভগবান শ্রাবস্তীতে অবস্থান করছিলেন... ‘হে ভিক্ষুগণ, যে ভিক্ষু অর্হৎ হয়েছে, তাঁর পক্ষেও লাভ-সৎকার ও যশ-খ্যাতি অন্তরায়ের কারণ বলছি।’ ভগবান এরূপ বললে আয়ুষ্মান আনন্দ ভগবানকে এরূপ বললেন, ‘ভন্তে, ক্ষীণাসব ভিক্ষুর লাভ-সৎকার ও যশ-খ্যাতি কিসের জন্য অন্তরায়কর?’ ‘হে আনন্দ, তাঁর যে অক্ষয় চিত্তবিমুক্তি; আমি সেই চিত্তবিমুক্তিতে লাভ-সৎকার ও যশ-খ্যাতি অন্তরায়কর বলছি না। কিন্তু অপ্রমত্ত, বীর্র্যবান, উদ্যমী হয়ে অবস্থানকারী (ক্ষীণাসব অর্হতের) দৃষ্টধর্মে (ইহজীবনে) সুখে অবস্থান করার (ফল-সমাপত্তির সুখবিহার)পক্ষে অধিগত লাভ-সৎকার ও যশ-খ্যাতি অন্তরায়কর হয় বলছি। আনন্দ, এরূপেই লাভ-সৎকার ও যশ-খ্যাতি (লাভ) অনুত্তর যোগক্ষেম নির্বাণ প্রাপ্তি বা অধিগতের পথে ভয়ানক, কটু, রুক্ষ (অসমান পথ) ও অন্তরায়কর। আনন্দ, তাই এরূপ শিক্ষা করা কর্তব্য, ‘উৎপন্ন লাভ-সৎকার ও যশ-খ্যাতি, পরিত্যাগ করবো। এই লাভ-সৎকারাদি নিশ্চয়ই আমাদের চিত্ত অভিভূত করে থাকবে না।’ ভিক্ষুগণ, তোমাদের এরূপ শিক্ষা করা উচিত।’ দশম সূত্র।

তৃতীয় বর্গ সমাপ্ত।

স্মারক-গাথা :

নারী, কল্যাণী, একপুত্র ও এককন্যা সূত্র,

শ্রমণ-ব্র্র্রাহ্মণ তিন, ত্বক, রজ্জু, ভিক্ষু উক্ত।


 

৪. চতুর্থ বর্গ
১. ভেদ সূত্র
১৮০. ভগবান শ্রাবস্তীতে অবস্থান করছিলেন... ‘হে ভিক্ষুগণ, লাভ-সৎকার ও যশ-খ্যাতি (লাভ) ভয়ানক। ভিক্ষুগণ, লাভ-সৎকার ও যশ-খ্যাতিতে অভিভূত বিহ্বলচিত্ত হয়ে দেবদত্ত সংঘভেদ করেছে। ভিক্ষুগণ, এরূপেই লাভ-সৎকার ও যশ-খ্যাতি (লাভ) ভয়ানক... ভিক্ষুগণ, তোমাদের এরূপ শিক্ষা করা উচিত।’ প্রথম সূত্র।

২. কুশলমূল সূত্র
১৮১. ভগবান শ্রাবস্তীতে অবস্থান করছিলেন... ‘হে ভিক্ষুগণ, লাভ-সৎকার ও যশ-খ্যাতি (লাভ) ভয়ানক। ভিক্ষুগণ, লাভ-সৎকার ও যশ-খ্যাতিতে অভিভূত বিহ্বলচিত্ত হওয়ায় দেবদত্তের কুশলমূল বা পুণ্য চেতনার মূল সমুচ্ছিন্ন হয়েছে। ভিক্ষুগণ, এরূপেই লাভ-সৎকার ও যশ-খ্যাতি (লাভ) ভয়ানক... ভিক্ষুগণ, তোমাদের এরূপ শিক্ষা করা উচিত।’ দ্বিতীয় সূত্র।

৩. কুশলধর্ম সূত্র
১৮২. ভগবান শ্রাবস্তীতে অবস্থান করছিলেন... ‘হে ভিক্ষুগণ, লাভ-সৎকার ও যশ-খ্যাতি (লাভ) ভয়ানক। ভিক্ষুগণ, লাভ-সৎকার ও যশ-খ্যাতিতে অভিভূত বিহ্বলচিত্ত হওয়ায় দেবদত্তের কুশলধর্ম সমুচ্ছিন্ন হয়েছে। ভিক্ষুগণ, এরূপেই লাভ-সৎকার ও যশ-খ্যাতি (লাভ) ভয়ানক... ভিক্ষুগণ, তোমাদের এরূপ শিক্ষা করা উচিত।’ তৃতীয় সূত্র।

৪. শুক্লধর্ম সূত্র
১৮৩. ভগবান শ্রাবস্তীতে অবস্থান করছিলেন... ‘হে ভিক্ষুগণ, লাভ-সৎকার ও যশ-খ্যাতি (লাভ) ভয়ানক। ভিক্ষুগণ, লাভ-সৎকার ও যশ-খ্যাতিতে অভিভূত বিহ্বলচিত্ত হওয়ায় দেবদত্তের শুক্লধর্ম সমুচ্ছিন্ন হয়েছে। ভিক্ষুগণ, এরূপেই লাভ-সৎকার ও যশ-খ্যাতি (লাভ) ভয়ানক... ভিক্ষুগণ, তোমাদের এরূপ শিক্ষা করা উচিত।’ চতুর্থ সূত্র।

৫. অচিরপ্রস্থান সূত্র
১৮৪. একসময় ভগবান রাজগৃহস্থ গিজ্ঝাকূট পর্বতে অবস্থান করছিলেন সম্প্রতি দেবদত্ত প্রস্থানের পর। তথায় ভগবান দেবদত্তকে উপলক্ষ করে ভিক্ষুগণকে আহ্বান করলেন, ‘হে ভিক্ষুগণ, দেবদত্তের আত্ম-বিনাশের জন্য (তার) লাভ-সৎকার ও যশ-খ্যাতি উৎপন্ন হয়েছে। দেবদত্তের পরাজয়ের জন্য (তার) লাভ-সৎকার ও যশ-খ্যাতি উৎপন্ন হয়েছে।’

‘ভিক্ষুগণ, কদলীবৃক্ষ যেমন আত্ম-বিনাশের জন্য, পরাজয়ের (মৃত্যুর) জন্য ফলবতী হয় বা ফলধারণ করে, ঠিক তেমনি দেবদত্তের আত্ম-বিনাশের জন্য, পরাজয়ের জন্য তার লাভ-সৎকার ও যশ-খ্যাতি উৎপন্ন হয়েছে। ’

‘ভিক্ষুগণ, বেণু যেমন আত্ম-বিনাশের জন্য, পরাজয়ের (মৃত্যুর) জন্য ফলধারণ করে, ঠিক তেমনি দেবদত্তের আত্ম-বিনাশের জন্য, পরাজয়ের জন্য তার লাভ-সৎকার ও যশ-খ্যাতি উৎপন্ন হয়েছে।’

‘ভিক্ষুগণ, নল যেমন আত্ম-বিনাশের জন্য, পরাজয়ের জন্য ফলধারণ করে, ঠিক তেমনি দেবদত্তের আত্ম-বিনাশের জন্য, পরাজয়ের জন্য তার লাভ-সৎকার ও যশ-খ্যাতি উৎপন্ন হয়েছে।’

‘ভিক্ষুগণ, অশ্বতরী (খচ্চর, অশ্ব ও গর্দভের মিলনজাত প্রাণী বিশেষ) যেমন আত্ম-বিনাশের জন্য, পরাজয়ের জন্য গর্ভধারণ করে, ঠিক তেমনি দেবদত্তের আত্ম-বিনাশের জন্য, পরাজয়ের জন্য তার লাভ-সৎকার ও যশ-খ্যাতি উৎপন্ন হয়েছে। ভিক্ষুগণ, এরূপেই লাভ-সৎকার ও যশ-খ্যাতি ভয়ানক... ভিক্ষুগণ, তোমাদের এরূপ শিক্ষা করা উচিত।’

ভগবার এরূপ বললেন। এটি বলার পর সুগত শাস্তা আরও এ গাথা বললেন :

‘ফল যেমন কদলীবৃক্ষকে ধ্বংস করে, ফল যেমন বেণু ও নলকে ধ্বংস করে আর গর্ভধারণ যেমন অশ্বতরীকে মৃত্যুর মুখোমুখি করায়, ঠিক তেমনি লাভ-সৎকার ও যশ-খ্যাতি দুর্জনকে ধ্বংস করে।’ পঞ্চম সূত্র।

৬. পঞ্চশত রথ সূত্র
১৮৫. একসময় ভগবান রাজগৃহে বেণুবনে কলন্দকনিবাপে অবস্থান করতেন। তখন যুবরাজ অজাতশত্রু প্রাতে ও সন্ধ্যায় পাঁচশত রথ নিয়ে দেবদত্তের সেবা-আর্চনার জন্য দেবদত্তের নিকট উপস্থিত হন; পাঁচশত থালায় উত্তম আহার্যদ্রব্য প্রদান করে থাকেন। সে-সময় বহুসংখ্যক ভিক্ষু ভগবানের কাছে উপস্থিত হলেন। উপস্থিত হয়ে ভগবানকে শ্রদ্ধাভিবাদন জানিয়ে একপার্শ্বে উপবেশন করলেন। একপার্শ্বে উপবিষ্ট অবস্থায় সেই ভিক্ষুগণ ভগবানকে এরূপ বললেন, ‘ভন্তে, যুবরাজ অজাতশত্রু প্রাতে ও সন্ধ্যায় পাঁচশত রথ নিয়ে দেবদত্তের সেবা-পূজার জন্য দেবদত্তের কাছে উপস্থিত হন; পাঁচশত থালায় উত্তম আহার্যদ্রব্য দান করে থাকেন।’

‘হে ভিক্ষুগণ, দেবদত্তের (মতো) লাভ-সৎকার ও যশ-খ্যাতি আকাঙ্ক্ষা করো না। ভিক্ষুগণ, যুবরাজ অজাতশত্রু যতোই প্রাতে ও সন্ধ্যায় পাঁচশত রথ নিয়ে দেবদত্তের সেবা-পূজা করতে গমন করুক, যতোই পাঁচশত থালায় উত্তম আহার্য দ্রব্য দান করুক; তাতে কুশলধর্মে দেবদত্তের ক্ষতি বা অবনতিই হবে, শ্রীবৃদ্ধি হবে না কিছুতেই।’

‘ভিক্ষুগণ, রাগী বা হিংস্র কুকুরের নাসাপুটে মাংসের টুকরা ছুড়ে মারলে সেই হিংস্র কুকুর যেমন আরও বেশি ক্ষুব্ধ হয়, ঠিক তেমনি যতোই যুবরাজ অজাতশত্রু প্রাতে ও সন্ধ্যায় পাঁচশত রথ নিয়ে দেবদত্তকে সেবা-পূজা করতে গমন করুক, যতোই পাঁচশত থালায় উত্তম আহার্যদ্রব্য দান করুক; তাতে কুশলধর্মে দেবদত্তের অবনতিই হবে, শ্রীবৃদ্ধি হবে না কিছুতেই।’ ভিক্ষুগণ, এরূপেই লাভ-সৎকার ও যশ-খ্যাতি ভয়ানক... ভিক্ষুগণ, তোমাদের এরূপ শিক্ষা করা উচিত।’ ষষ্ঠ সূত্র।

৭. মাতা সূত্র
১৮৬. ভগবান শ্রাবস্তীতে অবস্থান করছিলেন... ‘হে ভিক্ষুগণ, লাভ-সৎকার ও যশ-খ্যাতি (লাভ) অনুত্তর যোগক্ষেম নির্বাণ প্রাপ্তি বা অধিগতের পথে ভয়ানক, কটু, রুক্ষ ও অন্তরায়কর। ভিক্ষুগণ, এখানে আমি স্বীয় চিত্তের দ্বারা কোনো ব্যক্তির চিত্ত জ্ঞাত হয়ে এরূপ জানি, ‘এই আয়ুষ্মান মায়ের জন্যও সজ্ঞানে মিথ্যাকথা বলে না।’ কিন্তু অন্যসময়ে লাভ-সৎকার ও যশ-খ্যাতিতে অভিভূত বিহ্বলচিত্ত হয়ে তাকেই সজ্ঞানে মিথ্যা বলতে দেখি। ভিক্ষুগণ, এরূপেই লাভ-সৎকার, যশ-খ্যাতি অনুত্তর যোগক্ষেম নির্বাণ অধিগতের পথে ভয়ানক, কটু, রুক্ষ ও অন্তরায়কর। তাই এরূপ শিক্ষা করা উচিত, ‘উৎপন্ন লাভ-সৎকার ও যশ-খ্যাতি পরিত্যাগ করবো। লাভ-সৎকার ও যশ-খ্যাতি নিশ্চয়ই আমাদের চিত্ত অভিভূত বা বশীভূত করে থাকবে না।’ ভিক্ষুগণ, তোমাদের এরূপ শিক্ষা করা কর্তব্য।’ সপ্তম সূত্র।

৮-১৩. পিতা সূত্রাদি ষষ্ঠক
১৮৬. ভগবান শ্রাবস্তীতে অবস্থান করছিলেন... “হে ভিক্ষুগণ, লাভ-সৎকার ও যশ-খ্যাতি (লাভ) অনুত্তর যোগক্ষেম নির্বাণ প্রাপ্তি বা অধিগতের পথে ভয়ানক, কটু, রুক্ষ ও অন্তরায়কর। ভিক্ষুগণ, এখানে আমি স্বীয় চিত্তের দ্বারা কোনো ব্যক্তির চিত্ত জ্ঞাত হয়ে এরূপ জানি, ‘এই আয়ুষ্মান পিতার জন্যও সজ্ঞানে মিথ্যাকথা বলে না... ভ্রাতার জন্যও... বোনের জন্যও... পুত্রের জন্যও... কন্যার জন্যও... এই আয়ুষ্মান ভার্যার জন্যও সজ্ঞানে মিথ্যাকথা বলে না।’ কিন্তু অন্যসময়ে লাভ-সৎকার ও যশ-খ্যাতিতে অভিভূত বিহ্বলচিত্ত হয়ে তাকেই সজ্ঞানে মিথ্যা বলতে দেখি। ভিক্ষুগণ, এরূপেই লাভ-সৎকার, যশ-খ্যাতি অনুত্তর যোগক্ষেম নির্বাণ অধিগতের পথে ভয়ানক, কটু, রুক্ষ ও অন্তরায়কর। তাই এরূপ শিক্ষা করা উচিত, ‘উৎপন্ন লাভ-সৎকার ও যশ-খ্যাতি পরিত্যাগ করবো। লাভ-সৎকার ও যশ-খ্যাতি নিশ্চয়ই আমাদের চিত্ত অভিভূত বা বশীভূত করে থাকবে না।’ ভিক্ষুগণ, তোমাদের এরূপ শিক্ষা করা কর্তব্য।” ত্রয়োদশ সূত্র।

চতুর্থ বর্গ সমাপ্ত।

স্মারক-গাথা :

ভেদ, মূল, দুই ধর্ম, প্রস্থান, রথ ও মাতা,

পিতা, ভ্রাতা, ভগ্নি, পুত্র, কন্যা আর ভার্যা।

লাভ-সৎকার সংযুক্ত সমাপ্ত।


 

৭. রাহুল-সংযুক্ত
১. প্রথম বর্গ
১. চক্ষু সূত্র
১৮৮. আমি এরূপ শুনেছি। একসময় ভগবান শ্রাবস্তীতে অনাথপিণ্ডিক শ্রেষ্ঠী কর্তৃক দানকৃত জেতবন বিহারে অবস্থান করছিলেন। সে-সময় একদিন আয়ুষ্মান রাহুল ভগবানের সকাছে উপস্থিত হলেন। উপস্থিত হয়ে ভগবানকে শ্রদ্ধাভিবাদন জানিয়ে একপার্শ্বে বসলেন। একপার্শ্বে উপবিষ্ট আয়ুষ্মান রাহুল ভগবানকে এরূপ বললেন, ‘ভন্তে ভগবান, আমাকে সংক্ষেপে ধর্মদেশনা করুন, যা শুনে আমি একাকী নীরবে-নির্জনে অপ্রমত্ত, বীর্যবান ও প্রেষিতাত্ম (উদ্যমশীল) হয়ে অবস্থান করতে পারি।’

‘হে রাহুল, তা তুমি কী মনে কর, চক্ষু নিত্য নাকি অনিত্য?’ ‘ভন্তে, অনিত্য।’ ‘যা অনিত্য, তা সুখ না দুঃখ?’ ‘ভন্তে, দুঃখ।’ ‘যা অনিত্য, দুঃখ ও পরিবর্তনধর্মী, তা এটি আমার, এটি আমি এবং এটি আমার আত্মা বলে দেখা উচিত কি?’ ‘না ভন্তে।’ ‘শ্রোত্র নিত্য নাকি অনিত্য?’ ‘ভন্তে, অনিত্য।’... ‘ঘ্রাণ নিত্য নাকি অনিত্য?’ ‘ভন্তে, অনিত্য।’... ‘জিহ্বা নিত্য নাকি অনিত্য?’ ‘ভন্তে, অনিত্য।’... ‘কায় নিত্য নাকি অনিত্য?’ ‘ভন্তে, অনিত্য।’... ‘মন নিত্য নাকি অনিত্য?’ ‘ভন্তে, অনিত্য।’ ‘যা অনিত্য, তা সুখ না দুঃখ?’ ‘ভন্তে, দুঃখ।’ ‘যা অনিত্য, দুঃখ ও পরিবর্তনধর্মী, তা এটি আমার, এটি আমি এবং এটি আমার আত্মা বলে দেখা উচিত কি?’ ‘না ভন্তে।’

‘হে রাহুল, এরূপে দেখে শ্রুতবান আর্যশ্রাবক চক্ষুর প্রতি নির্বেদযুক্ত (উদাসীন) হয়... শ্রোত্রের প্রতি নির্বেদযুক্ত হয়... ঘ্রাণের প্রতি নির্বেদযুক্ত হয়... জিহ্বার প্রতি নির্বেদযুক্ত হয়... কায়ের প্রতি নির্বেদযুক্ত হয়... মনের প্রতি নির্বেদযুক্ত হয়, নির্বেদযুক্ত হয়ে নিঃস্পৃহ (বা বিরাগপ্রাপ্ত) হয়, বিরাগে বিমুক্ত হয়, বিমুক্তিতে ‘বিমুক্ত হয়েছি’ বলে জ্ঞান উদয় হয়। ‘জন্ম ক্ষীণ হয়েছে, ব্রহ্মচর্য পরিপূর্ণ হয়েছে, করণীয় কৃত হয়েছে, এ জন্মের পর আর কোনো পুনর্জন্ম নেই’ বলে যথাযথভাবে জানে।’ প্রথম সূত্র।

২. রূপ সূত্র
১৮৯. ভগবান শ্রাবস্তীতে অবস্থান করছিলেন... ‘হে রাহুল, তা তুমি কী মনে কর, রূপ নিত্য নাকি অনিত্য?’ ‘ভন্তে, অনিত্য।’ ‘যা অনিত্য তা সুখ না দুঃখ?’ ‘ভন্তে, দুঃখ।’ ‘যা অনিত্য, দুঃখও পরিবর্তনধর্মী, তা ‘এটি আমার, এটি আমি এবং এটি আমার আত্মা’ বলে দেখা উচিত কি?’ ‘না ভন্তে।’ ‘শব্দ নিত্য নাকি অনিত্য?’ ‘ভন্তে অনিত্য।’... ‘গন্ধ নিত্য নাকি অনিত্য?’ ‘ভন্তে, অনিত্য।’... ‘রস নিত্য নাকি অনিত্য?’ ‘ভন্তে অনিত্য।’... ‘স্প্রষ্টব্য নিত্য নাকি অনিত্য?’ ‘ভন্তে, অনিত্য।’... ‘ধর্ম নিত্য নাকি অনিত্য?’ ‘ভন্তে, অনিত্য।’... হে রাহুল, এরূপে দেখে শ্রুতবান আর্যশ্রাবক রূপের প্রতি নির্বেদযুক্ত হয়, শব্দের প্রতি নির্বেদযুক্ত হয়... গন্ধের প্রতি নির্বেদযুক্ত হয়... রসের প্রতি নির্বেদযুক্ত হয়... স্প্রষ্টব্যের প্রতি নির্বেদযুক্ত হয়... ধর্মের প্রতি নির্বেদযুক্ত হয়, নির্বেদযুক্ত হয়ে নিঃস্পৃহ হয়, বিরাগে বিমুক্ত হয়, বিমুক্তিতে ‘বিমুক্তি হয়েছি’ বলে জ্ঞান উদয় হয়। ‘জন্ম ক্ষীণ হয়েছে, ব্রহ্মচর্য পরিপূর্ণ হয়েছে, করণীয় কৃত হয়েছে, এ জন্মের পর আর কোনো পুনর্জন্ম নেই’ বলে যথাযথভাবে জানে।’ দ্বিতীয় সূত্র।

৩. বিজ্ঞান সূত্র
১৯০. ভগবান শ্রাবস্তীতে অবস্থান করছিলেন... ‘হে রাহুল, তা তুমি কী মনে কর, চক্ষু-বিজ্ঞান নিত্য নাকি অনিত্য?’ ‘ভন্তে, অনিত্য।’ ‘যা অনিত্য তা সুখ না দুঃখ?’ ‘ভন্তে, দুঃখ।’ ‘যা অনিত্য, দুঃখ ও পরিবর্তনধর্মী, তা এটি আমার, এটি আমি এবং এটি আমার আত্মা বলে দেখা উচিত কি?’ ‘না ভন্তে।’ ‘শ্রোত্র-বিজ্ঞান নিত্য নাকি অনিত্য?’ ‘ভন্তে, অনিত্য।’... ‘ঘ্রাণ-বিজ্ঞান নিত্য নাকি অনিত্য?’ ‘ভন্তে, অনিত্য।’... ‘জিহ্বা-বিজ্ঞান নিত্য নাকি অনিত্য?’ ‘ভন্তে, অনিত্য।’... ‘কায়-বিজ্ঞান নিত্য নাকি অনিত্য?’ ‘ভন্তে, অনিত্য।’... ‘মনোবিজ্ঞান নিত্য নাকি অনিত্য?’ ‘ভন্তে, অনিত্য।’ ‘যা অনিত্য তা সুখ না দুঃখ?’ ‘ভন্তে, দুঃখ।’ ‘যা অনিত্য, দুঃখ ও পরিবর্তনধর্মী, তা এটি আমার, এটি আমি এবং এটি আমার আত্মা বলে দেখা উচিত কি?’ ‘না ভন্তে।’

‘হে রাহুল, এরূপে দেখে শ্রুতবান আর্যশ্রাবক চক্ষু-বিজ্ঞানের প্রতি নির্বেদযুক্ত হয়, শ্রোত-বিজ্ঞানের প্রতি নির্বেদযুক্ত হয়... ঘ্রাণ-বিজ্ঞানের প্রতি নির্বেদযুক্ত হয়... জিহ্বা-বিজ্ঞানের প্রতি নির্বেদযুক্ত হয়... কায় বিজ্ঞানের প্রতি নির্বেদযুক্ত হয়... মন-বিজ্ঞানের প্রতি নির্বেদযুক্ত হয়, নির্বেদযুক্ত হয়ে নিঃস্পৃহ হয়, বিরাগে বিমুক্ত হয়, বিমুক্তিতে ‘বিমুক্ত হয়েছি’ বলে জ্ঞান উদয় হয়। ‘জন্ম ক্ষীণ হয়েছে, ব্রহ্মচর্য পরিপূর্ণ হয়েছে, করণীয় কৃত হয়েছে, এ জন্মের পর আর কোনো পুনর্জন্ম নেই’ বলে যথাযথভাবে জানে।’ তৃতীয় সূত্র।

৪. সংস্পর্শ সূত্র
১৯১. ভগবান শ্রাবস্তীতে অবস্থান করছিলেন... ‘হে রাহুল, তা তুমি কী মনে কর, চক্ষু-সংস্পর্শ নিত্য নাকি অনিত্য?’ ‘ভন্তে, অনিত্য।’ ‘যা অনিত্য তা সুখ না দুঃখ?’ ‘ভন্তে দুঃখ।’ ‘যা অনিত্য, দুঃখ ও পরিবর্তনধর্মী, তা এটি আমার, এটি আমি এবং এটি আমার আত্মা বলে দেখা উচিত কি?’ ‘না ভন্তে।’ ‘শ্রোত্র-সংস্পর্শ নিত্য নাকি অনিত্য?’ ‘ভন্তে, অনিত্য।’... ‘ঘ্রাণ-সংস্পর্শ নিত্য নাকি অনিত্য?’ ‘ভন্তে, অনিত্য।’... ‘জিহ্বা-সংস্পর্শ নিত্য নাকি অনিত্য?’ ‘ভন্তে অনিত্য।’... ‘কায়-সংস্পর্শ নিত্য নাকি অনিত্য?’ ‘ভন্তে, অনিত্য।’... ‘মনো-সংস্পর্শ নিত্য নাকি অনিত্য?’ ‘ভন্তে, অনিত্য।’ ‘যা অনিত্য তা সুখ না দুঃখ?’ ‘ভন্তে দুঃখ।’ ‘যা অনিত্য, দুঃখ ও পরিবর্তনধর্মী, তা এটি আমার, এটি আমি এবং এটি আমার আত্মা বলে দেখা উচিত কি?’ ‘না ভন্তে।’

‘হে রাহুল, এরূপে দেখে শ্রুতবান আর্যশ্রাবক চক্ষু-সংস্পর্শের প্রতি নির্বেদযুক্ত হয়, শ্রোত-সংস্পর্শের প্রতি নির্বেদযুক্ত হয়... ঘ্রাণ-সংস্পর্শের প্রতি নির্বেদযুক্ত হয়... জিহ্বা-সংস্পর্শের প্রতি নির্বেদযুক্ত হয়... কায়-সংস্পর্শের প্রতি নির্বেদযুক্ত হয়... মন-সংস্পর্শের প্রতি নির্বেদযুক্ত হয়, নির্বেদযুক্ত হয়ে নিঃস্পৃহ হয়, বিরাগে বিমুক্ত হয়, বিমুক্তিতে ‘বিমুক্ত হয়েছি’ বলে জ্ঞান উদয় হয়। ‘জন্ম ক্ষীণ হয়েছে, ব্রহ্মচর্য পরিপূর্ণ হয়েছে, করণীয় কৃত হয়েছে, এ জন্মের পর আর কোনো পুনর্জন্ম নেই’ বলে যথাযথভাবে জানে।’ চতুর্থ সূত্র।

৫. বেদনা সূত্র
১৯২. ভগবান শ্রাবস্তীতে অবস্থান করছিলেন... ‘হে রাহুল, তা তুমি কী মনে কর, চক্ষু-সংস্পর্শজ (বা সংস্পর্শজাত) বেদনা নিত্য নাকি অনিত্য?’ ‘ভন্তে, অনিত্য।’ ‘যা অনিত্য তা সুখ না দুঃখ?’ ‘ভন্তে, দুঃখ।’ ‘যা অনিত্য, দুঃখ ও পরিবর্তনধর্মী, তা এটি আমার, এটি আমি এবং এটি আমার আত্মা বলে দেখা উচিত কি?’ ‘না ভন্তে।’ ‘শ্রোত্র-সংস্পর্শজ বেদনা নিত্য নাকি অনিত্য?’ ‘ভন্তে, অনিত্য।’... ‘ঘ্রাণ-সংস্পর্শজ বেদনা নিত্য নাকি অনিত্য?’ ‘ভন্তে, অনিত্য।’... ‘জিহ্বা-সংস্পর্শজ বেদনা নিত্য নাকি অনিত্য?’ ‘ভন্তে, অনিত্য।’... ‘কায়-সংস্পর্শজ বেদনা নিত্য অনিত্য?’ ‘ভন্তে, অনিত্য।’... ‘মনো-সংস্পর্শজ বেদনা নিত্য নাকি অনিত্য?’ ‘ভন্তে, অনিত্য।’ ‘যা অনিত্য তা সুখ না দুঃখ?’ ‘ভন্তে, দুঃখ।’ ‘যা অনিত্য, দুঃখ ও পরিবর্তনধর্মী, তা এটি আমার, এটি আমি এবং এটি আমার আত্মা বলে দেখা উচিত কি?’ ‘না ভন্তে।’

‘হে রাহুল, এরূপে দেখে শ্রুতবান আর্যশ্রাবক চক্ষু-সংস্পর্শজ বেদনার প্রতি নির্বেদযুক্ত হয়, শ্রোত-সংস্পর্শজ বেদনার প্রতি নির্বেদযুক্ত হয়... ঘ্রাণ-সংস্পর্শ বেদনার প্রতি নির্বেদযুক্ত হয়... জিহ্বা-সংস্পর্শজ বেদনার প্রতি নির্বেদযুক্ত হয়... কায়-সংস্পর্শজ বেদনার প্রতি নির্বেদযুক্ত হয়... মন-সংস্পর্শজ বেদনার প্রতি নির্বেদযুক্ত হয়, নির্বেদযুক্ত হয়ে নিঃস্পৃহ হয়, বিরাগে বিমুক্ত হয়, বিমুক্তিতে ‘বিমুক্ত হয়েছি’ বলে জ্ঞান উদয় হয়। ‘জন্ম ক্ষীণ হয়েছে, ব্রহ্মচর্য পরিপূর্ণ হয়েছে, করণীয় কৃত হয়েছে, এ জন্মের পর আর কোনো পুনর্জন্ম নেই’ বলে যথাযথভাবে জানে।’ পঞ্চম সূত্র।

৬. সংজ্ঞা সূত্র
১৯৩. ভগবান শ্রাবস্তীতে অবস্থান করছিলেন... ‘হে রাহুল, তা তুমি কী মনে কর, রূপা-সংজ্ঞা নিত্য নাকি অনিত্য?’ ‘ভন্তে, অনিত্য।’ ‘যা অনিত্য তা সুখ না দুঃখ?’ ‘ভন্তে, দুঃখ।’ ‘যা অনিত্য, দুঃখ ও পরিবর্তনধর্মী, তা এটি আমার, এটি আমি এবং এটি আমার আত্মা বলে দেখা উচিত কি?’ ‘না ভন্তে।’ ‘শব্দ-সংজ্ঞা নিত্য নাকি অনিত্য?’ ‘ভন্তে, অনিত্য।’... ‘গন্ধ-সংজ্ঞা’ নিত্য নাকি অনিত্য?’ ‘ভন্তে, অনিত্য।’... ‘রস-সংজ্ঞা’ নিত্য নাকি অনিত্য?’ ‘ভন্তে, অনিত্য।’... ‘স্পর্শ-সংজ্ঞা’ নিত্য নাকি অনিত্য?’ ‘ভন্তে, অনিত্য।’... ‘ধর্ম-সংজ্ঞা নিত্য নাকি অনিত্য?’ ‘ভন্তে, অনিত্য।’ ‘যা অনিত্য তা সুখ না দুঃখ?’ ‘ভন্তে, দুঃখ।’ ‘যা অনিত্য, দুঃখ ও পরিবর্তনধর্মী, তা এটি আমার, এটি আমি এবং এটি আমার আত্মা বলে দেখা উচিত কি?’ ‘না ভন্তে।’

‘হে রাহুল, এরূপে দেখে শ্রুতবান আর্যশ্রাবক রূপসংজ্ঞার প্রতি নির্বেদযুক্ত হয়, শব্দসংজ্ঞার প্রতি নির্বেদযুক্ত হয়... গন্ধসংজ্ঞার প্রতি নির্বেদযুক্ত হয়... রস-সংজ্ঞার প্রতি নির্বেদযুক্ত হয়... স্পর্র্শ-সংজ্ঞার প্রতি নির্বেদযুক্ত হয়... ধর্ম-সংজ্ঞার প্রতি নির্বেদযুক্ত হয়, নির্বেদযুক্ত হয়ে নিঃস্পৃহ হয়, বিরাগে বিমুক্ত হয়, বিমুক্তিতে ‘বিমুক্ত হয়েছি’ বলে জ্ঞান উদয় হয়। ‘জন্ম ক্ষীণ হয়েছে, ব্রহ্মচর্য পরিপূর্ণ হয়েছে, করণীয় কৃত হয়েছে, এ জন্মের পর আর কোনো পুনর্জন্ম নেই’ বলে যথাযথভাবে জানে।’ ষষ্ঠ সূত্র।

৭. সঞ্চেতনা সূত্র
১৯৪. ভগবান শ্রাবস্তীতে অবস্থান করছিলেন... ‘হে রাহুল, তা তুমি কী মনে কর, রূপা-সঞ্চেতনা (সংবেদজ উপলব্ধি)’ নিত্য নাকি অনিত্য?’ ‘ভন্তে, অনিত্য।’ ‘যা অনিত্য তা সুখ না দুঃখ?’ ‘ভন্তে, দুঃখ।’ ‘যা অনিত্য, দুঃখ ও পরিবর্তনধর্মী, তা এটি আমার, এটি আমি এবং এটি আমার আত্মা বলে দেখা উচিত কি?’ ‘না ভন্তে।’ ‘শব্দ-সঞ্চেতনা নিত্য নাকি অনিত্য?’ ‘ভন্তে, অনিত্য।’... ‘গন্ধ-সঞ্চেতনা নিত্য নাকি অনিত্য?’ ‘ভন্তে, অনিত্য।’... ‘রস-সঞ্চেতনা নিত্য নাকি অনিত্য?’ ‘ভন্তে, অনিত্য।’... ‘স্পর্শ-সঞ্চেতনা নিত্য নাকি অনিত্য?’ ‘ভন্তে, অনিত্য।’... ‘ধর্ম-সঞ্চেতনা নিত্য নাকি অনিত্য?’ ‘ভন্তে, অনিত্য।’ ‘যা অনিত্য তা সুখ না দুঃখ?’ ‘ভন্তে, দুঃখ।’ ‘যা অনিত্য, দুঃখ ও পরিবর্তনধর্মী, তা এটি আমার, এটি আমি এবং এটি আমার আত্মা বলে দেখা উচিত কি?’ ‘না ভন্তে।’

‘হে রাহুল, এরূপে দেখে শ্রুতবান আর্যশ্রাবক রূপা-সঞ্চেতনার প্রতি নির্বেদযুক্ত হয়, শব্দ-সঞ্চেতনার প্রতি নির্বেদযুক্ত হয়... গন্ধ-সঞ্চেতনার প্রতি নির্বেদযুক্ত হয়... রস-সঞ্চেতনার প্রতি নির্বেদযুক্ত হয়... স্পর্র্শ-সঞ্চেতনার প্রতি নির্বেদযুক্ত হয়... ধর্ম-সঞ্চেতনার প্রতি নির্বেদযুক্ত হয়, নির্বেদযুক্ত হয়ে নিঃস্পৃহ হয়, বিরাগে বিমুক্ত হয়, বিমুক্তিতে ‘বিমুক্ত হয়েছি’ বলে জ্ঞান উদয় হয়। ‘জন্ম ক্ষীণ হয়েছে, ব্রহ্মচর্য পরিপূর্ণ হয়েছে, করণীয় কৃত হয়েছে, এ জন্মের পর আর কোনো পুনর্জন্ম নেই’ বলে যথাযথভাবে জানে।’ সপ্তম সূত্র।

৮. তৃষ্ণা সূত্র
১৯৫. ভগবান শ্রাবস্তীতে অবস্থান করছিলেন... ‘হে রাহুল, তা তুমি কী মনে কর, রূপা-তৃষ্ণা নিত্য নাকি অনিত্য?’ ‘ভন্তে, অনিত্য।’ ‘যা অনিত্য তা সুখ না দুঃখ?’ ‘ভন্তে, দুঃখ।’ ‘যা অনিত্য, দুঃখ ও পরিবর্তনধর্মী, তা এটি আমার, এটি আমি এবং এটি আমার আত্মা বলে দেখা উচিত কি?’ ‘না ভন্তে।’ ‘শব্দ-তৃষ্ণা নিত্য নাকি অনিত্য?’ ‘ভন্তে, অনিত্য।’... ‘গন্ধ-তৃষ্ণা নিত্য নাকি অনিত্য?’ ‘ভন্তে, অনিত্য।’... ‘রস-তৃষ্ণা নিত্য নাকি অনিত্য?’ ‘ভন্তে, অনিত্য।’... ‘স্পর্শ-তৃষ্ণা নিত্য নাকি অনিত্য?’ ‘ভন্তে, অনিত্য।’... ‘ধর্ম-তৃষ্ণা নিত্য নাকি অনিত্য?’ ‘ভন্তে, অনিত্য।’ ‘যা অনিত্য তা সুখ না দুঃখ?’ ‘ভন্তে, দুঃখ।’ ‘যা অনিত্য, দুঃখ ও পরিবর্তনধর্মী, তা এটি আমার, এটি আমি এবং এটি আমার আত্মা বলে দেখা উচিত কি?’ ‘না ভন্তে।’

‘হে রাহুল, এরূপে দেখে শ্রুতবান আর্যশ্রাবক রূপা-তৃষ্ণার প্রতি নির্বেদযুক্ত হয়, শব্দ-তৃষ্ণার প্রতি নির্বেদযুক্ত হয়... গন্ধ-তৃষ্ণার প্রতি নির্বেদযুক্ত হয়... রস-তৃষ্ণার প্রতি নির্বেদযুক্ত হয়... স্পর্র্শ-তৃষ্ণার প্রতি নির্বেদযুক্ত হয়... ধর্ম-তৃষ্ণার প্রতি নির্বেদযুক্ত হয়, নির্বেদযুক্ত হয়ে নিঃস্পৃহ হয়, বিরাগে বিমুক্ত হয়, বিমুক্তিতে ‘বিমুক্ত হয়েছি’ বলে জ্ঞান উদয় হয়। ‘জন্ম ক্ষীণ হয়েছে, ব্রহ্মচর্য পরিপূর্ণ হয়েছে, করণীয় কৃত হয়েছে, এ জন্মের পর আর কোনো পুনর্জন্ম নেই’ বলে যথাযথভাবে জানে।’ অষ্টম সূত্র।

৯. ধাতু সূত্র
১৯৬. ভগবান শ্রাবস্তীতে অবস্থান করছিলেন... ‘হে রাহুল, তা তুমি কী মনে কর, পৃথিবী-ধাতু নিত্য নাকি অনিত্য?’ ‘ভন্তে, অনিত্য।’ ‘যা অনিত্য তা সুখ না দুঃখ?’ ‘ভন্তে, দুঃখ।’ ‘যা অনিত্য, দুঃখ ও পরিবর্তনধর্মী, তা এটি আমার, এটি আমি এবং এটি আমার আত্মা বলে দেখা উচিত কি?’ ‘না ভন্তে।’ ‘আপা-ধাতু নিত্য নাকি অনিত্য?’ ‘ভন্তে, অনিত্য।’... ‘তেজ-ধাতু নিত্য নাকি অনিত্য?’ ‘ভন্তে, অনিত্য।’... ‘বায়ু-ধাতু নিত্য নাকি অনিত্য?’ ‘ভন্তে, অনিত্য।’... ‘আকাশ-ধাতু নিত্য নাকি অনিত্য?’ ‘ভন্তে, অনিত্য।’... ‘বিজ্ঞান-ধাতু নিত্য নাকি অনিত্য?’ ‘ভন্তে, অনিত্য।’ ‘যা অনিত্য তা সুখ না দুঃখ?’ ‘ভন্তে, দুঃখ।’ ‘যা অনিত্য, দুঃখ ও পরিবর্তনধর্মী, তা এটি আমার, এটি আমি এবং এটি আমার আত্মা বলে দেখা উচিত কি?’ ‘না ভন্তে।’

‘হে রাহুল, এরূপে দেখে শ্রুতবান আর্যশ্রাবক পৃথিবী-ধাতুর প্রতি নির্বেদযুক্ত হয়, আপা-ধাতুর প্রতি নির্বেদযুক্ত হয়... তেজ-ধাতুর প্রতি নির্বেদযুক্ত হয়... বায়ু-ধাতুর প্রতি নির্বেদযুক্ত হয়... আকাশ-ধাতুর প্রতি নির্বেদযুক্ত হয়... বিজ্ঞান-ধাতুর প্রতি নির্বেদযুক্ত হয়, নির্বেদযুক্ত হয়ে নিঃস্পৃহ হয়, বিরাগে বিমুক্ত হয়, বিমুক্তিতে ‘বিমুক্ত হয়েছি’ বলে জ্ঞান উদয় হয়। ‘জন্ম ক্ষীণ হয়েছে, ব্রহ্মচর্য পরিপূর্ণ হয়েছে, করণীয় কৃত হয়েছে, এ জন্মের পর আর কোনো পুনর্জন্ম নেই’ বলে যথাযথভাবে জানে।’ নবম সূত্র।

১০. স্কন্ধ সূত্র
১৯৭. ভগবান শ্রাবস্তীতে অবস্থান করছিলেন... ‘হে রাহুল, তা তুমি কী মনে কর, রূপ নিত্য নাকি অনিত্য?’ ‘ভন্তে, অনিত্য।’ ‘যা অনিত্য তা সুখ না দুঃখ?’ ‘ভন্তে, দুঃখ।’ ‘যা অনিত্য, দুঃখ ও পরিবর্তনধর্মী, তা এটি আমার, এটি আমি এবং এটি আমার আত্মা বলে দেখা উচিত কি?’ ‘না ভন্তে।’ ‘বেদনা নিত্য নাকি অনিত্য?’ ‘ভন্তে, অনিত্য।’... ‘সংজ্ঞা নিত্য নাকি অনিত্য?’ ‘ভন্তে, অনিত্য।’... ‘সংস্কার নিত্য নাকি অনিত্য?’ ‘ভন্তে, অনিত্য।’... ‘বিজ্ঞান নিত্য নাকি অনিত্য?’ ‘ভন্তে, অনিত্য।’ ‘যা অনিত্য তা সুখ না দুঃখ?’ ‘ভন্তে, দুঃখ।’ ‘যা অনিত্য, দুঃখ ও পরিবর্তনধর্মী, তা এটি আমার, এটি আমি এবং এটি আমার আত্মা বলে দেখা উচিত কি?’ ‘না ভন্তে।’

‘হে রাহুল, এরূপে দেখে শ্রুতবান আর্যশ্রাবক রূপের প্রতি নির্বেদযুক্ত হয়, বেদনার প্রতি নির্বেদযুক্ত হয়... সংজ্ঞার প্রতি নির্বেদযুক্ত হয়... বিজ্ঞানের প্রতি নির্বেদযুক্ত হয়, নির্বেদযুক্ত হয়ে নিঃস্পৃহ হয়, বিরাগে বিমুক্ত হয়, বিমুক্তিতে ‘বিমুক্ত হয়েছি’ বলে জ্ঞান উদয় হয়। ‘জন্ম ক্ষীণ হয়েছে, ব্রহ্মচর্য পরিপূর্ণ হয়েছে, করণীয় কৃত হয়েছে, এ জন্মের পর আর কোনো পুনর্জন্ম নেই’ বলে যথাযথভাবে জানে।’ দশম সূত্র।

প্রথম বর্গ সমাপ্ত।

স্মারক-গাথা :

চক্ষু, রূপ, বিজ্ঞান, সংস্পর্শ আর বেদনা,

সংজ্ঞা, সঞ্চেতনা, তৃষ্ণা, ধাতু ও স্কন্ধে দশ।


 

২. দ্বিতীয় বর্গ
১. চক্ষু সূত্র
১৯৮. আমি এরূপ শুনেছি। একসময় ভগবান শ্রাবস্তীতে অবস্থান করছিলেন। তখন আয়ুষ্মান রাহুল ভগবান বুদ্ধের নিকট উপস্থিত হলেন। উপস্থিত হয়ে ভগবানকে শ্রদ্ধাভিবাদন জানিয়ে একপার্শ্বে উপবেশন করলেন। একপার্শ্বে উপবিষ্ট আয়ুষ্মান রাহুলকে লক্ষ করে ভগবান বললেন, ‘হে রাহুল, তুমি তা কী মনে কর, চক্ষু নিত্য নাকি অনিত্য?’ ‘ভন্তে, অনিত্য।’ ‘যা অনিত্য তা সুখ না দুঃখ?’ ‘ভন্তে, দুঃখ।’ ‘যা অনিত্য, দুঃখ ও পরিবর্তনধর্মী, তা এটি আমার, এটি আমি এবং এটি আমার আত্মা বলে দেখা উচিত কি?’ ‘না ভন্তে।’ ‘শ্রোত্র নিত্য নাকি অনিত্য?’ ‘ভন্তে, অনিত্য।’... ‘ঘ্রাণ নিত্য নাকি অনিত্য?’ ‘ভন্তে, অনিত্য।’... ‘জিহ্বা নিত্য নাকি অনিত্য?’ ‘ভন্তে, অনিত্য।’... ‘কায় নিত্য নাকি অনিত্য?’ ‘ভন্তে, অনিত্য।’... ‘মন নিত্য নাকি অনিত্য?’ ‘ভন্তে, অনিত্য।’ ‘যা অনিত্য তা সুখ না দুঃখ?’ ‘ভন্তে, দুঃখ।’ ‘যা অনিত্য, দুঃখ ও পরিবর্তনধর্মী, তা এটি আমার, এটি আমি এবং এটি আমার আত্মা বলে দেখা উচিত কি?’ ‘না ভন্তে।’

‘হে রাহুল, এরূপে দেখে শ্রুতবান আর্যশ্রাবক চক্ষুর প্রতি নির্বেদযুক্ত হয়, শ্রোত্রের প্রতি নির্বেদযুক্ত হয়... ঘ্রাণের প্রতি নির্বেদযুক্ত হয়... জিহ্বার প্রতি নির্বেদযুক্ত হয়... কায়ের প্রতি নির্বেদযুক্ত হয়... মনের প্রতি নির্বেদযুক্ত হয়, নির্বেদযুক্ত হয়ে নিঃস্পৃহ হয়, বিরাগে বিমুক্ত হয়, বিমুক্তিতে ‘বিমুক্ত হয়েছি’ বলে জ্ঞান উদয় হয়। ‘জন্ম ক্ষীণ হয়েছে, ব্রহ্মচর্য পরিপূর্ণ হয়েছে, করণীয় কৃত হয়েছে, এ জন্মের পর আর কোনো পুনর্জন্ম নেই’ বলে যথাযথভাবে জানে।’ এই পেয়্যাল (ধারা বা নিয়ম অথবা প্রণালি) দ্বারা দশটি সূত্রান্ত করা কর্তব্য। প্রথম সূত্র।

২-১০. রূপাদি সূত্র নবক
১৯৯. ভগবান শ্রাবস্তীতে অবস্থান করছিলেন... ‘হে রাহুল, তা তুমি কী মনে কর, রূপ নিত্য নাকি অনিত্য?’ ‘ভন্তে, অনিত্য।’ ‘যা অনিত্য তা সুখ না দুঃখ?’ ‘ভন্তে, দুঃখ।’ ‘যা অনিত্য, দুঃখ ও পরিবর্তনধর্মী, তা এটি আমার, এটি আমি এবং এটি আমার আত্মা বলে দেখা উচিত কি?’ ‘না ভন্তে।’ ‘শব্দ নিত্য নাকি অনিত্য?’ ‘ভন্তে, অনিত্য।’... ‘গন্ধ নিত্য নাকি অনিত্য?’ ‘ভন্তে, অনিত্য।’... ‘রস নিত্য নাকি অনিত্য?’ ‘ভন্তে, অনিত্য।’... ‘স্পর্শ নিত্য নাকি অনিত্য?’ ‘ভন্তে, অনিত্য।’... ‘ধর্ম নিত্য নাকি অনিত্য?’ ‘ভন্তে, অনিত্য।’ ‘যা অনিত্য তা সুখ না দুঃখ?’ ‘ভন্তে, দুঃখ।’ ‘যা অনিত্য, দুঃখ ও পরিবর্তনধর্মী, তা এটি আমার, এটি আমি এবং এটি আমার আত্মা বলে দেখা উচিত কি?’ ‘না ভন্তে।’

‘চক্ষু-বিজ্ঞান নিত্য নাকি অনিত্য?’ ‘ভন্তে, অনিত্য।’... ‘শ্রোত্র-বিজ্ঞান নিত্য নাকি অনিত্য?’ ‘ভন্তে, অনিত্য।’... ‘ঘ্রাণ-বিজ্ঞান নিত্য নাকি অনিত্য?’ ‘ভন্তে, অনিত্য।’... ‘জিহ্বা-বিজ্ঞান নিত্য নাকি অনিত্য?’ ‘ভন্তে, অনিত্য।’... ‘কায়-বিজ্ঞান নিত্য নাকি অনিত্য?’ ‘ভন্তে, অনিত্য।’... ‘মনোবিজ্ঞান নিত্য নাকি অনিত্য?’ ‘ভন্তে, অনিত্য।’...।’

‘চক্ষু-সংস্পর্শ নিত্য নাকি অনিত্য?’ ‘ভন্তে, অনিত্য।’... ‘শ্রোত্র-সংস্পর্শ নিত্য নাকি অনিত্য?’ ‘ভন্তে, অনিত্য।’... ‘ঘ্রাণ-সংস্পর্শ নিত্য নাকি অনিত্য?’ ‘ভন্তে, অনিত্য।’... ‘জিহ্বা-সংস্পর্শ নিত্য নাকি অনিত্য?’ ‘ভন্তে, অনিত্য।’... ‘কায়-সংস্পর্শ নিত্য নাকি অনিত্য?’ ‘ভন্তে, অনিত্য।’... ‘মন-সংস্পর্শ নিত্য নাকি অনিত্য?’ ‘ভন্তে, অনিত্য।’...।’

‘চক্ষু-সংস্পর্শজ বেদনা নিত্য নাকি অনিত্য?’ ‘ভন্তে, অনিত্য।’... ‘শ্রোত্র-সংস্পর্শজ বেদনা নিত্য নাকি অনিত্য?’ ‘ভন্তে, অনিত্য।’... ‘ঘ্রাণ-সংস্পর্শজ বেদনা নিত্য নাকি অনিত্য?’ ‘ভন্তে, অনিত্য।’... ‘জিহ্বা-সংস্পর্শজ বেদনা নিত্য নাকি অনিত্য?’ ‘ভন্তে, অনিত্য।’... ‘কায়-সংস্পর্শজ বেদনা নিত্য নাকি অনিত্য?’ ‘ভন্তে, অনিত্য।’... ‘মন-সংস্পর্শজ বেদনা নিত্য নাকি অনিত্য?’ ‘ভন্তে, অনিত্য।’...।’

‘রূপা-সংজ্ঞা নিত্য নাকি অনিত্য?’ ‘ভন্তে, অনিত্য।’... ‘শব্দ-সংজ্ঞা নিত্য নাকি অনিত্য?’ ‘ভন্তে, অনিত্য।’... ‘গন্ধ-সংজ্ঞা নিত্য নাকি অনিত্য?’ ‘ভন্তে, অনিত্য।’... ‘রস-সংজ্ঞা নিত্য নাকি অনিত্য?’ ‘ভন্তে, অনিত্য।’... ‘স্পর্শ-সংজ্ঞা নিত্য নাকি অনিত্য?’ ‘ভন্তে, অনিত্য।’... ‘ধর্ম-সংজ্ঞা নিত্য নাকি অনিত্য?’ ‘ভন্তে, অনিত্য।’...।’

‘রূপা-সঞ্চেতনা নিত্য নাকি অনিত্য?’ ‘ভন্তে, অনিত্য।’... ‘শব্দ-সঞ্চেতনা নিত্য নাকি অনিত্য?’ ‘ভন্তে, অনিত্য।’... ‘গন্ধ-সঞ্চেতন নিত্য নাকি অনিত্য?’ ‘ভন্তে, অনিত্য।’... ‘রস-সঞ্চেতনা নিত্য নাকি অনিত্য?’ ‘ভন্তে, অনিত্য।’... ‘স্পর্শ-সঞ্চেতনা নিত্য নাকি অনিত্য?’ ‘ভন্তে, অনিত্য।’... ‘ধর্ম-সঞ্চেতনা নিত্য নাকি অনিত্য?’ ‘ভন্তে, অনিত্য।’...।’

‘রূপা-তৃষ্ণা নিত্য নাকি অনিত্য?’ ‘ভন্তে, অনিত্য।’... ‘শব্দ-তৃষ্ণা নিত্য নাকি অনিত্য?’ ‘ভন্তে, অনিত্য।’... ‘গন্ধ-তৃষ্ণা নিত্য নাকি অনিত্য?’ ‘ভন্তে, অনিত্য।’... ‘রস-তৃষ্ণা নিত্য নাকি অনিত্য?’ ‘ভন্তে, অনিত্য।’... ‘স্পর্শ-তৃষ্ণা নিত্য নাকি অনিত্য?’ ‘ভন্তে, অনিত্য।’... ‘ধর্ম-তৃষ্ণা নিত্য নাকি অনিত্য?’ ‘ভন্তে, অনিত্য।’...।’

‘পৃথিবী-ধাতু নিত্য নাকি অনিত্য?’ ‘ভন্তে, অনিত্য।’... ‘আপ -ধাতু নিত্য নাকি অনিত্য?’ ‘ভন্তে, অনিত্য।’... ‘তেজ-ধাতু নিত্য নাকি অনিত্য?’ ‘ভন্তে, অনিত্য।’... ‘বায়ু-ধাতু নিত্য নাকি অনিত্য?’ ‘ভন্তে, অনিত্য।’... ‘আকাশ-ধাতু নিত্য নাকি অনিত্য?’ ‘ভন্তে, অনিত্য।’... ‘বিজ্ঞান-ধাতু নিত্য নাকি অনিত্য?’ ‘ভন্তে, অনিত্য।’...।’

‘রূপ নিত্য নাকি অনিত্য?’ ‘ভন্তে, অনিত্য।’... ‘বেদনা নিত্য নাকি অনিত্য?’ ‘ভন্তে, অনিত্য।’... ‘সংজ্ঞা নিত্য নাকি অনিত্য?’ ‘ভন্তে, অনিত্য।’... ‘সংস্কার নিত্য নাকি অনিত্য?’ ‘ভন্তে, অনিত্য।’... ‘বিজ্ঞান নিত্য নাকি অনিত্য?’ ‘ভন্তে, অনিত্য।’...।’

‘হে রাহুল, এরূপে দেখে শ্রুতবান আর্যশ্রাবক... এ জন্মের পর আর কোনো পুনর্জন্ম নেই’ বলে যথাযথভাবে জানে।’ দশম সূত্র।

১১. অনুশয় সূত্র
২০০. ভগবান শ্রাবস্তীতে অবস্থান করছিলেন। অতঃপর আয়ুষ্মান রাহুল ভগবানের সকাছে উপস্থিত হলেন। উপস্থিত হয়ে ভগবানকে শ্রদ্ধাভিবাদন জানিয়ে একপার্শ্বে উপবেশন করলেন। একপার্শ্বে উপবিষ্ট অবস্থায় ভগবানকে এরূপ বললেন, ‘ভন্তে, কিভাবে জানলে ও কিভাবে দেখলে এই বিজ্ঞানযুক্ত কায়ে (স্বীয় বিজ্ঞানযুক্ত কায়), বাইরে (পরের বিজ্ঞানযুক্ত কায়) এবং সর্ব বিষয়ে অহংকার, মমকার, মানানুশয় ধ্বংস হয়?’

“হে রাহুল, অতীত, অনাগত, বর্তমান, অধ্যাত্ব বা বাহ্যিক, স্থূল বা সূক্ষ্ম, হীন বা উৎকৃষ্ট, দূরবর্তী বা নিকটবর্তী সমস্ত রূপ ‘এটি আমার নয়, এতে আমি অবস্থিতনই এবং এটি আমার আত্মা নয়’, এরূপে সম্যকভাবে প্রজ্ঞা দিয়ে দর্শন করতে হবে।... সমস্ত বেদনা... সমস্ত সংজ্ঞা... সমস্ত সংস্কার... সমস্ত বিজ্ঞান... অতীত, অনাগত, বর্তমান, অধ্যাত্ব বা বাহ্যিক, স্থূল বা সূক্ষ্ম, হীন বা উৎকৃষ্ট, দূরবর্তী বা নিকটবর্তী সমস্ত বিজ্ঞান ‘এটি আমার নয়, এতে আমি অবস্থিতনই এবং এটি আমার আত্মা নয়’, এরূপে সম্যকভাবে প্রজ্ঞা দিয়ে দর্শন করতে হবে। রাহুল, এভাবে জানলে ও দেখলে এই বিজ্ঞানযুক্ত কায়ে, বাইরে এবং সর্ব বিষয়ে অহংকার, মমকার, মানানুশয় ধ্বংস হয়।” একাদশ সূত্র।

১২. অপগত সূত্র
২০১ শ্রাবস্তীতে উৎপত্তি। অনন্তর আয়ুষ্মান রাহুল ভগবানের কাছে উপস্থিত হলেন। উপস্থিত হয়ে ভগবানকে শ্রদ্ধাভিবাদন জানিয়ে একান্তে বসলেন। একান্তে উপবিষ্ট অবস্থায় আয়ুষ্মান রাহুল ভগবানকে এরূপ বললেন, ‘ভন্তে, কিভাবে জানলে ও কিভাবে দেখলে এই বিজ্ঞানযুক্ত কায়ে এবং বাইরের সব বিষয়ে অহংকার, মমকার শূন্য এবং বিভিন্ন মানাতিক্রান্ত, শান্ত ও সুবিমুক্ত হয়?’

‘হে রাহুল, অতীত, অনাগত, বর্তমান, অধ্যাত্ব বা বাহ্যিক, স্থূল বা সূক্ষ্ম, হীন বা উৎকৃষ্ট, দূরবর্তী বা নিকটবর্তী সমস্ত রূপ ‘এটি আমার নয়, এতে আমি অবস্থিতনই এবং এটি আমার আত্মা নয়’ এরূপে সম্যকভাবে প্রজ্ঞা দিয়ে দর্শন করে সাংসারে পুনর্জন্ম গ্রহণের প্রতি অনাসক্ত হয়ে বিমুক্ত (অনুপাদা বিমুক্ত) হয়।’

‘রাহুল, ... সমস্ত বেদনা... সমস্ত সংজ্ঞা... সমস্ত সংস্কার... অতীত, অনাগত, বর্তমান, অধ্যাত্ব বা বাহ্যিক, স্থূল বা সূক্ষ্ম, হীন বা উৎকৃষ্ট, দূরবর্তী বা নিকটবর্তী সমস্ত রূপ ‘এটি আমার নয়, এতে আমি অবস্থিতনই এবং এটি আমার আত্মা নয়’ এরূপে সম্যকভাবে প্রজ্ঞা দিয়ে দর্শন করে সাংসারে পুনর্জন্ম গ্রহণের প্রতি অনাসক্ত হয়ে বিমুক্ত হয়। রাহুল, এরূপে জানলে ও দেখলে এই বিজ্ঞানযুক্ত কায়ে এবং বাইরের সব বিষয়ে অহংকার, মমকার শূন্য এবং বিভিন্ন মানাতিক্রান্ত, শান্ত ও সুবিমুক্ত হয়।’ দ্বাদশ সূত্র।

দ্বিতীয় বর্গ সমাপ্ত।

স্মারক-গাথা :

চক্ষু, রূপ, বিজ্ঞান, স্পর্শ আর বেদনা,

সংজ্ঞা, সঞ্চেতনা, তৃষ্ণা, ধাতু, স্কন্ধে দশ,

অনুশয়, অপগত, তদ্বারা বর্গ বলা হয়।

রাহুল-সংযুক্ত সমাপ্ত।


 

৮. লক্ষণ-সংযুক্ত
১. প্রথম বর্গ
১. অস্থি সূত্র
২০২. আমি এরূপ শুনেছি। একসময় ভগবান রাজগৃহে বেণুবনে কলন্দকনিবাপে অবস্থান করছিলেন। সে-সময়ে আয়ুষ্মান লক্ষণ ও আয়ুষ্মান মহামৌদগল্লায়ন গৃধ্রকুট পর্বতে বাস করছেন। একদিন মহামৌদগল্লায়ন পূর্বাহ্নে পাত্র-চীবর ধারণ করে আয়ুষ্মান লক্ষণের কাছে উপস্থিত হলেন। উপস্থিত হয়ে আয়ুষ্মান লক্ষণকে এরূপ বললেন, ‘বন্ধু লক্ষণ, চলুন ভিক্ষান্নের জন্য রাজগৃহের গ্রামে প্রবেশ করি।’ ‘হ্যাঁ, বন্ধু’ বলে আয়ুষ্মান লক্ষণ আয়ুষ্মান মহামৌদগল্লায়নকে সম্মতি জানালেন। অতঃপর আয়ুষ্মান মহামৌদগল্লায়ন গিজ্ঝাকূট পর্বত থেকে নামার সময় এক স্থানেস্মিত হাসলেন। অনন্তর আয়ুষ্মান লক্ষণ আয়ুষ্মান মহামৌদগল্লায়নকে এরূপ বললেন, ‘বন্ধু মৌদগল্লায়ন, এই স্মিত হাসি কী হেতু, কী কারণ?’ ‘বন্ধু লক্ষণ, এখন এই প্রশ্নের যথোপযুক্ত সময় নয়। ভগবানের সম্মুখে গেলে আমাকে এই প্রশ্ন করবেন।’

এরপর আয়ুষ্মান লক্ষণ ও আয়ুষ্মান মহামৌদগল্লায়ন রাজগৃহে ভিক্ষান্ন সংগ্রহ করে আহার গ্রহণ শেষে ভগবানের কাছে উপস্থিত হলেন। উপস্থিত হয়ে ভগবানকে শ্রদ্ধাভিবাদন করে একান্তে উপবিষ্ট হলেন। একান্তে উপবিষ্ট আয়ুষ্মান লক্ষণ আয়ুষ্মান মহামৌদগল্লায়নকে এরূপ বললেন, ‘এখানে আসার আগে গিজ্ঝাকূট পর্বত থেকে নামার সময় একস্থানেআয়ুষ্মান মহামৌদগল্লায়ন স্মিত হেসেছিলেন। বন্ধু মৌদগল্লায়ন, তার কী হেতু, কী কারণ?’

বন্ধু, গিজ্ঝাকূট পর্বত নামার সময় আমি এক অস্থিকঙ্কালকে আকাশপথে উড়ে যেতে দেখেছি। শকুন, কাক, চিল পিছু নিয়ে নিয়ে সেই দেহপঞ্জরের এখানে-সেখানে (তীক্ষন চঞ্চু দিয়ে) বিদ্ধ করছে। তাতে আর্তনাদ করছে দেহপঞ্জরটি। বন্ধু, তখন আমার মনে হলো : ‘আশ্চর্য! অদ্ভুত! এমন প্রাণীও আছে, এমন যক্ষও আছে; এ রকমের দেহলাভও সম্ভব!’

অতঃপর ভগবান ভিক্ষুদের আহ্বান করে বললেন, ‘হে ভিক্ষুগণ, শ্রাবকগণ চক্ষুভূত (যথার্থ জ্ঞানের অধিকারী) হয়ে অবস্থান করছে, জ্ঞানভূত (অর্হত্ত্বজ্ঞানের অধিকারী) হয়ে অবস্থান করছে। যে জ্ঞানে তারা এরূপ জ্ঞাত হয় বা দেখে অথবা প্রত্যক্ষ করে। ভিক্ষুগণ, আমিও ইতিপূর্বেই সে প্রাণীকে দেখেছি, কিন্তু প্রকাশ করিনি। কারণ আমি সেটা বললে যদি লোকে তা অবিশ্বাস করে, এতে তাদের দীর্ঘকাল অহিত ও দুঃখপ্রদ হবে। ভিক্ষুগণ, এই সত্ত্বটি পূর্বজন্মে এই রাজগৃহেই গোঘাতক ছিল। সে (গো-হত্যার পাপ) কর্মের ফলে বহু বছর, বহুশত বছর, বহু হাজার বছর, বহুশত হাজার বছর নরকে পক্ব হয়ে এখন এমন দেহধারণে দুঃখ ভোগ করছে।’ (সব সূত্রান্তের এই পেয়্যাল)। প্রথম সূত্র।

২. পেশি সূত্র
২০৩. মহামৌদগল্লায়ন ‘বন্ধু, গিজ্ঝাকূট পর্বতে নামার সময় আমি এক মাংসপেশীকে আকাশপথে উড়ে যেতে দেখেছি। শকুন, কাক, চিল পিছু নিয়ে নিয়ে সেই দেহপঞ্জরের এখানে-সেখানে (তীক্ষন চঞ্চু দিয়ে) বিদ্ধ করছে। তাতে আর্তনাদ করছে দেহপঞ্জরটি... এই সত্ত্বটি পূর্বজন্মে এই রাজগৃহেই গোঘাতক ছিল...।’ দ্বিতীয় সূত্র।

৩. পিণ্ড সূত্র
২০৪. মহামৌদগল্লায়ন ‘বন্ধু, গিজ্ঝাকূট পর্বতে নামার সময় আমি এক মাংসপিণ্ডকে আকাশপথে উড়ে যেতে দেখেছি। শকুন, কাক, চিল পিছু নিয়ে নিয়ে সেই দেহপঞ্জরের এখানে-সেখানে (তীক্ষন চঞ্চু দিয়ে) বিদ্ধ করছে। তাতে আর্তনাদ করছে দেহপঞ্জরটি... এই সত্ত্বটি পূর্বজন্মে এই রাজগৃহেই শকুনিক বা পাখি ঘাতক ব্যাধ ছিল...।’ তৃতীয় সূত্র।

৪. চর্মহীন সূত্র
২০৫. মহামৌদগল্লায়ন ‘বন্ধু, গিজ্ঝাকূট পর্বতে নামার সময় আমি এক চর্মহীন পুরুষকে আকাশপথে উড়ে যেতে দেখেছি। শকুন, কাক, চিল পিছু নিয়ে নিয়ে সেই দেহপঞ্জরের এখানে-সেখানে (তীক্ষন চঞ্চু দিয়ে) বিদ্ধ করছে। তাতে আর্তনাদ করছে দেহপঞ্জরটি... এই সত্ত্বটি পূর্বজন্মে এ রাজগৃহেই ছাগল হত্যাকারী ছিল...।’ চতুর্থ সূত্র।

৫. অসিলোম সূত্র
২০৬. মহামৌদগল্লায়ন ‘বন্ধু, গিজ্ঝাকূট পর্বতে নামার সময় আমি অসিলোমযুক্ত একজন পুরুষকে আকাশপথে উড়ে যেতে দেখেছি। তার সেই অসিলোমগুলো (শরীর থেকে বারবার) উপরের দিকে উৎক্ষিপ্ত হয়ে তারই শরীরে এসে পড়ছে। তাতে আর্তনাদ করছে দেহপঞ্জরটি... এই সত্ত্বটি পূর্বজন্মে এই রাজগৃহেই শুকর ঘাতক ছিল...।’ পঞ্চম সূত্র।

৬. শল্যলোম সূত্র
২০৭. মহামৌদগল্লায়ন ‘বন্ধু, গিজ্ঝাকূট পর্বতে নামার সময় আমি এক শল্যলোমক পুরুষকে আকাশপথে উড়ে যেতে দেখেছি। তার সেই শল্যলোমগুলো (শরীর থেকে বারবার) উপরের দিকে উৎক্ষিপ্ত হয়ে তারই শরীরে এসে পড়ছে। তাতে আর্তনাদ করছে দেহপঞ্জরটি... এই সত্ত্বটি পূর্বজন্মে এই রাজগৃহেই হরিণ হত্যাকারী ব্যাধ ছিল...।’ ষষ্ঠ সূত্র।

৭. শরলোম সূত্র
২০৮. মহামৌদগল্লায়ন ‘বন্ধু, গিজ্ঝাকূট পর্বতে নামার সময় আমি এক শরলোমক পুরুষকে আকাশপথে উড়ে যেতে দেখেছি। তার সেই শরলোমগুলো (শরীর থেকে বারবার) উপরের দিকে উৎক্ষিপ্ত হয়ে তারই শরীরে এসে পড়ছে। তাতে আর্তনাদ করছে দেহপঞ্জরটি... এই সত্ত্বটি পূর্বজন্মে এই রাজগৃহেই জল্লাদ (কারণিক) ছিল...।’ সপ্তম সূত্র।

৮. সূচিলোম সূত্র
২০৯. মহামৌদগল্লায়ন ‘বন্ধু, গিজ্ঝাকূট পর্বতে নামার সময় আমি এক সূচীলোমক পুরুষকে আকাশপথে উড়ে যেতে দেখেছি। তার সেই সূচীলোমগুলো (শরীর থেকে বারবার) উপরের দিকে উৎক্ষিপ্ত হয়ে তারই শরীরে এসে পড়ছে। তাতে আর্তনাদ করছে দেহপঞ্জরটি... এই সত্ত্বটি পূর্বজন্মে এই রাজগৃহেই অশ্বদমনকারী ছিল...।’ অষ্টম সূত্র।

৯. দ্বিতীয় সূচিলোম সূত্র
২১০. মহামৌদগল্লায়ন ‘বন্ধু, গৃধ্রকূট পর্বত নামার সময় আমি সূচীলোমক একজন পুরুষকে আকাশপথে উড়ে যেতে দেখেছি। তার সেই সূচীলোমগুলো মাথা দিয়ে ঢুকে মুখ দিয়ে বের হচ্ছে; আর মুখ দিয়ে ঢুকে বক্ষ দিয়ে বের হচ্ছে; বক্ষ দিয়ে ঢুকে উদর দিয়ে বের হচ্ছে; উদর দিয়ে ঢুকে ঊর্ব দিয়ে বের হচ্ছে; ঊর্ব দিয়ে ঢুকে জঙ্ঘা দিয়ে বের হচ্ছে; জঙ্ঘা দিয়ে ঢুকে পদদ্বয় দিয়ে বের হচ্ছে। তাতে আর্তনাদ করছে দেহপঞ্জরটি... এই সত্ত্বটি পূর্বজন্মে এই রাজগৃহেই খল হিসেবে লোকজনের মধ্যে পরপস্পরের বিচ্ছেদ ঘটিয়ে দিতো...।’ নবম সূত্র।

১০. কুম্ভাণ্ড সূত্র
২১১. মহামৌদগল্লায়ন ‘বন্ধু, গৃধ্রকূট পর্বত নামার সময় আমি এক কুম্ভাণ্ডকে আকাশপথে উড়ে যেতে দেখেছি। সে (হেঁটে) গমনকালে অণ্ডকোষ স্কন্ধে তুলে গমন করে, উপবেশনকালে অণ্ডকোষের ওপর উপবেশন করে। শকুন, কাক, চিল পিছু নিয়ে নিয়ে সেই দেহপঞ্জরের এখানে-সেখানে (তীক্ষ্ণ চঞ্চু দিয়ে) বিদ্ধ করছে। তাতে আর্তনাদ করছে দেহপঞ্জরটি... এই সত্ত্বটি পূর্বজন্মে এই রাজগৃহেই গ্রামকূট[85] ছিল...।’ দশম সূত্র।

প্রথম বর্গ সমাপ্ত।

স্মারক-গাথা :

অস্থি ও পেশী উভয়ই গো ঘাতক, পিণ্ড শকুনিক ও চর্মহীন,

অসি সুকরিক, শল্য হরিণ শিকারী, শর জল্লাদ, সূচি সারথী;

দ্বিতীয় সূচি খল, অণ্ডকোষ বহনকারী ছিল গ্রামকূট।


 

২. দ্বিতীয় বর্গ
১. আমস্তক সূত্র
২১২. আমি এরূপ শুনেছি। একসময় ভগবান রাজগৃহের বেণুবনে অবস্থান করছিলেন। তখন আয়ুষ্মান লক্ষণ ও আয়ুষ্মান মহামৌদগল্লায়ন গৃধ্রকুট পর্বতে বাস করছিলেন। একদিন মহামৌদগল্লায়ন আয়ুষ্মান লক্ষণকে বললেন, ‘বন্ধু, গিজ্ঝাকূট পর্বত নামার সময় আমি আমস্তক বিষ্ঠাকূপে নিমগ্ন এক পুরুষকে দেখেছি। তখন আমার মনে হলো, আশ্চর্য! অদ্ভুত! এমন প্রাণীও আছে, এমন যক্ষও আছে। এ রকম দেহ লাভও সম্ভব!’

তখন ভগবান ভিক্ষুদের সম্বোধন করে বললেন, ‘হে ভিক্ষুগণ, শ্রাবকগণ চক্ষুভূত (যথার্থ জ্ঞানের অধিকারী) হয়ে অবস্থান করছে, জ্ঞানভূত (অর্হত্ত্ব জ্ঞানের অধিকারী) হয়ে অবস্থান করছে। যে জ্ঞানে তারা এরূপ জ্ঞাত হয় বা দেখে অথবা প্রত্যক্ষ করে। ভিক্ষুগণ, আমিও ইতিপূর্বেই সে প্রাণীকে দেখেছি, কিন্তু প্রকাশ করিনি। কারণ আমি সেটা বললে যদি লোকে তা অবিশ্বাস করে, এতে তাদের দীর্ঘকাল অহিত ও দুঃখপ্রদ হবে। এই সত্ত্বটি পূর্বজন্মে এই রাজগৃহেই পরদার লঙ্ঘনকারী (ব্যভিচারকারী) ছিল। সে (ব্যভিচারের পাপ) কর্মের ফলে বহু বছর, বহুশত বছর, বহু হাজার বছর, বহুশত হাজার বছর নরকে পক্ব হয়ে এখন এমন দেহধারণে দুঃখ ভোগ করছে।’ প্রথম সূত্র।

২. বিষ্ঠাখাদক সূত্র
২১৩. মহামৌদগল্লায়ন ‘বন্ধু, গিজ্ঝাকূট পর্বত নামার সময় আমি বিষ্ঠাকূপে নিমগ্ন এক পুরুষকে নিজের দুই হাতে (অবলীলায়) বিষ্ঠা খেতে দেখেছি... ভিক্ষুগণ, এই সত্ত্বটি পূর্বজন্মে এই রাজগৃহেই ভগবান কাশ্যপ সম্বুদ্ধের সময়ে একজন বিদ্বেষপরায়ণ ব্রাহ্মণ ছিল। একদিন সে কাশ্যপ সম্যকসম্বুদ্ধের শিক্ষাধীন ভিক্ষুসংঘকে নিমন্ত্রণ করে দ্রোণীগুলো (মাটির তৈরি জলপাত্র বিশেষ) বিষ্ঠায় পূর্ণ করে (ভিক্ষুসংঘকে) এরূপ বলেছিল-ওহে মহাশয়গণ, তোমরা এটি থেকে যথেচ্ছা খাও আর সঙ্গে করে নিয়ে যাও...।’ দ্বিতীয় সূত্র।

৩. চর্মহীনা স্ত্রী সূত্র
২১৪. মহামৌদগল্লায়ন ‘বন্ধু, গৃধ্রকূট পর্বত নামার সময় আমি এক চর্মহীনা স্ত্রীলোককে আকাশপথে উড়ে যেতে দেখেছি। শকুন, কাক, চিল পিছু নিয়ে নিয়ে সেই চর্মহীনা স্ত্রীলোকের দেহপঞ্জরের এখানে-সেখানে (তীক্ষন চঞ্চু দিয়ে) বিদ্ধ করছে। তাতে আর্তনাদ করছে দেহপঞ্জরটি... এই সত্ত্বটি পূর্বজন্মে এই রাজগৃহেই ব্যভিচারিণী ছিল...।’ তৃতীয় সূত্র।

৪. বীভৎসা স্ত্রী সূত্র
২১৫. মহামৌদগল্লায়ন ‘বন্ধু, গৃধ্রকূট পর্বত নামার সময় আমি এক দুর্গন্ধেভরা, বীভৎসা নারীকে আকাশপথে উড়ে যেতে দেখেছি। শকুন, কাক, চিল পিছু নিয়ে নিয়ে সেই স্ত্রীলোকের দেহপঞ্জরের এখানে-সেখানে (তীক্ষন চঞ্চু দিয়ে) বিদ্ধ করছে। তাতে আর্তনাদ করছে দেহপঞ্জরটি... এই সত্ত্বটি পূর্বজন্মে এই রাজগৃহেই দৈবজ্ঞা (ইক্‌খাণিকা) ছিল...।’ চতুর্থ সূত্র।

৫. ওকিলিনী[86] সূত্র
১২৬. মহামৌদগল্লায়ন ‘বন্ধু, গৃধ্রকূট পর্বত নামার সময় আমি এক দাহ্যমান ক্লেদিত অঙ্গারাকীর্ণ নারীকে আকাশপথে উড়ে যেতে দেখেছি। শকুন, কাক, চিল পিছু নিয়ে নিয়ে সেই নারীর দেহপঞ্জরের এখানে-সেখানে (তীক্ষন চঞ্চু দিয়ে) বিদ্ধ করছে। তাতে আর্তনাদ করছে দেহপঞ্জরটি... এই সত্ত্বটি পূর্বজন্মে কলিঙ্গরাজের অগ্রমহিষী ছিল। সে ঈর্ষাপরায়ণা হয়ে সতিনীর ওপর উত্তপ্ত অঙ্গারপাত্র ছুড়ে মেরেছিল...।’ পঞ্চম সূত্র।

৬. মস্তকহীন সূত্র
২১৭. মহামৌদগল্যায়ন, ‘বন্ধু, গৃধ্রকূট পর্বত নামার সময় আমি এক মস্তকহীন দেহ আকাশপথে উড়ে যেতে দেখেছি। অন্যদিকে তার চোখ ও মুখ রয়েছে বুকের মধ্যে। শকুন, কাক, চিল পিছু নিয়ে নিয়ে সেই দেহপঞ্জরের এখানে-সেখানে (তীক্ষন চঞ্চু দিয়ে) বিদ্ধ করছে। তাতে আর্তনাদ করছে দেহপঞ্জরটি... এই সত্ত্বটি পূর্বজন্মে এই রাজগৃহেই হরিক নামক চোরঘাতক ছিল...।’ ষষ্ঠ সূত্র।

৭. পাপী ভিক্ষু সূত্র
২১৮. মহামৌদগল্লায়ন ‘বন্ধু, গৃধ্রকূট পর্বত নামার সময় আমি এক ভিক্ষুকে আকাশপথে উড়ে যেতে দেখেছি। তার সঙ্ঘাটি দীপ্ত, প্রজ্বলিত শিখাযুক্ত; পাত্র দীপ্ত, প্রজ্বলিত শিখাযুক্ত; কটিবন্ধনী দীপ্ত, প্রজ্বলিত শিখাযুক্ত; শরীরও দীপ্ত, প্রজ্বলিত শিখাযুক্ত। সে বারবার আর্তনাদ করছে... এই ভিক্ষুটি পূর্বজন্মে কাশ্যপ সম্যকসম্বুদ্ধের শাসনে পাপী ভিক্ষু ছিল...।’ সপ্তম সূত্র।

৮. পাপী ভিক্ষুণী সূত্র
২১৯. মহামৌদগল্লায়ন ‘বন্ধু, গৃধ্রকূট পর্বত নামার সময় আমি এক ভিক্ষুণীকে আকাশপথে উড়ে যেতে দেখেছি। তার সঙ্ঘাটি দীপ্ত, প্রজ্বলিত শিখাযুক্ত; পাত্র দীপ্ত, প্রজ্বলিত শিখাযুক্ত; কটিবন্ধনী দীপ্ত, প্রজ্বলিত শিখাযুক্ত; শরীরও দীপ্ত, প্রজ্বলিত শিখাযুক্ত। সে বারবার আর্তনাদ করছে... এই ভিক্ষুণীটি পূর্বজন্মে কাশ্যপ সম্যকসম্বুদ্ধের শাসনে পাপী ভিক্ষুণী ছিল...।’ অষ্টম সূত্র।

৯. পাপী শিক্ষামানা সূত্র
২২০. মহামৌদগল্লায়ন ‘বন্ধু, গৃধ্রকূট পর্বত নামার সময় আমি এক শিক্ষামান আকাশপথে উড়ে যেতে দেখেছি। তার সঙ্ঘাটি দীপ্ত, প্রজ্বলিত শিখাযুক্ত; পাত্র দীপ্ত, প্রজ্বলিত শিখাযুক্ত; কটিবন্ধনী দীপ্ত, প্রজ্বলিত শিখাযুক্ত; শরীরও দীপ্ত, প্রজ্বলিত শিখাযুক্ত। সে আর্তনাদ করছে বার বার... এই শিক্ষামানাটি পূর্বজন্মে কাশ্যপ সম্যকসম্বুদ্ধের শাসনে পাপী শিক্ষামান ছিল...।’ নবম সূত্র।

১০. পাপী শ্রামণ সূত্র
২২১. মহামৌদগল্লায়ন ‘বন্ধু, গৃধ্রকূট পর্বত নামার সময় আমি এক শ্রামণ আকাশপথে উড়ে যেতে দেখেছি। তার সঙ্ঘাটি দীপ্ত, প্রজ্বলিত শিখাযুক্ত; পাত্র দীপ্ত, প্রজ্বলিত শিখাযুক্ত; কটিবন্ধনী দীপ্ত, প্রজ্বলিত শিখাযুক্ত; শরীরও দীপ্ত, প্রজ্বলিত শিখাযুক্ত। সে বারবার আর্তনাদ করছে... এই শ্রামণটি পূর্বজন্মে কাশ্যপ সম্যকসম্বুদ্ধের শাসনে পাপী শ্রামণ ছিল...।’ দশম সূত্র।

১১. পাপী শ্রামণী সূত্র
২২২. মহামৌদগল্লায়ন ‘বন্ধু, গৃধ্রকূট পর্বত নামার সময় আমি এক শ্রামণী আকাশপথে উড়ে যেতে দেখেছি। তার সঙ্ঘাটি দীপ্ত, প্রজ্বলিত শিখাযুক্ত; পাত্র দীপ্ত, প্রজ্বলিত শিখাযুক্ত; কটিবন্ধনী দীপ্ত, প্রজ্বলিত শিখাযুক্ত; শরীরও দীপ্ত, প্রজ্বলিত শিখাযুক্ত। সে বারবার আর্তনাদ করছে। তখন আমার মনে হলো-আশ্চর্য! অদ্ভুত! এমন প্রাণীও আছে, এমন যক্ষও আছে। এ রকম দেহ লাভও সম্ভব!’

তখন ভগবান ভিক্ষুদের সম্বোধন করে বললেন, হে ভিক্ষুগণ, শ্রাবকগণ চক্ষুভূত (যথার্থ জ্ঞানের অধিকারী) হয়ে অবস্থান করছে, জ্ঞানভূত (অর্হত্ত্ব জ্ঞানের অধিকারী) হয়ে অবস্থান করছে। যে জ্ঞানে তারা এরূপ জ্ঞাত হয় বা দেখে অথবা প্রত্যক্ষ করে। ভিক্ষুগণ, আমিও ইতিপূর্বেই সে শ্রামণীকে দেখেছি, কিন্তু প্রকাশ করিনি বা বলিনি। কারণ আমি সেটা বললে যদি লোকে তা অবিশ্বাস করে, এতে তাদের দীর্ঘকাল অহিত ও দুঃখপ্রদ হবে। এই শ্রামণটি পূর্বজন্মে কাশ্যপ সম্যকসম্বুদ্ধের শাসনে পাপী শ্রামণী ছিল। সে এই পাপকর্মের ফলে বহু বছর, বহুশত বছর, বহু হাজার বছর, বহুশত হাজার বছর নরকে পক্ব হয়ে এখন এমন দেহধারণে দুঃখ ভোগ করছে।’ একাদশ সূত্র।

দ্বিতীয় বর্গ সমাপ্ত।

স্মারক-গাথা :

আমস্তক নিমগ্ন সেই ব্যভিচারী,

বিষ্ঠাখাদক ছিল ব্রাহ্মণ দুষ্টাচারী।

চর্মহীনা স্ত্রী ছিল ব্যভিচারিণী,

বীভৎসা স্ত্রী ছিল দৈবজ্ঞা নারী।

ওকিলিনী অঙ্গার পাত্র ছুড়েছিল,

আর মস্তকহীন চোরঘাতক ছিল।

পাপী ভিক্ষু-ভিক্ষুণী-শিক্ষামানা,

পাপী শ্রামণ আর পাপী শ্রামণী;

কাশ্যপের বিনয়ে প্রব্রজিত হয়ে,

পাপকর্ম করেছিল তারা সবে।

লক্ষণ-সংযুক্ত সমাপ্ত।


 

৯. উপমেয়-সংযুক্ত
১. কূট সূত্র
২২৩. আমি এরূপ শুনেছি। একসময় ভগবান শ্রাবস্তীতে অনাথপিণ্ডিক শ্রেষ্ঠীর দানকৃত জেতবন বিহারে অবস্থান করছিলেন। তখন ভগবান ভিক্ষুদেরকে ‘হে ভিক্ষুগণ’ বলে আহ্বান করলেন। সেই ভিক্ষুগণও ‘হ্যাঁ ভন্তে’ বলে ভগবানকে প্রত্যুত্তর প্রদান করলেন। ভগবান এরূপ বললেন, ভিক্ষুগণ, চূড়াযুক্ত গৃহের যেসব বিম থাকে, সেসব বিম যেমন চূড়াবলম্ব, চূড়ানির্ভর আর সেসব চূড়া উৎপাটনে বা বিধ্বস্ত হলে পুরো গৃহ ভেঙে পড়ে, বিধ্বস্ত হয়। তেমনি যেসব অকুশল ধর্ম বিদ্যমান, সে-সবই অবিদ্যাবলম্ব, অবিদ্যানির্ভর আর অবিদ্যার উৎপাটনে উৎপাটিত হয়ে যায়। ভিক্ষুগণ, তদ্ধেতু তোমাদের এরূপ শিক্ষা করা উচিত, ‘অপ্রমত্ত হয়ে অবস্থান করবো।’ ভিক্ষুগণ, তোমদের এরূপ শিক্ষা করা কর্তব্য।’ প্রথম সূত্র।

২. নখশিখা সূত্র
২২৪. ভগবান তখন শ্রাবস্তীতে অবস্থান করছিলেন। একদা ভগবান নখশিখায় বা নখের অগ্রভাগ দিয়ে সামান্য ধূলিকণা তুলে নিয়ে ভিক্ষুদের আহ্বান করে বললেন, ‘হে ভিক্ষুগণ, তোমরা তা কী মনে কর, আমা কর্তৃক নখশিখায় গৃহীত ধূলিকণা বেশি না এই মহাপৃথিবী বেশি?’

‘ভন্তে, এই মহাপৃথিবীই বেশি। ভগবান কর্তৃক নখের অগ্রভাগে গৃহীত ধূলিকণা যৎসামান্যই; এই মহাপৃথিবীর তুলনায় ভগবান কর্তৃক নখের অগ্রভাগে গৃহীত ধূলিকণা সংখ্যায় আসে না, বিবেচ্য (গণ্য) হয় না, কণাংশও হয় না।’

‘ভিক্ষুগণ, ঠিক তেমনি যেসব সত্ত্ব (মানুষ্যলোক হতে চ্যুত হয়ে পুন) মানুষ্যলোকে জন্ম নেয়, তাদের সংখ্যা যৎসামান্যই। কিন্তু যেসব সত্ত্ব মনুষ্যেলোকের বাইরে অন্যলোকে (নরক, তির্যক, প্রেত, অসুর-এই চারি অপায়ে) জন্ম নেয় তাদের সংখ্যাই অধিকতর। ভিক্ষুগণ, তজ্জন্য তোমাদের এরূপ শিক্ষা করা কর্তব্য, ‘অপ্রমত্ত হয়ে অবস্থান করবো।’ ভিক্ষুগণ, তোমদের এরূপ শিক্ষা করা কর্তব্য।’ দ্বিতীয় সূত্র।

৩. কুল সূত্র
২২৫. ভগবান তখন শ্রাবস্তীতে অবস্থান করছিলেন... ‘হে ভিক্ষুগণ, যেসব পরিবারে পুরুষ অল্প আর স্ত্রীলোক বেশি, সেসব পরিবারে চোর, ডাকাত যেমন অনায়াসে আক্রমণ করতে পারে, ধ্বংস সাধন করতে পারে; ঠিক তেমনি যেসব ভিক্ষুর মৈত্রীচিত্তবিমুক্ত অভাবিত ও অবহুলীকৃত, সেসব ভিক্ষু অমনুষ্য কর্তৃক আক্রান্ত, ধ্বংস প্রাপ্ত হয়। ভিক্ষুগণ, যেসব পরিবারে স্ত্রীলোক অল্প আর পুরুষ বেশি, সেসব পরিবারে চোর, ডাকাত, যেমন আক্রমণ করতে পারে না, ধ্বংস সাধন করতে পারে না; ঠিক তেমনি যেসব ভিক্ষুর মৈত্রীচিত্তবিমুক্ত ভাবিত ও বহুলীকৃত, সেসব ভিক্ষু অমনুষ্য কর্তৃক আক্রান্ত, ধ্বংস প্রাপ্ত হয় না। ভিক্ষুগণ, তজ্জন্য তোমাদের এরূপ শিক্ষা করা কর্তব্য, ‘আমাদের মৈত্রীচিত্তবিমুক্ত ভাবিত, বহুলীকৃত, সম্পূর্ণরূপে অভ্যস্ত, আয়ত্ত, প্রতিষ্ঠিত, পরিচিত (সম্যকরূপে জ্ঞাত) ও সুআরব্ধ হবে।’ ভিক্ষুগণ, তোমদের এরূপ শিক্ষা করা কর্তব্য।’ তৃতীয় সূত্র।

৪. পাত্র (ওক্খা) সূত্র
২২৬. ভগবান তখন শ্রাবস্তীতে অবস্থান করছিলেন... ‘হে ভিক্ষুগণ, যেজন পূর্বাহ্নে, মধ্যাহ্নে ও অপরাহ্নে প্রত্যেকবারে একশত প্রকা- পাত্রে অন্নপূর্ণ করে দান করে; আর যেজন পূর্বাহ্নে, মধ্যাহ্নে ও অপরাহ্নে অন্তত এক একবার গন্ধ গ্রহণের ক্ষণমাত্র (সুগন্ধিদ্রব্য দুই আঙুলে তুলে নিয়ে গন্ধ শোঁকে নিয়ে যে সময় লাগে-ততটুকুই) মৈত্রীচিত্ত ভাবনা করে; এই দুইয়ের মধ্যে মৈত্রীচিত্ত ভাবনাই মহা বা অধিকতর ফলদায়ক হয়। ভিক্ষুগণ, তজ্জন্য তোমাদের এরূপ শিক্ষা করা কর্তব্য, ‘আমাদের মৈত্রীচিত্তবিমুক্ত ভাবিত বহুলীকৃত, সম্পূর্ণরূপে অভ্যস্ত, আয়ত্ত, প্রতিষ্ঠিত, পরিচিত ও সুআরব্ধ হবে।’ ভিক্ষুগণ, তোমদের এরূপ শিক্ষা করা কর্তব্য।’ চতুর্থ সূত্র।

৫. শেল সূত্র
২২৭. ভগবান তখন শ্রাবস্তীতে অবস্থান করছিলেন... ‘হে ভিক্ষুগণ, যেমন ধর, তীক্ষ্ণ ফলাযুক্ত একটি শেল রয়েছে। অতঃপর (কোথা হতে) জনৈক ব্যক্তি এসে বলে, ‘আমি এই তীক্ষন ফলাযুক্ত শেলটি হাতে নিয়ে মুষ্টিবদ্ধ করে বেঁকে ফেলতে, টুকরা বা ভেঙে ফেলতে ও পাকিয়ে ফেলতে সক্ষম।’ভিক্ষুগণ, তোমরা তা কী মনে কর, সেই লোকটি কী সেই তীক্ষন ফলাযুক্ত শেলটি হাতে নিয়ে মুষ্টিবদ্ধ করে বেঁকে ফেলতে, টুকরা বা ভেঙে ফেলতে ও পাকিয়ে ফেলতে সক্ষম হবে? ‘না ভন্তে, সক্ষম হবে না।’ ‘কী সক্ষম হবে না?’‘ ভন্তে, যেহেতু তীক্ষন ফলাযুক্ত শেল হাতে নিয়ে মুষ্টিবদ্ধ করে বেঁকে ফেলা, ভেঙে ফেলা ও পাকিয়ে ফেলা সহজ নয়। এতে সেই ব্যক্তিই শুধু শুধু দুঃখ-কষ্টেরই ভাগী হবে।’

‘ভিক্ষুগণ, ঠিক তেমনি যে ভিক্ষুর মৈত্রীচিত্তবিমুক্ত ভাবিত বহুলীকৃত, অভ্যস্ত, আয়ত্ত, প্রতিষ্ঠিত, পরিচিত ও সুআরব্ধ; সেই ভিক্ষুর চিত্তকে যদি কোনো অমনুষ্য বিপর্যস্ত করে দিতে চায়, তাহলে সেই অমনুষ্যই দুঃখ-কষ্টের ভাগী হবে। ভিক্ষুগণ, তজ্জন্য তোমাদের এরূপ শিক্ষা করা কর্তব্য, ‘আমাদের মৈত্রীচিত্তবিমুক্ত ভাবিত বহুলীকৃত, সম্পূর্ণরূপে অভ্যস্ত, আয়ত্ত, প্রতিষ্ঠিত, পরিচিত ও সুআরব্ধ হবে।’ ভিক্ষুগণ, তোমদের এরূপ শিক্ষা করা কর্তব্য।’ পঞ্চম সূত্র।

৬. ধনুগ্রহ সূত্র
২২৮. ভগবান তখন শ্রাবস্তীতে অবস্থান করছিলেন... ‘হে ভিক্ষুগণ, যেমন ধর, সুশিক্ষিত, সিদ্ধহস্ত, ধনুর্বিদ্যায় নিপুণ দৃঢ়পরাক্রমশালী চারজন ধনুর্ধর চারদিকে স্থিত রয়েছে। তখন জনৈক ব্যক্তি এসে বলে, ‘আমি এই চারজন সুশিক্ষিত, সিদ্ধহস্ত, ধনুর্বিদ্যায় নিপুণ, দৃঢ়পরাক্রমশালী ধনুর্ধবের ক্ষিপ্ত শর মাটিতে পড়ে যাবার আগেই ধরে ফেলবো।’ ভিক্ষুগণ, তোমরা তা কী মনে কর, ‘এই ব্যক্তি বেগবান, পরম বেগে সমন্বিত’ বলে বলা যায় কী?’

‘ভন্তে, যদি সে সুশিক্ষিত, সিদ্ধহস্ত, ধনুর্বিদ্যায় নিপুণ, দৃঢ়পরাক্রমশালী ধনুর্ধবের ক্ষিপ্ত শর মাটিতে পড়ে যাবার আগেই ধরে ফেলতে পারে, তাহলে অবশ্যই ‘বেগবান, পরম বেগে সমন্বিত’ বলে বলা যায়। সেই চারজন সুশিক্ষিত সিদ্ধহস্ত নিপুণ, দৃঢ় পরাক্রমশালী, ধনুর্ধবের কথাই বা কী?’

‘ভিক্ষুগণ, সেই ব্যক্তির যে-রকম বেগ, তার চেয়ে চন্দ্র-সূর্যের গতি দ্রুততর। সেই ব্যক্তির যে-রকম বেগ, চন্দ্র-সূর্যের গতি যেরূপ গতি, চন্দ্র-সূর্যের পুরোভাগে ধাবমান দেবতাদের যে-রকম গতি, তার চেয়েই শীঘ্রতর আয়ুসংস্কার (আয়ুষ্কাল) ক্ষয় হয়। ভিক্ষুগণ, তজ্জন্য তোমাদের এরূপ শিক্ষা করা কর্তব্য, ‘অপ্রমত্ত হয়ে অবস্থান করবো।’ ভিক্ষুগণ, তোমদের এরূপ শিক্ষা করা কর্তব্য।’ ষষ্ঠ সূত্র।

৭. কীলক সূত্র
২২৯. ভগবান তখন শ্রাবস্তীতে অবস্থান করছিলেন... “হে ভিক্ষুগণ, অতীতে দশ আরহার (দসারহানং)[87] ‘আনক’ নামে একটি মৃদঙ্গ (ছোটো ঢোল) ছিল (যার মধুর ধ্বনিতে দিগন্ত মুখরিত হতো)। তার কীলক ফেটে গেলে দশ আরহা অন্য কীলক যুক্ত করলো। এমন সময় এলো যখন আনক মৃদঙ্গের পুরনো পদ্মকীলক অন্তর্হিত হলো, শুধু কীলক সংঘট্টই অবশিষ্ট রইল। অর্থাৎ সে দিগন্ত প্রসারী নিনাদ আর রইল না। ভিক্ষুগণ, ঠিক তেমনি ভবিষ্যতে তথাগতের ভাষিৎ যেই সূত্রগুলো গম্ভীর, গম্ভীরার্থ, লোকোত্তর ও শূন্যতা প্রতিসংযুক্ত, সেই সূত্রগুলো আবৃত্তিকালে ভিক্ষুগণ শ্রবণেচ্ছু হবে না, কর্ণপাত করবে না, উপলব্ধির জন্য মনোযোগী হবে না এবং সেই ধর্মগুলো গ্রহণীয়, অধিগম্য বলে মনে করবে না।’

“ভিক্ষুগণ, কিন্তু যেই সূত্রগুলো কবিতায় বর্ণিত, কাব্যময়, ভাষায় চাতুর্য, বিচিত্র ব্যঞ্জনাময় ও বাহ্যিক শ্রাবক (অন্যধর্মবলম্বী) ভাষিত, সেগুলো আবৃত্তি হলে ভিক্ষুগণ শ্রবণেচ্ছু হবে, কর্ণপাত করবে, অর্থবোধের জন্য মনোযোগী হবে এবং সেই সূত্রগুলো গ্রহণীয়, অধিগম্য বলে মনে করবে। এভাবে তথাগতের ভাষিত গম্ভীর, গম্ভীরার্থ, লোকোত্তর ও শূন্যতা প্রতিসংযুক্ত ধর্মগুলো অন্তর্ধান হবে। ভিক্ষুগণ, তজ্জন্য এরূপ শিক্ষা করা কর্তব্য, ‘তথাগতের ভাষিত যেই সূত্রগুলো গম্ভীর, গম্ভীরার্থ, লোকোত্তর ও শূন্যতা প্রতিসংযুক্ত সেই সূত্রগুলো আবৃত্তিকালে শ্রবণেচ্ছু হবো, কর্ণপাত করবো, উপলব্ধি করতে মনোযোগী হবো আর গ্রহণীয়, অধিগম্য বলে মনে করবো।’ ভিক্ষুগণ, তোমাদের এরূপ শিক্ষা করা কর্তব্য।” সপ্তম সূত্র।

৮. কাষ্ঠখণ্ড (কলিঙ্গর) সূত্র
২৩০. আমি এরূপ শুনেছি। একসময় ভগবান বৈশালীর মহাবনে কূটগারশালায় অবস্থান করছিলেন। তখন ভগবান ভিক্ষুদেরকে ‘হে ভিক্ষুগণ’ বলে আহ্বান করলেন। সেই ভিক্ষুগণও ‘হ্যাঁ ভন্তে’ বলে ভগবানকে প্রত্যুত্তর প্রদান করলেন। ভগবান বললেন :

‘হে ভিক্ষুগণ, লিচ্ছবিগণ বর্তমানে কাষ্ঠখণ্ড বালিশ ও পাদুকারূপে এবং রুক্ষ শয্যাসন ব্যবহার করে কর্তব্য-কর্মে অনলস, অপ্রমত্ত ও পরাক্রমশালী হয়ে বাস করে। মগধরাজ বৈদেহী পুত্র অজাতশত্রু তাঁদের পরাস্ত করার কৌশল খুঁজে পাচ্ছে না, সুযোগ পাচ্ছে না। ভবিষ্যতে লিচ্ছবিগণ হবে সুকুমার, তাদের হস্তপদ হবে কোমল, তারা তুলোপকরণাদি কোমল শয্যায় সূর্যোদয় পর্যন্ত শয়ন করবে। সে-সময় মগধরাজ বৈদেহীপুত্র অজাতশত্রু তাদেরকে পরাজিত করার কৌশল, ছিদ্র খুঁজে পাবে।’

‘ভিক্ষুগণ, বর্তমানে ভিক্ষুরা কাষ্ঠখণ্ড বালিশ ও পাদুকারূপে ব্যবহার করে কর্তব্য-কর্মে অনলস, অপ্রমত্ত ও পরাক্রমশালী হয়ে বাস করে। ফলে পাপীমার তাদেরকে (পরাস্ত) করার অবকাশ ও সুযোগ পাচ্ছে না। কিন্তু ভবিষ্যতে ভিক্ষুরা হবে সুকুমার; তাদের হস্তপদ হবে কোমল। তারা তুলোপকরণাদির কোমল শয্যায় সূর্যোদয় পর্যন্ত শয়ন করবে। সে-সময় তাদেরকে পাপীমার পরাস্ত করার অবকাশ ও সুযোগ পাবে। ভিক্ষুগণ, তজ্জন্য তোমাদের এরূপ শিক্ষা করা কর্তব্য, ‘কাষ্ঠখণ্ড বালিশ ও পাদুকারূপে ব্যবহার করে অনলস, অপ্রমত্ত, ধ্যানরত হয়ে অবস্থান করবো।’ ভিক্ষুগণ, তোমাদের এরূপ শিক্ষা করা কর্তব্য।” অষ্টম সূত্র।

৯. নাগ (হস্তি) সূত্র
২৩১. আমি এরূপ শুনেছি। একসময় ভগবান শ্রাবস্তীতে অনাথপিণ্ডিক শ্রেষ্ঠীর নির্মিত জেতবন বিহারে অবস্থান করছিলেন। তখন জনৈক নবীন ভিক্ষু গৃহীর বাড়িতে গিয়ে দীর্ঘক্ষণ অবস্থান করতো। তজ্জন্য অন্য ভিক্ষুরা তাকে বললেন, ‘বন্ধু, দীর্ঘক্ষণ ধরে গৃহীর বাড়িতে ঘুরাফেরা করো না।’ সে ভিক্ষু তাদেরকে এরূপ বললো, ‘এই স্থবির ভিক্ষুগণ যদি গৃহীর বাড়িতে যাওয়া ঠিক মনে করেন, তবে আমি কেন যাবো না?’

অনন্তর বহুসংখ্যক ভিক্ষু ভগবানের সমীপে গিয়ে উপস্থিত হলেন। উপস্থিত হয়ে ভগবানকে শ্রদ্ধাভিবাদন জানিয়ে একপার্শ্বে বসলেন। এতপাশে উপবিষ্ট অবস্থায় ভগবানকে এরূপ বললেন, ‘ভন্তে, জনৈক নবীন ভিক্ষু গৃহীর বাড়িতে গিয়ে দীর্ঘক্ষণ পর্যন্ত অবস্থান করে। তখন অন্য ভিক্ষুরা তাকে এরূপ বললেন, ‘বন্ধু, দীর্ঘক্ষণ ধরে গৃহীর বাড়িতে ঘুরাফেরা করো না।’ তখন সেই ভিক্ষু তাদেরকে এরূপ বললো, ‘এই স্থবির ভিক্ষুগণ যদি গৃহীর বাড়িতে যাওয়া ঠিক মনে করেন, তবে আমি কেন যাবো না?’

‘হে ভিক্ষুগণ, অতীতে এক অরণ্যে একটি বড়ো সরোবর ছিল। একদল হস্তী সে সরোবরকে আশ্রয় করে বাস করতো। হস্তীর দল সে সরোবরে নেমে (স্বীয় স্বীয়) শুঁড় দ্বারা (সরোবরে প্রস্ফুটিত) পদ্মফুলের মূল উৎপাদনপূর্বক কর্দমহীন সুধৌত করে ভক্ষণ করতো। এই খাদ্য হস্তীদলের বর্ণ, বল, বর্ধন করতো এবং তাতে হস্তীর দল মৃত্যুগ্রস্ত হতো না বা মৃত্যুসম দুঃখ পেতো না। ভিক্ষুগণ, সেই (প্রাপ্তবয়স্ক) হস্তীদের অনুকরণ করতে গিয়ে নব হস্তী শাবকেরাও সরোবরে নেমে শুঁড় দিয়ে পদ্মফুলের মূল উৎপাদন করতো; তবে কর্দমহীন, সুধৌত না করেই ভক্ষণ করতো। ফলে তাদের বর্ণ, বল বর্ধিত হতো না। বরং তাতে তারা মৃত্যুর কবলে পতিত হতো, মৃত্যুসম দুঃখ ভোগ করতো।’

‘ভিক্ষুগণ, ঠিক তেমনি এখানে স্থবির ভিক্ষুগণ পূর্বাহ্নে পাত্র-চীবর ধারণ করে ভিক্ষান্ন সংগ্রহের জন্য গ্রামে বা নিগমে প্রবেশ করে। তারা তথায় ধর্মদেশনা প্রদান করে। (ফলে) গৃহীরা তাদের প্রতি প্রসন্নভাব প্রর্দশন করে। তারা লব্ধ ভিক্ষান্ন অনাসক্ত, অমূর্ছিত (অবিহ্বল), অনভিভূত, দোষদর্শী এবং নিঃসরণপ্রাজ্ঞ হয়ে ভোগ করে। তা তাদের বর্ণ, বল বর্ধিত করে। তজ্জন্য তারা মৃত্যুবরণ করে না কিংবা মৃত্যুসম দুঃখভোগও করে না। সেই স্থবির ভিক্ষুদের অনুকরণে নবীন ভিক্ষুরাও পূর্বাহ্নে পাত্র-চীবর ধারণ করে ভিক্ষান্ন সংগ্রহের জন্য গ্রামে বা নিগমে প্রবেশ করে। তারা তথায় ধর্মদেশনা প্রদান করে। তবে তারা লব্ধ ভিক্ষান্ন আসক্ত, মূর্ছিত, অভিভূত, দোষদর্শী ও অনিঃসরণপ্রাজ্ঞ হয়ে ভোগ করে। ফলে তাদের বর্ণ, বল বর্ধিত করে না। বরং এতে তারা মৃত্যুবরণ করে কিংবা মৃত্যুসম দুঃখভোগ করে। ভিক্ষুগণ, তজ্জন্য তোমাদের এরূপ শিক্ষা করা কর্তব্য, ‘অনাসক্ত, অমূর্ছিত, অনভিভূত এবং দোষদর্শী, নিঃসরণপ্রাজ্ঞ হয়ে লব্ধ ভিক্ষান্ন ভোগ করবো।’ ভিক্ষুগণ, তোমাদের এরূপ শিক্ষা করা কর্তব্য।” নবম সূত্র।

১০. বিড়াল সূত্র
২৩২. ভগবান শ্রাবস্তীতে অবস্থান করছিলেন। সে সময় জনৈক ভিক্ষু দীর্ঘসময় ধরে গৃহী বাড়িতে ঘুরাফেরা করতো। তাই অন্য ভিক্ষুরা তাকে এরূপ বললেন, ‘বন্ধু, দীর্ঘসময় ধরে গৃহী বাড়িতে ঘুরাফেরা করো না।’ সেই ভিক্ষু ভিক্ষুগণের কথায় ক্ষান্ত হলেন না। অনন্তর বহুসংখ্যক ভিক্ষু ভগবানের সমীপে গিয়ে উপস্থিত হলেন। উপস্থিত হয়ে ভগবানকে শ্রদ্ধাভিবাদন জানিয়ে একপার্শ্বে বসলেন। একপাশে উপবিষ্ট অবস্থায় ভগবানকে এরূপ বললেন, ‘ভন্তে, জনৈক নবীন ভিক্ষু গৃহীর বাড়িতে গিয়ে দীর্ঘক্ষণ পর্যন্ত অবস্থান করে। তখন অন্য ভিক্ষুরা তাকে এরূপ বললেন, ‘বন্ধু, দীর্ঘক্ষণ ধরে গৃহীর বাড়িতে ঘুরাফেরা করো না।’ কিন্তু সেই ভিক্ষু ভিক্ষুগণের কথায় ক্ষান্ত হলেন না।’

‘ভিক্ষুগণ, অতীতে একটি বিড়াল গৃহসংলগ্ন অবর্জনাস্তূপে ছোটো ইঁদুর ধরার আশায় দাঁড়িয়ে রইল, ‘যখন সেই আবর্জনাস্তূপ হতে এক ছোটো ইঁদুর আহার অন্বেষণে বের হবে, তখন তাকে ধরে খাব।’ ভিক্ষুগণ, অনন্তর সেই ছোটো ইঁদুরটি বিচরণের জন্য বের হলো। তখন বিড়ালটি তাকে সহসা ধরে গিলে ফেললো। সেই জীবন্ত ইঁদুরটি বিড়ালের পেটে গিয়ে (বড়) অন্ত্র খেয়ে ফেললো, ক্ষুদ্রান্ত্র খেয়ে ফেললো। তাতে বিড়ালটি (যন্ত্রণায় ছটফট করতে করতে) মরে গেল এবং মৃত্যুসম দুঃখভোগ করল।’

‘ভিক্ষুগণ, ঠিক তেমনি এই জগতে কোনো কোনো ভিক্ষু পূর্বাহ্নে পাত্র-চীবর ধারণ করে অরক্ষিত ও ভাবনাহীনভাবে কায়-বাক্য-মনে অসংযত হয়ে ভিক্ষান্ন সংগ্রহের জন্য গ্রামে, নিগমে প্রবেশ করে। সে তথায় স্বল্পবসনা, অনাবৃতা নারী দেখতে পায়। সেরূপ নারী দেখে তার চিত্ত কামনায় অভিভূত হয়। এই কামনা নিপীড়িত চিত্তে সে মৃত্যুবরণ করে বা মৃত্যুসম দুঃখ পায়। শিক্ষা পরিত্যাগ করে হীন গৃহীজীবনে ফিরে গেলে আর্য-বিনয়ে এটাকে মৃত্যু বলা হয়। আর কোনো সংক্লিষ্ট আপত্তিগ্রস্ত হলে তাকে মৃত্যুসম দুঃখ বলা হয়। যেরূপ আপত্তি হতে মুক্তির জন্য প্রজ্ঞাপিত হয় (বা সুযোগ থাকে)। ভিক্ষুগণ, তজ্জন্য তোমাদের এরূপ শিক্ষা করা কর্তব্য, ‘কায়-বাক্য-মনে রক্ষিত ও ভাবনাযুক্ত সংযতেন্দ্রিয় হয়ে ভিক্ষান্ন সংগ্রহের জন্য গ্রামে বা নিগমে প্রবেশ করবো।’ ভিক্ষুগণ, তোমাদের এরূপ শিক্ষা করা কর্তব্য।” দশম সূত্র।

১১. শৃগাল সূত্র
২৩৩. ভগবান শ্রাবস্তীতে অবস্থান করছিলেন... ‘হে ভিক্ষুগণ, তোমরা রাত্রির খুব ভোরে জরাজীর্ণ শৃঘালের ডাক শুনেছ কি?’ ‘হ্যাঁ ভন্তে, শুনেছি।’

“ভিক্ষুগণ, এই জরাজীর্ণ শৃগাল উৎকর্ণক নামক রোগে আক্রান্ত। সে শৃগাল (রোগজ্বালা নিরসন মানসে) যেখানে ইচ্ছা সেখানে যায়, যথায় ইচ্ছা তথায় দাঁড়িয়ে থাকে, যে স্থানেইচ্ছা সে স্থানেবসে পড়ে এবং যেথায় ইচ্ছা সেথায় গিয়ে শয়ন করে এতটুকু শীতল বাতাস সেবনের আশায়। ভিক্ষুগণ, ঠিক তেমনি এই জগতেও সেই শৃগালের মতো কোনো কোনো ব্যক্তিকে দেখা যায় যে নিজকে (লাভের জন্য) শাক্যপুত্রীয় শ্রমণ বলে পরিচয় দেয়। ভিক্ষুগণ, তজ্জন্য এরূপ শিক্ষা করা কর্তব্য, ‘আমরা অপ্রমত্ত হয়ে অবস্থান করবো।’ ভিক্ষুগণ, তোমাদের এরূপ শিক্ষা করা কর্তব্য।”একাদশ সূত্র।

১২. দ্বিতীয় শৃগাল সূত্র

২২৩. ভগবান শ্রাবস্তীতে অবস্থান করছিলেন... ‘হে ভিক্ষুগণ, তোমরা রাত্রির খুব ভোরে জরাজীর্ণ শৃঘালের ডাক শুনেছ কি?’ ‘হ্যাঁ ভন্তে, শুনেছি।’

“ভিক্ষুগণ, সেই জরাজীর্ণ শৃগালেরও কৃতজ্ঞতাবোধ আছে। কিন্তু এই জগতে শাক্যপুত্রীয় শ্রমণ বলে পরিচয় প্রদানকারী কোনো কোনো জনের কৃতজ্ঞতাবোধ বলে কিছুই নেই। ভিক্ষুগণ, তজ্জন্য তোমাদের এরূপ শিক্ষা করা কর্তব্য, ‘আমরা কৃতজ্ঞ হবো; সামান্য উপকারও ভুলে যাবো না।’ ভিক্ষুগণ, তোমাদের এরূপ শিক্ষা করা কর্তব্য।” দ্বাদশ সূত্র।

উপমেয়-সংযুক্ত সমাপ্ত।

স্মারক-গাথা :

কূট, নখশিখা, কুল, পাত্র, শেল ও ধনুগ্রহ সূত্র,

কীলক, কাষ্ঠখণ্ড, নাগ, বিড়াল আর দুই শৃগাল উক্ত।


 

১০. ভিক্ষু-সংযুক্ত
১. কোলিত সূত্র
২৩৫. আমি এরূপ শুনেছি। একসময় ভগবান শ্রাবস্তীতে অনাথপিণ্ডিক শ্রেষ্ঠীর দানকৃত জেতবন বিহারে অবস্থান করছিলেন। তখন আয়ুষ্মান মহামৌদগল্লায়ন ভিক্ষুদেরকে ‘হে ভিক্ষু বন্ধুগণ’ বলে আহ্বান করলেন। সেই ভিক্ষুগণও ‘হ্যাঁ বন্ধু’ বলে আয়ুষ্মান মহামৌদগল্লায়নকে প্রত্যুত্তর দিলেন।

আয়ুষ্মান মহামৌদগল্লায়ন এরূপ বললেন, “বন্ধুগণ, এখানে নির্জনে একাকী বসে আমার মনে এই চিত্ত পরিবিতর্ক (চিন্তা) উৎপন্ন হয়েছে, ‘আর্য তুষ্ণীম্ভাব, আর্য তুষ্ণীম্ভাব’ বলা হয়। সেই আর্য তুষ্ণীভাব কী রকম?’ বন্ধুগণ, তখন আমার এরূপ মনে হলো : ‘এখানে ভিক্ষু বিতর্ক-বিচারের উপশমে অধ্যাত্ম প্রসন্নতা ও চিত্তের স্থিরতাঅবস্থায় বিতর্কহীন, বিচারহীন সমাধিজাত প্রীতিসুখ-বিমণ্ডিত দ্বিতীয় ধ্যান প্রাপ্ত হয়ে অবস্থান করেন। এটিকেই বলা হয় আর্য তুষ্ণীভাব।’ বন্ধুগণ, আমি বিতর্ক বিচারের উপশমে অধ্যাত্ম প্রসন্নতা ও চিত্তের স্থিরতাঅবস্থায় বিতর্ক-বিচারহীন সমাধিজাত প্রীতিসুখ-বিমণ্ডিত দ্বিতীয় ধ্যান প্রাপ্ত হয়ে বাস করি। এ সময় আমার বিতর্কসহগত সংজ্ঞা ও মনস্কার প্রভাবিত হতে থাকে।”

“বন্ধুগণ, তখন ভগবান ঋদ্ধিবলে (তথায়)উপস্থিত হয়ে আমাকে এরূপ বললেন, ‘হে মৌদগল্লায়ন, হে ব্রাহ্মণ, আর্য তুষ্ণীম্ভাবে প্রমাদ করো না, আর্য তুষ্ণীম্ভাবে চিত্তকে স্থির করো, একাগ্র করো ও সন্নিকৃষ্ট (কেন্দ্রীভূত) করো।’ বন্ধুগণ, এরপর আমি বিতর্ক-বিচারের উপশমে অধ্যাত্ম প্রসন্নতা ও চিত্তের স্থিরতাঅবস্থায় বিতর্ক-বিচারহীন সমাধিজাত প্রীতিসুখ-বিমণ্ডিত দ্বিতীয় ধ্যান প্রাপ্ত হয়ে অবস্থান করি। বন্ধুগণ, যাকে সম্যকভাবে বলতে গেলে বলা যায়, ‘শাস্তার অনুগৃহীত মহাভিজ্ঞাপ্রাপ্ত শ্রাবক’, তা সম্যকভাবে আমাকেই, ‘শাস্তার অনুগৃহীত মহাভিজ্ঞপ্রাপ্ত শ্রাবক’ বলে বলা যেতে পারে।” প্রথম সূত্র।

২. উপতিষ্য সূত্র
২৩৬. ভগবান তখন শ্রাবস্তীতে অবস্থান করছিলেন। তথায় আয়ুষ্মান সারিপুত্র ভিক্ষুদেরকে ‘হে ভিক্ষু বন্ধুগণ’ বলে আহ্বান করলেন। ‘হ্যাঁ বন্ধু’ বলে সেই ভিক্ষুগণও আয়ুষ্মান সারিপুত্রকে প্রত্যুত্তর দিলেন। এবার আয়ুষ্মান সারিপুত্র এরূপ বললেন :

“বন্ধুগণ, এখানে নির্জনে একাকী বসে আমার মনে এই চিত্ত পরিবিতর্ক (চিন্তা) উৎপন্ন হয়েছে, ‘জগতে এমন কিছু আছে কী যার বিপরিণামে, অন্যথাভাব প্রাপ্তিতে শোক, বিলাপ, দুঃখ, দৌর্মনস্য, হা-হুতাশ উৎপন্ন হতে পারে?’ বন্ধুগণ, তখনি আমার এরূপ মনে হলো : ‘জগতে এমন কিছু নেই যার বিপরিণামে, অন্যথভাব প্রাপ্তিতে শোক, বিলাপ, দুঃখ, দৌর্মনস্য, হা-হুতাশ, উৎপন্ন হতে পারে।’”

সারিপুত্র এরূপ বললে আয়ুষ্মান আনন্দ আয়ুষ্মান সারিপুত্রকে জিজ্ঞেস করে বললেন, “বন্ধু সারিপুত্র, শাস্তার বিপরিণামে, অন্যথাভাব প্রাপ্তিতেও কী আপনার শোক, বিলাপ, দুঃখ, দৌর্মনস্য, হা-হুতাশ, উৎপন্ন হবে না?’ ‘বন্ধু আনন্দ, শাস্তার বিপরিণামে, অন্যথাভাব প্রাপ্তিতেও আমার শোক, বিলাপ, দুঃখ, দৌর্মনস্য, হা-হুতাশ উৎপন্ন হবে না। তবে আমার মনে হবে, ‘মহানুভাবসম্পন্ন, মহাঋদ্ধিসম্পন্ন, মহাশক্তির আধার শাস্তা অন্তর্হিত হলেন। যদি ভগবান দীর্ঘকাল থাকতেন, তাহলে সেটা হতো বহুজনের হিতের কারণ, বহুজনের সুখের কারণ, লোকানুকম্পার কারণ এবং দেব-মনুষ্যের অর্থ, হিত ও সুখের কারণ।’ (এটি শুনে আয়ুষ্মান আনন্দ বললেন) আয়ুষ্মান সারিপুত্রের তো দীর্ঘকাল অহংকার, মমকার, মানানুশয়, সমুচ্ছিন্ন হয়েছে। তাই আয়ুষ্মান সারিপুত্রের শাস্তার বিপরিণামে, অন্যথাভাব প্রাপ্তিতেও শোক, বিলাপ, দুঃখ, দৌর্মনস্য, হা-হুতাশ উৎপন্ন হতে পারে না।” দ্বিতীয় সূত্র।

৩. ঘট সূত্র
২৩৭. আমি এরূপ শুনেছি। একসময় ভগবান শ্রাবস্তীতে অনাথপিণ্ডিক শ্রেষ্ঠীর দানকৃত জেতবন বিহারে অবস্থান করছিলেন। তখন আয়ুষ্মান সারিপুত্র ও আয়ুষ্মান মহামৌদগল্লায়ন রাজগৃহস্থ বেণুবনে কলকন্দনিবাপে এক বিহারে অবস্থান করছিলেন। অতঃপর (একদিন) সন্ধ্যায় আয়ুষ্মান সারিপুত্র ধ্যান হতে উঠে আয়ুষ্মান মহামৌদগল্লায়নের কাছে গেলেন। গিয়ে মহামৌদগল্লায়নের সাথে সন্তোষজনক কুশল আলাপ করলেন এবং আলাপ শেষে একপার্শ্বে বসে পড়লেন। একপাশে উপবিষ্ট আয়ুষ্মান সারিপুত্র আয়ুষ্মান মহামৌদগল্লায়নকে এরূপ বললেন :

‘বন্ধু মৌদগল্লায়ন, আপনার ইন্দ্রিয়গুলো বিপ্রসন্ন, মুখবর্ণ উজ্জ্বল দেখাচ্ছে, আয়ুষ্মান মৌদগল্লায়ন নিশ্চয়ই আজ শান্ত ধ্যানবিহারে নিমগ্ন ছিলেন।’ ‘হ্যাঁ বন্ধু, আজ আমি প্রশস্ত (ওলারিক) ধ্যানবিহারে ছিলাম, তবে তবুও ধর্মালাপ হয়েছিল।’ ‘আয়ুষ্মান মৌদগল্যায়নের কার সঙ্গে ধর্মালাপ হয়েছিল?’ ‘বন্ধু, ভগবানের সাথে আমার ধর্মালাপ হয়েছিল।’ ‘বন্ধু, ভগবান তো এখান হতে দূরে, শ্রাবস্তীর অনাথপিণ্ডিক শ্রেষ্ঠীর দানকৃত জেতবন বিহারে অবস্থান করেছেন। আয়ুষ্মান মহামৌদগল্লায়ন কী ঋদ্ধি দ্বারা ভগবানের কাছে উপস্থিত হয়েছেন নাকি ভগবান ঋদ্ধি দ্বারা মহামৌদগল্লায়নের কাছে উপস্থিত হয়েছেন?’ ‘বন্ধু, ভগবানও ঋদ্ধি দ্বারা উপস্থিত হননি আর আমিও ঋদ্ধি দ্বারা ভগবানের কাছে উপস্থিত হইনি। আমার দিব্যচক্ষু, দিব্যকর্ণ, যতদূর বিশুদ্ধ, ভগবানেরও ততদূর। ভগবানের দিব্যচক্ষু, দিব্যকর্ণ, যতদূর বিশুদ্ধ, আমারও ততদূর।’ ‘ভগবানের সাথে আয়ুষ্মান মহামৌদগল্লায়নের কিরূপ ধর্মালাপ হয়েছিল?’

“বন্ধু, আমি ভগবানকে এরূপ বলেছিলাম, ‘ভন্তে ‘আরব্ধবীর্য, আরব্ধবীর্য’ বলা হয়। কী প্রকারে আরব্ধবীর্য হয়?’ এরূপ বললে ভগবান আমাকে বললেন, ‘মৌদগল্লায়ন, এখানে ভিক্ষু আরব্ধবীর্য হয়ে সংকল্প করে, ‘ত্বক, স্নায়ু, অবশিষ্ট থাকুক, রক্ত-মাংস শুকিয়ে যাক, পুর্বষোচিত সাহস, পুর্বষোচিত উদ্যম, পুর্বষোচিত পরাক্রমে যা পাওয়া উচিত (নির্বাণ) তা প্রাপ্ত না হয়ে উদ্যম নিরস্ত হবে না। মৌদগল্লায়ন, এরূপেই আরব্ধবীর্য হয়।’ বন্ধু সারিপুত্র, ভগবানের সাথে আমার এরূপই ধর্মালাপ হয়েছিল।”

সারিপুত্র, ‘বন্ধু, যেমন ক্ষুদ্র পাথরকুচি বা ক্ষুদ্র ক্ষুদ্র পাথর পর্বতরাজ হিমালয়ের সঙ্গে উপমেয় মাত্র (উপমা দেয়া যায় মাত্র, তবে কিছুতেই সমতুল্য নহে), তেমনি আমারও আয়ুষ্মান মহামৌদগল্লায়নের সঙ্গে উপমেয় মাত্র। আয়ুষ্মান মহামৌদগল্লায়ন মহাঋদ্ধিসম্পন্ন, মহানুভাবসম্পন্ন এবং ইচ্ছা করলে কল্পকাল পর্যন্ত বেঁচে থাকতে পারেন।’

মৌদগল্লায়ন ‘বন্ধু, মহালবণ ঘটের সঙ্গে ক্ষুদ্র লবণকণা যেমন উপমেয় মাত্র। তেমনি আমরাও আয়ুষ্মান সারিপুত্রের সঙ্গে উপমেয় মাত্র। আয়ুষ্মান সারিপুত্র তো ভগবান কর্তৃক অনেক পর্যায়ে গুণ-কীর্তিত, স্তুত ও প্রশংসিত-

‘প্রজ্ঞায়, শীলে, উপশমে সারিপুত্র শ্রেষ্ঠ, যে ভিক্ষু নির্বাণপারগত সেও এর অনুগামী।’

এভাবে এই দুই মহাপুরুষ (মহানাগ) পরস্পরের সুভাষিত সুবচন অনুমোদন করলেন। তৃতীয় সূত্র।

৪. নব সূত্র
২৩৮. ভগবান তখন শ্রাবস্তীতে অবস্থান করছিলেন। সে-সময় কোনো এক নবীন ভিক্ষু আহারের পর অপরাহ্নে বিহারে প্রবেশ করে হতোদ্যম ও নিরুৎসুক হয়ে নীরবে থাকতেন। চীবর সেলাই করার সময় ভিক্ষুদের সহায়তা করতেন না। তখন বহুসংখ্যক ভিক্ষু ভগবানের নিকট গিয়ে শ্রদ্ধাভিবাদন করে একপার্শ্বে বসলেন। একপাশে উপবিষ্ট সেই ভিক্ষুগণ ভগবানকে এই বিষয়ে বললেন, ‘ভন্তে, এখানে জনৈক নবীন ভিক্ষু আহারের পর অপরাহ্নে বিহারে প্রবেশ করে হতোদ্যম ও নিরুৎসুক হয়ে নীরবে থাকেন। চীবর সেলাই করার সময়েও ভিক্ষুদের সহায়তা করেন না।’

তখন ভগবান জনৈক ভিক্ষুকে আহ্বান করলেন, ‘ওহে ভিক্ষু, তুমি আমার কথায় সে ভিক্ষুকে বলো যে ‘শাস্তা তাকে ডাকছেন।’ ‘হ্যাঁ ভগবান’ বলে ভিক্ষুটি ভগবানের কথায় সম্মত হয়ে সেই ভিক্ষুর নিকট উপস্থিত হলেন। উপস্থিত হয়ে বললেন, ‘বন্ধু, শাস্তা আপনাকে ডাকছেন।’ ‘হ্যাঁ বন্ধু’ বলে সে ভিক্ষুকে সম্মতি জানিয়ে ভগবানের নিকট উপস্থিত হলেন। উপস্থিত হয়ে ভগবানকে শ্রদ্ধাভিবাদন জানিয়ে একপার্শ্বে বসে পড়লেন। একপাশে উপবিষ্ট সেই ভিক্ষুকে ভগবান জিজ্ঞেস করলেন, ‘হে ভিক্ষু, তুমি সত্যিই কি আহারের পর অপরাহ্নে বিহারে প্রবেশ করে হতোদ্যম ও নিরুৎসুক হয়ে নীরবে থাক, চীবর সেলাই করার সময়ও ভিক্ষুদের সহায়তা কর না?’ ‘হ্যাঁ ভন্তে; তবে আমি তো নিজের কাজই করে থাকি।’

অনন্তর ভগবান স্বীয় চিত্ত দিয়ে সে ভিক্ষুর চিত্তাবস্থা জ্ঞাত হয়ে ভিক্ষুদেরকে আহ্বান করে বললেন, ‘হে ভিক্ষুগণ, তোমরা এই ভিক্ষুর নিন্দা করো না। এই ভিক্ষু চতুর্থ ধ্যানের, অভিচৈতসিকের (আত্মজ্ঞান নির্ভরকারী চেতনা), দৃষ্টধর্ম-সুখবিহারের অনায়াসলাভী, কৃত্যলাভী ও যথেচ্ছালাভী। যেজন্য কুলপুত্রগণ আগার হতে অনাগারিকভাবে প্রব্রজিত হয়, সেই ব্রহ্মচর্যের পর্যবসান ইহজীবনে স্বয়ং অভিজ্ঞা প্রত্যক্ষ করে, অধিগত হয়ে অবস্থান করছে।’

ভগবান এরূপ বললেন। এটি বলার পর অতঃপর সুগত শাস্তা আবার গাথায় এরূপ বললেন :

‘শিথিল পরাক্রমে, অল্পশক্তিতে নির্বাণ অধিগত করা যায় না এবং সকল প্রকার দুঃখ থেকে মুক্তি লাভ করা যায় না। এই নবীন ভিক্ষু উত্তম পুরুষ, মারকে সসৈন্য পরাভূত করে অন্তিম দেহ ধারণ করেছে।’ চতুর্থ সূত্র।

৫. সুজাত সূত্র
২৩৯. সে-সময় ভগবান শ্রাবস্তীতে অবস্থান করছিলেন। তখন (কোনো একদিন) আয়ুষ্মান সুজাত ভগবানের কাছে উপস্থিত হবার সময় ভগবান আয়ুষ্মান সুজাতকে দূর থেকে আসতে দেখলেন। দেখে ভিক্ষুদের আহ্বান করে বললেন, ‘হে ভিক্ষুগণ, এই কুলপুত্রের উভয়ই শোভা পাচ্ছে-যেহেতু সে সুদর্শন, মনোহর, লাবণ্যময়, অনুপম, সৌন্দর্যের অধিকারী আর অন্যদিকে কুলপুত্র যা লাভের জন্য আগার হতে অনাগারিকভাবে প্রব্রজিত হয়, সেই ব্রহ্মচর্যের পর্যবসান ইহজীবনে স্বয়ং অভিজ্ঞা প্রত্যক্ষ করে, অধিগত হয়ে অবস্থান করছে।’ ভগবান এরূপ বললেন...

‘এই ভিক্ষু একান্তই ঋজুভূত চিত্তে শোভা পাচ্ছে, মারকে সসৈন্যে পরাজিত করে বিপ্রযুক্ত, বিসংযুক্ত, উপাদানহীন নিবৃত হয়ে অন্তিম দেহধারণ করেছে।’ পঞ্চম সূত্র।

৬. লকুণ্ডক ভদ্রিয় সূত্র
২৪০. সে-সময় ভগবান শ্রাবস্তীতে অবস্থান করছিলেন। অতঃপর (কোনো একদিন) আয়ুষ্মান লকুণ্ডক ভদ্রিয় ভগবানের কাছে উপস্থিত হবার সময় ভগবান আয়ুষ্মান লকুণ্ডক ভদ্রিয়কে দূর থেকে আসতে দেখলেন। দেখে ভিক্ষুদের আহ্বান করে বললেন, হে ভিক্ষুগণ, তোমরা ওই উপহাস ভাজন দুর্বর্ণ, দুর্দশ, খর্বকায় ভিক্ষুকে আসতে দেখতে পাচ্ছো কি?’ ‘হ্যাঁ ভন্তে, দেখতে পাচ্ছি।’ ‘ভিক্ষুগণ, এই ভিক্ষু মহাঋদ্ধিসম্পন্ন, মহানুভাবাপন্ন, এমন কোনো ধ্যান-সমাপত্তি নেই যা সে আয়ত্ত করেনি। আর যা লাভের জন্য কুলপুত্রগণ আগার হতে অনাগারিকভাবে প্রব্রজিত হয়, সেই ব্রহ্মচর্যের পর্যবসান ইহজীবনে স্বয়ং অভিজ্ঞা প্রত্যক্ষ করে, অধিগত হয়ে অবস্থান করছে।’ ভগবান এরূপ বললেন...

‘হংস, বক, ময়ূর, হস্তি, মৃগ সবাই সিংহকে ভয় করে। কিন্তু প্রকৃতপক্ষে কায় দিয়ে কারোর তুলনা করা যায় না (শরীর দিয়ে মহত্ত্বের পরিচয় মিলে না)। তেমনি মানুষের মধ্যে শরীর ক্ষুদ্র হলেও যিনি প্রজ্ঞাবান তিনিই মহৎ; মূর্খ ব্যক্তি শরীর দিয়ে মহৎ হতে পারে না।’ ষষ্ঠ সূত্র।

৭. বিশাখ সূত্র
২৪১. আমি এরূপ শুনেছি। একসময় ভগবান বৈশালীর মহাবনে কূটগারশালায় অবস্থান করছিলেন। সে-সময়ে আয়ুষ্মান পঞ্চালপুত্র বিশাখ ধর্মশালায় (উপস্থানশালায়) ভিক্ষুদেরকে মধুর বচনে অর্থব্যঞ্জক, জ্ঞানপূর্ণ, চারি আর্যসত্য-বিষয়ক ধর্মকথায় প্রণোদিত, উদ্দীপিত, সমুত্তেজিত (বা প্ররোচিত) ও হৃষ্ট করছিলেন।

অতঃপর ভগবান সায়াহ্ন সময়ে ধ্যান হতে ওঠে ধর্মশালায় গমন করে (বুদ্ধের জন্য) প্রজ্ঞাপ্ত আসনে উপবেশন করলেন। উপবিষ্ট হয়ে ভগবান ভিক্ষুদের জিজ্ঞেস করলেন, ‘ভিক্ষুগণ, কে এই ধর্মশালায় ভিক্ষুদেরকে মধুর বচনে অর্থব্যঞ্জক, জ্ঞানপূর্ণ, চারি আর্যসত্য-বিষয়ক ধর্মকথায় প্রণোদিত, উদ্দীপিত, সমুত্তেজিত (বা প্ররোচিত) ও হৃষ্ট করছিল?’ ‘ভন্তে, আয়ুষ্মান পঞ্চালপুত্র বিশাখ ধর্মশালায় মধুর বচনে অর্থব্যঞ্জক, জ্ঞানপূর্ণ, চারি আর্যসত্য বিষয়ক ধর্মকথায় প্রণোদিত, উদ্দীপিত, সমুত্তেজিত (বা প্ররোচিত) ও হৃষ্ট করছিলেন।’

তখন ভগবান আয়ুষ্মান পঞ্চালপুত্র বিশাখকে উদ্দেশ্য করে বললেন, ‘উত্তম, উত্তম বিশাখ, উত্তম। তুমি ভিক্ষুদেরকে মধুর বচনে অর্থব্যঞ্জক, জ্ঞানপূর্ণ, চারি আর্যসত্য-বিষয়ক ধর্মকথায় প্রণোদিত, উদ্দীপিত, সমুত্তেজিত (বা প্ররোচিত) ও হৃষ্ট করছিলে।’

ভগবান এরূপ বললেন। এটি বলার পর অতঃপর সুগত শাস্তা আবার গাথায় এরূপ বললেন :

‘নির্বোধদের সঙ্গে একত্রিত পণ্ডিতকে (তাঁর) ভাষণ ছাড়া জানা যায় না, অমৃতপদ ব্যাখ্যা করে ভাষণ করলেই তাঁকে জানা যায়। ধর্ম ব্যাখ্যা (বা ভাষণ) করবে, ধর্মের পতাকা ধারণ করবে। ঋষিগণ সুভাষিত ধ্বজা, ধর্মই ঋষিদের ধ্বজা।’ সপ্তম সূত্র।

৮. নন্দ সূত্র
২৪২. ভগবান শ্রাবস্তীতে অবস্থান করছিলেন। অতঃপর ভগবানের মাসতুতো ভাই আয়ুষ্মান নন্দ সুমার্জিতভাবে (চতুর্দিকে টান টান করে ঝুলিয়ে দিয়ে) চীবর পরিধান করে, চক্ষুদ্বয় তৈলাভিষিক্ত করে, মসৃণ পাত্র হস্তে ভগবানের সকাছে উপস্থিত হলেন। উপস্থিত হয়ে ভগবানকে শ্রদ্ধাভিবাদন জানিয়ে একপার্শ্বে বসে পড়লেন। একপার্শ্বে উপবিষ্ট আয়ুষ্মান নন্দকে ভগবান এরূপ বললেন, ‘হে নন্দ, তোমার মতোন শ্রদ্ধায় আগার হতে অনাগারিকভাবে প্রব্রজিত কুলপুত্রের পক্ষে সুমার্জিতভাবে চীবর পরিধান করা, চক্ষুদ্বয় তৈলাভিষিক্ত করা ও মসৃণ পাত্র ধারণ করা সঙ্গত নয়। নন্দ, তোমার মতোন শ্রদ্ধায় আগার হতে অনাগারিকভাবে প্রব্রজিত কুলপুত্রের পক্ষে এটাই সঙ্গত-যদি তুমি অরণ্যবাসী হও, ভিক্ষাজীবী হও, পাংশুকুলধারী হও এবং কামে অনাকাঙৰী বা নিষ্কাম হয়ে অবস্থান কর।’ ভগবান এরূপ বললেন...

‘কখন আমি নন্দকে অরণ্যবাসী, পাংশুকুলিক, অজ্ঞাত ভিক্ষা সংগ্রহে জীবন-যাপনকারী ও নিষ্কাম হয়ে অবস্থান করতে দেখবো।’

অতঃপর পরবর্তী সময়ে আয়ুষ্মান নন্দ অরণ্যবাসী, ভিক্ষাজীবি, পাংশুকুলিক ও কামে নিরপেৰী হয়ে অবস্থান করতে থাকলেন। অষ্টম সূত্র।

৯. তিষ্য সূত্র
২৪৩. ভগবান শ্রাবস্তীতে অবস্থান করছিলেন। অতঃপর ভগবানের পিসতুতো ভাই আয়ুষ্মান তিষ্য ভগবানের কাছে উপস্থিত হলেন। উপস্থিত হয়ে ভগবানকে শ্রদ্ধভিবাদন জানিয়ে দুঃখী, দুর্মনা হয়ে চোখের জল ফেলতে ফেলতে একপার্শ্বে বসলেন। তখন ভগবান আয়ুষ্মান তিষ্যকে এরূপ বললেন, ‘হে তিষ্য, তুমি দুঃখী, দুর্মনা হয়ে চোখের জল ফেলে ফেলে একপার্শ্বে বসে রয়েছ কেন?’ ‘ভন্তে, ভিক্ষুরা চারিদিক থেকে আমাকে বাক্যবাণে জ্বালাতন (জর্জরিত) করছে।’

“হে তিষ্য, তুমি ততটুকু বক্তা (অর্থাৎ তুমি ততখানি মুখে যা আসে তা বলে থাক), কিন্তু অপরের বাক্য সহ্য করতে পার না। তিষ্য, তোমার মতোন শ্রদ্ধায় আগার হতে অনাগারিকভাবে প্রব্রজিত কুলপুত্রের পক্ষে এটা সঙ্গত নয় যে, তুমি বক্তা অথচ পরের বাক্য সহ্য কর না। তোমার মতো শ্রদ্ধায় প্রব্রজিত কুলপুত্রের পক্ষে এটি সঙ্গত, ‘তুমি বক্তা এবং বাক্য সহনশীল হবে।’”

ভগবান এরূপ বললেন। এটি বলার পর অতঃপর সুগত শাস্তা আবার গাথায় এরূপ বললেন :

‘হে তিষ্য, তুমি কেন ক্ষুব্ধ হও? তোমার ক্রোধহীন হওয়া উচিত, ক্রোধ, মান, মাৎসর্য বিনোদনের জন্যই তো ব্রহ্মচর্য পালন করা হয়।’ নবম সূত্র।

১০. থের নামক সূত্র
২৪৪. আমি এরূপ শুনেছি। একসময় ভগবান রাজগৃহস্থ বেণুবনে কলকন্দনিবাপে অবস্থান করছিলেন। সে-সময়ে থের নামক জনৈক ভিক্ষু ছিলেন একাবিহারী ও একা বিহারীর প্রশংসাকারী। তিনি একাকী ভিক্ষান্নের জন্য গ্রামে প্রবেশ করেন, একাকী প্রত্যাবর্তন করেন, একাকী নির্জনে অবস্থান করেন, একাকী চঙ্ক্রমণ করেন। অনন্তর বহুসংখ্যক ভিক্ষু ভগবানের নিকট গিয়ে উপস্থিত হলেন। উপস্থিত হয়ে ভগবানকে শ্রদ্ধাভিবাদন জানিয়ে একপার্শ্বে বসলেন। একপাশে উপবিষ্ট সেই ভিক্ষুগণ ভগবানের উদ্দেশ্যে এরূপ বললেন, ‘ভন্তে, এখানে স্থবির নামক জনৈক ভিক্ষু একাবিহারী ও একাবিহারীর প্রশংসাকারী।’

অতঃপর ভগবান জনৈক ভিক্ষুকে আহ্বান করে বললেন, ‘হে ভিক্ষু, তুমি আমার কথায় (জনৈক) স্থবির ভিক্ষুকে বলো যে, ‘বন্ধু স্থবির, শাস্তা আপনাকে ডাকছেন।’ ‘হ্যাঁ ভন্তে’ বলে ভিক্ষুটি ভগবানের কথায় সম্মত হয়ে আয়ুষ্মান স্থবির ভিক্ষুর কাছে উপস্থিত হলেন। উপস্থিত হয়ে তাকে এরূপ বললেন, ‘বন্ধু স্থবির, শাস্তা আপনাকে ডাকছেন।’ ‘হ্যাঁ বন্ধু’ বলে আয়ুষ্মান স্থবির সেই ভিক্ষুকে প্রতিশ্রুতি দিয়ে ভগবানের সকাছে উপস্থিত হলেন। উপস্থিত হয়ে ভগবানকে শ্রদ্ধাভিবাদন জানিয়ে একপার্শ্বে বসে পড়লেন। একান্তে উপবিষ্ট আয়ুষ্মান স্থবিরকে ভগবান জিজ্ঞেস করলেন, ‘হে স্থবির, তুমি কি সত্যিই একাবিহারী ও একাবিহারীর প্রশংসাকারী?’ ‘হ্যাঁ ভন্তে’। ‘স্থবির, তুমি কিরূপ একাবিহারী ও একাবিহারীর প্রশংসাকারী?’ ‘ভন্তে, এখানে আমি ভিক্ষান্নের জন্য একাকী গ্রামে প্রবেশ করি, একাকী প্রত্যাবর্তন করি, একাকী নির্জনে অবস্থান করি এবং একাকী চঙ্ক্রমণ করি। ভন্তে, আমি এরূপ একাবিহারী, একাবিহারীর প্রশংসাকারী।’

‘হে স্থবির ভিক্ষু, একাবস্থান আছে, আমি নাই বলি না। তবে একাবস্থান সবিশেষ বর্ণনা যেভাবে পূর্ণ হয়, তা শোন, উত্তমরূপে মনোনিবেশ করো, আমি ভাষণ করব।’ ‘হ্যাঁ ভন্তে’...। ‘হে স্থবির, কিভাবে একাবস্থান সবিশেষ বর্ণনা পূর্ণ হয়? এখানে যা অতীত, তা প্রহীন (অর্থাৎ অতীত জন্মের প্রতি অনুরাগ বিগত), যা অনাগত, তা বিসর্জিত (অর্থাৎ অনাগত জন্মের প্রতি আসক্তি অনুৎপাদন) এবং বর্তমান জন্মের প্রতি অনুরাগ উত্তমরূপে বিনোদিত। এভাবে একাবস্থান সবিস্তারে পূর্ণ হয়।’

ভগবান এরূপ বললেন। এটি বলার পর অতঃপর সুগত শাস্তা আবার গাথায় এরূপ বললেন :

‘সর্বজয়ী, সর্বজ্ঞ সুমেধ সর্বধর্মে নির্লিপ্ত, সর্বত্যাগী, তৃষ্ণাক্ষয়ে বিমুক্ত ব্যক্তিকে আমি একা বিহারী বলে থাকি।’ দশম সূত্র।

১১. মহাকপ্পিন সূত্র
২৪৫. ভগবান শ্রাবস্তীতে অবস্থান করছিলেন। অতঃপর আয়ুষ্মান মহাকপ্পিন ভগবানের সকাছে উপস্থিত হবার সময় ভগবান আয়ুষ্মান মহাকপ্পিনকে দূর থেকে আসতে দেখলেন। দেখে ভিক্ষুদের আহ্বান করে বললেন, ‘হে ভিক্ষুগণ, তোমরা ওই নিষ্কলুষ, উন্নতনাসা ভিক্ষুকে আসতে দেখতো পাচ্ছো কি?’ ‘হ্যাঁ ভন্তে, দেখতে পাচ্ছি।’ ‘ভিক্ষুগণ, এই ভিক্ষু মহাঋদ্ধিবান, মহানুভাবসম্পন্ন, এমন কোনো ধ্যান সমাপত্তি নেই, যা সে প্রাপ্ত হয়নি। আর যা লাভের জন্য কুলপুত্রগণ আগার হতে অনাগারিকভাবে প্রব্রজিত হয়, সেই ব্রহ্মচর্যের পর্যবসান ইহজীবনে স্বয়ং অভিজ্ঞা প্রত্যক্ষ করে, অধিগত হয়ে অবস্থান করছে।’

ভগবান এরূপ বললেন। এটি বলার পর অতঃপর সুগত শাস্তা আবার গাথায় এরূপ বললেন :

‘যারা গোত্রের দ্বারা পরিচয় দেয়, সে জনগণের মধ্যে ক্ষত্রিয় শ্রেষ্ঠ, বিদ্যাচরণসম্পন্ন (বিদ্যা এবং আচরণগুণ দ্বারা ভূষিত তথাগত) দেব-মনুষ্যগণের মধ্যে শ্রেষ্ঠ। সূর্য দিনের বেলায় কিরণ বিতরণ করে, চন্দ্র রাত্রিতে আভান্বিত হয়। ক্ষত্রিয় রাজ-সজ্জায় সজ্জিত হয়ে শোভিত হয়। ব্রাহ্মণ ধ্যানমগ্ন হয়ে দীপ্তিমান হয়। কিন্তু বুদ্ধ রহোরাত্র আপন তেজে দীপ্তিমান থাকেন।’ একাদশ সূত্র।

১২. বন্ধু সূত্র
২৪৬. ভগবান শ্রাবস্তীতে অবস্থান করছিলেন। অতঃপর আয়ুষ্মান মহাকপ্পিনের আদেশ পালনকারী (বা একসঙ্গে অবস্থানকারী) দুই বন্ধু ভিক্ষু ভগবানের কাছে উপস্থিত হবার সময় ভগবান সেই ভিক্ষুদ্বয়কে দূর থেকে আসতে দেখলেন। দেখে ভিক্ষুদের আহ্বান করে বললেন, ‘হে ভিক্ষুগণ, তোমরা কি মহাকপ্পিনের আদেশ পালনকারী ওই ভিক্ষু বন্ধুদ্বয়কে আসতে দেখছ?’ ‘হ্যাঁ ভন্তে, দেখছি।’ ‘এরা উভয়ে মহাঋদ্ধিবান, মহানুভাবসম্পন্ন, এমন কোনো ধ্যান সমাপত্তি নেই, যা তারা প্রাপ্ত হয়নি। আর যা লাভের জন্য কুলপুত্রগণ আগার হতে অনাগারিকভাবে প্রব্রজিত হয়, সেই ব্রহ্মচর্যের পর্যবসান ইহজীবনে স্বয়ং অভিজ্ঞা প্রত্যক্ষ করে, অধিগত হয়ে অবস্থান করছে।’

ভগবান এরূপ বললেন। এটি বলার পর অতঃপর সুগত শাস্তা আবার গাথায় এরূপ বললেন :

‘এই ভিক্ষু বন্ধুদ্বয় একান্তই দীর্ঘকাল (জন্ম-জন্মান্তর ধরে) ঐক্যমত্যে অধিষ্ঠিত। বুদ্ধপ্রবর্তিত সদ্ধর্ম তাদের মনোপুত। তারা আর্যধর্মে কপ্পিন কর্তৃক সুবিনীত হয়ে মারকে সসৈন্য পরাজিত করে অন্তিম দেহধারণ করেছে।’ দ্বাদশ সূত্র।

ভিক্ষু-সংযুক্ত সমাপ্ত।

স্মারক-গাথা :

কোলিত, উপতিষ্য আর ঘট বর্ণিত,

নব, সুজাত, ভদ্রিয়, বিশাখ, নন্দ, তিষ্য;

স্থবির নামক, কপ্পিন আর বন্ধুতে দ্বাদশ।

নিদান-বর্গ দ্বিতীয় সমাপ্ত।

সংযুক্তগুলোর স্মারক-গাথা :

নিদান, অভিসময়, ধাতু, অমৃতমার্গ, কাশ্যপ-সংযুক্ত,

লাভ-সৎকার, রাহুল, লক্ষণ, উপমেয় ও ভিক্ষু-সংযুক্ত।

সংযুক্তনিকায়ের নিদান-বর্গ সমাপ্ত।

১. নিদান-সংযুক্ত

১. বুদ্ধ-বর্গ

১. প্রতীত্যসমুৎপাদ সূত্র

২. বিভঙ্গ সূত্র

৩. প্রতিপদা সূত্র

৪. বিপস্সী সূত্র

৫. সিখী সূত্র

৬. বেস্সভূ সূত্র

৭. ককুসন্ধ সূত্র

৮. কোণাগমন সূত্র

৯. কাশ্যপ সূত্র

১০. গৌতম সূত্র

২. আহার বর্গ

১. আহার সূত্র

২. মোলিয়ফগ্গুন সূত্র

৩. শ্রমণ-ব্রাহ্মণ সূত্র

৪. দ্বিতীয় শ্রমণ-ব্রাহ্মণ সূত্র

৫. কচ্চানগোত্র সূত্র

৬. ধর্মকথিক সূত্র

৭. অচেল কাশ্যপ সূত্র

৮. তিম্বরুক সূত্র

৯. মূর্খ-পণ্ডিত সূত্র

১০. প্রত্যয় সূত্র

৩. দশবল বর্গ

১. দশবল সূত্র

২. দ্বিতীয় দশবল সূত্র

৩. উপনিস (কারণ) সূত্র

৪. অন্যতীর্থিয় সূত্র

৫. ভূমিজ সূত্র

৬. উপবান সূত্র

৭. প্রত্যয় সূত্র

৮.ভিক্ষু সূত্র

৯. শ্রমণ-ব্রাহ্মণ সূত্র

১০. দ্বিতীয় শ্রমণ-ব্রাহ্মণ সূত্র

৪. কলার ক্ষত্রিয় বর্গ

১. ভূত সূত্র

২. কলার সূত্র

৩. জ্ঞানবস্তু সূত্র

৪. দ্বিতীয় জ্ঞানবস্তু সূত্র

৫. অবিদ্যা-প্রত্যয় সূত্র

৬. দ্বিতীয় অবিদ্যা-প্রত্যয় সূত্র

৭. তোমাদের না সূত্র

৮. চেতনা সূত্র

৯. দ্বিতীয় চেতনা সূত্র

১০. দ্বিতীয় চেতনা সূত্র

৫. গৃহপতি বর্গ

১. পঞ্চ বৈরিতা-ভয় সূত্র

২. দ্বিতীয় পঞ্চ বৈরিতা-ভয় সূত্র

৩. দুঃখ সূত্র

৪. লোক সূত্র

৫. জ্ঞাতিক সূত্র

৬. জনৈক ব্রাহ্মণ সূত্র

৭. জানুস্সোনি সূত্র

৮. লোকায়তিক সূত্র

৯. আর্যশ্রাবক সূত্র

১০. দ্বিতীয় আর্যশ্রাবক সূত্র

৬. দুঃখ বর্গ

১. পরিবীমংসন সূত্র

২. উপাদান সূত্র

৩. সংযোজন সূত্র

৪. দ্বিতীয় সংযোজন সূত্র

৫. মহাবৃক্ষ সূত্র

৬. দ্বিতীয় মহাবৃক্ষ সূত্র

৭. চারা গাছ সূত্র

৮. নামরূপ সূত্র

৯. বিজ্ঞান সূত্র

১০. নিদান সূত্র

৭. মহাবর্গ

১. অশ্রুতবান সূত্র

২. দ্বিতীয় অশ্রুতবান সূত্র

৩. পুত্রমাংস উপমা সূত্র

৪. অত্থিরাগ সূত্র

৫. নগর সূত্র

৬. পর্যবেক্ষণ সূত্র

৭. নলখাগড়া গুচ্ছ সূত্র

৮. কোশম্বী সূত্র

৯. উপয়ন্তি সূত্র

১০. সুসিম সূত্র

৮. শ্রমণ-ব্রাহ্মণ বর্গ

১. জরা-মৃত্যু সূত্র

২-১১. জন্ম সূত্রাদি দশক

৯. অন্তর পেয়্যাল

১. শাস্তা সূত্র

২-১২. শিক্ষা সূত্রাদি পেয়্যাল একাদশক

২. অভিসময়-সংযুক্ত

১. নখাগ্র সূত্র

২. পুষ্করিণী সূত্র

৩. মিলিত জল সূত্র

৪. দ্বিতীয় মিলিত জল সূত্র

৫. পৃথিবী সূত্র

৬. দ্বিতীয় পৃথিবী সূত্র

৭. সমুদ্র সূত্র

৮. দ্বিতীয় সমুদ্র সূত্র

৯. পর্বত সূত্র

১০. দ্বিতীয় পর্বত সূত্র

১১. তৃতীয় পর্বত সূত্র

৩. ধাতু-সংযুক্ত

১. নানাত্ব বর্গ

১. ধাতু-নানাত্ব সূত্র

২. স্পর্শ-নানাত্ব সূত্র

৩. না স্পর্শ-নানাত্ব সূত্র

৪. বেদনা-নানাত্ব সূত্র

৫. দ্বিতীয় বেদনা-নানাত্ব সূত্র

৬. বাহ্যিক ধাতু-নানাত্ব সূত্র

৭. সংজ্ঞা-নানাত্ব সূত্র

৮. না অন্বেষণ-নানাত্ব সূত্র

৯. বাহ্যিক স্পর্শ-নানাত্ব সূত্র

১০. দ্বিতীয় বাহ্যিক স্পর্শ-নানাত্ব সূত্র

২. দ্বিতীয় বর্গ

১. সপ্ত ধাতু সূত্র

২. সনিদান সূত্র

৩. ইটের দালান (গিঞ্জকাবসথ) সূত্র

৪. হীনাধিমুক্তিক সূত্র

৫. চঙ্ক্রমণ সূত্র

৬. সগাথা সূত্র

৭. অশ্রদ্ধা-মিলন সূত্র

৮. অশ্রদ্ধামূলক সূত্র

৯. নির্লজ্জমূলক সূত্র

১০. ভয়হীনমূলক সূত্র

১১. অল্পশ্রুতমূলক সূত্র

১২. আলস্যপরায়ণমূলক সূত্র

৩. কর্মপথ বর্গ

১. অসমাহিত সূত্র

২. দুঃশীল সূত্র

৩. পঞ্চ শিক্ষাপদ সূত্র

৪. সাত কর্মপথ সূত্র

৫. দশ কর্মপথ সূত্র

৬. অষ্টাঙ্গিক সূত্র

৭. দশাঙ্গ সূত্র

৪. চতুর্থ বর্গ

১. চার ধাতু সূত্র

২. সম্বোধির পূর্বে সূত্র

৩. অচরিং সূত্র

৪. নোচেদং সূত্র

৫. একান্ত দুঃখ সূত্র

৬. অভিনন্দন সূত্র

৭. উৎপত্তি সূত্র

৮. শ্রমণ-ব্রাহ্মণ সূত্র

৯. দ্বিতীয় শ্রমণ-ব্রাহ্মণ সূত্র

১০. তৃতীয় শ্রমণ-ব্রাহ্মণ সূত্র

৪. আদি অজ্ঞাত-সংযুক্ত

১. প্রথম বর্গ

১. তৃণকাষ্ঠ সূত্র

২. পৃথিবী সূত্র

৩. অশ্রু সূত্র

৪. ক্ষীর সূত্র

৫. পর্বত সূত্র

৬. সর্ষপ সূত্র

৭. শ্রাবক সূত্র

৮. গঙ্গা সূত্র

৯. দণ্ড সূত্র

১০. পুদ্গল সূত্র

২. দ্বিতীয় বর্গ

১. দুর্গত সূত্র

২. সুখিত সূত্র

৩. ত্রিংশমাত্র সূত্র

৪. মাতা সূত্র

৫. পিতা সূত্র

৭. ভগ্নি সূত্র

৮. পুত্র সূত্র

৯. কন্যা সূত্র

১০. বৈপুল্য পর্বত সূত্র

৫. কাশ্যপ-সংযুক্ত

১. সন্তুষ্ট সূত্র

২. ভয়হীনতা সূত্র

৩. চন্দ্রোপমা সূত্র

৪. কুলোপক সূত্র

৫. জীর্ণ সূত্র

৬. উপদেশ সূত্র

৭. দ্বিতীয় উপদেশ সূত্র

৮. তৃতীয় উপদেশ সূত্র

৯. ধ্যানাভিজ্ঞা সূত্র

১০. আবাস সূত্র

১১. চীবর সূত্র

১২. মরণের পর সূত্র

১৩. সদ্ধর্ম প্রতিরূপক সূত্র

৬. লাভ-সৎকার সংযুক্ত

১. প্রথম বর্গ

১. দারুণ সূত্র

২. বড়শি সূত্র

৩. কচ্ছপ সূত্র

৪. দীর্ঘলোম সূত্র

৫. মল সূত্র

৬. অশনি সূত্র

৭. লিপ্ত সূত্র

৮. শৃগাল সূত্র

৯. রেবম্ব সূত্র

১০. সগাথা সূত্র

২. দ্বিতীয় বর্গ

১. স্বর্ণপাত্র সূত্র

২. রৌপ্যপাত্র সূত্র

৩-১০. স্বর্ণমূদ্রা সূত্রাদি অষ্টক

৩. তৃতীয় বর্গ

১. নারী সূত্র

২. কল্যাণী সূত্র

৩. একপুত্র সূত্র

৪. এককন্যা সূত্র

৫. শ্রমণ-ব্রাহ্মণ সূত্র

৬. দ্বিতীয় শ্রমণ-ব্রাহ্মণ সূত্র

৭. তৃতীয় শ্রমণ-ব্রাহ্মণ সূত্র

৮. ত্বক সূত্র

৯. রজ্জু সূত্র

১০. ভিক্ষু সূত্র

৪. চতুর্থ বর্গ

১. ভেদ সূত্র

২. কুশলমূল সূত্র

৩. কুশলধর্ম সূত্র

৪. শুক্লধর্ম সূত্র

৫. অচিরপ্রস্থান সূত্র

৬. পঞ্চশত রথ সূত্র

৭. মাতা সূত্র

৮-১৩. পিতা সূত্রাদি ষষ্ঠক

৭. রাহুল-সংযুক্ত

১. প্রথম বর্গ

১. চক্ষু সূত্র

২. রূপ সূত্র

৩. বিজ্ঞান সূত্র

৪. সংস্পর্শ সূত্র

৫. বেদনা সূত্র

৬. সংজ্ঞা সূত্র

৭. সঞ্চেতনা সূত্র

৮. তৃষ্ণা সূত্র

৯. ধাতু সূত্র

১০. স্কন্ধ সূত্র

২. দ্বিতীয় বর্গ

১. চক্ষু সূত্র

২-১০. রূপাদি সূত্র নবক

১১. অনুশয় সূত্র

১২. অপগত সূত্র

৮. লক্ষণ-সংযুক্ত

১. প্রথম বর্গ

১. অস্থি সূত্র

২. পেশি সূত্র

৩. পিণ্ড সূত্র

৪. চর্মহীন সূত্র

৫. অসিলোম সূত্র

৬. শল্যলোম সূত্র

৭. শরলোম সূত্র

৮. সূচিলোম সূত্র

৯. দ্বিতীয় সূচিলোম সূত্র

১০. কুম্ভাণ্ড সূত্র

২. দ্বিতীয় বর্গ

১. আমস্তক সূত্র

২. বিষ্ঠাখাদক সূত্র

৩. চর্মহীনা স্ত্রী সূত্র

৪. বীভৎসা স্ত্রী সূত্র

৫. ওকিলিনী সূত্র

৬. মস্তকহীন সূত্র

৭. পাপী ভিক্ষু সূত্র

৮. পাপী ভিক্ষুণী সূত্র

৯. পাপী শিক্ষামানা সূত্র

১০. পাপী শ্রামণ সূত্র

১১. পাপী শ্রামণী সূত্র

৯. উপমেয়-সংযুক্ত

১. কূট সূত্র

২. নখশিখা সূত্র

৩. কুল সূত্র

৪. পাত্র (ওক্খা) সূত্র

৫. শেল সূত্র

৬. ধনুগ্রহ সূত্র

৭. কীলক সূত্র

৮. কাষ্ঠখণ্ড (কলিঙ্গর) সূত্র

৯. নাগ (হস্তি) সূত্র

১০. বিড়াল সূত্র

১১. শৃগাল সূত্র

১০. ভিক্ষু-সংযুক্ত

১. কোলিত সূত্র

২. উপতিষ্য সূত্র

৩. ঘট সূত্র

৪. নব সূত্র

৫. সুজাত সূত্র

৬. লকুণ্ডক ভদ্রিয় সূত্র

৭. বিশাখ সূত্র

৮. নন্দ সূত্র

৯. তিষ্য সূত্র

১০. থের নামক সূত্র

১১. মহাকপ্পিন সূত্র

১২. বন্ধু সূত্র

[1] মূলত, দেশনা বা বিষয়গুলো একই রকম হওয়ায় মূল পালিতে মাঝখানের পাঁচজন বুদ্ধের ক্ষেত্রে তা বিস্তৃত করা হয়নি। অনুবাদেও এই নীতি অনুসরণ করা হয়েছে। তাই সবিস্তারে নিজ নিজ দায়িত্বে পড়ে নেয়ার জন্য বা বুঝে নেয়ার জন্য পাঠকগণের প্রতি অনুরোধ থাকল।

[2] এখানে ‘বিজ্ঞান-আহার’ বলতে প্রতিসন্ধি চিত্তকে বুঝানো হচ্ছে। (অর্থকথা)

[3] যেহেতু তৃষ্ণা ও দৃষ্টিগুলো ‘আমি, আমার’ ইত্যাদি আকারে ত্রিভূমিক ধর্মে উপনীত হয় ও গমন করে, তাই ‘উপয় বা সমীপবর্তী হয়’ বলা হয়। সেসব ধর্ম গ্রহণ করে, অভিনিবেশ করে; তাই ‘দৃঢ়গ্রহণ করে, অভিনিবেশ করে’ বলা হয়। সেসবের দ্বারা এই জগৎ আবদ্ধ। (অর্থকথা)

[4] তৃষ্ণা-দৃষ্টিগুলোতে অকুশল চিত্ত প্রতিষ্ঠিত হয়, অকুশল চিত্তগুলো তৃষ্ণা-দৃষ্টিতে অভিনিবেশ করে, বাস করে; তাই তৃষ্ণা ও দৃষ্টি উভয়কে ‘চিত্তের অধিষ্ঠান, অভিনিবেশ-অনুশয়’ বলা হয়। (অর্থকথা)

[5] অচেল : বিবস্ত্র, উলঙ্গ। বুদ্ধসমকালীন একজন অন্যতীর্থিয় সন্ন্যাসী।

[6] চক্ষু ও রূপ দ্বিত্বের প্রত্যয়ে চক্ষু-সংস্পর্শ যুগল, শ্রোত্র ও শব্দ দ্বিত্বের প্রত্যয়ে শ্রোত্র-সংস্পর্শ যুগল, ঘ্রাণ ও গন্ধ দ্বিত্বের প্রত্যয়ে ঘ্রাণ-সংস্পর্শ যুগল, জিহ্বা ও রস দ্বিত্বের প্রত্যয়ে জিহ্বা-সংস্পর্শ যুগল, কায় ও স্প্রষ্টব্য দ্বিত্বের প্রত্যয়ে কায়-সংস্পর্শ যুগল, মন ও ধর্ম দ্বিত্বের প্রত্যয়ে মন-সংস্পর্শ যুগল। এগুলো আধ্যাত্মিক ও বাহ্যিক আয়তন।

[7] এখানে ‘ব্রহ্ম’ অর্থে শ্রেষ্ঠ, উত্তম; ব্রহ্মচক্র বিশুদ্ধ ধর্মচক্রের অধিবচন। ধর্মচক্র দ্বিবিধ : প্রতিবেধজ্ঞান ও দেশনা-জ্ঞান। দেশনা-জ্ঞান লোকিয়, প্রতিবেদ-জ্ঞান লোকোত্তর। (অর্থকথা)

[8] পালিতে—ছিন্নপিলোতিকো। ছিন্ন (ছিন্ন) + পিলোতিক। ‘পিলোতিক’ বলতে ছিন্ন, চেরা বস্ত্রে সেলাইকৃত, গ্রন্থিতজীর্ণবস্ত্র। যার কাছে এই জীর্ণবস্ত্র থাকে না, আট হাত বা নয় হাত পরিমাণ নতুন শাটক বস্ত্র থাকে, তাকে ‘ছিন্নপিলোতিক’ বলা হয়। এই ধর্মও সেরূপ। এই ধর্মে কুহকাদিবশে কোনো ছিন্ন-চেরা-সেলাইকৃত-গ্রন্থিতভাব নেই। ক্ষুদ্র শাটক বস্ত্রকেও ‘ছিন্নপিলোতিক’ বুঝায়। এই বস্ত্র যার নেই, আট বা নয় হাত পরিমাণ মহাবস্ত্র যার আছে, সেও ‘ছিন্নপিলোতিক, অপগত-পিলোতিক’। এই ধর্মও সেরূপ। যেমন, চার হাত পরিমাণ শাটক বস্ত্র গ্রহণপূর্বক পরিধান করার সময় পুরুষ এদিক সেদিক টানতে টানতে শ্রান্ত বা বিরক্ত হয়, ঠিক এভাবেই অন্যতীর্থিয় দলে প্রব্রজিত বা নিজের ক্ষুদ্র বা নীচ ধর্মকে ‘এরূপ আছে, এরূপ হবে’ বলে চিন্তা করে করে বর্ধন বা প্রসারণ করতে করতে ক্লান্ত হয়। যেমন, আট বা নয় হাত পরিমাণ বস্ত্র পরিধান করার সময় ইচ্ছামতো আবৃত করা যায়, শ্রান্ত বা বিরক্ত হতে হয় না, টেনে টেনে প্রসারণকৃত্য করতে হয় না; তেমনি এই ধর্মেও চিন্তা করে করে বিভাজনকৃত্য করতে হয় না, সেসব কারণেই আমার এই ধর্ম সুবিভক্ত, সুবিস্তৃত-এর সম্পর্কে ‘ছিন্নপিলোতিক’ বলা হয়েছে। (অর্থকথা)

[9] হীনশ্রদ্ধা, হীনবীর্য, হীনস্মৃতি, হীনসমাধি ও হীনপ্রজ্ঞা। (অর্থকথা)

[10] বৃষ্টিদেবতা আট মাস যাবৎ বর্ষণ না করার দরুন ফাটল ভূমি। (অর্থকথা)

[11] সেদিন নাকি সারিপুত্র স্থবির অতি সকালে নিষ্ক্রমণ করেছিলেন। অতি সকালে নিষ্ক্রান্ত ভিক্ষুগণ বোধি-অঙ্গনে, চৈত্যাঙ্গনে ও নিবাস-পার্বপন স্থানে পিণ্ডচারণের সময় উপস্থিত হওয়া পর্যন্ত অবস্থান করেন। সেদিন সারিপুত্র স্থবিরের ‘যাবত পিণ্ডচারণের সময় হয়, তাবত পরিব্রাজকদের সাথে কিছু আলোচনা করব’ এই চিন্তা উৎপন্ন হয়েছিল। (অর্থকথা)

[12] ‘স্পর্শের প্রত্যয়ে দুঃখ’ এই একটি পদে। এটা দিয়ে সর্ববাদের প্রতিক্ষেপার্থে (বা অস্বীকারের জন্য) বলা হয়েছে। (অর্থকথা)

[13] কায়দ্বারে উৎপন্ন চেতনাহেতু।

[14] বাক্‌দ্বারে উৎপন্ন চেতনাহেতু।

[15] মনোদ্বারে উৎপন্ন চেতনাহেতু।

[16] কায়দ্বারে ও বাক্‌দ্বারে কামাবচর কুশলাকুশলবশে বিশটি করে চেতনা উৎপন্ন হয়। মনোদ্বারে বিশটি কামাবচর কুশলাকুশল চেতনা এবং রূপাবচর নয়টি চেতনাসহ ঊনত্রিশটি চেতনা উৎপন্ন হয়। ত্রিদ্বারে সর্বমোট ঊনসত্তরটি (৬৯) চেতনা উৎপন্ন হয়। সেই প্রত্যয়েই সুখ-দুঃখের বিপাক প্রদর্শিত হয়েছে। (অর্থকথা)

[17] অসংস্কারিক চিত্তে কর্ম সম্পাদন করা। (অর্থকথা)

[18] সসংস্কারিক চিত্তে কর্ম সম্পাদন করা। (অর্থকথা)

[19] ‘এই কর্ম করলে এরূপ বিপাক হবে’ এভাবে কর্ম ও বিপাক জেনে কর্ম সম্পাদন করা। (অর্থকথা)

[20] চৈত্যবন্দনাদি করাকালে মাতাপিতাকে অনুকরণকারী বালকের ন্যায় না জেনে কর্ম সম্পাদন করা। (অর্থকথা)

[21] ‘আনন্দ, কায়সংস্কার নিজেই কায়কর্ম সম্পাদন করে’ প্রভৃতি চারটি বিষয়ে দুই শত ছিয়াত্তরটি (২৭৬) চেতনাধর্ম উপস্থিত থাকে। এই ধর্মগুলোতে অবিদ্যা উপনিশ্রয় আকারে অনুপতিত বা সংযুক্ত হয়। (অর্থকথা)

[22] সূত্রনিপাতের সর্বশেষ বর্গের নাম ‘পারায়ণ বর্গ’।

[23] সঙ্খ্যাতধর্মী : জ্ঞাতধর্মী, তুলিতধর্মী, তীরিতধর্মী। (অর্থকথা)

[24] আচার, গোচর, অবস্থান ও প্রতিপত্তি। (অর্থকথা)

[25] পঞ্চস্কন্ধ আহার প্রত্যয়ে স্থিত হয়, তাই ‘আহারোৎপন্ন’ বলে প্রদর্শন করা হয়েছে। (অর্থকথা)

[26] কাম-উপাদান, দৃষ্টি-উপাদান, শীলব্রত-উপাদান ও আত্মবাদ-উপাদান, এই চারটি উপাদান হতে কোনোটিই গ্রহণ না করে বিমুক্ত। (অর্থকথা)

[27] এই বাক্যের দ্বারা কলারক্ষত্রিয় স্থবির সারিপুত্র স্থবিরকে প্রশ্ন করছেন,‘তোমাদের ভবিষ্যৎ প্রতিসন্ধি উদ্ঘাতিত হয়েছে,নাকি হয়নি?’ এভাবে অর্হত্ত্বপ্রাপ্তি সম্বন্ধে প্রশ্ন করছেন। (অর্থকথা)

[28] উপাদান চার প্রকার : কাম-উপাদান, দৃষ্টি-উপাদান,শীলব্রত-উপাদান ও আত্মবাদ-উপাদান।

[29] প্রত্যয়াকারের (প্রতীত্যসমুৎপাদ-নীতির) উন্মুক্তভাব দর্শনে সমর্থ শ্রাবকপারমী-জ্ঞান। শ্রাবকগণের শ্রাবকপারমী-জ্ঞান সর্বজ্ঞতা-জ্ঞানের গতিক বা সদৃশ হয়। অতীত, ভবিষ্যৎ ও বর্তমান ধর্মগুলো যেমন বুদ্ধগণের সর্বজ্ঞতা-জ্ঞানে প্রকটিত হয়, তেমনি সারিপুত্র স্থবিরের শ্রাবকপারমী-জ্ঞানও সব গোচরধর্ম শ্রাবকজ্ঞানে জ্ঞাত হয়। (অর্থকথা)

[30] অন্বয়ে জ্ঞান-অনুযোগে জ্ঞান, ধর্মজ্ঞানের অনুগমনে জ্ঞান,প্রত্যবেক্ষণ জ্ঞান। (অর্থকথা)

[31] কখনো উচ্ছেদদৃষ্টি কখনো শাশ্বতদৃষ্টি গ্রহণ করে বিরূপভাবে স্ফন্দিত হওয়া। (অর্থকথা)

[32] ত্রিভূমিক কুশলাকুশল চেতনা দ্বারা চিন্তা করা। (অর্থকথা)

[33] অষ্টবিধ লোভসহগত চিত্তে তৃষ্ণাদৃষ্টিগত কল্পনায় পরিকল্পনা করা। (অর্থকথা)

[34] এখানে নতি (অবনমন) বলতে ‘তৃষ্ণা’।তৃষ্ণা আনন্দজনক রূপাদিতে অবনমিত হয় বলে তাকে ‘নতি’ বলা হয়েছে। (অর্থকথা)

[35] দুই জ্ঞাতিকুলের (পিতৃ-মাতৃকুল) গ্রামে। (অর্থকথা)

[36] ইট দিয়ে বানানো মহাপ্রাসাদ। (অর্থকথা)

[37] লোকের আয়ত (ব্যাপ্ত), মূর্খ-পৃথগ্‌জনের আয়ত, মহৎ ও গম্ভীর হিসেবে বিবেচ্য বিষয় পরিত্ত (ক্ষুদ্র, সামান্য) হওয়া, দৃষ্টিগত হওয়া। (অর্থকথা)

[38] বন্ধনীবদ্ধ বাক্য দুটি সব পুস্তকে দেখা যায় না, শুধু সিংহলী পুস্তকগুলোতে এবং অনন্তর সূত্রের টীকায় আলোচনা আছে।

[39] অপরপ্রত্যয়-জ্ঞান-কারণের অভাবহেতু কার্যকারণ সম্বন্ধ না ঘটার জ্ঞান।

[40] বন্ধনীবদ্ধ বাক্য দুটি সব পুস্তকে দেখা যায় না, শুধু সিংহলী পুস্তকগুলোতে এবং অনন্তর সূত্রের টীকায় আলোচনা আছে।

[41] বন্ধনীবদ্ধ বাক্য দুটি সব পুস্তকে দেখা যায় না, শুধু সিংহলী পুস্তকগুলোতে এবং অনন্তর সূত্রের টীকায় আলোচনা আছে।

[42] বন্ধনীবদ্ধ বাক্য দুটি সব পুস্তকে দেখা যায় না, শুধু সিংহলী পুস্তকগুলোতে এবং অনন্তর সূত্রের টীকায় আলোচনা আছে।

[43] নির্বাণধর্মে অনুগত হয়ে প্রতিপত্তিধর্ম আচরণ করা, পরিপূর্ণ করা। (অর্থকথা)

[44] কর্মবিজ্ঞান পুণ্যকর্ম প্রভাবে এবং বিপাকবিজ্ঞান পুণ্যবিপাকের প্রভাবে উপগত ও সম্প্রযুক্ত হয়। (অর্থকথা)

[45] কর্ম-আনেঞ্জা দ্বারা কর্মবিজ্ঞান ও বিপাক-আনেঞ্জা দ্বারা বিপাকবিজ্ঞান উপগত হয়। এখানে ত্রিবিধ কর্মাভিসংস্কার গৃহীত হয়ে দ্বাদশ পদিক প্রত্যায়াকারও গৃহীত হয়। (অর্থকথা)

[46] তৃষ্ণার দ্বারা গ্রাস হয়ে, সম্পাদিত হয়ে গৃহীত না হওয়া। (অর্থকথা)

[47] তৃষ্ণার দ্বারা গ্রাস হয়ে, সম্পাদিত হয়ে গৃহীত না হওয়া। (অর্থকথা)

[48] কায়পরিযন্তিক : দেহ-পরিচ্ছিন্ন, যাবৎ পঞ্চদ্বারকায় প্রবর্তিত হয় তাবৎ পঞ্চদ্বারিক বেদনাও প্রবর্তিত হয়। (অর্থকথা)

[49] জীবিতপরিযন্তিক : জীবন-পরিচ্ছিন্ন, যাবৎ জীবন প্রবর্তিত হয় তাবৎ মনোদ্বারিক বেদনাও প্রবর্তিত হয়। (অর্থকথা)

[50] দৃঢ়বিশ্বাস : স্বীকৃত অধিমোক্ষ প্রতিলাভ কর। (অর্থকথা)

[51] চারি উপাদানের প্রত্যয় ত্রিভূমিক ধর্মগুলোতে। (অর্থকথা)

[52] কাষ্ঠবাহন : জ্বালানিকাষ্ঠ বোঝাইকারী গরু বা ঘোড়ার গাড়ি।

[53] চারি উপাদানের প্রত্যয় ত্রিভূমিক ধর্মগুলোতে। (অর্থকথা)

[54] কান্তার পাঁচ প্রকার; যথা : চোর কান্তার, হিংস্র কান্তার, অমনুষ্য কান্তার, নির্বদক (জলশূন্য) কান্তার ও অল্পভৰ্য বা দুর্ভিক্ষ কান্তার। যেখানে চোরের ভয় আছে, সেটা চোর কান্তার; যেখানে হিংস্র সিংহ-বাঘ আছে, সেটা হিংস্র কান্তার; যেখানে প্রভাবশালী যক্ষিণী আদি অমনুষ্যের ভয় আছে, তা অমনুষ্য কান্তার; যেখানে পান করার বা স্নান করার জল থাকে না, সেটা নির্বদক কান্তার; এবং যেখানে খাওয়ার উপযুক্ত বা ভোজনের উপযুক্ত অন্ততপক্ষে কন্দমূলাদিও থাকে না, তা দুর্ভিক্ষ কান্তার নামে পরিচিত। যেখানে এই পাঁচ প্রকার ভয় আছে, তা-ই কান্তার। এখানে চোর-হিংস্র-অমনুষ্য কান্তার অভিপ্রেত নয়, এখানে শত যোজন বিস্তৃত নিরুদক ও দুর্ভিক্ষ কান্তারই অভিপ্রেত। (অর্থকথা)

[55] এক কোণবিশিষ্ট গৃহ। (অর্থকথা)

[56] দুই কোণবিশিষ্ট শালা। (অর্থকথা)

[57] দশ হাজার চক্রবালে যদবধি দেব-মনুষ্যগণের সভা (পরিচ্ছেদ) আছে, তার মধ্যে তথাগত দ্বারা উত্তমরূপে প্রকাশিত, উত্তমরূপে দেশিত। (অর্থকথা)

[58] ‘অন্তরং সম্মসং’ অর্থাৎ অভ্যন্তরস্থ প্রত্যয় পর্যবেক্ষণ। (অর্থকথা)

[59] পঞ্চস্কন্ধ—উপধি-নিদান। (অর্থকথা)

[60] সকল প্রকার শস্য-ফলাদির মঞ্জরি দিয়ে তৈরি লবণাক্ত সির্কা বা পানীয়। (অর্থকথা)

[61] সিংহলী (শ্রীলংকা) পুস্তকে ‘সবিট্ঠ’।

[62] মুসিল স্থবির অর্হৎ ছিলেন, কিন্তু ‘আমি অর্হৎ’ এই বিষয়ে নীরব ছিলেন। (অর্থকথা)

[63] পঞ্চস্কন্ধ নিরোধই নির্বাণ। (অর্থকথা)

[64] অনাগামীমার্গ লাভ করেছি কিন্তু অর্হত্ত্ব হইনি। (অর্থকথা)

[65] বিশ হাত পরিমাণ গভীর জলকূপ। (অর্থকথা)

[66] গঙ্গা, যমুনা ইত্যাদি মহানদীগুলো। (অর্থকথা)

[67] চতুর্প্রত্যয় পূজা দ্বারা পূজিত। (অর্থকথা)

[68] সেই ভিক্ষুগণ নাকি শাস্তার নিকট কর্মস্থান গ্রহণপূর্বক তিন মাস বর্ষাযাপন করার সময় প্রচেষ্টা ও উদ্যম করে সেই তিন মাসের মধ্যেই অর্হত্ত্ব লাভ করেছিলেন। তাঁরা ‘আমরা প্রতিলব্ধগুণ ভগবানের নিকট প্রকাশ করব’ বলে প্রবারণা সমাপ্ত করে শয্যাসন সামলিয়ে রেখে শাস্তার নিকট আগমনপূর্বক নিজের প্রতিলব্ধগুণ প্রকাশ করেছিলেন। (অর্থকথা)

[69] ব্রহ্মাগণের জগৎকে ব্রহ্মলোক বলা হয়। ব্রহ্মলোকের মধ্যে ‘প্রজাপতি’ হতে ‘বিভূ’ পর্যন্ত ষোল প্রকার রূপলোক এবং ‘আকাশ-অনন্ত-আয়তন’ হতে ‘নৈবসংজ্ঞা-নাসংজ্ঞা-আয়তন’ পর্যন্ত চার প্রকার অরূপ ব্রহ্ম ভূমি রয়েছে। ব্রহ্মলোক হচ্ছে কাম বিবর্জিত স্থান। ব্রহ্মলোকে কোনো নারীরূপ উৎপন্ন হয় না। ইহলোকে নারীদের মধ্যে যারা ধ্যানবল প্রাপ্ত হন, তারা দেহান্তে পুরুষাকারে ব্রহ্মলোকে উৎপন্ন হন। বুদ্ধধর্মাবলম্বী ব্যতীত বহু মুনি-ঋষিদের ব্রহ্মত্ব প্রাপ্তির বিষয় জাতক গ্রন্থের বিভিন্ন অংশে দেখা যায় (জাতক, দ্বিতীয় খণ্ডের ৪৩, ৬৯, ৯০ নং; পঞ্চম খণ্ডের ৯৮ নং প্রভৃতি)। ভাবনা বা চিত্তের একাগ্রতা অর্জনের মাধ্যমে বক ব্রহ্মার ন্যায় মিথ্যাদৃষ্টিসম্পন্ন হয়েও কোনো কোনো জনের ব্রহ্মত্ব প্রাপ্তির ঘটনা উল্লেখ রয়েছে মধ্যমনিকায়ে, মূল পঞ্চাশকের সূত্রে।

[70] বিবিধ ঋদ্ধি জ্ঞান, দিব্যকর্ণ জ্ঞান, পরচিত্ত বিজানন জ্ঞান, পূর্বনিবাসস্মৃতি জ্ঞান ও দিব্যচক্ষু জ্ঞান।

[71] শুধু অন্তর্দৃষ্টিক শুষ্ক বিদর্শক প্রজ্ঞায় বিমুক্ত। (অর্থকথা)

[72] ধর্মস্থিতি জ্ঞান হচ্ছে বিদর্শন জ্ঞান, এটা প্রথমেই উৎপন্ন হয়। (অর্থকথা)

[73] বিদর্শন সম্পন্নের পর প্রবর্তমার্গ জ্ঞান, এটা পরে উৎপন্ন হয়। (অর্থকথা)

[74] বিবিধ ঋদ্ধি জ্ঞান, দিব্যকর্ণ জ্ঞান, পরচিত্ত বিজানন জ্ঞান,পূর্বনিবাসস্মৃতি জ্ঞান ও দিব্যচক্ষু জ্ঞান।

[75] কাকপেয়্য = তীর সমান জন যেন কাক তীরে বসে জল পান করতে পারে এরূপভাবে পরিপূর্ণ।

[76] নানাত্ব = অসাদৃশ্য বা প্রভেদ অথবা বিভিন্নতা।

[77] কম্বোডিয়া (?) গ্রন্থে ‘সদ্ধো (বিশ্বস্ত) কচ্চান’।

[78] হীনানুরাগী, নীচানুরাগী অথবা হীনতার দিকে যার ঝোঁক আছে।

[79] ছন্দরাগ = ইচ্ছামূলক আসক্তি বা ইচ্ছানুরাগ। বিনয় = বিনাশ সাধন বা ধ্বংস সাধন অথবা বিলোপ সাধন।

[80] অন্তরের ক্লেশ বন্ধন যাঁদের ছিন্ন হয়নি। ত্রিশজনের মধ্যে তাঁরা কেউ স্রোতাপত্তি, কেউ সকৃদাগামী, কেউ অনাগামী মার্গফলে অধিষ্ঠিত, কেউই অর্হৎ নন।

[81] আরণ্যিক, পিণ্ডপাতিক ও পাংশুকুলিক ধুতাঙ্গব্রতধারীরাই দৃষ্টধর্মে সুখে অবস্থান করতে সক্ষম হন। তারা কেন সুখে অবস্থান করেন এবং যারা আরণ্যিক, পিণ্ডপাতিক ও পাংশুকুলিক ধুতাঙ্গব্রতধারী নয়, তারা কেন দৃষ্টধর্মে সুখে অবস্থান করতে পারেন না, সে বিষয়ে অর্থকথায় এই সূত্রের ব্যাখ্যায় খুব সুন্দরভাবে আলোচনা আছে।

[82] কুশলধর্ম প্রতিপালনে লজ্জা।

[83] ব্রহ্মচারীর চার প্রত্যয়ের প্রতি অধিক মাত্রায় ছন্দরাগ বা ইচ্ছাকেই উপদ্রব বলা হয়; তার দ্বারা উপদ্রুত। (অর্থকথা)

[84] স্রোতাপন্না। (অর্থকথা)

[85] গ্রামের প্রবঞ্চক, উৎকোচ গ্রহণকারী অসাধু বিচারক।

[86] ওকিলিনী = যেই নারী কোনো কিছুর উপর বা কারোর উপর যেকোনো কিছু ঢেলে দেয় অথবা ছিটায়।

[87] দসারহানং = এরূপ নামধারী ক্ষত্রিয়দের। তারা নাকি শতভাগ হতে (সচেতনরূপে?) দশভাগ গ্রহণ করেছিলেন, তাই ‘দসারহা’ বলে পরিচিত হয়েছিলেন। (অর্থকথা)