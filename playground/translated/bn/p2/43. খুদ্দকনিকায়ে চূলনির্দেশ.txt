খুদ্দকনিকায়ে চূলনির্দেশ

অনুবাদকমণ্ডলী : শ্রীমৎ ইন্দ্রগুপ্ত ভিক্ষু, পূর্ণজ্যোতি মহাস্থবির, অজিত ভিক্ষু ও সীবক ভিক্ষু

পারায়ণ-বর্গ
বিষয়-গাথা
১. আকিঞ্চন আকাঙ্ক্ষী বেদজ্ঞ ব্রাহ্মণ কোশলের রম্যপুরী হতে দক্ষিণপথে গমন করলেন।

২. তিনি অলকের পার্শ্ববর্তী অস্সকের রাজ্যে গোধাবরীকুলে ভিক্ষাবৃত্তি ও ফলমূল আহরণের দ্বারা জীবন ধারণ করতেন।

৩. সেই অস্সক রাজ্যের অনতিদূরে অবস্থিত বিশাল গ্রাম হতে প্রাপ্ত আয়ের দ্বারা মহাযজ্ঞ অনুষ্ঠান করতেন তিনি।

৪. মহাযজ্ঞ অনুষ্ঠান সমাপন করে যখন তিনি পুনরায় আশ্রমে প্রবেশ করলেন, সেই সময়ে অন্য একজন ব্রাহ্মণ এসে উপস্থিত হলেন।

৫. ক্ষত, দগ্ধ পা এবং অপরিষ্কার দাঁত, ধূলিবালি ম্রক্ষিত মস্তক—সেই ব্রাহ্মণ তাঁর (বেদজ্ঞ ব্রাহ্মণ) কাছে গমন করে পাঁচশত মুদ্রা যাচ্ঞা করলেন।

৬. তাকে দেখে বাবরী আসন গ্রহণ করতে আহবান করলেন। সুখ ও কুশল জিজ্ঞাসা করলেন। এরপর এরূপ বললেন :

৭. “আমার যা কিছু দান করার ছিল, সবই দান দেওয়া হয়েছে। হে ব্রাহ্মণ, আমাকে ক্ষমা করুন। আমার কাছে পাঁচশত মুদ্রা নেই।”

৮. “আমি যাচক, যদি আমার ন্যায় যাচ্ঞাকারীর ইচ্ছা পূরণ না কর, তাহলে সাত দিনে তোমার মস্তক সাত ভাগে বিভক্ত (বিদীর্ণ) হবে।”

৯. কুহক (এই ব্রাহ্মণ) ভীতিপ্রদ অভিশাপ প্রদান করে সেরূপ ঘোষণা করলেন। তার সেই বাক্য শুনে বাবরী দুঃখিত হলেন।

১০. মনঃকষ্ট, দুঃখশৈল্যে পীড়িত হয়ে ও অনাহারে তাঁর দেহ শুষ্ক হলো। (অন্যদিকে) এরূপ চিত্তসম্পন্নের মন ধ্যানে রমিত হয় না।

১১. ব্রাহ্মণ বাবরীকে ভীত ও দুঃখিত অবস্থায় দেখে মঙ্গলকামী এক দেবতা তাঁর কাছে উপস্থিত হয়ে এরূপ বললেন :

১২. “সেই ধনপ্রার্থী কুহক ব্রাহ্মণ মস্তক সম্বন্ধে জানে না। মস্তক ও মস্তক বিদীর্ণকরণ জ্ঞান (বিদ্যা) তার কাছে বিদ্যমান নেই।”

১৩. “মহাশয়, আপনি যদি মস্তক ও মস্তক-বিদীর্ণকরণ সম্বন্ধে জেনে থাকেন, তাহলে তা আমার কাছে প্রকাশ করুন। আমি জিজ্ঞাসা করছি, আমরা সেই সম্বন্ধে আপনার বাক্য শুনব।”

১৪. “আমিও এটা জানি না, মস্তক ও মস্তক বিদীর্ণকরণ এরূপ জ্ঞান আমার উৎপন্ন হয়নি। ইহা বুদ্ধগণেরই জ্ঞাত।”

১৫. “হে দেবতা, তাহলে এই পৃথিবী ভূমণ্ডলে মস্তক ও মস্তক বিদীর্ণকরণ বিষয়ে কে জানেন, তা আমাকে প্রকাশ করুন।”

১৬. “পূর্বে ইক্ষাকু রাজবংশজাত সন্তান লোকনায়ক, প্রভাকর, শাক্যপুত্র কপিলবাস্তু নগর হতে নিষ্ক্রান্ত হয়েছেন।”

১৭. “হে ব্রাহ্মণ, তিনি সম্বুদ্ধ, সকল ধর্মে পারদর্শী, সকল অভিজ্ঞা বলসম্পন্ন, সকল ধর্মে চক্ষুষ্মান; সমস্ত কর্ম ক্ষয়প্রাপ্ত এবং উপধি ক্ষয়ে বিমুক্ত।”

১৮. “তিনি জগতের বুদ্ধ ভগবান, সেই চক্ষুষ্মান ধর্মকে দেশনা করেন। আপনি তাঁর কাছে গিয়ে জিজ্ঞাসা করেন। তিনি তা ব্যাখ্যা করবেন।”

১৯. ‘সম্বুদ্ধ’ এই বচন শুনে বাবরী আনন্দিত হলেন। তাঁর শোক হ্রাস হলো। তিনি বিপুল প্রীতি লাভ করলেন।

২০. হৃষ্ট, উল্লসিত বাবরী ভাবাবেগে এই দেবতাকে জিজ্ঞাসা করলেন, কোন গ্রামে, নগরে বা জনপদে লোকনাথ অবস্থান করছেন, যেখানে গিয়ে আমরা নরোত্তম সম্বুদ্ধের দর্শন লাভ করতে পারব কি?

২১. শ্রাবস্তী নগরের কোশল-মন্দিরে জিন অবস্থান করছেন। তিনি প্রভূত প্রজ্ঞাশালী, শ্রেষ্ঠ, অতিশয় অভিজ্ঞ, শাক্যপুত্র, পণ্ডিত, অনাসব, নরশ্রেষ্ঠ, মস্তক বিদীর্ণ জ্ঞানসম্পন্ন।

২২. অতঃপর বাবরী ব্রাহ্মণ বেদজ্ঞ শিষ্যগণকে আহ্বান করে বললেন, “বৎসগণ, এসো, আমার কিছু বলার আছে; তা শ্রবণ কর।

২৩. জগতে যাঁর আবির্ভাব দুর্লভ, যিনি পুনঃপুন জন্ম নেন না, তিনি বর্তমানে উৎপন্ন হয়েছেন এবং সম্বুদ্ধরূপে বিশ্রুত। অবিলম্বে শ্রাবস্তী গমনপূর্বক নরোত্তমকে দর্শন কর।”

২৪. হে ব্রাহ্মণ, তাহলে তাঁকে দেখে তিনি যে বুদ্ধ তা কিরূপে জানব? আমরা তাঁকে জানি না, যেরূপে জানতে পারি তা প্রকাশ করুন।

২৫. শাস্ত্রের মধ্যে মহাপুরুষ-লক্ষণসমূহ বত্রিশ প্রকারে আনুপূর্বিকভাবে ব্যাখ্যাত হয়েছে।

২৬. যাঁর শরীরে এসব মহাপুরুষ-লক্ষণ বিদ্যমান, তাঁর দুই গতিই হয়, তৃতীয় হয় না।

২৭. যদি তিনি গৃহবাসী হন, তাহলে অস্ত্র-শস্ত্র ব্যতীত পৃথিবী জয় করে ধর্মানুসারে শাসন করবেন।

২৮. যদি গৃহত্যাগপূর্বক প্রব্রজ্যা অবলম্বন করেন, তাহলে আবরণমুক্ত অনুত্তর সম্বুদ্ধ অর্হৎ হবেন।

২৯. আমার জাতি, গোত্র, লক্ষণ, মন্ত্র এবং অপরাপর শিষ্যগণ সম্বন্ধে আর মস্তক ও মস্তক-বিদীর্ণকরণ বিষয়ে (তোমরা) মনে মনে জিজ্ঞাসা করবে।

৩০. যদি তিনি বুদ্ধ, আবরণমুক্ত দিব্যদৃষ্টিসম্পন্ন হন, তাহলে মন দ্বারা জিজ্ঞাসিত প্রশ্নের উত্তর প্রদান করবেন।

৩১. বাবরীর বাক্য শুনলেন ষোলজন ব্রাহ্মণ শিষ্য, যেমন : অজিত, তিস্সমেত্তেয়, পুণ্ণক, তৎপরে মেত্তগূ।

৩২. ধোতক, উপসীব, নন্দ, হেমক, তোদেয়্য, কপ্প এবং পণ্ডিত জতুকন্নী।

৩৩. ভদ্রাবুধ উদয়, পোসাল ব্রাহ্মণ, মেধাবী মোঘরাজা ও মহর্ষি পিঙ্গিয়।

৩৪. তারা সবাই স্বতন্ত্র গণাচার্য, সর্বলোকের বিশ্রুত; ধ্যানী, ধ্যানরত, জ্ঞানী এবং অতীত সংস্কারজনিত স্মৃতি রক্ষাকারী।

৩৫. জটাধারী ব্রাহ্মণ সবাই বাবরীকে অভিবাদন করে তাকে প্রদক্ষিণ করে উত্তরমুখী হয়ে প্রস্থান করলেন।

৩৬. তথায় প্রথমে অলকের প্রতিষ্ঠান, পরে মাহিস্সতি এবং উজ্জেনি, গোনদ্ধ, বেদিস ও বনসব্হয়।

৩৭. কোশাম্বী, সাকেত, নগরশ্রেষ্ঠ শ্রাবস্তী, সেতব্য কপিলবাস্তু এবং কুশীনারা মন্দির।

৩৮. সমৃদ্ধশালী পাবা নগর, মাগধপুর ও বৈশালী অতিক্রম করে রমণীয় মনোরম পাষাণ-চৈত্যে উপনীত হলেন।

৩৯. শীতল জলপ্রার্থী তৃষিতের ন্যায়, মহালাভার্থী বণিকের ন্যায় এবং ছায়ার্থী ঘর্মাভিতপ্তের ন্যায় (তারা) ত্বরিতে পর্বতারোহণ করলেন।

৪০. তখন ভগবান ভিক্ষুসঙ্ঘের সম্মুখে উপবেশন করে ভিক্ষুগণকে সিংহনাদে ধর্মদেশনা করছেন।

৪১. অজিত সোনালীবর্ণ সূর্যের ন্যায়, পঞ্চদশীতে পরিপূর্ণ চন্দ্রের ন্যায় বুদ্ধকে দেখতে পেলেন।

৪২. অতঃপর তাঁর শরীরে পরিপূর্ণ (বত্রিশ মহাপুরুষ) লক্ষণ দেখে আনন্দচিত্তে একান্তে দাঁড়িয়ে মনে মনে প্রশ্ন জিজ্ঞাসা করলেন।

৪৩. “বাবরীর জন্ম, গোত্র ও লক্ষণ প্রকাশ করুন, কোন কোন মন্ত্রে তিনি পূর্ণতাপ্রাপ্ত আর কতো মন্ত্র বলতে পারেন? তা প্রকাশ করুন।”

৪৪. “তাঁর আয়ু একশ বিশ বছর, গোত্রের নাম বাবরী, দেহে তিন প্রকার লক্ষণ বিদ্যমান। তিনি ত্রিবেদজ্ঞ।”

৪৫. “নির্ঘণ্ট ও কেটুভসহ লক্ষণ এবং ইতিহাসে (পরম্পরাগত ব্রাহ্মণ্য শিক্ষায়) তিনি পাঁচশ মন্ত্র বলতে পারেন, স্বধর্মে তিনি পূর্ণতাপ্রাপ্ত।”

৪৬. “হে নরোত্তম, তৃষ্ণাবিজয়ী, বাবরীর লক্ষণসমূহ প্রকাশ করুন, যাতে আমাদের সংশয় দূর হয়।”

৪৭. তিনি জিহ্বা দ্বারা মুখাচ্ছাদন করতে পারেন। তাঁর ভ্রূযুগলের মাঝখানেও কেশ বিদ্যমান, গুহ্যেন্দ্রিয় কোষাবৃত। হে মানব, এরূপই জান।

৪৮. ভগবান কোনো প্রকার প্রশ্ন না শুনে প্রশ্নের ব্যাখ্যা করলেন। এতে জনসাধারণ প্রীতিপূর্ণ ও কৃতাঞ্জলি হয়ে এরূপ চিন্তা করলেন :

৪৯. “মনে মনে যিনি এসব প্রশ্ন জিজ্ঞাসা করলেন তিনি কি দেবতা, ব্রহ্মা নাকি সুজাম্পতি ইন্দ্র? কার প্রশ্নের উত্তরে এই ভাষণ?”

৫০. “বাবরী মস্তক এবং মস্তক বিদীর্ণ সম্পর্কে প্রশ্ন করেছেন। হে ভগবান, তা প্রকাশ করুন। হে ঋষি, আমাদের সন্দেহ অপনোদন করুন।”

৫১. “অবিদ্যাই মস্তক, আর শ্রদ্ধা, স্মৃতি, সমাধি, ছন্দ, বীর্যসংযুক্ত বিদ্যাই মস্তক বিদীর্ণকারী।”

৫২. তখন বেদশাস্ত্রে অভিজ্ঞ মানব গভীর আনন্দে, শান্তচিত্তে অজিন (পরিধেয় বস্ত্র) একাংশ করে ভগবানের চরণে নতশির হলেন।

৫৩. “হে প্রভু, হে চক্ষুষ্মান, হে পূজনীয়, বাবরী ব্রাহ্মণ স্বীয় শিষ্যবর্গের সাথে উদগ্রচিত্ত ও প্রসন্নমনে আপনার চরণে বন্দনা করছেন।”

৫৪. “ব্রাহ্মণ বাবরী সশিষ্যে সুখী হোক, হে মানব, তুমিও সুখী হও, দীর্ঘজীবী হও।”

৫৫. “বাবরীর আর তোমার বা সবার সর্ব সংশয় সম্বন্ধে এই অবসরে ইচ্ছামতো প্রশ্ন জিজ্ঞাসা করতে পার।”

৫৬. সম্বুদ্ধের অনুমতি পেয়ে করজোড়ে উপবেশন করে অজিত তখন তথাগতকে প্রথম প্রশ্ন জিজ্ঞাসা করলেন।

বিষয়-গাথা সমাপ্ত।


 

১. অজিত মানব-প্রশ্ন
৫৭. আয়ুষ্মান অজিত বললেন, কী কারণে লোক (জগৎ) আবরিত? কী কারণে জগৎ দীপ্তিমান হয় না? জগতের আবিলতা কী রকম? মহাভয়ই বা কী রকম? তা প্রকাশ করুন।

৫৮. ভগবান অজিতকে বললেন, জগৎ অবিদ্যার কারণে আবরিত; মাৎসর্য, প্রমাদের কারণে দীপ্তিমান হয় না। তৃষ্ণা জগতের আবিলতা, দুঃখই ইহার মহাভয়। আমি এরূপই বলি।

৫৯. আয়ুষ্মান অজিত বললেন, সর্বত্র (আয়তনাদিতে) স্রোতসমূহ প্রবাহিত হয়। এই স্রোতসমূহের নিবারণ কী? স্রোতসমূহের সংবর কী? কিভাবে স্রোতসমূহ রুদ্ধ হয়? তা বলুন।

৬০. ভগবান অজিতকে বললেন, এ জগতে যেসব স্রোত বিদ্যমান, স্মৃতিই সেসবের নীবরণ, সংবরণ। প্রজ্ঞা দ্বারা এসব স্রোত রুদ্ধ হয়। আমি এরূপই বলি।

৬১. আয়ুষ্মান অজিত বললেন, হে প্রভু, প্রজ্ঞা, স্মৃতি ও নামরূপ এগুলো কীভাবে ধ্বংস হয়? আমি এটা জিজ্ঞাসা করছি, আপনি তা ব্যক্ত করুন।

৬২. হে অজিত, তুমি যে প্রশ্ন জিজ্ঞাসা করেছ, আমি তার উত্তরে বলছি। যেভাবে নামরূপ নিঃশেষে ধ্বংস হয়, তা হলো : বিজ্ঞানের নিরোধে নামরূপ ধ্বংস হয়।

৬৩. এ জগতে যারা সঙ্খাতধর্মী, শৈক্ষ্য; হে জ্ঞানী, তাঁদের জীবনাচরণ সম্পর্কে জিজ্ঞাসা করছি। হে প্রভু, দয়া করে তা ব্যাখ্যা করুন।

৬৪. কামে নির্লিপ্ত, অনাবিল মনস্ক, সর্বধর্মে দক্ষ (কুশল) এবং স্মৃতিমান হয়ে ভিক্ষু বিচরণ করেন।

অজিত মানব-প্রশ্ন প্রথম সমাপ্ত।


 

২. তিষ্যমেত্তেয় মানব-প্রশ্ন
৬৫. আয়ুষ্মান তিষ্যমেত্তেয় বললেন, কে এই জগতে সন্তুষ্ট? কে চঞ্চলতাহীন? কে প্রজ্ঞা দ্বারা জ্ঞাত হয়ে উভয়-অন্ত-মধ্যে লিপ্ত হন না? আপনি কাকে মহাপুরুষ বলেন? এই জগতে কে লোভাতীত?

৬৬. ভগবান মেত্তেয়কে বললেন, হে মেত্তেয়, যিনি কামত্যাগে ব্রহ্মচর্যবান, বীততৃষ্ণ, সদা স্মৃতিমান, সেই জ্ঞানী শান্ত ভিক্ষু চঞ্চলতাহীন।

৬৭. প্রজ্ঞা দ্বারা জ্ঞাত হয়ে যিনি উভয় অন্ত এবং মধ্যে লিপ্ত হন না, এ জগতে তিনিই লোভাতীত; তাঁকে আমি মহাপুরুষ বলি।

তিষ্যমেত্তেয় মানব-প্রশ্ন সমাপ্ত।


 

৩. পুন্নক মানব-প্রশ্ন
৬৮. আয়ুষ্মান পুন্নক বললেন, বীততৃষ্ণ, মূলদর্শীর নিকট আমি অর্থীরূপে প্রশ্ন নিয়ে এসেছি। কীসের আকাঙ্ক্ষায় এ জগতে ঋষি, মানুষ, ক্ষত্রিয় ও ব্রাহ্মণগণ দেবতাদের উদ্দেশে বহুল পরিমাণে যজ্ঞ সম্পাদন করে থাকেন। আমি ভগবানকে এটা জিজ্ঞাসা করছি, তা আমাকে ব্যক্ত করুন।

৬৯. হে পুন্নক, এসব ঋষি, মানব, ক্ষত্রিয়, ব্রাহ্মণসহ যারা এ জগতে দেবতাদের উদ্দেশে বহুল পরিমাণে যজ্ঞানুষ্ঠান করেন, তারা জরায় আশ্রিত হয়ে এখানে (কামভব ও রূপভবে) জন্ম লাভের আশায় যজ্ঞানুষ্ঠান করে থাকেন।

৭০. হে প্রভু, এসব ঋষি, মানব, ক্ষত্রিয়, ব্রাহ্মণসহ যারা এই জগতে দেবতাদের উদ্দেশে বহুল পরিমাণে যজ্ঞানুষ্ঠান করেন। তারা কি যজ্ঞপথে অপ্রমত্ত হয়ে জন্ম ও জরা হতে উত্তীর্ণ হন? হে ভগবান, আমি তা জিজ্ঞাসা করছি, দয়া করে প্রকাশ করুন।

৭১. হে পুন্নক, যারা আশা করে, প্রশংসা করে, বাসনা করে ত্যাগ করে এবং লাভের নিমিত্তে কামে অনুরক্ত হয়ে যজ্ঞানুরক্ত, ভবরাগানুরক্ত হয়; তারা জন্ম ও জরা অতিক্রম করতে অক্ষম, আমি এরূপই বলি।

৭২. আয়ুষ্মান পুন্নক বললেন, হে প্রভু, যদি এসব যজ্ঞানুরক্ত ব্যক্তি যজ্ঞ দ্বারা জাতি, জরা উত্তীর্ণ না হয়, তাহলে দেব-মনুষ্যলোকে কে জন্ম ও জরা হতে উত্তীর্ণ হন। হে ভগবান, আপনাকে জিজ্ঞাসা করছি, তা প্রকাশ করুন।

৭৩. জগতে সর্ব বিষয়ে জ্ঞান লাভ করে যিনি যেকোনো স্থানে বিচলিত হন না; সেই শান্ত, প্রশান্ত, ক্লেশমুক্ত, বীততৃষ্ণ ব্যক্তি জাতি ও জরা অতিক্রম করেছেন। আমি এরূপ বলি।

পুণ্ণক মানব-প্রশ্ন সমাপ্ত।


 

৪. মেত্তগূ মানব-প্রশ্ন
৭৪. আয়ুষ্মান মেত্তগূ বললেন, “হে ভগবান, আমি আপনাকে ভাবিত, বেদগূ বা পারদর্শী মনে করি। এ জগতে যে সমস্ত দুঃখ বিদ্যমান তা কোথা হতে উৎপন্ন হয়? আমি জিজ্ঞাসা করছি, ভগবান আপনি তা ব্যক্ত করুন।

৭৫. ভগবান মেত্তগূকে বললেন, হে মেত্তগূ, তুমি দুঃখের উৎপত্তি সম্বন্ধে আমাকে জিজ্ঞাসা করেছ। সেই বিষয়ে আমি যেরূপ জ্ঞাত তা তোমাকে বলব। উপধি হতে জগতে সমস্ত দুঃখের উৎপত্তি হয়।

৭৬. যে মূঢ়, অজ্ঞানী উপধি সৃষ্টি করে, সে পুনঃপুন দুঃখের অধীন হয়। তদ্ধেতু দুঃখের উৎপন্ন জ্ঞাত হয়ে উপধি সৃষ্টি করবে না।

৭৭. আপনাকে যা জিজ্ঞাসা করেছি, তা বর্ণনা করা হয়েছে। এখন অন্য একটি প্রশ্ন করছি, তা প্রকাশ করুন। জ্ঞানীগণ কিভাবে ওঘ, জন্ম, জরা, শোক, বিলাপ অতিক্রম করেন? হে মুনি, তা উত্তমরূপে প্রকাশ করুন। অধিকন্তু, এই ধর্ম আপনার সম্যকভাবে বিদিত।

৭৮. হে মেত্তগূ, যেধর্ম দৃষ্টধর্মে জনশ্রুতিমূলক নয়, সেই ধর্ম প্রকাশ করব। যা বিদিত হয়ে স্মৃতিমান হয়ে তৃষ্ণা অতিক্রম করে জগতে অবস্থান করে তৃষ্ণাকে জয় করা সম্ভব।

৭৯. হে মহার্ঘ, আমি (আপনার) সেই উত্তম ধর্মের অভিনন্দন করি, যা জ্ঞাত হয়ে স্মৃতিমান আসক্তি অতিক্রম করে জগতে অবস্থান করেন।

৮০. হে মেত্তগূ, তুমি উপরে, নিচে এবং মধ্যে যা কিছু জান; তাতে আসক্তি, নিবেশন, বিজ্ঞান বিদ্যমান। তাই এসব পরিত্যাগ করে ভবে অবস্থান করো না।

৮১. এরূপ অবস্থানকারী, স্মৃতিমান, অপ্রমত্ত ভিক্ষু বিদ্বান হয়ে আসক্তি, জন্ম, জরা, শোক-পরিদেবন, দুঃখ পরিহার করে বিচরণ করেন।

৮২. আমি মহর্ষির এ বাক্য অভিনন্দন করি। হে গৌতম, উপধি হতে মুক্তি (আপনার দ্বারা) সুব্যাখ্যাত হয়েছে। অবশ্যই ভগবান দুঃখমুক্ত হয়েছেন। তাই এ ধর্ম আপনার সুবিদিত।

৮৩. হে মুনি, আপনি যাদেরকে অনুক্ষণ উপদেশ দিবেন, তারাও নিঃসন্দেহে দুঃখ অতিক্রম করবেন। হে নাগ, আমি উপস্থিত হয়ে আপনাকে নমস্কার করছি, ভগবান নিশ্চয় আমাকে অনুক্ষণ উপদেশ প্রদান করবেন।

৮৪. যে ব্রাহ্মণ সর্বজ্ঞানে অভিজ্ঞাত, আকিঞ্চন ও কামভবে অনাসক্ত; তিনি নিঃসন্দেহে এই ওঘ অতিক্রম করেছেন এবং অখিল ও সংশয়হীন হয়ে পরপারে উত্তীর্ণ হয়েছেন।

৮৫. এ জগতে যিনি পণ্ডিত, জ্ঞানী নর তিনি ভবাভবে আসক্তি বর্জন করেন। তিনি বীততৃষ্ণ, দুঃখমুক্ত ও তৃষ্ণামুক্ত হয়েছেন; তাঁকে আমি জন্ম-জরা উত্তীর্ণ বলি ।

মেত্তগূ মানব-প্রশ্ন সমাপ্ত।


 

৫. ধোতক মানব-প্রশ্ন
৮৬. আয়ুষ্মান ধোতক বললেন, হে ভগবান, আমি জিজ্ঞাসা করছি, আপনি আমাকে বলুন। হে মহর্ষি, আমি আপনার বচনপ্রার্থী। আপনার নির্ঘোষ (বচন) শ্রবণ করে (আমি যেন) স্বীয় রাগ-দ্বেষাদি নির্বাপণের জন্য শিক্ষা করতে পারি।

৮৭. ভগবান ধোতককে বললেন, হে ধোতক, তাহলে উৎসাহিত হও। ইহলোকে পণ্ডিত, স্মৃতিমান হয়ে এই নির্ঘোষ (বচন) শ্রবণ করে স্বীয় নির্বাণধর্ম শিক্ষা কর।

৮৮. আমি দেব-মনুষ্যলোকে শূন্য হয়ে বিচরণকারী ব্রাহ্মণকে দেখছি। তজ্জন্য হে সর্বদর্শী, আপনাকে নমস্কার করছি। হে শাক্যমুনি, আমাকে সংশয় হতে মুক্ত করুন।

৮৯. হে ধোতক, এই জগতে যে সংশয়যুক্ত, আমি তাকে মুক্ত করতে পারব না। তুমি শ্রেষ্ঠধর্মকে জ্ঞাত হও, এভাবে এই ওঘ উত্তীর্ণ হবে।

৯০. হে ব্রাহ্মণ, করুণাপরবশ হয়ে আমাকে বিবেকধর্ম নির্বাণ শিক্ষা দিন। তা জ্ঞাত হয়ে আমি যেন আকাশের ন্যায় বিক্ষোভহীন হয়ে এ জগতে শান্ত, অনাসক্তভাবে অবস্থান করতে পারি।

৯১. ভগবান বললেন, হে ধোতক, জগতে যে শান্তি দৃষ্টধর্মে জনশ্রুতিমূলক নয়। সেই শান্তি তোমাকে প্রকাশ করব যা বিদিত হয়ে স্মৃতিমান হয়ে তৃষ্ণা জয় করে জগতে অবস্থান করতে পারবে।

৯২. ধোতক ভগবানকে বললেন, হে শান্ত, উত্তম মহর্ষি, আমি আপনার এই বচনকে অভিনন্দন করছি। যা বিদিত হয়ে স্মৃতিমান হয়ে তৃষ্ণাকে জয় করে এ জগতে অবস্থান করা সম্ভব।

৯৩. ভগবান বললেন, হে ধোতক, তুমি ঊর্ধ্ব, অধঃ, মধ্য সম্বন্ধে যা কিছু জান, তা জগতের বন্ধনরূপে জ্ঞাত হয়ে ভবাভবে তৃষ্ণা উৎপন্ন কর না।

ধোতক মানব-প্রশ্ন সমাপ্ত।


 

৬. উপসীব মানব-প্রশ্ন
৯৪. আয়ুষ্মান উপসীব বললেন, হে শাক্যমুনি, আমি একাকী সহায়হীন হয়ে মহোঘ অতিক্রম করতে অসমর্থ। হে সর্বদর্শী, যে আরম্মণের সাহায্যে আমি এই ওঘ অতিক্রম করতে পারি তা প্রকাশ করুন।

৯৫. ভগবান উপসীবকে বললেন, হে উপসীব, আকিঞ্চন দর্শন করে স্মৃতিমান হয়ে “কিছুই নেই”-তে নিশ্রিত হয়ে ওঘ অতিক্রম কর। কাম ত্যাগ করে, সন্দেহ দূর করে দিন-রাত তৃষ্ণাক্ষয়ে মনোযোগ দাও।

৯৬. আয়ুষ্মান উপসীব বললেন, সব কামে যিনি বীতরাগ, (অপর সব ত্যাগ করে) অকিঞ্চনে নিশ্রিত, সংজ্ঞা-বিমোক্ষে পরমাধিমুক্ত। তিনি কি গতিহীন হয়ে অবস্থান করেন?

৯৭. ভগবান উপসীবকে বললেন, সব কামে যিনি বীতরাগ, আকিঞ্চনে নিশ্রিত, সংজ্ঞা-বিমোক্ষে পরমাধিমুক্ত। তিনি গতিহীন হয়ে তথায় অবস্থান করেন।

৯৮. হে সর্বদর্শী, তিনি যদি বহু বছর তথায় গতিহীন হয়ে অবস্থান করেন, তাহলে কি তিনি সেখানেই শান্ত, বিমুক্ত হন? তাদৃশ জনের কি বিজ্ঞান ধ্বংস হয়?

৯৯. ভগবান উপসীবকে বললেন, হে উপসীব, বায়ুবেগে প্রক্ষিপ্ত অগ্নিশিখা যেভাবে নিভে যায়, অস্তিত্বহীন হয়; ঠিক সেভাবেই নাম ও কায়বিমুক্ত মুনি নির্বাপিত হন, অস্তিত্বহীন হন।

১০০. তিনি অন্তর্ধান হন বা তাঁর অস্তিত্ব থাকে না, অথবা চিরদিনের জন্য আরোগ। হে মুনি, আমার নিকট উত্তমরূপে ব্যাখ্যা করুন, কারণ এই ধর্ম আপনার সুবিদিত।

১০১. ভগবান বললেন, হে উপসীব, যিনি অন্তর্ধান হন; তিনি অসংজ্ঞেয়। তাঁকে বলার মতো কিছুই থাকে না, তার সর্বধর্ম প্রহীন এবং তিনি সব বিতর্কের ঊর্ধ্বে।

উপসীব মানব-প্রশ্ন সমাপ্ত।


 

৭. নন্দ মানব-প্রশ্ন
১০২. আয়ুষ্মান নন্দ বললেন, জগতে নানা ধরনের মুনি বিদ্যমান, মানুষেরা এরূপ বলে থাকেন এবং তারা জ্ঞানসম্পন্ন, নানাভাবে জীবনযাপন করেন। তারা কি সত্যিকারে মুনি?

১০৩. হে নন্দ, ইহলোকে দৃষ্টি, শ্রুতি এবং জ্ঞান দ্বারা মুনিকে কুশল বা দক্ষ বলা যায় না। যিনি মারসেনা পরাজয় করেন, দুঃখহীন ও অনাসক্ত হয়ে বিচরণ করেন, তাঁকে আমি মুনি বলি।

১০৪. আয়ুষ্মান নন্দ বললেন, যেসব শ্রমণ-ব্রাহ্মণ দৃষ্টি, শ্রুতি, শীলব্রত-পরামর্শ এবং নানা প্রকারে শুদ্ধি বলে থাকেন। তাঁরা কি তাদের সেরূপ (সংযত) জীবনাচারে জন্ম-জরা অতিক্রম করতে পারেন? হে ভগবান, দয়া করে তা প্রকাশ করুন।

১০৫. ভগবান নন্দকে বললেন, যেসব শ্রমণ-ব্রাহ্মণ দৃষ্টি, শ্রুতি, শীলব্রত-পরামর্শ দ্বারা এবং নানা উপায়ে শুদ্ধি বলে থাকেন। তাঁরা তাদের সেরূপ (সংযত) জীবনাচারে জন্ম-জরা অতিক্রম করেননি বলে আমি বলি।

১০৬. আয়ুষ্মান নন্দ বললেন, যেসব শ্রমণ, ব্রাহ্মণ দৃষ্টি-শ্রুতি, শীলব্রত পরামর্শ এবং অন্য অনেক প্রকারে শুদ্ধি লাভ হয় বলেন; হে মুনি, যদি আপনি বলে থাকেন যে, তারা ওঘ উত্তীর্ণ হয়নি। তাহলে প্রভু, দেব-মনুষ্যলোকে কে জাতি, জরা অতিক্রম করেন? হে ভগবান, আমি তা জিজ্ঞাসা করছি, আপনি এটা প্রকাশ করুন।

১০৭. ভগবান নন্দকে বললেন, হে নন্দ, সকল শ্রমণ-ব্রাহ্মণ জাতি-জরায় আবৃত আমি এরূপ বলি না। যাঁরা এই জগতে দৃষ্ট-শ্রুত-অনুমিত, শীলব্রত-পরামর্শ এবং নানা প্রকার (শুদ্ধি লাভের উদ্দেশে নানা প্রকার যজ্ঞানুষ্ঠান আয়োজন) পরিত্যাগপূর্বক তৃষ্ণা পরিজ্ঞাত হয়ে অনাসব হয়েছেন; আমি তাদেরকে ওঘ-উত্তীর্ণ নর বলি।

১০৮. হে মহর্ষি, আমি আপনার বাক্য অভিনন্দন করছি। গৌতম, আপনার কর্তৃক উপধিসমূহ উত্তমরূপে প্রকাশ করা হয়েছে। এ জগতে যাঁরা দৃষ্ট-শ্রুত-অনুমিত, শীলব্রত-পরামর্শ এবং নানা প্রকার পরিত্যাগপূর্বক তৃষ্ণাকে পরিজ্ঞাত হয়ে অনাসব হয়েছেন, আমিও তাঁদেরকে ওঘ-উত্তীর্ণ নর বলি।

নন্দ মানব-প্রশ্ন সমাপ্ত।


 

৮. হেমক মানব-প্রশ্ন
১০৯. আয়ুষ্মান হেমক বললেন, গৌতমের উপদেশের আগে আমাকে বলা হয়েছিল : “পূর্বে এরূপ ছিলাম, ভবিষ্যতে এরূপ হবে”। সেসবই জনশ্রুতিমূলক। সেসব কেবল বিতর্কই বৃদ্ধি করে। আমি সেসব অভিনন্দন করি না।

১১০. হে তৃষ্ণাধ্বংসকারী মুনি, আমাকে সেই ধর্ম ভাষণ করুন; যা বিদিত হয়ে স্মৃতিমান হয়ে তৃষ্ণাকে জয় করে জগতে অবস্থান করতে পারি।

১১১. হে হেমক, জগতে দৃষ্ট, শ্রুত, মুত (আঘ্রাত, আস্বাদিত, স্পর্শিত), বিজ্ঞাত বা চিন্তিত প্রিয়রূপসমূহে যে ছন্দরাগ, তা ধ্বংস করলে অচ্যুত নির্বাণপদ লাভ করা যায়।

১১২. এটা জেনে যেসব স্মৃতিমান দৃষ্টধর্মে অভিনিবৃত্ত হন তাঁরা সর্বদা উপশান্ত এবং জগতে (সমস্ত) তৃষ্ণাকে অতিক্রম করেন।

হেমক মানব-প্রশ্ন সমাপ্ত।


 

৯. তোদেয়্য মানব-প্রশ্ন
১১৩. আয়ুষ্মান তোদেয়্য বললেন, যিনি কামের বশবর্তী হন না, যাঁর তৃষ্ণা নেই এবং যিনি সন্দেহোত্তীর্ণ, তাঁর বিমোক্ষ কিদৃশ?

১১৪. যাঁর মধ্যে কামসমূহ অবস্থান করে না, যাঁর তৃষ্ণা নেই এবং যিনি সন্দেহোত্তীর্ণ, তাঁর অপর কোনো বিমোক্ষ নেই।

১১৫. তিনি আসক্তিযুক্ত নাকি আসক্তিমুক্ত? তিনি প্রজ্ঞাবান নাকি প্রজ্ঞাকম্পী? হে শাক্যমুনি, হে সর্বদর্শী, আপনি তা ব্যাখ্যা করুন, যাতে আমি মুনি সম্পর্কে জানতে পারি।

১১৬. তিনি আসক্তিমুক্ত, আসক্তিযুক্ত নন। তিনি প্রজ্ঞাবান, প্রজ্ঞাকম্পী নন। হে তোদেয়্য, মুনিকে এরূপই জান। তিনি অকিঞ্চন, কামভবে অনাসক্ত।

তোদেয়্য মানব-প্রশ্ন সমাপ্ত।


 

১০. কপ্প মানব-প্রশ্ন
১১৭. আয়ুষ্মান কপ্প বললেন, সংসারে (জন্ম নিলে) ওঘ, মহাভয় উৎপন্ন হয়; জরা-মরণে আক্রান্ত হতে হয়। হে প্রভু, এমন কোনো দ্বীপ আছে কি যে দ্বীপের আশ্রয়ে থাকলে আর কোথাও পুনরাগমন হয় না? তা প্রকাশ করুন।

১১৮. ভগবান কপ্পকে বললেন, হে কপ্প, সংসারের মধ্যে ওঘে মহাভয় উৎপন্ন হয়; জরা-মরণে আক্রান্ত হতে হয়। হে কপ্প, এমন দ্বীপ আছে বলি।

১১৯. অকিঞ্চন (বা শূন্য) ও আসক্তিমুক্ত উত্তম দ্বীপ, ওই স্থানে জন্ম-মৃত্যুর নাশ হয়। আমি তাকে নির্বাণ বলি।

১২০. ইহা জ্ঞাত হয়ে যাঁরা স্মৃতিমান এবং দৃষ্টধর্মে নিবৃত্তিপ্রাপ্ত, তাঁরা মারের অনুগত ও আদেশবাহী হন না।

কপ্প মানব-প্রশ্ন সমাপ্ত।


 

১১. জতুকন্নী মানব-প্রশ্ন
১২১. আয়ুষ্মান জতুকন্নী বললেন, কামমুক্ত, ওঘোত্তীর্ণ বীরের সম্বন্ধে শ্রবণ করে আমি কামহীন বিষয় জিজ্ঞাসা করতে এসেছি। হে ভগবান, সর্বজ্ঞতা জ্ঞানে আমাকে শান্তিপদ অমৃত নির্বাণ সম্বন্ধে বলুন।

১২২. তেজবান সূর্য যেরূপ তেজ দ্বারা পৃথিবীকে অভিভূত বা আলোকিত করে, সেরূপ ভগবানও কামসমূহ পরাজয় করে অবস্থান করেন। হে মহাজ্ঞানী, আমি অজ্ঞানী, আমাকে উপদেশ দিন, আমি যেন ধর্ম জ্ঞাত হয়ে ইহলোকে জন্ম-জরা উপশম করতে পারি।

১২৩. ভগবান বললেন, হে জতুকন্নী, কামসমূহের প্রতি আসক্তি দমন কর, নৈষ্ক্রম্যকে শরণরূপে দর্শন কর, যাতে তোমার গ্রহণ কিংবা বর্জন (লোভ-দ্বেষ-মোহ) কিছুই না থাকে।

১২৪. যা অতীত তা পরিত্যাগ কর, ভবিষ্যতে যেন কিছুই না থাকে। বর্তমান সংস্কারকে গ্রহণ বা আসক্তি না করে উপশান্ত হয়ে অবস্থান কর।

১২৫. সমস্ত নাম-রূপের প্রতি বীততৃষ্ণ হচ্ছে ব্রাহ্মণ। অর্হতের আসব নেই, যা দ্বারা মৃত্যুর অধীন হয়।

জতুকন্নী মানব-প্রশ্ন সমাপ্ত।


 

১২. ভদ্রাবুধ মানব-প্রশ্ন
১২৬. আসক্তিজয়ী, তৃষ্ণাচ্ছিন্ন, তৃষ্ণামুক্ত, নন্দীজয়ী, ওঘ-উত্তীর্ণ, বিমুক্ত, কল্পজয়ী সুমেধকে প্রার্থনা করছি। নাগের এই বচন শ্রবণ করে এখান হতে প্রস্থান করব।

১২৭. হে বীর, জনপদসমূহ হতে বহুলোক আপনার দেশনা শ্রবণ করার অভিলাষে একত্রিত হয়েছেন। তাদেরকে আপনি উত্তমরূপে ব্যাখ্যা করুন। যাতে করে তারা এ ধর্ম সুবিদিত হয়।

১২৮. ভগবান ভদ্রাবুধকে বললেন, সকল তৃষ্ণা-উপাদান দমন করবে—ঊর্ধ্ব, অধঃ, মধ্যেও। এ জগতে মানুষ যা কিছুতে আসক্তি উৎপন্ন করে, তদ্‌দ্বারাই মার মানুষকে অনুসরণ করে।

১২৯. অতএব, ইহা জ্ঞাত হয়ে স্মৃতিমান ভিক্ষু মৃত্যুর অধীন, আবদ্ধ এবং উপাদানে নিবিষ্ট মানুষকে দেখে সর্বলোকে, কোনো কিছুতে আসক্তি উৎপন্ন করবে না।

ভদ্রাবুধ মানব-প্রশ্ন সমাপ্ত।


 

১৩. উদয় মানব-প্রশ্ন
১৩০. আয়ুষ্মান উদয় বললেন, ধ্যানী ও বিরজ হয়ে আসীন, কৃতকৃত্য, অনাসব, সকল ধর্মে পারদর্শীর নিকট আমি আর্থীরূপে প্রশ্ন নিয়ে এসেছি। যাতে অবিদ্যা ধ্বংস হয়, তজ্জন্য জ্ঞান বিমোক্ষ প্রকাশ করুন।

১৩১. ভগবান উদয়কে বললেন, কামচ্ছন্দ ও দৌর্মনস্য এ উভয়ের প্রহান, জড়তার দূরীকরণ, কৌকৃত্যের নিবারণ (এটাই জ্ঞান-বিমোক্ষ)।

১৩২. উপেক্ষা, স্মৃতি সংশুদ্ধতা, সৎ চিন্তায় পরিচালনা, অবিদ্যা ধ্বংসকে জ্ঞান-বিমোক্ষ বলি।

১৩৩. লোকের সংযোজন কী? তার বিচরণ কী? কিসের প্রহীনে নির্বাণ বলা হয়?

১৩৪. নন্দি লোকের সংযোজন। বিতর্ক তার বিচরণ। তৃষ্ণার প্রহীনকে নির্বাণ বলা হয়।

১৩৫. সম্প্রজ্ঞানে বিচরণকারীর কীভাবে বিজ্ঞানের নিরোধ হয়? এ সম্পর্কে ভগবানের নিকট প্রশ্ন করতে এসেছি। আপনার বচন শুনার জন্য সবাই আগ্রহ প্রকাশ করছি।

১৩৬. তিনি অধ্যাত্মে ও বাহ্যে বেদনাকে অভিনন্দন করেন না। এভাবে সম্প্রজ্ঞানে বিচরণকারীর বিজ্ঞান নিরোধ হয়।

উদয় মানব-প্রশ্ন সমাপ্ত।


 

১৪. পোসাল মানব-প্রশ্ন
১৩৭. যিনি অতীতকে দর্শন করেন, তৃষ্ণাহীন, যাঁর সংশয় প্রহীন, যিনি সর্বধর্মে পারদর্শী, তাঁর নিকট অর্থীরূপে প্রশ্ন নিয়ে এসেছি।

১৩৮. রূপসংজ্ঞা ধ্বংসকারী, সর্বকায় প্রহীন এবং ‘অধ্যাত্ম ও বাহ্যে কিছুই নেই’ এরূপ দর্শনকারীর জ্ঞান সম্পর্কে জিজ্ঞাসা করছি; তিনি কিভাবে পরিচালিত হন?

১৩৯. ভগবান পোসালকে বললেন, হে পোসাল, তথাগত বিজ্ঞান-স্থিতিসমূহ জানেন, সত্ত্বগণের গতি, বিমুক্ত এবং তৎপরায়ণ সত্ত্ব সম্বন্ধেও তিনি জানেন।

১৪০. এইরূপে অকিঞ্চন ধ্যানের উৎপত্তি, নন্দী-সংযোজন জ্ঞাত হয়। এভাবে অভিজ্ঞা দ্বারা জ্ঞাত হয়ে তা বিশেষভাবে দর্শন করে, এটাই তার যথার্থ জ্ঞান, যা শুধুমাত্র ব্রাহ্মণেরই বশীভূত।

পোসাল মানব-প্রশ্ন সমাপ্ত।


 

১৫. মোঘরাজ মানব-প্রশ্ন
১৪১. আয়ুষ্মান মোঘরাজ বললেন, আমি শাক্যমুনি ভগবানকে দু-বার প্রশ্ন জিজ্ঞাসা করেছি (কিন্তু) চক্ষুষ্মান আমাকে উত্তর দেননি। আমি শুনেছি তিনবার পর্যন্ত প্রশ্ন করলে দেবর্ষি প্রকাশ বা উত্তর প্রদান করেন।

১৪২. ইহলোক, পরলোক, ব্রহ্মলোক ও দেবলোক, সেই লোক (তারা) যশস্বী গৌতমের দৃষ্টি সম্বন্ধে জানে না।

১৪৩. এরূপ শ্রেষ্ঠ দর্শনকারীর নিকট আমি অর্থীরূপে প্রশ্ন নিয়ে এসেছি। জগৎকে কিরূপে দর্শন করলে মৃত্যুরাজকে দেখতে পায় না?

১৪৪. হে মেঘরাজ, সর্বদা স্মৃতিমান হয়ে জগৎকে শূন্যরূপে অবলোকন কর। আত্মানুদৃষ্টিকে অপসারণ করলে মৃত্যু উত্তীর্ণ হবে। যিনি এরূপে জগৎকে দর্শন করেন, তাঁকে মৃত্যুরাজ দেখতে পায় না।

মোঘরাজ মানব-প্রশ্ন সমাপ্ত।


 

১৬. পিঙ্গিয় মানব-প্রশ্ন
১৪৫. আয়ুষ্মান পিঙ্গিয় বললেন, আমি জীর্ণ (বৃদ্ধ), বলহীন ও বিবর্ণ হয়েছি। আমার চক্ষু অস্বচ্ছ, শ্রবণশক্তি ক্ষীণ। যাতে আমাকে মূঢ়তা অবস্থায় আকস্মিক মৃত্যুবরণ করতে না হয়, সেরূপ ধর্মোপদেশ প্রদান করুন। যা জ্ঞাত হয়ে আমি এ জগতে জাতি জরার প্রহীন সম্বন্ধে জানতে পারি।

১৪৬. ভগবান পিঙ্গিয়কে বললেন, হে পিঙ্গিয়, রূপে উপদ্রব, উৎপীড়ন দেখেও জনগণ রূপে প্রমত্ত। তাই তুমি অপ্রমত্ত হয়ে পুনর্জন্মের নিবারণার্থে রূপ ত্যাগ কর।

১৪৭. চারদিক, চারবিদিক, ঊর্ধ্ব, অধঃ—এই দশ দিক; তাতে আপনার অদৃষ্ট, অশ্রুত, অননুমিত, অজ্ঞাত কিছুই নেই। আমাকে ধর্মোপদেশ প্রদান করুন, যাতে আমি এ জগতে জন্ম-জরার প্রহীন সম্পর্কে জানতে পারি।

১৪৮. ভগবান পিঙ্গিয়কে বললেন, হে পিঙ্গিয়, তৃষ্ণানিপন্ন, জরাভিভূত, সন্তপ্ত সত্ত্বগণকে দেখে তুমি অপ্রমত্ত হও এবং পুনর্জন্মের নিবারণার্থে তৃষ্ণা পরিহার কর।

পিঙ্গিয় মানব-প্রশ্ন সমাপ্ত।


 

১৭. পারায়ণ উৎপত্তি গাথা
মগধের পাষাণ-চৈত্যে অবস্থানকালে ভগবান এসব বললেন। ষোলজন পরিচারক বা অনুচর ব্রাহ্মণ কর্তৃক অনুরুদ্ধ হয়ে পুনঃপুন জিজ্ঞাসিত হয়ে প্রশ্নের ব্যাখ্যা করলেন। যদি কেউ প্রতিটি প্রশ্নের আর্যপর্যায় ও ধর্মপর্যায় অনুধাবন করে ধর্মানুধর্মে প্রতিপন্ন হন, তাহলে তিনি জরা-মরণ উত্তীর্ণ হতে পারবেন। এই ধর্ম পরপারে উত্তরণকারী। তাই এ ধর্মপর্যায় “পারায়ণ” নামে অভিহিত।

১৪৯-১৫১. অজিত, তিষ্যমেত্তেয়, পুন্নক, মেত্তগূ, ধোতক, উপসীব, নন্দ, হেমক, তোদেয়্য, কপ্প, পণ্ডিত জতুকন্নী, ভদ্রাবুধ, উদয়, পোসাল ব্রাহ্মণ, মেধাবী মোঘরাজা, মহাঋষি পিঙ্গিয়; এসব আদর্শ আচরণসম্পন্ন ঋষি বুদ্ধের নিকট উপনীত হলেন। উপনীত হয়ে বুদ্ধশ্রেষ্ঠের নিকট নিপুণ প্রশ্ন জিজ্ঞাসা করলেন।

১৫২. বুদ্ধ তাদের প্রশ্নের উত্তর যথাযথভাবে প্রদান করলেন। প্রশ্নের উত্তর প্রদানে মুনি ব্রাহ্মণগণকে সন্তুষ্ট করলেন।

১৫৩. আদিত্যবন্ধু, চক্ষুষ্মান বুদ্ধের প্রতি প্রসন্ন হয়ে তারা উত্তম প্রাজ্ঞের নিকট ব্রহ্মচর্য পালন করতে লাগলেন।

১৫৪. প্রতিটি প্রশ্নের উত্তরে বুদ্ধ যেভাবে দেশনা করলেন, সেভাবে যিনি প্রতিপালন করবেন তিনি অপার হতে পারে গমন করবেন।

১৫৫. উত্তম মার্গ ভাবনা করলে অপার হতে পারে গমন করা যায়। এই মার্গ পারে গমন করায়; তাই একে “পারায়ণ” বলে।

পারায়ণ উৎপত্তি গাথা সমাপ্ত।


 

১৮. পারায়ণানুগীতি গাথা
১৫৬. আয়ুষ্মান পিঙ্গিয় বললেন, আমি পারায়ণ কীর্তন করব, বিমল, মহাজ্ঞানী, নিষ্কাম, অনাসক্ত নাগ যেরূপ দেখেছেন সেরূপই প্রকাশ করেছেন, কী হেতু মিথ্যা বলবেন?

১৫৭. যাঁর মল, মোহ, মান, ম্রক্ষ বা শঠতা প্রহীন। তাঁর বর্ণ সজ্জিত (মধুর) বাক্য আমি কীর্তন করব।

১৫৮. অন্ধকার বিদূরণকারী, সর্বদর্শী বুদ্ধ, লোকজ্ঞ, সমস্ত জন্ম নিরোধকারী, অনাসব ও সর্বদুঃখ প্রহীনকারী বুদ্ধ স্বীয় নামের উপযুক্ত ব্রাহ্মণ সদৃশ, তিনি আমার কর্তৃক পূজিত।

১৫৯. পক্ষী যেমন অল্পফলযুক্ত বন ত্যাগ করে বহু ফলযুক্ত কাননে আশ্রয় নেয়। আমিও তেমনি অল্পদর্শীদের পরিত্যাগ করে হংসের ন্যায় মহাসরোবরে আশ্রয় নিয়েছি।

১৬০. গৌতমের উপদেশের আগে আমাকে বলা হয়েছিল যে, “পূর্বে এরূপ ছিলাম, ভবিষ্যতে এরূপ হবো”। সেসবই জনশ্রুতিমূলক। সেসব কেবল বিতর্কই বৃদ্ধি করে।

১৬১. একাকী অন্ধকার বিদূরণকারী, তিনি জ্যোতিষ্মান প্রভাকর এবং ভূরিপ্রাজ্ঞ গৌতম মহাপ্রজ্ঞাধারী হয়ে অবস্থান করেন।

১৬২. যিনি আমাকে সান্দৃষ্টিক, অকালিক, তৃষ্ণাক্ষয় ও দুঃখমুক্ত বিষয়ে ধর্মদেশনা প্রদান করেছেন, তাঁর তুলনা কোথাও নেই।

১৬৩. হে পিঙ্গিয়, তুমি কি মুহূর্তের জন্যও ভূরিপ্রাজ্ঞ, ভূরিমেধাসম্পন্ন বা মহাপ্রজ্ঞাধারীর কাছ হতে দূরে অবস্থান করতে পারবে?

১৬৪. যিনি তাদেরকে সান্দৃষ্টিক, অকালিক, তৃষ্ণাক্ষয় ও দুঃখমুক্ত বিষয়ে ধর্মদেশনা প্রদান করেছেন, তাঁর তুলনা কোথাও নেই।

১৬৫. হে ব্রাহ্মণ, সেই ভূরিপ্রাজ্ঞ, মহাজ্ঞানী গৌতম হতে আমি মুহূর্তমাত্রও বিচ্ছিন্ন হই না।

১৬৬. আমাকে যেই ধর্ম দেশনা দিয়েছেন, তা সান্দৃষ্টিক, অকালিক, তৃষ্ণামুক্ত, পাপপ্রহীন (নির্দোষ)। যে ধর্মের কোনো তুলনা নেই।

১৬৭. হে ব্রাক্ষণ, আমি তাঁকে দিন-রাত অপ্রমত্তভাবে মন ও চক্ষু দ্বারা দর্শন করি। আর তাঁর পূজায় দিন-রাত অতিবাহিত করি। তজ্জন্য আমি তাঁর কাছ থেকে অবিচ্ছিন্ন মনে করি।

১৬৮. শ্রদ্ধা, প্রীতি, মন ও স্মৃতি আমাকে গৌতম শাসনে নমিত করে। ভূরিপ্রাজ্ঞ যেই দিকে গমন করেন, আমিও সেই দিকেই গমন করি।

১৬৯. আমার দেহ জীর্ণ ও শক্তিহীন, তাই তথায় যেতে অক্ষম। কিন্তু সংকল্প বা মননে আমি নিত্য তথায়। হে ব্রাহ্মণ, তজ্জন্য আমার মন তাতে যুক্ত।

১৭০. পঙ্কে শায়িত ও কম্পমান হয়ে আমি দ্বীপ হতে দ্বীপান্তরে ধাবিত হয়েছি। পরে ওঘ-উত্তীর্ণ, অনাসব সম্বুদ্ধের দর্শন পেলাম।

১৭১. যেরূপে বক্কুলি, ভদ্রাবুধ এবং আলবিগৌতম শ্রদ্ধায় বা শ্রদ্ধাসম্পন্ন হয়ে মুক্ত হয়েছিলেন, সেরূপে তুমিও শ্রদ্ধায় মুক্ত হও। হে পিঙ্গিয়, তাহলে মৃত্যুরাজ্য অতিক্রম করতে পারবে।

১৭২. মুনির বচন শুনে আমি অতিশয় প্রসন্ন হলাম। সম্বুদ্ধ আবরণমুক্ত, অখিল এবং প্রতিভাণ (প্রত্যুৎপন্নমতি)।

১৭৩. অধিদেবগণকে জ্ঞাত হয়ে তিনি নিজের এবং অপরের সব বিষয় জানেন। তিনি শাস্তা, সংশয়াপন্ন অনুসরণকারীদের প্রশ্নের সমাধান করেন।

১৭৪. যা স্থির, অটল, যাঁর তুলনা কোথাও নেই, আমি তার নিকট (বা তথায়) অবশ্যই গমন করব, এতে সংশয় নেই। আমি অধিমুক্তচিত্তসম্পন্ন, তা জ্ঞাত হও।

পারায়ণানুগীতি গাথা সমাপ্ত।


 

পারায়ণ-বর্গ বর্ণনা (নির্দেশ)
১. অজিত মানব-প্রশ্ন বর্ণণা
১. আয়ুষ্মান অজিত বললেন, কী কারণে লোক (জগৎ) আবরিত? কী কারণে জগৎ দীপ্তিমান হয় না? জগতের আবিলতা কী রকম? মহাভয়ই বা কী রকম? তা প্রকাশ করুন।

“লোক” বলতে নিরয়লোক, তির্যগ্‌লোক, প্রেতলোক, মনুষ্যলোক, দেবলোক, স্কন্ধলোক, ধাতুলোক, আয়তনলোক, ইহলোক, পরলোক, ব্রহ্মলোক, ইহাকে বলা হয় লোক। এই লোক বা জগৎ কী কারণে আবৃত, আবরিত, আবদ্ধ, আচ্ছাদিত, প্রতিচ্ছন্ন, আচ্ছন্ন? এ অর্থে জগৎ কী কারণে আবরিত?

“এই” বলতে পদসন্ধি, পদসংসর্গ বা সন্ধিযুক্ত শব্দ, পদপূরক (বা উপসর্গ), অক্ষর সমবায় ব্যঞ্জনসংশ্লিষ্টতা, শব্দের পর্যায়ানুক্রম। “আয়ুষ্মান” বলতে প্রিয়বচন, আদরণীয় বচন, গৌরববচন এবং সম্মানসূচক বচনকে বুঝানো হয়েছে। এ অর্থে আয়ুষ্মান। “অজিত” বলতে ব্রাহ্মণের নাম, সংজ্ঞা, উপাধি, প্রজ্ঞপ্তি; ব্যবহারিক নাম, আখ্যা, অভিধা, নিরুক্তি (বা সংজ্ঞা প্রকাশক শব্দ), ব্যঞ্জন (কোনো ব্যক্তির নাম জ্ঞাপন করা) ও সম্বোধন সূচকবাক্যকে বলা হয়েছে।

কী কারণে লোক বা জগৎ দীপ্তিমান, প্রকাশিত, উজ্জ্বল, আলোকিত, প্রকটিত, জ্যোতির্ময় হয় না? এ অর্থে কী কারণে জগৎ দীপ্তিমান হয় না?

জগতের আবিলতা, সংলগ্নতা, আসক্তি, বন্ধন, উপক্লেশ কী রকম? কেন জগৎ লিপ্ত, প্রলিপ্ত, উপলিপ্ত, ক্লিষ্ট, সংক্লিষ্ট, ম্রক্ষিত, সংযুক্ত, লগ্ন, সংলগ্ন ও আবদ্ধ; তা ভাষণ, বর্ণনা, বিবৃত, প্রজ্ঞাপ্ত, জ্ঞাপন, প্রজ্ঞাপন, বিশ্নেষণ, ব্যাখ্যা, ঘোষণা ও প্রকাশ করুন। এ অর্থে জগতের আবিলতা কী রকম? তা প্রকাশ করুন।

জগতের ভয়, মহাভয়, উৎপীড়ন, আঘাত, উপদ্রব, বিপদ কী রকম? এ অর্থে জগতের মহাভয় কী রকম?

তজ্জন্য সেই ব্রাহ্মণ বললেন :

আয়ুষ্মান অজিত বললেন, কী কারণে লোক (জগৎ) আবরিত? কী কারণে জগৎ দীপ্তিমান হয় না? জগতের আবিলতা কী রকম? মহাভয়ই বা কী রকম? তা প্রকাশ করুন।

 

২. ভগবান অজিতকে বললেন, জগৎ অবিদ্যার কারণে আবরিত; মাৎসর্য, প্রমাদের কারণে দীপ্তিমান হয় না। তৃষ্ণা জগতের আবিলতা, দুঃখই ইহার মহাভয়। আমি এরূপই বলি।

“অবিদ্যা” বলতে দুঃখে অজ্ঞান, দুঃখসমুদয়ে অজ্ঞান, দুঃখনিরোধে অজ্ঞান, অপরান্তে অজ্ঞান, পূর্বান্তে-অপরান্তে অজ্ঞান, কারণযুক্ত প্রতীত্যসমুৎপন্ন ধর্মসমূহে অজ্ঞান, যা এরূপ অজ্ঞান, অদর্শন, অজ্ঞাত, অননুবোধ, অনুপলব্ধ, অপ্রতিবেধ, অবিচক্ষণতা, অভূতগম্য, অসমপেক্ষণ (বিচারাভাব), অপ্রত্যবেক্ষণ, অপ্রত্যবেক্ষণ-কর্ম, অজ্ঞতা, মূর্খতা, অসম্প্রজ্ঞান, মোহ, প্রমোহ, সম্মোহ, অবিদ্যা, অবিদ্যা-ওঘ, অবিদ্যাযোগ, অবিদ্যানুশয়, অবিদ্যার পূর্বসংস্কার বা অবিদ্যার ঝোঁক, অবিদ্যাখিল, মোহ ও অকুশলমূল; ইহাকে অবিদ্যা বলে।

“লোক” বলতে নিরয়লোক, তির্যগ্‌লোক, প্রেতলোক, মনুষ্যলোক, দেবলোক, স্কন্ধলোক, ধাতুলোক, আয়তন লোক, ইহলোক, পরলোক, ব্রহ্মলোক এবং দেবলোক, ইহাকে লোক বলে। এ লোক এই অবিদ্যার দ্বারা আবৃত, নিবৃত, আবদ্ধ, বেষ্টিত, প্রতিচ্ছন্ন, আচ্ছাদিত-লোক অবিদ্যায় আচ্ছন্ন।

“অজিত” বলতে ভগবান সেই ব্রাহ্মণকে এ নাম ধরে সম্বোধন করেছেন। “ভগবান” বলতে গৌরবাদি বচন। অধিকন্তু, রাগ (আসক্তি) বিনষ্ট করেছেন বলে ভগবান; দ্বেষ বিনষ্ট করেছেন বলে ভগবান; মোহ বিনষ্ট করেছেন বলে ভগবান; মান ছিন্ন করেছেন বলে ভগবান; মিথ্যাদৃষ্টি ছিন্ন করেছেন বলে ভগবান; প্রতিবন্ধক জয় করেছেন বলে ভগবান; ক্লেশ বিনষ্ট করেছেন বলে ভগবান; ধর্মরত্নকে ভাগ, বিভাগ ও শ্রেণীবিভাগ করেছেন বলে ভগবান; ভবসমূহের অন্ত বা অতিক্রম করেছেন বলে ভগবান; ভাবিতকায়, ভাবিতশীল, ভাবিতচিত্ত, ভাবিতপ্রজ্ঞা বলে ভগবান; গভীর অরণ্য, নির্জন শয়নাসন ও নীরব-নিস্তব্ধ, জনমানব শূন্য এবং মনুষ্য দ্বারা অনালোড়িত বিজনস্থান ভজনা বা উপভোগ করেন বলে ভগবান; চীবর, পিণ্ডপাত, শয্যাসন, ওষুধপথ্য বা ভৈষজ্য উপকরণাদি ভাগী বা অধিকারী বলে ভগবান; অর্থরস, ধর্মরস, বিমুক্তিরস, অধিশীল, অধিচিত্ত ও অধিপ্রজ্ঞার ভাগী বলে ভগবান; চারি ধ্যান, চারি অপ্রামাণ্য (মৈত্রী, করুণা, মুদিতা, উপেক্ষা), চারি অরূপসমাপত্তির অধিকারী বলে ভগবান; অষ্ট বিমোক্ষ, অষ্ট অভিভূ-আয়তন, আনুপূর্বিক নয়টি বিহারসমাপত্তির (অষ্ট সমাপত্তি এবং নিরোধ-সমাপত্তির ধ্যান) অধিকারী বলে ভগবান; দশ সংজ্ঞা-ভাবনা, দশ কৃৎস্ন-সমাপত্তি, আনাপানস্মৃতি-সমাধি, অশুভ-সমাপত্তির অধিকারী বলে ভগবান; চারি স্মৃতিপ্রস্থান, চারি সম্যকপ্রধান, চারি ঋদ্ধিপাদ, পঞ্চেন্দ্রিয়, পঞ্চবল, সপ্ত বোধ্যঙ্গ, আর্য অষ্টাঙ্গিক মার্গের অধিকারী বলে ভগবান; দশ প্রকার তথাগতবল, চারি বৈশারদ্য, চারি প্রতিসম্ভিদা, ষড়াভিজ্ঞা ও ছয় প্রকার জ্ঞানধর্মের (যা জানার জেনেছেন, যা দর্শন করার দর্শন করেছেন, চক্ষুভূত, জ্ঞানভূত, ধর্মভূত ও ব্রহ্মভূত-এই ছয় প্রকার ধর্ম) অধিকারী বলে ভগবান। এই ‘ভগবান’ নামটি মাতা-পিতা, ভ্রাতা-ভগ্নি, মিত্র-অমাত্য, জ্ঞাতি-সগোত্র, শ্রমণ-ব্রাহ্মণ কিংবা দেবতাগণ দ্বারা কৃত হয়নি। ‘ভগবান’ নামটি ভগবান বুদ্ধগণের বোধিবৃক্ষমূলে বিমোক্ষসহ সর্বজ্ঞতা জ্ঞানের মাধ্যমে প্রতিলাভ ও যথার্থ উপাধি; এভাবেই ভগবান।

“মাৎসর্য” বলতে পাঁচ প্রকার মাৎসর্যকে বলা হয়। যথা : আবাস-মাৎসর্য, কুল-মাৎসর্য, লাভ-সৎকার মাৎসর্য, বর্ণ-মাৎসর্য এবং ধর্ম-মাৎসর্য। যা এরূপ মাৎসর্য, মাৎসর্যতা, স্বার্থপরতা, কৃপণতা, কদর্যতা, ব্যয়কুণ্ঠতা এবং চিত্তের অগৃহীতভাব, ইহাকে মাৎসর্য বলা হয়।

অধিকন্তু, স্কন্ধ-মাৎসর্যই মাৎসর্য, ধাতু-মাৎসর্যই মাৎসর্য এবং আয়তন-মাৎসর্যই মাৎসর্য। মাৎসর্যকে ঈর্ষা বলা হয়। প্রমাদ বলতে কায়দুশ্চরিত, বাকদুশ্চরিত, মনোদুশ্চরিত, পঞ্চকামগুণে চিত্তকে সমর্পণ এবং সমর্পণের উপাদান, কুশল ধর্মসমূহের ভাবনায় অসাক্ষাৎকরণ, অপ্রীতিকরণ, একাগ্রহীনতা, নিষ্ক্রিয়তা, আলস্যপরায়ণতা, ছন্দহীনতা, অনাদরতা, অননুশীলন, অবহুলীকরণ, অনধিষ্ঠান এবং অননুযোগ, এটাই প্রমাদ। যা এরূপ প্রমাদ, অসাবধানতা ও অমনোযোগিতা, এটাকে বলা হয় প্রমাদ।

এই মাৎসর্য এবং প্রমাদের দ্বারা জগৎ প্রদীপ্তমান হয় না, প্রকাশিত হয় না, উজ্জ্বল হয় না, আলোকিত হয় না, প্রকটিত হয় না এবং জ্যোতির্ময় হয় না।

তৃষ্ণাকে বলা হয় লোভ। যা রাগ, সরাগ, অনুনয়, অনুরোধ, নন্দী, নন্দিরাগ, চিত্তের সরাগ, ইচ্ছা, মূর্ছা, আসক্তি, অনুরাগ, লোভ (পলিগেধো), বিষয়ানুরাগ (সঙ্গো), মালিন্য (পঙ্কো), তীব্র আকাঙ্ক্ষা (এজা), মায়া, জননী, সঞ্জননী, লিপ্সা (সিব্বিনী), বাসনা, তৃষ্ণা (সরিতা), স্পৃহা; যোগ, যোগসূত্র, প্রবৃত্তি (আযূহনী), সহচর (দুতিযা), প্রণিধি, পুনর্জন্ম গ্রহণ করার আকাঙ্ক্ষা (ভবনেত্তি), ইচ্ছা, বলবতী ইচ্ছা, প্রেম বা সম্বন্ধ (সন্থৰো), স্নেহ, আসক্তি, প্রতিবন্ধু, আশা, প্রত্যাশা, প্রবল তৃষ্ণা; রূপ-আশা, শব্দ-আশা, গন্ধ-আশা, রস-আশা, স্পর্শ-আশা, লাভ-বাসনা, ধন-বাসনা, পুত্র-বাসনা, জীবন-বাসনা, কামনা, বলবতী স্পৃহা, অভিপ্রায়, অভিলাষ, আকাঙ্ক্ষা, লোলুপ, লোলুপতা, প্রলুব্ধতা, প্রলোভনতা, আকুলতা; পাপকর্মে অনুরাগ, বিষম লোভ, তীব্র আসক্তি, প্রবলেচ্ছা, প্রার্থনা, অনুনয়, সানুনয়, কামতৃষ্ণা, ভবতৃষ্ণা, বিভবতৃষ্ণা, রূপতৃষ্ণা (রূপ ব্রহ্মলোকের প্রতি আসক্তি), অরূপতৃষ্ণা, নিরোধতৃষ্ণা (নিরুদ্ধ হবার জন্য তীব্র আকাঙ্ক্ষা); রূপতৃষ্ণা, শব্দতৃষ্ণা, গন্ধতৃষ্ণা, রসতৃষ্ণা, স্পর্শতৃষ্ণা, ধর্মতৃষ্ণা, ওঘ, যোগ, গ্রন্থি, উপাদান, আবরণ, নীবরণ, আচ্ছাদন, বন্ধন, উপক্লেশ, অনুশয়, পূর্ব সংস্কার বা পূর্ব সংস্কারজনিত ঝোঁক, লতা, প্রবল বাসনা; দুঃখমূল, দুঃখনিদান, দুঃখপ্রভাব; মারফাঁদ, মারবড়শি, মারজগৎ, মারনিবাস, মারগোচর, মারবন্ধন এবং তৃষ্ণানদী, তৃষ্ণাজল, তৃষ্ণারজ্জু, তৃষ্ণাসমুদ্র, অভিধ্যা, লোভ ও অকুশলমূল, এটাকে বলা হয় তৃষ্ণা। জগতের আবিলতা, আসক্তি, বন্ধন, উপক্লেশ। এই লোভ বা তৃষ্ণার দ্বারা জগৎ লিপ্ত, প্রলিপ্ত, উপলিপ্ত, ক্লিষ্ট, সংক্লিষ্ট, ম্রক্ষিত, সংযুক্ত, লগ্ন, জড়িত এবং আবদ্ধ বলে আমি বলি, ভাষণ করি, বর্ণনা করি, বিবৃত করি, প্রজ্ঞাপ্ত করি, ব্যক্ত করি, ব্যাখ্যা করি, ঘোষণা এবং প্রকাশ করি।

 ‘দুঃখ’ বলতে জন্ম দুঃখ, জরা দুঃখ, ব্যাধি দুঃখ, মরণ দুঃখ, শোক-পরিদেবন দুঃখ, দৌর্মনস্য-উপায়াস দুঃখ, নৈরয়িক দুঃখ, তির্যগ্‌কুল দুঃখ, প্রেতকুল দুঃখ, মানসিক দুঃখ, গর্ভে প্রবেশমূলক দুঃখ, গর্ভে স্থিতি বা অবস্থানমূলক দুঃখ, গর্ভ হতে নির্গমনমূলক দুঃখ, জন্ম সম্বন্ধীয় দুঃখ, জন্মের পরাধীনতা দুঃখ, আত্ম-পীড়নমূলক দুঃখ, পর-পীড়নমূলক দুঃখ, সংস্কার দুঃখ, বিপরিণাম দুঃখ; চক্ষুরোগ, শ্রোত্ররোগ, ঘ্রাণরোগ, জিহ্বারোগ, কায়রোগ, শিররোগ, কর্ণরোগ, মুখরোগ, দন্তরোগ, শ্বাস বা গলার রোগ, দাহরোগ, শূলরোগ, কুক্ষি রোগ, কাঁশি, জ্বর, মূর্ছা, রক্তামাশয়, কলেরা, কুষ্ঠরোগ, গণ্ড (ফোড়া), খোঁচপাচড়া, ক্ষয়রোগ, মৃগীরোগ, দাউদ, চুলকানি, চর্মরোগ, নখস (নখকুনি), সুড়সুড়ানি, লোহিতপিত্ত, মধুমেহ (শর্করাযুক্ত বহুমুত্র রোগ), গুটিবসন্ত, ভগন্দর (গুহ্যদ্বারে ব্রণজাতীয় রোগ), পিত্তজনিত রোগ, শ্লেষ্মাজনিত রোগ, বায়ুজনিত রোগ, সন্নিপাতিক রোগ, ঋতু পরিবর্তনজনিত রোগ, দুর্দশাজনিত (বিষম পরিহারজ) রোগ, খিঁচুনি রোগ, কর্মবিপাকজনিত রোগ, শীত, উষ্ণ, ক্ষুধা, পিপাসা, মল, মূত্র, ডাঁশ-মশা-মাছি-সরিসৃপাদির দংশন বা কামড়জনিত দুঃখ, মাতা-মৃত্যু দুঃখ, পিতা-মৃত্যু দুঃখ, ভ্রাতা-মৃত্যু দুঃখ, ভগ্নি-মৃত্যু দুঃখ, পুত্র-মৃত্যু দুঃখ, কন্যা-মৃত্যু দুঃখ, জ্ঞাতিবিষয়ে দুঃখ, রোগবিষয়ে দুঃখ, ভোগবিষয়ে দুঃখ, শীলবিষয়ে দুঃখ, মিথ্যাদৃষ্টিবিষয়ে দুঃখ; যেই ধর্মসমূহের উৎপত্তিকালে কারণ প্রকাশিত হয়, অন্তর্ধানকালে নিরোধ প্রকাশিত হয়, এরূপ কর্ম-সন্নিশ্রিত বিপাক। বিপাক-সন্নিশ্রিত কর্ম, নাম-সন্নিশ্রিত রূপ, রূপ-সন্নিশ্রিত নাম; জন্মের দ্বারা অনুগত, জরায় আক্রান্ত, ব্যাধির দ্বারা অভিভূত, মরণে উৎপীড়িত এবং দুঃখে প্রতিষ্ঠিত, ত্রাণহীন, আশ্রয়হীন, নিরাশ্রয়, সহায়হীন, একেই বলা হয় দুঃখ। এই দুঃখই লোকের ভয়, মহাভয়, পীড়ন, আঘাত, উপদ্রব, উপসর্গ।

তজ্জন্য ভগবান বললেন :

ভগবান অজিতকে বললেন, জগৎ অবিদ্যার কারণে আবরিত; মাৎসর্য, প্রমাদের কারণে দীপ্তিমান হয় না। তৃষ্ণা জগতের আবিলতা, দুঃখই ইহার মহাভয়। আমি এরূপই বলি।

 

৩. আয়ুষ্মান অজিত বললেন, সর্বত্র (আয়তনাদিতে) স্রোতসমূহ প্রবাহিত হয়। এই স্রোতসমূহের নিবারণ কী? স্রোতসমূহের সংবর কী? কিভাবে স্রোতসমূহ রুদ্ধ হয়? তা বলুন।

“স্রোত” বলতে তৃষ্ণাস্রোত, মিথ্যাদৃষ্টিস্রোত, ক্লেশস্রোত, দুশ্চরিতস্রোত, অবিদ্যাস্রোত। “সব” বলতে সব আয়তনে। “প্রবাহিত হয়” বলতে স্রাবিত হয়, বয়ে চলে, প্রবর্তিত হয়। চক্ষু হতে রূপে প্রবাহিত হয়, স্রাবিত হয়, বয়ে চলে, প্রবর্তিত হয়। শ্রোত্র হতে শব্দে... ঘ্রাণ হতে গন্ধে... জিহ্বা হতে রসে... কায় হতে স্পর্শে... মন হতে ধর্মে প্রবাহিত হয়, স্রাবিত হয়, বয়ে চলে, প্রবর্তিত হয়। চক্ষু হতে রূপতৃষ্ণা প্রবাহিত হয়, স্রাবিত হয়, বয়ে চলে, প্রবর্তিত হয়। শ্রোত্র হতে শব্দতৃষ্ণা প্রবাহিত হয়, স্রাবিত হয়, বয়ে চলে, প্রবর্তিত হয়। ঘ্রাণ হতে গন্ধতৃষ্ণা... জিহ্বা হতে রসতৃষ্ণা... কায় হতে স্পর্শতৃষ্ণা... মন হতে ধর্মতৃষ্ণা প্রবাহিত হয়, স্রাবিত হয়, বয়ে চলে, প্রবর্তিত হয়।

“এই” বলতে পদসন্ধি... শব্দের পর্যায়ানুক্রম... ।

স্রোতসমূহের আবরণ, নীবরণ, সংবরণ, প্রতিরোধ ও বাধা কী? এ অর্থে স্রোতসমূহের নীবরণ কী?

স্রোতের আবরণ, নীবরণ, সংবরণ, রক্ষণ, আচ্ছাদনকে ভাষণ, বর্ণনা, বিবৃত, প্রজ্ঞাপ্ত, জ্ঞাপন, প্রজ্ঞাপন, বিশ্নেষণ, ব্যাখ্যা, ঘোষণা ও প্রকাশ করুন। এ অর্থে স্রোতের সংবরণ বলুন।

কিভাবে স্রোত রুদ্ধ, বাধাপ্রাপ্ত হয়, প্রবাহিত হয় না, স্রাবিত হয় না, বয়ে চলে না, প্রবর্তিত হয় না? এ অর্থে কিভাবে স্রোত রুদ্ধ হয়।

তজ্জন্য সেই ব্রাহ্মণ বললেন :

আয়ুষ্মান অজিত বললেন, সর্বত্র (আয়তনাদিতে) স্রোতসমূহ প্রবাহিত হয়। এই স্রোতসমূহের নিবারণ কী? স্রোতসমূহের সংবর কী? কিভাবে স্রোতসমূহ রুদ্ধ হয়? তা বলুন।

 

৪. ভগবান অজিতকে বললেন, এ জগতে যেসব স্রোত বিদ্যমান, স্মৃতিই সেসবের নীবরণ, সংবরণ। প্রজ্ঞা দ্বারা স্রোতসমূহ রুদ্ধ হয়। আমি এরূপই বলি।

এ জগতে যেসব স্রোত বিদ্যমান, সেসব স্রোত আমার দ্বারা বর্ণিত, কথিত, ব্যাখ্যাত, ভাষিত, প্রজ্ঞাপিত, জ্ঞাপিত, ব্যক্ত, বিভাজিত, ঘোষিত ও প্রকাশিত হয়েছে। যেমন : তৃষ্ণাস্রোত, মিথ্যাদৃষ্টিস্রোত, ক্লেশস্রোত, দুশ্চরিতস্রোত, অবিদ্যাস্রোত। “লোকে” বলতে অপায়লোকে, মনুষ্যলোকে, দেবলোকে, স্কন্ধলোকে, ধাতুলোকে, আয়তনলোকে। এ অর্থে এ জগতে যেসব স্রোত বিদ্যমান “অজিত” বলতে ভগবান সেই ব্রাহ্মণকে এ নামের দ্বারা সম্বোধন করেছেন।

“স্মৃতি” বলতে যা স্মৃতি, অনুস্মৃতি, মনোযোগ। স্মৃতি বলতে রক্ষা, ধারণ, অপরিবর্তনশীলতা, অবিকারতা। স্মৃতি বলতে স্মৃতিন্দ্রিয়, স্মৃতিবল, সম্যক স্মৃতি, স্মৃতি সম্বোধ্যঙ্গ ও নির্বাণ লাভের একমাত্র মার্গ। “নীবরণ” বলতে আবরণ, নীবরণ, সংবরণ, রক্ষণ, আচ্ছাদন। এ অর্থে স্মৃতি সেসবের নীবরণ।

স্রোতকে আমি আবরণ, নীবরণ, সংবরণ, রক্ষণ, আচ্ছাদন বলি, বর্ণনা করি, বিবৃত করি, প্রজ্ঞাপ্ত করি, প্রজ্ঞাপন করি, বিশ্লেষণ করি, ব্যাখ্যা করি, ঘোষণা করি, প্রকাশ করি। এ অর্থে স্রোতকে সংবরণ বলি।

“প্রজ্ঞা” বলতে যা প্রজ্ঞা, জ্ঞান, বিচার, প্রবিচার (পুঙ্খানুপুঙ্খভাবে পরীক্ষা), ধর্ম-বিচার, বিচক্ষণতা, পাণ্ডিত্য, পারদর্শিতা, বুৎপত্তি, দক্ষতা, নৈপুণ্য, অভিজ্ঞতা, জ্ঞানময় চিন্তা, ধীশক্তি, প্রাজ্ঞতা, মেধা, পরিজ্ঞান, যথাভূত জ্ঞান, সম্প্রজ্ঞান, অন্তর্দৃষ্টি, পূর্ণজ্ঞান, প্রজ্ঞেন্দ্রিয়, প্রজ্ঞাবল, প্রজ্ঞাস্ত্র, প্রজ্ঞাপ্রসাদ, প্রজ্ঞালো, প্রজ্ঞাজ্যোতি, প্রজ্ঞাপ্রদ্যোত, রশ্মি, প্রজ্ঞারতন, অমোহ, ধর্ম-বিবেচনা, সম্যক দৃষ্টি। প্রজ্ঞা দ্বারা রুদ্ধ হয় বলতে প্রজ্ঞা দ্বারা স্রোত রুদ্ধ, বাধাপ্রাপ্ত হয়; প্রবাহিত হয় না, প্রস্রাবিত হয় না, বয়ে চলে না, প্রবর্তিত হয় না। “সকল সংস্কার অনিত্য” এটা জেনে, দর্শন করে প্রজ্ঞা দ্বারা স্রোত রুদ্ধ, বাধাপ্রাপ্ত হয়; প্রবাহিত হয় না, স্রাবিত হয় না, বয়ে চলে না, প্রবর্তিত হয় না। “সকল সংস্কার দুঃখ” এটা জেনে... হয় না। “সকল সংস্কার অনাত্ম” এটা জেনে... হয় না। “অবিদ্যার কারণে সংস্কার” এটা জেনে... হয় না। “সংস্কারের কারণে বিজ্ঞান” এটা জেনে... হয় না। “বিজ্ঞানের কারণে নামরূপ” এটা জেনে... হয় না। “নামরূপের কারণে ষড়ায়তন” এটা জেনে... হয় না। “ষড়ায়তনের কারণে স্পর্শ” এটা জেনে... হয় না। “স্পর্শের কারণে বেদনা” এটা জেনে... হয় না। “বেদনার কারণে তৃষ্ণা” এটা জেনে... হয় না। “তৃষ্ণার কারণে উপাদান” এটা জেনে... হয় না। “উপাদানের কারণে ভব” এটা জেনে... হয় না। “ভবের কারণে জাতি” এটা জেনে... হয় না। “জাতির কারণে জরা-মরণ” এটা জেনে... হয় না। “অবিদ্যার নিরোধে সংস্কার নিরোধ” এটা জেনে... হয় না। “সংস্কারের নিরোধে বিজ্ঞান নিরোধ” এটা জেনে... হয় না। “বিজ্ঞানের নিরোধে নামরূপ নিরোধ” এটা জেনে... হয় না। “নামরূপের নিরোধে ষড়ায়তন নিরোধ” এটা জেনে... হয় না। “ষড়ায়তনের নিরোধে স্পর্শ নিরোধ” এটা জেনে... হয় না। “স্পর্শের নিরোধে বেদনা নিরোধ” এটা জেনে... হয় না। “বেদনার নিরোধে তৃষ্ণা নিরোধ” এটা জেনে... হয় না। “তৃষ্ণার নিরোধে উপাদান নিরোধ” এটা জেনে... হয় না। “উপাদানের নিরোধে ভব নিরোধ” এটা জেনে... হয় না। “ভবের নিরোধে জাতি নিরোধ” এটা জেনে... হয় না। “জাতির নিরোধে জরা-মরণ নিরোধ” এটা জেনে... হয় না। “ইহা দুঃখ” এটা জেনে... হয় না। “ইহা দুঃখসমুদয়” এটা জেনে... হয় না। “ইহা দুঃখনিরোধ” এটা জেনে... হয় না। “ইহা দুঃখনিরোধগামিনী প্রতিপদা” ইহা জেনে... হয় না। “এই ধর্মসমূহ আসব” এটা জেনে... হয় না। “ইহা আসবসমুদয়” এটা জেনে... হয় না। “ইহা আসবনিরোধ” এটা জেনে... হয় না। “ইহা আসবনিরোধগামিনী প্রতিপদা” এটা জেনে... হয় না। “এই ধর্মসমূহ পরিজ্ঞেয়” এটা জেনে... হয় না। “এই ধর্মসমূহ পরিত্যাজ্য” এটা জেনে... হয় না। “এই ধর্মসমূহ অনুশীলনীয়” এটা জেনে... হয় না। “এই ধর্মসমূহ সাক্ষাৎ করনীয়” এটা জেনে... হয় না। ছয় প্রকার স্পর্শ আয়তন বা ষড়ায়তনের সমুদয়, নিরোধ, আস্বাদ, আদীনব, নিঃসরণ জেনে, দর্শন করে প্রজ্ঞা দ্বারা... হয় না। পঞ্চ উপাদান স্কন্ধের সমুদয়... হয় না। চারি মহাভূতের সমুদয়... হয় না। যা কিছু সমুদয়ধর্ম তা সব নিরোধধর্ম এটা জেনে, দর্শন করে প্রজ্ঞা দ্বারা স্রোত রুদ্ধ, বাধাপ্রাপ্ত হয়; প্রবাহিত হয় না, স্রাবিত হয় না, বয়ে চলে না, প্রবর্তিত হয় না।। এ অর্থে প্রজ্ঞা দ্বারা রুদ্ধ হয়।

তজ্জন্য ভগবান বুদ্ধ বললেন :

ভগবান অজিতকে বললেন, এ জগতে যেসব স্রোত বিদ্যমান, স্মৃতিই সেসবের নীবরণ, সংবরণ। প্রজ্ঞা দ্বারা স্রোতসমূহ রুদ্ধ হয়। আমি এরূপই বলি।

 

৫. আয়ুষ্মান অজিত বললেন, হে প্রভু, প্রজ্ঞা, স্মৃতি ও নামরূপ এগুলো কিভাবে ধ্বংস হয়? আমি এটা জিজ্ঞাসা করছি, আপনি তা ব্যক্ত করুন।

“প্রজ্ঞা” বলতে যা প্রজ্ঞা, জ্ঞান, বিচার, প্রবিচার (পুঙ্খানুপুঙ্খভাবে পরীক্ষা), ধর্ম-বিচার, বিচক্ষণতা, পাণ্ডিত্য, পারদর্শিতা, বুৎপত্তি, দক্ষতা, নৈপুণ্য, অভিজ্ঞতা, জ্ঞানময় চিন্তা, ধীশক্তি, প্রাজ্ঞতা, মেধা, পরিজ্ঞান, যথাভূত জ্ঞান, সম্প্রজ্ঞান, অন্তর্দৃষ্টি, পূর্ণজ্ঞান, প্রজ্ঞেন্দ্রিয়, প্রজ্ঞাবল, প্রজ্ঞাস্ত্র, প্রজ্ঞাপ্রসাদ, প্রজ্ঞালো, প্রজ্ঞাজ্যোতি, প্রজ্ঞাপ্রদ্যোত, রশ্মি, প্রজ্ঞারতন, অমোহ, ধর্ম-বিবেচনা, সম্যক দৃষ্টি। “স্মৃতি” বলতে যা স্মৃতি, অনুস্মৃতি, মনোযোগ। “স্মৃতি” বলতে রক্ষা, ধারণ, অপরিবর্তনশীলতা, অবিকারতা। স্মৃতি বলতে স্মৃতিন্দ্রিয়, স্মৃতিবল, সম্যক স্মৃতি। এই অর্থে আয়ুষ্মান অজিত প্রজ্ঞা ও স্মৃতি সম্বন্ধে জিজ্ঞাসা করেন।

“নাম” বলতে চার প্রকার অরূপস্কন্ধ। “রূপ” বলতে চারি মহাভূত রূপ বা চারি মহাভূতের সমবায়ে উৎপন্ন রূপ। “প্রভু” বলতে এখানে প্রিয়বচন, সম্মানিত বচন, সগৌরব, বিনয়ের বচন।

“এটা আমার” বলতে যা আমি প্রশ্ন করি, প্রার্থনা করি, জিজ্ঞাসা করি ও আবেদন (বিনীত অনুরোধ) করি। “ব্যক্ত করুন” বলতে বলুন, বর্ণনা করুন, বিবৃত করুন, প্রজ্ঞাপ্ত করুন, প্রজ্ঞাপন করুন, ব্যক্ত করুন, ব্যাখ্যা করুন, ঘোষণা করুন ও প্রকাশ করুন। এ অর্থে আমি এটা জিজ্ঞাসা করছি, আপনি তা ব্যক্ত করুন।

কিভাবে এগুলো নিরুদ্ধ, উপশম, বিনষ্ট, তিরোহিত, ধ্বংস হয়?

তজ্জন্য সেই ব্রাহ্মণ বললেন :

আয়ুষ্মান অজিত বললেন, হে প্রভু, প্রজ্ঞা, স্মৃতি ও নামরূপ এগুলো কিভাবে ধ্বংস হয়? আমি এটা জিজ্ঞাসা করছি, আপনি তা ব্যক্ত করুন।

 

৬. হে অজিত, তুমি যে প্রশ্ন জিজ্ঞাসা করেছ, আমি তার উত্তরে বলছি। যেভাবে নামরূপ নিঃশেষে ধ্বংস হয়, তা হলো : বিজ্ঞানের নিরোধে নামরূপ ধ্বংস হয়।

“যা এই” বলতে প্রজ্ঞা, স্মৃতি, নামরূপকে বুঝানো হয়েছে। “জিজ্ঞাসা করা” বলতে জিজ্ঞাসা, প্রার্থনা, অনুরোধ ও আবেদন করা বুঝায়। এ অর্থে এই প্রশ্ন জিজ্ঞাসা করা।

“অজিত” বলতে ভগবান সেই ব্রাহ্মণকে এ নামে সম্বোধন করেছেন। “সেই” বলতে সেই প্রজ্ঞা, স্মৃতি, নামরূপ। “বলি” বলতে ভাষণ, বর্ণনা, বিবৃত, প্রজ্ঞাপ্ত, প্রজ্ঞাপন, ব্যক্ত, ব্যাখ্যা, ঘোষণা ও প্রকাশ করি। অজিতকে সেসব বলি।

“নাম” বলতে চারি প্রকার অরূপ স্কন্ধ। “রূপ” বলতে চারি মহাভূত রূপ বা চারি মহাভূতের সমবায়ে উৎপন্ন রূপ। “নিঃশেষে” বলতে সমস্ত, সব, সকল, সম্পূর্ণরূপে, সর্বতোভাবে, নির্বিশেষে, পরিপূর্ণভাবে, নিঃশেষের বচন। “ধ্বংস হয়” বলতে নিরুদ্ধ হয়, উপশম হয়, বিনষ্ট হয়, তিরোহিত হয়, নাশ হয়। যেভাবে নামরূপ নিঃশেষে ধ্বংস হয়।

স্রোতাপত্তিমার্গ জ্ঞানের দ্বারা অভিসংস্কার বিজ্ঞানের নিরোধে যে নামরূপ উৎপন্ন হয়, তা অনাদি সংসারে সাতবার মাত্র উৎপন্ন হয়ে তথায় নিরুদ্ধ, উপশমিত, নির্বাপিত ও তিরোহিত হয়। সকৃদাগামী মার্গজ্ঞানের দ্বারা অভিসংস্কার বিজ্ঞানের নিরোধে যে নামরূপ উৎপন্ন হয়, সেই নামরূপ পঞ্চভবের মধ্যে দুইবার মাত্র জন্ম হয়ে তথায় নিরুদ্ধ, উপশমিত, নির্বাপিত ও তিরোহিত হয়। অনাগামী মার্গজ্ঞানের দ্বারা অভিসংস্কার বিজ্ঞানের নিরোধে যে নামরূপ উৎপন্ন হয়, তা রূপ ব্রহ্মভূমিতে বা অরূপ ব্রহ্মভূমিতে একবারমাত্র জন্ম হয়ে তথায় নিরুদ্ধ, উপশমিত, নির্বাপিত ও তিরোহিত হয়। অর্হত্ত্বমার্গজ্ঞানের দ্বারা অভিসংস্কার বিজ্ঞানের নিরোধে যে নামরূপ উৎপত্তি হয় তা সে অবস্থায় নিরুদ্ধ, উপশমিত, নির্বাপিত ও তিরোহিত হয়। পরিনির্বাণপ্রাপ্তির ও বিজ্ঞান পরিসমাপ্তিকালে অনুপাদিশেষ নির্বাণধাতুতে নিরোধের দ্বারা অর্হতের নামরূপ, স্মৃতি, প্রজ্ঞা নিরুদ্ধ, উপশমিত, নির্বাপিত ও তিরোহিত হয়। এ অর্থে বিজ্ঞানের নিরোধে, এ নামরূপ ধ্বংস হয়।

তজ্জন্য ভগবান বললেন :

হে অজিত, তুমি যে প্রশ্ন জিজ্ঞাসা করেছ, আমি তার উত্তরে বলছি। যেভাবে নামরূপ নিঃশেষে ধ্বংস হয়, তা হলো : বিজ্ঞানের নিরোধে নামরূপ ধ্বংস হয়।

 

৭. এ জগতে যারা সঙ্খাতধর্মী, শৈক্ষ্য; হে জ্ঞানী, তাঁদের জীবনাচরণ সম্পর্কে জিজ্ঞাসা করছি। হে প্রভু, দয়া করে তা ব্যাখ্যা করুন।

অর্হৎ ক্ষীণাসবকে সঙ্খাতধর্মী বলা হয়। কী কারণে অর্হৎ ক্ষীণাসবকে সঙ্খাতধর্মী বলা হয়? তারা সঙ্খাতধর্মী, জ্ঞাতধর্মী, তুলিতধর্মী (বিবেচিতধর্মী), তীরিতধর্মী (নিষ্পত্তিধর্মী), বিভূতধর্মী (ধ্বংসধর্মী), বিভাবিতধর্মী (বিচিন্তিতধর্মী)। “সব সংস্কার অনিত্য” এটা জ্ঞাত হয়ে তাঁরা সঙ্খাতধর্মী, জ্ঞাতধর্মী, তুলিতধর্মী (বিবেচিতধর্মী), তীরিতধর্মী (নিষ্পত্তিধর্মী) বিভূতিধর্মী (ধ্বংসধর্মী), বিভাবিতধর্মী (বিচিন্তিতধর্মী)। “সব সংস্কার দুঃখ”... “সব ধর্ম অনাত্ম”... “অবিদ্যার প্রত্যয়ে সংস্কার”... যা কিছু উৎপত্তিধর্মী তা সবই নিরোধধর্মী” এটা জ্ঞাত হয়ে তাঁরা সঙ্খাতধর্মী, জ্ঞাতধর্মী, তুলিতধর্মী, তীরিতধর্মী, বিভূতধর্মী, বিভাবিতধর্মী। অথবা তাঁদের স্কন্ধ সঙ্খাত, ধাতু সঙ্খাত, আয়তন সঙ্খাত, গতি সঙ্খাত, উৎপত্তি সঙ্খাত, প্রতিসন্ধি সঙ্খাত, ভব সঙ্খাত, সংসার সঙ্খাত, সংসার পরিভ্রমণ সঙ্খাত। অথবা তাঁরা স্কন্ধ সীমায় স্থিত, ধাতু সীমায় স্থিত, আয়তন সীমায় স্থিত, গতি সীমায় স্থিত, উৎপত্তি সীমায় স্থিত, প্রতিসন্ধি সীমায় স্থিত, ভব সীমায় স্থিত, সংসার সীমায় স্থিত, সংসার পরিভ্রমণ সীমায় স্থিত, অন্তিম ভবে স্থিত, অন্তিম শরীরে স্থিত, অন্তিম দেহধারী অর্হৎ।

এটিই তাঁদের শেষ জন্ম, অন্তিম দেহ। তাদের জাতি, মরণ, সংসার ও পুনর্জন্ম নেই।

সেই কারণে অর্হৎ ক্ষীণাসবকে সঙ্খাতধর্মী বলা হয়।

“শৈক্ষ্য” বলতে কী কারণে শৈক্ষ্য বলা হয়? শিক্ষা করে বলে শৈক্ষ্য। কী শিক্ষা? অধিশীল শিক্ষা, অধিচিত্ত শিক্ষা, অধিপ্রজ্ঞা শিক্ষা। অধিশীল শিক্ষা কিরূপ? এক্ষেত্রে ভিক্ষু শীলবান হন, প্রাতিমোক্ষ সংবরশীলে সংবৃত বা অধিষ্ঠিত হয়ে অবস্থান করেন, আচার-গোচর বা সচ্চরিত্রসম্পন্ন হন, অণুমাত্র বর্জনীয় বিষয়সমূহে (পাপে) ভয়দর্শী হন এবং শিক্ষাপদসমূহ গ্রহণ করে শিক্ষা করেন। ক্ষুদ্রশীলস্কন্ধ, মহাশীলস্কন্ধ, শীল প্রতিষ্ঠা (রক্ষণ), আদিচরণ, সংযম, সংবর, মুখ্য, প্রমুখ্য ও কুশলধর্মসমূহে নৈপুণ্য অর্জন করা, ইহা অধিশীল শিক্ষা।

অধিচিত্ত শিক্ষা কিরূপ? এক্ষেত্রে ভিক্ষু কাম ও অকুশলধর্মসমূহ হতে বিবিক্ত (পৃথক) হয়ে সবিতর্ক, সবিচার ও বিবেকজনিত প্রীতি-সুখ বিমণ্ডিত প্রথম ধ্যান লাভ করে অবস্থান করেন। বিতর্ক ও বিচার উপশমে আধ্যাত্মিক-সম্প্রসাদী বা প্রশান্তকরণ, চিত্তের একাগ্রতাভাব, বিতর্ক-বিচারাতীত সমাধিজনিত প্রীতি-সুখবিমণ্ডিত দ্বিতীয় ধ্যান লাভ করে অবস্থান করেন। প্রীতিতে বিরাগ উৎপন্ন করে উপেক্ষাশীল হয়ে অবস্থান করেন এবং স্মৃতিমান ও সম্প্রজ্ঞাত হয়ে দৈহিক-সুখ অনুভব করেন। আর্যগণ যাকে “উপেক্ষাশীল, স্মৃতিমান, সুখবিহারী” বলেন সেই তৃতীয় ধ্যান লাভ করে অবস্থান করেন। সুখ ও দুঃখ পরিত্যাগ করে পূর্বেই সৌমনস্য এবং দৌর্মনস্য অস্তমিত করে “নাদুঃখ-নাসুখ” উপেক্ষা-স্মৃতি-পরিশুদ্ধি চতুর্থ ধ্যান লাভ করে অবস্থান করেন, ইহাই অধিচিত্ত শিক্ষা।

অধিপ্রজ্ঞা শিক্ষা কিরূপ? এক্ষেত্রে ভিক্ষু প্রজ্ঞাবান হন, উদয়-অস্তগামী (জন্ম-মৃত্যুগামী) প্রজ্ঞায় সমন্বিত হন, আর্য-নির্বেধিক (মর্মভেদী) সম্যক দুঃখক্ষয়গামী প্রতিপদায় বিমণ্ডিত হন। তিনি (দুঃখকে) “ইহা দুঃখ” বলে যথার্থরূপে জানেন, (দুঃখসমুদয়কে) “ইহা দুঃখসমুদয়” বলে যথার্থরূপে জানেন, (দুঃখনিরোধকে) “ইহা দুঃখনিরোধ” বলে যথার্থরূপে জানেন, (দুঃখনিরোধগামিনী প্রতিপদাকে) “ইহা দুঃখনিরোধগামিনী প্রতিপদা” বলে যথার্থরূপে জানেন। (আসবকে) “ইহা আসব” বলে যথার্থরূপে জানেন, (আসবসমুদয়কে) “ইহা আসবসমুদয়” বলে যথার্থরূপে জানেন, (আসবনিরোধকে) “ইহা আসবনিরোধ” বলে যথার্থরূপে জানেন, (আসবনিরোধগামিনী প্রতিপদাকে) “ইহা আসবনিরোধগামিনী প্রতিপদা” বলে যথার্থরূপে জানেন, ইহাই অধিপ্রজ্ঞা শিক্ষা। এই ত্রিবিধ শিক্ষা মনোযোগ দিয়ে শিক্ষা করেন; জ্ঞাত হয়ে, দেখে, প্রত্যবেক্ষণ করে ও চিত্তকে তথায় অভিনিবিষ্ট করে শিক্ষা করেন। শ্রদ্ধায় আনত হয়ে শিক্ষা করেন; বীর্য প্রগ্রহ (বা ধারণ) করে, স্মৃতি উপস্থাপন করে, চিত্তকে সমাধিস্থ বা কেন্দ্রীভূত করে, প্রজ্ঞা দ্বারা জ্ঞাত হয়ে শিক্ষা করেন। অভিজ্ঞেয় বিষয়কে অভিজ্ঞাত হয়ে শিক্ষা করেন; পরিজ্ঞেয় বিষয়কে পরিজ্ঞাত হয়ে, প্রহাতব্য বিষয়কে পরিত্যাগ করে, ভাবিতব্য বিষয়কে ভাবিত করে এবং সাক্ষাৎকরণীয় বিষয়কে সাক্ষাৎ করে শিক্ষা করেন, (এবং সেগুলো) আচরণ করেন, অভ্যাস করেন, গ্রহণ করেন ও পালন বা শিক্ষা করেন। সেই কারণে “শৈক্ষ্য” বলা হয়। “অধিক” বলতে অনেক। এঁরা শৈক্ষ্য, স্রোতাপন্নে প্রতিপন্ন, সকৃদাগামীতে প্রতিপন্ন, অনাগামীতে প্রতিপন্ন, অর্হত্ত্বে প্রতিপন্ন। “এই” বলতে এই দৃষ্টিতে, এই ইচ্ছায়, এই রুচিতে, এই গ্রহণে, এই ধর্মে, এই বিনয়ে, এই ধর্ম-বিনয়ে, এই প্রবচনে, এই ব্রহ্মচর্যে, এই শাস্তাশাসনে, এই আত্মভবে, এই মনুষ্যলোকে।

আপনিও জ্ঞানী, পণ্ডিত, প্রাজ্ঞ, বুদ্ধিমান, অভিজ্ঞ, মেধাবী। সেসব সঙ্খাতধর্মীর, শৈক্ষ্যের পরিচালন, চর্যা, নিয়ম, নীতি, আচার, গোচর (বিচরণ), অবস্থান, প্রতিপদা। “প্রশ্ন করছি” বলতে জিজ্ঞাসা করছি, যাচ্ঞা করছি, নিবেদন করছি, প্রার্থনা করছি। এ অর্থে প্রশ্ন করছি। “বলুন” বলতে বলুন, ব্যাখ্যা করুন, দেশনা করুন, প্রজ্ঞাপন করুন, স্থাপন করুন, বিশ্লেষণ করুন, বিভাজন করুন, ব্যাখ্য করুন ও প্রকাশ করুন। “প্রভু” বলতে প্রিয়বচন, গুরুবচন, গৌরবের অধিবচন।

তজ্জন্য সেই ব্রাহ্মণ বললেন :

এ জগতে যারা সঙ্খাতধর্মী, শৈক্ষ্য; হে জ্ঞানী, তাঁদের জীবনাচরণ সম্পর্কে জিজ্ঞাসা করছি। হে প্রভু, দয়া করে তা ব্যাখ্যা করুন।

 

৮. কামে নির্লিপ্ত, অনাবিল মনস্ক, সবধর্মে দক্ষ (কুশল) এবং স্মৃতিমান হয়ে ভিক্ষু বিচরণ করেন।

“কাম” বলতে বিভাগ অনুযায়ী কাম দুই প্রকার। যথা : বস্তুকাম ও ক্লেশকাম। বস্তুকাম কিরূপ? মনোজ্ঞ রূপ, মনোজ্ঞ শব্দ, মনোজ্ঞ গন্ধ, মনোজ্ঞ রস, মনোজ্ঞ স্পর্শ; আস্তরণ (কার্পেটাদি), আবরণ (পরিচ্ছদ), দাস-দাসী, ছাগল, ভেড়া, কুক্কুট, শূকর, হস্তি, ষাঁড়, অশ্ব, ঘোঁটকী, ক্ষেত্র, বস্তু, হিরণ্য, সুবর্ণ, গ্রাম, নিগম, রাজধানী, রাষ্ট্র, জনপদ, কোষাগার, ভাণ্ডারাগার এবং যেসব মনোরম বা কামোদ্দীপক বস্তু, এসবই বস্তুকাম।

অধিকন্তু, অতীত কাম, অনাগত কাম, বর্তমান কাম, অধ্যাত্ম কাম, বাহ্যিক কাম, অধ্যাত্ম-বাহ্যিক কাম; হীন (স্বল্প) কাম, মাঝারি কাম, প্রণীত (উত্তম) কাম; নারকীয় কাম, মানবীয় কাম, দিব্য কাম, অনায়াস-সাধ্য কাম; নির্মিত কাম, অনির্মিত কাম, পরনির্মিত কাম, পরিগৃহীত কাম, অপরিগৃহীত কাম, মমায়িত কাম, অমমায়িত কাম; সকল কামাবচর ধর্ম, সকল রূপাবচর ধর্ম, সকল অরূপাবচর ধর্ম, কামনীয়, রজনীয় (আনন্দ বর্ধনকারী), মত্ততাজনক, তৃষ্ণামূলক ও তৃষ্ণারম্মণ কাম, এগুলোকে বলা হয় বস্তুকাম।

ক্লেশকাম কিরূপ? ছন্দ (ইচ্ছা) কাম, রাগ (আসক্তি) কাম, ছন্দরাগ কাম; সংকল্প কাম (কামেচ্ছা), রাগ কাম, সংকল্পরাগ কাম; যা কামসমূহে কামচ্ছন্দ, কামরাগ, কামনন্দী, কামতৃষ্ণা, কামস্নেহ, কাম-পরিলাহ, কাম-বিহ্বলতা, কামাসক্তি, কামোঘো, কামযোগ, কামোপাদান এবং কামচ্ছন্দ-নীবরণ।

(সে) কামের মূল দেখেছিল বিধায় (তার) কামসংকল্প উৎপন্ন হয়েছিল। আমি তা সংকল্প বা ইচ্ছা করব না, এরূপে কাম উৎপন্ন হবে না।

এগুলোকেই বলে ক্লেশকাম। “গেধো ” বলা হয় তৃষ্ণাকে; যা রাগ, সরাগ... অভিধ্যা, লোভ, অকুশলমূল। “কামে নির্লিপ্ত” বলতে ক্লেশকামে, বস্তুকামে নির্লিপ্ত, অসংলগ্ন, অনিমজ্জিত, অনাবদ্ধ। এতে অমূর্ছিত, অনধীন, বীততৃষ্ণ, বিগততৃষ্ণ, ত্যক্ততৃষ্ণ, নিঃসৃততৃষ্ণ, মুক্ততৃষ্ণ, প্রহীনতৃষ্ণ, পরিত্যক্ততৃষ্ণ, বীতরাগী, বিগতরাগী, ত্যক্তরাগী, নিঃসৃতরাগী, মুক্তরাগী, প্রহীনরাগী, পরিত্যক্তরাগী, অনাসক্ত, নিবৃত, শান্ত, সুখ অনুভবকারী হয়ে ব্রহ্মের ন্যায় অবস্থান করেন।

“মন” বলতে চিত্ত, মন, মানস (কল্পনা), হৃদয়, পাণ্ডুর, মন, মনায়তন, মনেন্দ্রিয় (মনের মনোবৃত্তি), বিজ্ঞান (প্রত্যক্ষ জ্ঞান), বিজ্ঞানস্কন্ধ (জীবনী শক্তিপুঞ্জ), তদুদ্ভূত বা তা হতে উৎপন্ন মনোবিজ্ঞানধাতু। কায়দুশ্চরিত দ্বারা চিত্ত আবিল, বিক্ষুব্ধ, আন্দোলিত, বিচলিত, চঞ্চল, বিপথগামী ও অশান্ত হয়। বাকদুশ্চরিত... অশান্ত হয়। মনোদুশ্চরিত... অশান্ত হয়। রাগ... অশান্ত হয়। দ্বেষ... অশান্ত হয়। মোহ... অশান্ত হয়। ক্রোধ... অশান্ত হয়। উপনাহ... অশান্ত হয়। ম্রক্ষ... অশান্ত হয়। বিদ্বেষ... অশান্ত হয়। ঈর্ষা... অশান্ত হয়। মাৎসর্য... অশান্ত হয়। মায়া... অশান্ত হয়। শঠতা... অশান্ত হয়। ভন্ডামি... অশান্ত হয়। ঔদ্ধত্য... অশান্ত হয়। মান... অশান্ত হয়। অতিমান... অশান্ত হয়। মত্ততা... অশান্ত হয়। প্রমত্ততা... অশান্ত হয়। সবক্লেশ... অশান্ত হয়। সবদুশ্চরিত... অশান্ত হয়। সবউদ্বেগ... অশান্ত হয়। সবপরিদাহ... অশান্ত হয়। সবসন্তাপ... অশান্ত হয়। সব অকুশলাভিসংস্কার দ্বারা চিত্ত আবিল, বিক্ষুব্ধ, আন্দোলিত, বিচলিত, চঞ্চল বিপথগামী ও অশান্ত হয়। “অনাবিলমনস্ক” বলতে চিত্ত অনাবিল হয়। বিক্ষুব্ধ, আন্দোলিত, বিচলিত, চঞ্চল, বিপথগামী ও অশান্ত হয় না; বরং আবিলকারী ক্লেশসমূহ ত্যক্ত, পরিত্যক্ত, দূরীভূত, ধ্বংস, নিবৃত্ত হয়; আবিলকারী ক্লেশ হতে বিরহিত, বিরত, প্রতিবিরত, নিষ্ক্রান্ত, মুক্ত, বিপ্রমুক্ত ও বিসংযুক্ত হয়ে মুক্তচিত্তে অবস্থান করেন।

“সংস্কার অনিত্য” এরূপে জেনে সবধর্মে দক্ষ। “সব সংস্কার দুঃখ” এরূপে জেনে সবধর্মে দক্ষ। “সব ধর্ম অনাত্ম” এরূপে জেনে সবধর্মে দক্ষ। “অবিদ্যার প্রত্যয়ে সংস্কার” এরূপে জেনে সবধর্মে দক্ষ।... “যা কিছু উৎপত্তিধর্মী তা সবই নিরোধধর্মী” এরূপে জেনে সবধর্মে দক্ষ। এরূপেই সবধর্মে দক্ষ।

অথবা অনিত্যরূপে জেনে সবধর্মে দক্ষ। দুঃখরূপে... রোগরূপে... গণ্ডরূপে... শল্যরূপে... অনিষ্টরূপে... পীড়ারূপে... পররূপে... ভগ্নরূপে... অশুভরূপে... উপদ্রবরূপে... ভয়রূপে... রূপে... ক্ষণিকরূপে... ভঙ্গুররূপে... অধ্রুবরূপে... অত্রাণরূপে... নিরাশ্রয়রূপে... অশরণরূপে... রিক্তরূপে... তুচ্ছরূপে... শূন্যরূপে... অনাত্মরূপে... আদীনবরূপে... বিপরিণামধর্মরূপে... অসাররূপে... অনিষ্টমূলরূপে... হত্যাকারীরূপে... বিভবরূপে... আসবসংযুক্তরূপে... সঙ্খাতরূপে... মারামিষরূপে... জন্ম-জরা-ব্যাধি-মরণরূপে... শোক-পরিদেবন-দুঃখ-দৌর্মনস্য-উপায়াসধর্মরূপে... সংক্লেশধর্মরূপে... সমুদয়ধর্মরূপে... ধ্বংসরূপে... অস্বাদরূপে... আদীনবরূপে... নিঃসরণরূপে জেনে সবধর্মে দক্ষ। এরূপেই সবধর্মে দক্ষ।

অথবা স্কন্ধ বিষয়ে দক্ষ, ধাতু বিষয়ে দক্ষ, আয়তন বিষয়ে দক্ষ, প্রতীত্যসমুৎপাদ বিষয়ে দক্ষ, স্মৃতিপ্রস্থান বিষয়ে দক্ষ, সম্যকপ্রধান বিষয়ে দক্ষ, ঋদ্ধিপাদ বিষয়ে দক্ষ, ইন্দ্রিয় বিষয়ে দক্ষ, বল বিষয়ে দক্ষ, বোধ্যঙ্গ বিষয়ে দক্ষ, মার্গ বিষয়ে দক্ষ, ফল বিষয়ে দক্ষ, নির্বাণ বিষয়ে দক্ষ। এরূপে সর্বধর্মে দক্ষ।

অথবা, সর্বধর্ম বলা হয় দ্বাদশ আয়তনকে—চক্ষু এবং রূপ, শ্রোত্র এবং শব্দ, ঘ্রাণ এবং গন্ধ, জিহ্বা এবং রস, কায় এবং স্পর্শ, মন এবং ধর্ম। যখন অধ্যাত্ম এবং বাহ্য আয়তনসমূহে ছন্দরাগ প্রহীন হয়, উচ্ছিন্নমূল তালবৃক্ষের ন্যায়, সম্পূর্ণরূপে ধ্বংস এবং ভবিষ্যতে অনুৎপন্নধর্মী হয়; তখন সবধর্মে দক্ষ হয়।

“স্মৃতিমান” বলতে চারটি কারণে (বা প্রকারে) স্মৃতিমান। যথা : কায়ে কায়ানুদর্শী হয়ে স্মৃতিপ্রস্থান ভাবনাকালে স্মৃতিমান, বেদনায়... চিত্তে... এবং ধর্মে ধর্মানুদর্শী হয়ে স্মৃতিপ্রস্থান ভাবনাকালে স্মৃতিমান।

অপর চার প্রকারে স্মৃতিমান—১) অস্মৃতি পরিবর্জিত হওয়ায় স্মৃতিমান, ২) স্মৃতি করার ধর্মসমূহ কৃত হওয়ায় স্মৃতিমান, ৩) স্মৃতি প্রতিপক্ষ ধর্মসমূহ বশীভূত বা হত হওয়ায় স্মৃতিমান, এবং ৪) স্মৃতি নিমিত্ত ধর্মসমূহের ভুল না হওয়ায় স্মৃতিমান।

অন্য চার প্রকারে স্মৃতিমান—১) স্মৃতিতে সমন্বিত হওয়ায় স্মৃতিমান, ২) স্মৃতিতে বশীভূত হওয়ায় স্মৃতিমান, ৩) স্মৃতিতে প্রাগুণ্য বা নিপুণ হওয়ায় স্মৃতিমান এবং ৪) স্মৃতিতে অপ্রত্যারোহণ হওয়ায় স্মৃতিমান।

অপর চার প্রকারে স্মৃতিমান—১) (স্মৃতিতে) নিরবচ্ছিন্ন বা অটল বলে স্মৃতিমান, ২) শান্ততাপ্রাপ্ত বলে স্মৃতিমান, ৩) স্থিরতাপ্রাপ্ত বলে স্মৃতিমান এবং ৪) শান্তধর্মে সমন্বিত বলে স্মৃতিমান। বুদ্ধানুস্মৃতির দ্বারা স্মৃতিমান, ধর্মানুস্মৃতির দ্বারা স্মৃতিমান, সংঘানুস্মৃতির দ্বারা স্মৃতিমান, শীলানুস্মৃতির দ্বারা স্মৃতিমান, ত্যাগানুস্মৃতির দ্বারা স্মৃতিমান, দেবতানুস্মৃতির দ্বারা স্মৃতিমান, আনাপানস্মৃতির দ্বারা স্মৃতিমান, মরণানুস্মৃতির দ্বারা স্মৃতিমান, কায়গতাস্মৃতির দ্বারা স্মৃতিমান, উপশমানুস্মৃতির দ্বারা স্মৃতিমান। যা স্মৃতি, অনুস্মৃতি, মনোযোগ। স্মৃতি বলতে রক্ষা, ধারণ, অপরিবর্তনশীলতা, অবিকারতা। স্মৃতি বলতে স্মৃতীন্দ্রিয়, স্মৃতিবল, সম্যক স্মৃতি, স্মৃতি সম্বোধ্যঙ্গ ও নির্বাণ লাভের একমাত্র মার্র্গ, ইহাকে বলা হয় স্মৃতি। এই স্মৃতিতে উপনীত, সমুপনীত, উপগত, সমুপগত, উপপন্ন (প্রতিপন্ন), সমুপপন্ন ও সমান্নগত হন; তাই স্মৃতিমান বলা হয়।

“ভিক্ষু” বলতে সাত প্রকার ধর্ম ধ্বংস বা ভগ্ন হয় বলে ভিক্ষু। যেমন : সৎকায়দৃষ্টি ধ্বংস হয়, বিচিকিৎসা ধ্বংস হয়, শীলব্রত-পরামর্শ ধ্বংস হয়, রাগ ধ্বংস হয়, দ্বেষ ধ্বংস হয়, মোহ ধ্বংস হয়, মান ধ্বংস হয়। পাপ, অকুশল, ক্লেশযুক্ত ধর্ম এবং পুনর্জন্ম প্রদানকারী ভয়ানক দুঃখবিপাক, ভবিষ্যতের জন্ম-জরা-মরণ ধ্বংস হয়।

ভগবান সভিয়কে বললেন, আত্মকৃত পথাবলম্বন করে যিনি পরিনির্বাণ লাভ করেছেন এবং সন্দেহোত্তীর্ণ হয়েছেন, বিভব ও ভব উভয়ই ত্যাগ করে, পুনর্জন্ম ক্ষয় করে যিনি সিদ্ধি লাভ করেছেন, তিনিই ভিক্ষু।

“ভিক্ষু স্মৃতিমান হয়ে বিচরণ করেন” বলতে স্মৃতিমান হয়ে ভিক্ষু বিচরণ করেন, গমন করেন, দাঁড়ান, উপবেশন করেন, শয্যা রচনা করেন, সম্মুখে গমন করেন, পশ্চাতে গমন করেন, অবলোকন করেন, বিলোকন করেন, সঙ্কোচন করেন, প্রসারণ করেন, সঙ্ঘাটি-পাত্র-চীবর ধারণ করেন, পরিভ্রমণ করেন, অবস্থান করেন, আচরণ করেন, অভ্যাস করেন, পালন করেন, যাপন করেন, চলাফেরা করেন।

তজ্জন্য ভগবান বললেন :

কামে নির্লিপ্ত, অনাবিল মনস্ক, সবধর্মে দক্ষ (কুশল) এবং স্মৃতিমান হয়ে ভিক্ষু বিচরণ করেন।

গাথা অবসানের সাথে সাথে যাঁরা সেই ব্রাহ্মণের সাথে ছিলেন তাঁরা সবাই এক ইচ্ছা, এক উপায় বা পথ, এক অভিপ্রায় এবং এক বাসনায় স্থিত হন। সেই সময় বহু সহস্রজনের বিরজ, বীতমল ধর্মচক্ষু উৎপন্ন হলো—“যা কিছু উৎপত্তিধর্মী তা সবই নিরোধধর্মী”। আর সেই ব্রাহ্মণের চিত্ত অনাসক্ত হয়ে সব আসব হতে মুক্ত হলো। অর্হত্ত্বপ্রাপ্তির সাথে সাথেই তাঁর অজিন, জটা, বল্কবস্ত্র, লাঠি, কমণ্ডলু (জলের পাত্র), চুল এবং দাঁড়ি অন্তর্হিত হয়ে গেল। তিনি মুণ্ডিত মস্তক, কাষায়বস্ত্র পরিহিত, সঙ্ঘাটি পাত্র-চীবরধারী এবং জ্ঞানত প্রতিপন্ন হয়ে যথার্থভাবে সম্মান প্রদর্শনপূর্বক ভগবানকে বন্দনা জানিয়ে একান্তে উপবিষ্ট হয়ে এরূপ বললেন, “হে প্রভু, ভগবান আমার শাস্তা; আমি আপনার শ্রাবক হলাম।”

অজিতমানব-প্রশ্ন বর্ণনা সমাপ্ত।


 

২. তিষ্যমেত্তেয় মানব-প্রশ্ন বর্ণনা
৯. আয়ুষ্মান তিস্সমেত্তেয় বললেন, কে এই জগতে সন্তুষ্ট? কে চঞ্চলতাহীন? কে প্রজ্ঞা দ্বারা জ্ঞাত হয়ে উভয়-অন্ত-মধ্যে লিপ্ত হন না? আপনি কাকে মহাপুরুষ বলেন? এই জগতে কে লোভাতীত?

কে এই জগতে তুষ্ট, সন্তুষ্ট, আনন্দিত, পরিপূর্ণ সংকল্পী হন।

“এই” বলতে পদসন্ধি, পদসংসর্গ বা সন্ধিযুক্ত শব্দ, পদপূরক (বা উপসর্গ), অক্ষর সমবায়, ব্যঞ্জনসংশ্লিষ্টতা, শব্দের পর্যায়ানুক্রম। “আয়ুষ্মান” বলতে প্রিয়বচন, আদরণীয় বচন, গৌরববচন এবং সম্মানসূচক বচনকে বুঝানো হয়েছে। এ অর্থে আয়ুষ্মান। “তিস্স” বলতে ব্রাহ্মণের নাম, সংজ্ঞা, উপাধি, প্রজ্ঞপ্তি; ব্যবহারিক নাম, আখ্যা, অভিধা, নিরুক্তি (বা সংজ্ঞা প্রকাশক শব্দ), ব্যঞ্জন (কোনো ব্যক্তির নাম জ্ঞাপন করা) ও সম্বোধন সূচকবাক্যকে বলা হয়েছে। “মেত্তেয়” বলতে সেই ব্রাহ্মণের গোত্র, সংজ্ঞা, উপাধি, প্রজ্ঞপ্তি।

তৃষ্ণা চঞ্চলতা, দৃষ্টি চঞ্চলতা, মান চঞ্চলতা, ক্লেশ চঞ্চলতা, কাম বা ইন্দ্রিয় চঞ্চলতা। কার এই চঞ্চলতা নেই, থাকে না, বিদ্যমান নেই, উপলব্ধ হয় না; বরং প্রহীন, সম্পূর্ণরূপে ধ্বংস, উপশম, উপশান্ত, উৎপত্তির অযোগ্য ও জ্ঞানাগ্নি দ্বারা দগ্ধ হয়।

কে উভয়-অন্ত অভিজ্ঞা দ্বারা জেনে তুলনা করেন, বিবেচনা বা পরীক্ষা করেন, নিরূপণ করেন ও ব্যাখ্যা করেন?

জ্ঞান দ্বারা মধ্যে লিপ্ত হন না; অলিপ্ত, অসংলিপ্ত, অনুপলিপ্ত, অনবরুদ্ধ, মুক্ত, বিসংযুক্ত ও বিমুক্ত চিত্তে অবস্থান করেন।

মহাপুরুষ, অগ্রপুরুষ, শ্রেষ্ঠ পুরুষ, বিশিষ্ট পুরুষ, উৎকৃষ্ট বা বিখ্যাত পুরুষ, নরশ্রেষ্ঠ পুরুষ, সর্বোত্তম পুরুষ, প্রবর বা মহান পুরুষ। কাকে বলেন, কার কথা বলেন, কাকে ধারণা বা বিশ্বাস করেন, কাকে প্রকাশ করেন, কাকে দর্শন করেন, কাকে ব্যাখ্যা করেন।

কে এই লোভ তৃষ্ণাকে জয়, পরিত্যাগ, অতিক্রম, সমতিক্রম ও সম্পূর্ণরূপে বিনাশ করেন? এ অর্থে কে এই জগতে লোভাতীত?

তজ্জন্য ব্রাক্ষণ বললেন :

কে এই জগতে সন্তুষ্ট? কে চঞ্চলতাহীন? কে প্রজ্ঞা দ্বারা জ্ঞাত হয়ে উভয়-অন্ত-মধ্যে লিপ্ত হন না? আপনি কাকে মহাপুরুষ বলেন? এই জগতে কে লোভাতীত?

 

১০. ভগবান মেত্তেয়কে বললেন, হে মেত্তেয়, যিনি কামত্যাগে ব্রহ্মচর্যবান, বীততৃষ্ণ, সদা স্মৃতিমান, সেই জ্ঞানী শান্ত ভিক্ষু চঞ্চলহীন।

“কাম” বলতে বিভাগ অনুযায়ী কাম দুই প্রকার। যথা : বস্তুকাম ও ক্লেশকাম... এগুলোকে বস্তুকাম বলা হয়... এগুলোকে ক্লেশকাম বলা হয়। ব্রহ্মচর্য বলতে অসদ্ধর্মসিদ্ধি পরিত্যাগ, পরিহার, নিবৃত্তি, বিরতি, অকার্যকর; যা সংযত, নিষ্কলঙ্কতা ও সীমা অতিক্রম করে না। অধিকন্তু, বিতর্কহীন ব্রহ্মচর্যকে বলা হয় আর্য অষ্টাঙ্গিক মার্গ। যেমন : সম্যক দৃষ্টি, সম্যক সঙ্কল্প, সম্যক বাক্য, সম্যক কর্ম, সম্যক আজীব, সম্যক ব্যায়াম, সম্যক স্মৃতি ও সম্যক সমাধি। যে এই আর্য অষ্টাঙ্গিক মার্গে অধিগত, সমাগত, প্রতিপন্ন, সম্পন্ন, অধিকৃত, সমুৎপন্ন, উপনীত তাকে ব্রহ্মচারী বলা হয়। যেমন ধনের দ্বারা ধনীকে, ভোগের দ্বারা ভোগীকে, যশের দ্বারা যশবানকে, শিল্পের দ্বারা শিল্পপতিকে, শীলের দ্বারা শীলবানকে, বীর্যের দ্বারা বীর্যবানকে, প্রজ্ঞার দ্বারা প্রজ্ঞাবানকে, বিদ্যার দ্বারা বিদ্বানকে বুঝায়; ঠিক এভাবে যিনি অষ্টাঙ্গিক মার্গে অধিগত, সমাগত, প্রতিপন্ন, সম্পন্ন, অধিকৃত, সমুৎপন্ন, উপনীত তাকে ব্রহ্মচারী বলা হয়। এ অর্থে কামসেু ব্রহ্মচরযিক্ষা।

“মেত্তেয়” বলতে ভগবান সেই ব্রাহ্মণের গোত্র ধরে সম্বোধন করলেন। “ভগবান” বলতে গৌরবাদি বচন... যথার্থ উপাধি।

“তৃষ্ণা” বলতে রূপতৃষ্ণা... ধর্মতৃষ্ণা। যার তৃষ্ণা প্রহীন, সম্পূর্ণ ধ্বংস, উপশম, প্রশান্তি, উৎপত্তির অযোগ্য, জ্ঞানাগ্নি দ্বারা দগ্ধ; তাকে বলা হয় বীততৃষ্ণ, বিগততৃষ্ণ, ত্যক্ততৃষ্ণ, মুক্ততৃষ্ণ, প্রহীনতৃষ্ণ, পরিত্যাগতৃষ্ণ; বীতরাগ, বর্জিতরাগ, বমিতরাগ, মুক্তরাগ, রাগপ্রহীন, রাগপরিত্যাগী, অনাসক্ত, নিবৃত, শান্ত, সুখ অনুভবকারী ব্রহ্মস্বরূপ অবস্থান করেন। “সদা” বলতে সদা, সর্বদা, সর্বকাল, নিত্যকাল, ধ্রুবকাল, নিরন্তর, চিরকাল, নিরবচ্ছিন্নভাবে, পুঙ্খানুপুঙ্খারূপে, ভূপৃষ্টে জলতরঙ্গ আছড়ে পড়ার ন্যায় বিরামহীনভাবে, অপরাহ্নে, রাত্রির প্রথম যামে, মধ্যম যামে, অন্তিম যামে, কৃষ্ণপক্ষে, শুক্লপক্ষে, বর্ষায়, হেমন্তে, গ্রীষ্মে, প্রথম বয়সে, মধ্যম বয়সে, অন্তিম বয়সে। “স্মৃতি” বলতে চার প্রকারে স্মৃতি। যথা : কায়ে কায়ানুদর্শনে স্মৃতিপ্রস্থান ভাবনায় স্মৃতি, বেদনায় বেদনানুদর্শনে স্মৃতিপ্রস্থান ভাবনায় স্মৃতি, চিত্তে চিত্তানুদর্শনে স্মৃতিপ্রস্থান ভাবনায় স্মৃতি, ধর্মে ধর্মানুদর্শনে স্মৃতিপ্রস্থান ভাবনায় স্মৃতি... ইহাকে বলা হয় স্মৃতি।

প্রজ্ঞাকে বলে জ্ঞান। যা প্রজ্ঞা, প্রজানন, বিচয়, প্রবিচয়... অমোহ, ধর্মবিচয়, সম্যক দৃষ্টি। ‘সঙ্খাযাতি’ বলতে প্রজ্ঞা দ্বারা জানে, তুলনা করে, বিচার করে, বিবেচনা করে এবং ব্যাখ্যা করে। “সকল সংস্কার অনিত্য” ইহা প্রজ্ঞা দ্বারা জানে, তুলনা করে, বিচার করে, বিবেচনা করে এবং ব্যাখ্যা করে। “সকল সংস্কার দুঃখ”... “সকল ধর্ম অনাত্ম”... “অবিদ্যার কারণে সংস্কার”... “যা কিছু সমুদয়ধর্মী সেসবই নিরোধধর্মী” ইহা প্রজ্ঞা দ্বারা জানে, তুলনা করে, বিচার করে, বিবেচনা করে এবং ব্যাখ্যা করে।

অথবা, প্রজ্ঞা দ্বারা অনিত্যরূপে জানে... দুঃখরূপে... রোগরূপে... গণ্ডরূপে... শল্যরূপে... নিঃশরণরূপে জানে, তুলনা করে, বিচার করে, বিবেচনা করে এবং ব্যাখ্যা করে।

“নিবৃত” বলতে রাগ নির্বাপিত হয়েছে বলে নিবৃত, দ্বেষ নির্বাপিত হয়েছে বলে নিবৃত, মোহ নির্বাপিত হয়েছে বলে নিবৃত... ক্রোধ... উপনাহ... ম্রক্ষ... বিদ্বেষ... ঈর্ষা... মাৎসর্য... মায়া... শঠতা... কপটতা... প্রতারণা... মান... অতিমান... উন্মাদ... প্রমাদ... সর্বক্লেশ... সকল দুশ্চরিত বিষয়... সব দুশ্চিন্তা... সমস্ত পরিদাহ... সকল সন্তাপ... এবং সকল অকুশলাভিসংস্কার নির্বাপিত হয়েছে বলে নিবৃত।

“ভিক্ষু” বলতে সাতটি ধর্মের বিনাশ হয় বলে ভিক্ষু... পারমীপ্রাপ্ত, পুনর্জন্ম ক্ষীণ সেই ভিক্ষু।

‘তাঁর’ বলতে ক্ষীণাসব অর্হতের। “কম্পন বা চঞ্চলতা” বলতে তৃষ্ণা কম্পন বা তৃষ্ণা চঞ্চলতা, দৃষ্টি চঞ্চলতা, মান চঞ্চলতা, ক্লেশ চঞ্চলতা এবং কাম চঞ্চলতা। এই চঞ্চলতা তাঁর নেই, অবিদ্যমান, জাগ্রত হয় না ও উপলব্ধ হয় না, বরং প্রহীন, সমুচ্ছিন্ন, উপশান্ত, বিনষ্ট, উৎপত্তির অযোগ্য এবং জ্ঞান-অগ্নি দ্বারা দগ্ধ হয়েছে। এ অর্থে তাঁর চঞ্চলতা নেই।

তজ্জন্য ভগবান বললেন :

হে মেত্তেয়, যিনি কামত্যাগে ব্রহ্মচর্যবান, বীততৃষ্ণ, সদা স্মৃতিমান, সেই জ্ঞানী শান্ত ভিক্ষু চঞ্চলহীন।

 

১১. প্রজ্ঞা দ্বারা জ্ঞাত হয়ে যিনি উভয়-অন্ত এবং মধ্যে লিপ্ত হন না, এ জগতে তিনিই লোভাতীত; তাঁকে আমি মহাপুরুষ বলি।

“অন্ত” বলতে স্পর্শ প্রথম অন্ত, স্পর্শসমুদয় দ্বিতীয় অন্ত, স্পর্শনিরোধ মধ্যে; অতীত প্রথম অন্ত, অনাগত দ্বিতীয় অন্ত, বর্তমান মধ্যে; সুখবেদনা প্রথম অন্ত, দুঃখবেদনা দ্বিতীয় অন্ত, অদুঃখ-অসুখ বেদনা মধ্যে, নাম প্রথম অন্ত, রূপ দ্বিতীয় অন্ত, বিজ্ঞান মধ্যে; ছয় আধ্যাত্মিক আয়তন প্রথম অন্ত, ছয় বাহ্যিক আয়তন দ্বিতীয় অন্ত, বিজ্ঞান মধ্যে; সৎকায় প্রথম অন্ত, সৎকায় সমুদয় দ্বিতীয় অন্ত, সৎকায় নিরোধ মধ্যে। প্রজ্ঞাকে বলা হয় জ্ঞান, যা প্রজ্ঞা, প্রজানন... অমোহ, ধর্মবিচয় ও সম্যক দৃষ্টি।

“লোভ” বলতে লোভ দুই প্রকার। যথা : তৃষ্ণালোভ ও দৃষ্টিলোভ। তৃষ্ণালোভ কিরূপ? যতদূর পর্যন্ত তৃষ্ণা দ্বারা সীমাকৃত, সীমাবদ্ধ, নির্ধারিত, সীমায়িত, পরিগৃহীত ও মমায়িত—“ইহা আমার, এটি আমার, এই পরিমাণ আমার, এসব রূপ-শব্দ-গন্ধ-রস-স্পর্শ আমার। আস্তরণ (বিছানার চাঁদর), আবরণ (বস্ত্র), দাস-দাসী, ছাগল, ভেড়া, কুক্কুট, শূকর, হস্তি, গরু, অশ্ব, ঘোঁটকী, ক্ষেত্র, বস্তু বা জায়গা, হিরণ্য, সুবর্ণ, গ্রাম, নিগম (ছোঁট শহর), রাজধানী, রাষ্ট্র, জনপদ কোষাগার (ধনাগার), ভাণ্ডাগার (শয্যাগার) এমনকি সমগ্র মহাপৃথিবীকেও তৃষ্ণাবশে আমার বলে বা মমায়িত করে। যেসব ১০৮ প্রকার তৃষ্ণা বিচরিত বিষয়, ইহা তৃষ্ণালোভ।

দৃষ্টিলোভ কিরূপ? সৎকায়দৃষ্টি বিশ প্রকার বিষয়, মিথ্যাদৃষ্টি দশ প্রকার বিষয়, অন্তগ্রাহিকাদৃষ্টি দশ প্রকার বিষয়—যা এরূপ দৃষ্টি, দৃষ্টিগত, দৃষ্টিগ্রহণ, দৃষ্টিকান্তার, দৃষ্টিবিসূক (মিথ্যাদৃষ্টির পথ গ্রহণ), দৃষ্টিবিভ্রম (দৃষ্টিবিস্ফন্দন), দৃষ্টিসংযোজন, দৃষ্টি প্রতিগ্রহণ, অভিনিবেশ, সংস্পর্শ, কুমার্গ (ভ্রান্ত পথ), মিথ্যা পথ, মিথ্যা বিষয়, তীর্থিয়ায়তন, ভুল ধারণা, বিপরীত ধারণা, দৃষ্টি বৈপরীত্য, মিথ্যা ধারণা এবং অযথার্থ বিষয়কে “যথাযথ” বলে গ্রহণ করাসহ বাষট্টি প্রকার দৃষ্টিগত বিষয়, ইহা দৃষ্টিলোভ।

তিনি উভয়, অন্ত ও মধ্যে প্রজ্ঞা দ্বারা অভিজ্ঞাত হয়ে জানে, তুলনা করে, বিচার করে, বিবেচনা করে এবং ব্যাখ্যা করে লিপ্ত, প্রলিপ্ত ও উপলিপ্ত হন না; (তিনি) অলিপ্ত, অসংলিপ্ত, অনুপলিপ্ত, অনবরুদ্ধ, মুক্ত, বিপ্রমুক্ত ও বিসংযুক্ত হয়ে মুক্ত চিত্তে অবস্থান করেন, “তিনি প্রজ্ঞা দ্বারা জ্ঞাত হয়ে উভয় অন্ত এবং মধ্যে লিপ্ত হন না”।

মহাপুরুষ, অগ্রপুরুষ, শ্রেষ্ঠ পুরুষ, বিশিষ্ট পুরুষ, উৎকৃষ্ট বা বিখ্যাত পুরুষ, নরশ্রেষ্ঠ পুরুষ, সর্বোত্তম পুরুষ, প্রবর বা মহান পুরুষ বলে আমি তাঁকে বলি, ব্যক্ত করি, ভাষণ করি, প্রকাশ করি এবং ব্যাখ্যা করি। আয়ুষ্মান সারিপুত্র ভগবানকে এরূপ বললেন, ভন্তে, এই যে ‘মহাপুরুষ মহাপুরুষ’ বলা হয়, কাকে মহাপুরুষ বলা যায়? হে সারিপুত্র, চিত্তবিমুক্ত ব্যক্তিকেই আমি ‘মহাপুরুষ’ বলি। চিত্ত-অবিমুক্ত ব্যক্তিকে বলি না।

হে সারিপুত্র, কিরূপে চিত্তবিমুক্ত হয়? এক্ষেত্রে ভিক্ষু বীর্যবান, সম্প্রজ্ঞানী ও স্মৃতিমান হয়ে এবং জগতে অভিধ্যা ও দৌর্মনস্য অপনোদন করে অধ্যাত্ম কায়ে কায়ানুদর্শী হয়ে অবস্থান করেন, কায়ে কায়ানুদর্শী হয়ে অবস্থান করার সময় তাঁর চিত্ত উপাদানহীন হয়ে আসবসমূহ হতে বিচ্ছিন্ন ও বিমুক্ত হয়। বেদনায়... চিত্তে... ধর্মে ধর্মানুদর্শী হয়ে অবস্থান করেন, ধর্মে ধর্মানুদর্শী হয়ে অবস্থান করার সময় তাঁর চিত্ত উপাদানহীন হয়ে আসবসমূহ হতে বিচ্ছিন্ন ও বিমুক্ত হয়। সারিপুত্র, এরূপেই ভিক্ষু চিত্তবিমুক্ত হয়। সারিপুত্র, চিত্তবিমুক্ত ব্যক্তিকেই আমি ‘মহাপুরুষ’ বলি। চিত্ত অবিমুক্ত ব্যক্তিকে বলি না। এ অর্থে তাকে আমি মহাপুরুষ বলি।

তৃষ্ণাকে বলা হয় লোভ। যা রাগ, সরাগ... অভিধ্যা, লোভ, অকুশলমূল। যাঁর লোভ, তৃষ্ণা প্রহীন, সমুচ্ছিন্ন, উপশান্ত, প্রতিপ্রশ্রদ্ধ, উৎপত্তির অযোগ্য এবং জ্ঞান অগ্নি দ্বারা দগ্ধ হয়েছে, তাঁর লোভ ও তৃষ্ণা ত্যক্ত, পরিত্যক্ত, অতিক্রান্ত, সমতিক্রান্ত এবং সম্পূর্ণরূপে বিনাশ হয়, এ জগতে তিনিই লোভাতীত।

তজ্জন্য ভগবান বললেন :

প্রজ্ঞা দ্বারা জ্ঞাত হয়ে যিনি উভয়-অন্ত এবং মধ্যে লিপ্ত হন না, এ জগতে তিনিই লোভাতীত; তাঁকে আমি মহাপুরুষ বলি।

গাথা অবসানের সাথে সাথে যাঁরা সেই ব্রাহ্মণের সাথে ছিলেন তাঁরা সবাই এক ইচ্ছা, এক উপায় বা পথ, এক অভিপ্রায়, এক বাসনায় স্থিত হন। সেই সময় বহু সহস্র সত্ত্বের বিরজ, বীতমল ধর্মচক্ষু উৎপন্ন হলো—“যা কিছু উৎপত্তিধর্মী তা সবই নিরোধধর্মী”। আর সেই ব্রাহ্মণের চিত্ত অনাসক্ত হয়ে সব আসব হতে মুক্ত হলো। অর্হত্ত্বপ্রাপ্তির সাথে সাথেই তাঁর অজিন, জটা, বল্কবস্ত্র, লাঠি, কমণ্ডলু (জলের পাত্র), চুল এবং দাঁড়ি অন্তর্হিত হয়ে গেল। তিনি মুণ্ডিত মস্তকে কাষায়বস্ত্র পরিহিত, সংঘাটি পাত্র-চীবরধারী, জ্ঞানত প্রতিপন্ন হয়ে যথার্থভাবে সম্মান প্রদর্শনপূর্বক ভগবানকে বন্দনা জানিয়ে একান্তে উপবিষ্ট হয়ে এরূপ বললেন, “হে প্রভু, ভগবান আমার শাস্তা; আমি আপনার শ্রাবক হলাম।”

তিষ্যমেত্তেয় মানব-প্রশ্ন বর্ণনা সমাপ্ত।


 

৩. পুণ্ণক মানব-প্রশ্ন বর্ণনা
১২. আয়ুষ্মান পুন্নক বললেন, বীততৃষ্ণ, মূলদর্শীর নিকট আমি অর্থীরূপে প্রশ্ন নিয়ে এসেছি। কিসের আকাঙ্ক্ষায় এ জগতে ঋষি, মানুষ, ক্ষত্রিয় ও ব্রাহ্মণগণ দেবতাদের উদ্দেশে বহুল পরিমাণে যজ্ঞ সম্পাদন করে থাকেন। আমি ভগবানকে এটা জিজ্ঞাসা করছি, তা আমাকে ব্যক্ত করুন।

তীব্র আকাঙ্ক্ষাকে তৃষ্ণা বলা হয়। যা রাগ, সরাগ... অভিধ্যা (অনুরাগ), লোভ, অকুশলমূল। সেই আকাঙ্ক্ষা, তৃষ্ণাসমূহ ভগবান বুদ্ধের প্রহীন হয়েছে, মূলচ্ছিন্ন তালবৃক্ষ সদৃশ সম্পূর্ণরূপে ধ্বংস, ভবিষ্যতে অনুৎপন্নধর্মী। তদ্ধেতু ভগবান বীততৃষ্ণ। তৃষ্ণাসমূহ প্রহীন হেতু বীততৃষ্ণ। ভগবান লাভ-অলাভ, যশ-অযশ, প্রশংসা-নিন্দা, সুখ-দুঃখের দ্বারা কম্পিত হন না, চালিত হন না, বিচলিত হন না ও ভীত হন না। এ অর্থে বীততৃষ্ণ। “মূলদর্শী” বলতে ভগবান মূলদর্শী, হেতুদর্শী, নিদানদর্শী, কারণদর্শী, অভিপ্রায়দর্শী, উদ্দেশ্যদর্শী, আহারদর্শী, আরম্মণদর্শী, প্রত্যয়দর্শী ও সমুদয়দর্শী।

অকুশলমূল তিন প্রকার। যথা : লোভ অকুশলমূল, দ্বেষ অকুশলমূল, মোহ অকুশলমূল।

ভগবান কর্তৃক এরূপ ব্যক্ত হয়েছে : হে ভিক্ষুগণ, তিন প্রকার কারণে বা নিদানে কর্মের উৎপত্তি। সেই তিন প্রকার কী কী? লোভ নিদানে কর্মের উৎপত্তি, দ্বেষ নিদানে কর্মের উৎপত্তি, মোহ নিদানে কর্মের উৎপত্তি। ভিক্ষুগণ, লোভজ, দ্বেষজ, মোহজ কর্মের দ্বারা দেব-মনুষ্যের প্রজ্ঞা লাভ হয় না। সুতরাং কেউই সুগতিপ্রাপ্ত হতে পারে না। আবার, হে ভিক্ষুগণ, লোভজ, দ্বেষজ, মোহজ কর্মের দ্বারা নিরয়কুল, তির্যগ্‌যোনি, প্রেতকুল লাভ হয়। দুর্গতিপ্রাপ্ত তথা নিরয়, তির্যগ্‌যোনি, প্রেতকুলে জন্মগ্রহণ করা বন্ধ হয় না। এই তিন প্রকার অকুশলমূল ভগবান জানেন, দর্শন করেন। এরূপে ভগবান মূলদর্শী, হেতুদর্শী, নিদানদর্শী, কারণদর্শী, অভিপ্রায়দর্শী, উদ্দেশ্যদর্শী, আহারদর্শী, আরম্মণদর্শী, প্রত্যয়দর্শী ও সমুদয়দর্শী।

কুশলমূল তিন প্রকার। যথা : অলোভ কুশলমূল, অদ্বেষ কুশলমূল, অমোহ কুশলমূল।

ভগবান কর্তৃক এরূপ ব্যক্ত হয়েছে : হে ভিক্ষুগণ, তিন প্রকার নিদানে কর্মের উৎপত্তি। সেই তিন প্রকার কী কী? অলোভ নিদানে কর্মের উৎপত্তি, অদ্বেষ নিদানে কর্মের উৎপত্তি, অমোহ নিদানে কর্মের উৎপত্তি। ভিক্ষুগণ, অলোভজ, অদ্বেষজ, অমোহজ কর্ম দ্বারা নিরয়কুল, তির্যগ্‌যোনি, প্রেতকুল লাভ হয় না। এতে কিছুতেই দুর্গতি লাভ হয় না। আবার, হে ভিক্ষুগণ, অলোভজ, অদ্বেষজ, অমোহজ কর্মের দ্বারা দেব-মনুষ্যের প্রজ্ঞা লাভ হয়। যার দরুন সেই দেব-মনুষ্যের সুগতি স্বর্গ লাভ হয়ে থাকে। এই তিন প্রকার কুশলমূল ভগবান জানেন, দর্শন করেন, এরূপে ভগবান মূলদর্শী... সমুদয়দর্শী।

ভগবান কর্তৃক এরূপ ব্যক্ত হয়েছে : “হে ভিক্ষুগণ, যেসব ধর্ম অকুশলভাগীয়, অকুশলপক্ষীয়, সে সবই অবিদ্যামূলক, অবিদ্যাসম্ভূত, অবিদ্যা-সমন্বিত”। এসবের সমুৎপাটন, নির্মূল ভগবান জানেন, দর্শন করেন। এভাবে ভগবান মূলদর্শী... সমুদয়দর্শী।

ভগবান কর্তৃক এরূপ ব্যক্ত হয়েছে : “হে ভিক্ষুগণ, যেসব ধর্ম কুশলভাগীয়, কুশলপক্ষীয়, সেসবই অপ্রমাদমূলক, অপ্রমাদসম্ভূত। অপ্রমাদ সেই ধর্মসমূহের অগ্রস্থানীয়” ভগবান এটা জানেন, দর্শন করেন। এভাবে ভগবান মূলদর্শী... সমুদয়দর্শী।

পুনঃ, ভগবান এরূপ জানেন, দর্শন করেন—“অবিদ্যা সংস্কারের মূল, সংস্কার বিজ্ঞানের মূল, বিজ্ঞান নামরূপের মূল, নামরূপ ষড়ায়তনের মূল, ষড়ায়তন স্পর্শের মূল, স্পর্শ বেদনার মূল, বেদনা তৃষ্ণার মূল, তৃষ্ণা উপাদানের মূল, উপাদান ভবের মূল, ভব জাতির মূল, জাতি জরা-মরণের মূল” এটা ভগবান জানেন, দর্শন করেন। এরূপে ভগবান মূলদর্শী... সমুদয়দশী।

পুনঃ, ভগবান এরূপ জানেন, দর্শন করেন—“চক্ষু চক্ষুরোগের মূল, শ্রোত্র শ্রোত্ররোগের মূল, ঘ্রাণ ঘ্রাণরোগের মূল, জিহ্বা জিহ্বারোগের মূল, কায় কায়রোগের মূল, মন চেতনা দুঃখের মূল” এটা ভগবান জানেন, দর্শন করেন। এরূপে ভগবান মূলদর্শী... সমুদয়দর্শী। এ অর্থে তৃষ্ণার মূলদর্শী।

“এই” বলতে পদসন্ধি পদসংসর্গ বা সন্ধিযুক্ত শব্দ, পদের পূর্ণতা (বা উপসর্গ), অক্ষরসম্বন্ধ-বিশেষ, শব্দের পর্যায়ানুক্রম। “আয়ুষ্মান পুন্নক” বলতে ভগবান কর্তৃক সেই ব্রাহ্মণকে এ নামে সম্বোধন করলেন।

অর্থীরূপে প্রশ্ন নিয়ে এসেছি। জিজ্ঞাসাকামী হয়ে প্রশ্ন নিয়ে এসেছি। শ্রুতকামী হয়ে প্রশ্ন নিয়ে এসেছি। এরূপে অর্থীরূপে প্রশ্ন নিয়ে এসেছি। আবার, প্রশ্নকামী, জিজ্ঞাসাকামী, শ্রুতকামীদের প্রশ্ন নিয়ে অর্থীরূপে আগমন, সমীপবর্তী, উপস্থিত এবং হাজির হয়েছি। এভাবে অর্থীরূপে প্রশ্ন নিয়ে এসেছি। আবার, আপনি হিতকারী ও দক্ষ আমি অর্থীরূপে আপনার কাছে প্রশ্ন নিয়ে এসেছি। অথবা আপনি হিতকারী ও দক্ষ, আমি অর্থীরূপে আপনার কাছে প্রশ্ন নিয়ে এসেছি। আমার দ্বারা জিজ্ঞাসিত, কথিত, জ্ঞাপিত, বিদিত বিষয় আপনি সত্যিই বর্ণনা করবেন বা বলে দিবেন। এভাবে অর্থীরূপে প্রশ্ন নিয়ে এসেছি।

কিসের আকাঙ্ক্ষায়, অভিপ্রায়ে, অনুরাগাবদ্ধে, ইচ্ছায়, অনুরক্তে, আশায়? “ঋষি” বলতে ঋষি নামধারী। যারা ঋষি প্রব্রজ্যায় প্রব্রজিত। যেমন : আজীবক, নির্গ্রণ্ঠ, জটিল, তাপস। মনুষ্যজাতিকে মানুষ বলা হয়। এ অর্থে কিসের আকাঙ্ক্ষায় ঋষি, মানুষ।

“ক্ষত্রিয়” বলতে যেকোনো ক্ষত্রিয় জাতি। “ব্রাহ্মণ” বলতে যেকোনো ব্রাহ্মণ। “দেবতা” বলতে আজীবক শ্রাবকদের আজীবক দেবতা, নির্গ্রণ্ঠ শ্রাবকদের নির্গ্রণ্ঠ দেবতা, জটিল শ্রাবকদের জটিল দেবতা, পরিব্রাজক শ্রাবকদের পরিব্রাজক দেবতা, অবিরুদ্ধক (বন্ধুভাবাপন্ন) শ্রাবকদের অবিরুদ্ধক দেবতা, হস্তীব্রতিকদের (বা হস্তীব্রত পালনকারীদের) হস্তী দেবতা, অশ্বব্রতিকদের অশ্ব দেবতা, গোব্রতিকদের গো দেবতা, কুকুটব্রতিকদের কুকুট দেবতা, কাকব্রতিকদের কাক দেবতা, বাসুদেব (বসুদেবের পুত্র শ্রীকৃষ্ণ) ব্রতিকদের বাসুদেব দেবতা, বলদেব (কৃষ্ণের জ্যেষ্ঠ ও বৈমাত্র ভ্রাতা) ব্রতিকদের বলদেব দেবতা, পূর্ণভদ্র (পূর্ণভদ্র নামে যক্ষবিশেষ) ব্রতিকদের পূর্ণভদ্র দেবতা, মণিভদ্র (যক্ষরাজ কুবের ভ্রাতা) ব্রতিকদের মণিভদ্র দেবতা, অগ্নিব্রতিকদের অগ্নি দেবতা, নাগব্রতিকদের নাগ দেবতা, সুপর্ণব্রতিকদের সুপর্ণ দেবতা, যক্ষব্রতিকদের যক্ষ দেবতা, অসুরব্রতিকদের অসুর দেবতা, গন্ধব্বব্রতিকদের গন্ধব্ব দেবতা, চারি দিকপাল মহারাজাব্রতিকদের চারি দিকপাল মহারাজা দেবতা, চন্দ্রব্রতিকদের চন্দ্র দেবতা, সূর্যব্রতিকদের সূর্য দেবতা, ইন্দ্রব্রতিকদের ইন্দ্র দেবতা, ব্রহ্মব্রতিকদের ব্রহ্ম দেবতা, দেবব্রতিকদের দেব দেবতা, দিসাব্রতিকদের (দিক পূজাকারী) দিসা দেবতা, যে যাদের পূজা-আরাধনা করে, সেই তাদের দেবতা। এ অর্থে ক্ষত্রিয়, ব্রাহ্মণগণ দেবতাদের উদ্দেশে যজ্ঞ সম্পাদন করে।

দান দেওয়াকে যজ্ঞ বলা হয়। যেমন : চীবর-পিণ্ডপাত-শয়নাসন-ওষুধপথ্যাদি, অন্ন, পানীয়, বাসস্থান, যান, মালা-সুগন্ধি দ্রব্যাদি, শয্যা, আবাসগৃহ এবং প্রদীপ। “যজ্ঞ সম্পাদন করে” বলতে যেভাবে যজ্ঞে চীবর-পিণ্ডপাত-শয়নাসন-ওষুধপথ্যাদি, অন্ন... আবাসগৃহ এবং প্রদীপ দান দিয়ে প্রার্থনা করে, মানস করে, আকাঙ্ক্ষা করে, ঠিক সেভাবে যজ্ঞ সম্পাদন করে। আবার, যেভাবে যজ্ঞে চীবর-পিণ্ডপাত-শয়নাসন-ওষুধপথ্যাদি, অন্ন... আবাসগৃহ এবং প্রদীপ সজ্জিত করা হয়, ঠিক সেভাবে যজ্ঞ সম্পাদন করে। পুনঃ, যেভাবে যজ্ঞে চীবর-পিণ্ডপাত-শয়নাসন-ওষুধপথ্যাদি, অন্ন... আবাসগৃহ এবং প্রদীপ দান দেয়, নিবেদন করে, পরিত্যাগ করে, ঠিক সেভাবে যজ্ঞ সম্পাদন করে। “বহুল” বলতে এখানে যজ্ঞ বহুল এবং দানগ্রহীতা বহুলকে বুঝানো হয়েছে। কিরূপে যজ্ঞবহুল হয়? এই যজ্ঞে বহুল পরিমাণে চীবর-পিণ্ডপাত-শয়নাসন-ওষুধপথ্যাদি, অন্ন... আবাসগৃহ এবং প্রদীপ দান করা হয়। এরূপে যজ্ঞবহুল হয়।

কিরূপে পুরোহিতবহুল হয়? এই যজ্ঞে বহুসংখ্যক পুরোহিত, ক্ষত্রিয়, ব্রাহ্মণ, বৈশ্য, শুদ্র, গৃহস্ত, প্রব্রজিত, দেবতা, মানুষ উপস্থিত থাকেন। এরূপে পুরোহিতবহুল হয়।

কিরূপে দান গ্রহীতাবহুল হয়? এখানে বহুসংখ্যক দানগ্রহীতা শ্রমণ, ব্রাহ্মণ, হতদরিদ্র, ভিক্ষাজীবী লোক উপস্থিত থাকেন। এরূপে দানগ্রহীতা বহুল হয়। “ইহলোকে” বলতে মনুষ্যলোকে যজ্ঞ সম্পাদন করে।

“প্রশ্ন” বলতে তিন প্রকার প্রশ্ন। যথা : অদৃষ্ট প্রকাশন প্রশ্ন, দৃষ্ট সংতুলন প্রশ্ন, বিমতিচ্ছেদন প্রশ্ন। অদৃষ্ট প্রকাশন প্রশ্ন কী রকম? স্বভাবত কোনো বিষয় (লক্খণং) অজ্ঞাত, অদৃষ্ট, অনিরূপিত, অস্পষ্ট, অবোধ্য, অননুভূত হয়ে থাকে, তা জ্ঞাত, দৃষ্ট, নিরূপিত, স্পষ্ট, সুবোধ্য ও অনুভূত করার্থে প্রশ্ন জিজ্ঞাসা করা হয়। ইহা অদৃষ্ট প্রকাশন প্রশ্ন।

দৃষ্ট সংতুলন প্রশ্ন কী রকম? স্বভাবত কোনো বিষয় জ্ঞাত, দৃষ্ট, নিরূপিত, সুবোধ্য ও অনুভূত হয়। তার পরও সেটা অন্য পণ্ডিতের সাথে মিলে দেখার জন্য প্রশ্ন জিজ্ঞাসা করা হয়। ইহা দৃষ্ট সংতুলন প্রশ্ন।

বিমতিচ্ছেদন প্রশ্ন কী রকম? স্বভাবত সংশয়াপন্ন অবস্থায় সন্দেহজাত বিভ্রম সৃষ্টি হয়—“এরূপ কী? নাকি নয়? তাই কী? তাহলে কী? সেই বিভ্রম দূর করতে প্রশ্ন জিজ্ঞাসা করা হয়। ইহা বিমতিচ্ছেদন প্রশ্ন। এগুলো তিন প্রকার প্রশ্ন।

অপর তিন প্রকার প্রশ্ন। যথা : মনুষ্য প্রশ্ন, অমনুষ্য প্রশ্ন, নির্মিত প্রশ্ন। মনুষ্য প্রশ্ন কিরূপ? মানুষেরা ভগবান বুদ্ধের নিকট উপস্থিত হয়ে প্রশ্ন করেন। যেমন : ভিক্ষুগণ প্রশ্ন করেন, ভিক্ষুণীগণ প্রশ্ন করেন, উপাসকগণ প্রশ্ন করেন, উপাসিকাগণ প্রশ্ন করেন, রাজাগণ প্রশ্ন করেন, ক্ষত্রিয়গণ প্রশ্ন করেন, ব্রাহ্মণগণ প্রশ্ন করেন, গৃহস্থগণ প্রশ্ন করেন এবং প্রব্রজিতগণ প্রশ্ন করেন, ইহাই মনুষ্য প্রশ্ন।

অমনুষ্য প্রশ্ন কিরূপ? অমনুষ্যগণ ভগবান বুদ্ধের নিকট উপস্থিত হয়ে প্রশ্ন করে। যেমন : নাগগণ প্রশ্ন করে, সুপর্ণগণ প্রশ্ন করে, যক্ষগণ প্রশ্ন করে, অসুরগণ প্রশ্ন করে, গন্ধর্বগণ প্রশ্ন করে, (চারি দিকপাল) মহারাজগণ প্রশ্ন করেন, ইন্দ্র প্রশ্ন করেন, ব্রহ্মা প্রশ্ন করেন, এবং দেবতাগণ প্রশ্ন করেন, ইহাই অমনুষ্য প্রশ্ন।

নির্মিত প্রশ্ন কিরূপ? ভগবান মনোময়, সর্বাঙ্গ-প্রত্যঙ্গসম্পন্ন ও সতেজ ইন্দ্রিয়সম্পন্ন রূপ অভিনির্মিত করেন, সেই নির্মিত বুদ্ধ ভগবান বুদ্ধের নিকট উপস্থিত হয়ে প্রশ্ন করেন; ভগবান সেই প্রশ্নের উত্তর প্রদান করেন, ইহাই নির্মিত প্রশ্ন। এগুলোই তিন প্রকার প্রশ্ন।

অপর তিন প্রকার প্রশ্ন। যথা : আত্মার্থে প্রশ্ন, পরার্থে প্রশ্ন, উভয়ার্থে প্রশ্ন। অপর তিন প্রকার প্রশ্ন-ইহলোক সম্বন্ধীয় প্রশ্ন, দৃষ্টধর্মীমূলক প্রশ্ন, পরলোক সম্বন্ধীয় প্রশ্ন, পরমার্থ বিষয়ে প্রশ্ন। অপর তিন প্রকার প্রশ্ন-নিষ্কলঙ্ক প্রশ্ন, কলুষমুক্ত প্রশ্ন, পরিশুদ্ধ প্রশ্ন। অপর তিন প্রকার প্রশ্ন-অতীত প্রশ্ন, অনাগত প্রশ্ন, বর্তমান প্রশ্ন। অপর তিন প্রকার প্রশ্ন-অধ্যাত্ম প্রশ্ন, বাহ্যিক প্রশ্ন, অধ্যাত্ম-বাহ্যিক প্রশ্ন। অপর তিন প্রকার প্রশ্ন-কুশল, অকুশল প্রশ্ন, অব্যাকৃত প্রশ্ন। অপর তিন প্রকার প্রশ্ন-স্মৃতিপ্রস্থান প্রশ্ন, সম্যক প্রধান প্রশ্ন, ঋদ্ধিপাদ প্রশ্ন। অপর তিন প্রকার প্রশ্ন-ইন্দ্রিয় প্রশ্ন, বল প্রশ্ন, বোধ্যঙ্গ প্রশ্ন। অপর তিন প্রকার প্রশ্ন-মার্গ প্রশ্ন, ফল প্রশ্ন, নির্বাণ প্রশ্ন।

“প্রশ্ন করছি” বলতে ইহা জিজ্ঞাসা করছি, প্রার্থনা করছি, অনুরোধ করছি, নিবেদন করছি বুঝায়। “ভগবান” বলতে সগৌরবাদি বচন... যথার্থ উপাধি-যেরূপেই ভগবান। “আমাকে বলুন” বলতে আমাকে ভাষণ, বর্ণনা, বিবৃত, প্রজ্ঞাপ্ত, প্রজ্ঞাপন, ব্যক্ত, ব্যাখ্যা, ঘোষণা ও প্রকাশ করুন। এ অর্থে আমি ভগবানকে এটা জিজ্ঞাসা করছি, তা আমাকে ব্যক্ত করুন।

তজ্জন্য সেই ব্রাহ্মণ বললেন :

বীততৃষ্ণ, মূলদর্শীর নিকট আমি অর্থীরূপে প্রশ্ন নিয়ে এসেছি। কিসের আকাঙ্ক্ষায় এ জগতে ঋষি, মানুষ, ক্ষত্রিয় ও ব্রাহ্মণগণ দেবতাদের উদ্দেশে বহুল পরিমাণে যজ্ঞ সম্পাদন করে থাকেন। আমি ভগবানকে এটা জিজ্ঞাসা করছি, তা আমাকে ব্যক্ত করুন।

 

১৩. হে পুন্নক, এসব ঋষি, মানব, ক্ষত্রিয়, ব্রাহ্মণসহ যারা এ জগতে দেবতাদের উদ্দেশে বহুল পরিমাণে যজ্ঞানুষ্ঠান করেন, তারা জরায় আশ্রিত হয়ে এখানে (কামভব ও রূপভবে) জন্মলাভের আশায় যজ্ঞানুষ্ঠান করে থাকেন।

“যেসব” বলতে সম্পূর্ণরূপে, সম্পূর্ণভাবে, অশেষ, নিঃশেষ, সর্বশেষ বচন। “ঋষি” বলতে ঋষি নামধারী; যারা ঋষি প্রব্রজ্যায় পব্রজ্জিত। যেমন : আজীবক, নির্গ্রণ্ঠ, জটিল, তাপস। “মানুষ” বলতে মনুষ্যগণকে বলা হয়েছে।

“ক্ষত্রিয়” বলতে যারা ক্ষত্রিয় জাতিতে জন্ম নিয়েছেন। “ব্রাহ্মণ” বলতে যারা ভোবাদিক। “দেবতা” বলতে আজীবক শ্রাবকদের আজীবক দেবতা... দিকব্রতিকদের দিকপাল দেবতা। যে যাদের পূজা-আরাধনা করে, সেই তাদের দেবতা।

দান দেওয়াকে যজ্ঞ বলে। যেমন : চীবর, পিণ্ডপাত, শয্যাসন, ওষুধ-পথ্যাদি বা ভৈষজ্য উপকরণাদি, অন্ন, পানীয়... শয্যা, আবাসগৃহ এবং প্রদীপ দান। যারা যজ্ঞ অনুসন্ধান, সন্ধান ও অন্বেষণ করেন চীবর, পিণ্ডপাত... প্রদীপ দান করে, তারা যজ্ঞ সম্পাদন করে। “বহুল” বলতে যজ্ঞবহুল, পুরোহিতবহুল, দানবহুল... এভাবে দানবহুল হয়। “ইহলোকে” বলতে মনুষ্যলোকে যজ্ঞানুষ্ঠান করেন।

“আশা” বলতে রূপ, শব্দ, গন্ধ, রস, স্পর্শ, পুত্র, স্ত্রী, ধন, যশ ও ঐশ্বর্য প্রতিলাভের আশা; ধনাঢ্য ক্ষত্রিয়কুলে, ধনাঢ্য ব্রাহ্মণকুলে, ধনাঢ্য গৃহপতিকুলে জন্মলাভের আশা; চতুর্মহারাজিক, তাবতিংস, যাম, তুষিত, নির্মাণরতি, পরনির্মিত দেবলোকে এবং ব্রহ্মকায়িক দেবলোকে উৎপন্ন হবার আশা, ইচ্ছা, কামনা, প্রার্থনা, আরাধনা ও অভিপ্রায়। এ অর্থে আসীসমানা।

এখানে জন্মলাভের আশায়, ধনাঢ্য ক্ষত্রিয়কুলে জন্ম লাভের আশায়... ব্রহ্মকায়িক দেবলোকে উৎপন্ন হবার আশায়, ইচ্ছায়, কামনায়, প্রার্থনায়, আরাধনায় ও অভিপ্রায়ে।

জরা-নিশ্রিত, ব্যাধি-নিশ্রিত, মরণ-নিশ্রিত, শোক-পরিদেবন-দুঃখ-দৌর্মনস্য-উপায়াস-নিশ্রিত। যেহেতু তারা জাতি বা জন্মে নিশ্রিত, সেহেতু তারা জরায় নিশ্রিত। যেহেতু তারা জরায় নিশ্রিত, সেহেতু তারা ব্যাধিতে নিশ্রিত। যেহেতু তারা ব্যাধিতে নিশ্রিত, সেহেতু তারা মরণে নিশ্রিত। যেহেতু তারা মরণে নিশ্রিত, সেহেতু তারা শোক-পরিদেবন-দুঃখ-দৌর্মনস্য-উপায়াসে নিশ্রিত। যেহেতু তারা শোক-পরিদেবন-দুঃখ-দৌর্মনস্য-উপায়াসে নিশ্রিত, সেহেতু তারা গতিতে নিশ্রিত। যেহেতু তারা গতিতে নিশ্রিত, সেহেতু তারা উৎপত্তিতে নিশ্রিত। যেহেতু তারা উৎপত্তিতে নিশ্রিত, সেহেতু তারা প্রতিসন্ধিতে নিশ্রিত। যেহেতু তারা প্রতিসন্ধিতে নিশ্রিত, সেহেতু তারা ভবে নিশ্রিত। যেহেতু তারা ভবে নিশ্রিত, সেহেতু তারা সংসারে নিশ্রিত। যেহেতু তারা সংসারে নিশ্রিত, সেহেতু তারা বর্তে নিশ্রিত, জড়িত, উপগত, সংযুক্ত ও অভিনিবিষ্ট।

তজ্জন্য ভগবান বললেন :

হে পুন্নক, এসব ঋষি, মানব, ক্ষত্রিয়, ব্রাহ্মণসহ যারা এ জগতে দেবতাদের উদ্দেশে বহুল পরিমাণে যজ্ঞানুষ্ঠান করেন, তারা জরায় আশ্রিত হয়ে এখানে (কামভব ও রূপভবে) জন্মলাভের আশায় যজ্ঞানুষ্ঠান করে থাকেন।

 

১৪. হে প্রভু, এসব ঋষি, মানব, ক্ষত্রিয়, ব্রাহ্মণসহ যারা এ জগতে দেবতাদের উদ্দেশে বহুল পরিমাণে যজ্ঞানুষ্ঠান করেন। তারা কী যজ্ঞপথে অপ্রমত্ত হয়ে জন্ম ও জরা হতে উত্তীর্ণ হন? হে ভগবান, আমি তা জিজ্ঞাসা করছি, দয়া করে প্রকাশ করুন।

“যেসব” বলতে সম্পূর্ণরূপে, সম্পূর্ণভাবে, অশেষ, নিঃশেষ, সর্বশেষ বচন। এ অর্থে যে কেচি। “ঋষি” বলতে ঋষি নামধারী; যারা ঋষি প্রব্রজ্যায় প্রব্রজিত। যেমন : আজীবক, নির্গ্রণ্ঠ, জটিল, তাপস। “মানুষ” বলতে মনুষ্যগণকে বলা হয়েছে।

“কী?” বলতে সংশয় প্রশ্ন, সন্দেহ প্রশ্ন, অনিশ্চয় প্রশ্ন, সন্দিগ্ধ প্রশ্ন—“এরূপ কি? নাকি নয়? তাই কি? তাহলে কী? “তারা” বলতে যজ্ঞযাজককে বলা হয়েছে। “ভগবান” বলতে গৌরবাদি বচন... যথার্থ উপাধি, যেরূপে ভগবান। যজ্ঞকেই বলা হয় যজ্ঞপথ। যেমন আর্যমার্গ আর্যপথ, দেবমার্গ দেবপথ, ব্রহ্মমার্গ ব্রহ্মপথ, এভাবে যজ্ঞকেই বলা হয় যজ্ঞপথ। “অপ্রমত্ত” বলতে যজ্ঞপথে অপ্রমত্ত, উৎসাহী, অধ্যবসায়ী, প্রচেষ্টাকারী, অনলস, অদম্যছন্দা, অনিক্ষিপ্তধুর, তদনুরূপ, তদ্‌বহুল, তদ্‌সদৃশ, তদুপযুক্ত, তদুপযোগী, তদধিমুক্ত ও তদধিপ্রত্যয়, এভাবে যজ্ঞপথে অপ্রমত্ত। যারা যজ্ঞ অনুসন্ধান সন্ধান ও অন্বেষণ করে চীবর, পিণ্ডপাত, শয্যাসন, ওষুধপথ্য বা ভৈষজ্য-উপকরণ, অন্ন, পানীয়... আবাসগৃহ, প্রদীপ দানে উৎসাহী... তদধিপ্রত্যয়ী; তারা যজ্ঞপথে অপ্রমত্ত। যারা যজ্ঞ প্রস্তুত করে চীবর, পিণ্ডপাত, শয্যাসন, ওষুধপথ্য বা ভৈষজ্য-উপকরণ, অন্ন, পানীয়... আবাসগৃহ, প্রদীপ দানে উৎসাহী... তদধিপ্রত্যয়ী; তারা যজ্ঞপথে অপ্রমত্ত। যারা যজ্ঞ দেয়, যজন করে, দান দেয়; চীবর, পিণ্ডপাত, শয্যাসন, ওষুধপথ্য বা ভৈষজ্য-উপকরণ, অন্ন, পানীয়... আবাসগৃহ, প্রদীপ দানে উৎসাহী, অধ্যবসায়ী, প্রচেষ্টাকারী, অনলস, অদম্যছন্দা, অনিক্ষিপ্তধুর, তদনুরূপ, তদ্‌বহুল, তদ্‌সদৃশ, তদুপযুক্ত, তদুপযোগী, তদধিমুক্ত ও তদধিপ্রত্যয়, এভাবে যজ্ঞপথে অপ্রমত্ত।

জরা-মরণকে জয় করেন, উত্তরণ করেন, পার করেন, অতিক্রম করেন, সমতিক্রম করেন। “প্রভু” বলতে প্রিয়বচন, গুরুবচন, গৌরবের অধিবচন।

“জিজ্ঞাসা করছি” বলতে তা জিজ্ঞাসা করছি, যাচ্ঞা করছি, অনুরোধ করছি, অনুনয় করছি, তা আমাকে বলুন। “ভগবান” বলতে গৌরবের অধিবচন... যথার্থ উপাধি—যেরূপে ভগবান। “তা বলুন” বলতে বলুন, ব্যাখ্যা করুন, দেশনা করুন, প্রজ্ঞাপন করুন, স্থাপন বা প্রবর্তন করুন, ব্যক্ত করুন, বিভাজন করুন, সুস্পষ্ট করুন ও প্রকাশ করুন।

তজ্জন্য সেই ব্রাহ্মণ বললেন :

হে প্রভু, এসব ঋষি, মানব, ক্ষত্রিয়, ব্রাহ্মণসহ যারা এ জগতে দেবতাদের উদ্দেশে বহুল পরিমাণে যজ্ঞানুষ্ঠান করেন। তারা কী যজ্ঞপথে অপ্রমত্ত হয়ে জন্ম ও জরা হতে উত্তীর্ণ হন? হে ভগবান, আমি তা জিজ্ঞাসা করছি, দয়া করে প্রকাশ করুন।

 

১৫. হে পুন্নক, যারা আশা করে, প্রশংসা করে, বাসনা করে, ত্যাগ করে এবং লাভের নিমিত্তে কামে অনুরক্ত হয়ে যজ্ঞানুরক্ত, ভবরাগানুরক্ত হয়; তারা জন্ম ও জরা অতিক্রম করতে অক্ষম, আমি এরূপই বলি।

“আশা করে” বলতে (মনোজ্ঞ) রূপ, শব্দ, গন্ধ, রস, স্পর্শ, পুত্র, স্ত্রী, ধন, যশ, ঐশ্বর্য প্রতিলাভের আশা করে; ধনাঢ্য ক্ষত্রিয়কুলে, ধনাঢ্য ব্রাহ্মণকুলে, ধনাঢ্য গৃহপতিকুলে জন্ম লাভের আশা করে; চতুর্মহারাজিক দেবকুলে, তাবতিংস দেবকুলে, যাম দেবকুলে, তুষিত দেবকুলে, নির্মাণরতি দেবকুলে, পরনির্মিত দেবলোকে এবং ব্রহ্মকায়িক দেবলোকে উৎপন্ন হবার আশা করে, ইচ্ছা করে, কামনা করে, প্রার্থনা করে, আরাধনা করে, অভিপ্রায় করে।

“প্রশংসা করে” বলতে যজ্ঞের প্রশংসা করে, ফলের প্রশংসা করে, দাক্ষিণেয়্যের প্রশংসা করে। কিভাবে যজ্ঞের প্রশংসা করে? পরিশুদ্ধ দান, মনোজ্ঞ দান, উত্তম দান, কালে দান, কপ্পিয় দান, বিচার করে দান, অনবদ্য দান, পুনঃপুন (বা সর্বদা) দান দিলে চিত্ত প্রসন্ন হয়-এরূপ প্রশংসা করে, গুণকীর্তন করে, স্তুতি করে, গুণগান করে। এভাবে যজ্ঞের প্রশংসা করে।

কিভাবে ফলের প্রশংসা করে? এর কারণে এ রকম রূপ, শব্দ, গন্ধ, রস, স্পর্শ, পুত্র, স্ত্রী, ধন, যশ, ঐশ্বর্য প্রতিলাভ হবে... ব্রহ্মকায়িক দেবলোকে উৎপন্ন হবে-এরূপে প্রশংসা করে, গুণকীর্তন করে, স্তুতি করে, গুণগান করে। এভাবে ফলের প্রশংসা করে।

কিভাবে দাক্ষিণেয়্যের বা দানগ্রহীতার প্রশংসা করে? দানগ্রহীতাগণ জাতিসম্পন্ন, গোত্রসম্পন্ন, বেদশাস্ত্রে সুপণ্ডিত, মন্ত্রধর, ত্রিবেদজ্ঞ, ধর্মীয় নীতি বিধানে বিচক্ষণ, অক্ষর প্রভেদে বা ধ্বনি বিজ্ঞানে দক্ষ, ইতিহাস বা প্রাচীন ব্রাহ্মণ্য শিক্ষা কবিতাকারে ব্যাখ্যাকারী, লোকায়তিক, মহাপুরুষ-লক্ষণসম্পন্ন, বীতরাগ, রাগধ্বংসে প্রতিপন্ন, বীতদ্বেষ, দ্বেষধ্বংসে প্রতিপন্ন, বীতমোহ, মোহধ্বংসে প্রতিপন্ন, শ্রদ্ধাসম্পন্ন, শীলসম্পন্ন, সমাধিসম্পন্ন, প্রজ্ঞাসম্পন্ন, বিমুক্তিসম্পন্ন, বিমুক্তি-জ্ঞানদর্শনসম্পন্ন—এরূপে প্রশংসা করে, গুণকীর্তন করে, স্তুতি করে, গুণগান করে। এভাবে দাক্ষিণেয়্যের প্রশংসা করে।

রূপ, শব্দ, গন্ধ, রস, স্পর্শ, পুত্র, স্ত্রী, ধন, যশ, ঐশ্বর্য প্রতিলাভের আশা করে; ধনাঢ্য ক্ষত্রিয়কুলে, ধনাঢ্য ব্রাহ্মণকুলে, ধনাঢ্য গৃহপতিকুলে জন্ম লাভের আশা করে; চতুর্মহারাজিক দেবকুলে... ব্রহ্মকায়িক দেবলোকে উৎপন্ন হবার জন্য কামনা করে। “ত্যাগ করে” বলতে ত্যাগ করে, দেয়, যজন করে, দান করে। চীবর... আবাসগৃহ, প্রদীপ দান করে।

রূপ প্রতিলাভের কারণে কামে অনুরক্ত হয়, শব্দ প্রতিলাভের কারণে কামে অনুরক্ত হয়, গন্ধ... ব্রহ্মকায়িক দেবলোকে উৎপন্ন হবার কারণে কামে অনুরক্ত, আসক্ত হয়।

“তারা” যজ্ঞযাজককে বলা হয়েছে। “যজ্ঞানুরক্ত বলতে যাগযজ্ঞে যুক্ত, প্রযুক্ত, নিযুক্ত, সংযুক্ত, তদনুরূপ, তদ্‌বহুল, তৎসদৃশ, তদুপযুক্ত, তদুপযোগী, তদধিমুক্ত ও তদধিপ্রত্যয়, তারা যজ্ঞানুরক্ত। “ভবরাগানুরক্ত” বলতে ভবরাগ। ভবে যে ভবছন্দ, ভবরাগ, ভবনন্দী, ভবতৃষ্ণা, ভবস্নেহ, ভবপরিদাহ, ভবমূর্ছা, ভবানুরাগ। ভবরাগ দ্বারা তারা ভবে অনুরক্ত, আসক্ত, আবদ্ধ, মূর্ছিত, সংলগ্ন, যুক্ত, সংযুক্ত, লগ্ন।

তারা যজ্ঞানুরক্ত, ভবরাগানুরক্ত হয়ে জন্ম-জরা-মরণকে অতিক্রম করতে পারে না, উত্তরণ করতে পারে না, পার করতে পারে না; সমতিক্রম করতে পারে না, লঙ্ঘন করতে পারে না। জন্ম-জরা-মরণ হতে অনিষ্ক্রান্ত, অলঙ্ঘিত, অনতিক্রান্ত, অসমতিক্রান্ত, অনুত্তরণকারী হয়ে জন্ম-জরা-মরণে আবর্তিত হয় আর অনন্ত সংসারে পরিভ্রমণ করতে থাকে। তারা জন্মে অনুগত, জরায় আক্রান্ত, ব্যাধিতে অভিভূত, মরণে গত, ত্রাণহীন, আশ্রয়হীন, শরণহীন, সহায়হীন হয়; এরূপ বলি, ব্যাখ্যা করি, দেশনা করি, প্রজ্ঞাপন, স্থাপন বা প্রবর্তন করি, ব্যক্ত করি, বিভাজন করি, সুস্পষ্ট করি, প্রকাশ করি।

তজ্জন্য ভগবান বললেন :

হে পুন্নক, যারা আশা করে, প্রশংসা করে, বাসনা করে, ত্যাগ করে এবং লাভের নিমিত্তে কামে অনুরক্ত হয়ে যজ্ঞানুরক্ত, ভবরাগানুরক্ত হয়; তারা জন্ম ও জরা অতিক্রম করতে অক্ষম, আমি এরূপই বলি।

 

১৬.  আয়ুষ্মান পুন্নক বললেন, হে প্রভু, যদি এই সকল যজ্ঞানুরক্ত ব্যক্তি যজ্ঞ দ্বারা জাতি, জরা উত্তীর্ণ না হয়, তাহলে দেব-মনুষ্যলোকে কে জন্ম ও জরা হতে উত্তীর্ণ হন। হে ভগবান, আপনাকে জিজ্ঞাসা করছি, তা প্রকাশ করুন।

তারা যাজক যজ্ঞানুরক্ত ও ভবরাগানুরক্ত হয়ে জাতি-জরা-মরণকে অতিক্রম করতে অক্ষম, ছাড়িয়ে যেতে অক্ষম, উত্তীর্ণ হতে অক্ষম, সমতিক্রম করতে অক্ষম, অতিবাহিত করতে অক্ষম; জাতি-জরা-মরণ নিষ্ক্রমণ না করে, পরিত্যাগ না করে, অতিক্রান্ত না করে, সমতিক্রান্ত না করে, অতিবাহিত না করে বরং জাতি-জরা-মরণ ও সংসার পরিভ্রমণে আবর্তিত হয়। জাতি দ্বারা অনুগত, জরায় আক্রান্ত, ব্যাধির দ্বারা পরাভূত এবং মরণে আক্রান্ত, আশ্রয়হীন, নিরাশ্রয়, নিঃসহায়, সহায়হীন হয়।

“এই” বলতে পদসন্ধি, পদসংসর্গ বা সন্ধিযুক্ত শব্দ, পদের পূর্ণতা (বা উপসর্গ), অক্ষরসম্বন্ধ বিশেষ, শব্দের পর্যায়ানুক্রম এ অর্থে ইচ্চাতি। “আয়ুষ্মান পুন্নক” বলতে ভগবান সেই ব্রাহ্মণকে এ নামে সম্বোধন করেছেন।

“যজ্ঞ” বলতে বহু প্রকারে যজ্ঞ, নানা প্রকারে যজ্ঞ, ব্যাপকভাবে যজ্ঞ। “প্রভু” বলতে প্রিয়বচন, গৌরববচন, সগৌরব-বিনয়ের অধিবচন।

কে এ জগতে দেবতা, ব্রহ্মা, মার, শ্রমণ-ব্রাহ্মণসহ প্রজা, দেব-মানব জাতি-জরা-মরণকে উত্তীর্ণ, অতিক্রম, অতিবাহিত ও ধ্বংস করে। “প্রভু” বলতে প্রিয়বচন, গৌরববচন, সগৌরব-বিনয়ের অধিবচন।

“তা জিজ্ঞাসা করি” বলতে সেটা জিজ্ঞাসা করি, প্রার্থনা করি, অনুরোধ করি, অনুনয় করি, আমাকে বলুন। “ভগবান” বলতে গৌরব বচন... যেরূপে ভগবান। “আমাকে তা বলুন” বলতে বলুন, ব্যক্ত করুন, দেশনা করুন, ব্যাখ্যা করুন, প্রজ্ঞাপন করুন, বিবৃত করুন, বিশ্লেষণ করুন, ঘোষণা করুন, প্রকাশ করুন।

তজ্জন্য সেই ব্রাহ্মণ বললেন :

হে প্রভু, যদি এই সকল যজ্ঞানুরক্ত ব্যক্তি যজ্ঞ দ্বারা জাতি, জরা উত্তীর্ণ না হয়, তাহলে দেব-মনুষ্যলোকে কে জন্ম ও জরা হতে উত্তীর্ণ হন। হে ভগবান, আপনাকে জিজ্ঞাসা করছি, তা প্রকাশ করুন।

 

১৭. জগতে সকল বিষয়ে জ্ঞান লাভ করে যিনি যেকোনো স্থানে বিচলিত হন না; সেই শান্ত, প্রশান্ত, ক্লেশমুক্ত, বীততৃষ্ণ ব্যক্তি জাতি ও জরা অতিক্রম করেছেন। আমি এরূপ বলি।

প্রজ্ঞা বলতে জ্ঞান। যা প্রজ্ঞা, প্রজানন... অমোহ, ধর্মবিচার, সম্যক দৃষ্টি। স্বীয় বলতে স্ব-আত্মভব, পর বলতে পরাত্মভব; স্বীয় বলতে নিজের রূপ, বেদনা, সংজ্ঞা, সংস্কার, বিজ্ঞান আর পর বলতে পরের রূপ, বেদনা, সংজ্ঞা, সংস্কার, বিজ্ঞান। স্বীয় বলতে ছয় আধ্যাত্মিক আয়তন, পর বলতে ছয় বাহ্যিক আয়তন। স্বীয় বলতে মনুষ্যলোক, পর বলতে দেবলোক; স্বীয় বলতে কামধাতু, পর বলতে রূপধাতু, অরূপধাতু; স্বীয় বলতে কামধাতু, রূপধাতু, পর বলতে অরূপধাতুকে। জ্ঞানের দ্বারা সকল বিষয় অনিত্য, দুঃখ, রোগ, গণ্ড... জ্ঞানের দ্বারা নিঃসরণরূপে জানে, তুলনা করে, বিচার করে, বিবেচনা করে, ব্যাখ্যা করে। “পুন্নক” বলতে ভগবান সে ব্রাহ্মণকে এ নাম দ্বারা সম্বোধন করছেন। “ভগবান” বলতে গৌরবের অধিবচন... যেরূপে ভগবান।

“যাঁর” বলতে ক্ষীণাসব অর্হতের। “বিচলিত” বলতে তৃষ্ণায় বিচলিত, মিথ্যাদৃষ্টিতে বিচলিত, মানে বিচলিত, ক্লেশে বিচলিত, কামে বিচলিত। যাঁর এই বিচলিত (ভাব) নেই, থাকে না, বিদ্যমান নেই, উপলব্ধ হয় না, বরং প্রহীন, সম্পূর্ণরূপে ধ্বংস, উপশম, উপশান্ত, উৎপত্তির অযোগ্য এবং জ্ঞানাগ্নি দ্বারা দগ্ধ হয়। “কোথাও” বলতে যেকোনো স্থানে, যে কোনো রূপে, কোনো স্থানে, অধ্যাত্মে, বাহ্যিকে বা অধ্যাত্ম-বাহ্যিকে। “লোকে” বলতে অপায়লোকে... আয়তনলোকে।

“শান্ত” বলতে রাগ শান্ত হয় বলে শান্ত, দ্বেষ... মোহ... ক্রোধ... শত্রু তা... ভণ্ডামি... সর্ব অকুশলাভিসংস্কার শান্ত, উপশান্ত, উপশমিত, প্রশমিত, নিবৃত্ত, ক্ষান্ত, প্রশান্ত হয় বলে শান্ত, উপশান্ত, উপশম, নিবৃত্ত, ক্ষান্ত ও প্রশান্ত। “বিধূমিত” বলতে কায়দুশ্চরিত বিধূমিত, ধ্বংসিত, শোষিত, বিশোষিত, অপসৃত; বাক্যদুশ্চরিত... মনোদুশ্চরিত... রাগ... দ্বেষ... ক্রোধ... শত্রু তা... ভণ্ডামি... আবর্জনা... ঈর্ষা... প্রবঞ্চনা... অসাধুতা... স্বার্থপরতা... বিবাদ... মান... অতিমান... মত্ততা... প্রমাদ... সকল ক্লেশ, সকল দুশ্চরিত, সকল দুর্দশা, সকল পরিদাহ, সকল সন্তাপ, সকল প্রকার অকুশলাভিসংস্কার বিধূমিত, ধ্বংসিত, শোষিত, বিশোষিত ও অপসৃত। অথবা, ক্রোধ বলতে ধূম।

হে ব্রাহ্মণ, তারা অহংকারের দরুন ক্রোধ, ধূম, ছাই কাঁধে বহন করে চলে। জিহ্বা রস বা স্বাদজ্ঞান হৃদয়ে জ্যোতি। আত্মদমন করা পুরুষের জ্যোতি।

অধিকন্তু, দশ প্রকারে ক্রোধ উৎপন্ন হয়। যথা : “আমার দ্বারা অনর্থ আচরিত হয়েছিল” এভাবে ক্রোধ উৎপন্ন হয়, “আমার দ্বারা অনর্থ আচরিত হচ্ছে” এভাবে ক্রোধ উৎপন্ন হয়, “আমার দ্বারা অনর্থ আচরিত হবে” এভাবে ক্রোধ উৎপন্ন হয়; “প্রিয় ও মনোজ্ঞের জন্য আমার দ্বারা অনর্থ আচরিত হয়েছিল, অনর্থ আচরিত হচ্ছে, অনর্থ আচরিত হবে” এভাবে ক্রোধ উৎপন্ন হয়; “অপ্রিয় ও অমনোজ্ঞের জন্য আমার দ্বারা অর্থ (মঙ্গলজনক বিষয়) আচরিত হয়েছিল, অর্থ আচরিত হচ্ছে, অর্থ আচরিত হবে” এভাবে ক্রোধ উৎপন্ন হয় এবং অকারণে (অট্ঠানে) ক্রোধ উৎপন্ন হয়। যা এরূপ চিত্তের বিদ্বেষ, বিরোধ, প্রতিঘ, প্রতিবিরোধ, রুষ্টতা, অসন্তোষ, সম্প্রকোপ বা ক্রুদ্ধভাব, দোষ, প্রদোষ, বিরক্তিভাব এবং চিত্তের উগ্রতা (ব্যাপত্তি), মনের প্রদৃষ্টতা, ক্রোধ, রাগ, ক্রদ্ধতা, দোষ, বিরক্ত, অনিষ্টতা, ঈর্ষাপরায়ণতা, বিদ্বেষ, অহিতকরণ (বা শত্রু তা), বিরোধ, প্রতিবিরোধ, হিংস্রতা, ক্ষোভ ও চিত্তের নিরানন্দতা, ইহাকেই বলা হয় ক্রোধ।

অধিকন্তু, ক্রোধ সম্বন্ধে অধিকতর জ্ঞাতব্য। কোনো কোনো সময়ে ক্রোধ মাত্র চিত্তের আবিলতা সৃষ্টি করে, কিন্তু মুখভঙ্গি বিকৃত-কুৎসিত হয় না। কোনো কোনো সময়ে ক্রোধ মুখভঙ্গি বিকৃত-কুৎসিত করে, কিন্তু হনু (চোয়াল) আলোড়িত বা উত্তেজিত হয় না। কোনো কোনো সময়ে ক্রোধ মাত্র হনু উত্তেজিত করে, কিন্তু কর্কশবাক্য ভাষণ করে না। কোনো কোনো সময়ে ক্রোধ কর্কশবাক্য ভাষণ করে, কিন্তু এদিক-ওদিক অবলোকন করে না। কোনো কোনো সময়ে ক্রোধ মাত্র এদিক-ওদিক অবলোকন করে, কিন্তু দণ্ড-শস্ত্র স্পর্শ করে না। কোনো কোনো সময়ে ক্রোধ মাত্র দণ্ড-শস্ত্র স্পর্শ করে, কিন্তু দণ্ড-শস্ত্র উত্তোলন করে না। কোনো কোনো সময়ে ক্রোধ মাত্র দণ্ড-শস্ত্র উত্তোলন করে, কিন্তু দণ্ড-শস্ত্র দিয়ে আক্রমণ করে না। কোনো কোনো সময়ে ক্রোধ দণ্ড-শস্ত্র দিয়ে আক্রমণ করে, কিন্তু দেহ ছিন্নবিচ্ছিন্ন করে না। কোনো কোনো সময়ে ক্রোধ দেহ ছিন্নবিচ্ছিন্ন করে, কিন্তু খণ্ডবিখণ্ড করে না। কোনো কোনো সময়ে ক্রোধ মাত্র খণ্ডবিখণ্ড করে, কিন্তু খণ্ড-বিখণ্ড অঙ্গ-প্রত্যঙ্গ তুলে ফেলে না। কোনো কোনো সময়ে ক্রোধ মাত্র অঙ্গ-প্রত্যঙ্গ তুলে ফেলে, কিন্তু জীবন কেড়ে নেয় না। কোনো কোনো সময়ে ক্রোধ মাত্র জীবন কেড়ে নেয়, কিন্তু অঙ্গ-প্রত্যঙ্গ সব দূরে ছুঁড়ে ফেলে দেয়ার মনস্থির করে না বা সংকল্পবদ্ধ হয় না। ক্রোধ অপরজনকে হত্যা করার পর যখন নিজেকেও হত্যা করে, তখন প্রচণ্ডরূপে বৃদ্ধি পায়, অধিকতরভাবে বৈপুল্যতাপ্রাপ্ত বা বর্ধিত হয়। যার সেই ক্রোধ প্রহীন, সমুচ্ছিন্ন, উপশান্ত, প্রশান্ত, উৎপত্তির অযোগ্য ও জ্ঞানাগ্নি দ্বারা দগ্ধ হয়েছে, তাকে বিধূম বা প্রশান্ত বলা হয়।

ক্রোধের প্রহীন হয় বলে প্রশান্ত, ক্রোধ বিষয়ে পরিজ্ঞাত হয় বলে প্রশান্ত, ক্রোধ হেতুর পরিজ্ঞাত হয় বলে প্রশান্ত, ক্রোধ-হেতু বিচ্ছিন্নকৃত হয় বলে প্রশান্ত। “দুঃখহীন” (অনীঘোতি) বলতে রাগদুঃখ, দোষদুঃখ, মোহদুঃখ, ক্রোধদুঃখ, শত্রু তাদুঃখ... সকল অকুশলাভিসংস্কার দুঃখ। যাঁর সেই দুঃখ প্রহীন, সম্পূর্ণ ধ্বংস, উপশম, প্রশান্ত, উৎপত্তির অযোগ্য এবং জ্ঞান-অগ্নি দ্বারা দগ্ধ, তাকে বলা হয় দুঃখহীন।

নিরাসোতি। আশাকে বলা হয় তৃষ্ণা। যে রাগ সরাগ... লোলুপতা লোভ, অকুশলমূল। যার এই আশা তৃষ্ণা প্রহীন, সম্পূর্ণ ধ্বংস, উপশম, প্রশান্তি, উৎপত্তির অযোগ্য, জ্ঞান অগ্নি দ্বারা দগ্ধ, তাঁকে বলা হয় নিরাশ। “জন্ম” (জাতীতি) বলতে ভিন্ন ভিন্ন প্রাণীর ভিন্ন ভিন্ন যোনিতে জন্ম, উৎপত্তি, আবির্ভাব, পুনর্জন্ম, স্কন্ধসমূহের আয়তন লাভ। “জরা” (জরাতি) বলতে ভিন্ন ভিন্ন প্রাণীর ভিন্ন ভিন্ন দেহে জরা, জীর্ণতা, দন্তহীনতা, কেশের শুভ্রতা, ত্বকের শিথিলতা, আয়ুক্ষীণতা, ইন্দ্রিয়সমূহের বিকৃতি। সন্তে বিধূমো অনীঘো নিরাযো, অতারি যো জাতি জরন্তি ব্রূমীতি। যে শান্ত, প্রশান্ত, দুঃখহীন সে নিরাশ, জন্ম-জরা-মরণ উত্তীর্ণ; সেসবকে অতিক্রম, সমতিক্রম, অতিক্রান্ত, অতিবাহিত ও জয় করে আমি বলি, বর্ণনা করি, ব্যাখ্যা করি, প্রজ্ঞাপন করি, উপস্থাপন করি, ব্যক্ত করি, বিশ্লেষণ করি, ঘোষণা ও প্রকাশ করি। আমি বলি সেই শান্ত, বিধূম, দুঃখহীন, নিরাশ (বীততৃষ্ণ পুরুষ) জন্ম ও জরা অতিক্রম করছেন।

তজ্জন্য ভগবান বললেন :

জগতে সকল বিষয়ে জ্ঞান লাভ করে যিনি যেকোনো স্থানে বিচলিত হন না; সেই শান্ত, প্রশান্ত, ক্লেশমুক্ত, বীততৃষ্ণ ব্যক্তি জাতি ও জরা অতিক্রম করেছেন। আমার এরূপ বলি।

গাথা অবসানের সাথে সাথে যাঁরা সেই ব্রাহ্মণের সাথে ছিলেন তাঁরা সবাই এক ইচ্ছা,... অঞ্জলিবদ্ধ প্রদর্শনপূর্বক ভগবানকে বন্দনা জানিয়ে একান্তে উপবিষ্ট হয়ে এরূপ বললেন, “হে প্রভু, ভগবান আমার শাস্তা; আমি আপনার শ্রাবক হলাম।”

পুন্নক মানব-প্রশ্ন বর্ণনা সমাপ্ত।


 

৪. মেত্তগূ মানব-প্রশ্ন বর্ণনা
১৮. আয়ুষ্মান মেত্তগূ বললেন, “হে ভগবান, আমি আপনাকে ভাবিত, বেদগূ বা পারদর্শী মনে করি। এ জগতে যে সমস্ত দুঃখ বিদ্যমান তা কোথা হতে উৎপন্ন হয়? আমি জিজ্ঞাসা করছি, ভগবান আপনি তা ব্যক্ত করুন।

“প্রশ্ন করছি” বলতে এখানে প্রশ্ন তিন প্রকার। যথা : অদৃষ্ট প্রকাশন (বা ব্যাখ্যামূলক) প্রশ্ন, দৃষ্ট সংতুলন (বা বিচারমূলক) প্রশ্ন এবং বিমতিচ্ছেদন প্রশ্ন। অদৃষ্ট প্রকাশন প্রশ্ন কিরূপ? স্বভাবত কোনো বিষয় (লক্ষণ) অজ্ঞাত, অদৃষ্ট, অনিরূপিত, অস্পষ্ট, দুর্বোধ্য ও অননুভূত হয়। তা জ্ঞাত, দর্শন, নিরূপণ, স্পষ্ট, সুবোধ্য ও অনুভূত করণার্থে প্রশ্ন জিজ্ঞাসা করা হয়, ইহাই অদৃষ্ট প্রকাশন প্রশ্ন।

দৃষ্ট সংতুলন প্রশ্ন কিরূপ? স্বভাবত কোনো বিষয় জ্ঞাত, দৃষ্ট, নিরূপিত, বোধগম্য ও স্পষ্ট হয়। তার পরও সেটা অন্য পণ্ডিতের সাথে মিলে দেখার জন্য প্রশ্ন জিজ্ঞাসা করা হয়, ইহাই দৃষ্ট সংতুলন প্রশ্ন।

বিমতিচ্ছেদন প্রশ্ন কিরূপ? স্বভাবত সংশয়াপন্ন অবস্থায় সন্দেহজাত বিভ্রম সৃষ্টি হয়—“এরূপ কি? নাকি হয়? তাই কী? তাহলে কী?” সেই বিভ্রম দূর করতে প্রশ্ন জিজ্ঞাসা করা হয়, ইহাই বিমতিচ্ছেদন প্রশ্ন। এই তিন প্রকার প্রশ্ন।

আরও তিন প্রকার প্রশ্ন-মনুষ্য প্রশ্ন, অমনুষ্য প্রশ্ন, নির্মিত প্রশ্ন। মনুষ্য প্রশ্ন কিরূপ? মানুষেরা ভগবান বুদ্ধের নিকটে উপস্থিত হয়ে প্রশ্ন করে। যেমন, ভিক্ষুগণ প্রশ্ন করে, ভিক্ষুণীগণ প্রশ্ন করে, উপাসকগণ প্রশ্ন করে, উপাসিকাগণ প্রশ্ন করে, রাজাগণ প্রশ্ন করে, ক্ষত্রিয়গণ প্রশ্ন করে, ব্রাহ্মণগণ প্রশ্ন করে, গৃহস্থগণ প্রশ্ন করে এবং প্রব্রজিতগণ প্রশ্ন করে, ইহাই মনুষ্য প্রশ্ন।

অমনুষ্য প্রশ্ন কিরূপ? অমনুষ্যগণ ভগবান বুদ্ধের নিকটে উপস্থিত হয়ে প্রশ্ন করে। যেমন, নাগগণ প্রশ্ন করে, সুপর্ণগণ প্রশ্ন করে, যক্ষগণ প্রশ্ন করে, অসুরগণ প্রশ্ন করে, গন্ধর্বগণ প্রশ্ন করে, (চারিদিকপাল) মহারাজগণ প্রশ্ন করে, ইন্দ্র প্রশ্ন করে, ব্রহ্মা প্রশ্ন করে, এবং দেবতাগণ প্রশ্ন করে, ইহাই অমনুষ্য প্রশ্ন।

নির্মিত প্রশ্ন কিরূপ? ভগবান মনোময়, সর্বাঙ্গ-প্রত্যঙ্গসম্পন্ন ও সতেজ ইন্দ্রিয়সম্পন্ন রূপ অভিনির্মিত করেন, সেই নির্মিত বুদ্ধ ভগবান বুদ্ধের নিকটে উপস্থিত হয়ে প্রশ্ন করেন; ভগবান সেই প্রশ্নের উত্তর প্রদান করেন, ইহাই নির্মিত প্রশ্ন। এগুলোই তিন প্রকার প্রশ্ন।

অপর তিন প্রকার প্রশ্ন। যথা : আত্মার্থে প্রশ্ন, পরার্থে প্রশ্ন, উভয়ার্থে প্রশ্ন। অপর তিন প্রকার প্রশ্ন-ইহলোক সম্বন্ধীয় প্রশ্ন, দৃষ্টধর্মীমূলক প্রশ্ন, পরলোক সম্বন্ধীয় প্রশ্ন, পরমার্থ বিষয়ে প্রশ্ন। অপর তিন প্রকার প্রশ্ন-নিষ্কলঙ্ক প্রশ্ন, কলুষমুক্ত প্রশ্ন, পরিশুদ্ধ প্রশ্ন। অপর তিন প্রকার প্রশ্ন-অতীত প্রশ্ন, অনাগত প্রশ্ন, বর্তমান প্রশ্ন। অপর তিন প্রকার প্রশ্ন-অধ্যাত্ম প্রশ্ন, বাহ্যিক প্রশ্ন, অধ্যাত্ম-বাহ্যিক প্রশ্ন। অপর তিন প্রকার প্রশ্ন-কুশল, অকুশল প্রশ্ন, অব্যাকৃত প্রশ্ন। অপর তিন প্রকার প্রশ্ন-স্মৃতিপ্রস্থান প্রশ্ন, সম্যকপ্রধান প্রশ্ন, ঋদ্ধিপাদ প্রশ্ন। অপর তিন প্রকার প্রশ্ন-ইন্দ্রিয় প্রশ্ন, বল প্রশ্ন, বোধ্যঙ্গ প্রশ্ন। অপর তিন প্রকার প্রশ্ন-মার্গ প্রশ্ন, ফল প্রশ্ন, নির্বাণ প্রশ্ন।

“জিজ্ঞাসা করছি” বলতে তা জিজ্ঞাসা করছি, যাচ্ঞা করছি, অনুরোধ বা অনুনয় করছি এবং প্রার্থনা করছি “আমাকে বলুন।”

“ভগবান” বলতে গৌরবাদি বচন... যথার্থ উপাধি; যেরূপে ভগবান।

“বলুন” বলতে (আপনি) তা আমাকে বলুন, ভাষণ করুন, বর্ণনা করুন, বিবৃত করুন, প্রজ্ঞাপ্ত করুন, ব্যক্ত করুন, ব্যাখ্যা করুন, ঘোষণা করুন এবং প্রকাশ করুন। এ অর্থে আমি তা জিজ্ঞাসা করছি, ভগবান আপনি তা ব্যক্ত করুন।

“এই” বলতে পদসন্ধি... আয়ুষ্মান মেত্তগূ।

“পারদর্শী” বলতে আমি তাকে পারদর্শী মনে করি, (সর্ব ইন্দ্রিয়) ভাবিত বলে মনে করি, জানি, জ্ঞাত হই, উপলব্ধি করি এবং স্বীকার বা অনুভব করি। ভগবান কিরূপ পারদর্শী? “পরিজ্ঞান” (ক্ষদো) বলতে চারি মার্গে জ্ঞান, প্রজ্ঞা, পঞ্চেন্দ্রিয়, পঞ্চবল... ধর্মবিচয় সম্বোধ্যঙ্গ, বীমাংসা, বিদর্শন ও সম্যক দৃষ্টি। ভগবান সেই পরিজ্ঞান দ্বারা জন্ম-জরা-মৃত্যুর অন্তগত, অন্তপ্রাপ্ত; পারগত, পারপ্রাপ্ত; সীমাগত, সীমাপ্রাপ্ত; অবসানগত, অবসানপ্রাপ্ত; ত্রাণগত, ত্রাণপ্রাপ্ত; লেণগত, লেণপ্রাপ্ত; শরণগত, শরণপ্রাপ্ত; অভয়গত, অভয়প্রাপ্ত; অচ্যুতগত, অচ্যুতপ্রাপ্ত; অমৃতগত, অমৃতপ্রাপ্ত এবং নির্বাণগত ও নির্বাণপ্রাপ্ত। (তিনি) বেদের অন্তর্গত বলে বেদগূ; সপ্ত ধর্মে বিদিত বলে বেদগূ; (তিনি) সৎকায়দৃষ্টি বিদিত হন, বিচিকিৎসা বিদিত হন, শীলব্রত-পরামর্শ বিদিত হয়, রাগ, দ্বেষ, মোহ ও মান বিদিত হন, পাপমূলক অকুশলধর্ম, সংক্লেশ, পুনর্জন্মদায়ক ভয়ানক দুঃখবিপাক ও ভবিষ্যৎ জন্ম-জরা-মৃত্যু সম্বন্ধে বিদিত হন।

ভগবান সভিয়কে বললেন, হে সভিয়, এ জগতে শ্রমণ-ব্রাহ্মণের মধ্যে যিনি সর্ববিধ জ্ঞান অর্জন করে সর্বপ্রকার বেদনায় বীতরাগ (অনাসক্ত), সেই সর্ববিদ্যায় পারদর্শী ব্যক্তিকে বেদগূ বা পারদর্শী (বেদগূ) বলা হয়ে থাকে। ভগবান এরূপ বেদগূ বা পারদর্শী।

ভগবান কিভাবে ভাবিত (হন)? ভগবান কায়ভাবিত বা ভগবানের কায় ভাবিত, শীল ভাবিত, চিত্ত ভাবিত, প্রজ্ঞা ভাবিত, স্মৃতিপ্রস্থান ভাবিত, সম্যকপ্রধান ভাবিত, ঋদ্ধিপাদ ভাবিত, ইন্দ্রিয় ভাবিত, বল ভাবিত, বোধ্যঙ্গ ভাবিত, মার্গ ভাবিত। তাঁর ক্লেশ প্রহীন, ক্রোধ বিনষ্ট এবং নিরোধ সাক্ষাৎকৃত।

তাঁর দুঃখ পরিজ্ঞাত, সমুদয় প্রহীন, মার্গ ভাবিত, নিরোধ সাক্ষাৎকৃত; (তিনি) অভিজ্ঞায় অভিজ্ঞাত, পরিজ্ঞায় পরিজ্ঞাত, প্রহাতব্য বিষয় প্রহীন, ভাবিতব্য বিষয় ভাবিত, সাক্ষাৎকরণীয় বিষয় সাক্ষাৎকৃত; (তিনি) বৃহৎ, মহৎ, গম্ভীর, অপ্রমেয়, দুর্জ্ঞেয়, মহারত্ন, সাগরের ন্যায় ছয় প্রকার উপেক্ষাগুণে সমন্নাগত হন।

চক্ষু দ্বারা রূপ দেখে সুমনা, দুর্মনা না হয়ে উপেক্ষক স্মৃতিমান ও সম্প্রজ্ঞানী হয়ে অবস্থান করেন। শ্রোত্র দ্বারা শব্দ শুনে, ঘ্রাণ দ্বারা গন্ধ শোঁকে বা আঘ্রাণ করে, জিহ্বা দ্বারা রস আস্বাদন করে, কায় দ্বারা স্পর্শ অনুভব করে এবং মন দ্বারা ধর্ম বা স্বভাব জ্ঞাত হয়ে সুমনা, দুর্মনা না হয়ে উপেক্ষক স্মৃতিমান ও সম্প্রজ্ঞানী হয়ে অবস্থান করেন।

চক্ষু দ্বারা মনোজ্ঞ রূপ দেখে আনন্দিত হন না, উল্লসিত হন না, আসক্তি উৎপন্ন করেন না। তাঁর কায় স্থির হয়, অধ্যাত্ম চিত্ত স্থির, সুস্থির ও সুবিমুক্ত হয়। চক্ষু দ্বারা অমনোজ্ঞ রূপ দেখে বিরক্ত হন না, (তাতে) তাঁর চিত্ত অপ্রতিষ্ঠিত, অলীন ও দ্বেষমুক্ত হয়। তাঁর কায় স্থির হয়, অধ্যাত্ম চিত্ত স্থির, সুস্থির ও সবিমুক্ত হয়। শ্রোত্র দ্বারা শব্দ শুনে... নাসিকা দ্বারা ঘ্রাণ... জিহ্বা দ্বারা রস আস্বাদন... কায় দ্বারা স্পৃষ্টব্য বিষয় স্পর্শ করে... মন দ্বারা মনোজ্ঞ ধর্ম বিজ্ঞাত হয়ে আনন্দিত হন না, উল্লসিত হন না, আসক্তি উৎপন্ন করেন না। তাঁর কায় স্থির হয়, অধ্যাত্ম চিত্ত স্থির, সুস্থির ও সুবিমুক্ত হয়। মন দ্বারা অমনোজ্ঞ ধর্ম জ্ঞাত হয়ে বিরক্ত হন না। (তাতে) তাঁর চিত্ত অপ্রতিষ্ঠিত, অলীন ও দ্বেষমুক্ত হয়। তাঁর কায় স্থির হয়, অধ্যাত্ম চিত্ত স্থির, সুস্থির ও সবিমুক্ত হয়।

চক্ষু দ্বারা রূপ দেখে মনোজ্ঞ-অমনোজ্ঞ রূপসমূহে তাঁর কায় স্থির হয়, অধ্যাত্ম চিত্ত স্থির, সুস্থির ও সুবিমুক্ত হয়। শ্রোত্র দ্বারা শব্দ শুনে... মন দ্বারা ধর্ম বিজ্ঞাত হয়ে মনোজ্ঞ-অমনোজ্ঞ ধর্মসমূহে তাঁর কায় স্থির হয়, অধ্যাত্ম চিত্ত স্থির, সুস্থির ও সুবিমুক্ত হয়।

চক্ষু দ্বারা রূপ দেখে রজনীয় রূপে আসক্ত হন না, দূষণীয় রূপে দূষিত হন না, মোহনীয় রূপে মোহিত হন না, কোপনীয় ধর্মে কুপিত হন না, মদনীয়ে মত্ত হন না, ক্লেশনীয় ধর্মে ক্লিষ্ট হন না। শ্রোত্র দ্বারা শব্দ শুনে... মন দ্বারা ধর্ম বিজ্ঞাত হয়ে রজনীয় ধর্মে আসক্ত... ক্লেশনীয় ধর্মে ক্লিষ্ট হন না।

দৃষ্টে দৃষ্টমাত্র, শ্রুতিতে শ্রুতমাত্র, অনুমানে অনুমিতমাত্র, বিজ্ঞাতে বিজ্ঞাতমাত্র। দৃষ্টতে লিপ্ত হন না, শ্রুতিতে লিপ্ত হন না, অনুমানে লিপ্ত হন না, বিজ্ঞাতে লিপ্ত হন না। দৃষ্টতে অনাসক্ত, নিরাসক্ত, অনিশ্রিত, অপ্রতিবদ্ধ, বিপ্রমুক্ত ও বিসংযুক্ত হয়ে মুক্ত চিত্তে অবস্থান করেন। শ্রুতিতে... অনুমানে... বিজ্ঞাতে অনাসক্ত, নিরাসক্ত, অনিশ্রিত, অপ্রতিবদ্ধ, বিপ্রমুক্ত ও বিসংযুক্ত হয়ে মুক্তচিত্তে অবস্থান করেন।

ভগবানের চক্ষু বিদ্যমান, ভগবান চক্ষু দ্বারা রূপ দর্শন করেন, তবে ভগবানের (রূপে) ছন্দরাগ নেই, ভগবান সুবিমুক্ত চিত্তসম্পন্ন। ভগবানের শ্রোত্র বিদ্যমান, ভগবান শ্রোত্র দ্বারা শব্দ শ্রবণ করেন, তবে ভগবানের শব্দে ছন্দরাগ নেই, ভগবান বিমুক্ত চিত্তসম্পন্ন। ভগবানের ঘ্রাণ বিদ্যমান, ভগবান ঘ্রাণ দ্বারা গন্ধ গ্রহণ বা অনুভব করেন, তবে ভগবানের গন্ধে ছন্দরাগ নেই, ভগবান সুবিমুক্ত চিত্তসম্পন্ন। ভগবানের জিহ্বা বিদ্যমান, ভগবান জিহ্বা দ্বারা রসাস্বাদন করেন, তবে ভগবানের রসে ছন্দরাগ নেই, ভগবান সুবিমুক্ত চিত্তসম্পন্ন। ভগবানের কায় বিদ্যমান, ভগবান কায় দ্বারা স্পর্শ করেন, তবে ভগবানের স্পৃষ্টব্যে ছন্দরাগ নেই, ভগবান সুবিমুক্ত চিত্তসম্পন্ন। ভগবানের মন বিদ্যমান, ভগবান মন দ্বারা মনন করেন, তবে ভগবানের মননে ছন্দরাগ নেই, ভগবান সুবিমুক্ত চিত্তসম্পন্ন।

চক্ষু রূপে আশ্রিত, রূপেরত, রূপ-সমুদিত; ভগবানের তা' দান্ত, গুপ্ত, রক্ষিত, সংযত থাকে এবং তা সংবরণের জন্য ভগবান ধর্মদেশনা করেন। শ্রোত্র শব্দে আশ্রিত... ঘ্রাণ গন্ধে আশ্রিত... জিহ্বা রসে আশ্রিত... কায় স্পর্শে আশ্রিত... মন ধর্মে আশ্রিত, ধর্মেরত, ধর্ম-সমুদিত; ভগবানের তা' দান্ত, গুপ্ত, রক্ষিত, সংযত থাকে এবং তা সংবরণের জন্য ভগবান ধর্মদেশনা করেন।

সুশিক্ষিত নাগ (হস্তি) জনসমাবেশের মধ্যেও চালিত হয়, তাতে রাজা আরোহণ করেন। মানুষের মধ্যে যিনি অপরের পৌরুষবাক্য সহ্য করেন, সেই দান্তই সর্বোত্তম। শিক্ষিত অশ্বতর সিন্ধুদেশজাত আজানেয় অশ্ব এবং কুঞ্জর জাতীয় মহানাগ এরা শ্রেষ্ঠ। কিন্তু যিনি আত্মসংযম করেছেন তিনি তদপেক্ষা উত্তম। সংযত পুরুষ আত্মশাসনের দ্বারা এমন আগত দিকে (নির্বাণে) গমন করেন, যেখানে এসব (অশ্বাদি) যানের দ্বারা যাওয়া সম্ভব নয়। তাঁরা নীতিতে অবিচলিত, পুনর্জন্ম হতে বিপ্রমুক্ত, দান্তভূমিতে প্রাপ্ত এবং সর্বলোকে জয়ী। সর্বলোকে যার অধ্যাত্ম ও বাহ্যিক ইন্দ্রিয়সমূহ ভাবিত হয়েছে; ইহলোক পরলোক সম্পর্কে সম্পূর্ণ জ্ঞান লাভ করে যিনি শান্তচিত্তে মরণ অপেক্ষা করেন, তিনিই দান্ত। ভগবান এরূপ ভাবিত।

সংশয় প্রশ্ন, বিমতি প্রশ্ন, সংশয়াপন্ন প্রশ্ন এবং বিবিধ প্রশ্ন—“এরূপ কী? নাকি নয়? তাই কী? তাহলে কী? কিভাবে হয়? এ অর্থে কুতো নু।

“দুঃখ” বলতে জন্ম দুঃখ, জরা দুঃখ, ব্যাধি দুঃখ, মরণ দুঃখ, শোক-পরিদেবন-দুঃখ দৌর্মনস্য-উপায়াস দুঃখ, নৈরয়িক দুঃখ, তির্যগ্‌কুল দুঃখ, প্রেতকুল দুঃখ, মানবীয় দুঃখ, গর্ভে প্রবেশমূলক দুঃখ, গর্ভে স্থিতি বা অবস্থানমূলক দুঃখ, গর্ভ হতে নির্গমনমূলক দুঃখ, জন্মের সম্বন্ধমূলক দুঃখ, জন্মের পরাধীনতামূলক দুঃখ, আত্মপীড়নমূলক দুঃখ, পরপীড়নমূলক দুঃখ, সংস্কার দুঃখ, বিপরিণাম দুঃখ, চক্ষুরোগ, শ্রোত্ররোগ, ঘ্রাণরোগ, জিহ্বারোগ, কায়রোগ, শিররোগ, কর্ণরোগ, মুখরোগ, দন্তরোগ, কাঁশিরোগ, শ্বাসরোগ, দাহরোগ, জ্বর, কুক্ষিরোগ, মূর্ছা, রক্তামাশয়, শূলরোগ, কলেরা, কুষ্ঠরোগ, গন্ড (ফাড়া) খোঁসপাচড়া, ক্ষয়রোগ, মৃগীরোগ, (অপমারো), দাউদ, চুলকানি, চর্মরোগ, নখকুনি (নখের এক প্রকার রোগ), সুড়সুড়ানি, লোহিতপিত্ত, মধুমেহ (শর্করাযুক্ত বহুমুত্র রোগ) গুটিবসন্ত, ভগন্দর (গুহ্যদ্বারে ব্রণজাতীয় রোগ), পিত্তজনিত রোগ, শ্লেষ্মাজনিত রোগ, বায়ুজনিত রোগ, সন্নিপাতিক রোগ, ঋতু পরিবর্তনজনিত রোগ, বিষম পরিহারজ (দুর্দশাজনিত) রোগ, খিঁচুনিরোগ, কর্মবিপাকজনিত রোগ, শীত, উষ্ণ, ক্ষুধা, পিপাসা, মল, মূত্র, ডাঁশ-মশা-মাছি-সরিসৃপাদির দংশন বা কামড়জনিত দুঃখ, মাতামৃত্যু দুঃখ, পিতামৃত্যু দুঃখ, ভ্রাতামৃত্যু দুঃখ, ভগ্নিমৃত্যু দুঃখ, পুত্রমৃত্যু দুঃখ, কন্যামৃত্যু দুঃখ, জ্ঞাতি বিষয়ে দুঃখ, রোগ বিষয়ে দুঃখ, ভোগ বিষয়ে দুঃখ, শীল বিষয়ে দুঃখ, মিথ্যাদৃষ্টি বিষয়ে দুঃখ, যেই ধর্মসমূহের উৎপত্তিকালে কারণ প্রকাশিত হয়, অন্তর্ধানকালে নিরোধ প্রকাশিত হয় এরূপ কর্ম-সন্নিশ্রিত বিপাক। বিপাক-সন্নিশ্রিত কর্ম, নাম-সন্নিশ্রিত রূপ, রূপ-সন্নিশ্রিত নাম; জন্মের দ্বারা অনুগত, জরায় আক্রান্ত, ব্যাধিতে অভিভূত, মরণে উৎপীড়িত এবং দুঃখে প্রতিষ্ঠিত, ত্রাণহীন, আশ্রয়হীন, নিরাশ্রয়, সহায়হীন, একেই বলা হয় দুঃখ।

এই দুঃখ কোথা হতে উৎপন্ন, জাত, সঞ্জাত, উদ্ভব, উদ্ভূত এবং প্রাদুর্ভাব হয়? এর নিদান কী? সমুদয় কী? উৎপন্ন কী? প্রাদুর্ভূত কী; এই দুঃখের মূল, হেতু, নিদান, উৎপত্তি, ব্যুৎপত্তি, সমুত্থান, আহার, আরম্মণ, প্রত্যয় ও সমুদয় সম্বন্ধে জিজ্ঞাসা করা হয়, প্রশ্ন করা হয়, যাচ্ঞা করা হয়, প্রার্থনা করা হয় এবং অনুরোধ বা অনুনয় করা হয়। এ অর্থে এই দুঃখ কোথা হতে উৎপন্ন হয়?

“যেসব” বলতে সম্পূর্ণরূপে, পরিপূর্ণভাবে, অশেষ, নিঃশেষ এবং শেষমূলক বচন।

“লোকে” বলতে অপায়লোকে, মনুষ্যলোকে, দেবলোকে, স্কন্ধলোকে, ধাতুলোকে এবং আয়তন লোকে। “অনেক প্রকার” বলতে বিবিধ প্রকার, নানা প্রকার দুঃখ। এ অর্থে এ জগতে যে সমস্ত দুঃখ বিদ্যমান।

তজ্জন্য সেই ব্রাহ্মণ বললেন :

“হে ভগবান, আমি আপনাকে ভাবিত, বেদগূ বা পারদর্শী মনে করি। এ জগতে যে সমস্ত দুঃখ বিদ্যমান তা কোথা হতে উৎপন্ন হয়? আমি জিজ্ঞাসা করছি, ভগবান আপনি তা ব্যক্ত করুন।

 

১৯.  ভগবান মেত্তগূকে বললেন, হে মেত্তগূ, তুমি দুঃখের উৎপত্তি সম্বন্ধে আমাকে জিজ্ঞাসা করেছ। সেই বিষয়ে আমি যেরূপ জ্ঞাত তা তোমাকে বলব। উপধি হতে জগতে সমস্ত দুঃখের উৎপত্তি হয়।

“দুঃখ” বলতে জাতি দুঃখ, জরা দুঃখ, ব্যাধি দুঃখ, মরণ দুঃখ, শোক-পরিতাপ-দুঃখ, দৌর্মনস্য-উপায়াস দুঃখ। “উৎপত্তি জিজ্ঞাসা করেছ” বলতে দুঃখের মূল, হেতু, নিদান, কারণ, উৎপত্তি, উদয়, আহার, আরম্মণ, প্রত্যয় এবং সমুদয় জিজ্ঞাসা করেছ, প্রার্থনা করেছ, আকাঙ্ক্ষা করেছ, প্রত্যাশা করেছ। “মেত্তগূ” বলতে ভগবান সেই ব্রাহ্মণকে এ নামে সম্বোধন করলেন। “ভগবান” বলতে সগৌরবাদি বচন... যথার্থ উপাধি; যেরূপে ভগবান।

“সেই” বলতে দুঃখের মূল, হেতু, নিদান, কারণ, উৎপত্তি, উদয়, আহার, আরম্মণ, প্রত্যয় ও সমুদয় বলব, জ্ঞাপন করব, ভাষণ করব, প্রজ্ঞাপ্ত করব, ব্যক্ত করব, বর্ণনা করব, ব্যাখ্যা করব, বিবৃত করব, ঘোষণা করব এবং প্রকাশ করব। “যেরূপে জ্ঞাত” বলতে যেভাবে জ্ঞাত, পরিজ্ঞাত, উপলব্ধ, অনুভূত, প্রত্যক্ষভূত। জনশ্রুতিতে নয়, অনুমানে নয়, পরম্পরায় নয়, গ্রন্থের প্রথানুসারে নয়, তর্কহেতু নয়, নিয়ম বা ফলহেতু নয়, আকার প্রতিফলন দ্বারা নয় এবং মিথ্যাদৃষ্টিমূলক ইচ্ছার দ্বারা নয়, বরং স্বয়ং অভিজ্ঞাত ও আত্মপ্রত্যক্ষ ধর্ম তোমাকে ভাষণ করব।

“উপধি” বলতে দশ প্রকার উপধি। যথা : তৃষ্ণা উপধি, মিথ্যাদৃষ্টি উপধি, ক্লেশ উপধি, কর্ম উপধি, দুশ্চরিত্র উপধি, আহার উপধি, প্রতিঘ উপধি, চার প্রকার লোভধাতু উপধি, ছয় আধ্যাত্মিক আয়তন উপধি, ছয় প্রকার বিজ্ঞানকায় উপধি, সকল মনঃপীড়া দুঃখ উপধি, এগুলোকে বলা হয় দশ প্রকার উপধি। “দুঃখ” বলতে জাতি দুঃখ, জরা দুঃখ, ব্যাধি দুঃখ, মরণ দুঃখ, শোক-পরিতাপ-দুঃখ-দৌর্মনস্য-উপায়াস দুঃখ, নৈরয়িক দুঃখ... মিথ্যাদৃষ্টি বিষয়ে দুঃখ। যেই ধর্মসমূহের উৎপত্তিকালে কারণ প্রকাশিত হয়, অন্তর্ধানকালে নিরোধ প্রকাশিত হয় এরূপ কর্ম-সন্নিশ্রিত বিপাক, বিপাক-সন্নিশ্রিত কর্ম, নাম-সন্নিশ্রিত রূপ, রূপ-সন্নিশ্রিত নাম; জাতিতে অনুগত, জরায় নিপীড়িত, ব্যাধিতে অভিভূত বা বিহ্বল, মরণে উৎপীড়িত, দুঃখে পতিত, ত্রাণহীন, আশয়হীন, শরণহীন ও সহায়হীন হয়ে থাকে, এগুলোকে বলা হয় দুঃখ। এই উপধিমূল, উপধিহেতু, উপধিপ্রত্যয় ও উপধিকারণে দুঃখের উৎপত্তি, উদ্ভব, জন্ম, উদয়, আবির্ভাব ও প্রাদুর্ভাব হয়। এ অর্থে উপধি কারণ হতে দুঃখের উৎপত্তি হয়।

“যে সমস্ত” বলতে সম্পূর্ণ, সমস্ত, সমগ্র, পুরো, সব, অশেষ, নিঃশেষ, এরূপ বচন। এ অর্থে যে সমস্ত। “লোকে” বলতে অপায়লোকে, মনুষ্যলোকে, দেবলোকে, স্কন্ধলোকে, ধাতুলোকে, আয়তনলোকে। “অনেক প্রকার” বলতে বহুবিধ, নানা প্রকার দুঃখ। এ অর্থে এ জগতে যে সমস্ত বা অনেক প্রকার দুঃখ।

তজ্জন্য ভগবান বললেন :

হে মেত্তগূ, তুমি দুঃখের উৎপত্তি সম্বন্ধে আমাকে জিজ্ঞাসা করেছ। সেই বিষয়ে আমি যেরূপ জ্ঞাত তা তোমাকে বলব। উপধি হতে জগতে সমস্ত দুঃখের উৎপত্তি হয়।

 

২০. যে মূঢ়, অজ্ঞানী উপধি সৃষ্টি করে, সে পুনঃপুন দুঃখের অধীন হয়। তদ্ধেতু দুঃখের উৎপন্ন জ্ঞাত হয়ে উপধি সৃষ্টি করবে না।

“যেই” বলতে যা, যাদৃশ, যথাযুক্ত, যথাবিহিত, যথাযোগ্য, যথোপযুক্ত, যেই ধর্মসমন্বিত ক্ষত্রিয়, ব্রাহ্মণ, বৈশ্য, শুদ্র, গৃহস্থ, প্রব্রজিত, দেবতা, মানব। “অজ্ঞানী” বলতে অবিদ্যাগত, অজ্ঞানী, মূর্খ, দুষ্প্রাজ্ঞ। “উপধি সৃষ্টি করে” বলতে তৃষ্ণা উপধি, মিথ্যাদৃষ্টি উপধি, ক্লেশ উপধি, কর্ম উপধি, দুশ্চরিত্র উপধি, আহার উপধি, প্রতিঘ উপধি, চার প্রকার ভৌতিকধাতু উপধি, ছয় প্রকার আধ্যাত্মিক আয়তন উপধি ও ছয় প্রকার বিজ্ঞানকায় উপধি সৃষ্টি করে, জন্ম দেয়, উৎপন্ন করে, উৎপাদন করে, পুনরুৎপাদন করে।

জাতি দুঃখ, জরা দুঃখ, ব্যাধি দুঃখ, মরণ দুঃখ, শোক-পরিদেবন-দুঃখ, দৌর্মনস্য-উপায়াস দুঃখ, পুনঃপুন উৎপন্ন, সমুৎপন্ন, উপস্থিত, আগত, সমুপগত এবং নিবিষ্ট হয়। এ অর্থে পুনঃপুন দুঃখ সৃষ্টি হয়। “মূঢ়” বলতে মূর্খ, নির্বোধ, অবিদ্বান, অবিদ্যাগত, অজ্ঞান, বোকা, দুষ্প্রাজ্ঞ। এ অর্থে মূঢ় পুনঃপুন দুঃখ সৃষ্টি করে।

“তদ্ধেতু” বলতে সেই কারণে, সেই হেতুতে, সেই প্রত্যয়ে, সেই নিদানে এই দৃশ্যমান উপধিসমূহ-তদ্ধেতু। “জ্ঞাত হয়ে” বলতে জেনে, বুঝে, উপলব্ধ হয়ে, হৃদয়ঙ্গম করে, অনুভূত হয়ে। “সকল সংস্কার অনিত্য” এটা জেনে... অনুভূত হয়ে। “সকল সংস্কার দুঃখ” এটা জেনে... অনুভূত হয়ে। “সকল সংস্কার অনাত্ম” এটা জেনে... অনুভূত হয়ে... “যা কিছু উৎপন্নশীল তা সবই ধ্বংসশীল” এটা জেনে... অনুভূত হয়ে। “উপধি সৃষ্টি না করে” বলতে তৃষ্ণা উপধি, মিথ্যাদৃষ্টি উপধি, ক্লেশ উপধি, কর্ম উপধি, দুশ্চরিত্র উপধি, আহার উপধি, প্রতিঘ উপধি, চার প্রকার ভৌতিকধাতু উপধি, ছয় প্রকার আধ্যাত্মিক আয়তন উপধি ও ছয় প্রকার বিজ্ঞানকায় উপধি সৃষ্টি না করে, জন্ম দেয় না, উৎপন্ন না করে, উৎপাদন না করে এবং পুনরুৎপাদন না করে।

“দুঃখের” বলতে জাতি দুঃখের, জরা দুঃখের, মরণ দুঃখের, শোক-পরিতাপ-দুঃখের, দৌর্মনস্য-উপায়াস দুঃখের। “উৎপন্নদর্শী” বলতে দুঃখের মূলদর্শী, হেতুদর্শী, কারণদর্শী, জাতদর্শী, উৎপন্নদর্শী, সমুত্থান বা উদয়দর্শী, আহারদর্শী, আরম্মণদর্শী, প্রত্যয়দর্শী ও সমুদয়দর্শী। জ্ঞানকে অনুদর্শন বলা হয়। যা প্রজ্ঞা, প্রজানন... অমোহ, ধর্মবিচার ও সম্যক দৃষ্টি। এই অনুদর্শন প্রজ্ঞায় উপগত, সমাগত, উপস্থিত ও উপনীত হয়। এটাকে বলা হয় অনুদর্শী। এ অর্থে দুঃখের উৎপত্তিদর্শী।

তজ্জন্য ভগবান বললেন :

যে মূঢ়, অজ্ঞানী উপধি সৃষ্টি করে, সে পুনঃপুন দুঃখের অধীন হয়। তদ্ধেতু দুঃখের উৎপন্ন জ্ঞাত হয়ে উপধি সৃষ্টি করবে না।

 

২১. আপনাকে যা জিজ্ঞাসা করেছি, তা বর্ণনা করা হয়েছে। এখন অন্য একটি প্রশ্ন করছি, তা প্রকাশ করুন। জ্ঞানীগণ কিভাবে ওঘ, জন্ম, জরা, শোক, বিলাপ অতিক্রম করেন? হে মুনি, তা উত্তমরূপে প্রকাশ করুন। অধিকন্তু, এ ধর্ম আপনার সম্যকভাবে বিদিত।

যা জিজ্ঞাসা করেছি, প্রার্থনা করেছি, অনুরোধ করেছি, নিবেদন করেছি। “বর্ণনা করা হয়েছে” বলতে উক্ত, বর্ণিত, কথিত, দেশিত, প্রজ্ঞাপিত, ভাষিত, বিশ্লেষিত, ব্যাখ্যাত, বিবৃত ও প্রকাশিত হয়েছে। এ অর্থে আপনাকে যা জিজ্ঞাসা করেছি, তা বর্ণনা করা হয়েছে।

অন্য একটি প্রশ্ন করছি, প্রার্থনা করছি, অনুরোধ করছি, জিজ্ঞাসা করছি, নিবেদন করছি। “আসুন, তা বলুন” বলতে আসুন, তা বলুন, বর্ণনা করুন, দেশনা করুন, ভাষণ করুন, বিশ্লেষণ করুন, ব্যাখ্যা করুন, বিবৃত করুন ও প্রকাশ করুন। এ অর্থে অন্য এক প্রশ্ন করছি, তা বলুন।

“কীভাবে” বলতে সংশয় প্রশ্ন, বিভ্রম প্রশ্ন, সন্দেহ প্রশ্ন, অনিশ্চয়তা প্রশ্ন। যেমন : “এরূপ কী? নাকি নয়? তাই কী? তাহলে কী? এ অর্থে কীভাবে। “ধীর” বলতে ধীর, পণ্ডিত, প্রজ্ঞাবান, বুদ্ধিমান, জ্ঞানী, বিজ্ঞ, মেধাবী। “ওঘ” বলতে কাম-ওঘ, মিথ্যাদৃষ্টি-ওঘ, অবিদ্যা-ওঘ। “জাতি” বলতে যা সেই সেই সত্ত্বগণের বা জীবসমূহের যে জন্ম, সঞ্জাত, মাতৃগর্ভে প্রতিসন্ধি, মাতৃগর্ভ হতে নিষ্ক্রান্ত, পুনঃপুন উৎপত্তি, স্কন্ধসমূহের প্রাদুর্ভাব, চক্ষাদি দ্বাদশ আয়তনের প্রতিলাভ। “জরা” বলতে সেই সেই সত্ত্বগণের সেই সেই সত্ত্বনিকায় বা প্রাণিকুলে যে জরা, জীর্ণতা, খাণ্ডিত্য, পলিতকেশতা, বিশ্লথ চর্মতা, আয়ুহানী, চক্ষাদি ইন্দ্রিয়সমূহের পরিপক্বতা। “শোক” বলতে যেকোনো জ্ঞাতি বিষয়ে অভিভূত, ভোগ বিষয়ে অভিভূত, রোগ বিষয়ে অভিভূত, শীল বিষয়ে অভিভূত, মিথ্যাদৃষ্টি বিষয়ে অভিভূত ও শারীরিক দুঃখস্পৃষ্ট ব্যক্তির শোক, শোচনা, সন্তাপ, অন্তর্শোক, অন্তর্পরিশোক, অন্তর্দাহ, অন্তর্পরিদাহ, মানসিক যন্ত্রণা, দৌর্মনস্য, শোকশল্য। “পরিদেবন” বলতে যেকোনো জ্ঞাতি বিষয়ে অভিভূত, ভোগ বিষয়ে অভিভূত, রোগ বিষয়ে অভিভূত, শীল বিষয়ে অভিভূত, মিথ্যাদৃষ্টি বিষয়ে অভিভূত ও শারীরিক দুঃখপিষ্ট ব্যক্তির খেদ, পরিদেবন, অনুশোচনা, ক্রন্দন, পরিরোদন, হা-হুতাশ, বিলাপ, বিপ্রলাপ, আর্তনাদ, খেদোক্তি, কাতরোক্তি। জ্ঞানীগণ কীভাবে ওঘ, জন্ম, জরা, শোক, পরিতাপকে অতিক্রম, সমতিক্রম, বিগত, অতিক্রান্ত ও অতিক্রমণ করেন।

“সেই” বলতে যা প্রশ্ন, জিজ্ঞাসা, নিবেদন করি। মৌনকে জ্ঞান বলা হয়। যা প্রজ্ঞা, প্রজানন... অমোহ, ধর্মবিচার, সম্যক দৃষ্টি। ভগবান সেই জ্ঞানের দ্বারা সমন্বিত মৌনপ্রাপ্ত মুনি। তিন প্রকার মুনিত্ব (বিদ্যমান)। যথা : কায়মুনিত্ব, বাকমুনিত্ব, মনোমুনিত্ব। কায়মুনিত্ব কী রকম? ত্রিবিধ কায় দুশ্চরিত পরিত্যাগই কায়মুনিত্ব। ত্রিবিধ কায়সুচরিত কায়মুনিত্ব। কায়ারম্মণে জ্ঞানই কায়মুনিত্ব। কায়-পরিজ্ঞান কায়মুনিত্ব। পরিজ্ঞান-সহগত মার্গই কায়মুনিত্ব। কায়ে ছন্দরাগ পরিত্যাগই কায়মুনিত্ব। কায়সংস্কার নিরোধ চতুর্থ ধ্যান সমাপত্তি কায়মুনিত্ব। ইহা কায়মুনিত্ব।

বাকমুনিত্ব কী রকম? চতুর্বিধ বাক দুশ্চরিত পরিত্যাগই বাকমুনিত্ব, চতুর্বিধ বাকসুচরিত বাকমুনিত্ব। বাক আরম্মণে জ্ঞানই বাকমুনিত্ব। বাক পরিজ্ঞান বাকমুনিত্ব। পরিজ্ঞান সহগত মার্গই বাকমুনিত্ব। বাক্যে ছন্দরাগ পরিত্যাগই বাকমুনিত্ব। বাকসংস্কার নিরোধ দ্বিতীয় ধ্যানসমাপত্তি বাকমুনিত্ব। ইহা বাকমুনিত্ব।

মনোমুনিত্ব কী রকম? ত্রিবিধ মনোদুশ্চরিত পরিত্যাগই মনোমুনিত্ব। ত্রিবিধ মনসুচরিত মনোমুনিত্ব। চিত্ত আরম্মণে জ্ঞানই মনোমুনিত্ব। চিত্ত পরিজ্ঞানই মনোমুনিত্ব। পরিজ্ঞান সহগত মার্গই মনোমুনিত্ব। চিত্তে ছন্দরাগ পরিত্যাগই মনোমুনিত্ব। চিত্তসংস্কার নিরোধ সংজ্ঞাবেদয়িত নিরোধসমাপত্তি মনোমুনিত্ব। ইহা মনোমুনিত্ব।

যিনি কায়-বাক্য-মনে মুনি এবং সর্বাসবমুক্ত, সেই মুনি মৌনসম্পন্ন। তাঁর কোনো পরিহানী নেই।

যিনি কায়-বাক্য-মনে মুনি এবং সর্বাসব মুক্ত, সেই মুনি মৌনসম্পন্ন। তাঁর সমস্ত পাপ বিধৌত হয়েছে।

এই তিন প্রকার মুনিত্বধর্মে সম্বন্বিত মুনি ছয় প্রকার। যথা : আগার মুনি, অনাগার মুনি, শৈক্ষ্য মুনি, অশৈক্ষ্য মুনি, পচ্চেক মুনি ও মুনিমুনি।

কারা আগার মুনি? যেই গৃহীগণ দৃষ্টপথ (মুক্তির পথ দর্শন করেছেন এমন), বিজ্ঞাত শাসনে অবস্থান করেন-এরা আগার মুনি। কারা অনাগার মুনি? যেই প্রব্রজিতগণ দৃষ্টপথ, বিজ্ঞাত শাসনে অবস্থান করেন, এরা অনাগার মুনি। সপ্ত শৈক্ষ্যগণ শৈক্ষ্যমুনি, অর্হৎগণ অশৈক্ষ্যমুনি, পচ্চেক বুদ্ধগণ পচ্চেকমুনি, তথাগত অর্হৎ সম্যকসম্বুদ্ধগণ মুনিমুনি।

মূঢ়, অবিদ্বান লোক শুধু মৌনাবলম্বন করে মুনি হয় না। যেই পণ্ডিত ব্যক্তি মানদণ্ড নিয়ে বিচারপূর্বক যা মঙ্গলজনক বা শ্রেষ্ঠকে গ্রহণ করেন আর পাপসমূহ বর্জন করেন, তিনি মুনি। এই কারণে তাঁকে মুনি বলা হয়। যিনি উভয়লোকে মনন করেন, তিনি সেই কারণে মুনি বলে অ্যখ্যা পান।

যিনি অধ্যাত্ম-বাহ্যিক সর্বলোকে অপ্রিয় (বা অমনোজ্ঞ) ও প্রিয় ধর্ম জ্ঞাত হয়ে আসক্তিজাল ছিন্ন করেন; সেই মুনি দেবমনুষ্য দ্বারা পূজিত হন।

“উত্তমরূপে প্রকাশ করুন” বলতে তা উত্তমরূপে জ্ঞাপন করুন, দেশনা করুন, প্রজ্ঞাপন করুন, প্রজ্ঞাপ্ত করুন, ব্যক্ত করুন, ব্যাখ্যা করুন, বর্ণনা করুন ও প্রকাশ করুন, হে মুনি, তা উত্তমরূপে প্রকাশ করুন। এ ধর্ম আপনার সম্যকভাবে বিদিত, জ্ঞাত, নিরূপিত, অনুভূত, উপলব্ধ।

তজ্জন্য সেই ব্রাহ্মণ বললেন :

আপনাকে যা জিজ্ঞাসা করেছি, তা বর্ণনা করা হয়েছে। এখন অন্য একটি প্রশ্ন করছি, তা প্রকাশ করুন। জ্ঞানীগণ কিভাবে ওঘ, জন্ম, জরা, শোক, বিলাপ অতিক্রম করেন? হে মুনি, তা উত্তমরূপে প্রকাশ করুন। অধিকন্তু, এ ধর্ম আপনার সম্যকভাবে বিদিত।

 

২২. হে মেত্তগূ, যেই ধর্ম দৃষ্টধর্মে জনশ্রুতিমূলক নয়, সেই ধর্ম প্রকাশ করব। যা বিদিত হয়ে স্মৃতিমান হয়ে তৃষ্ণা অতিক্রম করে জগতে অবস্থান করে তৃষ্ণাকে জয় করা সম্ভব।

“ধর্ম” বলতে আদিকল্যাণ, মধ্যেকল্যাণ, অন্তেকল্যাণ, যা অর্থ-ব্যঞ্জনসহ পূর্ণতাপ্রাপ্ত, পরিশুদ্ধ ব্রহ্মচর্যের উপযোগী। যথা : চারি স্মৃতিপ্রস্থান, চারি সম্যকপ্রধান, চারি ঋদ্ধিপাদ, পঞ্চ ইন্দ্রিয়, পঞ্চবল, সপ্ত বোধ্যঙ্গ, আর্য অষ্টাঙ্গিক মার্গ, নির্বাণ, নির্বাণগামিনী প্রতিপদাকে প্রকাশ করব, ব্যক্ত করব, ভাষণ করব, বর্ণনা করব, বিবৃত করব, ব্যাখ্যা করব, প্রজ্ঞাপ্ত করব ও ঘোষণা করব। এ অর্থে সেই ধর্ম প্রকাশ করব। “মেত্তগূ” বলতে ভগবান সেই ব্রাহ্মণকে এ নামে সম্বোধন করলেন।

“দৃষ্টধর্মে” বলতে দৃষ্টধর্মে, জ্ঞাতধর্মে, বর্ণিতধর্মে, ব্যাখ্যাতধর্মে, বিবৃতধর্মে, বিভাজিতধর্মে ও বিশ্লেষিতধর্মে। “সকল সংস্কার অনিত্য” এটা... “যা কিছু উৎপন্নশীল, তা ধ্বংসশীল” এটা দৃষ্টধর্মে, জ্ঞাতধর্মে, বর্ণিতধর্মে, ব্যাখ্যাতধর্মে, বিবৃতধর্মে, বিভাজিতধর্মে ও বিশ্লেষিতধর্মে, এভাবে দৃষ্টধর্মে বলব। অথবা, দুঃখকে দুঃখদৃষ্টধর্মে, সমুদয়কে সমুদয়দৃষ্টধর্মে, মার্গকে মার্গদৃষ্টধর্মে এবং নিরোধকে নিরোধদৃষ্টধর্মে বলব, এভাবে দৃষ্টধর্মে বলব। অথবা, দৃষ্টধর্মে সাংদৃষ্টিক-অকালিক-আহ্বানিক-ঔপনায়িক এবং বিজ্ঞগণ কর্তৃক জ্ঞাতব্য, এভাবে দৃষ্টধর্মে বলব। এ অর্থে দৃষ্টধর্ম। “জনশ্রুতিমূলক নয়” বলতে জনশ্রুতিতে নয়, অনুমানে নয়, পরম্পরায় নয়, গ্রন্থের প্রথানুসারে নয়, তর্কহেতু নয়, নিয়ম বা ফলহেতু নয়, আকার প্রতিফলন দ্বারা নয়, মিথ্যাদৃষ্টিমূলক ইচ্ছার দ্বারা নয়, বরং স্বয়ং অভিজ্ঞাত ও আত্মপ্রত্যক্ষ ধর্ম দ্বারা তা বলব। এ অর্থে দৃষ্টধর্মে, জনশ্রুতিতে নয়।

যা বিদিত করে, নিরূপিত করে, প্রত্যক্ষ করে, বিভাজিত করে ও বিশ্লেষণ করে। “সকল সংস্কার দুঃখ” এটা বিদিত... ও বিশ্লেষণ করে। “সকল ধর্ম অনাত্ম” এটা বিদিত... ও বিশ্লেষণ করে... “যা কিছু উৎপন্নশীল তা ধ্বংসশীল” এটা বিদিত... বিশ্লেষণ করে। “স্মৃতিমান” বলতে চার প্রকারে স্মৃতিমান। যথা : কায়ে কায়ানুদর্শন স্মৃতিপ্রস্থান ভাবনাকালে স্মৃতিমান। বেদনায় বেদনানুদর্শন স্মৃতিপ্রস্থান ভাবনাকালে স্মৃতিমান, চিত্তে চিত্তানুদর্শন স্মৃতিপ্রস্থান ভাবনাকালে স্মৃতিমান, ধর্মে ধর্মানুদর্শন স্মৃতিপ্রস্থান ভাবনাকালে স্মৃতিমান... একে স্মৃতিমান বলা হয়। “অবস্থান করে” বলতে অবস্থান করে, বাস করে, বিচরণ করে, চলা-ফেরা করে, দিনাতিপাত করে, অতিবাহিত করে ও জীবনযাপন করে। এ অর্থে বিদিত হয়ে স্মৃতিমান হয়ে অবস্থান করে।

আসক্তিকে তৃষ্ণা বলা হয়। যেই রাগ, সরাগ... অভিধ্যা, লোভ, অকুশলমূল। “তৃষ্ণা” বলতে কোন অর্থে তৃষ্ণা? অতৃপ্ত বাসনা বলে তৃষ্ণা, বিস্তৃত বলে তৃষ্ণা, পরিব্যাপ্ত বলে তৃষ্ণা, বিষম বলে তৃষ্ণা, যথেচ্ছাচারী বলে তৃষ্ণা, প্রতারণা বলে তৃষ্ণা, বিশেষভাবে সংগৃহীত বলে তৃষ্ণা, বিষমূল বলে তৃষ্ণা, বিষফল বলে তৃষ্ণা, বিষপরিভোগ বলে তৃষ্ণা। সেই বহুল তৃষ্ণা রূপে, শব্দে, গন্ধে, রসে, স্পর্শে, কুলে (কুল দুই প্রকার। যথা : জ্ঞাতিকুল ও সেবক বা উপাসককুল), সংঘে, আবাসে, লাভে, যশে, প্রশংসায়, সুখে, চীবর-পিণ্ডপাত-শয়নাসন-ওষুধপথ্যাদিতে, কামধাতুতে, রূপধাতুতে, অরূপধাতুতে, কামভবে, রূপভবে, অরূপভবে, সংজ্ঞাভবে, অসংজ্ঞাভবে, নৈবসংজ্ঞাভবে, একবোকারভবে, চতুবোকারভবে, পঞ্চবোকারভবে; অতীতে, অনাগতে, বর্তমানে, দৃষ্ট-শ্রুত-অনুমিত-বিজ্ঞাত ধর্মে তৃষ্ণা, আসক্তি ও দৃঢ়ভাবে আবদ্ধ বলে তৃষ্ণা। “লোকে” বলতে অপায়লোকে, মনুষ্যলোকে, দেবলোকে, স্কন্ধলোকে, ধাতুলোকে, আয়তনলোকে। “জগতে তৃষ্ণা জয় করেন” বলতে জগতে স্মৃতিমান হয়ে বহুল ও জট পাকানো তৃষ্ণাকে অতিক্রম করেন, জয় করেন, দমন করেন, সমতিক্রম করেন, পরাজিত করেন। এ অর্থে জগতে তৃষ্ণাকে জয় করেন।

তজ্জন্য ভগবান বললেন :

হে মেত্তগূ, যেই ধর্ম দৃষ্টধর্মে জনশ্রুতিমূলক নয়, সেই ধর্ম প্রকাশ করব। যা বিদিত হয়ে স্মৃতিমান হয়ে তৃষ্ণা অতিক্রম করে জগতে অবস্থান করে তৃষ্ণাকে জয় করা সম্ভব।

 

২৩. হে মহার্ঘ, আমি (আপনার) সেই উত্তম ধর্মের অভিনন্দন করি, যা জ্ঞাত হয়ে স্মৃতিমান আসক্তি অতিক্রম করে জগতে অবস্থান করেন।

“তা” বলতে আপনার বচন, কথন, দেশনা, অনুশাসন, উপদেশ; অভিনন্দন করি, আনন্দ লাভ করি, অনুমোদন, ইচ্ছা, আকাঙ্ক্ষা, যাচ্ঞা, প্রার্থনা, অনুরোধ, অনুনয় করি।

“মহর্ষি” বলতে কী কারণে ভগবান মহর্ষি? মহাশীলস্কন্ধ অনুসন্ধানকারী, গবেষণকারী, অন্বেষণকারী, আবিষ্কারক বলে মহর্ষি। মহা সমাধিস্কন্ধ... মহা প্রজ্ঞাস্কন্ধ... মহা বিমুক্তিস্কন্ধ... মহা বিমুক্তিজ্ঞানদর্শনস্কন্ধ অনুসন্ধানকারী, গবেষণাকারী, অন্বেষণকরী, আবিষ্কারক বলে শ্রেষ্ঠ ঋষি বা মহর্ষি। মহা অজ্ঞানতার মুক্তি, মহা উন্মত্ততার বিনাশ, মহা তৃষ্ণাশৈল্যের উৎপাটন, মহা মিথ্যাদৃষ্টির জটিলতা মুক্ত, মহা মানধ্বজার ধ্বংস, মহা অভিসংস্কারের উপশম, মহা ওঘের উত্তীর্ণ, মহা সংসার দুঃখভারের নিক্ষেপ, মহা সংসারবর্তের নিবারণ, মহা সন্তাপের নির্বাপণ, মহা মনোকষ্টের প্রশমন, মহা ধর্মধ্বজের উত্তোলন সম্বন্ধে অনুসন্ধানকারী, গবেষণাকারী, অন্বেষণকরী, আবিষ্কারক বলে শ্রেষ্ঠ ঋষি বা মহর্ষি মহেসী। মহা স্মৃতিপ্রস্থান, মহা সম্যকপ্রধান, মহা ঋদ্ধিপাদ, মহা ইন্দ্রিয়, মহাবল, মহা বোধ্যঙ্গ, মহা আর্য অষ্টাঙ্গিক মার্গ, মহা পরমার্থ এবং অমৃতময় নির্বাণ অনুসন্ধানকারী, গবেষণাকারী, অন্বেষণকরী, আবিষ্কারক বলে শ্রেষ্ঠ ঋষি বা মহর্ষি। মহা প্রভাবশালী, মহা সত্ত্বগণের দ্বারা “কোথায় বুদ্ধ, কোথায় ভগবান, কোথায় দেবাতিদেব, কোথায় নরশ্রেষ্ঠ” এরূপে কথিত হন বলে মহর্ষি। ধম্মমুত্তমন্ত। উত্তম ধর্ম বলা হয় অমৃত নির্বাণকে। যা সব সংস্কার উপশান্ত, সব উপাধি পরিত্যক্ত, তৃষ্ণাক্ষয়, বিরাগ, নিরোধ, নির্বাণ। “উত্তম” বলতে অগ্র, শ্রেষ্ঠ, বিশিষ্ট, প্রামোক্ষ, উত্তম, প্রবরধর্ম।

বিদিত হয়ে, নিরূপিত হয়ে, বিচারিত বা পরীক্ষিত হয়ে, বিবেচিত হয়ে ও বিভাজিত হয়ে। “সব সংস্কার অনিত্য” এরূপে বিদিত হয়ে, নিরূপিত হয়ে, বিচারিত বা পরীক্ষিত হয়ে, বিবেচিত হয়ে ও বিভাজিত হয়ে। “সব সংস্কার দুঃখ”... যা কিছু উৎপত্তিধর্মী তা সবই নিরোধধর্মী” এরূপে বিদিত হয়ে নিরূপিত হয়ে, বিচারিত বা পরীক্ষিত হয়ে, বিবেচিত হয়ে ও বিভাজিত হয়ে। “স্মৃতিমান” বলতে চারটি কারণে স্মৃতিমান। কায়ে কায়ানুদর্শন ভাবনাকালে স্মৃতিমান হয়। বেদনায় বেদনানুদর্শন... স্মৃতিমান হয়। ইহাকে বলা হয় স্মৃতিমান। “অবস্থান করে” বলতে বিচরণ করে, অবস্থান করে, বাস করে, চলাফেরা করে, দিনাতিপাত করে, অতিবাহিত করে, জীবনযাপন করে।

আসক্তিকে বলা হয় তৃষ্ণা। যা রাগ, সরাগ... অভিধ্যা, লোভ, অকুশলমূল। “আসক্তি” কী কারণে আসক্তি... আসক্ত, সংলগ্ন, সংযোগ। “লোকে” বলতে অপায়লোকে... আয়তনলোকে। তরে লোকে বিসত্তিকং। লোকে বা জগতে স্মৃতিমান হয়ে বহুল ও জট পাকানো তৃষ্ণাকে অতিক্রম করে, জয় করে, দমন করে, সমতিক্রম করে, পরাজিত করে।

তজ্জন্য ব্রাহ্মণ বললেন :

হে মহার্ঘ, আমি (আপনার) সেই উত্তম ধর্মের অভিনন্দন করি, যা জ্ঞাত হয়ে স্মৃতিমান আসক্তি অতিক্রম করে জগতে অবস্থান করেন।

 

২৪.  হে মেত্তগূ, তুমি উপরে, নিচে এবং মধ্যে যা কিছু জান; তাতে আসক্তি, নিবেশন, বিজ্ঞান বিদ্যমান। তাই এসব পরিত্যাগ করে ভবে অবস্থান করো না।

যা কিছু জান, জ্ঞাত হও, বুঝতে পার, উপলব্ধি করতে পার, অনুধাবণ করতে পার। “মেত্তগূ” বলতে ভগবান সেই ব্রাহ্মণকে এ নামের মাধ্যমে সম্বোধন করলেন। “ভগবান” গৌরবের অধিবচন... যথার্থ উপাধি।

“ঊর্ধ্ব” বলতে অনাগত। “অধঃ” বলতে অতীত, “মধ্যে” বলতে বর্তমান। “ঊর্ধ্ব” বলতে দেবলোক, “অধঃ” বলতে নিরয়লোক, “মধ্যে” বলতে মনুষ্যলোক। অথবা “ঊর্ধ্ব” বলতে কুশলধর্ম, “অধঃ” বলতে অকুশল ধর্ম, “মধ্যে” বলতে অব্যাকৃত ধর্ম। “ঊর্ধ্ব” বলতে অরূপধাতু, “অধঃ” বলতে কামধাতু, “মধ্যে” বলতে রূপধাতু। “ঊর্ধ্ব” বলতে সুখবেদনা, “অধঃ” বলতে দুঃখবেদনা, “মধ্যে” বলতে উপেক্ষা বেদনা। “ঊর্ধ্ব” বলতে পাদতলের ঊর্ধ্বে, “অধঃ” বলতে কেশ-মস্তক, “মধ্যে” বলতে মধ্যভাগ।

ব্যাখ্যাত, দেশিত, প্রজ্ঞাপিত, প্রস্থাপিত বিবরিত, বিভাজিত, সুস্পষ্টকৃত, প্রকাশিত। আসক্তি বলতে তৃষ্ণাকে বুঝায়। যা রাগ, সরাগ... অভিধ্যা, লোভ, অকুশলমূল। “নিবেশন” বলতে দুই প্রকার নিবেশন। যথা : তৃষ্ণা-নিবেশন এবং দৃষ্টি-নিবেশন। তৃষ্ণা-নিবেশন কী? যা তৃষ্ণা সঙ্খাত... এটাই তৃষ্ণা-নিবেশন। দৃষ্টি-নিবেশন কী? বিশ প্রকার সৎকায়দৃষ্টি... এটাই দৃষ্টি-নিবেশন।

পুণ্যাভিসংস্কার সহগত বিজ্ঞান, অপুণ্যাভিসংস্কার সহগত বিজ্ঞান, আনেঞ্জাভিসংস্কার সহগত বিজ্ঞান; তাতে আসক্তি, নিবেশন, বিজ্ঞান বিদ্যমান। তা বিতাড়িত, বিদূরিত, পরিহার, ত্যাগ, পরিত্যাগ, অপনোদন, ধ্বংস, ক্ষয় কর।

“ভব” বলতে কর্মভব এবং প্রতিসন্ধিযুক্ত পুনর্ভব। কর্মভব কী রকম? পুণ্যাভিসংস্কার, অপুণ্যাভিসংস্কার, আনেঞ্জাভিসংস্কার, এটাই কর্মভব। প্রতিসন্ধিযুক্ত পুনর্ভব কী রকম? প্রতিসন্ধিযুক্ত রূপ, বেদনা, সংজ্ঞা, সংস্কার, বিজ্ঞান, এটাই প্রতিসন্ধিযুক্ত পুনর্ভব। আসক্তি, তৃষ্ণা (নিবেশন), অভিসংস্কার সহগত বিজ্ঞান, কর্মভব, প্রতিসন্ধিযুক্ত পুনর্ভব ত্যাগ, অপনোদন, ক্ষয় ও ধ্বংস কর; কর্মভবে অবস্থান করো না, প্রতিসন্ধিযুক্ত পুনর্ভবে অবস্থান করো না, সংস্থিত থেকো না।

তজ্জন্য ভগবান বললেন :

 হে মেত্তগূ, তুমি উপরে, নিচে এবং মধ্যে যা কিছু জান; তাতে আসক্তি, নিবেশন, বিজ্ঞান বিদ্যমান। তাই এসব পরিত্যাগ করে ভবে অবস্থান করো না।

 

২৫. এরূপ অবস্থানকারী, স্মৃতিমান, অপ্রমত্ত ভিক্ষু বিদ্বান হয়ে আসক্তি, জন্ম, জরা, শোক-পরিদেবন, দুঃখ পরিহার করে বিচরণ করেন।

“এরূপ অবস্থানকারী” বলতে আসক্তি, তৃষ্ণা (নিবেশন), অভিসংস্কারসহগত বিজ্ঞান, কর্মভব, প্রতিসন্ধিযুক্ত পুনর্ভব ত্যাগ করে, অপনোদন করে, পরিহার করে, ধ্বংস করে। “স্মৃতিমান” বলতে চারটি প্রকারে স্মৃতিমান। যথা : কায়ে কায়ানুদর্শন স্মৃতিপ্রস্থান ভাবনা করে বলে স্মৃতিমান। বেদনায় বেদনানুদর্শন... তাকেই স্মৃতিমান বলা হয়। “অপ্রমত্ত” বলতে কুশলধর্মসমূহে উৎসাহী, অধ্যবসায়ী, প্রচেষ্টাকারী, অনলস, অদম্যছন্দানুসারী ও অনিক্ষিপ্তধুর (কার্যভার অপরিত্যাগী)। “আমি কীরূপে অপরিপূর্ণ শীলস্কন্ধকে পরিপূর্ণ করব, পরিপূর্ণ শীলস্কন্ধকে সেই সেই স্থানে প্রজ্ঞা দ্বারা অনুগ্রহ করব?” তথায় বা সেরূপ কুশলধর্মসমূহে যেই ছন্দ, প্রচেষ্টা, উৎসাহ, উদ্যম, বল, চেষ্টা, স্মৃতি, সম্প্রজ্ঞান, উদ্যোগ, পরিশ্রম (পধানং), অধিষ্ঠান, অধ্যবসায়, ইহাই অপ্রমাদ। “আমি কীরূপে অপরিপূর্ণ সমাধিস্কন্ধকে পরিপূর্ণ করব... অপ্রমাদ। “আমি কীরূপে অপরিপূর্ণ প্রজ্ঞাস্কন্ধকে পরিপূর্ণ করব... অপ্রমাদ। “আমি কীরূপে অপরিপূর্ণ বিমুক্তিস্কন্ধকে... অপ্রমাদ। “আমি কীরূপে অপরিপূর্ণ বিমুক্তি-জ্ঞানদর্শনস্কন্ধকে পরিপূর্ণ করব, পরিপূর্ণ বিমুক্তি-জ্ঞানদর্শনস্কন্ধকে সেই সেই স্থানে প্রজ্ঞা দ্বারা অনুগ্রহ করব?” তথায় বা সেরূপ কুশলধর্মসমূহে যেই ছন্দ, প্রচেষ্টা, উৎসাহ, উদ্যম, বল, চেষ্টা, স্মৃতি, সম্প্রজ্ঞান, উদ্যোগ, পরিশ্রম (পধানং), অধিষ্ঠান, অধ্যবসায়, ইহাই অপ্রমাদ। “আমি কিরূপে অপরিজ্ঞাত দুঃখকে পরিজ্ঞাত করতে পারি, অপ্রহীন ক্লেশসমূহকে পরিত্যাগ করতে পারি, অভাবিত মার্গকে ভাবিত করতে পারি এবং অসাক্ষাৎকৃত নিরোধকে সাক্ষাৎ করতে পারি?” তথায় বা সেরূপ কুশলধর্মসমূহে যেই ছন্দ, প্রচেষ্টা, উৎসাহ, উদ্যম, বল, চেষ্টা, স্মৃতি, সম্প্রজ্ঞান, উদ্যোগ, পরিশ্রম (পধানং), অধিষ্ঠান, অধ্যবসায়, ইহাই অপ্রমাদ।

“ভিক্ষু” বলতে কল্যাণপৃথগজন ভিক্ষু বা শৈক্ষ্য ভিক্ষু। “বিচরণ করেন” বলতে বিচরণ করেন, অবস্থান করেন, পদচারণ করেন, বাস করেন, দিনাদিপাত করেন, অতিবাহিত করেন, জীবনযাপন করেন। “আসক্তি” বলতে দুই প্রকার আসক্তি। যথা : তৃষ্ণাসক্তি, দৃষ্টি-আসক্তি... এটাই তৃষ্ণাসক্তি... এটাই দৃষ্টি-আসক্তি। তৃষ্ণাসক্তিকে পরিহার, দৃষ্টি আসক্তিকে পরিত্যাগ করে আসক্তিসমূহ ত্যাগ, পরিত্যাগ, পরিহার, অপনোদন, ক্ষয়, ধ্বংস করেন।

“জন্ম” বলতে ভিন্ন ভিন্ন সত্ত্বের... । “জরা” বলতে ভিন্ন ভিন্ন সত্ত্বের... । “শোক” বলতে জ্ঞাতিব্যসন দ্বারা স্পর্শের... । “পরিতাপ” বলতে জ্ঞাতিব্যসন দ্বারা স্পর্শের... । “এই” বলতে এই দৃষ্টিতে... এই মনুষ্যলোকে। “বিদ্বান” বলতে বিদ্বান, জ্ঞানী, পণ্ডিত, মেধাবী। “দুঃখ” বলতে জন্মদুঃখ... দৌর্মনস্য, উপায়াস দুঃখ। এ জগতে বিদ্বান, জ্ঞানী, পণ্ডিত ও মেধাবী জন্ম, জরা, শোক-পরিদেবন দুঃখ পরিত্যাগ, অপনোদন, ক্ষয়, ধ্বংস করেন।

তজ্জন্য ভগবান বললেন :

এরূপ অবস্থানকারী, স্মৃতিমান, অপ্রমত্ত ভিক্ষু বিদ্বান হয়ে আসক্তি, জন্ম, জরা, শোক-পরিদেবন, দুঃখ পরিহার করে বিচরণ করেন।

 

২৬. আমি মহর্ষির এ বাক্য অভিনন্দন করি। হে গৌতম, উপধি হতে মুক্তি (আপনার কর্তৃক) সুব্যাখ্যাত হয়েছে। অবশ্যই ভগবান দুঃখমুক্ত হয়েছেন। তাই এ ধর্ম আপনার সুবিদিত।

“এই” বলতে আপনার (এই) বচন, কথন, দেশনা, অনুশাসন, উপদেশ অভিনন্দন করি, প্রশংসা করি, গ্রহণ করি, অনুমোদন করি, স্বীকার করি, আকাঙ্ক্ষা করি, প্রার্থনা করি, অনুরোধ করি, অনুনয় করি। কী কারণে ভগবান মহর্ষি? মহাশীলস্কন্ধ অনুসন্ধানকারী, গবেষণাকারী, আবিষ্কারক বলে মহর্ষি... মহা প্রভাবশালী, মহাসত্ত্বগণের দ্বারা “কোথায় বুদ্ধ, কোথায় ভগবান, কোথায় দেবাতিদেব, কোথায় নরশ্রেষ্ঠ” এরূপে কথিত হন বলে মহর্ষি।

“সুব্যাখ্যাত” বলতে সুভাষিত, সুব্যাখ্যাত, সুদেশিত, সু-প্রজ্ঞাপিত, সুবিবরিত, সু-স্থাপিত, সুবিভাজিত, সুস্পষ্টকৃত, সুপ্রকাশিত। “উপধি” বলতে ক্লেশ, স্কন্ধ, অভিসংস্কার। উপধি প্রহীন, উপধি উপশম, উপধি পরিত্যাগ, উপধি বিনষ্টই অমৃত নির্বাণ।

“অবশ্যই” বলতে নিশ্চিতবচন, নিঃসংশয় বচন, নিঃশঙ্খাবচন, নিঃসন্দেহ বচন, অবিপরীত বচন, নিরোধবচন, সংশয়হীন বচন, সন্দেহহীন বচন। “ভগবান” বলতে গৌরবের অধিবচন... যথার্থ উপাধি; যেরূপে ভগবান। জন্ম দুঃখ, জরা দুঃখ, ব্যাধি দুঃখ, মরণ দুঃখ, শোক পরিদেবন দুঃখ, দৌর্মনস্য-উপায়াস দুঃখকে পরিত্যাগ, পরিহার, অপনোদন, ক্ষয়, ধ্বংস করে দুঃখমুক্ত হয়েছেন।

তাই এ ধর্ম আপনার বিদিত, নিরূপিত, বিবেচিত, বিচিন্তিত, বিভাষিত।

তজ্জন্য সেই ব্রাহ্মণ বললেন :

আমি মহর্ষির এ বাক্য অভিনন্দন করি। হে গৌতম, উপধি হতে মুক্তি (আপনার কর্তৃক) সুব্যাখ্যাত হয়েছে। অবশ্যই ভগবান দুঃখমুক্ত হয়েছেন। তাই এ ধর্ম আপনার সুবিদিত।

 

২৭. হে মুনি, আপনি যাদেরকে অনুক্ষণ উপদেশ দিবেন, তারাও নিঃসন্দেহে দুঃখ অতিক্রম করবেন। হে নাগ, আমি উপস্থিত হয়ে আপনাকে নমস্কার করছি, ভগবান নিশ্চয় আমাকে অনুক্ষণ উপদেশ প্রদান করবেন।

“তারাও” বলতে ক্ষত্রিয়, ব্রাহ্মণ, বৈশ্য, শূদ্র, গৃহী, প্রব্রজিত, দেব, মনুষ্য। “দুঃখ অতিক্রম” বলতে জন্ম দুঃখ, জরা দুঃখ, ব্যাধি দুঃখ, মরণ দুঃখ, শোক-বিলাপ দুঃখ, দৌর্মনস্য-উপায়াস দুঃখ, মুক্ত, পরিত্যাগ, অপনোদন, অপসারিত ও ধ্বংস করবেন। এ অর্থে তারাও নিঃসন্দেহে দুঃখ অতিক্রম করবেন।

“যাদেরকে” বলতে ক্ষত্রিয়, ব্রাহ্মণ, বৈশ্য, শূদ্র, গৃহী, প্রব্রজিত, দেব-মনুষ্যকে। “আপনি” বলতে ভগবানকে বলা হয়েছে। “মুনি” বলতে বিচক্ষণতাকে জ্ঞান বলা হয়... আসক্তিজাল ছিন্নকারী যে মুনি। “অনুক্ষণ উপদেশ” বলতে মনোনিবেশিত উপদেশ, পুঙ্খানুপুঙ্খরূপে উপদেশ, অভিন্ন উপদেশ, পুনঃপুন উপদেশ, অনুশাসন করা।

“আপনি” বলতে ভগবানকে বলা হয়েছে। “নমস্কার” বলতে কায়, বাক্য, মনের দ্বারা নমস্কার বা শ্রদ্ধা প্রদর্শন করছি, জ্ঞান প্রতিপত্তি ও ধর্মানুধর্ম প্রতিপত্তি দ্বারা নমস্কার বা শ্রদ্ধা প্রদর্শন করছি, সম্মান করছি, গৌরব করছি, মান্য করছি, পূজা করছি। “সমাগত” বলতে মিলিত হয়ে, সম্পূর্ণরূপে জ্ঞাত হয়ে, সমাগত হয়ে, সাক্ষাৎ করে, সম্মুখস্থ হয়ে আপনাকে নমস্কার করছি। “নাগ” বলতে ভগবান কারও অনিষ্ট করেন না বলে নির্দোষ, এ অর্থে নাগ; গমন করেন না বলে নাগ, আগমন করেন না বলে নাগ। কিরূপে ভগবান কারও অনিষ্ট না করে নাগ হন? অনিষ্ট বলতে পাপ, অকুশল ধর্ম, সংক্লেশ, পুনর্জন্মের অধীন, ভয়ানক দুঃখবিপাক, ভবিষ্যতে জন্ম, জরা, মরণ।

ভগবান সভিয়কে বললেন, জগতে কোনো রকম পাপ (আগুং) যাঁর দ্বারা কৃত হয় না, যিনি সর্বপ্রকার সংযোগ ও বন্ধন পরিত্যাগ করে সকল বস্তুতে অনাসক্ত ও বিমুক্ত তিনিই নাগ বলে কথিত। এরূপে ভগবান কারোর অনিষ্ট না করে নাগ হন।

কিরূপে ভগবান গমন না করে নাগ হয়? ভগবান ছন্দে (বা উত্তেজনাবশত ভুল পথে) গমন করেন না, দ্বেষে বা দ্বেষবশত গমন করেন না, মোহে গমন করেন না, ভয়ে গমন করেন না, রাগবশে গমন করেন না, বিদ্বেষবশে গমন করেন না, অজ্ঞানতাবশে গমন করেন না, মানবশে গমন করেন না, মিথ্যাদৃষ্টিবশে গমন করেন না, উদ্ধত্যবশে গমন করেন না, বিচিকিৎসাবশে গমন করেন না, অনুশয়বশে গমন করেন না; বর্গে, ধর্মে, গমনে, চলনে, বহনে (এসব) সংগ্রহ করেন না। এরূপে ভগবান গমন করে না নাগ হন।

কিরূপে ভগবান আগমন না করে নাগ হন? স্রোতাপত্তিমার্গের দ্বারা যে ক্লেশ প্রহীন হয়, ওই ক্লেশে পুনরায় আগমন করেন না, ফিরে আসেন না, প্রত্যাবর্তন করেন না। অনাগামীমার্গের দ্বারা যে ক্লেশ প্রহীন হয়, ওই ক্লেশে পুনরায় আগমন করেন না, ফিরে আসেন না, প্রত্যাবর্তন করেন না। অর্হত্ত্বমার্গের দ্বারা যে ক্লেশ প্রহীন হয়, ওই ক্লেশে পুনরায় আগমন করেন না, ফিরে আসেন না, প্রত্যাবর্তন করেন না। এরূপে ভগবান আগমন না করে নাগ হন।

মনোনিবেশিত উপদেশ, পুঙ্খানুপুঙ্খরূপে উপদেশ, অভিন্ন উপদেশ, পুনঃপুন উপদেশ, অনুশাসন করা। এ অর্থে হে ভগবান, নিশ্চয় আমাকেও অনুক্ষণ উপদেশ প্রদান করবেন।

তজ্জন্য সেই ব্রাহ্মণ বললেন :

হে মুনি, আপনি যাদেরকে অনুক্ষণ উপদেশ দিবেন, তারাও নিঃসন্দেহে দুঃখ অতিক্রম করবেন। হে নাগ, আমি উপস্থিত হয়ে আপনাকে নমস্কার করছি, ভগবান নিশ্চয় আমাকে অনুক্ষণ উপদেশ প্রদান করবেন।

 

২৮. যে ব্রাহ্মণ সর্বজ্ঞানে অভিজ্ঞাত, অকিঞ্চন ও কামভবে অনাসক্ত; তিনি নিঃসন্দেহে এই ওঘ অতিক্রম করেছেন এবং অখিল ও সংশয়হীন হয়ে পরপারে উত্তীর্ণ হয়েছেন।

“ব্রাহ্মণ” বলতে সপ্ত ধর্মের বিনাশ করে বলে ব্রাহ্মণ। সৎকায়দৃষ্টি, বিচিকিৎসা, শীলব্রত-পরামর্শ, রাগ, দ্বেষ, মোহ, মান বিনাশ করে। বিনাশকারী হয় অকুশল পাপধর্ম, সংক্লেশ এবং পুনর্জন্ম প্রদানকারী ভয়ানক দুঃখবিপাক ও ভবিষ্যতে জন্ম-জরা-মরণের।

ভগবান বললেন, হে সভিয়, সমস্ত পাপকর্ম বর্জন করে যিনি সাধু সমাহিত, বিমল, স্থিরচিত্ত; সংসার উত্তীর্ণ, পূর্ণতাপ্রাপ্ত, সেই মুক্তপুরুষই ব্রাহ্মণ বলে কথিত হন।

সর্বোচ্চ জ্ঞানপ্রাপ্ত জ্ঞানী বলতে চারি মার্গে জ্ঞান... সকল জ্ঞানে পাণ্ডিত্য, সর্বোচ্চ জ্ঞানপ্রাপ্তকে বলা হয়। অভিজ্ঞাত হয়েছেন, জ্ঞাত হয়েছেন, অনুধাবন করেছেন, সারবত্তা উপলব্ধি করেছেন, অন্তর্নিহিত অর্থোপলব্ধি করেছেন।

“শূন্য” বলতে রাগশন্য, দ্বেষশূন্য, মোহশূন্য, মানশূন্য, মিথ্যাদৃষ্টিশূন্য, ক্লেশশূন্য, দুশ্চরিতশূন্য। ভগবান বুদ্ধের সংসার-সম্বন্ধীয় আসক্তি প্রহীন, সম্পূর্ণরূপে ধ্বংস, উপশম, প্রশান্ত, উৎপত্তির অযোগ্য এবং জ্ঞান-অগ্নি দ্বারা দগ্ধ হয়েছে, তদ্ধেতু ভগবান শূন্য। “কাম” বলতে বিভাগ অনুযায়ী দু’প্রকার কাম। যথা : বস্তুকাম এবং ক্লেশকাম... এগুলোকে বস্তুকাম বলে... এগুলোকে ক্লেশকাম বলে। “ভব” বলতে দুই প্রকার ভব। যথা : কর্মভব ও প্রতিসন্ধিমূলক পুনর্ভব... ইহা প্রতিসন্ধিমূলক পুনর্ভব। অকিঞ্চন বা শূন্য পুদ্গল কামভবে আসক্তিমুক্ত, অসংলগ্ন, অনাবদ্ধ, বাধাহীন, নিষ্ক্রান্ত, পরিত্যক্ত, বন্ধনমুক্ত, প্রশান্ত ও বিমুক্তচিত্তে অবস্থান করেন।

“অবশ্যই” বলতে বলতে নিশ্চিৎবচন, নিঃসংশয় বচন, নিঃশঙ্খাবচন, নিঃসন্দেহ বচন, অবিপরীত বচন, নিরোধবচন, সংশয়হীন বচন, সন্দেহহীন বচন। “ওঘ” বলতে কাম-ওঘ, ভব-ওঘ, মিথ্যাদৃষ্টি-ওঘ, অবিদ্যা-ওঘ। “অতিক্রম” বলতে উত্তরণ, প্রমুক্ত, সমতিক্রম ও অতিবাহিত।

“উত্তীর্ণ” বলতে কাম-ওঘ, ভব-ওঘ, মিথ্যাদৃষ্টি-ওঘ, অবিদ্যা-ওঘ, সংসার পরিভ্রমণ-ওঘ তীর্ণ, উত্তীর্ণ, নিক্ষিপ্ত, অতিক্রান্ত, সমতিক্রান্ত, বিনষ্ট। (এসব যাঁর অতিক্রান্ত) তাঁর আবাস উত্থিত, আচরণ পরিপূর্ণ, (সংসার) ভ্রমণ সমাপ্ত, গতি নির্দিষ্ট, অভিপ্রায় সমাপ্ত, ব্রহ্মচর্য পালিত, উত্তম দৃষ্টিপ্রাপ্ত, মার্গ ভাবিত, ক্লেশ প্রহীন, ক্রোধ প্রতিবিদ্ধ, নিরোধ সাক্ষাৎকৃত।

তাঁর দুঃখ পরিজ্ঞাত, সমুদয় প্রহীন, মার্গ ভাবিত, নিরোধ সাক্ষাৎকৃত, অভিজ্ঞেয় অভিজ্ঞাত, পরিজ্ঞেয় পরিজ্ঞাত, প্রহাতব্য প্রহীন, ভাবিতব্য ভাবিত, সাক্ষাৎতব্য সাক্ষাৎকৃত। তিনি বাঁধা উৎক্ষিপ্ত, অনুসন্ধান-সংকীর্ণ (সংকণ্ণিপরক্খিো), তৃষ্ণাবিমুক্ত, বাঁধামুক্ত, আর্য, অবনত মান, ভারমুক্ত, বিসংযুক্ত, পঞ্চাঙ্গ বিপ্রহীন, ষড়ঙ্গ-সমন্বিত, একমাত্র আশ্রয়দাতা, চারি বিষয়ে ভূষিত, চারি মিথ্যাধারণা দূরীভূতকারী, সর্বপ্রকার স্পৃহা ধ্বংস সাধনকারী, অনাবিল সংকল্পী, কায়সংস্কার প্রশান্তকারী, সুবিমুক্ত চিত্তসম্পন্ন, সুবিমুক্ত প্রাজ্ঞ, পূর্ণতাপ্রাপ্ত, অর্হত্ত্বপ্রাপ্ত, উত্তম পুরুষ, পরম পুরুষ, পরম লাভী। তিনি সঞ্চয়ও করেন না, ব্যয়ও করেন না; সঞ্চয় না করেই স্থিত থাকেন। আবার, ত্যাগও করেন না, গ্রহণও করেন না; ত্যাগেই স্থিত থাকেন। অন্যদিকে আসক্তও হন না, অনাসক্তও হন না; অনাসক্ত হয়েই স্থিত থাকেন। নিজকেও শোধন করেন না, অপরকেও শোধন করেন না; শোধিত হয়েই স্থিত থাকেন। অশৈক্ষ্য শীলস্কন্ধে সমন্নাগত হয়ে স্থিত হন। অশৈক্ষ্য সমাধিস্কন্ধে... অশৈক্ষ্য প্রজ্ঞাস্কন্ধে... অশৈক্ষ্য বিমুক্তিস্কন্ধে... অশৈক্ষ্য বিমুক্তিজ্ঞান দর্শনস্কন্ধে সমন্নাগত হয়ে স্থিত হন। তিনি সত্যকে সত্যরূপে জ্ঞাত হয়ে স্থিত হন। আসক্তিকে অতিক্রম করে স্থিত হন; ক্লেশ অগ্নি ধ্বংস করে স্থিত হন; অপরিগমণে স্থিত হন, করণীয় সমাপ্ত করে স্থিত হন, বিমুক্তি প্রতিসেবন বা অনুশীলন করে স্থিত হন। মৈত্রী পরিশুদ্ধিতে স্থিত হন, করুণা পরিশুদ্ধিতে স্থিত হন, মুদিতা পরিশুদ্ধিতে স্থিত হন, উপেক্ষা পরিশুদ্ধিতে স্থিত হন, অনন্ত পরিশুদ্ধিতে স্থিত হন, স্থির বা অনড় পরিশুদ্ধিতে স্থিত হন, বিমুক্তিতে স্থিত হন, সন্তুষ্টিতে স্থিত হন, স্কন্ধসীমায় স্থিত হন, ধাতুসীমায় স্থিত হন, আয়তনসীমায় স্থিত হন, গতিসীমায় স্থিত হন, উৎপত্তিসীমায় স্থিত হন, প্রতিসন্ধিসীমায় স্থিত হন, ভবসীমায় স্থিত হন, সংসারসীমায় স্থিত হন, সংসার পরিভ্রমণসীমায় স্থিত হন, অন্তিম ভবে স্থিত হন, অন্তিম আশ্রয়ে স্থিত হন এবং অন্তিম দেহধারী অর্হৎ হন।

এটিই তাঁর শেষ জন্ম, অন্তিম দেহ; তাঁর জন্ম-মরণ-সংসার ও পুনর্জন্ম এসব কিছুই নেই।

“পরপার উত্তীর্ণ” বলা হয় অমৃত নির্বাণকে। যা সেই সমস্ত সংস্কার উপশম, সকল উপধি পরিত্যাগ, তৃষ্ণাক্ষয়, বিরাগ, নিরোধ ও নির্বাণ। তিনি পারগত, পারপ্রাপ্ত; অন্তগত, অন্তপ্রাপ্ত; সীমাগত, সীমাপ্রাপ্ত; প্রান্তপ্রাপ্ত; অবসানগত, অবসানপ্রাপ্ত; ত্রাণগত, ত্রাণপ্রাপ্ত; লীনগত, লীনপ্রাপ্ত; শরণগত, শরণপ্রাপ্ত; অভয়গত, অভয়প্রাপ্ত; অচ্যুতগত, অচ্যুতপ্রাপ্ত; অমৃতগত, অমৃতপ্রাপ্ত; নির্বাণগত, নির্বাণপ্রাপ্ত। তাঁর আবাস উত্থিত, আচরণপূর্ণ... সংসারে জন্ম, মৃত্যু, পুনর্ভব বা পুনর্জন্ম নেই—পরপার উত্তীর্ণ”।

“অখিল” বলতে রাগখিল, দ্বেষখিল, মোহখিল, ক্রোধখিল, বিদ্বেষখিল... সর্ব অকুশলাভিসংস্কার খিল। যাঁর সেই খিল প্রহীন, সমুৎচ্ছিন্ন, উপশান্ত, উপশমিত, উৎপত্তির অযোগ্য ও জ্ঞান অগ্নি দ্বারা দগ্ধ, তাঁকে বলা হয় অখিল।

“অশঙ্কা” বলতে দুঃখকে নিয়ে সন্দেহ, দুঃখসমুদয়কে নিয়ে সন্দেহ, দুঃখনিরোধকে নিয়ে সন্দেহ, দুঃখনিরোধগামিনী প্রতিপদাকে নিয়ে সন্দেহ, অতীতকে নিয়ে সন্দেহ, ভবিষ্যৎকে নিয়ে সন্দেহ, অতীত-ভবিষ্যৎকে নিয়ে সন্দেহ, কার্য-কারণতত্ত্ব প্রতীত্যসমুৎপন্ন ধর্মের প্রতি সন্দেহ; যা এরূপ সন্দিগ্ধ, দ্বিধাগ্রস্ত, সন্দেহ, বিচিকিৎসা, বিমতি, দ্বিধাকরণ, সংশয়, ইতঃস্ততভাব, বিতর্ক, অমীমাংসিত, সংশয়াপন্ন, অস্থিরতা, চিত্তের বিমূঢ়তা তাই শঙ্কা। যাঁর সেই সন্দেহ প্রহীন, সমুচ্ছিন্ন, উপশান্ত, উপশমিত, উৎপত্তির অযোগ্য এবং জ্ঞান অগ্নি দ্বারা দগ্ধ তাঁকে বলা হয় সন্দেহমুক্ত।

তজ্জন্য ভগবান বললেন :

যে ব্রাহ্মণ সর্বজ্ঞানে অভিজ্ঞাত, অকিঞ্চন ও কামভবে অনাসক্ত; তিনি নিঃসন্দেহে এই ওঘ অতিক্রম করেছেন এবং অখিল ও সংশয়হীন হয়ে পরপারে উত্তীর্ণ হয়েছেন।

 

২৯. এ জগতে যিনি বিদ্বান, বেদজ্ঞ নর তিনি ভবাভবে আসক্তি বর্জন করেন। তিনি বীততৃষ্ণ, দুঃখমুক্ত ও তৃষ্ণামুক্ত হয়েছেন; তাঁকে আমি জন্ম-জরা উত্তীর্ণ বলি।

“বিদ্বান” বলতে বিদ্যাগত, জ্ঞানী, অভিজ্ঞ, মেধাবী। “যেই” বলতে যা যেরূপ... মানুষ। বেদ বা পরিজ্ঞান বলতে চারি মার্গে জ্ঞান, প্রজ্ঞা, পঞ্চেন্দ্রিয়, পঞ্চবল, ধর্মবিচয় সম্বোধ্যঙ্গ, পুঙ্খানুপুঙ্খরূপে পরীক্ষা, বিদর্শন ও সম্যক দৃষ্টি। (তিনি) সেই পরিজ্ঞান দ্বারা জন্ম-জরা-মৃত্যুর অন্তগত, অন্তপ্রাপ্ত; পারগত, পারপ্রাপ্ত; সীমাগত, সীমাপ্রাপ্ত; অবসানগত, অবসানপ্রাপ্ত; ত্রাণগত, ত্রাণপ্রাপ্ত; লেণগত, লেণপ্রাপ্ত; শরণগত, শরণপ্রাপ্ত; অভয়গত, অভয়প্রাপ্ত; অচ্যুতগত, অচ্যুতপ্রাপ্ত; অমৃতগত, অমৃতপ্রাপ্ত এবং নির্বাণগত ও নির্বাণপ্রাপ্ত। পরিজ্ঞানে অন্তর্গত বলে বেদজ্ঞ বা পারদর্শী, পরিজ্ঞানের দ্বারা অন্তর্গত বলে পারদর্শী, সপ্ত ধর্মে বিদিত হওয়ায় বেদজ্ঞ বা পারদর্শী। তিনি সৎকায়দৃষ্টি বিদিত হন, বিচিকিৎসা বিদিত হন, শীলব্রত-পরামর্শ বিদিত হন, রাগ (আসক্তি) বিদিত হন, দ্বেষ বিদিত হন, মোহ বিদিত হন ও মান বিদিত হন। (তিনি) অকুশল পাপধর্মসমূহ, সংক্লেশ, পুনর্জন্মদায়ক ভয়ানক দুঃখবিপাক ও ভবিষ্যৎ জন্ম-জরা-মৃত্যু সম্বন্ধে বিদিত হন।

(ভগবান সভিয়কে বললেন, হে সভিয়) এ জগতে শ্রমণ-ব্রাহ্মণের মধ্যে যিনি সর্ববিধ জ্ঞান অর্জন করে সকল প্রকার বেদনায় বীতরাগ (অনাসক্ত), সেই সর্ববিদ্যায় পারদর্শী ব্যক্তিকে বেদগূ (বেদজ্ঞ) বলা হয়ে থাকে।

“মানুষ” বলতে সত্ত্ব, নর, মানব, পুরুষ, পুদ্গল, জীব, ব্যক্তি, প্রাণী, লোক ও মনুষ্য।

“এই” বলতে এই দৃষ্টি দ্বারা... এই মনুষ্যলোকে।

“ভবাভবে” বলতে ভবাভবে, কর্মভবে, পুনর্ভবে, কামভবে; কর্মভবে, কামভবে, পুনর্ভবে, রূপভবে; কর্মভবে, রূপভবে, পুনর্ভবে, অরূপভবে; কর্মভবে, অরূপভবে, পুনর্ভবে, পুনঃপুন ভবে; পুনঃপুন গতিতে, পুনঃপুন উৎপত্তিতে, পুনঃপুন প্রতিসন্ধিতে, পুনঃপুন আত্মভবে জন্মগ্রহণ।

“আসক্তি” বলতে সাত প্রকার আসক্তি। যথা : রাগাসক্তি, দ্বেষাসক্তি, মোহাসক্তি, মানাসক্তি, মিথ্যাদৃষ্টি আসক্তি, ক্লেশ আসক্তি এবং দুশ্চরিতাসক্তি।

“বর্জন” বলতে আসক্তি বর্জন করেন এবং পরিত্যাগ করেন। অথবা আসক্তি, বন্ধন, শৃঙ্খল, আবদ্ধ, লগ্ন, সংলগ্ন, বাধা ও সংযোগ বর্জন করেন এবং পরিত্যাগ করেন। যেভাবে সজ্জিত সুসজ্জিত যান, পালকি, রথ, শকট, যুদ্ধরথ নষ্ট ও ধ্বংস করা হয়; ঠিক সেভাবেই সেই আসক্তিসমূহ বর্জন করেন এবং পরিত্যাগ করেন। অথবা আসক্তি, বন্ধন, শৃঙ্খল, আবদ্ধ, লগ্ন, সংলগ্ন, বাধা ও সংযোগ বর্জন করেন এবং পরিত্যাগ করেন।

“তৃষ্ণা” বলতে রূপতৃষ্ণা... ধর্মতৃষ্ণা। যাঁর সেই তৃষ্ণা প্রহীন সমুচ্ছিন্ন, উপশান্ত, উপশমিত, উৎপত্তির অযোগ্য এবং জ্ঞান অগ্নি দ্বারা দগ্ধ, তাঁকে বলা হয় বিতৃষ্ণ, বিগততৃষ্ণ, তৃষ্ণাহীন, তৃষ্ণাত্যক্ত, তৃষ্ণামুক্ত, তৃষ্ণাপ্রহীন, তৃষ্ণাপরিত্যাগী, রাগ বা আসক্তিহীন, আসক্তিমুক্ত, আসক্তিপ্রহীন, আসক্তিপরিত্যাগী, মুক্ত, নির্বাপিত, শীতিভূত (শান্তভাবপ্রাপ্ত)। তিনি সুখ অনুভবকারী হয়ে নিজেই ব্রহ্মের ন্যায় অবস্থান করেন। “দুঃখ” বলতে রাগ দুঃখ, দ্বেষ দুঃখ, মোহ দুঃখ, ক্রোধ দুঃখ, হিংসা দুঃখ... সমস্ত কুশলাভিসংস্কার দুঃখ। যাঁর সেই দুঃখ প্রহীন, সমুচ্ছিন্ন, উপশান্ত, উপশমিত, উৎপত্তির অযোগ্য এবং জ্ঞান অগ্নি দ্বারা দগ্ধ; তাঁকে বলা হয় দুঃখমুক্ত। “নিরাশা” আশা বা আসক্তিকে বলে তৃষ্ণা। যা রাগ, সরাগ... অভিধ্যা, লোভ, অকুশলমূল। যাঁর সেই আশা, তৃষ্ণা প্রহীন, সমুচ্ছিন্ন, উপশান্ত, উপশমিত, উৎপত্তির অযোগ্য এবং জ্ঞান অগ্নি দ্বারা দগ্ধ, তাঁকে বলা হয় নিরাশা বা আসক্তিমুক্ত। “জন্ম” বলতে যা সেই সেই সত্ত্বগণের... আয়তনসমূহের প্রতিলাভ। “জরা” বলতে যা সেই সেই সত্ত্বগণের... ইন্দ্রিয়সমূহের পরিপক্বতা; ইহাই জরা।

যিনি সেরূপে বীততৃষ্ণ, দুঃখমুক্ত এবং তৃষ্ণামুক্ত; তিনি জন্ম-জরা-মরণ তীর্ণ, উত্তীর্ণ, অতিক্রান্ত, সমতিক্রান্ত এবং বিনাশ করেছেন বলে আমি বলি, ভাষণ করি, দেশনা করি, বর্ণনা করি, প্রজ্ঞাপ্ত করি, ব্যক্ত করি, ব্যাখ্যা করি, ঘোষণা করি এবং প্রকাশ করি।

তজ্জন্য ভগবান বললেন :

এ জগতে যিনি বিদ্বান, বেদজ্ঞ নর তিনি ভবাভবে আসক্তি বর্জন করেন। তিনি বীততৃষ্ণ, দুঃখমুক্ত ও তৃষ্ণামুক্ত হয়েছেন; তাঁকে আমি জন্ম-জরা উত্তীর্ণ বলি।

গাথা অবসানের সাথে সাথে যাঁরা সেই ব্রাহ্মণের সাথে ছিলেন তাঁরা সবাই এক ইচ্ছা,... অঞ্জলিবদ্ধ করে ভগবানকে নমস্কার করে একান্তে উপবিষ্ট হয়ে এরূপ বললেন, “হে প্রভু, ভগবান আমার শাস্তা; আমি আপনার শ্রাবক হলাম।”

মেত্তগূমানব-প্রশ্ন বর্ণনা সমাপ্ত।


 

৫. ধোতক মানব-প্রশ্ন বর্ণনা
৩০. আয়ুষ্মান ধোতক বললেন, হে ভগবান, আমি জিজ্ঞাসা করছি, আপনি আমাকে বলুন। হে মহর্ষি, আমি আপনার বচনপ্রার্থী। আপনার নির্ঘোষ (বচন) শ্রবণ করে (আমি যেন) স্বীয় রাগ দ্বেষাদি নির্বাপণের জন্য শিক্ষা করতে পারি।

“প্রশ্ন” বলতে প্রশ্ন তিন প্রকার। যথা : অদৃষ্ট প্রকাশন প্রশ্ন, দৃষ্ট সংতুলন প্রশ্ন এবং বিমতিচ্ছেদন প্রশ্ন... ইহা তিন প্রকার প্রশ্ন... নির্বাণ প্রশ্ন।

তা জিজ্ঞাসা করছি, যাচ্ঞা করছি, অনুরোধ বা অনুনয় করছি এবং প্রার্থনা করছি, আমাকে বলুন।

“ভগবান” বলতে গৌরবাদি বচন... যথার্থ উপাধি; যেরূপে ভগবান। আমাকে বলুন, ভাষণ করুন, দেশনা করুন, বর্ণনা করুন, প্রজ্ঞাপ্ত করুন, ব্যক্ত করুন, ব্যাখ্যা করুন, ঘোষণা করুন এবং প্রকাশ করুন।

“এই” বলতে পদসন্ধি... । “আয়ুষ্মান” বলতে প্রিয়বচন, গৌরববচন, আদরনীয়বচন এবং সম্মানসূচক বচন। “ধোতক” বলতে সেই ব্রাহ্মণের নাম, সংজ্ঞা উপাধি, প্রজ্ঞপ্তি; ব্যবহারিক নাম, আখ্যা, অভিধা, নিরুক্তি (বা সংজ্ঞা প্রকাশক শব্দ), ব্যঞ্জন (কোনো ব্যক্তির নাম জ্ঞাপক করা) ও সম্বোধনসূচক বাক্যকে বলা হয়েছে : ইচ্চাযস্মা ধোতকো।

আপনার বচন, কথা, দেশনা, অনুশাসন ও উপদেশ শুনতে আমি আকাঙ্ক্ষা করছি, কামনা করছি, ইচ্ছা করছি, অনুরোধ করছি, প্রার্থনা করছি, অনুরোধ বা অনুনয় করছি এবং অভিলাষ করছি। “মহর্ষি” বলতে ভগবান কিরূপে মহর্ষি? (তিনি) মহাশীলস্কন্ধ অনুসন্ধানকারী, গবেষণাকারী এবং পর্যবেক্ষণকারী বলেই মহর্ষি... মহা প্রভাবশালী, মহা সত্ত্বগণের দ্বারা “কোথায় বুদ্ধ, কোথায় ভগবান, কোথায় দেবাতিদেব, কোথায় নরশ্রেষ্ঠ” এরূপে কথিত হন বলে মহর্ষি।

আপনার বচন, কথা, দেশনা, অনুশাসন ও উপদেশ শুনে, শ্রবণ করে, গ্রহণ করে, ধারণ করে এবং হৃদয়ঙ্গম করে বা উপলব্ধি করে।

‘শিক্ষা’ বলতে তিন প্রকার শিক্ষা। যথা : অধিশীল শিক্ষা, অধিচিত্ত শিক্ষা, অধিপ্রজ্ঞা শিক্ষা... ইহাই অধিপ্রজ্ঞা শিক্ষা। নিজের রাগ নির্বাপণের জন্য, দ্বেষ নির্বাপণের জন্য, মোহ নির্বাপণের জন্য, ক্রোধ নির্বাপণের জন্য, হিংসা নির্বাপণের জন্য, এবং সমস্ত অকুশলাভিসংস্কারের সংযোগ (সমায) প্রহীনের জন্য, উপশমের জন্য, নির্বাপণের জন্য, পরিত্যাগের জন্য এবং উপশান্তের জন্য অধিশীল শিক্ষা করেন, অধিচিত্ত শিক্ষা করেন, অধিপ্রজ্ঞা শিক্ষা করেন। এই ত্রিবিধ শিক্ষা মনোযোগ দিয়ে শিক্ষা করেন, জ্ঞাত হয়ে শিক্ষা করেন, দর্শন করে (বা কালে) শিক্ষা করেন, প্রত্যবেক্ষণ করে শিক্ষা করেন, চিত্ত অধিষ্ঠান বা সংকল্প করে শিক্ষা করেন, শ্রদ্ধায় অবনত হয়ে বীর্যকে প্রগ্রহ বা অনুগ্রহ করে শিক্ষা করেন, স্মৃতি উপস্থাপন করে শিক্ষা করেন, চিত্তকে সমাহিত করে শিক্ষা করেন, প্রজ্ঞা দ্বারা উত্তমরূপে জ্ঞাত হয়ে শিক্ষা করেন, অভিজ্ঞেয় বিষয়কে অবগত হয়ে শিক্ষা করেন, পরিজ্ঞেয় বিষয়কে পরিজ্ঞাত হয়ে শিক্ষা করেন, প্রহাতব্য বিষয়কে পরিত্যাগ করে শিক্ষা করেন, ভাবিতব্য বিষয় ভাবিত করে শিক্ষা করেন, সাক্ষাৎকরণীয় বিষয়কে সাক্ষাৎ করে শিক্ষা করেন, আচরণ করেন, অভ্যাস করেন, গ্রহণ করেন, প্রতিপালন করেন।

তজ্জন্য সেই ব্রাহ্মণ বললেন :

আয়ুষ্মান ধোতক বললেন, হে ভগবান, আমি জিজ্ঞাসা করছি, আপনি আমাকে বলুন। হে মহর্ষি, আমি আপনার বচনপ্রার্থী। আপনার নির্ঘোষ (বচন) শ্রবণ করে (আমি যেন) স্বীয় রাগ দ্বেষাদি নির্বাপণের জন্য শিক্ষা করতে পারি।

 

৩১. ভগবান ধোতককে বললেন, হে ধোতক, তাহলে উৎসাহিত হও। ইহলোকে পণ্ডিত, স্মৃতিমান হয়ে এই নির্ঘোষ (বচন) শ্রবণ করে স্বীয় নির্বাণ ধর্ম শিক্ষা কর।

আগ্রহী হও, উৎসাহিত হও, ঔৎসুকী হও, দৃঢ় বা তেজোদ্দীপ্ত হও, ধৈর্যশীল হও, বীর্যশালী হও; ইচ্ছা উৎপন্ন কর, সঞ্জানন, উপস্থাপন, সমুত্থান, উদ্ভব এবং উদ্ভূত কর। এ অর্থে তাহলে উৎসাহিত হও।

“ধোতক” বলতে ভগবান সেই ব্রাহ্মণকে এ নামে সম্বোধন করেছেন। “ভগবান” বলতে গৌরবাদি বচন... যথার্থ উপাধি; যেরূপে ভগবান।

“এই” বলতে এই দৃষ্টিতে, এই ইচ্ছায়, এই রুচিতে, এই গ্রহণে, এই ধর্মে, এই বিনয়ে, এই ধর্ম-বিনয়ে, এই প্রবচনে, এই ব্রহ্মচর্যায়, এই শাস্তা-শাসনে, এই আত্মভবে এবং এই মনুষ্যলোকে। “পণ্ডিত” বলতে অভিজ্ঞ, পণ্ডিত, প্রজ্ঞাবান, বুদ্ধিমান, জ্ঞানী, বিজ্ঞ এবং মেধাবী। “স্মৃতিমান” বলতে চার প্রকারে স্মৃতিমান। যথা : কায়ে কায়ানুদর্শন স্মৃতিপ্রস্থান ভাবনাকালে স্মৃতিমান। বেদনায় বেদনানুদর্শন... তাঁকে বলে স্মৃতিমান।

আমার এই প্রযুক্ত বচন, দেশনা, অনুশাসন ও উপদেশ শুনে, শ্রবণ করে, শিক্ষা করে, ধারণ করে এবং হৃদয়ঙ্গম করে।

“শিক্ষা” বলতে তিন প্রকার শিক্ষা। যথা : অধিশীল শিক্ষা, অধিচিত্ত শিক্ষা এবং অধিপ্রজ্ঞা শিক্ষা... ইহাই অধিপ্রজ্ঞা শিক্ষা। নিজের রাগ নির্বাপণের জন্য, দ্বেষ নির্বাপণের জন্য, মোহ নির্বাপণের জন্য, ক্রোধ নির্বাপণের জন্য, হিংসা নির্বাপণের জন্য, এবং সমস্ত অকুশলাভিসংস্কারের সংযোগ প্রহীনের জন্য, উপশমের জন্য, নির্বাপণের জন্য, পরিত্যাগের জন্য এবং উপশান্তের জন্য অধিশীল শিক্ষা করেন, অধিচিত্ত শিক্ষা করেন, অধিপ্রজ্ঞা শিক্ষা করেন। এই ত্রিবিধ শিক্ষা মনোযোগ দিয়ে শিক্ষা করেন, জ্ঞাত হয়ে শিক্ষা করেন, দর্শন করে (বা কালে) শিক্ষা করেন, প্রত্যবেক্ষণ করে শিক্ষা করেন, চিত্ত অধিষ্ঠান (বা সংকল্প) করে শিক্ষা করেন, শ্রদ্ধায় অবনত হয়ে বীর্যকে প্রগ্রহ বা অনুগ্রহ করে শিক্ষা করেন, স্মৃতি উপস্থাপন করে শিক্ষা করেন, চিত্তকে সমাহিত করে শিক্ষা করেন, প্রজ্ঞা দ্বারা উত্তমরূপে জ্ঞাত হয়ে শিক্ষা করেন, অভিজ্ঞেয় বিষয়কে অবগত হয়ে শিক্ষা করেন, পরিজ্ঞেয় বিষয়কে পরিজ্ঞাত হয়ে শিক্ষা করেন, প্রহাতব্য বিষয়কে পরিত্যাগ করে শিক্ষা করেন, ভাবিতব্য বিষয় ভাবিত করে শিক্ষা করেন, সাক্ষাৎকরণীয় বিষয়কে সাক্ষাৎ করে শিক্ষা করেন, আচরণ করেন, অভ্যাস করেন, গ্রহণ করেন, প্রতিপালন করেন।

তজ্জন্য ভগবান বললেন :

ভগবান ধোতককে বললেন, হে ধোতক, তাহলে উৎসাহিত হও। ইহলোকে পণ্ডিত, স্মৃতিমান হয়ে এই নির্ঘোষ (বচন) শ্রবণ করে স্বীয় নির্বাণ ধর্ম শিক্ষা কর।

 

৩২. আমি দেব-মনুষ্যলোকে শূন্য হয়ে বিচরণকারী ব্রাহ্মণকে দেখছি। তজ্জন্য হে সর্বদর্শী, আপনাকে নমস্কার করছি। হে শাক্যমুনি, আমাকে সংশয় হতে মুক্ত করুন।

“দেবতা” বলতে তিন প্রকার দেবতা। যথা : সম্মতি দেবতা, উপপাতিক দেবতা, বিশুদ্ধ দেবতা। সম্মতি দেবতা কারা? রাজা, রাজকুমার ও রাণী। এদেরকে সম্মতি দেবতা বলা হয়। উপপাতিক দেবতা কারা? চতুর্মহারাজিক স্বর্গের দেবতাগণ, তাবতিংস স্বর্গের দেবতাগণ, যাম স্বর্গের দেবতাগণ, তুষিত স্বর্গের দেবতাগণ, নির্মাণরতি স্বর্গের দেবতাগণ, পরনির্মিত-বশবর্তী স্বর্গের দেবতাগণ, ব্রহ্মকায়িক দেবতাগণ এবং তৎশ্রেষ্ঠ সকল দেবতা। এদেরকে বলা হয় উপপাতিক দেবতা। বিশুদ্ধ দেবতা কাঁরা? তথাগতের ক্ষীণাসব অর্হৎ শ্রাবক ও পচ্চেক বুদ্ধগণকে বিশুদ্ধ দেবতা বলা হয়। এঁদেরকে বিশুদ্ধ দেবতা বলে আখ্যায়িত করা হয়। ভগবান বুদ্ধ সম্মতি দেবতা, উপপাতিক দেবতা, বিশুদ্ধ দেবতাদের অতিদেবতা বা শ্রেষ্ঠ দেবতা। তিনি দেবশ্রেষ্ঠ দেব, সিংহশ্রেষ্ঠ সিংহ, নাগশ্রেষ্ঠ নাগ, গণি বা দলপতিশ্রেষ্ঠ দলপতি, মুনিশ্রেষ্ঠ মুনি, রাজাশ্রেষ্ঠ রাজা। আমি মনুষ্যলোকে দেবতাকে, দেবশ্রেষ্ঠ দেবতাকে দেখছি, দর্শন করছি, অবলোকন করছি, পর্যবেক্ষণ করছি ও নিরীক্ষণ করছি। এ অর্থে আমি দেব-মনুষ্যলোকে দেখছি।

“শূন্য” বলতে রাগশূন্য, দ্বেষশূন্য, মোহশূন্য, মানশূন্য, মিথ্যাদৃষ্টিশূন্য, ক্লেশশূন্য, দুশ্চরিতশূন্য। ভগবান বুদ্ধের সংসার-সম্বন্ধীয় আসক্তি প্রহীন হয়েছে, মূল উচ্ছিন্ন তালবৃক্ষের ন্যায় আর পুনঃ উৎপত্তি হবে না, তজ্জন্য ভগবান শূন্য। “ব্রাহ্মণ” বলতে ভগবান ছয় প্রকার অকুশল ধর্ম বর্জিত হন বলে ব্রাহ্মণ। সৎকায়দৃষ্টি বর্জিত হন, বিচিকিৎসা বর্জিত হন, শীলব্রত-পরামর্শ বর্জিত হন, রাগ বর্জিত হন, দ্বেষ বর্জিত হন, মোহ বর্জিত হন, মান বর্জিত হন। যাবতীয় অকুশল পাপধর্ম, সংক্লেশ, পুনর্জন্মদায়ক ভয়ানক দুঃখবিপাক এবং ভবিষ্যতের জাতি-জরা-মরণ বর্জিত হন।

ভগবান বললেন, হে সভিয়, সমস্ত পাপকর্ম বর্জন করে যিনি সাধু সমাহিত, বিমল, স্থিরচিত্ত; সংসার উত্তীর্ণ, পূর্ণতাপ্রাপ্ত, সেই মুক্তপুরুষই ব্রাহ্মণ বলে কথিত হন।

“অবস্থান করে” বলতে বাস করে, বিহার করে, বিচরণ করে, অভ্যাস করে, দিনাতিপাত করে, অতিবাহিত করে, জীবনযাপন করে। এ অর্থে শূন্য হয়ে বিচরণকারী ব্রাহ্মণকে দেখছি।

“সেই” বলতে ভগবানকে বলা হয়েছে। “নমস্কার করছি” বলতে কায়ের দ্বারা নমস্কার করছি, বাক্যের দ্বারা নমস্কার করছি, চিত্তের দ্বারা নমস্কার করছি, জ্ঞান প্রতিপন্নে নমস্কার করছি, ধর্মানুধর্ম প্রতিপন্নে নমস্কার করছি, সম্মান করছি, গৌরব করছি, ভক্তি করছি, পূজা করছি। “সামন্তচক্ষু” সর্বজ্ঞতা জ্ঞানকে সামন্তচক্ষু বলা হয়। ভগবান সর্বজ্ঞতা জ্ঞানের দ্বারা অলংকৃত, ভূষিত, গুণান্বিত, সমুৎপন্ন, প্রতিপন্ন, সুপ্রতিপন্ন ও সমন্বিত।

এ জগতে তাঁর অদৃষ্ট, অজ্ঞাত এবং অজানিত কিছুই নেই, যা কিছু জানার আছে, সবই তাঁর জ্ঞাত। তজ্জন্য তথাগতকে সমন্তচক্ষু বলা হয়। এভাবে ভগবান সামন্তচক্ষু দ্বারা উন্মুক্তচক্ষু। সেই সামন্তচক্ষু ভগবানকে নমস্কার করছি।

“শাক্য” বলতে শাক্য; ভগবান বুদ্ধ শাক্যকুল হতে প্রব্রজিত বলে শাক্য। অথবা মহাধন-ঐশ্বর্যে ধনবান বলে শাক্য। সেই ধনসমূহ হলো : শ্রদ্ধা-ধন, শীল-ধন, লজ্জা-ধন, ভয়-ধন, শ্রুতি-ধন, ত্যাগ-ধন, প্রজ্ঞা-ধন, স্মৃতিপ্রস্থান-ধন, সম্যকপ্রধান-ধন, ঋদ্ধিপাদ-ধন, ইন্দ্রিয়-ধন, বল-ধন, বোধ্যঙ্গ-ধন, মার্গ-ধন, ফল-ধন, নির্বাণ-ধন। এই অনেক প্রকার ধনরত্নের দ্বারা মহাধন-ঐশ্বর্যে ধনবান বলে শাক্য। অথবা, দক্ষ, পারদর্শী, জ্ঞানী, সাহসী, অভীরু, অস্তব্ধীভূত, ত্রাসহীন, অপলায়নপর, ভয়বিহ্বলহীন এবং অলোমহর্ষী বলে শাক্য। সংশয় বা শঙ্কাকে বিচিকিৎসা বলা হয়। দুঃখে শঙ্কা, দুঃখসমুদয়ে শঙ্কা, দুঃখনিরোধে শঙ্কা, দুঃখনিরোধগামিনী প্রতিপদায় শঙ্কা, অতীত সম্বন্ধে শঙ্কা, ভবিষ্যৎ সম্বন্ধে শঙ্কা, অতীত-ভীবষ্যৎ সম্বন্ধে শঙ্কা, কার্য-কারণতত্ত্ব প্রতীত্যসমুৎপাদ নীতি সম্বন্ধে শঙ্কা। যা এরূপ সন্দিগ্ধ, দ্বিধাগ্রস্ত, সন্দেহ, বিচিকিৎসা, বিমতি, দ্বিধাকরণ, সংশয়, ইতঃস্ততভাব, বিতর্ক, অমীমাংসিত, সংশয়াপন্ন, অস্থিরতা, চিত্তের বিমূঢ়তা তা-ই শঙ্কা। “হে শাক্য, আমাকে সংশয়মুক্ত করুন” বলতে আমাকে সংশয়শল্য হতে মুক্ত, প্রমুক্ত, অপনোদিত, ত্রাণ, উদ্ধার, সমুদ্ধার এবং উন্মোচিত করুন। এ অর্থে হে শাক্য, আমাকে সংশয়মুক্ত করুন।

তজ্জন্য ব্রাহ্মণ বললেন :

আমি দেব-মনুষ্যলোকে শূন্য হয়ে বিচরণকারী ব্রাহ্মণকে দেখছি। তজ্জন্য হে সর্বদর্শী, আপনাকে নমস্কার করছি। হে শাক্যমুনি, আমাকে সংশয় হতে মুক্ত করুন।

 

৩৩. হে ধোতক, এ জগতে যে সংশয়যুক্ত, আমি তাকে মুক্ত করতে পারব না। তুমি শ্রেষ্ঠধর্মকে জ্ঞাত হও, এভাবে এই ওঘ উত্তীর্ণ হবে।

যে সংশয়যুক্ত, আমি তাকে মুক্ত, প্রমুক্ত, উদ্‌‌ঘাটন বা উন্মুক্ত, অপনোদন, উদ্ধার, সমুদ্ধার এবং উন্মোচিত করতে পারব না। এরূপে আমি মুক্ত করতে পারব না। অথবা অশ্রদ্ধাবান, নিরুৎসাহী, অলস, হীনবীর্য, অকর্মণ্য পুদ্গলকে আমি ধর্মদেশনা প্রদানে ইচ্ছুক নই, আকাঙ্ক্ষী নই, উৎসাহী নই, উৎসুক নই। তাদেরকে দেশনা প্রদান করতে উৎসাহ, আগ্রহ, সংকল্প, ধৈর্য, বীর্য ও ছন্দ উৎপন্ন করি না, উদয় করি না, উৎপাদন করি না, সমুত্থিত করি না। এভাবে আমি মুক্ত করতে পারি না। অথবা, কেউকে মুক্তি দিতে পারি না। বরং তারা যদি মুক্তি লাভের জন্য স্বীয় ধৈর্য, বল, বীর্য, পরাক্রম ও পুরুষ বা পুরুষোচিত ধৈর্য, পুরুষবল, পুরুষবীর্য, পুরুষপরাক্রমের সাথে সম্যক-প্রতিপদা, অনুলোম-প্রতিপদা, সঙ্গত-প্রতিপদা, জ্ঞানত-প্রতিপদা, ধর্মানুধর্ম-প্রতিপদা অনুশীলন করে, তাহলে নিজেকে মুক্ত করতে সমর্থ হয়। এভাবে আমি মুক্ত করতে পারি না।

ভগবান কর্তৃক এরূপ ব্যক্ত হয়েছে : “হে চুন্দ, যে নিজে পঙ্কে নিমজ্জিত, সে পঙ্কে নিমজ্জিত অপরজনকে উদ্ধার করবে, এটা অসম্ভব। যে নিজে অদান্ত, অবিনীত, অমুক্ত ও পরাধীন সে অপরকে দমন, বিনীত, মুক্ত করতে পারবে, এটা অসম্ভব। এভাবে আমি মুক্ত করতে পারি না।

ভগবান কর্তৃক এরূপ ব্যক্ত হয়েছে : পাপ করলে লোক নিজেই কষ্ট পায়, আর পাপ না করলে নিজেই শুদ্ধ থাকে। শুদ্ধি আর অশুদ্ধি নিজেরই সৃষ্টি। একজন অপরজনকে বিশুদ্ধ করতে পারে না।

এভাবে আমি মুক্ত করতে পারি না।

ভগবান কর্তৃক এরূপ ব্যক্ত হয়েছে : ঠিক এরূপেই ব্রাহ্মণ, আমি নির্বাণে অবস্থিত, স্থিত এবং নির্বাণগামী মার্গে সমুপস্থিত, প্রবিষ্ট। অন্যদিকে আমার শ্রাবকগণ আমার কর্তৃক উপদিষ্ট ও অনুশাসিত হয়ে কেউ কেউ সম্পূর্ণরূপে নির্বাণে অনুগামী হয়েছেন, কেউ কেউ নয় (বা হতে পারেনি)। ব্রাহ্মণ, এখানে আমি কী করতে পারি? তথাগত মার্গ প্রদর্শনকারী। বুদ্ধ মার্গকে প্রদর্শন করেন মাত্র। নিজকে নিজে মুক্ত করতে হয়। এরূপে আমি কেউকে মুক্ত করতে পারি না।

সংশয়, দ্বিধা, শঙ্কা, সন্দেহ ও বিচিকিৎসাযুক্ত পুদ্গল। “যে-কেউ” বলতে ক্ষত্রিয়, ব্রাহ্মণ, বৈশ্য, শুদ্র, গৃহস্ত, প্রব্রজিত, দেবতা, মানব। “লোকে” বলতে অপায়লোকে... আয়তনলোকে।

অমৃতপদ নির্বাণকে শ্রেষ্ঠধর্ম বলা হয়। যা সেই সর্বসংস্কার উপশান্ত, সকল আসক্তি পরিত্যক্ত, তৃষ্ণাক্ষয়, বিরাগ, নিরোধ, নির্বাণ। “শ্রেষ্ঠ” বলতে অগ্র, শ্রেষ্ঠ, বিশিষ্ট, উৎকৃষ্ট, উত্তম এবং প্রসিদ্ধ। সেই প্রসিদ্ধ ধর্মকে জ্ঞাত, অনুভূত, উপলব্ধ, হৃদয়ঙ্গম ও নিরূপণ করা। এ অর্থে শ্রেষ্ঠধর্ম জ্ঞাত।

এভাবে কাম-ওঘ, ভব-ওঘ, মিথ্যাদৃষ্টি-ওঘ, অবিদ্যা-ওঘ জয় করবে, পরাজয় করবে, বিজয় করবে, সমতিক্রম করবে এবং অতিক্রম করবে। এ অর্থে এভাবে তুমি ওঘ জয় করবে।

তজ্জন্য ভগবান বুদ্ধ বললেন :

হে ধোতক, এ জগতে যে সংশয়যুক্ত, আমি তাকে মুক্ত করতে পারব না। তুমি শ্রেষ্ঠধর্মকে জ্ঞাত হও, এভাবে এই ওঘ উত্তীর্ণ হবে।

 

৩৪. হে ব্রাহ্মণ, করুণাপরবশ হয়ে আমাকে বিবেকধর্ম নির্বাণ শিক্ষা দিন। তা জ্ঞাত হয়ে আমি যেন আকাশের ন্যায় বিক্ষোভহীন হয়ে এ জগতে শান্ত, অনাসক্তভাবে অবস্থান করতে পারি।

হে ব্রাহ্মণ, অনুগ্রহপূর্বক, অনুকম্পাপূর্বক শিক্ষা দিন। “করুণাপরবশ” বলতে করুণাপরবশ, অনুরোধপূর্বক, কৃপা করে, অনুগ্রহপূর্বক, অনুকম্পাপূর্বক। এ অর্থে হে ব্রাহ্মণ, করুণাপরবশ হয়ে আমাকে শিক্ষা দিন।

অমৃতময় নির্বাণকে বিবেকধর্ম বলা হয়। যা সেই সর্বসংস্কার উপশান্ত, সকল আসক্তি পরিত্যক্ত, তৃষ্ণাক্ষয়, বিরাগ, নিরোধ, নির্বাণ। “আমি যা জ্ঞাত হয়ে” বলতে আমি যা জেনে, জ্ঞাত হয়ে, অনুভব করে, উপলব্ধি করে, হৃদয়ঙ্গম করে, অধিগত করে, নিরূপণ করে এবং সাক্ষাৎ করে। এ অর্থে আমি যেই বিবেকধর্মকে জ্ঞাত হয়ে।

আকাশ যেমন ক্ষুব্ধ হয় না, কোনো কিছু গ্রহণ করে না, বর্জন করে না, কোথাও সংলগ্ন থাকে না; এবং অক্ষুব্ধ, অগৃহীত, অবর্জিত ও সংলগ্নহীন, এভাবে আকাশের ন্যায় বিক্ষোভহীন। আকাশ যেমন লাক্ষ্মা, হলুদ, নীল ও গাঢ় রঙে রঞ্জিত হয় না; এবং অরঞ্জিত, অলিপ্ত, অননুরক্ত, অননুভূত, এভাবে আকাশের ন্যায় বিক্ষোভহীন। আকাশ যেমন কুপিত হয় না, অনিষ্ট করে না, আসক্ত হয় না, উৎপীড়ন করে না; ঠিক সেভাবে অকুপিত, অনিষ্টক, অনাসক্ত, অনুৎপীড়ন ও অপ্রতিহত, এভাবে আকাশের ন্যায় বিক্ষোভহীন।

“এ জগতে শান্ত” বলতে স্থিরচিত্ত; এই আসনে, উপবেশনে স্থিরচিত্ত; এই পরিষদে, উপবেশনে স্থিরচিত্ত -এ জগতে শান্ত। অথবা এ জগতে শান্ত, উপশান্ত, প্রশান্ত, উপশমিত ও প্রশমিত। এ অর্থে এ জগতে শান্ত। “নিশ্রয়” বলতে দুই প্রকার নিশ্রয়। যথা : তৃষ্ণা নিশ্রয় ও মিথ্যাদৃষ্টি নিশ্রয়... ইহা তৃষ্ণা নিশ্রয়... ইহা মিথ্যাদৃষ্টি নিশ্রয়। তৃষ্ণা নিশ্রয় ধ্বংস ও দৃষ্টি নিশ্রয় পরিত্যাগ করতে চক্ষু, শ্রোত্র, ঘ্রাণ, জিহ্বা, কায়, মন; রূপ, শব্দ, গন্ধ, রস, স্পর্শ, ধর্ম; কুল, পরিষদ, আবাস, লাভ, যশ, প্রশংসা, সুখ; চীবর, পিণ্ডপাত, শয়নাসন, ওষুধপথ্যাদি; কামধাতু, রূপধাতু, অরূপধাতু; কামভব, রূপভব, অরূপভব, সংজ্ঞাভব, অসংজ্ঞাভব, নৈবসংজ্ঞা-না-অসংজ্ঞাভব, একবোকারভব, চারবোকারভব, পঞ্চবোকারভব; অতীত, অনাগত, বর্তমান; দৃষ্ট, শ্রুত, অনুমিত এবং বিজ্ঞাত ধর্মে শান্ত, অনিশ্রিত, অননুরক্ত, অনুপগত, অনিবিষ্ট, বিমুক্ত, মুক্ত, নিষ্ক্রান্ত, বিপ্রমুক্ত, বিসংযুক্ত ও পরিত্যক্ত চেতনা, এভাবে এ জগতে শান্ত। “অবস্থান করে” বলতে অবস্থান, বাস, যাপন, অতিবাহিত, বিচরণ, দিনাতিপাত, জীবনযাপন করে। এ অর্থে -এ জগতে শান্ত অনাসক্তভাবে অবস্থান করে।

তজ্জন্য সেই ব্রাহ্মণ বললেন :

হে ব্রাহ্মণ, করুণাপরবশ হয়ে আমাকে বিবেকধর্ম নির্বাণ শিক্ষা দিন। তা জ্ঞাত হয়ে আমি যেন আকাশের ন্যায় বিক্ষোভহীন হয়ে এ জগতে শান্ত, অনাসক্তভাবে অবস্থান করতে পারি।

 

৩৫. ভগবান বললেন, হে ধোতক, জগতে যে শান্তি তা দৃষ্টধর্মে, জনশ্রুতিমূলক নয়। সেই শান্তি তোমাকে প্রকাশ করব। যা বিদিত হয়ে স্মৃতিমান হয়ে তৃষ্ণা জয় করে জগতে অবস্থান করতে পারবে।

রাগের, দ্বেষের, মোহের, ক্রোধের, বিদ্বেষের... কপটতার, নির্দয়তার, ঈর্ষার, মাৎসর্যের, মায়ার (ভণ্ডামির), শঠতার, স্বার্থপরতার, উগ্রতার, অহংকারের, অতিমানের, মত্ততার, প্রমাদের, সর্বক্লেশের, সকল দুশ্চরিত্রের, সকল উদ্বেগের, সকল মনঃকষ্টের, সমস্ত সন্তাপের, সকল অকুশল সংস্কারের শান্তি, প্রশান্তি, উপশান্তি, নিবৃত্তি, প্রশমিত বলব, ব্যক্ত করব, ভাষণ করব, দেশনা করব, প্রজ্ঞাপ্ত করব, বর্ণনা করব, ব্যাখ্যা করব, বিশ্লেষণ করব, ঘোষণা করব ও প্রকাশ করব। এ অর্থে তোমাকে শান্তি প্রকাশ করব।

“ধোতক” বলতে ভগবান সেই ব্রাহ্মণকে এ নামে সম্বোধন করেছেন। “ভগবান” বলতে সগৌরবাদি বচন... যথার্থ উপধি; যেরূপে ভগবান।

“দৃষ্টধর্মে” বলতে দৃষ্টধর্মে, জ্ঞাতধর্মে, কথিতধর্মে, ব্যক্তধর্মে, ব্যাখ্যাতধর্মে, বিভাষিতধর্মে; “সকল সংস্কার অনিত্য” এটা দৃষ্টধর্মে... বিভাষিতধর্মে... “যা কিছু উৎপন্নশীল, তা ধ্বংসশীল” এটা দৃষ্টধর্মে... বিভাষিতধর্মে প্রকাশ করব। এভাবে দৃষ্টধর্মে (প্রকাশ করব)। অথবা দুঃখকে দুঃখদৃষ্টিতে, সমুদয়কে সমুদয়দৃষ্টিতে, নিরোধকে নিরোধদৃষ্টিতে, মার্গকে মার্গদৃষ্টিতে প্রকাশ করব। এভাবে দৃষ্টধর্মে (প্রকাশ করব)। অথবা, সান্দৃষ্টিক-অকালিক-আহ্বানিক-ঔপনায়িক এবং বিজ্ঞজন কর্তৃক জ্ঞাতব্য, এভাবে দৃষ্টধর্মে প্রকাশ করব। “জনশ্রুতিমূলক নয়” বলতে জনশ্রুতিতে নয়, অনুমানে নয়... আত্মপ্রত্যক্ষ ধর্ম, তা প্রকাশ করব। এ অর্থে দৃষ্টধর্মে, জনশ্রুতিমূলক নয়।

যা বিদিত করে, নিরূপিত করে, প্রত্যক্ষ করে, বিভাজিত করে ও বিশ্লেষণ করে। “সকল সংস্কার দুঃখ” এটা বিদিত... ও বিশ্লেষণ করে। “সকল ধর্ম অনাত্ম” এটা বিদিত... ও বিশ্লেষণ করে... “যা কিছু উৎপন্নশীল তা ধ্বংসশীল” এটা বিদিত করে, নিরূপিত করে, প্রত্যক্ষ করে, বিভাজিত করে ও বিশ্লেষণ করে। “স্মৃতিমান” বলতে চার প্রকারে স্মৃতিমান। যথা : কায়ে কায়ানুদর্শন স্মৃতিপ্রস্থান ভাবনাকালে স্মৃতিমান। বেদনায় বেদনানুদর্শন স্মৃতিপ্রস্থান ভাবনাকালে স্মৃতিমান, চিত্তে চিত্তানুদর্শন স্মৃতিপ্রস্থান ভাবনাকালে স্মৃতিমান। ধর্মে ধর্মানুদর্শন স্মৃতিপ্রস্থান ভাবনাকালে স্মৃতিমান।... তাকে স্মৃতিমান বলে। “অবস্থান করে” বলতে অবস্থান করে, বাস করে, বিচরণ করে, দিনাতিপাত করে, অতিবাহিত করে, জীবনধারণ করে ও জীবনযাপন করে। এ অর্থে বিদিত হয়ে স্মৃতিমান হয়ে অবস্থান করে।

আসক্তিকে তৃষ্ণা বলা হয়। যা রাগ, সরাগ... অভিধ্যা, লোভ, অকুশলমূল। “তৃষ্ণা” বলতে কোন অর্থে তৃষ্ণা? অতৃপ্ত বাসনা বলে তৃষ্ণা, বিস্তৃত বলে তৃষ্ণা, পরিব্যাপ্ত বলে তৃষ্ণা, বিষম বলে তৃষ্ণা, যথেচ্ছাচারী বলে তৃষ্ণা, প্রতারণা বলে তৃষ্ণা, বিশেষভাবে সংগৃহীত বলে তৃষ্ণা, বিষমূল বলে তৃষ্ণা, বিষফল বলে তৃষ্ণা, বিষপরিভোগ বলে তৃষ্ণা। সেই বহুল তৃষ্ণা রূপে, শব্দে, গন্ধে, রসে, স্পশের্, কুলে (কুল দুই প্রকার। যথা : জ্ঞাতিকুল ও সেবক বা উপাসককুল), সংঘে, আবাসে, লাভে, যশে, প্রশংসায়, সুখে, চীবর-পিণ্ডপাত-শয়নাসন-ওষুধপথ্যাদিতে, কামধাতুতে, রূপধাতুতে, অরূপধাতুতে, কামভবে, রূপভবে, অরূপভবে, সংজ্ঞাভবে, অসংজ্ঞাভবে, নৈবসংজ্ঞাভবে, একবোকারভবে, চতুবোকারভবে, পঞ্চবোকারভবে; অতীতে, অনাগতে, বর্তমানে, দৃষ্ট-শ্রুত-অনুমিত-বিজ্ঞাত ধর্মে তৃষ্ণা, আসক্তি ও দৃঢ়ভাবে আবদ্ধ বলে তৃষ্ণা। “লোকে” বলতে অপায়লোকে, মনুষ্যলোকে, দেবলোকে, স্কন্ধলোকে, ধাতুলোকে, আয়তনলোকে। “জগতে তৃষ্ণা জয় করে” বলতে জগতে স্মৃতিমান হয়ে বহুল ও জট পাকানো তৃষ্ণাকে অতিক্রম করেন, জয় করেন, দমন করেন, সমতিক্রম করেন, পরাজিত করেন। এ অর্থে জগতে তৃষ্ণাকে জয় করেন।

তজ্জন্য ভগবান বললেন :

ভগবান বললেন, হে ধোতক, জগতে যে শান্তি তা দৃষ্টধর্মে, জনশ্রুতিমূলক নয়। সেই শান্তি তোমাকে প্রকাশ করব। যা বিদিত হয়ে স্মৃতিমান হয়ে তৃষ্ণা জয় করে জগতে অবস্থান করতে পারবে।

 

৩৬. ধোতক ভগবানকে বললেন, হে শান্ত, উত্তম মহর্ষি, আমি আপনার এই বচনকে অভিনন্দন করছি। যা বিদিত হয়ে স্মৃতিমান হয়ে তৃষ্ণাকে জয় করে এ জগতে অবস্থান করা সম্ভব।

“এই” বলতে আপনার এই বচন, ব্যাখ্যা, দেশনা, অনুশাসন, উপদেশকে অভিনন্দন করছি, অভিনন্দন করছি, গ্রহণ করছি, অনুমোদন করছি, সমর্থন করছি, স্বীকার করছি, সম্মান বা মান্য করছি, বরণ করছি ও সমাদর করছি। এ অর্থে তা অভিনন্দন করছি।

“মহর্ষি” বলতে কেন ভগবান মহর্ষি? মহা শীলস্কন্ধ অনুসন্ধানকারী, অন্বেষণকারী এবং গবেষণাকারী বলে মহর্ষি। মহা সমাধিস্কন্ধ... মহর্ষি... মহা প্রভাবশালী, মহা সত্ত্বগণের দ্বারা “কোথায় বুদ্ধ, কোথায় ভগবান, কোথায় দেবাতিদেব, কোথায় নরশ্রেষ্ঠ” এরূপে কথিত হন বলে মহর্ষি। অমৃতময় নির্বাণকে বলা হয় শান্তি। যা সেই সকল সংস্কার উপশান্ত, সব আসক্তি পরিত্যক্ত, তৃষ্ণাক্ষয়, বিরাগ, নিরোধ এবং নির্বাণ। “উত্তম” বলতে অগ্র, শ্রেষ্ঠ, বিশিষ্ট, উৎকৃষ্ট, উত্তম, প্রসিদ্ধ। এ অর্থে হে শান্ত, উত্তম মহর্ষি।

যা বিদিত করে, নিরূপিত করে, প্রত্যক্ষ করে, বিভাজিত করে ও বিশ্লেষণ করে। “সকল সংস্কার দুঃখ” এটা বিদিত... ও বিশ্লেষণ করে। “সকল ধর্ম অনাত্ম” এটা বিদিত... ও বিশ্লেষণ করে... “যা কিছু উৎপন্নশীল তা ধ্বংসশীল” এটা বিদিত... বিশ্লেষণ করে। “স্মৃতিমান” বলতে চার প্রকারে স্মৃতিমান। যথা : কায়ে কায়ানুদর্শন স্মৃতিপ্রস্থান ভাবনাকালে স্মৃতিমান। বেদনায় বেদনানুদর্শন স্মৃতিপ্রস্থান ভাবনাকালে স্মৃতিমান, চিত্তে চিত্তানুদর্শন স্মৃতিপ্রস্থান ভাবনাকালে স্মৃতিমান। ধর্মে ধর্মানুদর্শন স্মৃতিপ্রস্থান ভাবনাকালে স্মৃতিমান।... তাকে স্মৃতিমান বলে। “অবস্থান করে” বলতে অবস্থান করে, বাস করে, দিনাতিপাত করে, অতিবাহিত করে, বিচরণ করে, অভ্যাস করে ও জীবনযাপন করে। এ অর্থে বিদিত হয়ে স্মৃতিমান হয়ে অবস্থান করে।

আসক্তিকে তৃষ্ণা বলা হয়। যেই রাগ, সরাগ... অভিধ্যা, লোভ, অকুশলমূল। “তৃষ্ণা” বলতে কোন অর্থে তৃষ্ণা? অতৃপ্ত বাসনা বলে তৃষ্ণা, বিস্তৃত বলে তৃষ্ণা, পরিব্যাপ্ত বলে তৃষ্ণা, বিষম বলে তৃষ্ণা, যথেচ্ছাচারী বলে তৃষ্ণা, প্রতারণা বলে তৃষ্ণা, বিশেষভাবে সংগৃহীত বলে তৃষ্ণা, বিষমূল বলে তৃষ্ণা, বিষফল বলে তৃষ্ণা, বিষপরিভোগ বলে তৃষ্ণা। সেই বহুল তৃষ্ণা রূপে, শব্দে, গন্ধে, রসে, স্পশের্, কুলে (কুল দুই প্রকার। যথা : জ্ঞাতিকুল ও সেবক বা উপাসককুল), সংঘে, আবাসে, লাভে, যশে, প্রশংসায়, সুখে, চীবর-পিণ্ডপাত-শয়নাসন-ওষুধপথ্যাদিতে, কামধাতুতে, রূপধাতুতে, অরূপধাতুতে, কামভবে, রূপভবে, অরূপভবে, সংজ্ঞাভবে, অসংজ্ঞাভবে, নৈবসংজ্ঞাভবে, একবোকারভবে, চতুবোকারভবে, পঞ্চবোকারভবে; অতীতে, অনাগতে, বর্তমানে, দৃষ্ট-শ্রুত-অনুমিত-বিজ্ঞাতধর্মে তৃষ্ণা, আসক্তি ও দৃঢ়ভাবে আবদ্ধ বলে তৃষ্ণা। “লোকে” বলতে অপায়লোকে, মনুষ্যলোকে, দেবলোকে, স্কন্ধলোকে, ধাতুলোকে, আয়তনলোকে। “জগতে তৃষ্ণা জয় করে” বলতে জগতে স্মৃতিমান হয়ে বহুল ও জট পাকানো তৃষ্ণাকে অতিক্রম করে, জয় করে, দমন করে, সমতিক্রম করে, পরাজিত করে। এ অর্থে জগতে তৃষ্ণাকে জয় করেন।

তজ্জন্য সেই ব্রাহ্মণ বললেন :

ধোতক ভগবানকে বললেন, হে শান্ত, উত্তম মহর্ষি, আমি আপনার এই বচনকে অভিনন্দন করছি। যা বিদিত হয়ে স্মৃতিমান হয়ে তৃষ্ণাকে জয় করে এ জগতে অবস্থান করা সম্ভব।

 

৩৭. ভগবান বললেন, হে ধোতক, তুমি ঊর্ধ্ব, অধঃ, মধ্য সম্বন্ধে যা কিছু জান, তা জগতের বন্ধনরূপে জ্ঞাত হয়ে ভবাভবে তৃষ্ণা উৎপন্ন কর না।

যা কিছু জান, উপলব্ধি কর, হৃদয়ঙ্গম কর, অনুভব কর। এ অর্থে যা কিছু জান। “ধোতক” বলতে ভগবান সেই ব্রাহ্মণকে এ নামে সম্বোধন করেছেন। “ভগবান” বলতে সগৌরবাদি বচন... যথার্থ উপাধি; যেরূপে ভগবান।

“ঊর্ধ্ব” বলতে অনাগত, “অধঃ” বলতে অতীত, “মধ্য” বলতে বর্তমান। ঊর্ধ্ব বলতে দেবলোক, অধঃ বলতে অপায়লোক, মধ্য বলতে মনুষ্যলোক। অথবা, ঊর্ধ্ব বলতে কুশলধর্ম, অধঃ বলতে অকুশলধর্ম, মধ্য বলতে অব্যাকৃত ধর্ম। ঊর্ধ্ব বলতে অরূপধাতু, অধঃ বলতে কামধাতু, মধ্য বলতে রূপধাতু। ঊর্ধ্ব বলতে সুখ বেদনা, অধঃ বলতে দুঃখ বেদনা, মধ্য বলতে সুখ-দুঃখহীন উপেক্ষা বেদনা। ঊর্ধ্ব বলতে পদতলের উপরের দিকে। অধঃ বলতে মস্তকের চুলের নিচে, মধ্য বলতে দুইয়ের মধ্যে। এ অর্থে ঊর্ধ্ব, অধঃ, মধ্য।

“বন্ধন” বলতে এই আসক্তি, অনুরাগ বন্ধন, বাধা জ্ঞাত হয়ে, জেনে, অনুভব করে, উপলব্ধি করে, হৃদয়ঙ্গম করে, নিরূপণ করে।

“তৃষ্ণা” বলতে রূপতৃষ্ণা, শব্দতৃষ্ণা... ধর্মতৃষ্ণা। “ভবাভব” বলতে ভবাভবে, কর্মভবে, পুনর্ভবে, কামভবে; কর্মভবে, কামভবে, পুনর্ভবে, রূপভবে; কর্মভবে, রূপভবে, পুনর্ভবে, অরূপভবে; কর্মভবে, অরূপভবে, পুনর্ভবে, পুনঃপুন ভবে, পুনঃপুন গতিতে, পুনঃপুন উৎপত্তিতে, পুনঃপুন প্রতিসন্ধিতে, পুনঃপুন জন্মগ্রহণে তৃষ্ণা উৎপন্ন কর না, জাত কর না (বা জন্ম দিও না), সঞ্জাত কর না, পুনরুৎপাদন কর না, উদ্ভূত কর না। বরং ত্যাগ কর, বিনাশ কর, ধ্বংস কর এবং পুনরুৎপর অযোগ্য কর। এ অর্থে ভবাভবে তৃষ্ণা উৎপন্ন কর না।

তজ্জন্য ভগবান বললেন :

হে ধোতক, তুমি ঊর্ধ্ব, অধঃ, মধ্য সম্বন্ধে যা কিছু জান, তা জগতের বন্ধনরূপে জ্ঞাত হয়ে ভবাভবে তৃষ্ণা উৎপন্ন কর না।

গাথা অবসানের সাথে সাথে যাঁরা সেই ব্রাহ্মণের সাথে ছিলেন তাঁরা সবাই এক ইচ্ছা,... অঞ্জলিবদ্ধ করে ভগবানকে নমস্কার করে একান্তে উপবিষ্ট হয়ে এরূপ বললেন, “হে প্রভু, ভগবান আমার শাস্তা; আমি আপনার শ্রাবক হলাম।”

ধোতক মানব-প্রশ্ন বর্ণনা সমাপ্ত।


 

৬. উপসীব মানব-প্রশ্ন বর্ণনা
৩৮. আয়ুষ্মান উপসীব বললেন, হে শাক্যমুনি, আমি একাকী সহায়হীন হয়ে মহোঘ অতিক্রম করতে অসমর্থ। হে সর্বদর্শী, যে আরম্মণের সাহায্যে আমি এই ওঘ অতিক্রম করতে পারি তা প্রকাশ করুন।

“এক” বলতে আমার দ্বিতীয় পুদগল নেই, আমার দ্বিতীয় ধর্ম নেই; যে পুদগলকে আশ্রয় করে, যে ধর্মকে আশ্রয় করে মহা কামোঘ, ভবোঘ, দৃষ্টি-ওঘ, অবিদ্যা-ওঘকে অতিক্রম, উত্তরণ, পার, সমতিক্রম, জয় করতে পারব। “শাক্য” বলতে ভগবান শাক্যকুল হতে প্রব্রজিত হয়েছেন বলে শাক্য। অথবা ঐশ্বর্যশালী, মহাধনী, ধনবান বলে শাক্য। তাঁর ধনসমূহ হচ্ছে : শ্রদ্ধাধন, শীলধন, (পাপের প্রতি) লজ্জাধন, (পাপের প্রতি) ভয়ধন, শ্রুতিধন, ত্যাগধন, প্রজ্ঞাধন, স্মৃতিপ্রস্থান-ধন... নির্বাণধন। এই অপ্রমেয় ধনরত্ন দ্বারা ঐশ্বর্যশালী, মহাধনী, ধনবান বলে শাক্য। অথবা দক্ষ, ধীমান, হিতকারী, সূর, বীর, বিক্রম, অভীরু, অকম্পিত, অনুত্রাসী, অপলানয়কারী, ভয়-ভৈরবপ্রহীন, লোমহর্ষ বিগত বলে শাক্য।

“এই” বলতে পদসন্ধি... “আয়ুষ্মান” বলতে প্রিয়বচন... “উপসীব” বলতে সেই ব্রাহ্মণের নাম... সম্বোধনসূচক বাক্য।

“সহায়হীন” বলতে পুদগল বা ধর্মের সহায়হীন হয়ে মহা কাম-ওঘ, ভব-ওঘ, দৃষ্টি-ওঘ, অবিদ্যা-ওঘ অতিক্রম করতে, উত্তরণ করতে, পার হতে, সমতিক্রম করতে, জয় করতে অসমর্থ, অনুৎসাহী, অসক্ষম ও অনুপযুক্ত।

আরম্মণ, আলম্বন, নিশ্রয়, উপনিশ্রয় বলুন, ব্যাখ্যা করুন, দেশনা করুন, প্রজ্ঞাপন, স্থাপন, বিবরণ, বিভাজন, সুস্পষ্ট, প্রকাশ করুন। “সামন্তচক্ষু” সর্বদর্শী বলা হয় সর্বজ্ঞতা জ্ঞানকে। ভগবান সেই সর্বজ্ঞতা জ্ঞানে উপনীত, প্রাপ্ত, উপগত, সমূপগত, উৎপন্ন, সমুৎপন্ন, সমন্নাগত।

তাঁর অদৃষ্ট, অজ্ঞাত, অজানিত কিছুই নেই। যা কিছু জানার আছে, সবই তাঁর জ্ঞাত। তাই তথাগত সর্বদর্শী। হে সর্বদর্শী, আরম্মণ সম্বন্ধে বলুন।

“যার সাহায্যে” বলতে যে পুদ্‌গল বা ধর্মের সাহায্যে মহা কাম-ওঘ, ভব-ওঘ, মিথ্যাদৃষ্টি-ওঘ, অবিদ্যা-ওঘকে তরণ, উত্তরণ, পার, সমতিক্রম, অতিক্রম করতে পারব।

তজ্জন্য সেই ব্রাহ্মণ বললেন :

হে শাক্যমুনি, আমি একাকী সহায়হীন হয়ে মহোঘ অতিক্রম করতে অসমর্থ। হে সর্বদর্শী, যে আরম্মণের সাহায্যে আমি এই ওঘ অতিক্রম করতে পারি তা প্রকাশ করুন।

 

৩৯. ভগবান উপসীবকে বললেন, হে উপসীব, অকিঞ্চন দর্শন করে স্মৃতিমান হয়ে “কিছুই নেই”-তে নিশ্রিত হয়ে ওঘ অতিক্রম কর। কাম ত্যাগ করে, সন্দেহ দূর করে দিন-রাত তৃষ্ণাক্ষয়ে মনোযোগ দাও।

সে ব্রাহ্মণ স্বাভাবিকভাবেই অকিঞ্চনায়তন সমাপত্তিলাভী হয়েও নিশ্রয় জানেন না—“এটাই আমার নিশ্রয়”। ভগবান তার নিকট মুক্তির পথকে নিশ্রয়, উত্তরণরূপে ব্যাখ্যা করেন। (ব্রাহ্মণ) অকিঞ্চনায়তন সমাপত্তিতে স্মৃতি নিবিষ্ট করেন; আর স্মৃতি ভঙ্গের পর তথায় জাত চিত্ত-চৈতসিক ধর্মকে অনিত্যরূপে, দুঃখরূপে, রোগরূপে, গণ্ডরূপে, শৈল্যরূপে, অনিষ্টরূপে, পীড়ারূপে, পররূপে, ভগ্নরূপে, অশুভরূপে, উপদ্রবরূপে, ভয়রূপে, উপায়াসরূপে, ক্ষণিকরূপে, ভঙ্গুররূপে, অধ্রুবরূপে, অত্রাণরূপে, নিরাশ্রয়রূপে, অশরণরূপে, রিক্তরূপে, তুচ্ছরূপে, শূন্যরূপে, অনাত্মরূপে, আদীনবরূপে, বিপরিণামধর্মরূপে, অসাররূপে, অনিষ্টমূলরূপে, হত্যাকারীরূপে, বিভবরূপে, আসবসংযুক্তরূপে, সঙ্খতরূপে, মারামিষরূপে, জন্ম-জরা-ব্যাধি-মরণরূপে, শোক-পরিদেবন-দুঃখ-দৌর্মনস্য-উপায়াস ধর্মরূপে, সংক্লেশ ধর্মরূপে, সমুদয়ধর্মরূপে, ধ্বংসরূপে, আস্বাদরূপে, আদীনবরূপে, নিঃসরণরূপে দর্শন করেন, দেখেন, অবলোকন করেন, পর্যবেক্ষণ করেন, নিরূপণ করেন।

“স্মৃতিমান” যা স্মৃতি, অনুস্মৃতি, প্রতিস্মৃতি... সম্যক স্মৃতি-এসবকেই স্মৃতি বলা হয়। এই স্মৃতিতে যে উপনীত... সমন্নাগত, তাকেই বলা হয় স্মৃতিমান।

“উপসীব” ভগবান সেই ব্রাহ্মণকে এ নামের মাধ্যমে সম্বোধন করলেন। “ভগবান” বলতে গৌরবের অধিবচন... যথার্থ উপাধি; যেরূপেই ভগবান।

“কিছুই নেই” ইহা আকিঞ্চনায়তন সমাপত্তি। “কিছুই নেই” ইহা কী কারণে আকিঞ্চনায়তন সমাপত্তি? বিজ্ঞানায়তন সমাপত্তিতে স্মৃতি নিবিষ্ট করে তথা হতে উত্থিত হয়ে সেই বিজ্ঞানকেই অভাবিত, ধ্বংস, অন্তর্হিত করে। ফলে কোনো কিছুই আর দর্শন করে না। সেই কারণেই “কিছুই নেই” এটি আকিঞ্চনায়তন সমাপত্তি। এই সমাপত্তিকে নিশ্রয়, উপনিশ্রয় ও আলম্বন করে কাম-ওঘ, ভব-ওঘ, মিথ্যাদৃষ্টি-ওঘ, অবিদ্যা-ওঘকে অতিক্রম কর, উত্তরণ কর, পার হও, সমতিক্রম কর, জয় কর।

“কাম” বলতে বিভাগ অনুযায়ী কাম দুই প্রকার। যথা : বস্তুকাম এবং ক্লেশকাম... এগুলোকে বলে বস্তুকাম... এগুলোকে বলে ক্লেশকাম। বস্তুকামকে জেনে, ক্লেশকামকে ত্যাগ করে, পরিত্যাগ করে, অপনোদন করে, ধ্বংস করে, ক্ষয় করে। সন্দেহকে বলা হয় বিচিকিৎসা। দুঃখে শঙ্কা... চিত্তের অস্থিরতা, মনের বিমূঢ়তা। সেই সন্দেহ হতে বর্জিত, বিরত, প্রতিবিরত, নিষ্ক্রান্ত, মুক্ত, বিপ্রমুক্ত, বিসংযুক্ত হয়ে মুক্তচিত্তে অবস্থান করেন, এরূপে সন্দেহ দূর করে... অথবা বত্রিশ প্রকার নিরর্থক কথা হতে বর্জিত, বিরত, প্রতিবিরত, নিষ্ক্রান্ত, মুক্ত, বিপ্রমুক্ত, বিসংযুক্ত হয়ে মুক্তচিত্তে অবস্থান করেন। এরূপে সন্দেহ দূর করে।

“তৃষ্ণা” বলতে রূপতৃষ্ণা... ধর্মতৃষ্ণা। “রত্তং”—রাত্রি। “অহো”—দিন। দিনরাত তৃষ্ণাক্ষয়, রাগক্ষয়, দ্বেষক্ষয়, মোহক্ষয়, গতিক্ষয়, উৎপত্তিক্ষয়, প্রতিসন্ধিক্ষয়, ভবক্ষয়, সংসারক্ষয়, বর্ত বা সংসার পরিভ্রমণক্ষয় দর্শন কর, সাক্ষাৎ কর, অবলোকন কর, গবেষণা কর, পর্যবেক্ষণ কর, অনুসন্ধান কর।

তজ্জন্য ভগবান বললেন :

হে উপসীব, অকিঞ্চন দর্শন করে স্মৃতিমান হয়ে “কিছুই নেই”-তে নিশ্রিত হয়ে ওঘ অতিক্রম কর। কাম ত্যাগ করে, সন্দেহ দূর করে দিন-রাত তৃষ্ণাক্ষয়ে মনোযোগ দাও।

 

৪০. আয়ুষ্মান উপসীব বললেন, সব কামে যিনি বীতরাগ, (অপর সব ত্যাগ করে) আকিঞ্চনে নিশ্রিত, সংজ্ঞাবিমোক্ষে পরমাধিমুক্ত। তিনি কী গতিহীন হয়ে অবস্থান করেন?

“সব” বলতে সম্পূর্ণরূপে, সম্পূর্ণভাবে, অশেষ, নিঃশেষ, সর্বশেষ বচন। কাম বলতে বিভাগ অনুযায়ী কাম দুই প্রকার। যথা : বস্তুকাম এবং ক্লেশকাম... ইহাকে বল হয় বস্তুকাম... ইহাকে বলা হয় ক্লেশকাম। সব কামে যিনি বীতরাগ, বিগতরাগ, ত্যক্তরাগ, পরিত্যক্ত রাগ, মুক্তরাগ, প্রহীনরাগ বর্জিতরাগ; তিনি নিবৃত।

“এই” বলতে পদসন্ধি... “আয়ুষ্মান” বলতে প্রিয়বচন... । “উপসীব” সেই ব্রাহ্মণের নাম... সম্বোধন।

নিম্নস্তরের ছয় সমাপত্তি ত্যাগ, পরিত্যাগ, পরিহার, অতিক্রম, সমতিক্রম, বর্জন করে অকিঞ্চনায়তন সমাপত্তিতে নিশ্রিত, আশ্রিত, উপগত, সমুপগত, সমাগত, অধিমুক্ত।

সংজ্ঞাবিমোক্ষ বলতে সাত সংজ্ঞাসমাপত্তি। সেই সংজ্ঞা সমাপত্তির মধ্যে অকিঞ্চনায়তন সমাপত্তিবিমোক্ষ অগ্র, শ্রেষ্ঠ, বিশিষ্ট, উৎকৃষ্ট, উত্তম, প্রবর ও অধিমুক্তিবিমোক্ষে অধিমুক্ত, তত্রাধিমুক্ত, তদধিমুক্ত, তদনুরূপ, তদ্‌বহুল, তদ্‌সদৃশ, তদুপযুক্ত, তদুপযোগী, তদধিপ্রত্যয়।

সংশয়মূলক প্রশ্ন, বিমতিমূলক প্রশ্ন, সন্দেহযুক্ত প্রশ্ন এবং বহুবিধ প্রশ্ন—“এরূপ কী? নাকি হয়? তাই কী? তাহলে কী? “তথায়” বলতে আকিঞ্চনায়তনে। অননুগামী, অবিদ্যমান, গতিহীন, অন্তর্ধান, অপরিহানীয়... । অথবা অননুরক্ত, অনিকটমান, অস্পষ্টমান ও অক্লিষ্টমান।

তজ্জন্য সেই ব্রাহ্মণ বললেন :

সব কামে যিনি বীতরাগ, (অপর সব ত্যাগ করে) আকিঞ্চনে নিশ্রিত, সংজ্ঞাবিমোক্ষে পরমাধিমুক্ত। তিনি কী গতিহীন হয়ে অবস্থান করেন?

 

৪১. ভগবান উপসীবকে বললেন, সব কামে যিনি বীতরাগ, আকিঞ্চনে নিশ্রিত, সংজ্ঞাবিমোক্ষে পরমাধিমুক্ত। তিনি গতিহীন হয়ে তথায় অবস্থান করেন।

“সব” বলতে সম্পূর্ণরূপে, সম্পূর্ণভাবে, অশেষ, নিঃশেষ, সর্বশেষ বচন। কাম বলতে বিভাগ অনুযায়ী কাম দুই প্রকার। যথা : বস্তুকাম এবং ক্লেশকাম... ইহাকে বলে বস্তুকাম... ইহাকে বলে ক্লেশকাম। সব কামে যিনি বীতরাগ, যিনি বীতরাগ, বিগতরাগ, ত্যক্তরাগ, পরিত্যক্ত রাগ, মুক্তরাগ, প্রহীনরাগ, বর্জিতরাগ; তিনি নিবৃত।

“উপসীব” বলতে ভগবান সেই ব্রাহ্মণকে এ নামে সম্বোধন করেছেন। “ভগবান” বলতে গৌরবাদি... যথার্থ উপাধি; যেরূপে ভগবান।

নিম্নস্তরের ছয় সমাপত্তি ত্যাগ, পরিত্যাগ, পরিহার, অতিক্রম, সমতিক্রম, বর্জন করে অকিঞ্চনায়তন সমাপত্তিতে নিশ্রিত, আশ্রিত, উপগত, সমুপগত, সমাগত, অধিমুক্ত।

সংজ্ঞাবিমোক্ষ বলতে সাত সংজ্ঞা-সমাপত্তি। সেই সংজ্ঞা-সমাপত্তির মধ্যে অকিঞ্চনায়তন সমাপত্তিবিমোক্ষ অগ্র, শ্রেষ্ঠ, বিশিষ্ট, উকৃৎষ্ট, উত্তম, প্রবর ও অধিমুক্তি-বিমোক্ষে অধিমুক্ত, তত্রাধিমুক্ত, তদধিমুক্ত, তদনুরূপ, তদ্‌বহুল, তদ্‌সদৃশ, তদুপযুক্ত, তদুপযোগী, তদধিপ্রত্যয়।

“অবস্থান করেন” বলতে ষাট হাজার কল্প অবস্থান করেন। “তথায়” বলতে আকিঞ্চনায়তনে। “গতিহীন” বলতে অননুগামী, গতিহীন, অবিগতমান, অ-অন্তর্ধানমান, অক্ষয়মান বা অপরিহানীয়মান। অথবা অননুরক্ত, অদুষ্ট, অমূর্ছিত, অক্লিষ্ট।

তজ্জন্য ভগবান বললেন :

সব কামে যিনি বীতরাগ, আকিঞ্চনে নিশ্রিত, সংজ্ঞাবিমোক্ষে পরমাধিমুক্ত। তিনি গতিহীন হয়ে তথায় অবস্থান করেন।

 

৪২. হে সর্বদর্শী, তিনি যদি বহু বছর তথায় গতিহীন হয়ে অবস্থান করেন, তাহলে কি তিনি সেখানেই শান্ত, বিমুক্ত হন? তাদৃশজনের কি বিজ্ঞান ধ্বংস হয়?

“অবস্থান করেন” বলতে ষাট হাজার কল্প অবস্থান করেন। “তথায়” বলতে আকিঞ্চনায়তনে। “গতিহীন” বলতে অননুগামী, গতিহীন, অবিগতমান, অ-অন্তর্ধানমান, অক্ষয়মান বা অপরিহানীয়মান। অথবা অননুরক্ত, অদুষ্ট, অমূর্ছিত, অক্লিষ্ট।

“বহু বছর” বলতে অনেক বছর, বহু বছর, বহু শত বছর, বহু সহস্র বছর, বহু লক্ষ বছর, বহু কল্প, বহু শত কল্প, বহু সহস্র কল্প, বহু লক্ষ কল্প। সামন্তচক্ষু বা সর্বদর্শী বলা হয় সর্বজ্ঞতা জ্ঞানকে... তাই তথাগত সর্বদর্শী।

তথায় সে শান্তভাবপ্রাপ্ত, নিত্য, ধ্রুব, শাশ্বত, অবিপরিণামধর্মী হয়ে চিরকাল অবস্থান করে। অথবা তার বিজ্ঞান ধ্বংস হয়, উচিচ্ছন্ন হয়, নাশ হয়, বিনষ্ট হয়, উৎপন্ন হয় না। কামধাতু, রূপধাতু, অরূপধাতুতে পুনর্জন্ম প্রতিসন্ধিক বিজ্ঞান উৎপন্ন হয়। অকিঞ্চনায়তন সমাপন্নের শাশ্বত এবং উচ্ছেদ বিষয়ে জিজ্ঞাসা করছি? নাকি তথায় অনুপাদিশেষ নির্বাণধাতুতে পরিনির্বাপিত হয়? অথবা তার বিজ্ঞান ধ্বংস হয়; কামধাতু, রূপধাতু, অরূপধাতুতে পুনঃ প্রতিসন্ধি বিজ্ঞান উৎপন্ন হয়। আকিঞ্চনায়তনে উৎপন্নজনের প্রতিসন্ধি এবং পরিনির্বাণ সম্বন্ধে জিজ্ঞাসা করছি? “তাদৃশজনের” বলতে সেরূপ সত্ত্বের, তাদৃশজনের, সেই প্রকার সত্ত্বের, তৎপ্রকার সত্ত্বের, তদনুরূপ সত্ত্বের, আকিঞ্চনায়তনে উৎপন্নজনের।

তজ্জন্য সেই ব্রাহ্মণ বললেন :

হে সর্বদর্শী, তিনি যদি বহু বছর তথায় গতিহীন হয়ে অবস্থান করেন, তাহলে কি তিনি সেখানেই শান্ত, বিমুক্ত হন? তাদৃশজনের কি বিজ্ঞান ধ্বংস হয়?

 

৪৩. ভগবান উপসীবকে বললেন, হে উপসীব, বায়ুবেগে প্রক্ষিপ্ত অগ্নিশিখা যেভাবে নিভে যায়, অস্তিত্বহীন হয়; ঠিক সেভাবেই নাম ও কায়বিমুক্ত মুনি নির্বাপিত হন, অস্তিত্বহীন হন।

অগ্নিশিখা বলতে জ্বলন্তশিখা। “বায়ু” বলতে পূর্বদিক হতে বাহিত বাতাস, পশ্চিম দিক হতে বাহিত বাতাস, উত্তর দিক হতে বাহিত বাতাস, দক্ষিণ দিক হতে বাহিত বাতাস, ধূলিযুক্ত বাতাস, ধূলিমুক্ত বাতাস, শীতল বাতাস, উষ্ণ বাতাস, অল্প বাতাস, প্রবল বাতাস, প্রলয়ঙ্কর বাতাস, পক্ষ বাতাস, সুপর্ণ বাতাস, তালপাতার বাতাস, পাখার বাতাস। “বায়ুবেগে ক্ষিপ্ত” বলতে বায়ুবেগে প্রক্ষিপ্ত, নিক্ষিপ্ত, চালিত, রাখা, নীত, প্রাপ্ত।

“উপসীব” বলতে ভগবান সেই ব্রাহ্মণকে এ নামের মাধ্যমে সম্বোধন করলেন। “ভগবান” বলতে গৌরবের অধিবচন... যথার্থ উপাধি; যেরূপে ভগবান।

“নির্বাপিত হয়” বলতে অন্তর্হিত হয়, অন্তর্ধান হয়, অদৃশ্য হয়, নিরুদ্ধ হয়, নিভে যায়, তিরোহিত হয়। “সঙ্খায় উপনীত হয় না” বলতে সঙ্খায় উপনীত হয় না, নির্দিষ্টকরণে উপনীত হয় না, গণনায় উপনীত হয় না, প্রজ্ঞপ্তিতে উপনীত হয় না। “পূর্বদিকে গত, পশ্চিম দিকে গত, উত্তর দিকে গত, দক্ষিণ দিকে গত, ঊর্ধ্বে গত, অধেঃ গত, নিম্নে গত, বিপরীত দিকে গত” বলার সেরূপ হেতু নেই, প্রত্যয় নেই, কারণ নেই; যেহেতু তার অস্তিত্ব নেই।

“এরূপ” বলতে সাদৃশ, তুলনা নির্ণায়ক বচন। মৌনতা বলতে জ্ঞান... তিনিই মুনি। সেই মুনি স্বাভাবিকভাবেই পূর্বে রূপকায় বিমুক্ত। তদঙ্গ (পার্থিব বিষয়) অতিক্রমকারী, (যাবতীয় বিষয়) পরিত্যাগ দ্বারা প্রহীন। সেই মুনির ভবান্তে (শেষ জন্মে) আগমন হয়ে চারি আর্যমার্গ প্রতিলব্ধ হয়। চারি আর্যমার্গ প্রতিলাভের দরুন নামকায় ও রূপকায় পরিজ্ঞাত হয়। নামকায় ও রূপকায় পরিজ্ঞাত হবার কারণে নামকায় ও রূপকায় হতে চিরস্থায়ী অনাসক্ত বিমোক্ষ দ্বারা মুক্ত, বিমুক্ত, সুবিমুক্ত হন।

“নির্বাপিত হন” বলতে অনুপাদিশেষ নির্বাণ ধাতুতে নির্বাপিত হন। “সঙ্খায় উপনীত হন না” বলতে সঙ্খায় উপনীত হন না, নির্দিষ্টকরণে উপনীত হন না, গণনায় উপনীত হন না, প্রজ্ঞপ্তিতে উপনীত হন না—“ক্ষত্রিয়, ব্রাহ্মণ, বৈশ্য, শূদ্র, গৃহস্থ, পব্রজিত, দেব, মনুষ্য, রূপী, অরূপী, সংজ্ঞী, অসংজ্ঞী, নৈবসংজ্ঞা-নাসংজ্ঞী” বলার সেরূপ হেতু নেই, প্রত্যয় নেই, কারণ নেই; যেহেতু তার অস্তিত্ব নেই।

তজ্জন্য ভগবান বললেন :

হে উপসীব, বায়ুবেগে প্রক্ষিপ্ত অগ্নিশিখা যেভাবে নিভে যায়, অস্তিত্বহীন হয়; ঠিক সেভাবেই নাম ও কায়বিমুক্ত মুনি নির্বাপিত হন, অস্তিত্বহীন হন।

 

৪৪. তিনি অন্তর্ধান হন বা তাঁর অস্তিত্ব থাকে না, অথবা চিরদিনের জন্য আরোগ। হে মুনি, আমার নিকট উত্তমরূপে ব্যাখ্যা করুন, কারণ এই ধর্ম আপনার সুবিদিত।

তিনি অন্তর্ধান হন কিংবা থাকেন না, নিরুদ্ধ হন, উচ্ছিন্ন হন, বিনষ্ট বা ধ্বংসপ্রাপ্ত হন।

কিংবা নিত্য, ধ্রুব, শাশ্বত, অবিপরিণাধর্মী এবং চিরস্থায়ীরূপে স্থিত থাকেন অথবা চিরদিনের জন্য আরোগ হন।

“তা” বলতে আমি তা জিজ্ঞাসা করছি, যাচ্ঞা করছি, অনুরোধ করছি, অনুগ্রহ করছি। মৌনতাকে জ্ঞান বলা হয়... সর্বজাল ছিন্ন করেন, তিনি মুনি হন। সাধু ক্ষযিাকরোহীত। উত্তমরূপে বর্ণনা করুন, ব্যক্ত করুন, ব্যাখ্যা করুন, প্রজ্ঞাপন করুন, উপস্থাপন করুন, বিশ্লেষণ করুন, ঘোষণা করুন ও প্রকাশ করুন। এ অর্থে হে মুনি, উহা সম্পূর্ণরূপে প্রকাশ করুন।

তথা এই ধর্ম সম্যকরূপে আপনার জ্ঞাত, তুলিত বা উপমিত, পরীক্ষিত, বিশ্লেষিত ও ব্যাখ্যাত।

তজ্জন্য সেই ব্রাহ্মণ বললেন :

তিনি অন্তর্ধান হন বা তাঁর অস্তিত্ব থাকে না, অথবা চিরদিনের জন্য আরোগ। হে মুনি, আমার নিকট উত্তমরূপে ব্যাখ্যা করুন, কারণ এই ধর্ম আপনার সুবিদিত।

 

৪৫. ভগবান বললেন, হে উপসীব, যিনি অন্তর্ধান হন; তিনি অসংজ্ঞেয়। তাঁকে বলার মতো কিছুই থাকে না, তার সর্বধর্ম প্রহীন এবং তিনি সব বিতর্কের ঊর্ধ্বে।

নির্বাপিতের বা অনুপাদিসেস নির্বাণধাতুতে পরিনির্বাপিতের রূপ পরিমাণ নেই বা রূপ অসংজ্ঞেয়, বেদনা অসংজ্ঞেয়, সংজ্ঞা অসংজ্ঞেয়, সংস্কার অসংজ্ঞেয়, বিজ্ঞান অসংজ্ঞেয়; থাকে না, বিদ্যমান থাকে না, জ্ঞাত হয় না, বরং প্রহীন, সমুচ্ছিন্ন, উপশম, ধ্বংস, উৎপত্তির অযোগ্য, জ্ঞানাগ্নি দ্বারা দগ্ধ হয়।

“উপসীব” বলতে ভগবান সেই ব্রাহ্মণকে এ নাম ধরে সম্বোধন করলেন। “ভগবান” বলতে গৌরবাদি বচন... যথার্থ উপাধি; যেরূপে ভগবান।

যেন রাগ, দ্বেষ, মোহ, মান, দৃষ্টি, ঔদ্ধত্য, বিচিকিৎসা এবং অনুশয় দ্বারা (বশীভূত হয়ে) তাঁকে এরূপ বলতে পারে—“আপনি উত্তেজিত, দুষ্ট, মূর্খ, আবদ্ধ, পরামৃষ্ট (সংস্পৃষ্ট), চঞ্চল (বিক্ষেপগত), অপূর্ণতাপ্রাপ্ত (অর্হৎ নয়) ও কঠোর স্বভাবের”। তাঁর সেসব অভিসংস্কার প্রহীন হয়। অভিসংস্কার প্রহীন হওয়ায় গতি দ্বারা তাঁকে এরূপ বলতে পারে—“আপনি নৈরয়িক, তির্যক, প্রেত, মনুষ্য, দেব, রূপী, অরূপী, সংজ্ঞী, অসংজ্ঞী বা নৈবসংজ্ঞী-নাসংজ্ঞী”। কিন্তু সেই হেতু, প্রত্যয় ও কারণ নেই; যার দরুন তাঁকে (এরূপ) বলতে পারে, বিবৃত করতে পারে, ব্যক্ত করতে পারে, প্রকাশ করতে পারে, ঘোষণা করতে পারে।

সব ধর্ম, স্কন্ধ, আয়তন, ধাতু, গতি, উৎপত্তি, প্রতিসন্ধি, ভব, সংসার, ভবচক্র অপসারিত, বিলুপ্ত, উত্তোলিত, অপসৃত, উৎপাটিত, নির্মূলিত, প্রহীন, সমুচ্ছিন্ন, উপশান্ত, ধ্বংস, উৎপত্তির অযোগ্য, জ্ঞানাগ্নি দ্বারা দগ্ধ হয়েছে।

ক্লেশ, স্কন্ধ, অভিসংস্কারসমূহকে বলা হয় বিতর্ক। তার সেই মত বা বিতর্ক, অধিবচন, অধিবচন উপায় (বা রীতি), নিরুক্তি, নিরুক্তির উপায়, প্রজ্ঞপ্তি, প্রজ্ঞপ্তি উপায় অপসারিত, বিলুপ্ত, উত্তোলিত, অপসৃত, উৎপাটিত, নির্মূলিত, প্রহীন, সমুচ্ছিন্ন, উপশান্ত, ধ্বংস, উৎপত্তির অযোগ্য ও জ্ঞানাগ্নি দ্বারা দগ্ধ হয়।

তজ্জন্য ভগবান বললেন :

হে উপসীব, যিনি অন্তর্ধান হন; তিনি অসংজ্ঞেয়। তাঁকে বলার মতো কিছুই থাকে না, তার সর্বধর্ম প্রহীন এবং তিনি সব বিতর্কের ঊর্ধ্বে।

গাথা অবসানের সাথে সাথে যাঁরা সেই ব্রাহ্মণের সাথে ছিলেন তাঁরা সবাই এক ইচ্ছা... অঞ্জলিবদ্ধ করে ভগবানকে নমস্কার করে একান্তে উপবিষ্ট হয়ে এরূপ বললেন, “হে প্রভু, ভগবান আমার শাস্তা; আমি আপনার শ্রাবক হলাম।”

উপসীব মানব-প্রশ্ন বর্ণনা সমাপ্ত।


 

৭. নন্দ মানব-প্রশ্ন বর্ণনা
৪৬. আয়ুষ্মান নন্দ বললেন, জগতে নানা ধরনের মুনি বিদ্যমান, মানুষেরা এরূপ বলে থাকেন এবং তারা জ্ঞানসম্পন্ন, নানাভাবে জীবনযাপন করেন। তারা কি সত্যিকারে মুনি?

“আছে” বলতে আছে, বিদ্যমান থাকে এবং উপলব্ধি হয়। “লোকে” বলতে অপায়লোকে... আয়তনলোকে। “মুনি” বলতে মুনি নামধারী আজীবক, নির্গ্রণ্ঠ, জটিল ও তাপস (সন্ন্যাসী)। (দেবগণ জগতে মুনি সম্পর্কে জ্ঞাত হন, কিন্তু তারা মুনি নয়)। জগতে মুনি বিদ্যমান।

“এই” বলতে পদসন্ধি... । “আয়ুষ্মান” বলতে প্রিয়বচন... । “নন্দ” বলতে সেই ব্রাহ্মণের নাম... সম্বোধন।

“জন” বলতে ক্ষত্রিয়, ব্রাহ্মণ, বৈশ্য, শূদ্র, গৃহস্থ, প্রব্রজিত, দেবতা এবং মনুষ্য। “বলে” বলতে বলে, ভাষণ করে, বর্ণনা করে এবং ব্যাখ্যা করে। সংশয়মূলক প্রশ্ন, বিমতিমূলক প্রশ্ন, সন্দেহযুক্ত প্রশ্ন এবং বহুবিধ প্রশ্ন, “এরূপ কী? নাকি হয়? তাই কী? তাহলে কী?

অষ্ট সমাপত্তি জ্ঞান এবং পঞ্চাভিজ্ঞা জ্ঞানের দ্বারা উপেত, সমুপেত, উপগত, সমুপগত, উৎপন্ন, সমুৎপন্ন এবং সমন্নাগত বলে তাঁকে “মুনি” বলেন, ভাষণ করেন, বর্ণনা করেন, ঘোষণা করেন এবং প্রকাশ করেন।

অথবা (তারা) বহু প্রকারের অতীব দুষ্কর কার্য সম্পাদনকারী ও কঠোর জীবন ধারণে উপেত, সমুপেত, উপগত, সমুপগত, উপপন্ন, সমুপপন্ন এবং সমন্নাগত বলে মুনি বলেন, ভাষণ করেন, বর্ণনা করেন, ঘোষণা করেন এবং প্রকাশ করেন।

তজ্জন্য সেই ব্রাহ্মণ বললেন:

জগতে নানা ধরনের মুনি বিদ্যমান, মানুষেরা এরূপ বলে থাকেন এবং তারা জ্ঞানসম্পন্ন, নানাভাবে জীবনযাপন করেন। তারা কি সত্যিকারে মুনি?

 

৪৭. হে নন্দ, ইহলোকে দৃষ্টি, শ্রুতি এবং জ্ঞান দ্বারা মুনিকে কুশল বা দক্ষ বলা যায় না। যিনি মারসেনা পরাজয় করেন, দুঃখহীন ও অনাসক্ত হয়ে বিচরণ করেন, তাঁকে আমি মুনি বলি।

“দৃষ্টি দ্বারা নয়” বলতে দৃষ্টিশুদ্ধি দ্বারা নয়। “শ্রুতি দ্বারা নয়” বলতে শ্রুতিশুদ্ধি দ্বারা নয়। “জ্ঞান দ্বারা নয়” বলতে অষ্ট সমাপত্তি জ্ঞান, পঞ্চাভিজ্ঞা জ্ঞান এবং মিথ্যাজ্ঞান দ্বারা নয়।

“দক্ষ” বলতে যাঁরা স্কন্ধ সম্বন্ধে দক্ষ, ধাতু সম্বন্ধে দক্ষ, আয়তন সম্বন্ধে দক্ষ, প্রতীত্যসমুৎপাদ নীতি সম্বন্ধে দক্ষ, স্মৃতিপ্রস্থান সম্বন্ধে দক্ষ, সম্যকপ্রধান সম্বন্ধে দক্ষ, ঋদ্ধিপাদ সম্বন্ধে দক্ষ, ইন্দ্রিয় সম্বন্ধে দক্ষ, বল সম্বন্ধে দক্ষ, বোধ্যঙ্গ সম্বন্ধে দক্ষ, মার্গ সম্বন্ধে দক্ষ, ফল সম্বন্ধে দক্ষ, নির্বাণ সম্বন্ধে দক্ষ। দৃষ্টিশুদ্ধি, শ্রুতিশুদ্ধি, অষ্ট সমাপত্তি জ্ঞান, পঞ্চাভিজ্ঞা জ্ঞান, মিথ্যাজ্ঞানে কিংবা দৃষ্টিতে ও শ্রুতিতে উপেত, সমুপেত, উপগত, সমুপাগত, উপপন্ন, সমুপপন্ন, সমন্নাগতকে মুনি বলা যায় না, ভাষণ করা যায় না, বর্ণনা করা যায় না, প্রকাশ করা যায় না এবং ব্যাখ্যা করা যায় না। এ অর্থে হে নন্দ, মুনিকে দক্ষ বলা যায় না।

সেনা বলতে মারসেনা। যথা : কায়দুশ্চরিত মারসেনা, বাকদুশ্চরিত মারসেনা, মনোদুশ্চরিত মারসেনা, রাগ মারসেনা, দ্বেষ মারসেনা, মোহ মারসেনা, ক্রোধ মারসোন, বিদ্বেষ (উপনাহ) মারসেনা, কপটতা মারসেনা, আক্রোশ মারসেনা, ঈর্ষা মারসেনা, মাৎসর্য মারসেনা, মায়া মারসেনা, শঠতা মারসেনা, স্বার্থপরতা মারসেনা, উগ্রতা মারসেনা, মান মারসেনা, অতিমান মারসেনা, মত্ততা (মাতলামী) মারসেনা, প্রমাদ মারসেনা, সকল ক্লেশ মারসেনা, সর্ব দুশ্চরিত বিষয় মারসেনা, সর্ব দুশ্চিন্তা মারসেনা, সর্ব পরিলাহ (দহন) মারসেনা, সর্ব সন্তাপ মারসেনা এবং সকল অকুশলাভিসংস্কার মারসেনা।

ভগবান কর্তৃক এরূপ ব্যক্ত হয়েছে :

“মারের প্রধান সেনা হলো কাম, দ্বিতীয় সেনা আরতি (কুশলকর্মে অনুৎসাহ), ক্ষুধা-পিপাসা তৃতীয় সেনা, চতুর্থ সেনা হলো তৃষ্ণা, পঞ্চম সেনা তন্দ্রালস্য, ভীরুতা ষষ্ঠ সেনা, সপ্তম সেনা হলো বিচিকিৎসা, ভণ্ডামি (প্রবঞ্চনা) ও কপটতা (ম্রক্ষ); অষ্টম সেনা হচ্ছে লাভ-সৎকার, সুখ্যাতি, মিথ্যালব্ধ যশ এবং যে দানে প্রশংসা করার পর অবজ্ঞা করে। হে মার, এগুলো তোমার যুদ্ধরত সৈন্য। অসুর (মারপক্ষপাতী) এগুলো জয় করতে পারে না। এসব মারসেনা জয় করতে পারলে সুখ লাভ হয়।”

যেহেতু চারি আর্যসত্য ও আর্য অষ্টাঙ্গিক মার্গ দ্বারা সকল মারসেনা, অনিষ্টকারী ক্লেশসমূহ জয়, পরাজয়, ভঙ্গ, ধ্বংস, বিনষ্ট করা যায়, সে কারণে বলা হয় ক্লেশমুক্ত। “দুঃখ” বলতে রাগ দুঃখ, দ্বেষ দুঃখ, মোহ দুঃখ, ক্রোধ দুঃখ, উপনাহ দুঃখ... সমস্ত অকুশলাভিসংস্কার দুঃখ। যাঁর এই দুঃখ প্রহীন, সমুচ্ছিন্ন, উপশান্ত, ধ্বংস, উৎপত্তির অযোগ্য এবং জ্ঞান অগ্নি দ্বারা দগ্ধ; তাঁকে বলে দুঃখমুক্ত। তৃষ্ণাকে বলে আশা। যা রাগ সরাগা... অভিধ্যা, লোভ, অকুশলমূল। যাঁদের এই আশা, তৃষ্ণা প্রহীন, সমুৎচ্ছিন্ন, উপশান্ত, ধ্বংস, উৎপত্তির অযোগ্য এবং জ্ঞান অগ্নি দ্বারা দগ্ধ হয়েছে, তাঁদেরকে বলা হয় অনাসক্ত, অর্হৎ ও ক্ষীণাসব।

যাঁরা মারসেনা পরাজয় করে দুঃখহীন এবং অনাসক্ত হয়ে অবস্থান করেন, বাস করেন, বিচরণ করেন, চলা-ফেরা করেন, দিনাতিপাত করেন, অতিবাহিত করেন ও জীবনযাপন করেন; তাঁদেরকে আমি মুনি বলি, ভাষণ বলি, ব্যক্ত করি, বর্ণনা বলি, বিশ্লেষণ করি, প্রজ্ঞাপন করি, প্রজ্ঞাপ্ত করি, ঘোষণা বলি এবং প্রকাশ বলি।

তজ্জন্য ভগবান বললেন:

হে নন্দ, ইহলোকে দৃষ্টি, শ্রুতি এবং জ্ঞান দ্বারা মুনিকে কুশল বা দক্ষ বলা যায় না। যিনি মারসেনা পরাজয় করেন, দুঃখহীন ও অনাসক্ত হয়ে বিচরণ করেন, তাঁকে আমি মুনি বলি।

 

৪৮. আয়ুষ্মান নন্দ বললেন, যেসব শ্রমণ-ব্রাহ্মণ দৃষ্টি, শ্রুতি, শীলব্রত-পরামর্শ এবং নানা প্রকারে শুদ্ধি বলে থাকেন। তারা কি তাদের সেরূপ (সংযত) জীবনাচারে জন্ম-জরা অতিক্রম করতে পারেন? হে ভগবান, দয়া করে তা প্রকাশ করুন।

“যেসব” বলতে সম্পূর্ণরূপে, পরিপূর্ণভাবে, অশেষ, নিঃশেষ, শেষমূলক বচন। “শ্রমণ” বলতে যারা বুদ্ধশাসনের বাহিরে প্রব্রজ্যায় উপগত ও পরিব্রাজক ধর্মে সমাপন্ন। “ব্রাহ্মণ” বলতে যেসব (ব্রাহ্মণ) ভোবাদী।

“এই” বলতে পদসন্ধি... । “আয়ুষ্মান” বলতে প্রিয়বচন... । “নন্দ” বলতে সেই ব্রাহ্মণের নাম... সম্বোধন।

দৃষ্টির দ্বারা শুদ্ধি, বিশুদ্ধি, পরিশুদ্ধি, মুক্তি, বিমুক্তি ও পরিমুক্তি (লাভ হয়) বলেন, ভাষণ করেন, প্রকাশ করেন, ব্যাখ্যা করেন, বর্ণনা করেন। শ্রুতির দ্বারা শুদ্ধি, বিশুদ্ধি, পরিশুদ্ধি, মুক্তি, বিমুক্তি ও পরিমুক্তি (লাভ হয়) বলেন, ভাষণ করেন, প্রকাশ করেন, ব্যাখ্যা করেন, বর্ণনা করেন। দৃষ্টি ও শ্রুতির দ্বারা শুদ্ধি, বিশুদ্ধি, পরিশুদ্ধি, মুক্তি, বিমুক্তি ও পরিমুক্তি (লাভ হয়) বলেন, ভাষণ করেন, প্রকাশ করেন, ব্যাখ্যা করেন ও বর্ণনা করেন।

শীলের দ্বারা শুদ্ধি, বিশুদ্ধি, পরিশুদ্ধি, মুক্তি, বিমুক্তি ও পরিমুক্তি (লাভ হয়) বলেন, ভাষণ করেন, প্রকাশ করেন, ব্যাখ্যা করেন, বর্ণনা করেন। ব্রতের দ্বারা শুদ্ধি, বিশুদ্ধি, পরিশুদ্ধি, মুক্তি, বিমুক্তি ও পরিমুক্তি (লাভ হয়) বলেন, ভাষণ করেন, প্রকাশ করেন, ব্যাখ্যা করেন, বর্ণনা করেন। শীলব্রত-পরামর্শ দ্বারা শুদ্ধি, বিশুদ্ধি, পরিশুদ্ধি, মুক্তি, বিমুক্তি ও পরিমুক্তি (লাভ হয়) বলেন, ভাষণ করেন, প্রকাশ করেন, ব্যাখ্যা করেন, বর্ণনা করেন।

নানাবিধ যজ্ঞের দ্বারা শুদ্ধি, বিশুদ্ধি, পরিশুদ্ধি, মুক্তি, বিমুক্তি ও পরিমুক্তি (লাভ হয়) বলেন, ভাষণ করেন, প্রকাশ করেন, ব্যাখ্যা করেন, বর্ণনা করেন।

“কী” বলতে সংশয়মূলক প্রশ্ন, বিমতিপ্রশ্ন, সন্দেহমুক্ত প্রশ্ন এবং বহুবিধ প্রশ্ন—“এরূপ কী? নাকি নয়? তাই কী? তাহলে কী?” “সেই” দৃষ্টিগতিক। “ভগবান” ইহা গৌরবধিবচন... যথার্থ উপাধি; যেরূপে ভগবান। “তথায়” বলতে নিজের দৃষ্টিতে, ইচ্ছায়, রুচিতে এবং অভিপ্রায়ে। “সংযত” বলতে সতর্ক, জাগ্রত, গুপ্ত, গোপিত, রক্ষিত ও সংযমিত। “বিচরণ করে” বলতে বিচরণ করে, অবস্থান করে, বাস করে, চলা-ফেরা করে, দিনাতিপাত করে, অতিবাহিত করে এবং জীবনযাপন করে।

জন্ম-জরা-মরণ অতিক্রমণ, সমতিক্রমণ, অতিক্রান্ত, সমতিক্রান্ত এবং সম্পূর্ণরূপে বিনাশ করতে পারেন। “প্রভু” বলতে প্রিয়বচন, গুরুবচন, সগৌরব, বিনয়ের অধিবচন, ইহাই প্রভু।

“তা জিজ্ঞাসা করছি” বলতে তা আমি জিজ্ঞাসা করছি, যাচ্ঞা করছি, প্রার্থনা করছি, নিবেদন করছি আপনি আমাকে বলুন। “ভগবান” বলতে... যথার্থ উপাধি, যেরূপে ভগবান। “আমাকে বলুন” বলতে বলুন, ভাষণ করুন, বর্ণনা করুন, বিবৃত করুন, প্রজ্ঞাপ্ত করুন, ব্যক্ত করুন, ব্যাখ্যা করুন, ঘোষণা করুন এবং প্রকাশ করুন।

তজ্জন্য সেই ব্রাহ্মণ বললেন :

যেসব শ্রমণ-ব্রাহ্মণ দৃষ্টি, শ্রুতি, শীলব্রত-পরামর্শ এবং নানা প্রকারে শুদ্ধি বলে থাকেন। তারা কি তাদের সেরূপ (সংযত) জীবনাচারে জন্ম-জরা অতিক্রম করতে পারেন? হে ভগবান, দয়া করে তা প্রকাশ করুন।

 

৪৯. ভগবান নন্দকে বললেন, যেসব শ্রমণ-ব্রাহ্মণ দৃষ্টি, শ্রুতি, শীলব্রত-পরামর্শ দ্বারা এবং নানা উপায়ে শুদ্ধি বলে থাকেন। তারা তাদের সেরূপ (সংযত) জীবনাচারে জন্ম-জরা অতিক্রম করেননি বলে আমি বলি।

“যেসব” বলতে সম্পূর্ণরূপে, পরিপূর্ণভাবে অশেষ, নিঃশেষ এবং শেষমূলক বচন। “শ্রমণ” বলতে যারা বুদ্ধশাসনের বাইরে প্রব্রজ্যায় উপগত ও পরিব্রাজক ধর্মে সমন্নাগত। “ব্রাহ্মণ” বলতে যেসব (ব্রাহ্মণ) ভোবাদী। “নন্দ” বলতে ভগবান সেই ব্রাহ্মণকে এ নামে সম্বোধন করলেন। “ভগবান” বলতে গৌরবাদি বচন... যথার্থ উপাধি; যেরূপে ভগবান।

দৃষ্টি দ্বারা শুদ্ধি, বিশুদ্ধি, পরিশুদ্ধি, মুক্তি, বিমুক্তি ও পরিমুক্তি (লাভ হয়) বলেন, ভাষণ করেন, বর্ণনা করেন, ব্যাখ্যা করেন এবং প্রকাশ করেন। শ্রুতির দ্বারা শুদ্ধি... দৃষ্টি ও শ্রুতির দ্বারা শুদ্ধি, বিশুদ্ধি, পরিশুদ্ধি, মুক্তি, বিমুক্তি ও পরিমুক্তি (লাভ হয়) বলেন, ভাষণ করেন, বর্ণনা করেন, ব্যাখ্যা করেন এবং প্রকাশ করেন।

শীলের দ্বারা শুদ্ধি, বিশুদ্ধি, পরিশুদ্ধি, মুক্তি, বিমুক্তি ও পরিমুক্তি (লাভ হয়) বলেন, ভাষণ করেন, বর্ণনা করেন, ব্যাখ্যা করেন, প্রকাশ করেন। ব্রত দ্বারা শুদ্ধি... প্রকাশ করে; শীলব্রত-পরামর্শ দ্বারা শুদ্ধি, বিশুদ্ধি, পরিশুদ্ধি, মুক্তি, বিমুক্তি ও পরিমুক্তি (লাভ হয়) বলেন, ভাষণ করেন, বর্ণনা করেন, ব্যাখ্যা করেন এবং প্রকাশ করেন।

নানাবিধ যজ্ঞের দ্বারা শুদ্ধি, বিশুদ্ধি, পরিশুদ্ধি, মুক্তি, বিমুক্তি, পরিমুক্তি (লাভ হয়) বলেন, ভাষণ করেন, বর্ণনা করেন, ব্যাখ্যা করেন এবং প্রকাশ করেন।

“কিছুই” বলতে পদসন্ধি, পদসন্ধি, পদসংসর্গ বা সন্ধিযুক্ত শব্দ, পদপূরক (বা উপসর্গ), অক্ষর সমবায় ব্যঞ্জনসংশ্লিষ্টতা, শব্দের পর্যায়ানুক্রম। “সেই” বলতে মিথ্যাদৃষ্টিসম্পন্ন ব্রাহ্মণ। “তথায়” নিজের দৃষ্টিতে, নিজের ইচ্ছায়, নিজের রুচিতে ও নিজের অভিপ্রায়ে। “সংযত” সতর্ক, জাগ্রত, (পটযিত্তা) গুপ্ত, গোপতি, রক্ষিত ও সংযমিত। “বিচরণ করে” বলতে বিচরণ করে, অবস্থান করে, বাস করে, চলা-ফেরা করে, দিনাতিপাত করে, অতিবাহিত করে এবং জীবনযাপন করে।

জন্ম-জরা-মরণ অতিক্রম করেননি, উত্তীর্ণ হননি, অতিক্রান্ত করেননি, সমতিক্রান্ত করেননি এবং সম্পূর্ণরূপে বিনাশ করেননি। জন্ম-জরা-মরণ হতে অনিষ্ক্রান্ত, অমুক্ত, অনতিক্রান্ত, অসমতিক্রান্ত ও অবিমুক্ত; বরং জন্ম-জরা-মরণে আবর্তিত, সংসার পরিভ্রমণে আবর্তিত, জন্মের দ্বারা অনুগত, জরায় নিপীড়িত, ব্যাধিতে আক্রান্ত, মরণে আহত (আঘাতপ্রাপ্ত), অত্রাণ, নিরাশ্রয় (অলীন) অশরণ ও অশ্রয়হীন বলে আমি বলি, ভাষণ করি, বর্ণনা করি, প্রজ্ঞাপ্ত করি, ব্যক্ত করি, ব্যাখ্যা করি ও ঘোষণা করি ও প্রকাশ করি।

তজ্জন্য ভগবান বললেন:

যেসব শ্রমণ-ব্রাহ্মণ দৃষ্টি, শ্রুতি, শীলব্রত-পরামর্শ দ্বারা এবং নানা উপায়ে শুদ্ধি বলে থাকেন। তারা তাদের সেরূপ (সংযত) জীবনাচারে জন্ম-জরা অতিক্রম করেননি বলে আমি বলি।

 

৫০. আয়ুষ্মান নন্দ বললেন, যেসব শ্রমণ, ব্রাহ্মণ দৃষ্টি-শ্রুতি, শীলব্রত-পরামর্শ এবং অন্য অনেক প্রকারে শুদ্ধি লাভ হয় বলেন; হে মুনি, যদি আপনি বলে থাকেন যে, তারা ওঘ উত্তীর্ণ হয়নি। তাহলে প্রভু, দেব-মনুষ্যলোকে কে জাতি, জরা অতিক্রম করেন? হে ভগবান, আমি তা জিজ্ঞাসা করছি, আপনি এটা প্রকাশ করুন।

“যেসব” বলতে সম্পূর্ণরূপে, পরিপূর্ণভাবে, অশেষ, নিঃশেষ, শেষমূলক বচন। “শ্রমণ” বলতে যারা বুদ্ধশাসনের বাইরে প্রব্রজ্যায় উপগত ও পরিব্রাজক ধর্মে সমাপন্ন। “ব্রাহ্মণ” বলতে যে সকল (ব্রাহ্মণ) ভোবাদী।

“এই” বলতে পদসন্ধি... । “আয়ুষ্মান” বলতে প্রিয়বচন... “নন্দ” বলতে সেই ব্রাহ্মণের নাম... সম্বোধন।

দৃষ্টি দ্বারা শুদ্ধি, বিশুদ্ধি, পরিশুদ্ধি, মুক্তি, বিমুক্তি ও পরিমুক্তি (লাভ হয়) বলেন, ভাষণ করেন, বর্ণনা করেন, ব্যাখ্যা করেন এবং প্রকাশ করেন। শ্রুতির দ্বারা শুদ্ধি... দৃষ্টি ও শ্রুতির দ্বারা শুদ্ধি, বিশুদ্ধি, পরিশুদ্ধি, মুক্তি, বিমুক্তি ও পরিমুক্তি (লাভ হয়) বলেন, ভাষণ করেন, বর্ণনা করেন, ব্যাখ্যা করেন এবং প্রকাশ করেন।

শীলের দ্বারা শুদ্ধি, বিশুদ্ধি, পরিশুদ্ধি, মুক্তি, বিমুক্তি ও পরিমুক্তি (লাভ হয়) বলেন, ভাষণ করেন, বর্ণনা করেন, ব্যাখ্যা করেন, প্রকাশ করেন। ব্রত দ্বারা শুদ্ধি... প্রকাশ করেন। শীলব্রত-পরামর্শ দ্বারা শুদ্ধি, বিশুদ্ধি, পরিশুদ্ধি, মুক্তি, বিমুক্তি ও পরিমুক্তি (লাভ হয়) বলেন, ভাষণ করেন, বর্ণনা করেন, ব্যাখ্যা করেন এবং প্রকাশ করেন।

নানাবিধ যজ্ঞের দ্বারা শুদ্ধি, বিশুদ্ধি, পরিশুদ্ধি, মুক্তি, বিমুক্তি, পরিমুক্তি (লাভ হয়) বলেন, ভাষণ করেন, বর্ণনা করেন, ব্যাখ্যা করেন এবং প্রকাশ করেন।

“তারা” বলতে দৃষ্টিক বা মতবাদী। মৌনতাকে মুনি বলা হয়। যা জ্ঞান... যিনি আসক্তি-জাল ছিন্ন করেন, তিনিই মুনি। কাম-ওঘ, ভব-ওঘ, মিথ্যাদৃষ্টি-ওঘ ও অবিদ্যা-ওঘ ধ্বংস, অতিক্রান্ত, সমতিক্রান্ত, অতিক্রমণ হয়নি; বরং জাতি-জরা-মরণের আবর্তে, সংসার পরিভ্রমণের আবর্তে এবং জন্মের অনুগতে, জরার নিপীড়নে, ব্যাধির আক্রমণে ও মরণে আহত (আঘাতপ্রাপ্ত), অত্রাণ, নিরাশ্রয় (অলীন) অশরণ ও অশ্রয়হীন। “বলুন” বলতে বলুন, ভাষণ করুন, দেশনা করুন, বর্ণনা করুন, ব্যক্ত করুন, ব্যাখ্যা করুন, প্রজ্ঞাপ্ত করুন, বিবৃত করুন, প্রকাশ করুন।

দেবলোক, ব্রহ্মলোক, মারভুবনসহ এ জগতে শ্রমণ-ব্রাহ্মণ, প্রজা, দেব-মনুষ্যের মধ্যে কে জাতি-জরা-মরণকে অতিক্রম, সমতিক্রম, অতিক্রান্ত, পরাভূত ও পরাজিত করেন? “প্রভু” বলতে প্রিয়বচন, আদরণীয় বচন, গৌরববচন এবং সম্মানসূচক বচন। এ অর্থে হে প্রভু, এই দেব-মনুষ্যলোকে কে জাতি জরা-মরণকে অতিক্রম করেন?

“তা জিজ্ঞাসা করছি” বলতে জিজ্ঞাসা করছি, প্রার্থনা করছি, অনুরোধ করছি, আবেদন করছি। “ভগবান” বলতে সগৌরবাদি বচন... যথার্থ উপাধি; যেরূপে ভগবান। “আমাকে ইহা বলুন” বলতে ভাষণ করুন, বর্ণনা করুন, দেশনা করুন, ব্যক্ত করুন, ব্যাখ্যা করুন, প্রজ্ঞাপ্ত করুন, বিবৃত করুন, বিশ্লেষণ করুন, প্রকাশ করুন।

তজ্জন্য সেই ব্রাহ্মণ বললেন :

যেসব শ্রমণ, ব্রাহ্মণ দৃষ্টি-শ্রুতি, শীলব্রত-পরামর্শ এবং অন্য অনেক প্রকারে শুদ্ধি লাভ হয় বলেন; হে মুনি, যদি আপনি বলে থাকেন যে, তারা ওঘ উত্তীর্ণ হয়নি। তাহলে প্রভু, দেব-মনুষ্যলোকে কে জাতি, জরা অতিক্রম করেন? হে ভগবান, আমি তা জিজ্ঞাসা করছি, আপনি এটা প্রকাশ করুন।

 

৫১. ভগবান নন্দকে বললেন, হে নন্দ, সকল শ্রমণ-ব্রাহ্মণ জাতি-জরায় আবৃত আমি এরূপ বলি না। যারা এ জগতে দৃষ্ট-শ্রুত-অনুমিত, শীলব্রত-পরামর্শ এবং নানা প্রকার (শুদ্ধি লাভের উদ্দেশে নানা প্রকার যজ্ঞানুষ্ঠান আয়োজন) পরিত্যাগপূর্বক তৃষ্ণা পরিজ্ঞাত হয়ে অনাসব হয়েছেন; আমি তাঁদেরকে ওঘ উত্তীর্ণ নর বলি।

হে নন্দ, সব শ্রমণ-ব্রাহ্মণ জাতি-জরায় আবৃত, আবদ্ধ, রুদ্ধ, আবরিত, আচ্ছাদিত, প্রতিচ্ছন্ন আমি এরূপ বলি না। এমন শ্রমণ-ব্রাহ্মণও রয়েছেন-যাঁদের জাতি জরা মরণ প্রহীন হয়েছে, মূল উচ্ছিন্ন তালবৃক্ষের ন্যায়, সম্পূর্ণরূপে ধ্বংস এবং ভবিষ্যতের জন্য অনুৎপন্নধর্মী হয়েছে। আমি এরূপ বলি, ভাষণ করি, দেশনা করি, বর্ণনা করি, ব্যাখ্যা করি, বিবৃত করি, প্রজ্ঞাপ্ত করি, ব্যক্ত করি, প্রকাশ করি।

যেসব শ্রমণ-ব্রাহ্মণ (স্বীয়) দৃষ্টিশুদ্ধি মতবাদ ত্যাগ, পরিত্যাগ, বর্জন, পরিবর্জন, ধ্বংস এবং সম্পূর্ণরূপে বিনাশ সাধন করেন। যেসব শ্রমণ-ব্রাহ্মণ (স্বীয়) শ্রুতশুদ্ধি মতবাদ ত্যাগ, পরিত্যাগ... বিনাশ সাধন করেন। যেসব শ্রমণ-ব্রাহ্মণ (স্বীয়) অনুমিত শুদ্ধি, দৃষ্ট-শ্রুত-অনুমিত শুদ্ধি, শীলশুদ্ধি, ব্রতশুদ্ধি ও শীলব্রত-শুদ্ধি মতবাদ ত্যাগ, পরিত্যাগ... বিনাশ সাধন করেন। এ অর্থে যেসব শ্রমণ-ব্রাহ্মণ দৃষ্ট-শ্রুত-অনুমিত, শীলব্রত-পরামর্শ পরিত্যাগ করে।

নানা প্রকার যজ্ঞ আয়োজনের মাধ্যমে শুদ্ধি, বিশুদ্ধি, পরিশুদ্ধি, মুক্তি, পরিমুক্তি লাভের মতবাদ ত্যাগ, পরিত্যাগ... বিনাশ সাধন করে। এ অর্থে যারা নানা প্রকার পরিত্যাগ করে।

“তৃষ্ণা” বলতে রূপতৃষ্ণা, শব্দতৃষ্ণা, গন্ধতৃষ্ণা, রসতৃষ্ণা, স্পর্শতৃষ্ণা, ধর্মতৃষ্ণা। “তৃষ্ণা পরিজ্ঞাত” বলতে তৃষ্ণাকে তিন প্রকার পরিজ্ঞান দ্বারা পরিজ্ঞাত হওয়া। যথা : জ্ঞাত পরিজ্ঞায় বা পরিজ্ঞানে, তীরণ পরিজ্ঞায়, প্রহাণ পরিজ্ঞায়। জ্ঞাত পরিজ্ঞান কী রকম? তৃষ্ণাকে জানে, দর্শন করে। ইহা রূপতৃষ্ণা, ইহা শব্দতৃষ্ণা, ইহা গন্ধতৃষ্ণা, ইহা রসতৃষ্ণা, ইহা স্পর্শতৃষ্ণা এবং ইহা ধর্মতৃষ্ণা—এরূপে জানে, দর্শন করে। ইহা জ্ঞাত পরিজ্ঞান।

তীরণ পরিজ্ঞান কী রকম? এভাবে জ্ঞাত হয়ে তৃষ্ণাকে অতিক্রম করে। অনিত্যরূপে, দুঃখরূপে, রোগরূপে, গণ্ডরূপে, শৈল্যরূপে, অনিষ্টরূপে, পীড়ারূপে, পররূপে, ভগ্নরূপে, অশুভরূপে, উপদ্রবরূপে, ভয়রূপে, উপসর্গরূপে, ক্ষণিকরূপে, ভঙ্গুররূপে, অধ্রুবরূপে, অত্রাণরূপে, নিরাশ্রয়রূপে, অশরণরূপে, রিক্তরূপে, তুচ্ছরূপে, শূন্যরূপে, অনাত্মরূপে, আদীনবরূপে, বিপরিণামধর্মীরূপে, অসাররূপে, অনিষ্টমূলরূপে, হত্যাকারীরূপে, বিভবরূপে, আসবরূপে, সঙ্খতরূপে, মারামিষরূপে, জন্ম-জরা-ব্যাধি-মরণধর্মরূপে, শোক-পরিতাপ-দুঃখ-দৌমনর্স্য-হাহুতাশরূপে, সংক্লেশধর্মরূপে, সমুদয়রূপে, ধ্বংসরূপে, আস্বাদরূপে, আদীনবরূপে এবং নিঃসরণরূপে অতিক্রম করে, ইহা তীরণ পরিজ্ঞান।

প্রহান পরিজ্ঞান কী রকম? এরূপে অতিক্রম করে তৃষ্ণাকে পরিত্যাগ করে, অপনোদন করে, অপসারণ করে এবং সম্পূর্ণরূপে ধ্বংস করে। ভগবান কর্তৃক এরূপ ব্যক্ত হয়েছে : “হে ভিক্ষুগণ, তৃষ্ণায় যে ছন্দরাগ তোমরা তা পরিত্যাগ কর।” এরূপে সেই তৃষ্ণা প্রহীন, মূল উচ্ছিন্ন তালবৃক্ষ সদৃশ, সম্পূর্ণরূপে ধ্বংস এবং ভবিষ্যতে অনুৎপন্নধর্মী হয়। ইহা প্রহান পরিজ্ঞান। “তৃষ্ণা পরিজ্ঞাত” বলতে তৃষ্ণাকে এই তিন প্রকার পরিজ্ঞান দ্বারা পরিজ্ঞাত হওয়া। “অনাসব” বলতে কামাসব, ভবাসব, মিথ্যাদৃষ্টি আসব ও অবিদ্যা আসব। এই চার প্রকার আসব যাঁদের প্রহীন, মূল উচ্ছিন্ন তালবৃক্ষ সদৃশ, সম্পূর্ণরূপে ধ্বংস এবং ভবিষ্যতে অনুৎপাদনধর্মী-তাঁদেরকে বলা হয় অনাসব, ক্ষীণাসব অর্হৎ।

যিনি তৃষ্ণাকে পরিজ্ঞাত হয়ে অনাসব হন; তিনি কাম-ওঘ, ভব-ওঘ, মিথ্যাদৃষ্টি-ওঘ, অবিদ্যা-ওঘ এবং সংসার পরিভ্রমণ উত্তীর্ণ হন, মুক্ত হন, (সেসব) পরাজিত করেন, অতিক্রম করেন, সমতিক্রম করেন, জয় করেন বলি, ভাষণ করি, বিবৃত করি, ব্যক্ত করি, বর্ণনা করি, প্রজ্ঞাপ্ত করি, ব্যাখ্যা করি, প্রকাশ করি ও ঘোষণা করি। এ অর্থে তৃষ্ণাকে পরিজ্ঞাত হয়ে অনাসব হওয়া নরকে আমি ওঘ উত্তীর্ণ বলি।

তজ্জন্য ভগবান বললেন :

হে নন্দ, সকল শ্রমণ-ব্রাহ্মণ জাতি-জরায় আবৃত আমি এরূপ বলি না। যারা এ জগতে দৃষ্ট-শ্রুত-অনুমিত, শীলব্রত-পরামর্শ এবং নানা প্রকার (শুদ্ধি লাভের উদ্দেশে নানা প্রকার যজ্ঞানুষ্ঠান আয়োজন) পরিত্যাগপূর্বক তৃষ্ণা পরিজ্ঞাত হয়ে অনাসব হয়েছেন; আমি তাঁদেরকে ওঘ উত্তীর্ণ নর বলি।

 

৫২. হে মহর্ষি, আমি আপনার বাক্য অভিনন্দন করছি। গৌতম, আপনার দ্বারা উপধিসমূহ উত্তমরূপে প্রকাশ করা হয়েছে। এ জগতে যাঁরা দৃষ্ট-শ্রুত-অনুমিত, শীলব্রত-পরামর্শ এবং নানা প্রকার পরিত্যাগপূর্বক তৃষ্ণাকে পরিজ্ঞাত হয়ে অনাসব হয়েছেন, আমিও তাঁদেরকে ওঘ উত্তীর্ণ নর বলি।

“এই” বলতে আপনার এই বাক্য, ব্যাখ্যা, অনুশাসন, উপদেশ নন্দন করছি, অভিনন্দন করছি, গ্রহণ করছি, অনুমোদন করছি, সমর্থন করছি, স্বীকার করছি, সম্মান করছি, মেনে নিচ্ছি, সমাদর করছি। “মহর্ষি” বলতে কেন ভগবান মহর্ষি? মহাশীলস্কন্ধ অনুসন্ধানকারী, গবেষণাকারী ও অন্বেষণকারী বলে মহর্ষি... মহা প্রভাবশালী, মহাসত্ত্বগণের দ্বারা “কোথায় বুদ্ধ, কোথায় ভগবান, কোথায় দেবাতিদেব, কোথায় নরশ্রেষ্ঠ” এরূপে কথিত হন বলে মহর্র্ষি। এ অর্থে হে মহর্ষি, আপনার বাক্য অভিনন্দন করছি।

“উত্তমরূপে প্রকাশ করা হয়েছে” বলতে উত্তমরূপে প্রকাশ, ভাষণ, দেশনা, ব্যক্ত, বর্ণনা, বিবৃত, প্রজ্ঞাপ্ত, বিশ্লেষণ ও ঘোষণা করা হয়েছে। ক্লেশ, স্কন্ধ ও অভিসংস্কারকে উপধি বলা হয়। উপধি প্রহীন, উপধি উপশম, উপধি পরিত্যক্ত এবং উপধি প্রশমনই অমৃতময় নির্বাণ।

যেসব শ্রমণ-ব্রাহ্মণ (স্বীয়) দৃষ্টিশুদ্ধি মতবাদ ত্যাগ, পরিত্যাগ, বর্জন, পরিবর্জন, ধ্বংস এবং সম্পূর্ণরূপে বিনাশ সাধন করে। যেসব শ্রমণ-ব্রাহ্মণ (স্বীয়) শ্রুতশুদ্ধি মতবাদ ত্যাগ, পরিত্যাগ... বিনাশ সাধন করে। যেসব শ্রমণ-ব্রাহ্মণ (স্বীয়) অনুমিতশুদ্ধি মতবাদ ত্যাগ, পরিত্যাগ... বিনাশ সাধন করে। যেসব শ্রমণ-ব্রাহ্মণ (স্বীয়) দৃষ্ট-শ্রুত-অনুমিতশুদ্ধি মতবাদ ত্যাগ, পরিত্যাগ... বিনাশ সাধন করে। যেসব শ্রমণ-ব্রাহ্মণ (স্বীয়) শীলশুদ্ধি মতবাদ ত্যাগ, পরিত্যাগ... বিনাশ সাধন করে। যেসব শ্রমণ-ব্রাহ্মণ (স্বীয়) ব্রতশুদ্ধি মতবাদ ত্যাগ, পরিত্যাগ... বিনাশ সাধন করে। যেসব শ্রমণ-ব্রাহ্মণ (স্বীয়) শীলব্রতশুদ্ধি মতবাদ ত্যাগ, পরিত্যাগ, বর্জন, পরিবর্জন, ধ্বংস এবং সম্পূর্ণরূপে বিনাশ সাধন করে। এ অর্থে যেসব শ্রমণ-ব্রাহ্মণ দৃষ্ট-শ্রুত-অনুমিত, শীলব্রত-পরামর্শ পরিত্যাগ করে।

নানা প্রকার যজ্ঞ অনুষ্ঠান আয়োজনের মাধ্যমে শুদ্ধি, বিশুদ্ধি, পরিশুদ্ধি, মুক্তি, বিমুক্তি, পরিমুক্তি লাভের মতবাদ ত্যাগ, পরিত্যাগ, বর্জন, পরিবর্জন, ধ্বংস এবং সম্পূর্ণরূপে বিনাশ সাধন করে। এ অর্থে যারা নানা প্রকার পরিত্যাগ করে।

“তৃষ্ণা” বলতে রূপতৃষ্ণা, শব্দতৃষ্ণা, গন্ধতৃষ্ণা, রসতৃষ্ণা, স্পর্শতৃষ্ণা, ধর্মতৃষ্ণা। “তৃষ্ণা পরিজ্ঞাত” বলতে তৃষ্ণাকে তিন প্রকার পরিজ্ঞান দ্বারা পরিজ্ঞাত হওয়া। যথা : জ্ঞাত পরিজ্ঞায় বা পরিজ্ঞানে, তীরণ পরিজ্ঞায়, প্রহাণ পরিজ্ঞায়। জ্ঞাত পরিজ্ঞান কী রকম? তৃষ্ণাকে জানে, দর্শন করে। ইহা রূপতৃষ্ণা, ইহা শব্দতৃষ্ণা, ইহা গন্ধতৃষ্ণা, ইহা রসতৃষ্ণা, ইহা স্পর্শতৃষ্ণা এবং ইহা ধর্মতৃষ্ণা—এরূপে জানে, দর্শন করে। ইহা জ্ঞাত পরিজ্ঞান।

তীরণ পরিজ্ঞান কী রকম? এভাবে জ্ঞাত হয়ে তৃষ্ণাকে অতিক্রম করে। যেমন : অনিত্যরূপে, দুঃখরূপে, রোগরূপে, গণ্ডরূপে, শৈল্যরূপে, অনিষ্টরূপে, পীড়ারূপে, পররূপে, ভগ্নরূপে, অশুভরূপে, উপদ্রবরূপে, ভয়রূপে, উপসর্গরূপে, ক্ষণিকরূপে, ভঙ্গুররূপে, অধ্রুবরূপে, অত্রাণরূপে, নিরাশ্রয়রূপে, অশরণরূপে, রিক্তরূপে, তুচ্ছরূপে, শূন্যরূপে, অনাত্মরূপে, আদীনবরূপে, বিপরিণামধর্মীরূপে, অসাররূপে, অনিষ্টমূলরূপে, হত্যাকারীরূপে, বিভবরূপে, আসবরূপে, সঙ্খতরূপে, মারামিষরূপে, জন্ম-জরা-ব্যাধি-মরণধর্মরূপে, শোক-পরিতাপ-দুঃখ-দৌর্মনস্য-হাহুতাশরূপে, সংক্লেশধর্মরূপে, সমুদয়রূপে, ধ্বংসরূপে, আস্বাদরূপে, আদীনবরূপে এবং নিঃসরণরূপে অতিক্রম করে, ইহা তীরণ পরিজ্ঞান।

প্রহান পরিজ্ঞান কী রকম? এরূপে অতিক্রম করে তৃষ্ণাকে পরিত্যাগ করে, অপনোদন করে, অপসারণ করে এবং সম্পূর্ণরূপে ধ্বংস করে। ভগবান কর্তৃক এরূপ ব্যক্ত হয়েছে : “হে ভিক্ষুগণ, তৃষ্ণায় যে ছন্দরাগ তোমরা তা পরিত্যাগ কর।” এরূপে সেই তৃষ্ণা প্রহীন, মূল উচ্ছিন্ন তালবৃক্ষ সদৃশ, সম্পূর্ণরূপে ধ্বংস এবং ভবিষ্যতে জন্য অনুৎপন্নধর্মী। ইহা প্রহান পরিজ্ঞান।

“তৃষ্ণা পরিজ্ঞাত” বলতে তৃষ্ণাকে এই তিন প্রকার পরিজ্ঞান দ্বারা পরিজ্ঞাত হওয়া। “অনাসব” বলতে কামাসব, ভবাসব, মিথ্যাদৃষ্টি আসব ও অবিদ্যা আসব। এই চার প্রকার আসব যাঁদের প্রহীন, মূল উচ্ছিন্ন তালবৃক্ষ সদৃশ সম্পূর্ণরূপে ধ্বংস এবং ভবিষ্যতে অনুৎপাদনধর্মী-তাঁদেরকে বলা হয় ক্ষীণাসব, আসবহীন অর্হৎ। তৃষ্ণাকে পরিজ্ঞানের দ্বারা ধ্বংস সাধনকারী অনাসব। “বলি” বলতে যিনি তৃষ্ণাকে পরিজ্ঞাত হয়ে অনাসব হন; তিনি কাম-ওঘ, ভব-ওঘ, মিথ্যাদৃষ্টি-ওঘ, অবিদ্যা-ওঘ এবং সংসার পরিভ্রমণ উত্তীর্ণ হন, মুক্ত হন, (সেসব) পরাজিত করেন, অতিক্রম করেন, সমতিক্রম করেন, জয় করেন বলে আমিও বলি। এ অর্থে তৃষ্ণা পরিজ্ঞাত হয়ে যাঁরা অনাসব হয়েছেন, আমিও তাঁদেরকে ওঘ উত্তীর্ণ নর বলি।

তজ্জন্য সেই ব্রাহ্মণ বললেন :

হে মহর্ষি, আমি আপনার বাক্য অভিনন্দন করছি। গৌতম, আপনার দ্বারা উপধিসমূহ উত্তমরূপে প্রকাশ করা হয়েছে। এ জগতে যাঁরা দৃষ্ট-শ্রুত-অনুমিত, শীলব্রত-পরামর্শ এবং নানা প্রকার পরিত্যাগপূর্বক তৃষ্ণাকে পরিজ্ঞাত হয়ে অনাসব হয়েছেন, আমিও তাঁদেরকে ওঘ উত্তীর্ণ নর বলি।

নন্দ মানব-প্রশ্ন বর্ণনা সমাপ্ত।


 

৮. হেমক মানব-প্রশ্ন বর্ণনা
৫৩. আয়ুষ্মান হেমক বললেন, গৌতমের উপদেশের আগে আমাকে বলা হয়েছিল : “পূর্বে এরূপ ছিলাম, ভবিষ্যতে এরূপ হবে”। সেসবই জনশ্রুতিমূলক। সেসব কেবল বিতর্কই বৃদ্ধি করে। আমি সেসব অভিনন্দন করি না।

যেই বাবরী ব্রাহ্মণ ও তার আচার্য, তারা স্বীয় স্বীয় দৃষ্টি, ইচ্ছা, রুচি, ধর্মনিষ্ঠ বিশ্বাস বা মতবাদ, অভিপ্রায় এবং উপলব্ধি বলেছিল, ভাষণ করেছিল, দেশনা করেছিল, ব্যক্ত করেছিল, বর্ণনা করেছিল, বিবৃত করেছিল, প্রজ্ঞাপ্ত করেছিল, ব্যাখ্যা করেছিল, ঘোষণা করেছিল ও প্রকাশ করেছিল,। এ অর্থে আমাকে পূর্বে বলেছিল।

“এই” বলতে পদসন্ধি, পদসংসর্গ বা সন্ধিযুক্ত শব্দ, পদপূরক (বা উপসর্গ), অক্ষর সমবায় ব্যঞ্জনসংশ্লিষ্টতা, শব্দের পর্যায়ানুক্রম। এ অর্থে ইচ্চাতি। “আয়ুষ্মান” বলতে প্রিয়বচন, আদরণীয় বচন, গৌরববচন এবং সম্মানসূচক বচন। “হেমক” বলতে ভগবান সেই ব্রাহ্মণকে এ নামের দ্বারা সম্বোধন করেছেন।

জনশ্রুতিমূলক কথার পরে গৌতমের উপদেশ। তবে গৌতমের উপদেশ, বুদ্ধের উপদেশ, জিনের উপদেশ, তথাগতের উপদেশ, অর্হতের উপদেশই উৎকৃষ্টতর।

পূর্বে এরূপই ছিলাম, ভবিষ্যতে এরূপ হবো।

তা সবই জনশ্রুতিতে, অনুমানে, পরম্পরায়, গ্রন্থের প্রথানুসারে, তর্কহেতুতে, নিয়ম বা ফলহেতুতে, আকার বা প্রতিফলন দ্বারা, মিথ্যাদৃষ্টিমূলক ইচ্ছার দ্বারা, স্বয়ং অভিজ্ঞাত ও আত্মপ্রত্যক্ষ ধর্মে কথিত নয়। এ অর্থে সবই জনশ্রুতিমূলক।

সেই সব তর্ক, সংকল্প, কাম-বিতর্ক, ব্যাপাদ-বিতর্ক, বিহিংসা-বিতর্ক, জ্ঞাতি-বিতর্ক, জনপদ-বিতর্ক, অমরা-বিতর্ক (বা উল্টোপাল্টা মতবাদ), পরের প্রতি অনুকম্পা প্রদর্শন প্রতিসংযুক্ত-বির্তক, লাভ-সৎকার-সুখ্যাতি প্রতিসংযুক্ত বিতর্ক, আমিত্বহীনতা প্রতিসংযুক্ত বিতর্ক বৃদ্ধি পায়। এ অর্থে সেসব কেবল বিতর্কই বৃদ্ধি করে।

আমি তা অভিনন্দন করি না, অনুমোদন করি না, ধারণ করি না, স্বীকার করি না। এ অর্থে আমি অভিনন্দন করি না।

তজ্জন্য সেই ব্রাহ্মণ বললেন :

৫৩. আয়ুষ্মান হেমক বললেন, গৌতমের উপদেশের আগে আমাকে বলা হয়েছিল : “পূর্বে এরূপ ছিলাম, ভবিষ্যতে এরূপ হবে”। সেসবই জনশ্রুতিমূলক। সেসব কেবল বিতর্কই বৃদ্ধি করে। আমি সেসব অভিনন্দন করি না।

 

৫৪. হে তৃষ্ণাধ্বংসকারী মুনি, আমাকে সেই ধর্ম ভাষণ করুন; যা বিদিত হয়ে স্মৃতিমান হয়ে তৃষ্ণা জয় করে জগতে অবস্থান করতে পারি।

“আপনি” ভগবানকে সম্বোধন করতে বলা। “ধর্ম” বলতে আদিকল্যাণ, মধ্যেকল্যাণ, অন্তেকল্যাণ। যা অর্থ-ব্যঞ্জনসহ পূর্ণতাপ্রাপ্ত, পরিশুদ্ধ ব্রহ্মচর্যার উপযোগী। যথা : চারি স্মৃতিপ্রস্থান, চারি সম্যকপ্রধান, চারি ঋদ্ধিপাদ, পঞ্চ-ইন্দ্রিয়, পঞ্চবল, সপ্ত বোধ্যঙ্গ, আর্য অষ্টাঙ্গিক মার্গ, নির্বাণ ও নির্বাণগামিনী প্রতিপদা-এসব ভাষণ, বিবৃত, দেশনা, বর্ণনা, ব্যাখ্যা, প্রজ্ঞাপ্ত, বিশ্লেষণ, বিভাজন, ঘোষণা এবং প্রকাশ করুন। “তৃষ্ণা” বলতে রূপতৃষ্ণা... ধর্মতৃষ্ণা। তৃষ্ণা ধ্বংস, প্রহীন, উপশম, পরিত্যাগ এবং সম্পূর্ণরূপে বিনাশ সাধন করাকে অমৃতময় নির্বাণ বলা হয়। মৌনতাকে জ্ঞান বলা হয়... সর্বজাল ছিন্ন করেন, তিনি মুনি হন।

যা বিদিত, নিরূপিত, প্রত্যক্ষকৃত, বিভাজিত ও বিশ্লেষণ করে। “সকল সংস্কার দুঃখ” এটা বিদিত... ও বিশ্লেষণ করে। “সকল ধর্ম অনাত্ম” এটা বিদিত... ও বিশ্লেষণ করে... “যা কিছু উৎপন্নশীল তাই ধ্বংসশীল” এটা বিদিত, নিরূপিত, প্রত্যক্ষকৃত, বিভাজিত ও বিশ্লেষণ করে। “স্মৃতিমান” বলতে চার প্রকারে স্মৃতিমান। যথা : কায়ে কায়ানুদর্শন স্মৃতিপ্রস্থান ভাবনাকালে স্মৃতিমান। বেদনায় বেদনানুদর্শন স্মৃতিপ্রস্থান ভাবনাকালে স্মৃতিমান, চিত্তে চিত্তানুদর্শন স্মৃতিপ্রস্থান ভাবনাকালে স্মৃতিমান। ধর্মে ধর্মানুদর্শন স্মৃতিপ্রস্থান ভাবনাকালে স্মৃতিমান... তাকে স্মৃতিমান বলে। “অবস্থান করে” বলতে অবস্থান করে, বাস করে, বিচরণ করে, চলা-ফেরা করে, দিনাতিপাত করে, অতিবাহিত করে ও জীবনযাপন করে। এ অর্থে বিদিত হয়ে স্মৃতিমান হয়ে অবস্থান করে।

আসক্তিকে তৃষ্ণা বলা হয়। যেই রাগ, সরাগ... অভিধ্যা, লোভ, অকুশলমূল। “তৃষ্ণা” বলতে কোন অর্থে তৃষ্ণা? অতৃপ্ত বাসনা বলে তৃষ্ণা, বিস্তৃত বলে তৃষ্ণা, পরিব্যাপ্ত বলে তৃষ্ণা, বিষম বলে তৃষ্ণা, যথেচ্ছাচারী বলে তৃষ্ণা, প্রতারণা বলে তৃষ্ণা, বিশেষভাবে সংগৃহীত বলে তৃষ্ণা, বিষমূল বলে তৃষ্ণা, বিষফল বলে তৃষ্ণা, বিষপরিভোগ বলে তৃষ্ণা। সেই বহুল তৃষ্ণা রূপে, শব্দে, গন্ধে, রসে, স্পর্শে, কুলে (কুল দুই প্রকার। যথা : জ্ঞাতিকুল ও সেবক বা উপাসককুল), সংঘে, আবাসে, লাভে, যশে, প্রশংসায়, সুখে, চীবর-পিণ্ডপাত-শয়নাসন-ওষুধপথ্যাদিতে, কামধাতুতে, রূপধাতুতে, অরূপধাতুতে, কামভবে, রূপভবে, অরূপভবে, সংজ্ঞাভবে, অসংজ্ঞাভবে, নৈবসংজ্ঞাভবে, একবোকারভবে, চতুবোকারভবে, পঞ্চবোকারভবে; অতীতে, অনাগতে, বর্তমানে, দৃষ্ট-শ্রুত-অনুমিত-বিজ্ঞাতধর্মে আসক্তি ও দৃঢ়ভাবে আবদ্ধ বলে তৃষ্ণা। “লোকে” বলতে অপায়লোকে, মনুষ্যলোকে, দেবলোকে, স্কন্ধলোকে, ধাতুলোকে, আয়তনলোকে। জগতে স্মৃতিমান হয়ে বহুল ও জট পাকানো তৃষ্ণাকে অতিক্রম করেন, জয় করেন, দমন করেন, সমতিক্রম করেন, পরাজিত করেন।

তজ্জন্য ভগবান বললেন :

হে তৃষ্ণাধ্বংসকারী মুনি, আমাকে সেই ধর্ম ভাষণ করুন; যা বিদিত হয়ে স্মৃতিমান হয়ে তৃষ্ণা জয় করে জগতে অবস্থান করতে পারি।

 

৫৫. হে হেমক, জগতে দৃষ্ট, শ্রুত, অনুমিত, বিজ্ঞাত বা চিন্তিত প্রিয়রূপসমূহে যে ছন্দরাগ, তা ধ্বংস করলে অচ্যুত নির্বাণপদ লাভ করা যায়।

“দৃষ্ট” বলতে চক্ষুদ্বারা দৃষ্ট; “শ্রুত” বলতে শ্রোত্র দ্বারা শ্রুত; “অনুমিত” বলতে ঘ্রাণ দ্বারা ঘ্রাণিত, জিহ্বা দ্বারা আস্বাদিত ও কায় দ্বারা স্পর্শিত। “চিন্তিত” বলতে মন দ্বারা চিন্তিত।

জগতে প্রিয়রূপ ও মনোজ্ঞ রূপ কী? জগতে চক্ষু প্রিয়রূপ ও মনোজ্ঞ রূপ, শ্রোত্র... ঘ্রাণ... জিহ্বা... কায়... মন জগতে প্রিয়রূপ ও মনোজ্ঞ রূপ। রূপ জগতে প্রিয়রূপ ও মনোজ্ঞ রূপ, শব্দ... গন্ধ... রস... স্পর্শ... ধর্ম জগতে প্রিয়রূপ ও মনোজ্ঞ রূপ । চক্ষুবিজ্ঞান জগতে প্রিয়রূপ ও সাতরূপ... শ্রোত্রবিজ্ঞান... ঘ্রাণবিজ্ঞান... জিহ্বাবিজ্ঞান... কায়বিজ্ঞান... মনোবিজ্ঞান জগতে প্রিয়রূপ ও মনোজ্ঞ রূপ। চক্ষুসংস্পশ জগতে প্রিয়রূপ ও সাতরূপ, শ্রোত্রসংস্পর্শ... ঘ্রাণসংস্পর্শ... জিহ্বাসংস্পর্শ... কায়সংস্পর্শ... মনোসংস্পর্শ জগতে প্রিয়রূপ ও মনোজ্ঞ রূপ। চক্ষুসংস্পর্শজ বেদনা জগতে প্রিয়রূপ ও মনোজ্ঞ রূপ, শ্রোত্রসংস্পর্শজ বেদনা... ঘ্রাণসংস্পর্শজ বেদনা... জিহ্বাসংস্পর্শজ বেদনা... কায়সংস্পর্শজ বেদনা... মনোসংস্পর্শজ বেদনা জগতে প্রিয়রূপ ও মনোজ্ঞ রূপ। রূপসংজ্ঞা জগতে প্রিয়রূপ ও মনোজ্ঞ রূপ, শব্দসংজ্ঞা... গন্ধসংজ্ঞা... রসসংজ্ঞা... স্পর্শসংজ্ঞা... ধর্মসংজ্ঞা জগতে প্রিয়রূপ ও মনোজ্ঞ রূপ। রূপসঞ্চেতনা জগতে প্রিয়রূপ ও মনোজ্ঞ রূপ, শব্দসঞ্চেতনা... গন্ধসঞ্চেতনা... রসসঞ্চেতনা... স্পর্শসঞ্চেতনা... ধর্মসঞ্চেতনা জগতে প্রিয়রূপ ও মনোজ্ঞ রূপ। রূপতৃষ্ণা জগতে প্রিয়রূপ ও মনোজ্ঞ রূপ, শব্দতৃষ্ণা... গন্ধতৃষ্ণা... রসতৃষ্ণা... স্পর্শতৃষ্ণা... ধর্মতৃষ্ণা জগতে প্রিয়রূপ ও মনোজ্ঞ রূপ। রূপবিতর্ক জগতে প্রিয়রূপ ও মনোজ্ঞ রূপ, শব্দবিতর্ক... গন্ধবিতর্ক... রসবিতর্ক... স্পর্শবিতর্ক... ধর্মবিতর্ক জগতে প্রিয়রূপ ও মনোজ্ঞ রূপ। রূপবিচার জগতে প্রিয়রূপ ও সাতরূপ, শব্দবিচার... গন্ধবিচার... রসবিচার... স্পর্শবিচার... ধর্মবিচার জগতে প্রিয়রূপ ও মনোজ্ঞ রূপ-পযিরূপসেু হমেক।

“ছন্দরাগ” বলতে যা কামসমূহে কামছন্দ, কামরাগ, কামনন্দী, কামতৃষ্ণা, কামস্নেহ, কামপরিদাহ, কামমুর্ছা, কাম আসক্তি, কাম-ওঘ, কামানুরাগ, কাম উপাদান, কামছন্দ নীবরণ। “ছন্দরাগ ধ্বংস” বলতে ছন্দরাগ প্রহীন, ছন্দরাগ উপশম, ছন্দরাগ পরিত্যাগ, ছন্দরাগ বিনাশ, অমৃত নির্বাণ।

নির্বাণপদ, ত্রাণপদ, আশ্রয়পদ, শরণপদ, অভয়পদ। “অচ্যুত” বলতে নিত্য, ধ্রুব, শাশ্বত, অবিপরিণামধর্মী, অচ্যুত নির্বাণ।

তজ্জন্য ভগবান বললেন :

হে হেমক, জগতে দৃষ্ট, শ্রুত, অনুমিত, বিজ্ঞাত বা চিন্তিত প্রিয়রূপসমূহে যে ছন্দরাগ, তা ধ্বংস করলে অচ্যুত নির্বাণপদ লাভ করা যায়।

 

৫৬. এটা জেনে যেসব স্মৃতিমান দৃষ্টধর্মে অভিনিবৃত্ত হন তাঁরা সর্বদা উপশান্ত এবং জগতে (সমস্ত) তৃষ্ণাকে অতিক্রম করেন।

“এই” বলতে অমৃত নির্বাণকে বুঝানো হয়েছে। যা সব সংস্কার উপশান্ত, সব উপধি পরিত্যাগ, তৃষ্ণাক্ষয়, বিরাগ, নিরোধ ও নির্বাণ। “জ্ঞাত হয়ে” বলতে জ্ঞাত হয়ে, জেনে, তুলনা করে, বিবেচনা করে, বুঝে, উপলব্ধি করে। “সব সংস্কার অনিত্য” এরূপে জ্ঞাত হয়ে, জেনে, তুলনা করে, বিবেচনা করে, বুঝে, উপলব্ধি করে। “সব সংস্কার দুঃখ” এরূপে জ্ঞাত হয়ে...। “সব ধর্ম অনাত্ম” এরূপে জ্ঞাত হয়ে... “যা কিছু সমুদয়ধর্মী” তা সবই নিরোধধর্মী” এরূপে জ্ঞাত হয়ে, জেনে, তুলনা করে, বিবেচনা করে, বুঝে, উপলব্ধি করে। “যে” বলতে এখানে অর্হৎ ক্ষীণাসব। “স্মৃতিমান” চারি প্রকারে স্মৃতিমান। কায়ে কায়ানুদর্শন স্মৃতিপ্রস্থান ভাবনাকালে স্মৃতিমান, বেদনায়... স্মৃতিমান, চিত্তে... স্মৃতিমান, ধর্মে ধর্মানুদর্শন স্মৃতিপ্রস্থান ভাবনাকালে স্মৃতিমান... তাঁদেরকে বলা হয় স্মৃতিমান।

“দৃষ্টধর্ম” বলতে দৃষ্টধর্ম, জ্ঞাতধর্ম, তুলিত (বা উপমিত) ধর্ম, বিবেচিত ধর্ম, বিচারিত ধর্ম, উপলব্ধধর্ম। “সব সংস্কার অনিত্য” এরূপে দৃষ্টধর্ম, জ্ঞাতধর্ম, তুলিতধর্ম, বিবেচিত ধর্ম, বিচারিত ধর্ম, উপলব্ধ ধর্ম... “যা কিছু উৎপত্তিধর্মী তা সবই নিরোধধর্মী” এরূপে দৃষ্টধর্ম, জ্ঞাতধর্ম, তুলিতধর্ম, বিবেচিত ধর্ম, বিচারিত ধর্ম, উপলব্ধ ধর্ম। “অভিনিবৃত্ত” বলতে রাগের নির্বাপণে নিবৃত্ত, দ্বেষের নির্বাপণে নিবৃত্ত, মোহের নির্বাপণে নিবৃত্ত, ক্রোধের... উপনাহের... সব অকুশলাভিসংস্কারের উপশান্তে, প্রশমনে, উপশমে, বিনষ্টে, নিবৃত্তে, বিগতে, ধ্বংসে তিনি শান্ত, উপশান্ত, প্রশান্ত, নিবৃত্ত, প্রতিনিবৃত্ত হন।

“উপশান্ত” বলতে রাগের প্রশমন ও নির্বাপণে উপশান্ত। দ্বেষের... মোহের... উপনাহের... উপশান্ত। আর সকল অকুশল অভিসংস্কারের উপশম, প্রশমন, শান্ত, বিনষ্ট, নিবৃত্ত, বিগত ও ধ্বংসে উপশান্ত। “তাঁরা” বলতে এখানে অর্হৎ ক্ষীণাসব। “সদা” বলতে সদা, সর্বদা, সর্বকাল, নিত্যকাল, ধ্রুবকাল, নিরন্তর, চিরকাল, নিরবচ্ছিন্নভাবে, পুঙ্খানুপুঙ্খারূপে, ভূপৃষ্টে জলতরঙ্গ আছড়ে পড়ার ন্যায় বিরামহীনভাবে, অপরাহ্নে, রাত্রির প্রথম যামে, মধ্যম যামে, অন্তিম যামে, কৃষ্ণপক্ষে, শুক্লপক্ষে, বর্ষায়, হেমন্তে, গ্রীষ্মে, প্রথম বয়সে, মধ্যম বয়সে, অন্তিম বয়সে।

আসক্তি বলতে তৃষ্ণা। যা রাগ, সরাগ... অভিধ্যা, লোভ, অকুশলমূল। “তৃষ্ণা” বলতে কোন অর্থে তৃষ্ণা? অতৃপ্ত বাসনা বলে তৃষ্ণা, বিস্তৃত বলে তৃষ্ণা, পরিব্যাপ্ত বলে তৃষ্ণা, বিষম বলে তৃষ্ণা, যথেচ্ছাচারী বলে তৃষ্ণা, প্রতারণা বলে তৃষ্ণা, বিশেষভাবে সংগৃহীত বলে তৃষ্ণা, বিষমূল বলে তৃষ্ণা, বিষফল বলে তৃষ্ণা, বিষপরিভোগ বলে তৃষ্ণা। সেই বহুল তৃষ্ণা রূপে, শব্দে, গন্ধে, রসে, স্পর্শে, কুলে (কুল দুই প্রকার। যথা : জ্ঞাতিকুল ও সেবক বা উপাসককুল), সংঘে, আবাসে, লাভে, যশে, প্রশংসায়, সুখে, চীবর-পিণ্ডপাত-শয়নাসন-ওষুধপথ্যাদিতে, কামধাতুতে, রূপধাতুতে, অরূপধাতুতে, কামভবে, রূপভবে, অরূপভবে, সংজ্ঞাভবে, অসংজ্ঞাভবে, নৈবসংজ্ঞাভবে, একবোকারভবে, চতুবোকারভবে, পঞ্চবোকারভবে; অতীতে, অনাগতে, বর্তমানে, দৃষ্ট-শ্রুত-অনুমিত-বিজ্ঞাতধর্মে তৃষ্ণা, আসক্তি ও দৃঢ়ভাবে আবদ্ধ বলে তৃষ্ণা। “লোকে” বলতে অপায়লোকে... আয়তনলোকে। লোকে বা এ জগতে আসক্তি উত্তীর্ণ হন, পার হন, অতিক্রম করেন, সমতিক্রম করেন ও অতিক্রান্ত হন।

তজ্জন্য ভগবান বললেন :

এটা জেনে যেসব স্মৃতিমান দৃষ্টধর্মে অভিনিবৃত্ত হন তাঁরা সর্বদা উপশান্ত এবং জগতে (সমস্ত) তৃষ্ণাকে অতিক্রম করেন।

গাথা অবসানের সঙ্গে সঙ্গে তাঁরা সেই ব্রাহ্মণের সহিত এক ইচ্ছা... অঞ্জলিবদ্ধ করে ভগবানকে নমস্কার করে একান্তে উপবিষ্ট হয়ে এরূপ বললেন, “হে প্রভু, ভগবান আমার শাস্তা; আমি আপনার শ্রাবক হলাম।”

হেমক মানব-প্রশ্ন বর্ণনা সমাপ্ত।


 

৯. তোদেয়্য মানব-প্রশ্ন বর্ণনা
৫৭. আয়ুষ্মান তোদেয়্য বললেন, যিনি কামের বশবর্তী হন না। যাঁর তৃষ্ণা নেই এবং যিনি সন্দেহোত্তীর্ণ, তাঁর বিমোক্ষ কীদৃশ?

যাঁর মধ্যে কামসমূহ বাস করে না, সংবাস করে না, আবাস করে না, অবস্থান করে না। “ইচ্চা” বলতে পদসন্ধি, পদসংসর্গ... শব্দের পর্যায়ানুক্রম। “আয়ুষ্মান” বলতে প্রিয়বচন, আদরণীয় বচন, গৌরববচন এবং সম্মানসূচক বচনকে বুঝানো হয়েছে। “তোদেয়্য” বলতে ভগবান সেই ব্রাহ্মণকে এ নামের দ্বারা সম্বোধন করেছেন।

যাঁর তৃষ্ণা নেই, থাকে না, অবিদ্যমান, উপলব্ধ হয় না, বরং জ্ঞানাগ্নি দ্বারা দগ্ধ হয়।

যিনি সন্দেহ তীর্ণ, উত্তীর্ণ, অতিক্রান্ত, সমতিক্রান্ত এবং সন্দেহ পরিহার ও সমুচ্ছিন্ন করেন।

তাঁর বিমোক্ষ কীদৃশ, কীরূপ, কী প্রকার, কী ধরনের; এরূপ ইচ্ছা পোষণ করে বিমোক্ষ সম্বন্ধে জিজ্ঞাসা করছি।

তজ্জন্য সেই ব্রাহ্মণ বললেন :

যিনি কামের বশবর্তী হন না। যাঁর তৃষ্ণা নেই এবং যিনি সন্দেহোত্তীর্ণ, তাঁর বিমোক্ষ কীদৃশ?

 

৫৮. যাঁর মধ্যে কামসমূহ অবস্থান করে না, যাঁর তৃষ্ণা নেই এবং যিনি সন্দেহোত্তীর্ণ, তাঁর অপর কোনো বিমোক্ষ নেই।

“যেই” বলতে যেই অর্হৎ ক্ষীণাসব পুদ্গলের মধ্যে। “কাম” বলতে বিভাগ অনুযায়ী কাম দুই প্রকার। যথা : বস্তুকাম এবং ক্লেশকাম... ইহা বস্তুকাম... ইহা ক্লেশকাম। যাঁর মধ্যে কামসমূহ বাস করে না, সংবাস করে না, আশ্রিত হয় না, অবস্থান করে না।

“তোদেয়্য” বলতে ভগবান সেই ব্রাহ্মণকে এ নামে সম্বোধন করলেন। “ভগবান” বলতে গৌরবের অধিবচন... যথার্থ উপাধি; যেরূপেই ভগবান।

“তৃষ্ণা” বলতে রূপতৃষ্ণা, শব্দতৃষ্ণা, গন্ধতৃষ্ণা, রসতৃষ্ণা, স্পর্শতৃষ্ণা, ধর্মতৃষ্ণা। “যাঁর” বলতে অর্হৎ ক্ষীণাস্রবের। যাঁর তৃষ্ণা নেই, থাকে না, অবিদ্যমান, উপলব্ধ হয় না বরং প্রহীন, সমুচ্ছিন্ন, উপশান্ত, সম্পূর্ণরূপে ধ্বংস, উৎপত্তির অযোগ্য ও জ্ঞানাগ্নি দ্বারা দগ্ধ হয়।

বিচিকিৎসাকে বলা হয় সন্দেহ। দুঃখে শঙ্কা... চিত্তের অস্থিরতা, মনের বিমূঢ়তা। “যিনি” বলতে যিনি ক্ষীণাসব অর্হৎ। যিনি সন্দেহ হতে তীর্ণ, উত্তীর্ণ, বিচ্ছিন্ন, অতিক্রান্ত, সমতিক্রান্ত, গত।

তার অপর বিমোক্ষ নেই। যেই বিমোক্ষ দ্বারা উদ্ধারপ্রাপ্ত বা মুক্ত হোক না কেন, তিনি বিমুক্ত। তাঁর বিমোক্ষ দ্বারা করণীয় কৃত হয়েছে।

তজ্জন্য ভগবান বললেন :

যাঁর মধ্যে কামসমূহ অবস্থান করে না, যাঁর তৃষ্ণা নেই এবং যিনি সন্দেহোত্তীর্ণ, তাঁর অপর কোনো বিমোক্ষ নেই।

 

৫৯. তিনি আসক্তিযুক্ত নাকি আসক্তিমুক্ত? তিনি প্রজ্ঞাবান নাকি প্রজ্ঞাকম্পী? হে শাক্যমুনি, হে সর্বদর্শী, আপনি তা ব্যাখ্যা করুন, যাতে আমি মুনি সম্পর্কে জানতে পারি।

তিনি আসক্তিমুক্ত; নাকি আসক্তিযুক্ত হয়ে রূপ কামনা করে, শব্দ কামনা করে, গন্ধ... রস... স্পর্শ... কুল... গণ... আবাস... লাভ-সৎকার... যশ... প্রশংসা... সুখ... চীবর... পিণ্ডপাত... শয্যাসন... ওষুধপ্রত্যয় বা ভৈষজ্য উপকরণাদি... কামধাতু... রূপধাতু... অরূপধাতু... কামভব... রূপভব... অরূপভব... সংজ্ঞাভব... অসংজ্ঞাভব... নৈবসংজ্ঞা-না-অসংজ্ঞা ভব... একস্কন্ধভব... চারস্কন্ধভব... পঞ্চস্কন্ধভব... অতীত... অনাগত... বর্তমান... দৃষ্ট, শ্রুত, অনুমিত, বিজ্ঞাত ধর্ম কামনা করে, আকাঙ্ক্ষা করে, প্রার্থনা করে, আশা করে, জপ করে।

“তিনি প্রজ্ঞাবান” বলতে তিনি পণ্ডিত, প্রজ্ঞাবান, বুদ্ধিমান, জ্ঞানী, প্রাজ্ঞ, মেধাবী। নাকি অষ্ট সমাপত্তি জ্ঞান, পঞ্চাভিজ্ঞা জ্ঞান, মিথ্যাজ্ঞান দ্বারা তৃষ্ণাকম্পন ও দৃষ্টিকম্পন সংগ্রহ করে, উৎপন্ন করে, সঞ্জাত করে, আবির্ভূত করে, পুনঃ উৎপন্ন করে।

“শাক্য” বলতে ভগবান শাক্য। শাক্যকুল হতে প্রব্রজিত বলে শাক্য। অথবা ঐশ্বর্যশালী, মহাধনী, ধনবান বলে শাক্য। তাঁর এ ধনসমূহ বিদ্যমান; যেমন : শ্রদ্ধাধন, শীলধন, (পাপের প্রতি) লজ্জাধন, (পাপের প্রতি) ভয়ধন, শ্রুতধন, ত্যাগধন, প্রজ্ঞাধন, স্মৃতিপ্রস্থান-ধন, সম্যকপ্রধান-ধন, ঋদ্ধিপাদ-ধন, ইন্দ্রিয়-ধন, বলধন, বোধ্যঙ্গধন, মার্গধন, ফলধন, নির্বাণধন। সেই নানাবিধ ধনরত্ন দ্বারা ঐশ্বর্যশালী, মহাধনী, ধনবান বলে শাক্য। অথবা দক্ষ, ধীমান, হিতকারী, সূর, বীর, বিক্রম, অভীরু, অকম্পিত, অনুত্রাসী, অপলায়নকারী, ভয়-ভৈরব প্রহীন, লোমহর্ষ বিগত বলে শাক্য। হে শাক্যমুনি, যাতে আমি মুনি সম্পর্কে জানতে, জ্ঞাত হতে, বুঝতে, হৃদয়ঙ্গম করতে, উপলব্ধি করতে পারি।

“তা” বলতে যা জিজ্ঞাসা করছি, যাচ্ঞা করছি, অনুরোধ করছি, অনুনয় করছি। ব্যাখ্যা করুন, দেশনা করুন, প্রজ্ঞাপন করুন, স্থাপন করুন, বিশ্লেষণ করুন, বিভাজন করুন, প্রকাশ করুন ও ঘোষণা করুন। সর্বদর্শী বলা হয় সর্বজ্ঞ জ্ঞানকে... তাই তথাগত সর্বদর্শী।

তজ্জন্য সেই ব্রাহ্মণ বললেন :

তিনি আসক্তিযুক্ত নাকি আসক্তিমুক্ত? তিনি প্রজ্ঞাবান নাকি প্রজ্ঞাকম্পী? হে শাক্যমুনি, হে সর্বদর্শী, আপনি তা ব্যাখ্যা করুন, যাতে আমি মুনি সম্পর্কে জানতে পারি।

 

৬০. তিনি আসক্তিমুক্ত, আসক্তিযুক্ত নন। তিনি প্রজ্ঞাবান, প্রজ্ঞাকম্পী নন। হে তোদেয়্য, মুনিকে এরূপই জান। তিনি অকিঞ্চন, কামভবে অনাসক্ত।

তিনি অনাসক্ত। তৃঞ্চাযুক্ত হয়ে রূপে আসক্ত হন না। শব্দ... গন্ধ... দৃষ্ট, শ্রুত, অনুমিত, বিজ্ঞাত ধর্মে আসক্ত হন না, (সেসব) ইচ্ছা, আকাঙ্ক্ষা, প্রার্থনা, কামনা, অভিলাষ করেন না।

“প্রজ্ঞাবান” বলতে পণ্ডিত, প্রজ্ঞাবান, বুদ্ধিমান, জ্ঞানী, বিজ্ঞ, মেধাবী। ন চ পঞ্ঞকপ্পীত। অিষ্ট সমাপত্তি জ্ঞান, পঞ্চাভিজ্ঞা জ্ঞান, মিথ্যাজ্ঞান দ্বারা তৃষ্ণাকম্পন ও দৃষ্টিকম্পন সংগ্রহ করেন না, উৎপন্ন করেন না, সঞ্জাত করেন না, আবির্ভূত করেন না, পুনঃ উৎপন্ন করেন না।

মৌনতাকে জ্ঞান বলা হয়... সর্বজাল ছিন্ন করেন, তিনি মুনি হন। হে তোদেয়্য, এরূপেই মুনিকে জান, জ্ঞাত হও, উপলব্ধি কর, স্বীকার কর।

“শূন্য” বলতে রাগ শূন্য, দ্বেষ শূন্য, মোহ শূন্য, মান শূন্য, মিথ্যাদৃষ্টি শূন্য, ক্লেশ শূন্য, দুশ্চরিত শূন্য। জগতে যা কিছু আছে সবই তাঁর প্রহীন, সমুচ্ছিন্ন, উপশান্ত, শান্ত, উৎপত্তির অযোগ্য ও জ্ঞানাগ্নি দ্বারা দগ্ধ হয়েছে। তাই তাঁকে শূন্য বলা হয়। “কাম” বলতে বিভাগ অনুযায়ী কাম দু-প্রকার। যথা : বস্তুকাম এবং ক্লেশকাম... ইহাকে বলা হয় বস্তুকাম... ইহাকে বলা হয় ক্লেশকাম। “ভব” বলতে দু-প্রকার ভব। যথা : কর্মভব এবং প্রতিসন্ধিযুক্ত পুনর্ভব... ইহা প্রতিসন্ধিযুক্ত পুনর্ভব।

অকিঞ্চন বা শূন্য ব্যক্তি কাম এবং ভবে অনাসক্ত, অসংলগ্ন, অসংযুক্ত, অনাবদ্ধ, নিষ্ক্রান্ত, নিঃসৃত, বিপ্রমুক্ত, বিসংযুক্ত হয়ে মুক্ত চিত্তে অবস্থান করেন।

তাই ভগবান বললেন :

তিনি আসক্তিমুক্ত, আসক্তিযুক্ত নন। তিনি প্রজ্ঞাবান, প্রজ্ঞাকম্পী নন। হে তোদেয়্য, মুনিকে এরূপই জান। তিনি অকিঞ্চন, কামভবে অনাসক্ত।

গাথা অবসানের সাথে সাথে যাঁরা সেই ব্রাহ্মণের সাথে ছিলেন তাঁরা সবাই এক ইচ্ছা... অঞ্জলিবদ্ধ করে ভগবানকে নমস্কার করে একান্তে উপবিষ্ট হয়ে এরূপ বললেন, “হে প্রভু, ভগবান আমার শাস্তা; আমি আপনার শ্রাবক হলাম।”

তোদেয়্য মানব-প্রশ্ন বর্ণনা সমাপ্ত।


 

১০. কপ্প মানব-প্রশ্ন বর্ণনা
৬১. আয়ুষ্মান কপ্প বললেন, সংসারে (জন্ম নিলে) ওঘ, মহাভয় উৎপন্ন হয়; জরা-মরণে আক্রান্ত হতে হয়। হে প্রভু, এমন কোনো দ্বীপ আছে কী যে দ্বীপের আশ্রয়ে থাকলে আর কোথাও পুনরাগমন হয় না? তা প্রকাশ করুন।

“সরো” বলতে সংসারে আগমন, গমন, গমনাগমন, কাল, গতি; ভবাভবে চ্যুতি, উৎপত্তি, জন্ম, ভেদ, জাতি, জরা, মরণ সংসারের পূর্বসীমা জানা যায় না, শেষ সীমাও জানা যায় না; সংসারের মাঝেই সত্ত্বগণ স্থিত, প্রতিষ্ঠিত, আশ্রিত, উপগত, সংলগ্ন, অভিনিবিষ্ট।

কিভাবে সংসারের পূর্বসীমা জানা যায় না? “সংসারাবর্তে এতবার জন্মগ্রহণ করা হয়েছে, তার বেশি হয়নি” এরূপ বলা অসম্ভব; এভাবে সংসারের পূর্বসীমা জানা যায় না। “সংসারাবর্তে এত শতবার জন্মগ্রহণ... এত হাজারবার জন্মগ্রহণ... এত লক্ষবার জন্মগ্রহণ... এত কোটিবার জন্মগ্রহণ... এত শতকোটিবার জন্মগ্রহণ... এত সহস্র কোটিবার জন্মগ্রহণ... এত শতসহস্র কোটিবার জন্মগ্রহণ করা হয়েছে, তার বেশি হয়নি” এরূপ বলা অসম্ভব; এভাবে সংসারের পূর্বসীমা জানা যায় না।

“সংসারাবর্তে এত বছর জন্মগ্রহণ করা হয়েছে, তার বেশি হয়নি” এরূপ বলা অসম্ভব; এভাবে সংসারের পূর্বসীমা জানা যায় না। “সংসারাবর্তে এত শত বছর জন্মগ্রহণ... এত সহস্র বছর জন্মগ্রহণ... এত শতসহস্র বছর জন্মগ্রহণ... এত কোটি বছর জন্মগ্রহণ... এত শতকোটি বছর জন্মগ্রহণ... এত সহস্রকোটি বছর জন্মগ্রহণ... এত শতসহস্র কোটি বছর জন্মগ্রহণ করা হয়েছে, তার বেশি হয়নি” এরূপ বলা অসম্ভব; এভাবে সংসারের পূর্বসীমা জানা যায় না।

“সংসারাবর্তে এত কল্প জন্মগ্রহণ করা হয়েছে, তার বেশি হয়নি” এরূপ বলা অসম্ভব; এভাবে সংসারের পূর্বসীমা জানা যায় না। “সংসারাবর্তে এত শত কল্প জন্মগ্রহণ... এত হাজার কল্প জন্মগ্রহণ... এত লক্ষকল্প জন্মগ্রহণ... এত কোটি কল্প জন্মগ্রহণ... এত শতকোটি কল্প জন্মগ্রহণ... এত সহস্রকোটি কল্প জন্মগ্রহণ... এত শতসহস্র কোটি কল্প জন্মগ্রহণ করা হয়েছে, তার বেশি হয়নি” এরূপ বলা অসম্ভব; এভাবে সংসারের পূর্বসীমা জানা যায় না।

ভগবান কর্তৃক এরূপ ব্যক্ত হয়েছে : হে ভিক্ষুগণ, সংসার অনাদি; অবিদ্যা নীবরণ ও তৃষ্ণা-সংযোজনযুক্ত সত্ত্বগণের সংসারে অবস্থান্তর, সংসারের পূর্বসীমা জানা যায় না। ভিক্ষুগণ, এভাবে তারা দীর্ঘসময় (সংসারে পরিভ্রমণকালে) দুঃখ, তীব্র যন্ত্রণা, কষ্ট ভোগ করে এবং শ্মশান বৃদ্ধি করে থাকে; যতক্ষণ পর্যন্ত সর্বসংস্কারে নির্বেদপ্রাপ্ত, অননুরক্ত, বিমুক্ত হতে সক্ষম না হয়। এভাবে সংসারের পূর্বসীমা জানা যায় না।

কিভাবে সংসারের শেষ সীমা জানা যায় না? “সংবারাবর্তে (তার) এত জন্ম পরিভ্রমণ হবে, তার বেশি হবে না” এরূপ বলা অসম্ভব। এভাবে সংসারের শেষ সীমা জানা যায় না। “সংসার আবর্তে তার এত শত জন্ম, এত হাজার জন্ম, এত লক্ষ জন্ম, এত কোটি জন্ম, এত শত কোটি, এত সহস্রকোটি, এত শত সহস্রকোটি; এত বছর, এত শত বছর, এত সহস্র বছর, এত লক্ষ বছর, এত কোটি বছর, এত শত কোটি বছর, এত সহস্র কোটি বছর, এত শতসহস্র কোটি বছর; এত কল্প, এত শত কল্প, এত সহস্র কল্প, এত লক্ষ কল্প, এত কোটি কল্প, এত শত কোটি কল্প, এত সহস্রকোটি কল্প, এত শতসহস্র কোটি কল্প পরিভ্রমণ করতে হবে, তার বেশি হবে না” এরূপ বলা অসম্ভব। এভাবে সংসারের শেষ সীমা জানা যায় না। তাই সংসারের পূর্বসীমা জানা যায় না; সংসারের শেষ সীমা জানা যায় না। সংসারের মাঝেই সত্ত্বগণ স্থিত, প্রতিষ্ঠিত, আশ্রিত, উপগত, সংলগ্ন, অভিনিবিষ্ট।

“ইচ্চা” বলতে পদসন্ধি, পদসংসর্গ... শব্দের পর্যায়ানুক্রম। “আয়ুষ্মান” বলতে প্রিয়বচন... বচন। “কপ্প” বলতে ভগবান সেই ব্রাহ্মণকে এ নামের দ্বারা সম্বোধন করলেন।

কামোঘ, ভবোঘ, দৃষ্টি-ওঘ, অবিদ্যা-ওঘ উৎপন্ন হয়, জাত হয়, সঞ্জাত, আবির্ভাব, পাদুর্ভাব হয়। জাতি-ভয়, জরা-ভয়, ব্যাধি-ভয়, মরণ-ভয়।

জরায় স্পর্শিত, উৎপীড়িত, সংযুক্ত, সমন্নাগত। মৃত্যুতে স্পর্শিত, আক্রান্ত, সংযুক্ত, সমন্নাগত। জন্মে অনুগত, জরায় নিপীড়িত (আক্রান্ত), ব্যাধিতে অভিভূত, মরণে অভিভূত, ত্রাণহীন, শরণহীন, আশ্রয়হীন, সহায়হীন।

দ্বীপ, ত্রাণ, আশ্রয়, শরণ, গতি, গতিপরায়ণ সম্বন্ধে বলুন, ব্যাখ্যা করুন, দেশনা করুন, প্রজ্ঞাপন করুন, স্থাপন করুন, বিশ্লেষণ করুন, বিভাজন করুন, ঘোষণা করুন, প্রকাশ করুন। “প্রভু” বলতে প্রিয়বচন, গুরুবচন, গৌরবের অধিবচন।

“আপনি” বলতে এখানে ভগবানকে বলা হয়েছে। দ্বীপ, ত্রাণ, আশ্রয়, শরণ, গতি ও পরায়ণ সম্বন্ধে বলুন, ব্যাখ্যা করুন, দেশনা করুন, প্রজ্ঞাপন করুন, স্থাপন করুন, বিশ্লেষণ করুন, বিভাজন করুন, ঘোষণা করুন ও প্রকাশ করুন।

যাবতীয় দুঃখ যাতে এখানে নিরুদ্ধ হয়, উপশম হয়, অন্তর্ধান হয়, ধ্বংস হয়। পুনঃ প্রতিসন্ধিযুক্ত দুঃখ যাতে উৎপন্ন না হয়; কামধাতু, রূপধাতু, অরূপধাতু, কামভব, রূপভব, অরূপভব, সংজ্ঞাভব, অসংজ্ঞাভব, নৈবসংজ্ঞা-না-অসংজ্ঞাভব, একস্কন্ধভব, চারস্কন্ধভব, পঞ্চস্কন্ধভব, পুনঃগতি, উৎপত্তি, প্রতিসন্ধি, ভব, সংসার, আবর্ত বা সংসারপরিভ্রমণ যাতে উৎপন্ন না হয়, জাত না হয়, আবির্ভূত না হয়, পুনরুৎপন্ন না হয়। এখানেই নিরুদ্ধ হয়, উপশম হয়, অন্তর্ধান হয় ও ধ্বংস হয়।

তজ্জন্য সেই ব্রাহ্মণ বললেন :

আয়ুষ্মান কপ্প বললেন, সংসারে (জন্ম নিলে) ওঘ, মহাভয় উৎপন্ন হয়; জরা-মরণে আক্রান্ত হতে হয়। হে প্রভু, এমন কোনো দ্বীপ আছে কী যে দ্বীপের আশ্রয়ে থাকলে আর কোথাও পুনরাগমন হয় না? তা প্রকাশ করুন।

 

৬২. ভগবান কপ্পকে বললেন, হে কপ্প, সংসারের মধ্যে ওঘে মহাভয় উৎপন্ন হয়; জরা-মরণে আক্রান্ত হতে হয়। হে কপ্প, এমন দ্বীপ আছে বলি।

“সরো” বলতে সংসারে আগমন, গমন, গমনাগমন, কাল, গতি; ভবাভবে চ্যুতি, উৎপত্তি, জন্ম, ভেদ, জাতি, জরা, মরণ সংসারের পূর্বসীমা জানা যায় না, শেষ সীমাও জানা যায় না; সংসারের মাঝেই সত্ত্বগণ স্থিত, প্রতিষ্ঠিত, আশ্রিত, উপগত, সংলগ্ন, অভিনিবিষ্ট।

কিভাবে সংসারের পূর্বসীমা জানা যায় না? “সংসারাবর্তে এতবার জন্মগ্রহণ করা হয়েছে, তার বেশি হয়নি” এরূপ বলা অসম্ভব; এভাবে সংসারের পূর্বসীমা জানা যায় না। “সংসারাবর্তে এত শতবার জন্মগ্রহণ... এত সহসবার জন্মগ্রহণ... এত লক্ষবার জন্মগ্রহণ... এত কোটিবার জন্মগ্রহণ... এত শতকোটিবার জন্মগ্রহণ... এত সহস্র কোটিবার জন্মগ্রহণ... এত শতসহস্র কোটিবার জন্মগ্রহণ করা হয়েছে, তার বেশি হয়নি” এরূপ বলা অসম্ভব; এভাবে সংসারের পূর্বসীমা জানা যায় না।

“সংসারাবর্তে এত বছর জন্মগ্রহণ করা হয়েছে, তার বেশি হয়নি” এরূপ বলা অসম্ভব; এভাবে সংসারের পূর্বসীমা জানা যায় না। “সংসারাবর্তে এত শত বছর জন্মগ্রহণ... এত সহস্র বছর জন্মগ্রহণ... এত লক্ষ বছর জন্মগ্রহণ... এত কোটি বছর জন্মগ্রহণ... এত শতকোটি বছর জন্মগ্রহণ... এত সহস্র কোটি বছর জন্মগ্রহণ... এত শতসহস্র কোটি বছর জন্মগ্রহণ করা হয়েছে, তার বেশি হয়নি” এরূপ বলা অসম্ভব; এভাবে সংসারের পূর্বসীমা জানা যায় না।

“সংসারাবর্তে এত কল্প জন্মগ্রহণ করা হয়েছে, তার বেশি হয়নি” এরূপ বলা অসম্ভব; এভাবে সংসারের পূর্বসীমা জানা যায় না। “সংসারাবর্তে এত শত কল্প জন্মগ্রহণ... এত সহস্র কল্প জন্মগ্রহণ... এত লক্ষ কল্প জন্মগ্রহণ... এত কোটি কল্প জন্মগ্রহণ... এত শতকোটি কল্প জন্মগ্রহণ... এত সহস্রকোটি কল্প জন্মগ্রহণ... এত শতসহস্র কোটি কল্প জন্মগ্রহণ করা হয়েছে, তার বেশি হয়নি” এরূপ বলা অসম্ভব; এভাবে সংসারের পূর্বসীমা জানা যায় না।

ভগবান কর্তৃক এরূপ ব্যক্ত হয়েছে : হে ভিক্ষুগণ, সংসার অনাদি; অবিদ্যা, নীবরণ ও তৃষ্ণা সংযোজনযুক্ত সত্ত্বগণের সংসারে অবস্থান্তর, সংসারের পূর্বসীমা জানা যায় না। ভিক্ষুগণ, এভাবে তারা দীর্ঘসময় (সংসারে পরিভ্রমণকালে) দুঃখ, তীব্র যন্ত্রণা, কষ্ট ভোগ করে এবং শ্মশান বৃদ্ধি করে থাকে; যতক্ষণ পর্যন্ত সর্বসংস্কারে নির্বেদপ্রাপ্ত, অননুরক্ত, বিমুক্ত হতে সক্ষম না হয়। এভাবে সংসারের পূর্বসীমা জানা যায় না।

কিভাবে সংসারের শেষ সীমা জানা যায় না? “সংবারাবর্তে (তার) এত জন্ম পরিভ্রমণ হবে, তার বেশি হবে না” এরূপ বলা অসম্ভব। এভাবে সংসারের শেষ সীমা জানা যায় না। “সংসার আবর্তে তার এত শত জন্ম, এত সহস্র জন্ম, এত লক্ষ জন্ম, এত কোটি জন্ম, এত শতকোটি জন্ম, এত সহস্রকোটি জন্ম, এত শতসহস্রকোটি জন্ম; এত বছর, এত শত বছর, এত সহস্র বছর, এত লক্ষ বছর, এত কোটি বছর, এত শতকোটি বছর, এত সহস্রকোটি বছর, এত শতসহস্রকোটি বছর; এত কল্প, এত শত কল্প, এত সহস্র কল্প, এত লক্ষ কল্প, এত কোটি কল্প, এত শতকোটি কল্প, এত সহস্রকোটি কল্প, এত শতসহস্রকোটি কল্প পরিভ্রমণ করতে হবে, তার বেশি হবে না” এরূপ বলা অসম্ভব। এভাবে সংসারের শেষ সীমা জানা যায় না। তাই সংসারের পূর্বসীমা জানা যায় না; সংসারের শেষ সীমা জানা যায় না। সংসারের মাঝেই সত্ত্বগণ স্থিত, প্রতিষ্ঠিত, আশ্রিত, উপগত, অধ্যসিত, অধিমুক্ত—মজ্ঝে সরস্মিং তিট্‌ঠতং।

“কপ্প” বলতে ভগবান সেই ব্রাহ্মণকে এ নামের দ্বারা সম্বোধন করেছেন। “ভগবান” বলতে সগৌরবাদি বচন... যথার্থ উপাধি; যেরূপে ভগবান।

কাম-ওঘ, ভব-ওঘ, মিথ্যাদৃষ্টি-ওঘ, অবিদ্যা-ওঘ উৎপন্ন হয়, জাত হয়, সঞ্জাত, আবির্ভাব, প্রাদুর্ভাব হয়। মহব্ভযতে।ি জাতি ভয়, জরা ভয়, ব্যাধি ভয়, মরণ ভয়।

জরায় স্পর্শিত, উৎপীড়িত, সংযুক্ত, সমন্নাগত। মৃত্যুতে স্পর্শিত, আক্রান্ত, সংযুক্ত, সমন্নাগত। জন্মে অনুগত, জরায় অনুসৃত (আক্রান্ত), ব্যাধিতে নিপীড়িত, মরণে অভিভূত, ত্রাণহীন, শরণহীন, আশ্রয়হীন, সহায়হীন।

দ্বীপ, ত্রাণ, আশ্রয়, শরণ, গতি, গতিপরায়ণ সম্বন্ধে বলুন, ব্যাখ্যা করুন, দেশনা করুন, প্রজ্ঞাপন করুন, স্থাপন করুন, বিশ্লেষণ করুন, বিভাজন করুন, ঘোষণা করুন এবং প্রকাশ করুন।

তজ্জন্য ভগবান বললেন :

ভগবান কপ্পকে বললেন, হে কপ্প, সংসারের মধ্যে ওঘে মহাভয় উৎপন্ন হয়; জরা-মরণে আক্রান্ত হতে হয়। হে কপ্প, এমন দ্বীপ আছে বলি।

 

৬৩.  অকিঞ্চন (বা শূন্য) ও আসক্তিমুক্ত উত্তম দ্বীপ, ওই স্থানে জন্ম-মৃত্যুর নাশ হয়। আমি তাকে নির্বাণ বলি।

“আসক্তি” বলতে রাগ-আসক্তি, দোষ-আসক্তি, মোহ-আসক্তি, মান-আসক্তি, মিথ্যাদৃষ্টি-আসক্তি, ক্লেশ-আসক্তি, দুশ্চরিত-আসক্তি। এসব আসক্তি প্রহীন, উপশম, পরিত্যক্ত, সম্পূর্ণরূপে ধ্বংসই অমৃতময় নির্বাণ। আসক্তিকে তৃষ্ণা বলা হয়। যে রাগ সরাগ... অভিধ্যা, লোভ, অকুশলমূল। এই আসক্তি প্রহীন, উপশম, পরিত্যক্ত, সম্পূর্ণরূপে ধ্বংসই অমৃতময় নির্বাণ।

এরূপ দ্বীপে আশ্রয়, নিরাপত্তা, সহায়, গতি, অবলম্বন। “উত্তম” বলতে তার থেকে অন্য (উত্তম) দ্বীপ নেই। সে দ্বীপই অগ্র, শ্রেষ্ঠ, প্রখ্যাত, বিখ্যাত, উত্তম, পরমোৎকৃষ্ট।

লোভকে তৃষ্ণা বলা হয়। যা রাগ, সরাগ... অভিধ্যা, লোভ, অকুশলমূল। সেই লোভ প্রহীন, উপশম, পরিত্যক্ত, সম্পূর্ণরূপে ধ্বংসই অমৃতময় নির্বাণ। “ইহা” বলতে পদসন্ধি, পদসংসর্গ বা সন্ধিযুক্ত শব্দ, পদপূরক (বা উপসর্গ), অক্ষর সমবায় ব্যঞ্জনসংশ্লিষ্টতা, শব্দের পর্যায়ানুক্রম। “বলি” বলতে বর্ণনা করি, ব্যাখ্যা করি, প্রজ্ঞাপন করি, উপস্থাপন করি, বিশ্লেষণ করি, বিভাজন করি, ঘোষণা করি ও প্রকাশ করি।

জরা-মরণের প্রহীন, উপশম, প্রত্যাখ্যান, প্রশান্ত, অমৃতময় নির্বাণ।

তজ্জন্য ভগবান বললেন :

 অকিঞ্চন (বা শূন্য) ও আসক্তিমুক্ত উত্তম দ্বীপ, ওই স্থানে জন্ম-মৃত্যুর নাশ হয়। আমি তাকে নির্বাণ বলি।

 

৬৪. ইহা জ্ঞাত হয়ে যাঁরা স্মৃতিমান এবং দৃষ্টধর্মে নিবৃত্তিপ্রাপ্ত, তাঁরা মারের অনুগত ও আদেশবাহী হন না।

“ইহা” বলতে অমৃতময় নির্বাণকে বলা হয়েছে। যা সেই সকল সংস্কার প্রশান্ত, সকল উপধি পরিত্যক্ত, তৃষ্ণাক্ষয়, বিরাগ, নিরোধ, নির্বাণ। জ্ঞাত হয়ে, তুলনা করে, নিরূপণ করে, বিভাজিত করে, ব্যাখ্যা করে ও বিশ্লেষণ করে; “সকল সংস্কার অনিত্য” এটা জ্ঞাত হয়ে, তুলনা করে, নিরূপণ করে, বিভাজিত করে, ব্যাখ্যা করে ও বিশ্লেষণ করে। “সকল সংস্কার দুঃখ” এটা জ্ঞাত হয়ে, তুলনা... “যা কিছু সমুদয়ধর্মী তৎসমস্তই নিরোধধর্মী” এটা জ্ঞাত হয়ে, তুলনা করে, নিরূপণ করে, বিভাজিত করে, ব্যাখ্যা করে ও বিশ্লেষণ করে। যাঁরা বলতে ক্ষীণাসব অর্হৎকে বলা হয়েছে। “স্মৃতিমান” বলতে চার প্রকারে স্মৃতিমান। যথা : কায়ে কায়ানুদর্শন স্মৃতিপ্রস্থান ভাবনাকালে স্মৃতিমান। বেদনায়... তাকে স্মৃতিমান বলা হয়।

“দৃষ্টধর্ম” বলতে দৃষ্টধর্ম, জ্ঞাতধর্ম, তুলিতধর্ম, বিচারিতধর্ম, বিশ্লেষিতধর্ম ও ব্যাখ্যাতধর্ম। “নিবৃত্তিপ্রাপ্ত” বলতে রাগের নির্বাপিত হয়েছে বলে নিবৃত্ত, দোষের... এবং সকল অকুশলাভিসংস্কার শান্ত, প্রশমিত, উপশমিত, নির্বাপিত, নিবৃত্ত ও সম্পূর্ণরূপে ধ্বংস হয় বলে শান্ত, প্রশান্ত, দমিত, নিবৃত্ত এবং ধ্বংস বলা হয়।

“মার” বলতে সেই মার, পাপ অধিপতি, মৃত্যুরাজ, পাপরাজা, প্রমত্তবন্ধু। তাঁরা মারের বশবর্তী হন না, মারও তাদেরকে বশ করতে পারে না। তাঁরা মার, মারপক্ষ, মারপাশ বা জাল, মার-বড়শি, মারের প্রলোভন, মার-বিষয়, মার-নিবাস, মার-গন্ধী, মারবন্ধন অতিক্রম করেন, পরাজিত করেন, পদদলিত করেন, পরাভূত করেন এবং মর্দন করে বিচরণ করেন, অবস্থান করেন, বাস করেন, চলা-ফেরা করেন, দিনাতিপাত করেন, দিন অতিবাহিত করেন, জীবনযাপন করেন।

তাঁরা মারের পরাধীন, দাস ও পরিচারিকা হন না, বরং তাঁরা ভগবান বুদ্ধেরই আদেশে আদেশবাহী, পরিচারিকা হন।

তজ্জন্য ভগবান বললেন :

ইহা জ্ঞাত হয়ে যাঁরা স্মৃতিমান এবং দৃষ্টধর্মে নিবৃত্তিপ্রাপ্ত, তাঁরা মারের অনুগত ও আদেশবাহী হন না।

গাথা অবসানের সাথে সাথে যাঁরা সেই ব্রাহ্মণের সাথে ছিলেন তাঁরা সবাই এক ইচ্ছা... অঞ্জলিবদ্ধ করে ভগবানকে নমস্কার করে একান্তে উপবিষ্ট হয়ে এরূপ বললেন, “হে প্রভু, ভগবান আমার শাস্তা; আমি আপনার শ্রাবক হলাম।”

কপ্প মানব-প্রশ্ন বর্ণনা সমাপ্ত।


 

১১. জতুকন্নী মানব-প্রশ্ন বর্ণনা
৬৫. আয়ুষ্মান জতুকন্নী বললেন, কামমুক্ত, ওঘোত্তীর্ণ বীরের সম্বন্ধে শ্রবণ করে আমি কামহীন বিষয় জিজ্ঞাসা করতে এসেছি। হে ভগবান, সর্বজ্ঞতা জ্ঞানে আমাকে শান্তিপদ অমৃত নির্বাণ সম্বন্ধে বলুন।

শুনে, শ্রবণ করে, শিক্ষা করে, গ্রহণ করে ও উপলব্ধি করে। ইনি সেই ভগবান অর্হৎ... বুদ্ধ ভগবান। “বীর” বলতে ভগবানকে বলে বীর। বীর্যবান বলে বীর, ধীমান বলে বীর, দক্ষ বলে বীর, সাহসী বলে বীর, সূর বলে বীর, (তিনি) বীরত্ব, অভীরু, নির্ভীক, ত্রাসহীন, সাহসী, ভয়-ভৈরব প্রহীন ও লোমহর্ষহীন বলেই বীর।

ইহলোকে যিনি সমস্ত পাপ হতে বিরত, নিরয়দুঃখ অতিক্রান্ত, তিনিই বীর্যবান। সেই বীর্যবান, শ্রেষ্ঠ, গুণীকে (বা গুণবানকে) যথার্থ বীর বলা হয়।

“কাম” বলতে বিভাগ অনুযায়ী কাম দুই প্রকার। যথা : বস্তুকাম ও ক্লেশকম... এগুলোকে বলে বস্তুকাম... এগুলোকে বলে ক্লেশকাম। ভগবান বুদ্ধের বস্তুকাম পরিজ্ঞাত এবং ক্লেশকাম প্রহীন। বস্তুকাম পরিজ্ঞাত এবং ক্লেশকাম পহীন হয়ে ভগবান কাম ইচ্ছা করেন না, কাম প্রার্থনা করেন না, কাম অভিলাষ করেন না এবং কাম আকাঙ্ক্ষা করেন না। যারা কাম ইচ্ছা করে, কাম প্রার্থনা করে, কাম অভিলাষ করে এবং কাম আকাঙ্ক্ষা করে তারা কামে অভিভূত, অনুরাগে অভিভূত ও সংজ্ঞায় বা অভিপ্রায়ে অভিভূত। ভগবান কাম ইচ্ছা করেন না, কাম প্রার্থনা করেন না, কাম অভিলাষ করেন না এবং কাম আকাঙ্ক্ষা করেন না। তদ্ধেতু ভগবান কামহীন, নিষ্কাম, কামত্যক্ত, কামবর্জিত, কামমুক্ত, কামপ্রহীন, কাম পরিত্যক্ত এবং বীতরাগ, বিগতরাগ, ত্যক্তরাগ, মুক্তরাগ, প্রহীনরাগ, পরিত্যক্তরাগ হয়ে অনাসক্ত, নিবৃত্ত, প্রশান্ত আর স্বয়ং ব্রহ্ম সদৃশ সুখ অনুভবকারী হয়ে অবস্থান করেন।

“ইচ্চা” বলতে পদসন্ধি... পদানুক্রম। “আয়ুষ্মান” বলতে প্রিয়বচন, সগৌরব, বিনয়ের অধিবচন। “জতুকন্নী” বলতে সেই ব্রাহ্মণের গোত্র, সংজ্ঞা, নাম, প্রজ্ঞপ্তি, প্রকাশ।

“ওঘোত্তীর্ণ” বলতে ওঘোত্তীর্ণ, ওঘ অতিক্রম, সমতিক্রম এবং সম্পূর্ণরূপে বিনাশ-ওঘাতগিং। “প্রশ্ন” বলতে প্রশ্ন করতে, জিজ্ঞাসা করতে, যাচ্ঞা করতে, অনুনয় করতে এবং নিবেদন করতে। “কামমুক্ত” বলতে কামহীন, নিষ্কাম, কামত্যক্ত, কামবর্জিত, কামমুক্ত, কামপ্রহীন, কামপরিত্যক্ত এবং বীতরাগ, বিগতরাগ, ত্যক্তরাগ, মুক্তরাগ, প্রহীনরাগ ও পরিত্যক্তরাগ। এসব বিষয় জিজ্ঞাসা করতে এসেছি, আগত হয়েছি, উপস্থিত হয়েছি, উপনীত হয়েছি এবং আপনার সম্মুখে সমাগত হয়েছি।

“শান্তি” বলতে এক প্রকার শান্তি হচ্ছে শান্তিপদ, তা হলো অমৃত নির্বাণ। যা সেই সমস্ত সংস্কার উপশম, সকল উপাধি পরিত্যাগ, তৃষ্ণাক্ষয়, বিরাগ, নিরোধ ও নির্বাণ। ভগবান কর্তৃক এরূপ ব্যক্ত হয়েছে : “ইহা শান্তপদ, ইহা শ্রেষ্ঠপদ, ইহাই সর্বসংস্কার উপশম, সকল উপাধি পরিত্যাগ, তৃষ্ণাক্ষয়, বিরাগ, নিরোধ ও নির্বাণ।” অতঃপর শান্তি অধিগমের জন্য, শান্তি লাভের জন্য ও শান্তি সাক্ষাৎকরণের জন্য যে বহু প্রকারে ধর্ম সংবর্তিত হয়, যেমন : চারি স্মৃতিপ্রস্থান, চারি সম্যকপ্রধান, চারি ঋদ্ধিপাদ, পঞ্চেন্দ্রিয়, পঞ্চবল, সপ্ত বোধ্যঙ্গ এবং আর্য অষ্টাঙ্গিক মার্গ; ইহাকে বলা হয় শান্তিপদ। এই শান্তিপদ, ত্রাণপদ, আশ্রয়পদ, শরণপদ, অভয়পদ, অচ্যুতপদ, অমৃতপদ এবং নির্বাণপদ সম্বন্ধে আপনি বলুন, ভাষণ করুন, বর্ণনা করুন, বিবৃত করুন, প্রজ্ঞাপ্ত করুন, ব্যক্ত করুন, ব্যাখ্যা করুন, ঘোষণা করুন এবং প্রকাশ করুন। বোধিবৃক্ষমূলে এক অভূতপূর্ব ক্ষণে ভগবান বুদ্ধের বুদ্ধচক্ষু এবং জিনভাব বা সর্বজ্ঞতা জ্ঞান উৎপন্ন হয়েছিল। তদ্ধেতু বুদ্ধ সর্বজ্ঞতা জ্ঞানী।

অমৃত, নির্বাণ... নিরোধ নির্বাণকে বলা হয় বিশুদ্ধ। “ভগবান” বলতে গৌরবাদি বচন... যথার্থ উপাধি; যেরূপে ভগবান। “আমাকে বলুন” বলতে আমাকে বলুন, ভাষণ করুন... প্রকাশ করুন। এ অর্থে বিশুদ্ধ, অমৃত নির্বাণ সম্বন্ধে আমাকে বলুন।

তজ্জন্য সেই ব্রাহ্মণ বললেন :

আয়ুষ্মান জতুকন্নী বললেন, কামমুক্ত, ওঘোত্তীর্ণ বীরের সম্বন্ধে শ্রবণ করে আমি কামহীন বিষয় জিজ্ঞাসা করতে এসেছি। হে ভগবান, সর্বজ্ঞতা জ্ঞানে আমাকে শান্তিপদ অমৃত নির্বাণ সম্বন্ধে বলুন।

 

৬৬. তেজবান সূর্য যেরূপ তেজ দ্বারা পৃথিবীকে অভিভূত বা আলোকিত করে, সেরূপ ভগবানও কামসমূহ পরাজয় করে অবস্থান করেন। হে মহাজ্ঞানী, আমি অজ্ঞানী, আমাকে উপদেশ দিন, আমি যেন ধর্ম জ্ঞাত হয়ে ইহলোকে জন্ম-জরা উপশম করতে পারি।

“ভগবান” বলতে গৌরবাদি বচন... যথার্থ উপাধি; যেরূপে ভগবান। “কাম” বলতে বিভাগ অনুযায়ী কাম দুই প্রকার। যথা : বস্তুকাম এবং ক্লেশকাম... এগুলোকে বস্তুকাম... এগুলোকে ক্লেশকাম বলে। ভগবান বস্তুকাম জ্ঞাত হয়ে ক্লেশকাম ত্যাগ করে (কামসমূহ) পরাজিত করে, পরাভূত করে, দমন করে ও ধ্বংস করে বিচরণ করেন, অবস্থান করেন, বাস করেন, চলা-ফেরা করেন, দিনাতিপাত করেন, যাপন করেন এবং জীবনযাপন করেন।

সূর্যকে বলা হয় আদিত্য। জগৎকে বলে পৃথিবী। যেমন তেজস্বী সূর্য তেজের দ্বারা সমন্নাগত হয়ে পৃথিবীকে অভিভূত করে, অধিকার করে, জয় করে, বশীভূত করে, উত্তপ্ত করে এবং সমস্ত তমাচ্ছন্ন অপসারিত করে অন্ধকার বিদূরিত করে আলো ছড়িয়ে আকাশে, অন্তরীক্ষে এবং গগনপথে গমন করে; ঠিক তেমনিভাবে জ্ঞানতেজী ভগবানও জ্ঞান তেজের দ্বারা সমন্বিত হয়ে সমস্ত অভিসংস্কার... ক্লেশ অন্ধকার, অবিদ্যা অন্ধকার বিদূরিত করে জ্ঞানালো ছড়িয়ে বস্তুকাম পরিজ্ঞাত হয়ে ও ক্লেশকাম প্রহীন করে, পরাজিত করে, জয় করে, দমন করে, পরাভূত করে এবং ধ্বংস করে বিচরণ করেন, অবস্থান করেন, বাস করেন, চলা-ফেরা করেন, দিনাতিপাত করেন, অতিবাহিত করেন এবং জীবনযাপন করেন।

আমি অল্পজ্ঞানী, জ্ঞানহীন, ক্ষুদ্রজ্ঞানী ও তুচ্ছ বা অল্প জ্ঞানী। (আর) আপনি মহাপ্রাজ্ঞ, পুথুপ্রাজ্ঞ, হাসপ্রাজ্ঞ, জবনপ্রাজ্ঞ, তীৰ্নপ্রাজ্ঞ ও নির্বেদিকপ্রাজ্ঞ বা প্রত্যুৎপন্নমতি সম্পন্ন। পৃথিবীকে বলে ভূমি। ভগবান সেই পৃথিবীর সমান বিপুল, বিস্তৃত বা মহাপ্রজ্ঞায় সমন্নাগত।

“ধর্ম” বলতে আদিকল্যাণ, মধ্যেকল্যাণ, অন্তেকল্যাণ, যা অর্থ-ব্যঞ্জনসহ পূর্ণতাপ্রাপ্ত ও পরিশুদ্ধ ব্রহ্মচর্যা প্রতিপালনের উপযোগী; যথা : চারি স্মৃতিপ্রস্থান... নির্বাণ এবং নির্বাণগামিনী প্রতিপদ সম্বন্ধে ভাষণ করুন, দেশনা করুন, বর্ণনা করুন, বিবৃত করুন, ব্যক্ত করুন, ব্যাখ্যা করুন, ঘোষণা করুন ও প্রকাশ করুন। আমি যেন জ্ঞাত হতে পারি, জানতে পারি, অনুভব করতে পারি, উপলব্ধি করতে পারি, হৃদয়ঙ্গম করতে পারি, লাভ করতে পারি, ধারণ করতে পারি এবং সাক্ষাত করতে পারি। এ অর্থে আমাকে উপদেশ দিন আমি যেন ধর্ম জ্ঞাত হতে পারি।

ইহলোকে জন্ম-জরা-মরণের প্রহীন, উপশম, পরিত্যাগ, সম্পূর্ণরূপে ধ্বংস, অমৃত নির্বাণ।

তজ্জন্য সেই ব্রাহ্মণ বললেন:

তেজবান সূর্য যেরূপ তেজ দ্বারা পৃথিবীকে অভিভূত বা আলোকিত করে, সেরূপ ভগবানও কামসমূহ পরাজয় করে অবস্থান করেন। হে মহাজ্ঞানী, আমি অজ্ঞানী, আমাকে উপদেশ দিন, আমি যেন ধর্ম জ্ঞাত হয়ে ইহলোকে জন্ম-জরা উপশম করতে পারি।

 

৬৭. ভগবান বললেন, হে জতুকন্নী, কামসমূহের প্রতি আসক্তি দমন কর, নৈষ্ক্রম্যকে শরণরূপে দর্শন কর, যাতে তোমার গ্রহণ কিংবা বর্জন (লোভ-দ্বেষ-মোহ) কিছুই না থাকে।

“কাম” বলতে বিভাগ অনুযায়ী কাম দুই প্রকার। যথা : বস্তুকাম ও ক্লেশকাম... এগুলোকে বস্তুকাম বলা হয়... এগুলোকে ক্লেশকাম বলা হয়। “লোভ” (গধে) তৃষ্ণাকে বলে লোভ। যা রাগ, সরাগ... অভিধ্যা, লোভ, অকুশলমূল। কামাসক্তি দমন কর, ক্ষয় কর, ত্যাগ কর, পরিত্যাগ কর, অপনোদন কর এবং সম্পূর্ণরূপে ধ্বংস কর—“কামসমূহের প্রতি আসক্তি দমন কর”। “জাতুকন্নী” বলতে ভগবানের সেই গোত্র ব্রাহ্মণকে এ গোত্র দ্বারা সম্বোধন করেছেন। “ভগবান” বলতে গৌরবাদি বচন... যথার্থ উপাধি; যেরূপে ভগবান।

“নৈষ্ক্রম্য” বলতে সম্যক প্রতিপদ, অনুলোম প্রতিপদ, অপ্রতিকূল প্রতিপদ, জ্ঞানত প্রতিপদ ধর্মানুধর্ম প্রতিপদ, শীলসমূহ পরিপূর্ণকরণতা, ইন্দ্রিয়সমূহে গুপ্তদ্বারতা, ভোজনে মাত্রাজ্ঞতা, জাগ্রতভাব, স্মৃতি সম্প্রজ্ঞান, চারি স্মৃতিপ্রস্থান, চারি সম্যকপ্রধান, চারি ঋদ্ধিপাদ, পঞ্চেন্দ্রিয়, পঞ্চবল, সপ্ত বোধ্যঙ্গ, আর্য অষ্টাঙ্গিক মার্গ, নির্বাণ এবং নির্বাণগামী প্রতিপদ; এসব প্রতিপদাকে নিরাপদরূপে, ত্রাণরূপে, আশ্রয়রূপে, শরণরূপে, রক্ষারূপে, অভয়রূপে, অচ্যুতরূপে, অমৃতরূপে এবং নির্বাণরূপে দর্শন করে, উপলব্ধি করে, তুলনা করে, বিচার করে, বিবেচনা করে এবং বিশ্লেষণ করে।

“গৃহীত” বলতে তৃষ্ণা এবং দৃষ্টিবশে গৃহীত, সংস্পৃষ্ট, অভিনিবিষ্ট, সংলগ্নকৃত অধিমুক্ত। “বর্জন করা” বলতে ত্যক্ত করা উচিত, পরিত্যাগ করা উচিত, অপনোদন করা উচিত, অপসারণ করা উচিত এবং সম্পূর্ণরূপে বিনাশ করা উচিত, উৎপত্তির অযোগ্য করা উচিত।

“আসক্তি” বলতে রাগ-আসক্তি, দোষ-আসক্তি, মোহ-আসক্তি, মান-আসক্তি, মিথ্যাদৃষ্টি-আসক্তি, ক্লেশ-আসক্তি, দুশ্চরিত্র-আসক্তি। এসব আসক্তি তোমার নয়, তোমার বিদ্যমান নেই, অনুভূত হয় না; সেসব ত্যাগ কর, পরিত্যাগ কর, অপনোদন কর এবং সম্পূর্ণরূপে বিনাশ কর।

তজ্জন্য ভগবান বললেন :

ভগবান বললেন, হে জতুকন্নী, কামসমূহের প্রতি আসক্তি দমন কর, নৈষ্ক্রম্যকে শরণরূপে দর্শন কর, যাতে তোমার গ্রহণ কিংবা বর্জন (লোভ-দ্বেষ-মোহ) কিছুই না থাকে।

 

৬৮. যা অতীত তা পরিত্যাগ কর, ভবিষ্যতে যেন কিছুই না থাকে। বর্তমান সংস্কারকে গ্রহণ বা আসক্তি না করে উপশান্ত হয়ে অবস্থান কর।

অতীত সংস্কার অবলম্বনে যেসব ক্লেশ উৎপন্ন হয়েছিল সেগুলো ধ্বংস কর, দমন কর, নির্মূল কর, পরিহার কর, ত্যাগ কর, পরিত্যাগ কর, অপনোদন কর, বিদূরীত কর এবং সম্পূর্ণরূপে বিনাশ কর, এভাবে যা অতীত তা পরিত্যাগ কর। অথবা অতীতে যে-সমস্ত বিপাকহীন কর্মাভিসংস্কার, সেই কর্মাভিসংস্কার ধ্বংস কর, দমন কর, নির্মূল কর, পরিহার কর, ত্যাগ কর, পরিত্যাগ কর, অপনোদন কর, বিদূরীত কর এবং সম্পূর্ণরূপে বিনাশ কর।

ভবিষ্যৎ বলতে অনাগত সংস্কার অবলম্বনে যে রাগ-আসক্তি, দ্বেষ-আসক্তি, মোহ-আসক্তি, মান-আসক্তি, মিথ্যাদৃষ্টি-আসক্তি, ক্লেশ-আসক্তি, দুশ্চরিত-আসক্তি। এসব আসক্তি তোমার নেই, ছিল না, জানা নেই, জ্ঞাত নয়, উপলব্ধি হয়নি; সেসব ত্যাগ কর, পরিত্যাগ কর, বিদূরীত কর এবং সম্পূর্ণরূপে বিনাশ কর।

বর্তমান বলতে প্রত্যুৎপন্ন রূপ, বেদনা, সংজ্ঞা, সংস্কার ও বিজ্ঞান। প্রত্যুৎপন্ন সংস্কারসমূহ তৃষ্ণাবশে ও মিথ্যাদৃষ্টিবশে গ্রহণ করবে না, আসক্তি করবে না, ধারণ করবে না, ইচ্ছা করবে না, অভিনন্দন করবে না এবং আকাঙ্ক্ষা করবে না। এই অভিনন্দন, অভিলাষ, প্রত্যাশা, ধারণ এবং অভিনিবেশ ত্যাগ করবে, পরিত্যাগ করবে, বিদূরীত করবে এবং সম্পূর্ণরূপে বিনাশ করবে।

রাগ বা আসক্তির উপশম হলে উপশান্ত হয়ে অবস্থান করবে, দ্বেষের... সমস্ত অকুশলাভিসংস্কারের শান্ত, প্রশান্ত, উপশান্ত, উপশমিত, প্রশমিত, নিবৃত্ত, মুক্ত এবং বিমুক্ত হলে শান্ত, প্রশান্ত, উপশান্ত, নিবৃত্ত ও বিমুক্ত হয়ে বিচরণ করবে, অবস্থান করবে, বাস করবে, চলা-ফেরা করবে, দিনাতিপাত করবে, অতিবাহিত করবে এবং জীবনযাপন করবে।

তজ্জন্য ভগবান বললেন :

যা অতীত তা পরিত্যাগ কর, ভবিষ্যতে যেন কিছুই না থাকে। বর্তমান সংস্কারকে গ্রহণ বা আসক্তি না করে উপশান্ত হয়ে অবস্থান কর।

 

৬৯. সমস্ত নাম-রূপের প্রতি বীততৃষ্ণাকারী হচ্ছে ব্রাহ্মণ। অর্হতের আসব নেই, যা দ্বারা মৃত্যুর অধীন হয়।

“সমস্ত” বলতে সব, সম্পূর্ণ, পরিপূর্ণ, অশেষ, নিঃশেষ ও পরিশেষমূলক বচন। “নাম” বলতে চার প্রকার অরূপস্কন্ধ। “রূপ” বলতে চারি মহাভূত এবং চারি মহাভূতের সমবায়ে উৎপন্ন রূপ। তৃষ্ণাকে বলা হয় লোভ। যা রাগ, সরাগ... অভিধ্যা, লোভ, অকুশলমূল। সমস্ত নামরূপের প্রতি বীততৃষ্ণ, বিগততৃষ্ণ, ত্যক্ততৃষ্ণ, পরিত্যক্ততৃষ্ণ, মুক্ততৃষ্ণ, প্রহীনতৃষ্ণ, বর্জিততৃষ্ণ এবং বীতরাগ, বিগতরাগ, ত্যক্তরাগ, পরিত্যক্তরাগ, মুক্তরাগ, প্রহীনরাগ ও বর্জিতরাগের বা রাগ ধ্বংসকারীর।

“আসব” বলতে চার প্রকার আসব। যথা : কাম-আসব, ভব-আসব, দৃষ্টি-আসব ও অবিদ্যাসব। “অস্সাতি” বলতে অর্হৎ ক্ষীণাস্রবের। “বিদ্যমান নেই” বলতে এই আসবসমূহ তাঁর নেই, থাকে না, অবিদ্যমান, এমনকি উপলব্ধিও হয় না; বরং প্রহীন, সমুচ্ছিন্ন, উপশান্ত, প্রশান্ত, উৎপত্তির অযোগ্য ও জ্ঞানাগ্নি দ্বারা দগ্ধ হয়। এ অর্থে অর্হতের আসব নেই।

যেসব আসব দ্বারা মৃত্যুর অধীন হতে হয়, মরণের কবলে পড়তে হয় এবং মারের পক্ষপাতি হতে হয়; সেই আসবসমূহ তাঁর নেই, থাকে না, অবিদ্যমান, এমন কি উপলব্ধিও হয় না; বরং প্রহীন, সমুচ্ছিন্ন, উপশান্ত, প্রশান্ত, উৎপত্তির অযোগ্য ও জ্ঞান অগ্নি দ্বারা দগ্ধ হয়।

তজ্জন্য ভগবান বললেন :

সমস্ত নাম-রূপের প্রতি বীততৃষ্ণাকারী হচ্ছে ব্রাহ্মণ। অর্হতের আসব নেই, যা দ্বারা মৃত্যুর অধীন হয়।

গাথা অবসানের সাথে সাথে যাঁরা সেই ব্রাহ্মণের সাথে ছিলেন তাঁরা সবাই এক ইচ্ছা... অঞ্জলিবদ্ধ করে ভগবানকে নমস্কার করে একান্তে উপবিষ্ট হয়ে এরূপ বললেন, “হে প্রভু, ভগবান আমার শাস্তা; আমি আপনার শ্রাবক হলাম।”

জতুকন্নী মানব-প্রশ্ন বর্ণনা সমাপ্ত।


 

১২. ভদ্রাবুধ মানব-প্রশ্ন বর্ণনা
৭০. আসক্তিজয়ী, তৃষ্ণাচ্ছিন্ন, তৃষ্ণামুক্ত, নন্দীজয়ী, ওঘ-উত্তীর্ণ, বিমুক্ত, কল্পজয়ী সুমেধকে প্রার্থনা করছি। নাগের এই বচন শ্রবণ করে এখান হতে প্রস্থান করব।

“আসক্তিহীন” বলতে রূপধাতুর প্রতি যে ছন্দ, রাগ, নন্দী, তৃষ্ণা এবং চিত্তের আসক্তি, উপাদান, অধিষ্ঠান, অভিনিবেশ ও অনুশয়-ভগবান বুদ্ধের সেসব প্রহীন, উচ্ছিন্নমূল তালবৃক্ষ সদৃশ সম্পূর্ণরূপে ধ্বংস এবং ভবিষ্যতের জন্য অনুৎপন্নধর্মী। তদ্ধেতু ভগবান আসক্তিজয়ী। বেদনাধাতুর প্রতি... তদ্ধেতু ভগবান আসক্তিজয়ী। সংজ্ঞাধাতুর প্রতি... তদ্ধেতু ভগবান আসক্তিজয়ী। সংস্কারধাতুর... তদ্ধেতু ভগবান আসক্তিজয়ী। বিজ্ঞানধাতুর প্রতি যে ছন্দ, রাগ, নন্দী, তৃষ্ণা এবং চিত্তের আসক্তি, উপাদান, অধিষ্ঠান, অভিনিবেশ ও অনুশয়-ভগবান বুদ্ধের সেসব প্রহীন, উচ্ছিন্নমূল তালবৃক্ষ সদৃশ সম্পূর্ণরূপে ধ্বংস এবং ভবিষ্যতের জন্য অনুৎপন্নধর্মী। তদ্ধেতু ভগবান আসক্তিজয়ী। “তৃষ্ণা” বলতে রূপতৃষ্ণা... ধর্মতৃষ্ণা। সেই তৃষ্ণাসমূহ ভগবান বুদ্ধের ছিন্ন, উচ্ছিন্ন, সমুচ্ছিন্ন, উপশান্ত, প্রশমিত, উৎপত্তির অযোগ্য এবং জ্ঞান দ্বারা দগ্ধ হয়েছে। তদ্ধেতু বুদ্ধ তৃষ্ণাচ্ছিন্ন। তীব্র আকাঙ্ক্ষাকে তৃষ্ণা বলা হয়। যেই রাগ, সরাগ... অভিধ্যা, লোভ, অকুশলমূল। সেই তীব্র আকাঙ্ক্ষা, তৃষ্ণা ভগবান বুদ্ধের প্রহীন, উচ্ছিন্নমূল তালবৃক্ষ সদৃশ, সম্পূর্ণরূপে ধ্বংস এবং ভবিষ্যতের জন্য অনুৎপন্নধর্মী। তদ্ধেতু ভগবান তৃষ্ণামুক্ত। তৃষ্ণাপ্রহীন হেতু তৃষ্ণামুক্ত। ভগবান লাভে-অলাভে, যশে-অযশে, নিন্দায়-প্রশংসায়, সুখে-দুঃখে কম্পিত হন না, চালিত হন না, বিচলিত হন না, ভীত হন না, অস্থির হন না। তদ্ধেতু বুদ্ধ তৃষ্ণামুক্ত। এ অর্থে আসক্তিহীন, তৃষ্ণাচ্ছিন্ন, তৃষ্ণামুক্ত। “এই” বলতে পদসন্ধি... “আয়ুষ্মান” বলতে প্রিয়বচন... “ভদ্রাবুধ” বলতে সেই ব্রাহ্মণের নাম... ও সম্বোধনসূচক বাক্য। এ অর্থে আয়ুষ্মান ভদ্রাবুধ।

নন্দীকে তৃষ্ণা বলা হয়। যা রাগ, সরাগ... অভিধ্যা, লোভ, অকুশলমূল। সেই নন্দী, তৃষ্ণা ভগবান বুদ্ধের প্রহীন, উচ্ছিন্নমূল তালবৃক্ষ সদৃশ, সম্পূর্ণরূপে ধ্বংস এবং ভবিষ্যতের জন্য অনুৎপন্নধর্মী। তদ্ধেতু বুদ্ধ নন্দীজয়ী। “ওঘ উত্তীর্ণ” বলতে ভগবান কাম-ওঘ, ভব-ওঘ, মিথ্যাদৃষ্টি-ওঘ, অবিদ্যা-ওঘ ও সংসার পরিভ্রমণ-ওঘ তীর্ণ, উত্তীর্ণ, অতিক্রান্ত, সমতিক্রান্ত, নিষ্ক্রান্ত এবং সম্পূর্ণরূপে নিষ্পন্ন করেছেন। তাঁর আবাস উত্থিত (অর্থাৎ পূর্বের জীবনযাত্রা নেই), আচরণপূর্ণ (অর্থাৎ পূর্বের অভ্যাসগত স্বভাব নেই)... জাতি-মরণ, ভব ও পুনর্জন্ম নেই। তাই নন্দীজয়ী, ওঘ-উত্তীর্ণ। এ অর্থে নন্দঞ্জিহং ওঘতণ্ণিং। “বিমুক্ত” বলতে ভগবান রাগচিত্ত হতে মুক্ত, বিমুক্ত, সুবিমুক্ত। দ্বেষচিত্ত... মোহচিত্ত... সকল অকুশল সংস্কার চিত্ত হতে মুক্ত, বিমুক্ত, সুবিমুক্ত। এ অর্থে নন্দীজয়ী, ওঘ-উত্তীর্ণ ও বিমুক্ত।

“কম্পন” বলতে দুই প্রকার কম্পন। যথা : তৃষ্ণা কম্পন ও মিথ্যাদৃষ্টি কম্পন... ইহা তৃষ্ণা কম্পন... ইহা মিথ্যাদৃষ্টি কম্পন। ভগবান বুদ্ধের তৃষ্ণা কম্পন প্রহীন, মিথ্যাদৃষ্টি কম্পন পরিত্যক্ত। তৃষ্ণা কম্পন প্রহীন ও মিথ্যাদৃষ্টি কম্পন পরিত্যক্ত হেতু ভগবান কম্পনজয়ী। “প্রার্থনা করছি” বলতে যাচ্ঞা করছি, প্রার্থনা করছি, আবেদন করছি, নিবেদন করছি, অনুরোধ করছি, অনুনয় করছি, অভিলাষ করছি, আকাঙ্ক্ষা করছি। প্রজ্ঞাকে সুমেধ বলা হয়। যা প্রজ্ঞা, প্রজানন... অমোহ, ধর্মবিচার, সম্যক দৃষ্টি। ভগবান এই মেধা, প্রজ্ঞায় উপগত, সমুপগত, অধিকৃত, উপনীত, উৎপন্ন, সমুৎপন্ন, সমন্বিত। তদ্ধেতু ভগবান সুমেধ। এ অর্থে কম্পনজয়ী সুমেধকে প্রার্থনা করছি।

“নাগের” বলতে নাগ। ভগবান পাপাসক্তি করেন না বলে নাগ; পাপে গমন করেন না বলে নাগ, আগমন করেন না বলে নাগ... এভাবে ভগবান পাপে গমন করেন না বলে নাগ। আপনার (বুদ্ধের) বাক্য, বক্তব্য, দেশনা, উপদেশ ও পরামর্শ শ্রবণ, মনোনিবেশ, গ্রহণ, ধারণ এবং উপলব্ধি করে এখান হতে গমন করব, প্রস্থান করব, চলে যাব, স্থান ত্যাগ করবে, দিকবিদিক গমন করব। এ অর্থে নাগের বচন শ্রবণ করে এখান হতে প্রস্থান করবো।

তজ্জন্য সেই ব্রাহ্মণ বললেন :

আসক্তিজয়ী, তৃষ্ণাচ্ছিন্ন, তৃষ্ণামুক্ত, নন্দীজয়ী, ওঘ-উত্তীর্ণ, বিমুক্ত, কল্পজয়ী সুমেধকে প্রার্থনা করছি। নাগের এই বচন শ্রবণ করে এখান হতে প্রস্থান করব।

 

৭১. হে বীর, জনপদসমূহ হতে বহুলোক আপনার দেশনা শ্রবণ করার অভিলাষে একত্রিত হয়েছেন। তাদেরকে আপনি উত্তমরূপে ব্যাখ্যা করুন, যাতে করে তারা এ ধর্ম সুবিদিত হয়।

“বহুলোক” বলতে ক্ষত্রিয়, ব্রাহ্মণ, বৈশ্য, শুদ্র, গৃহস্থ, প্রব্রজিত, দেবতা, মানুষ। “জনপদসমূহ” বলতে অঙ্গ, মগধ, কলিঙ্গ, কাশী, কোশল, বৃজি, মল্ল, সাগরম্মা, বংসা, কুর্ব, পঞ্চাল, মচ্ছ, সূরসেন, অস্সক, অবন্তি, যোনক, কম্বোজ। “একত্রিত” বলতে মিলিত, একত্রিত, সমাগত, সম্মিলিত ও সন্নিবেশিত। এ অর্থে জনপদসমূহ হতে বহুলোক একত্রিত হয়েছেন।

“বীর” বলতে বীর, ভগবান বীর্যবান বলে বীর, পরাক্রমশালী বলে বীর, বীরত্বপূর্ণ বলে বীর, দক্ষ বলে বীর, ভয়-বিহ্বল মুক্ত বলে বীর।

এ জগতে যিনি সমস্ত পাপকর্ম হতে মুক্ত, নিরয়দুঃখ বিজয়ী, বীর্যবান, যথার্থ, গুণবান, শ্রেষ্ঠ তিনিই বীর বলে কথিত।

আপনার বাক্য, বক্তব্য, দেশনা, উপদেশ, পরামর্শ। “অভিলাষ” বলতে অভিলাষ, ইচ্ছা, আকাঙ্ক্ষা, প্রার্থনা, আবেদন, নিবেদন করছি। এ অর্থে হে বীর, তারা আপনার বাক্য অভিলাষ করছে।

“তাদের” বলতে ক্ষত্রিয়, ব্রাহ্মণ, বৈশ্য, শুদ্র, গৃহস্থ, প্রব্রজিত, দেবতা ও মনুষ্যগণের। “আপনি” বলতে ভগবানকে বলা হয়েছে। “উত্তমরূপে ব্যাখ্যা করুন” বলতে উত্তমরূপে বলুন, দেশনা করুন, প্রজ্ঞাপ্ত করুন, বিবৃত করুন, ব্যাখ্যা করুন, বর্ণনা করুন, ঘোষণা করুন ও প্রকাশ করুন। এ অর্থে তাদেরকে আপনি উত্তমরূপে ব্যাখ্যা করুন।

যাতে তারা এ ধর্ম বিদিত, জ্ঞাত, অধিগত, উপলব্ধি ও হৃদয়ঙ্গম করতে পারে। এ অর্থে যাতে করে তারা এ ধর্ম বিদিত হয়।

তজ্জন্য সেই ব্রাহ্মণ বললেন :

হে বীর, জনপদসমূহ হতে বহুলোক আপনার দেশনা শ্রবণ করার অভিলাষে একত্রিত হয়েছেন। তাদেরকে আপনি উত্তমরূপে ব্যাখ্যা করুন, যাতে করে তারা এ ধর্ম সুবিদিত হয়।

 

৭২. ভগবান ভদ্রাবুধকে বললেন, সকল তৃষ্ণোপাদান দমন করবে-ঊর্ধ্ব, অধঃ, মধ্যেও। এ জগতে মানুষ যা কিছুতে আসক্তি উৎপন্ন করে, তদ্বারাই মার মানুষকে অনুসরণ করে।

“তৃষ্ণোপাদান” বলা হয় রূপতৃষ্ণা... এগুলো তৃষ্ণা উপাদান। কী কারণে তৃষ্ণোপাদান বলা হয়? এই তৃষ্ণা রূপকে আঁকড়ে ধরে, ধারণ করে, গ্রহণ করে, অনুভব করে এবং পুনরুৎপাদন করে। বেদনাকে আঁকড়ে ধরে... সংজ্ঞাকে আঁকড়ে ধরে... সংস্কারকে আঁকড়ে ধরে... বিজ্ঞানকে আঁকড়ে ধরে... গতিকে আঁকড়ে ধরে... উৎপত্তি বা জন্মকে আঁকড়ে ধরে... প্রতিসন্ধিকে আঁকড়ে ধরে... ভবকে আঁকড়ে ধরে... সংসারকে আঁকড়ে ধরে... সংসার পরিভ্রমণকে আঁকড়ে ধরে, ধারণ করে, গ্রহণ করে, অনুভব করে এবং পুনরুৎপাদন করে। এ কারণে তৃষ্ণোপাদান বলা হয়। সমস্ত তৃষ্ণোপাদান দমন করবে, পরাজয় করবে, পরিত্যাগ করবে, উপশম করবে, সম্পূর্ণরূপে ধ্বংস করবে, ভবিষ্যতের জন্য অনুৎপন্নধর্মী করবে। “ভদ্রাবুধ” বলতে ভগবান সেই ব্রাহ্মণকে এ নামে সম্বোধন করেছেন। “ভগবান” বলতে সগৌরবাদি বচন... যথার্থ উপাধি; যেরূপে ভগবান।

“ঊর্ধ্ব” বলতে অনাগত, “অধঃ” বলতে অতীত, “মধ্য” বলতে বর্তমান। ঊর্ধ্ব বলতে দেবলোক, অধঃ বলতে অপায়লোক, মধ্য বলতে মনুষ্যলোক। অথবা, ঊর্ধ্ব বলতে কুশলধর্ম, অধঃ বলতে অকুশলধর্ম, মধ্য বলতে অব্যাকৃত ধর্ম। ঊর্ধ্ব বলতে অরূপধাতু, অধঃ বলতে কামধাতু, মধ্য বলতে রূপধাতু। ঊর্ধ্ব বলতে সুখ বেদনা, অধঃ বলতে দুঃখ বেদনা, মধ্য বলতে সুখ-দুঃখহীন উপেক্ষা বেদনা। ঊর্ধ্ব বলতে পদতলের উপরের দিকে, অধঃ বলতে মস্তকের চুলের নিচে, মধ্য বলতে দুইয়ের মধ্যে। এ অর্থে ঊর্ধ্ব, অধঃ, মধ্য।

যা রূপগত, বেদনাগত, সংজ্ঞাগত, সংস্কারগত, বিজ্ঞানগত, তা আঁকড়ে ধরে, ধারণ করে, গ্রহণ করে, অনুভব করে, পুনরুৎপাদন করে। “লোকে” বলতে অপায়লোকে, মনুষ্যলোকে, দেবলোকে, স্কন্ধলোকে, ধাতুলোকে, আয়তনলোকে। এ অর্থে এ জগতে মানুষ যা কিছুতে আসক্তি উৎপন্ন করে।

কর্মাভিসংস্কার বশে প্রতিসন্ধিকে স্কন্ধমার, ধাতুমার, আয়তনমার, গতিমার, উৎপত্তিমার, প্রতিসন্ধিমার, ভবমার, সংসারমার, সংসার-পরিভ্রমণ-মার অনুসরণ করে, অনুগমন করে এবং সহযাত্রী বা অনুসরণকারী হয়। “মানুষ” বলতে জন, নর, মানব, মনুষ্য, পুদ্গল, জীব, মনুষ্যজাতি, ব্যক্তি, পুরুষ, মানুষ। এ অর্থে তদ্বারাই মার মানুষকে অনুসরণ করে।

তজ্জন্য ভগবান বললেন :

ভগবান ভদ্রাবুধকে বললেন, সকল তৃষ্ণোপাদান দমন করবে-ঊর্ধ্ব, অধঃ, মধ্যেও। এ জগতে মানুষ যা কিছুতে আসক্তি উৎপন্ন করে, তদ্বারাই মার মানুষকে অনুসরণ করে।

 

৭৩. অতএব, ইহা জ্ঞাত হয়ে স্মৃতিমান ভিক্ষু মৃত্যুর অধীন, আবদ্ধ এবং উপাদানে নিবিষ্ট মানুষকে দেখে সর্বলোকে, কোনো কিছুতে আসক্তি উৎপন্ন করবে না।

“তদ্ধেতু” বলতে তদ্ধেতু, সেই কারণে, সেই হেতুতে, সেই প্রত্যয়ে, সেই নিদানে; এই আদীনবকে তৃষ্ণোপাদানরূপে দর্শন করবে। “জ্ঞাত হয়ে” বলতে জেনে, জ্ঞাত হয়ে, উপলব্ধি করে, অনুভব করে, হৃদয়ঙ্গম করে, অনুধাবন করে। যেমন, “সকল সংস্কার অনিত্য” এটা... অনুধাবন করে। “সকল সংস্কার দুঃখ” এটা... “যা কিছু উৎপন্নশীল, তা ধ্বংসশীল” এটা জেনে, জ্ঞাত হয়ে, উপলব্ধি করে, অনুভব করে, হৃদয়ঙ্গম করে ও অনুধাবন করে। “আসক্তি করবে না” বলতে রূপকে আঁকড়ে না ধরে, ধারণ না করে, গ্রহণ না করে, অনুভব না কর, পুনরুৎপাদন না করে; বেদনাকে আঁকড়ে... সংজ্ঞাকে আঁকড়ে... সংস্কারকে আঁকড়ে... বিজ্ঞানকে আঁকড়ে... গতিকে আঁকড়ে... উৎপত্তিকে আঁকড়ে... প্রতিসন্ধিকে আঁকড়ে... ভবকে আঁকড়ে... সংসারকে আঁকড়ে... সংসার পরিভ্রমণকে আঁকড়ে না ধরে, ধারণ না করে, গ্রহণ না করে, অনুভব না করে, পুনরুৎপাদন না করে। এ অর্থে তদ্ধেতু ইহা জ্ঞাত হয়ে আসক্তি উৎপন্ন করবে না।

“ভিক্ষু” বলতে কল্যাণ পৃথগ্‌জন ভিক্ষু, শৈক্ষ্য ভিক্ষু। “স্মৃতিমান” বলতে চারটি প্রকারে স্মৃতিমান। যথা : কায়ে কায়ানুদর্শন স্মৃতিপ্রস্থান ভাবনাকালে স্মৃতিমান। বেদনায় বেদনানুদর্শন স্মৃতিপ্রস্থান ভাবনাকালে স্মৃতিমান। চিত্তে চিত্তানুদর্শন স্মৃতিপ্রস্থান ভাবনাকালে স্মৃতিমান। ধর্মে ধর্মানুদর্শন স্মৃতিপ্রস্থান ভাবনাকালে স্মৃতিমান।... তাকে স্মৃতিমান বলা হয়-ভিক্ষু স্মৃতিমান। “কিছুতেই” বলতে রূপগত, বেদনাগত, সংজ্ঞাগত, সংস্কারগত ও বিজ্ঞানগত কিছুতেই। “সর্বলোকে” বলতে সব অপায়লোকে, সমস্ত মনুষ্যলোকে, সমস্ত দেবলোকে, সব স্কন্ধলোকে, সব ধাতুলোকে, সব আয়তনলোকে। এ অর্থে স্মৃতিমান ভিক্ষু সর্বলোকে কোনো কিছুতে।

যে ব্যক্তি রূপকে আঁকড়ে ধরে, ধারণ করে, গ্রহণ করে, অনুভব করে, পুনরুৎপাদন করে, তাকে উপাদানে নিবিষ্ট পুদ্গল বলে। বেদনাকে... সংজ্ঞাকে... সংস্কারকে... বিজ্ঞানকে... গতিকে... উৎপত্তিকে... প্রতিসন্ধিকে... ভবকে... সংসারকে... সংসার পরিভ্রমণকে আঁকড়ে ধরে, ধারণ করে, গ্রহণ করে, অনুভব করে, পুনরুৎপাদন করে, তাকে উপাদানে নিবিষ্ট পুদ্গল বলে। “এই” বলতে পদসন্ধি... পর্যায়ানুক্রম। “দেখে” বলতে দেখে, দর্শন করে, দৃষ্টিপাত করে, দৃষ্টিগোচর হয়ে, অবলোকন করে, নিরীক্ষণ করে, পর্যবেক্ষণ করে। এ অর্থে উপাদানে নিবিষ্ট পুদ্গলকে দেখে।

“প্রজা” বলতে সত্ত্বের অধিবচন। ক্লেশ, স্কন্ধ, অভিসংস্কারকে মৃত্যুর অধীন বলা হয়। মানুষ মৃত্যুর অধীন, মারের অধীন ও মরণের অধীন, সংলগ্ন, জড়িত, যুক্ত, সংযুক্ত, লম্বিত এবং আবদ্ধ। এভাবে মানুষ মৃত্যু, মার ও মরণের অধীন, সংলগ্ন, জড়িত, যুক্ত, সংযুক্ত, লম্বিত এবং আবদ্ধ হয়ে থাকে। এ অর্থে এই মানুষ মৃত্যুর অধীন, আবদ্ধ।

তজ্জন্য ভগবান বললেন :

অতএব, ইহা জ্ঞাত হয়ে স্মৃতিমান ভিক্ষু মৃত্যুর অধীন, আবদ্ধ এবং উপাদানে নিবিষ্ট মানুষকে দেখে সর্বলোকে, কোনো কিছুতে আসক্তি উৎপন্ন করবে না।

গাথা অবসানের সাথে সাথে যাঁরা সেই ব্রাহ্মণের সাথে ছিলেন তাঁরা সবাই এক ইচ্ছা... অঞ্জলিবদ্ধ করে ভগবানকে নমস্কার করে একান্তে উপবিষ্ট হয়ে এরূপ বললেন, “হে প্রভু, ভগবান আমার শাস্তা; আমি আপনার শ্রাবক হলাম।”

ভদ্রাবুধ মানব-প্রশ্ন বর্ণনা সমাপ্ত।


 

১৩. উদয় মানব-প্রশ্ন বর্ণনা
৭৪. আয়ুষ্মান উদয় বললেন, ধ্যানী ও বিরজ হয়ে আসীন, কৃতকৃত্য, অনাসব, সকল ধর্মে পারদর্শীর নিকট আমি অর্থীরূপে প্রশ্ন নিয়ে এসেছি। যাতে অবিদ্যা ধ্বংস হয়, তজ্জন্য জ্ঞান বিমোক্ষ প্রকাশ করুন।

“ধ্যানী” বলতে ভগবান ধ্যানী। প্রথম ধ্যানে ধ্যানী, দ্বিতীয় ধ্যানে ধ্যানী, তৃতীয় ধ্যানে ধ্যানী, চতুর্থ ধ্যানে ধ্যানী, সবিতর্ক-বিচার ধ্যানে ধ্যানী, অবিতর্ক-বিচার ধ্যানে ধ্যানী, অবিতর্ক-অবিচার ধ্যানে ধ্যানী, প্রীতি ধ্যানে ধ্যানী, প্রীতিহীন ধ্যানে ধ্যানী, সুখসহগত ধ্যানে ধ্যানী, উপেক্ষাসহগত ধ্যানে ধ্যানী, শূন্যতা ধ্যানে ধ্যানী, অনিমিত্ত ধ্যানে ধ্যানী, অপ্রণিহিত ধ্যানে ধ্যানী, লৌকিক ধ্যানে ধ্যানী, লোকোত্তর ধ্যানে ধ্যানী এবং ধ্যানরত, একাগ্রচিত্তযুক্ত, উত্তম গুরু বলে ধ্যানী। “বিরজ” বলতে রাগরজ, দ্বেষরজ, মোহরজ, ক্রোধরজ, বিদ্বেষরজ... সকল অকুশলাভিসংস্কার-রজ। সেসব রজ ভগবান বুদ্ধের প্রহীন, উচ্ছিন্নমূল তালবৃক্ষ সদৃশ সম্পূর্ণভাবে ধ্বংস এবং ভবিষ্যতে অনুৎপন্নধর্মী। তজ্জন্য ভগবান বিরজ, রজঃহীন, রজঃউপগত, রজঃবিপ্রহীন, রজঃবিপ্রযুক্ত ও সকল প্রকার রজ হতে মুক্ত।

রাগ (আসক্তি) ও রজকে কখনো পাংসু (রেনু) বলে না; রজ রাগের অধিবচন। চক্ষুষ্মান (জ্ঞানী) এই রজ বা ময়লা পরিত্যাগ করেন। তজ্জন্য জিন বা বুদ্ধকে বিগতরজ বলা হয়। দ্বেষ ও রজকে কখনো পাংসু (রেণু) বলে না; রজ দ্বেষের অধিবচন। চক্ষুষ্মান এই রজ বা ময়লা পরিত্যাগ করেন। তজ্জন্য জিনকে বিগতরজ বলা হয়। মোহ ও রজকে কখনো পাংশু বলে না; রজ মোহের অধিবচন। চক্ষুষ্মান এই রজ পরিত্যাগ করেন। তজ্জন্য জিনকে বিগতরজ বলা হয়।

“আসীন” বলতে ভগবান পাষাণ দ্বারা তৈরি চৈত্যে আসীন।

দুঃখ অতিক্রান্ত মুনি পর্বতের পার্শ্বে আসীন; ত্রিবিদ্যা ও মৃত্যুঞ্জয়ী শ্রাবকগণ তাঁর চারপাশে বসে রয়েছেন।

এরূপে ভগবান আসীন। অথবা, ভগবান সম্পূর্ণ উদ্বেগহীনভাবে আসীন। তাঁর আবাস উত্থিত, আচরণপূর্ণ... জাতি-মরণ-সংসার এবং পুনর্ভব নেই। এরূপে ভগবান আসীন। এ অর্থে ধ্যানী বিরজ হয়ে আসীন।

“ইচ্চা” বলতে পদসন্ধি... “আয়ুষ্মান” বলতে প্রিয়বচন... “উদয়” বলতে সেই ব্রাহ্মণের নাম... ও সম্বোধনসূচক বাক্য।

ভগবান বুদ্ধের কর্তব্যকর্ম, করণীয়-অকরণীয় প্রহীন, উচ্ছিন্নমূল তালবৃক্ষ সদৃশ সম্পূর্ণভাবে ধ্বংস এবং ভবিষ্যতে অনুৎপন্নধর্মী। তদ্ধেতু বুদ্ধ অনাসব।

যাঁর কাছে মিথ্যা নেই, সেই ছিন্নস্রোত, কৃত-কর্তব্য প্রহীন ভিক্ষুর মনঃকষ্ট (পরিলাহ) উৎপত্তি হয় না।

“আসব” বলতে চার প্রকার আসব। যথা : কাম-আসব, ভব-আসব, মিথ্যাদৃষ্টি-আসব ও অবিদ্যা-আসব। সেই আসবসমূহ ভগবান বুদ্ধের প্রহীন, উচ্ছিন্নমূল তালবৃক্ষ সদৃশ, সম্পূর্ণভাবে ধ্বংস এবং ভবিষ্যতে অনুৎপন্নধর্মী। তদ্ধেতু বুদ্ধ অনাসব। এ অর্থে কৃতকৃত্য, অনাসব।

ভগবান সর্বধর্মের অভিজ্ঞানে পারদর্শী, পরিজ্ঞানে পারদর্শী, প্রহীনে পারদর্শী, ভাবনায় পারদর্শী, (সাক্ষাৎযোগ্য ধর্মে) সাক্ষাৎকরণে পারদর্শী, সমাপত্তিতে পারদর্শী। সকল ধর্মের অভিজ্ঞানে পারদর্শী, সকল দুঃখের পরিজ্ঞানে পারদর্শী, সকল ক্লেশ প্রহীনে পারদর্শী, চারি প্রকার মার্গভাবনায় পারদর্শী, নিরোধ সাক্ষাৎকরণে পারদর্শী, সকল সমাপত্তির সমাপত্তিতে পারদর্শী। তিনি আর্যশীলে বশীপ্রাপ্ত, পারমীপ্রাপ্ত; আর্যসমাধিতে বশীপ্রাপ্ত, পারমীপ্রাপ্ত; আর্যপ্রজ্ঞায় বশীপ্রাপ্ত, পারমীপ্রাপ্ত; আর্যবিমুক্তিতে বশীপ্রাপ্ত, পারমীপ্রাপ্ত। তিনি পারগত, পারপ্রাপ্ত; অন্তগত, অন্তপ্রাপ্ত; সীমাগত (কোটিগতো), সীমাপ্রাপ্ত; প্রান্তগত, প্রান্তপ্রাপ্ত; অবসানগত, অবসানপ্রাপ্ত; ত্রাণগত, ত্রাণপ্রাপ্ত; শরণগত, শরণপ্রাপ্ত; অভয়গত, অভয়প্রাপ্ত; অচ্যুতগত, অচ্যুতপ্রাপ্ত; অমৃতগত, অমৃতপ্রাপ্ত এবং নির্বাণগত, নির্বাণপ্রাপ্ত। তাঁর আবাস উত্থিত, আচরণপূর্ণ... জাতি-মরণ-সংসার, পুনর্ভব নেই। এ অর্থে সকল ধর্মে পারদর্শী।

অর্থীরূপে প্রশ্ন নিয়ে এসেছি, জিজ্ঞাসাকামী হয়ে প্রশ্ন নিয়ে এসেছি, শ্রুতকামী হয়ে প্রশ্ন নিয়ে এসেছি। এভাবে অর্থীরূপে প্রশ্ন নিয়ে এসেছি। অথবা, প্রশ্নকামীদের প্রশ্ন নিয়ে এসেছি, জিজ্ঞাসাকামীদের প্রশ্ন নিয়ে এসেছি, শ্রুতকামীদের প্রশ্ন নিয়ে আগমন করেছি, অগ্রসর হয়েছি, উপস্থিত হয়েছি, সম্মুখস্থ হয়েছি। এভাবে অর্থীরূপে প্রশ্ন নিয়ে এসেছি। অথবা আপনি হিতকারী ও দক্ষ, আমি অর্থীরূপে আপনার কাছে প্রশ্ন নিয়ে এসেছি। আমার কর্তৃক জিজ্ঞাসিত, কথিত, জ্ঞাপিত, বিদিত বিষয় আপনি সত্যিই বর্ণনা করবেন বা বলে দিবেন। এভাবে অর্থীরূপে প্রশ্ন নিয়ে এসেছি।

অর্হৎ বিমোক্ষকে জ্ঞান-বিমোক্ষ বলা হয়। অর্হৎ বিমোক্ষকে ব্যক্ত করুন, জ্ঞাপন করুন, দেশনা করুন, প্রজ্ঞাপন করুন, প্রজ্ঞাপ্ত করুন, বিশ্লেষণ করুন, ব্যাখ্যা করুন, বর্ণনা করুন ও প্রকাশ করুন। এ অর্থে জ্ঞান-বিমোক্ষ প্রকাশ করুন।

অবিদ্যার ধ্বংস, বিনাশ, পরিত্যক্ত, উপশম, প্রশমন, নির্মূল, সম্পূর্ণরূপে ক্ষয়সাধন, অমৃত নির্বাণ। এ অর্থে অবিদ্যার ধ্বংস সাধন।

তজ্জন্য সেই ব্রাহ্মণ বললেন :

আয়ুষ্মান উদয় বললেন, ধ্যানী ও বিরজ হয়ে আসীন, কৃতকৃত্য, অনাসব, সকল ধর্মে পারদর্শীর নিকট আমি অর্থীরূপে প্রশ্ন নিয়ে এসেছি। যাতে অবিদ্যা ধ্বংস হয়, তজ্জন্য জ্ঞান বিমোক্ষ প্রকাশ করুন।

 

৭৫. ভগবান উদয়কে বললেন, কামচ্ছন্দ ও দৌর্মনস্য এ উভয়ের প্রহীন, জড়তার দূরীকরণ, কৌকৃত্যের নিবারণ (এটাই জ্ঞান-বিমোক্ষ)।

“ইচ্ছা” বলতে কামসমূহে যেই কামচ্ছন্দ, কামরাগ, কামনন্দী, কামতৃষ্ণা, কামস্নেহ, কামপিপাসা, কামপরিদাহ, কামমূর্ছা, কামাসক্তি, কাম-ওঘ, কামানুরাগ, কামুপাদান, কামচ্ছন্দ নীবরণ। “কামচ্ছন্দ প্রহীন” বলতে কামচ্ছন্দের প্রহীন, উপশম, পরিত্যাগ, সম্পূর্ণরূপে ধ্বংস, অমৃতময় নির্বাণ। “উদয়” বলতে ভগবান সেই ব্রাহ্মণকে এ নামে সম্বোধন করেছেন। “ভগবান” গৌরবের অধিবচন... যথার্থ উপাধি; যেরূপেই ভগবান।

“দৌর্মসন্য” বলতে যা চৈতসিক অপ্রীতিকর বা অমনোজ্ঞ, চৈতসিক দুঃখ, চিত্তসংস্পর্শজ অমনোজ্ঞ বেদয়িত দুঃখ, চিত্তসংর্স্পশজ অমনোজ্ঞ দুঃখ বেদনা। কামচ্ছন্দ এবং দৌর্মনস্য এ উভয়ের প্রহীন, উপশম, পরিত্যাগ, সম্পূর্ণরূপে ধ্বংস, অমৃতময় নির্বাণ।

“জড়তা” বলতে যা চিত্তের নিরানন্দতা, অকর্মণ্যতা, অলসতা, নিষ্ক্রিয়তা, স্তব্ধতা, জড়তা, ঢিলেমিতা, উদাসীনতা, দুর্বলতা, অবসাদ। “দূরীকরণ” বলতে জড়তার দূরীকরণ, প্রহীন, উপশম, পরিত্যাগ, বিনাশ, অমৃত নির্বাণ।

“কৌকৃত্য” বলতে হস্ত-দুশ্চরিতই (হস্ত দ্বারা পাপকর্ম সম্পাদন) কৌকৃত্য, পাদ-দুশ্চরিতই (পা দ্বারা পাপকর্ম সম্পাদন) কৌকৃত্য, হস্ত-পাদ-দুশ্চরিতই কৌকৃত্য। অকপ্পিয় বা অসঙ্গত বিষয়ে কপ্পিয় বা সঙ্গত-সংজ্ঞা, সঙ্গত বিষয়ে অসঙ্গত-সংজ্ঞা, বিকালে কালসংজ্ঞা, কালে বিকাল-সংজ্ঞা, অর্বজনীয় বিষয়ে বর্জনীয়-সংজ্ঞা, বর্জনীয় বিষয়ে অবর্জনীয়-সংজ্ঞা; এরূপ যা দুশ্চরিত্র, দুশ্চরিত ও দুশ্চরিতমূলক চিত্তের মনস্তাপ, অনুতাপ, ইহাকে কৌকৃত্য বলা হয়।

অধিকন্তু, কৃত ও অকৃত দুটি কারণেই কৌকৃত্য ও চিত্তের মনস্তাপ, অনুতাপ উৎপন্ন হয়। কিরূপে কৃত ও অকৃত কারণে কৌকৃত্য এবং চিত্তের মনস্তাপ, অনুতাপ উৎপন্ন হয়? “আমার দ্বারা কায়দুশ্চরিত কৃত হয়েছে, কায়সুচরিত কৃত হয়নি” এরূপে কৌকৃত্য ও চিত্তের মনস্তাপ, অনুতাপ উৎপন্ন হয়। “আমার দ্বারা বাকদুশ্চরিত কৃত হয়েছে, বাকসুচরিত কৃত হয়নি... “আমার দ্বারা মনোদুশ্চরিত কৃত হয়েছে, মনোসুচরিত কৃত হয়নি” এরূপে কৌকৃত্য ও চিত্তের মনস্তাপ, অনুতাপ উৎপন্ন হয়। “আমার দ্বারা প্রাণিহত্যা কৃত হয়েছে, প্রাণিহত্যা হতে বিরত থাকা হয়নি”... “আমার দ্বারা অদত্তবস্তু গৃহীত হয়েছে, অদত্তবস্তু গ্রহণ হতে বিরত থাকা হয়নি”... “আমার দ্বারা মিথ্যাকামাচার কৃত হয়েছে, মিথ্যাকামাচার হতে বিরত থাকা হয়নি”... “আমার দ্বারা মিথ্যাভাষণ করা হয়েছে, মিথ্যাভাষণ হতে বিরত থাকা হয়নি”... “আমার দ্বারা পিশুনবাক্য ভাষিত হয়েছে, পিশুনবাক্য হতে বিরত থাকা হয়নি”... “আমার দ্বারা কর্কশ বাক্য ভাষিত হয়েছে, কর্কশ বাক্য হতে বিরত থাকা হয়নি”... “আমার দ্বারা সম্প্রলাপ বাক্য ভাষিত হয়েছে, সম্প্রলাপ বাক্য হতে বিরত থাকা হয়নি”... “আমার দ্বারা অভিধ্যা কৃত হয়েছে, অনভিধ্যা কৃত হয়নি”... “আমার দ্বারা ব্যাপাদ সম্পাদিত হয়েছে, অব্যাপাদ কৃত হয়নি”... “আমার দ্বারা মিথ্যাদৃষ্টি সম্পাদিত হয়েছে, সম্যক দৃষ্টি কৃত হয়নি” এরূপে কৌকৃত্য ও চিত্তের মনস্তাপ, অনুতাপ উৎপন্ন হয়। এরূপেই কৃত ও অকৃত কারণে কৌকৃত্য এবং চিত্তের মনস্তাপ, অনুতাপ উৎপন্ন হয়।

অথবা “আমি শীলসমূহে পরিপূর্ণ নই” এরূপে কৌকৃত্য ও চিত্তের মনস্তাপ, অনুতাপ উৎপন্ন হয়; “আমি ইন্দ্রিয়সমূহে অগুপ্তদ্বার”... “আমি ভোজনে অমাত্রাজ্ঞ”... “আমি জাগরণে অনুপযুক্ত বা অনুৎসুক”... “আমি স্মৃতিসম্প্রজ্ঞানে অসমন্বিত”... “আমার চারি স্মৃতিপ্রস্থান অভাবিত”... “আমার চারি সম্যকপ্রধান অভাবিত”... “আমার চারি ঋদ্ধিপাদ অভাবিত”... “আমার পঞ্চেন্দ্রিয় অভাবিত”... “আমার পঞ্চবল অভাবিত”... “আমার সপ্তবোধ্যঙ্গ অভাবিত”... “আমার আর্য অষ্টাঙ্গিক মার্গ অভাবিত”... “আমার দুঃখ অপরিজ্ঞাত”... “আমার (দুঃখ) সমুদয় অপ্রহীন”... “আমার মার্গ অভাবিত”... “আমার নিরোধ অসাক্ষাৎকৃত” এরূপে কৌকৃত্য ও চিত্তের মনস্তাপ, অনুতাপ উৎপন্ন হয়।

কৌকৃত্যের আবরণ, নীবরণ, প্রহাণ, উপশম, প্রশান্তি, পরিত্যাগ, বিনাশ, অমৃত নির্বাণ।

তজ্জন্য ভগবান বললেন :

ভগবান উদয়কে বললেন, কামচ্ছন্দ ও দৌর্মনস্য এ উভয়ের প্রহীন, জড়তার দূরীকরণ, কৌকৃত্যের নিবারণ (এটাই জ্ঞান-বিমোক্ষ)।

 

৭৬. উপেক্ষা, স্মৃতি সংশুদ্ধতা, সৎ চিন্তায় পরিচালনা, অবিদ্যা ধ্বংসকে জ্ঞান-বিমোক্ষ বলি।

“উপেক্ষা” বলতে চতুর্থ ধ্যানে যা উপেক্ষা, উপেক্ষণ, উদাসীনতা, চিত্তপ্রসন্নতা ও চিত্তের মধ্যস্থতা। “স্মৃতি” বলতে যা চতুর্থ ধ্যানে উপেক্ষা হতে শুরু করে স্মৃতি, অনুস্মৃতি, সম্যক স্মৃতি। চতুর্থ ধ্যানে উপেক্ষা এবং স্মৃতি শুদ্ধ, বিশুদ্ধ, সংশুদ্ধ, পরিশুদ্ধ, নির্মল, নিখুঁত, উপক্লেশ বিগত, মৃদুভূত, কমনীয়, স্থিত, নিশ্চল হয়।

সৎ চিন্তা বলতে সম্যক সংকল্প। তা জ্ঞান-বিমোক্ষের আদি, পূর্বভাগ, পূর্বগামী। এরূপে সৎচিন্তায় পরিচালনা। অথবা সৎচিন্তা বলা হয় সম্যক দৃষ্টিকে। তা জ্ঞান বিমোক্ষের আদি, পূর্বভাগ, পূর্বগামী; এরূপে সৎ চিন্তায় পরিচালনা। অথবা সৎ চিন্তা বলা হয় চারি মার্গের পূর্বভাগ বিদর্শনকে। তা জ্ঞান বিমোক্ষের আদি, পূর্বভাগ, পূর্বগামী।

জ্ঞানবিমোক্ষ বলা হয় অর্হত্ত্ব-বিমোক্ষকে। অর্হত্ত্ব-বিমোক্ষ বলি, ব্যাখ্যা করি, দেশনা করি, প্রজ্ঞাপন করি, স্থাপন করি, বিশ্লেষণ করি, বিভাজন করি, সুস্পষ্ট করি, প্রকাশ করি।

“অবিদ্যা” দুঃখে অজ্ঞান, দুঃখসমুদয়ে... অবিদ্যা, মোহ, অকুশলমূল। “ধ্বংস” বলতে অবিদ্যা ধ্বংস, প্রহীন, উপশম, পরিত্যাগ, বিনাশ, অমৃত নির্বাণ।

তজ্জন্য ভগবান বললেন :

উপেক্ষা, স্মৃতি সংশুদ্ধতা, সৎ চিন্তায় পরিচালনা, অবিদ্যা ধ্বংসকে জ্ঞান-বিমোক্ষ বলি।

 

৭৭. লোকের সংযোজন কী? তার বিচরণ কী? কীসের প্রহীনে নির্বাণ বলা হয়?

লোকের সংযোজন, আসক্তি, বন্ধন, উপক্লেশ। কী কারণে লোক যুক্ত, আবদ্ধ, অনুরক্ত, সংযুক্ত, আসক্ত, মত্ত, প্রমত্ত?

তার চারণ, বিচরণ, প্রতিবিচরণ কী? কী কারণে লোকে অবস্থান করে, বিচরণ করে, প্রতিবিচরণ করে? কীসের প্রহীনে, উপশমে, পরিত্যাগে, বিনাশে নির্বাণ বলা হয়, ব্যক্ত করা হয়, কথিত হয়, ভাষণ করা হয়, প্রকাশ করা হয়, ব্যাখ্যা করা হয়।

তজ্জন্য সেই ব্রাহ্মণ বললেন :

লোকের সংযোজন কী? তার বিচরণ কী? কীসের প্রহীনে নির্বাণ বলা হয়?

লোকের সংযোজন, আসক্তি, বন্ধন, উপক্লেশ। কী কারণে লোক যুক্ত, আবদ্ধ, অনুরক্ত, সংযুক্ত, আসক্ত, মত্ত, প্রমত্ত?

 

৭৮. নন্দি লোকের সংযোজন। বিতর্ক তার বিচরণ। তৃষ্ণার প্রহীনে নির্বাণ বলা হয়।

নন্দী বলতে তৃষ্ণা। যা রাগ, সরাগ... অভিধ্যা, লোভ, অকুশলমূল। একেই নন্দী বলা হয়। যা নন্দী, তা লোকের সংযোজন, আসক্তি, বন্ধন, উপক্লেশ; এই নন্দীতে লোক যুক্ত, আবদ্ধ, অনুরক্ত, সংযুক্ত, আসক্ত, মত্ত, প্রমত্ত-নন্দসিংযোজনো লোকো।

“বিতর্ক” বলতে নয় প্রকার বিতর্ক। যথা : কাম-বিতর্ক, ব্যাপাদ-বিতর্ক, বিহিংসা-বিতর্ক, জ্ঞাতি-বিতর্ক, জনপদ-বিতর্ক, অমরা-বিতর্ক, পরানুদয়তা (পরের প্রতি অনুকম্পা প্রদর্শন) প্রতিসংযুক্ত বিতর্ক, লাভ-সৎকার-যশ প্রতিসংযুক্ত বিতর্ক, নিরহঙ্কার প্রতিসংযুক্ত বিতর্ক। এসবকেই নয় প্রকার বিতর্ক বলে। এই নয় প্রকার বিতর্কই লোকের চারণ, বিচরণ, প্রতিবিচরণ। এই নয় প্রকার বিতর্কে লোকে অবস্থান করে, বিচরণ করে, প্রতিবিচরণ করে-ক্ষতিক্কস্স ক্ষচিারণা।

“তৃষ্ণা” বলতে রূপতৃষ্ণা... ধর্মতৃষ্ণা। তৃষ্ণার প্রহীনে, উপশমে, পরিত্যাগে, সম্পূর্ণরূপে ধ্বংসে নির্বাণ বলা হয়, ব্যক্ত করা হয়, বিবৃত করা হয়, ভাষণ করা হয়, প্রকাশ করা হয়, ব্যাখ্যা করা হয়।

তজ্জন্য ভগবান বললেন :

নন্দি লোকের সংযোজন। বিতর্ক তার বিচরণ। তৃষ্ণার প্রহীনে নির্বাণ বলা হয়।

 

৭৯. সম্প্রজ্ঞানে বিচরণকারীর কিভাবে বিজ্ঞান নিরোধ হয়? এ সম্পর্কে ভগবানের নিকট প্রশ্ন করতে এসেছি। আপনার বচন শুনার জন্য সবাই আগ্রহ প্রকাশ করছি।

স্মৃতি সম্প্রজ্ঞানকারী কিভাবে বিচরণ করেন, অবস্থান করেন, বাস করেন, দিনাতিপাত করেন, অতিবাহিত করেন, যাপন করেন এবং জীবনযাপন করেন?

বিজ্ঞান নিরোধ হয়, উপশম হয়, অন্তর্ধান হয়, ধ্বংস হয়।

বুদ্ধ ভগবানের নিকট প্রশ্ন করতে, জিজ্ঞাসা করতে, যাচ্ঞা করতে, অনুরোধ করতে, অনুনয় করতে এসেছি, আগত হয়েছি, উপগত হয়েছি, উপনীত হয়েছি, “আপনার নিকটে সমাগত হয়েছি”।

“তা” বলতে আপনার বচন, বাক্য, দেশনা, অনুশাসন, উপদেশ শ্রবণ করব, হৃদয়ঙ্গম করব, ধারণ করব, অনুধাবন করব, উপলব্ধি করব।

তজ্জন্য সেই ব্রাহ্মণ বললেন :

সম্প্রজ্ঞানে বিচরণকারীর কিভাবে বিজ্ঞান নিরোধ হয়? এ সম্পর্কে ভগবানের নিকট প্রশ্ন করতে এসেছি। আপনার বচন শুনার জন্য সবাই আগ্রহ প্রকাশ করছি।

 

৮০. তিনি অধ্যাত্মে ও বাহ্যে বেদনাকে অভিনন্দন করেন না। এভাবে সম্প্রজ্ঞানে বিচরণকারীর বিজ্ঞান নিরোধ হয়।

অধ্যাত্মে বেদনায় বেদনানুদর্শী হয়ে অবস্থানকালে তিনি বেদনাকে অভিনন্দন, অভিবাদন বা স্বীকার ও আকাঙ্ক্ষা করেন না, বরং অভিনন্দন, স্বীকার, আকাঙ্ক্ষা, গ্রহণ, স্পর্শ এবং অভিনিবেশ ত্যাগ করেন, অপনোদন করেন, বিদূরীত করেন, ধ্বংস বা পরিহার করেন; বাহ্যে বেদনায়... অধ্যাত্ম-বাহ্যে বেদনায়... অধ্যাত্মে সমুদয় ধর্মানুদর্শী হয়ে বেদনায়... অধ্যাত্মে ব্যয় ধর্মানুদর্শী হয়ে বেদনায়... অধ্যাত্মে সমুদয়-ব্যয় ধর্মানুদর্শী হয়ে বেদনায়... বাহ্যে সমুদয় ধর্মানুদর্শী হয়ে বেদনায়... বাহ্যে ব্যয় ধর্মানুদর্শী হয়ে বেদনায়... বাহ্যে সমুদয়-ব্যয় ধর্মানুদর্শী হয়ে বেদনায়... অধ্যাত্ম-বাহ্যে সমুদয় ধর্মানুদর্শী হয়ে বেদনায়... অধ্যাত্ম-বাহ্যে ব্যয় ধর্মানুদর্শী হয়ে বেদনায়... অধ্যাত্মে-বাহ্যে সমুদয়-ব্যয় ধর্মানুদর্শী হয়ে বেদনায় বেদনানুদর্শী হয়ে অবস্থানকালে তিনি বেদনাকে অভিনন্দন, স্বীকার ও আকাঙ্ক্ষা করেন না; বরং অভিনন্দন, স্বীকার, আকাঙ্ক্ষা, গ্রহণ, স্পর্শ এবং অভিনিবেশ ত্যাগ করেন, অপনোদন করেন, দূর করেন, পরিহার করেন। এই দ্বাদশ প্রকারে বেদনায় বেদনানুদর্শী হয়ে অবস্থানকালে... পরিহার করেন।

অথবা বেদনাকে অনিত্যরূপে দর্শনকালে তিনি বেদনাকে অভিনন্দন স্বীকার ও আকাঙ্ক্ষা করেন না; বরং অভিনন্দন, স্বীকার, আকাঙ্ক্ষা, গ্রহণ, স্পর্শ এবং অভিনিবেশ ত্যাগ করেন, অপনোদন করেন, বিদূরীত করেন, পরিহার করেন। বেদনাকে দুঃখরূপে, রোগ, গণ্ড, শৈল্য, অনিষ্ট, ব্যাধিরূপে... নিঃসরণরূপে দর্শনকালে বেদনাকে অভিনন্দন... পরিহার করেন। এই চল্লিশ প্রকারে বেদনায় বেদনানুদর্শী হয়ে অবস্থানকালে... পরিহার করেন।

এভাবে স্মৃতি সম্প্রজ্ঞানকারী বিচরণ করেন, অবস্থান করেন, বাস করেন, দিনাতিপাত করেন, অতিবাহিত করেন, চলা-ফেরা করেন এবং জীবনযাপন করেন।

এভাবে পুণ্যাভিসংস্কারসহগত বিজ্ঞান, অপুণ্যাভিসংস্কার সহগত বিজ্ঞান, আনেঞ্জাভিসংস্কার সহগত বিজ্ঞান নিরোধ হয়, উপশম হয়, অন্তর্ধান হয়, ধ্বংস হয়।

তজ্জন্য ভগবান বললেন :

তিনি অধ্যাত্মে ও বাহ্যে বেদনাকে অভিনন্দন করেন না। এভাবে সম্প্রজ্ঞানে বিচরণকারীর বিজ্ঞান নিরোধ হয়।

গাথা অবসানের সাথে সাথে যাঁরা সেই ব্রাহ্মণের সাথে ছিলেন তাঁরা সবাই এক ইচ্ছা... অঞ্জলিবদ্ধ করে ভগবানকে নমস্কার করে একান্তে উপবিষ্ট হয়ে এরূপ বললেন, “হে প্রভু, ভগবান আমার শাস্তা; আমি আপনার শ্রাবক হলাম।”

উদয় মানব-প্রশ্ন বর্ণনা সমাপ্ত।


 

১৪. পোসাল মানব-প্রশ্ন বর্ণনা
৮১. যিনি অতীতকে দর্শন করেন, তৃষ্ণাহীন, যাঁর সংশয় প্রহীন, যিনি সর্বধর্মে পারদর্শী, তাঁর নিকট অর্থীরূপে প্রশ্ন নিয়ে এসেছি।

“যিনি” বলতে যিনি সেই স্বয়ম্ভূ ভগবান। পূর্বে কোনো আচার্যের নিকট না শুনে স্বয়ং সত্যসমূহ অভিজ্ঞাত হয়েছেন এবং তথায় সর্বজ্ঞতা প্রাপ্ত, বলসমূহে বশীভাব। “অতীতকে দর্শন করেন” বলতে ভগবান নিজের এবং অপরের অতীতকে দর্শন করেন, অনাগতকে দর্শন করেন, বর্তমানকে দর্শন করেন।

ভগবান কিভাবে নিজের অতীতকে দর্শন করেন? ভগবান নিজের অতীতের এক জন্ম দর্শন করেন, দুই জন্ম, তিন জন্ম, চার জন্ম, পাঁচ জন্ম, দশ জন্ম, বিশ জন্ম, ত্রিশ জন্ম, চল্লিশ জন্ম, পঞ্চাশ জন্ম, শত জন্ম, সহস্র জন্ম, লক্ষ জন্ম, অনেক সংবর্তকল্প, অনেক বিবর্তকল্প, অনেক সংবর্ত-বিবর্তকল্প দর্শন করেন—“অমুক সময়ে আমার এই নাম, এই গোত্র, এরূপ বর্ণ, এরূপ আহার, এরূপ সুখ-দুঃখ অনুভব, এই পরিমাণ আয়ু ছিল। তথা হতে চ্যুত হয়ে অমুক জায়গায় উৎপন্ন হয়েছিলাম; তথায় আমার এই নাম, এই গোত্র, এরূপ বর্ণ, এরূপ আহার, এরূপ সুখ-দুঃখ অনুভব, এই পরিমাণ আয়ু ছিল।” এরূপে স্বীয় আকার-আকৃতি, বর্ণ-লক্ষণসহ নানাভাবে পূর্বনিবাস দর্শন করেন। এভাবে ভগবান নিজের অতীতকে দর্শন করেন।

কিভাবে ভগবান অপরের অতীতকে দর্শন করেন? ভগবান অপরের অতীতের এক জন্ম... “অমুক সময়ে তার এই নাম, এই গোত্র, এরূপ বর্ণ, এরূপ আহার, এরূপ সুখ-দুঃখ অনুভব, এই পরিমাণ আয়ু ছিল। সে তথা হতে চ্যুত হয়ে অমুক জায়গায় উৎপন্ন হয়েছিল; তথায় তাঁর এই নাম... ছিল; সে তথা হতে চ্যুত হয়ে এখানে উৎপন্ন হয়েছে। এরূপে অপরের আকার-আকৃতি, বর্ণ-লক্ষণসহ নানাভাবে পূর্বনিবাস দর্শন করেন। এভাবে ভগবান অপরের অতীতকে দর্শন করেন।

ভগবান পঞ্চশত জাতক ভাষণকালে নিজের এবং অপরের অতীতকে দর্শন করেন, মহাপদানীয় সূত্র দেশনাকালে, মহাসুদর্শনীয় সূত্র দেশনাকালে, মহাগোবিন্দ সূত্র দেশনাকালে, মঘদেবিয় সূত্র দেশনাকালে নিজের এবং অপরের অতীতকে দর্শন করেন।

ভগবান এরূপ বলেছেন, হে চুন্দ, অতীত সম্বন্ধে তথাগতের জ্ঞান স্মৃতি-অনুসারী হয়। তিনি যতদূর ইচ্ছা করেন, ততদূর অনুস্মরণ করতে পারেন। চুন্দ, অনাগত সম্বন্ধে তথাগতের... পারেন। বর্তমান সম্বন্ধে তথাগতের বোধিজ্ঞান উৎপন্ন হয়—“এটাই শেষ জন্ম, আর পুনর্জন্ম হবে না”।

সত্ত্বগণের ইন্দ্রিয় পরাপরতা-জ্ঞান তথাগতের তথাগতবল, সত্ত্বগণের আশয়-অনুশয়জ্ঞান তথাগতের তথাগতবল, যমক প্রতিহার্য জ্ঞান তথাগতের তথাগতবল, মহাকরুণা সমাপত্তিজ্ঞান তথাগতের তথাগতবল, সর্বজ্ঞতা জ্ঞান তথাগতের তথাগতবল, অনাবরণ জ্ঞান তথাগতের তথাগতবল, অসঙ্গম প্রতিহত মনাবরণ জ্ঞান তথাগতের তথাগতবল। এভাবে ভগবান নিজের এবং পরের অতীত, অনাগত, বর্তমানকে দর্শন করেন, ব্যাখ্যা করেন, দেশনা করেন, প্রজ্ঞাপন করেন, স্থাপন করেন, বিশ্লেষণ করেন, বিভাজন করেন, সুস্পষ্ট করেন ও প্রকাশ করেন।

“ইচ্চা” বলতে পদসন্ধি... “আয়ুষ্মান” বলতে প্রিয়বচন... “পোসাল” সেই ব্রাহ্মণের নাম... সম্বোধনসূচক বাক্য-ইচ্চাযস্মা পোসালো।

তৃষ্ণা বলা হয় আসক্তিকে। যা রাগ, সরাগ... অভিধ্যা, লোভ, অকুশলমূল। বুদ্ধ তথাগতের সেই তৃষ্ণা, আসক্তি প্রহীন, উচ্ছিন্নমূল তালবৃক্ষের ন্যায় সম্পূর্ণরূপে ধ্বংস, ভবিষ্যতে অনুৎপন্নধর্মী। তাই বুদ্ধ তৃষ্ণাহীন। তৃষ্ণার প্রহীনে তৃষ্ণাহীন। ভগবান লাভে কম্পিত হন না... দুঃখে কম্পিত হন না, চালিত হন না, ভীত হন না, বিচলিত হন না, অস্থির হন না বলেই তৃষ্ণাহীন। “সংশয় ছিন্ন” বলতে সংশয় বলতে বিচিকিৎসা। দুঃখে শঙ্কা... চিত্তের অস্থিরতা, মনের বিমূঢ়তা। সেই সংশয় ভগবান বুদ্ধের প্রহীন, ছিন্ন, উচ্ছিন্ন, সমুচ্ছিন্ন, উপশম, পরিত্যক্ত, সম্পূর্ণরূপে ধ্বংস, উৎপত্তির অযোগ্য এবং জ্ঞানাগ্নি দ্বারা দগ্ধ হয়। তাই বুদ্ধ সংশয়হীন।

ভগবান সর্বধর্মে অভিজ্ঞা পারদর্শী, পরিজ্ঞা পারদর্শী, প্রহান পারদর্শী, ভাবনা পারদর্শী, সাক্ষাৎকরণ পারদর্শী, সমাপত্তি পারদর্শী, অভিজ্ঞা পারদর্শী; সর্বধর্মে... জন্ম-মরণ সংসারে তাঁর পুনর্জন্ম নেই।

অর্থীরূপে প্রশ্ন নিয়ে এসেছি, জিজ্ঞাসাকামী হয়ে প্রশ্ন নিয়ে এসেছি, শ্রুতকামী হয়ে প্রশ্ন নিয়ে এসেছি। এভাবে অর্থীরূপে প্রশ্ন নিয়ে এসেছি। অথবা, প্রশ্নকামীদের প্রশ্ন নিয়ে এসেছি, জিজ্ঞাসাকামীদের প্রশ্ন নিয়ে এসেছি, শ্রুতকামীদের প্রশ্ন নিয়ে আগমন করেছি, অগ্রসর হয়েছি, উপস্থিত হয়েছি, সম্মুখস্থ হয়েছি। এভাবে অর্থীরূপে প্রশ্ন নিয়ে এসেছি। অথবা আপনি হিতকারী ও দক্ষ, আমি অর্থীরূপে আপনার কাছে প্রশ্ন নিয়ে এসেছি। আমার কর্তৃক জিজ্ঞাসিত, কথিত, জ্ঞাপিত, বিদিত বিষয় আপনি সত্যিই বর্ণনা করবেন বা বলে দিবেন। এভাবে অর্থীরূপে প্রশ্ন নিয়ে এসেছি।

তজ্জন্য সেই ব্রাহ্মণ বললেন :

যিনি অতীতকে দর্শন করেন, তৃষ্ণাহীন, যাঁর সংশয় প্রহীন, যিনি সর্বধর্মে পারদর্শী, তাঁর নিকট অর্থীরূপে প্রশ্ন নিয়ে এসেছি।

 

৮২. রূপসংজ্ঞা ধ্বংসকারী, সর্বকায় প্রহীন এবং “অধ্যাত্ম ও বাহ্যে কিছুই নেই” এরূপ দর্শনকারীর জ্ঞান সম্পর্কে জিজ্ঞাসা করছি; তিনি কিভাবে পরিচালিত হন?

রূপসংজ্ঞা কী? রূপাবচর সমাপত্তিতে সমাপন্নের বা উৎপন্নের বা দৃষ্টধর্মে সুখে অবস্থানকারীর যেই সংজ্ঞা, সংজানন ও জ্ঞাতকরণ, ইহাই রূপসংজ্ঞা। চার অরূপ সমাপত্তি প্রতিলব্ধকারীর রূপসংজ্ঞা ধ্বংস হয়, বিগত হয়, অতিক্রান্ত হয়, সমতিক্রান্ত হয় ও পরিত্যক্ত হয়।

তাঁর সব প্রতিসন্ধিযুক্ত রূপকায় প্রহীন হয়। তদঙ্গ বা পার্থিব বিষয় সমতিক্রম এবং পরিত্যাজ্য বিষয় পরিত্যাগের মাধ্যমে তাঁর রূপকায় প্রহীন হয়।

“কিছুই নেই” বলতে অকিঞ্চনায়তন সমাপত্তি। কী কারণে কিছুই নেই বলতে অকিঞ্চনায়তন সমাপত্তি? স্মৃতিমান বা ভাবনাকারী যে বিজ্ঞানায়তন সমাপত্তিতে সমাপন্ন হয়, তা হতে উত্থিত হয়ে সেই বিজ্ঞানকে অভাবিত, ধ্বংস, অন্তর্হিত করেন। অতঃপর “কিছুই নেই” এরূপে দর্শন করেন; সেই কারণেই কিছুই নেই বলতে অকিঞ্চনায়তন সমাপত্তি।

“শাক্য” বলতে শাক্য; ভগবান শাক্যকুল হতে পব্রজ্জিত বলে শাক্য।... ভয়-ভৈরব প্রহীন, লোমহর্ষ বিগত বলে শাক্য। তাঁর জ্ঞান জিজ্ঞাসা করছি, প্রজ্ঞা জিজ্ঞাসা করছি, অর্জন জিজ্ঞাসা করছি। “কীদৃশ, কী ধরনের, কী প্রকার, কী প্রতিভাণ, কী জ্ঞান ইপ্সিতব্য”।

তিনি কিভাবে চালিত, নীত, পরিচালিত, প্রজ্ঞাপিত, পরিক্ষিত, দর্শিত, প্রসাদিত হন? কিভাবে তাঁর দ্বারা শ্রেষ্ঠ জ্ঞান উৎপন্ন হওয়া কর্তব্য? তথাবিধ, তাদৃশ, সেরূপ, সেই প্রকার, তৎপ্রতিভাগ যে অকিঞ্চনায়তন সমাপত্তিলাভী।

তাই সেই ব্রাহ্মণ বললেন :

৮২. রূপসংজ্ঞা ধ্বংসকারী, সর্বকায় প্রহীন এবং “অধ্যাত্ম ও বাহ্যে কিছুই নেই” এরূপ দর্শনকারীর জ্ঞান সম্পর্কে জিজ্ঞাসা করছি; তিনি কিভাবে পরিচালিত হন?

 

৮৩. ভগবান পোসালকে বললেন, হে পোসাল, তথাগত বিজ্ঞান-স্থিতিসমূহ জানেন, সত্ত্বগণের গতি, বিমুক্ত এবং তৎপরায়ণ সত্ত্ব সম্বন্ধেও তিনি জানেন।

ভগবান অভিসংস্কারবশে চার প্রকার বিজ্ঞানস্থিতি জানেন; প্রতিসন্ধিবশে সাত প্রকার বিজ্ঞানস্থিতি জানেন। কিরূপে ভগবান অভিসংস্কারবশে চার প্রকার বিজ্ঞানস্থিতি জানেন? ভগবান কর্তৃক এরূপ ব্যক্ত হয়েছে : “হে ভিক্ষুগণ, রূপাসক্তি বিজ্ঞানে স্থিত হয়ে অবস্থান করে, (তথায়) রূপালম্বনে রূপ প্রতিষ্ঠায় আনন্দ উপভোগ বৃদ্ধি, সমৃদ্ধি, বৈপুল্যপ্রাপ্ত হয়। বেদনাসক্তি... সংজ্ঞাসক্তি... সংস্কারাসক্তি... বিজ্ঞানাসক্তি বিজ্ঞানে স্থিত হয়ে অবস্থান করে রূপালম্বনে রূপ প্রতিষ্ঠায় আনন্দ উপভোগ বৃদ্ধি, সমৃদ্ধি, বৈপুল্যপ্রাপ্ত হয়”। এরূপে ভগবান অভিসংস্কারবশে চার প্রকার বিজ্ঞানস্থিতি জানেন।

কিরূপে ভগবান প্রতিসন্ধিবশে সাত প্রকার বিজ্ঞান স্থিতি জানেন? ভগবান কর্তৃক এরূপ ব্যক্ত হয়েছে : “হে ভিক্ষুগণ, নানাত্বকায়, নানাত্বসংজ্ঞাযুক্ত সত্ত্ব বিদ্যমান। যেমন : কেউ মানুষ, কেউ দেবতা, কেউ নারকীয় সত্ত্ব। ইহা প্রথম বিজ্ঞানস্থিতি।

‘হে ভিক্ষুগণ, নানাত্বকায় কিন্তু এক সংজ্ঞাবিশিষ্ট সত্ত্ব বিদ্যমান। যেমন : দেবতা, ব্রহ্মাকায়িক প্রথম জন্মগ্রহণ। ইহা দ্বিতীয় বিজ্ঞানস্থিতি।

হে ভিক্ষুগণ, একত্বকায় কিন্তু নানাত্বসংজ্ঞাযুক্ত সত্ত্ব বিদ্যমান। যেমন : আভাস্বর দেবতা (১৬ প্রকার রূপব্রহ্মলোকের মধ্যে একটির নাম)। ইহা তৃতীয় বিজ্ঞানস্থিতি।

হে ভিক্ষুগণ, একত্বকায় একসংজ্ঞাবিশিষ্ট সত্ত্ব বিদ্যমান। যেমন : শুভাকীর্ণ নামক রূপব্রহ্মলোকবাসী দেবগণ। ইহা চতুর্থ বিজ্ঞানস্থিতি।

হে ভিক্ষুগণ, সম্পূর্ণভাবে রূপসংজ্ঞাকে অতিক্রম করে প্রতিঘসংজ্ঞা ধ্বংস সাধনে নানাত্বসংজ্ঞায় অমনোযোগী হয়ে আকাশ অনন্তায়তন ভাবনা করে আকাশায়তনে উপনীত সত্ত্ব বিদ্যমান। ইহা পঞ্চম বিজ্ঞানস্থিতি।

“হে ভিক্ষুগণ, সম্পূর্ণভাবে আকাশ আয়তন অতিক্রম করে ‘অনন্ত বিজ্ঞান’ ভাবনা করে বিজ্ঞানায়তনে উপনীত সত্ত্ব বিদ্যমান। ইহা ষষ্ঠ বিজ্ঞানস্থিতি।

“হে ভিক্ষুগণ, সম্পূর্ণভাবে বিজ্ঞান আয়তনকে অতিক্রম করে ‘কিছুই নেই’ ভাবনা করে অকিঞ্চন আয়তনে উপনীত সত্ত্ব বিদ্যমান। ইহা সপ্তম বিজ্ঞানস্থিতি”। এরূপে ভগবান প্রতিসন্ধিবশে সাত প্রকার বিজ্ঞানস্থিতি জানেন।

“পোসাল” বলতে ভগবান সেই ব্রাহ্মণকে এ নাম ধরে সম্বোধন করেছেন। “ভগবান” বলতে গৌরবাদি বচন... যথার্থ উপাধি; যেরূপে ভগবান।

“জানেন” বলতে তথাগত জানেন, বুঝেন, উপলব্ধি করেন, জ্ঞাত হন। ভগবান কর্তৃক এরূপ ব্যক্ত হয়েছে : “হে চুন্দ, যদি অতীতের বিষয় অভূত, অসত্য ও অনর্থসংহিত হয়, তাহলে তথাগত ব্যাখ্যা করেন না। অতীতের বিষয় যদি ভূত, সত্য কিন্তু অনর্থসংহিত হয়, তাহলে তথাগত তাও ব্যাখ্যা করেন না। অতীতের বিষয় যদি ভূত, সত্য ও অর্থসংহিত হয়, তাহলে কালজ্ঞ ভগবান সেই প্রশ্নের উত্তর প্রদান করেন।

হে চুন্দ, যদি অনাগতের বিষয়... প্রদান করেন। হে চুন্দ, যদি বর্তমানের বিষয় অভূত, অসত্য ও অনর্থসংহিত হয়, তাহলে তথাগত ব্যাখ্যা করেন না। বর্তমানের বিষয় যদি ভূত, সত্য কিন্তু অনর্থসংহিত হয়, তাহলে তথাগত তাও ব্যাখ্যা করেন না। বর্তমানের বিষয় যদি ভূত, সত্য ও অর্থসংহিত হয়, তাহলে কালজ্ঞ ভগবান সেই প্রশ্নের উত্তর প্রদান করেন। এরূপে অতীত, অনাগত, বর্তমান বিষয়াদিতে তথাগত কালবাদী, ভূতবাদী, অর্থবাদী, ধর্মবাদী, বিনয়বাদী। সে কারণে বলা হয় তথাগত।

হে চুন্দ, দেবলোক, মারভূবন, ব্রহ্মলোকসহ জগতের শ্রমণ-ব্রাহ্মণ, দেব-মানুষ্য সমস্ত সত্ত্বগণের যা কিছু দৃষ্ট, শ্রুত, অনুমিত, বিজ্ঞাত, প্রাপ্ত, অনুসন্ধানকৃত বিবেচিত ও মনস্কৃত, তা সবই তথাগতের সম্পূর্ণরূপে জ্ঞাত। সে কারণে বলা হয় তথাগত।

হে চুন্দ, তথাগত যে রাত্রিতে অনুত্তর সম্বোধিজ্ঞান প্রাপ্ত হন এবং যে রাত্রিতে অনুপাদিশেষ নির্বাণধাতুতে পরিনির্বাপিত হন, এই দুয়ের মধ্যবর্তী সময় যা বলেন, ভাষণ করেন, ব্যাখ্যা করেন, তা সেরূপেই হয়, অন্যথা হয় না। সে কারণে বলা হয় তথাগত। চুন্দ, তথাগত যেরূপ বলেন, সেরূপ করেন; যেরূপ করেন, সেরূপ বলেন। এই প্রকারে তথাগত যথাবাদী তথাকারী, যথাকারী তথাবাদী। সে কারণে বলা হয় তথাগত।

হে চুন্দ, দেবলোক, মারভূবন, ব্রহ্মলোকসহ জগতের শ্রমণ-ব্রাহ্মণ, দেব-মানবসহ সমস্ত সত্ত্বগণের নিকট তথাগত শাস্তা, অপরাজিত, সর্বজ্ঞ, প্রভু। সে কারণে বলা হয় তথাগত।

ভগবান ইহলোকে কর্মাভিসংস্কারবশে উৎপন্ন সত্ত্ব সম্পর্কে জ্ঞাত হন—“এই ব্যক্তি কায় অবসানে মৃত্যুর পর অপায়, দুর্গতি, বিনিপাত (যন্ত্রণা ভোগের স্থান) নরকে উৎপন্ন হবে।” ভগবান ইহলোকে কর্মাভিসংস্কারবশে উৎপন্ন সত্ত্ব সম্পর্কে জ্ঞাত হন—“এই ব্যক্তি কায় অবসানে মৃত্যুর পর তির্যগ্‌কুলে উৎপন্ন হবে।” ভগবান ইহলোকে কর্মাভিসংস্কারবশে উৎপন্ন সত্ত্ব সম্পর্কে জ্ঞাত হন—“এই ব্যক্তি কায় অবসানে মৃত্যুর পর প্রেতকুলে উৎপন্ন হবে।” ভগবান ইহলোকে কর্মাভিসংস্কারবশে উৎপন্ন সত্ত্ব সম্পর্কে জ্ঞাত হন—“এই ব্যক্তি কায় অবসানে মৃত্যুর পর মনুষ্যকুলে উৎপন্ন হবে।” ভগবান ইহলোকে কর্মাভিসংস্কারবশে উৎপন্ন সত্ত্ব সম্পর্কে জ্ঞাত হন—“এই ব্যক্তি সুপ্রতিপন্ন (সুগতি পথে) কায় অবসানে মৃত্যুর পর সুগতি স্বর্গলোকে উৎপন্ন হবে।”

ভগবান কর্তৃক এরূপ ব্যক্ত হয়েছে : হে সারিপুত্র, আমি যেকোনো ব্যক্তির মন, চিত্তের অবস্থান জানতে পারি—“এই ব্যক্তির এরূপ গতিপথ, এরূপ আচরণ (ইরিযতি), তার এ পথ সমারূঢ়, যথা-কায় অবসানে মৃত্যুর পর সে অপায় দুর্গতি বিনিপাত (যন্ত্রণা ভোগের স্থান) নরকে উৎপন্ন হবে।”

“হে সারিপুত্র, আমি যেকোনো ব্যক্তির মন, চিত্তের অবস্থা জানতে পারি—‘এই ব্যক্তির এরূপ গতিপথ, এরূপ আচরণ, তার এ পথ সমারূঢ়; যথা : কায় অবসানে মৃত্যুর পর সে তির্যগ্‌কুলে উৎপন্ন হবে’।

“হে সারিপুত্র, আমি যেকোনো ব্যক্তির মন, চিত্তের অবস্থা জানতে পারি—‘এই ব্যক্তির গতিপথ, এরূপ আচরণ, তার এ পথ সমারূঢ়; যথা : কায় অবসানে মৃত্যুর পর মনুষ্যকুলে উৎপন্ন হবে।”

“হে সারিপুত্র, আমি যে কোনো ব্যক্তির মন, চিত্তের অবস্থা জানতে পারি—“এই ব্যক্তির গতিপথ, এরূপ আচরণ, তার এ পথ সমারূঢ়; যথা : কায় অবসানে মৃত্যুর পর সে সুগতি স্বর্গলোকে উৎপন্ন হবে।”

“হে সারিপুত্র, আমি যে কোনো ব্যক্তির মন, চিত্তের অবস্থা জানতে পারি—“এই ব্যক্তির এরূপ গতিপথ, এরূপ আচরণ, তার এ পথ সমারূঢ়; যথা : আসক্তিসমূহ বিনাশ করে, সে অনাস্রবে চিত্তবিমুক্ত, প্রজ্ঞাবিমুক্ত ইহজীবনে স্বয়ং অভিজ্ঞা দ্বারা সাক্ষাৎ লাভ করে অবস্থান করে”

“বিমুক্ত” বলতে অকিঞ্চনায়তন বিমুক্ত। বিমোক্ষ দ্বারা বিমুক্ত, তথায় অধিমুক্তি, তদাধিমুক্ত, তদাধিপত্য। অথবা, ভগবান জানেন—“এব্যক্তি রূপাধিমুক্ত, শব্দাধিমুক্ত, গন্ধাধিমুক্ত, রসাধিমুক্ত, স্পর্শাধিমুক্ত, কুলাধিমুক্ত, গণাধিমুক্ত, আবাসাধিমুক্ত, লাভাধিমুক্ত, যশাধিমুক্ত, প্রশংসাধিমুক্ত, সুখাধিমুক্ত, চীবরাধিমুক্ত, পিণ্ডপাতাধিমুক্ত, শয়নাসনাধিমুক্ত, ওষুধ-পথ্য বা ভেষজ্য উপকরণাধিমুক্ত। সূত্রাধিমুক্ত, বিনয়াধিমুক্ত, অভিধর্মাধিমুক্ত; আরণ্যিক ধুতাঙ্গাধিমুক্ত, পিণ্ডপাতিক ধুতাঙ্গাধিমুক্ত, পাংশুকুলিক ধুতাঙ্গাধিমুক্ত, ত্রিচীবরিক ধুতাঙ্গাধিমুক্ত, সপাদানচারিক ধুতাঙ্গাধিমুক্ত, খলুশ্চাৎভত্তি ধুতাঙ্গাধিমুক্ত, নৈশয্যিক ধুতাঙ্গাধিমুক্ত, যথাসন'তিক ধুতাঙ্গাধিমুক্ত; প্রথম ধ্যানাধিমুক্ত, দ্বিতীয় ধ্যানাধিমুক্ত, তৃতীয় ধ্যানাধিমুক্ত, চতুর্থ ধ্যানাধিমুক্ত; আকাশ অনন্ত আয়তন সমাপত্তিতে অধিমুক্ত (আকাসানঞ্চাযতন সমাপত্তাধিমত্তো), বিজ্ঞান অনন্ত আয়তন সমাপত্তিতে অধিমুক্ত, অকিঞ্চনায়তন সমাপত্তিতে অধিমুক্ত, নৈবসংজ্ঞা-না-অসংজ্ঞা আয়তন সমাপত্তিতে অধিমুক্ত” বলে অধিমুক্ত।

“তৎপরায়ণ” বলতে অকিঞ্চনায়তন তৎপরায়ণ, কর্মপরায়ণ, বিপাকপরায়ণ, গুরুকর্ম, গুরুপ্রতিসন্ধি। অথবা, ভগবান জানেন—“এই ব্যক্তি রূপপরায়ণ, শব্দপরায়ণ, গন্ধপরায়ণ, রসপরায়ণ, স্পর্শপরায়ণ, কুলপরায়ণ, গণপরায়ণ, আবাসপরায়ণ, লাভপরায়ণ, যশপরায়ণ, প্রশংসাপরায়ণ, সুখপরায়ণ, চীবরপরায়ণ, পিণ্ডপাতপরায়ণ, শয়নাসনপরায়ণ, ওষুধ-পথ্য বা ভেষজ্যাদি পরায়ণ, সূত্রপরায়ণ, বিনয়পরায়ণ, অভিধর্মপরায়ণ, আরণ্যিক ধুতাঙ্গপরায়ণ... নৈবসংজ্ঞা-না-অসংজ্ঞা আয়তন সমাপত্তিপরায়ণ”।

তজ্জন্য ভগবান বললেন :

ভগবান পোসালকে বললেন, হে পোসাল, তথাগত বিজ্ঞান-স্থিতিসমূহ জানেন, সত্ত্বগণের গতি, বিমুক্ত এবং তৎপরায়ণ সত্ত্ব সম্বন্ধেও তিনি জানেন।

 

৮৪. এইরূপে অকিঞ্চন ধ্যানের উৎপত্তি, নন্দীসংযোজন জ্ঞাত হয়। এভাবে অভিজ্ঞা দ্বারা জ্ঞাত হয়ে তা বিশেষভাবে দর্শন করে, এটাই তার যথার্থ জ্ঞান যা শুধুমাত্র ব্রাহ্মণেরই বশীভূত।

অকিঞ্চন ধ্যানের উৎপত্তি বলতে অকিঞ্চন আয়তন সংবর্তনিক কর্মাভিসংস্কার। অকিঞ্চন আয়তন সংবর্তনিক কর্মাভিসংস্কারকে অকিঞ্চন ধ্যানের উৎপত্তি, সংযোজন, বন্ধন ও প্রতিবন্ধকরূপে জ্ঞাত হয়, জানে, তুলনা বা নিরূপণ করে, চিহ্নিত করে, নির্ণয় করে ও ব্যাখ্যা করে।

“নন্দীসংযোজন” বলতে অরূপরাগ। অরূপরাগের দ্বারা এই কর্ম লগ্ন, সংযুক্ত ও আবদ্ধ। অরূপরাগ, নন্দীসংযোজন, সংযুক্ত, বন্ধন ও প্রতিবন্ধকরূপে জ্ঞাত হয়, জানে, তুলনা বা নিরূপণ করে, চিহ্নিত করে, নির্ণয় করে ও ব্যাখ্যা করে। “এই” বলতে পদসন্ধি, পদসংসর্গ, পদে পূর্ণতা, অক্ষর-সমবায়, ব্যঞ্জন-সংশ্লিষ্টতা, শব্দের পর্যায়ানুক্রম।

এরূপে অভিজ্ঞা দ্বারা জানে, তুলনা বা নিরূপণ করে, চিহ্নিত করে, নির্ণয় করে ও ব্যাখ্যা করে।

“তথায়” বলতে আকিঞ্চনায়তনে নিযুক্ত হয়ে তা হতে উত্থিত হয়ে তথায় উৎপন্ন চিত্ত-চৈতসিক ধর্মকে অনিত্যরূপে দর্শন করেন, দুঃখরূপে দর্শন করেন, রোগ... নিঃশরণরূপে দেখেন, দর্শন করেন, অবলোকন করেন, গভীরভাবে বিবেচনা ও পুঙ্খানুপুঙ্খভাবে পরীক্ষা করেন।

এটাই তার যথাযথ, প্রকৃত, সত্য, অবিপরীত ও সুস্পষ্ট জ্ঞান।

“ব্রাহ্মণ” বলতে সপ্ত ধর্মের বহন করে বলে ব্রাহ্মণ... তাদৃশ অনাসক্তকে ব্রাহ্মণ বলা হয়। কল্যাণপৃথগ্‌জন থেকে শুরু করে সাত শৈক্ষ্যের যা অপ্রাপ্ত তা পাওয়ার জন্য, যা অনধিগত তা অধিগত করার জন্য এবং যা অসাক্ষাৎকৃত তা সাক্ষাৎ করার জন্য অবস্থান করেন।

অর্হৎ, পূর্ণতাপ্রাপ্ত, কৃতকরণীয় ভাবযুক্ত, সদর্থপ্রাপ্ত, ভবসংযোজন পরিক্ষীণ, সম্যকদর্শী, বিমুক্ত; তাঁর আবাস উত্থিত, আচরণ পরিপূর্ণ... জন্ম, মরণ সংসার, পুনর্ভব নেই।

তজ্জন্য ভগবান বললেন :

এইরূপে অকিঞ্চন ধ্যানের উৎপত্তি, নন্দীসংযোজন জ্ঞাত হয়। এভাবে অভিজ্ঞা দ্বারা জ্ঞাত হয়ে তা বিশেষভাবে দর্শন করে, এটাই তার যথার্থ জ্ঞান যা শুধুমাত্র ব্রাহ্মণেরই বশীভূত।

গাথা অবসানের সাথে সাথে যাঁরা সেই ব্রাহ্মণের সাথে ছিলেন তাঁরা সবাই এক ইচ্ছা... অঞ্জলিবদ্ধ করে ভগবানকে নমস্কার করে একান্তে উপবিষ্ট হয়ে এরূপ বললেন, “হে প্রভু, ভগবান আমার শাস্তা; আমি আপনার শ্রাবক হলাম।”

পোসাল মানব-প্রশ্ন বর্ণনা সমাপ্ত।


 

১৫. মোঘরাজ মানব-প্রশ্ন বর্ণনা
৮৫. আয়ুষ্মান মোঘরাজ বললেন, আমি শাক্যমুনি ভগবানকে দু-বার প্রশ্ন জিজ্ঞাসা করেছি (কিন্তু) চক্ষুষ্মান আমাকে উত্তর দেননি। আমি শুনেছি তিনবার পর্যন্ত প্রশ্ন করলে দেবর্ষি প্রকাশ বা উত্তর প্রদান করেন।

সেই ব্রাহ্মণ ভগবান বুদ্ধকে দু-বার প্রশ্ন জিজ্ঞাসা করল। ভগবান তার প্রশ্নে উত্তর প্রদান করলেন না। “তদনন্তরে এই ব্রাহ্মণের ইন্দ্রিয় বা জ্ঞান পরিপক্বতা হতে পারে” (এই ভেবে ভগবান উত্তর প্রদানে মনস্থির কররেন)। “শাক্য” বলতে শাক্য; ভগবান শাক্যকুল হতে প্রব্রজিত বলে শাক্য। অথবা, ঐশ্বর্যশালী, মহাধনী ও ধনবান বলে শাক্য। সেই ধনসমূহ হলো; যেমন : শ্রদ্ধাধন, শীলধন, লজ্জাধন, ভয়ধন, শ্রুতধন, ত্যাগধন, প্রজ্ঞাধন, স্মৃতিপ্রস্থান-ধন, সম্যকপ্রধান-ধন, ঋদ্ধিপাদ-ধন, ইন্দ্রিয়-ধন, বল-ধন, বোধ্যঙ্গ-ধন, মার্গধন, ফলধন এবং নির্বাণধন। এই বহুবিধ ধনরত্ন দ্বারা ঐশ্বর্যশালী, মহাধনী, ধনবান বলেই শাক্য। অথবা, শাক্যমুনি জ্ঞানী, মেধাবী, পণ্ডিত, সূর, বীর, অভীরু, নির্ভীক, ত্রাসহীন, সাহসী, ভয়-ভৈরবমুক্ত ও লোমহর্ষবিগত বলে শাক্য। আমি দু-বার শাক্যমুনি বুদ্ধকে প্রশ্ন জিজ্ঞাসা করেছি, যাচ্ঞা করেছি, প্রার্থনা করেছি এবং অনুরোধ বা অনুনয় করেছি।

“এই” বলতে পদসন্ধি... “আয়ুস্মান” বলতে প্রিয়বচন... “মোঘরাজ” বলতে সেই ব্রাহ্মণের নাম... সম্বোধনসূচক বাক্য।

“আমাকে ব্যাখ্যা করেননি” বলতে আমাকে বলেননি, ভাষণ করেননি, বর্ণনা করেননি, বিবৃত করেননি, প্রজ্ঞাপ্ত করেননি, ব্যক্ত করেননি, ব্যাখ্যা করেননি, ঘোষণা করেননি এবং প্রকাশ করেননি। “চক্ষুষ্মান” বলতে ভগবান পাঁচ প্রকার চক্ষু দ্বারা চক্ষুষ্মান। যথা : মাংসচক্ষু দ্বারা চক্ষুষ্মান, দিব্যচক্ষু দ্বারা চক্ষুষ্মান, প্রজ্ঞাচক্ষু দ্বারা চক্ষুষ্মান, বুদ্ধচক্ষু দ্বারা চক্ষুষ্মান এবং সামন্তচক্ষু বা সর্বজ্ঞতা দ্বারা চক্ষুষ্মান।

ভগবান কিভাবে মাংসচক্ষু দ্বারা চক্ষুষ্মান? ভগবানের মাংসচক্ষুতে পঞ্চবর্ণ বিদ্যমান—নীল, পীত, লোহিত, কৃষ্ণ, শ্বেত। যেখানে ভগবানের চক্ষুলোম স্থিত সেই চক্ষুলোম নীল, সুনীল, মনোরম, দর্শনীয় এবং উমাপুষ্প (অতসী ফুল) সদৃশ। তারপরে পীত, সুপীত, সুবর্ণবর্ণ, মনোরম, দর্শনীয়, কর্ণিকা পুষ্প বা পদ্ম পাপড়ির অগ্রভাগের ন্যায়। ভগবানের উভয় চক্ষুকোটর লোহিত, সুলোহিত, লাবণ্যময়, দর্শনীয়, ইন্দ্রগোপের (একজাতীয় লালপোকা) ন্যায়। চক্ষুর মধ্যস্থান কৃষ্ণ, সুকৃষ্ণ, মসৃণ, স্নিগ্ধ, মনোরম, দর্শনীয়, পিচ্ছিল—অরিষ্টক মণি সদৃশ। তারপরে শুভ্র, উজ্জ্বল-শুভ্র, শ্বেত, পীতাভা, লাবণ্যময়, দর্শনীয় শুকতারা সদৃশ। সেই প্রাকৃতিক বা স্বভাবসিদ্ধ মাংসচক্ষু দ্বারা ও আত্মভব-প্রতিপন্নের দ্বারা এবং পূর্বসুচরিত কর্মপ্রভাব দ্বারা চতুর্দিকে দিন-রাত্রি যোজন পরিমাণ দর্শন করেন। যদি চতুরঙ্গ-সমন্বিত অন্ধকার হয়। যেমন : সূর্য অস্তগমন হেতু অন্ধকার হয়, কৃষ্ণপক্ষের উপোসথ বা অমাবস্যার রাত হেতু অন্ধকার হয়, গভীর জঙ্গল হেতু অন্ধকার হয় এবং মহাকালমেঘ আকাশে উত্থিত হেতু অন্ধকার হয়, এরূপ চতুরঙ্গ-সমন্বিত অন্ধকারেও ভগবান চতুর্দিকে যোজন পর্যন্ত দেখতে পান। দেয়াল, দরজা, প্রাচীর, পর্বত, ঝোপ, লতা, আচ্ছাদিত অপচ্ছায়া দেখার জন্য কোনো বাধা সৃষ্টি হতে পারে না। যদি কোনো একটি তিলফল তিলবাহী শকটে ফেলে দেয়া হয়; (ভগবান) সেই তিলফল উদ্ধার করতে পারেন। ভগবানের প্রাকৃতিক বা স্বাভাবিক মাংসচক্ষু এরূপই পরিশুদ্ধ। এভাবেই ভগবান মাংসচক্ষু দ্বারা চক্ষুষ্মান।

কিভাবে ভগবান দিব্যচক্ষু দ্বারা চক্ষুষ্মান? ভগবান মনুষ্যাতীত বিশুদ্ধ দিব্যচক্ষু দ্বারা হীন, উৎকৃষ্ট, সুবর্ণ, দুর্বর্ণ, সুগত এবং দুর্গতে চ্যুতমান ও উৎপন্নমান সত্ত্বগণকে দর্শন করেন; যথাকর্মে উপনীত সত্ত্বগণকে প্রকৃষ্টরূপে জানেন—“এই সত্ত্বগণ কায়-দুশ্চরিতসম্পন্ন, বাক-দুশ্চরিতসম্পন্ন, মনোদুশ্চরিতসম্পন্ন, আর্যনিন্দুক, মিথ্যাদৃষ্টিক, মিথ্যাদৃষ্টিমূলক কর্র্ম সম্পাদনকারী; তারা কায়ভেদে মৃত্যুর পর অপায়-দুর্গতি-বিনিপাত-নিরয়ে উৎপন্ন হয়েছে। এই সত্ত্বগণ কায়-সুচরিতসম্পন্ন, বাক-সুচরিতসম্পন্ন, মনোসুচরিতসম্পন্ন, আর্য-অনিন্দুক, সম্যক দৃষ্টিসম্পন্ন, সম্যক দৃষ্টিমূলক কর্র্ম সম্পাদনকারী; তারা কায়ভেদে মৃত্যুর পর সুগতি স্বর্গলোকে উৎপন্ন হয়েছে।” এরূপে মনুষ্যাতীত বিশুদ্ধ দিব্যচক্ষু দ্বারা হীন, উৎকৃষ্ট, সুবর্ণ, দুর্বর্ণ, সুগত এবং দুর্গতে চ্যুতমান ও উৎপন্নমান সত্ত্বগণকে দর্শন করেন; যথাকর্মে উপনীত সত্ত্বগণকে প্রকৃষ্টরূপে জানেন। ভগবান ইচ্ছানুসারে এক লোকধাতু বা চক্রবাল দর্শন করতে পারেন, দুই চক্রবাল দর্শন করতে পারেন, তিন চক্রবাল দর্শন করতে পারেন, চার চক্রবাল দর্শন করতে পারেন, পাঁচ চক্রবাল দর্শন করতে পারেন, দশ চক্রবাল দর্শন করতে পারেন, বিশ চক্রবাল দর্শন করতে পারেন, ত্রিশ চক্রবাল দর্শন করতে পারেন, চল্লিশ চক্রবাল দর্শন করতে পারেন, পঞ্চাশ চক্রবাল দর্শন করতে পারেন, শত চক্রবাল দর্শন করতে পারেন, ক্ষুদ্রতর সহস্র চক্রবাল দর্শন করতে পারেন, দুই সহস্র মধ্যম চক্রবাল দর্শন করতে পারেন, তিন সহস্র চক্রবাল দর্শন করতে পারেন, মহাসহস্র চক্রবাল দর্শন করতে পারেন, যতদূর ইচ্ছা করেন ততদূর দর্শন করতে পারেন। ভগবানের দিব্যচক্ষু এরূপ পরিশুদ্ধ। এভাবেই ভগবান দিব্যচক্ষু দ্বারা চক্ষুষ্মান।

কিভাবে ভগবান প্রজ্ঞাচক্ষু দ্বারা চক্ষুষ্মান? ভগবান মহাপ্রজ্ঞাসম্পন্ন, পুথুপ্রজ্ঞাসম্পন্ন, হাসপ্রজ্ঞাসম্পন্ন, জবনপ্রজ্ঞাসম্পন্ন, তীৰ্নপ্রজ্ঞাসম্পন্ন, নির্বেদিক-প্রজ্ঞাসম্পন্ন, প্রজ্ঞাপ্রভেদে অভিজ্ঞ, ক্ষিপ্রজ্ঞানী, প্রতিসম্ভিদাপ্রাপ্ত, চারি বৈশারদ্যপ্রাপ্ত, দশবলধারী, নরশ্রেষ্ঠ (পুরুষার্ষভ), পুরুষোত্তম (পুরুষসিংহ), নরোত্তম (পুরুষনাগ), মানবশ্রেষ্ঠ. মহাপুরুষ, পবিত্র পুরুষ, অনন্ত জ্ঞানী, অনন্ত তেজী, অনন্ত যশস্বী, আঢ্য, মহাধনী, ধনশালী, নেতা, বিনেতা, শিক্ষাদাতা, প্রজ্ঞাদাতা, আশ্রয়দাতা, দৃষ্টিদাতা, প্রসাদদাতা। সেই ভগবান অনুৎপন্নমার্গের উৎপাদনকারী (আবিষ্কারক), অজ্ঞাতমার্গের সন্ধানদাতা, অপ্রচারিত মার্গের প্রবক্তা, মার্গজ্ঞ, মার্গবিদূ, মার্গকোবিদ ও মার্গানুগামী; পরে শ্রাবকগণ এসবে সমন্নাগত হয়ে অবস্থান করেন।

সেই ভগবান জানার বিষয়কে জানেন, দেখার বিষয়কে দেখেন। তথাগত চক্ষুভূত, জ্ঞানভূত, ধর্মভূত, ব্রহ্মভূত, তিনি বক্তা, প্রবক্তা, মঙ্গল আনয়নকারী, অমৃতদাতা এবং ধর্মস্বামী। ভগবানের প্রজ্ঞার দ্বারা অদৃষ্ট, অবিদিত, অসাক্ষাৎকৃত ও অস্পর্শিত বিষয় কিছুই নেই। অতীত, অনাগত, বর্তমানসহ সবধর্ম সর্বাকারে ভগবান বুদ্ধের জ্ঞানমুখে উপস্থিত হয়। আত্মার্থ, পরার্থ, আত্ম-পর উভয়ার্থ, ইহলোক-অর্থ, পরলোক-অর্থ, উত্তান বা অগভীর-অর্থ, গভীর-অর্থ, গূঢ়-অর্থ, প্রতিচ্ছন্ন-অর্থ, জ্ঞাতব্য-অর্থ, নিরূপিত-অর্থ, অনবদ্য-অর্থ, ক্লেশহীন-অর্থ, নির্মল-অর্থ, পরমার্থ-অর্থ যা কিছু জানার আছে ভগবান সবই জানেন; সেসব বিষয় বুদ্ধজ্ঞানের মধ্যে আবর্তিত হয়।

ভগবান বুদ্ধের সকল কায়কর্মের কোনো পরিবর্তন নেই, সকল বাককর্মের কোনো পরিবর্তন নেই, সকল মনোকর্মের কোনো পরিবর্তন নেই। অতীতের ভগবান বুদ্ধের জ্ঞান অপ্রতিহত ছিল, অনাগতে অপ্রতিহত থাকবে, বর্তমানে অপ্রতিহত আছে। যতটুকু জ্ঞাত হওয়া উচিত, ততটুকু জ্ঞান; যতটুকু জ্ঞান, ততটুকু জ্ঞাত হওয়া উচিত। জ্ঞাতব্য পর্যন্ত জ্ঞান, জ্ঞান পর্যন্ত জ্ঞাতব্য; জ্ঞাতব্য বিষয়কে অতিক্রম করে জ্ঞান প্রবর্তিত হয় না, জ্ঞানকে অতিক্রম করে জ্ঞাতব্য পথও থাকে না। সেই ধর্মসমূহ পারস্পরিক সম্পর্কযুক্ত। যেমন দুটি ঝুড়ি ভালোভাবে স্পর্শিত হলে (বা যোজিত হলে) নিচের ঝুড়িটি উপরের ঝুড়িকে ছাড়িয়ে যায় না, আবার উপরের ঝুড়িটি নিচের ঝুড়িকে ছাড়িয়ে যায় না; পারস্পারিক সম্পর্কযুক্ত হয়ে স্থিত থাকে। ঠিক তেমনিভাবে ভগবান বুদ্ধের জ্ঞাতব্য বিষয় এবং জ্ঞান পারস্পরিক সম্পর্কযুক্ত হয়ে স্থিত। যতটুকু জ্ঞাতব্য, ততটুকু জ্ঞান; যতটুকু জ্ঞান, ততটুকু জ্ঞাতব্য। জ্ঞাতব্য পর্যন্ত জ্ঞান, জ্ঞান পর্যন্ত জ্ঞাতব্য। জ্ঞাতব্য বিষয়কে অতিক্রম করে জ্ঞান প্রবর্তিত হয় না, জ্ঞানকে অতিক্রম করে জ্ঞাতব্য পথও থাকে না। সেই ধর্মসমূহ পারস্পরিক সম্পর্কযুক্ত।

ভগবান বুদ্ধের জ্ঞান সকল ধর্মে প্রবর্তিত হয়। ভগবান বুদ্ধের সকল ধর্ম আবর্তন প্রতিবদ্ধ, আকাঙ্ক্ষা প্রতিবদ্ধ, মনোযোগ প্রতিবদ্ধ, চিত্ত উদয় প্রতিবদ্ধ। ভগবান বুদ্ধের জ্ঞান সকল সত্ত্বে প্রবর্তিত হয়। ভগবান সকল সত্ত্বের আসব সম্বন্ধে জানেন, অনুশয় সম্বন্ধে জানেন, চরিত্র সম্বন্ধে জানেন, অভিপ্রায় সম্বন্ধে জানেন। ভবাভবে সত্ত্বগণের অল্প রজম্রক্ষিত সম্বন্ধে ও মহা রজম্রক্ষিত সম্বন্ধে, তীৰ্ন ইন্দ্রিয় সম্বন্ধে ও মৃদু ইন্দ্রিয় সম্বন্ধে, সুন্দর আকার সম্বন্ধে ও কদাকার সম্বন্ধে, সুবিজ্ঞেয় সম্বন্ধে ও দুর্বিজ্ঞেয় সম্বন্ধে যথাযথভাবে জানেন। দেবলোক সহ এ জগতে শ্রমণ-ব্রাহ্মণ, দেবতা, ব্রহ্ম ও প্রজা, দেব-মনুষ্যগণ বুদ্ধজ্ঞানের মধ্যে প্রবর্তিত হয়।

কিছু কিছু মৎস্য-কচ্ছপ যেমন তিমি, তিমিঙ্গল (তিমি জাতীয় এক প্রকার প্রকা- সামুদ্রিক মৎস্য) হতে তলগামী হয়ে মহাসমুদ্রে বিচরণ করে, ঠিক তেমনিভাবে দেবলোকসহ এ জগতে শ্রমণ-ব্রাহ্মণ, দেবতা, ব্রহ্ম, প্রজা ও দেব-মনুষ্যগণ বুদ্ধজ্ঞানের মধ্যে প্রবর্তিত হয়। কিছু কিছু পক্ষী যেমন গরুড়পক্ষী হতে নিম্নগামী হয়ে আকাশে উড়ে বেড়ায়, ঠিক তেমনিভাবে যারা প্রজ্ঞায় সারিপুত্র অনুরূপ, তাঁরাও বুদ্ধজ্ঞানের প্রদেশে প্রবর্তিত হন। বুদ্ধজ্ঞান দেব-মনুষ্যের জ্ঞান ভেদ ও অতিক্রম করে স্থিত থাকে। যারা ক্ষত্রিয়পণ্ডিত, ব্রাহ্মণপণ্ডিত, গৃহপতিপণ্ডিত, শ্রমণপণ্ডিত, নিপুণ, শাস্ত্রবিদ, কেশাগ্রবিদ্ধকারী ধনুর্ধর সদৃশ (ক্ষালক্ষধেরিূপা) ও স্বীয় প্রজ্ঞাবলে অতিসূক্ষ্ম দৃষ্টিগত বিষয়সমূহেও চুলচেরা আলোচনাকারী; তারা স্বীয় মিথ্যাধারণাজাত প্রশ্নে সুসজ্জিত হয়ে তথাগতের নিকট উপস্থিত হয়ে গূঢ় ও প্রতিচ্ছন্ন বিষয় সম্বন্ধে জিজ্ঞাসা করে। আর এভাবে তারা ভগবান কর্তৃক ব্যাখ্যাত, দৃঢ়ভাবে সমর্থিত প্রশ্নসমূহ সংগ্রহকারী হয়। ফলশ্রুতিতে তারা ক্রীতদাসের ন্যায় ভগবানের অনুগামী হয়। অতঃপর ভগবান তা দেদীপ্যমান করে প্রজ্ঞাপ্ত করেন। এভাবে ভগবান প্রজ্ঞাচক্ষু দ্বারা চক্ষুষ্মান ।

কিভাবে ভগবান বুদ্ধচক্ষু দ্বারা চক্ষুষ্মান? ভগবান বুদ্ধচক্ষু দ্বারা জগৎ অবলোকনকালে সত্ত্বগণকে দেখতে পান-কেউ অল্পরজম্রক্ষিত, কেউ মহারজম্রক্ষিত; কেউ তীৰ্ন ইন্দ্রিয়সম্পন্ন, কেউ মৃদু ইন্দ্রিয়সম্পন্ন; কেউ সুন্দর আকারসম্পন্ন, কেউ কদাকার; কেউ সুবিজ্ঞেয়, কেউ দুর্বিজ্ঞেয় এবং কেউ কেউ পরলোক ও পাপ বিষয়ে ভয়দর্শী হয়ে বিচরণকারী, কেউ কেউ পরলোক ও পাপ বিষয়ে ভয়দর্শী হয়ে বিচরণকারী নয়। যেমন উৎপল, পদুম, পুণ্ডরিক গাছের কিছু কিছু উৎপল, পদুম, পুণ্ডরিক জলে উৎপন্ন হয়, জলে বৃদ্ধি পায় এবং জলে আশ্রিত হয়ে সম্পূর্ণরূপে জলে মগ্ন থাকে; কিছু কিছু উৎপল, পদুম, পুণ্ডরিক জলে উৎপন্ন হয়, জলে বৃদ্ধি পায় এবং জলপ্রাপ্ত বা জল বরাবর স্থিত থাকে; আর কিছু কিছু উৎপল, পদুম, পুণ্ডরিক জলে উৎপন্ন হয়, জলে বৃদ্ধি পায় এবং জল হতে ঊর্ধ্বে উঠে জল অপ্রলিপ্ত অবস্থায় থাকে। ঠিক একইভাবে ভগবান বুদ্ধচক্ষু দ্বারা জগৎ অবলোকনকালে সত্ত্বগণকে দেখতে পান-কেউ অল্পরজম্রক্ষিত, কেউ মহা রজম্রক্ষিত; কেউ তীৰ্ন ইন্দ্রিয়সম্পন্ন, কেউ মৃদু ইন্দ্রিয়সম্পন্ন; কেউ সুন্দর আকারসম্পন্ন, কেউ কদাকার; কেউ সুবিজ্ঞেয়, কেউ দুর্বিজ্ঞেয় এবং কেউ কেউ পরলোক ও পাপ বিষয়ে ভয়দর্শী হয়ে বিচরণকারী, কেউ কেউ পরলোক ও পাপ বিষয়ে ভয়দর্শী হয়ে বিচরণকারী নয়। ভগবান এরূপে বলেন, “এই পুদ্গল রাগচরিত, এই পুদ্গল দ্বেষচরিত, এই পুদ্গল মোহচরিত, এই পুদ্গল বিতর্কচরিত, এই পুদ্গল শ্রদ্ধাচরিত, এই পুদ্গল জ্ঞানচরিত।” ভগবান রাগচরিত পুদ্গলের জন্য অশুভ ভাবনার কথা বলেছেন; দ্বেষচরিত পুদ্গলের জন্য মৈত্রীভাবনার কথা বলেছেন; মোহচরিত পুদ্গলের জন্য আবৃতি-প্রশ্ন জিজ্ঞাসা, যথাসময়ে ধর্মশ্রবণ, যথাসময়ে ধর্মালোচনা এবং গুরুর সাথে একত্রে বাস করতে বলেছেন; বিতর্কচরিত পুদ্গলের জন্য আনাপানস্মৃতি ভাবনা বর্ণনা করেছেন; শ্রদ্ধাচরিত পুদ্গলের জন্য প্রসাদনীয় নিমিত্ত (অর্থাৎ শ্রদ্ধা উৎপন্ন করে এমন বিষয়) যেমন বুদ্ধের সর্বজ্ঞতা জ্ঞান, ধর্মের শ্রেষ্ঠত্ব এবং সংঘের শীলে সুপ্রতিষ্ঠিত বিষয় বর্ণনা করেছেন; প্রজ্ঞা বা জ্ঞানচরিত পুদ্গলের জন্য স্বীয় বিদর্শন নিমিত্ত অনিত্যাবস্থা, দুঃখাবস্থা, অনাত্মাবস্থা বর্ণনা করেছেন।

গিরি বা পর্বতের চূড়ায় স্থিতজন যেমন চারিদিকের লোকজনসহ সমস্ত কিছু দেখতে পায়, তদ্রূপ ধর্মময় প্রসাদে আরোহিত সুমেধ (বুদ্ধ) সমন্তচক্ষু। তিনি শোকগ্রস্ত, শোকে অবতীর্ণ, জন্ম-জরায় অভিভূত জনতাকে দেখতে পান।

এভাবে ভগবান বুদ্ধচক্ষু দ্বারা চক্ষুষ্মান।

কিরূপে ভগবান সমন্তচক্ষু দ্বারা চক্ষুষ্মান? সর্বজ্ঞতা জ্ঞানকে সমন্তচক্ষু বলা হয়। ভগবান সর্বজ্ঞতা জ্ঞানের দ্বারা অলংকৃত, গুণান্বিত, উপগত, সমুপগত, প্রতিপন্ন, সুপ্রতিপন্ন ও সমন্নাগত।

এ জগতে তাঁর অদৃষ্ট, অবিজ্ঞাত এবং অজানিত কিছুই নেই। যা কিছু জানার আছে, সবই তাঁর জ্ঞাত। তজ্জন্য তথাগতকে সমন্তচক্ষু বলা হয়। এভাবে ভগবান সমন্তচক্ষু দ্বারা চক্ষুষ্মান।

কেউ বুদ্ধকে ধর্মানুসারে তিনবার প্রশ্ন জিজ্ঞাসা করলেও যদি তিনি তার উত্তর প্রদান না করেন, তাহলে আর করেন না, ইহা আমার কর্তৃক গৃহীত, উপধারিত এবং উপলক্ষিত বা অনুমিত।

“দেবর্ষি” বলতে ভগবান ঋষি ছিলেন বলে—দেবর্ষি। যেমন : রাজ সিংহাসন ত্যাগ করে প্রব্রজ্যা নিয়েছেন বলে রাজর্ষি। ব্রাহ্মণ ধর্মে প্রব্রজ্যা নিয়েছেন বলে ‘ঋষিব্রাহ্মণ’। এভাবে ভগবান দেবসদৃশ ঋষি বলেই—দেবর্ষি।

অথবা, ভগবান প্রব্রজিত বলে ঋষি। মহাশীলস্কন্ধ অনুসন্ধানকারী, গবেষণাকারী, অন্বেষণকারী, আবিষ্কারকারী বলে ঋষি। মহা সমাধিস্কন্ধ... মহা প্রজ্ঞাস্কন্ধ... মহা বিমুক্তিস্কন্ধ... মহা বিমুক্তি-জ্ঞানদর্শনস্কন্ধ অনুসন্ধানকারী, গবেষণাকারী, অন্বেষণকারী, আবিষ্কারকারী বলে ঋষি। মহা অজ্ঞানতার মুক্তি অনুসন্ধানকারী, গবেষণাকারী, অন্বেষণকারী, আবিষ্কারকারী বলে ঋষি। মহা উন্মত্ততার বিনাশ অনুসন্ধানকারী, গবেষণাকারী, অন্বেষণকারী, আবিষ্কারকারী বলে ঋষি। মহা তৃষ্ণাশৈল্যের উৎপাটন... মহা মিথ্যাদৃষ্টির জটিলতা মুক্ত... মহা মানধ্বজার ধ্বংস... মহা অভিসংস্কারের উপশম... মহা ওঘের উত্তীর্ণ... মহা সংসার দুঃখভারের নিক্ষেপ... মহা সংসারবর্তের নিবারণ... মহাসন্তাপের নির্বাপণ... মহা মনঃকষ্টের প্রশমন... মহা ধর্মধ্বজের উত্তোলন সম্বন্ধে অনুসন্ধানকারী, গবেষণাকারী, অন্বেষণকারী, আবিষ্কারকারী বলে ঋষি। মহা স্মৃতিপ্রস্থান... মহা সম্যকপ্রধান... মহা ঋদ্ধিপাদ... মহা ইন্দ্রিয়... মহাবল... মহা বোধ্যঙ্গ... মহা আর্য অষ্টাঙ্গিক মার্গ... মহা পরমার্থ এবং অমৃতময় নির্বাণ অনুসন্ধানকারী, গবেষণাকারী, অন্বেষণকারী, আবিষ্কারকারী বলে ঋষি। মহা প্রভাবশালী সত্ত্বগণের দ্বারা “কোথায় বুদ্ধ, কোথায় ভগবান, কোথায় দেবাতিদেব, কোথায় নরশ্রেষ্ঠ” এরূপ বলে তিনি অনুসন্ধানকৃত, গবেষণাকৃত, অন্বেষণকৃত আবিষ্কারকৃত বিধায় তিনিই ঋষি।

তজ্জন্য সেই ব্রাহ্মণ বললেন :

আয়ুষ্মান মোঘরাজ বললেন, আমি শাক্যমুনি ভগবানকে দু-বার প্রশ্ন জিজ্ঞাসা করেছি (কিন্তু) চক্ষুষ্মান আমাকে উত্তর দেননি। আমি শুনেছি তিনবার পর্যন্ত প্রশ্ন করলে দেবর্ষি প্রকাশ বা উত্তর প্রদান করেন।

 

৮৬. ইহলোক, পরলোক, ব্রহ্মলোক ও দেবলোক, সেই লোক (তারা) যশস্বী গৌতমের দৃষ্টি সম্বন্ধে জানে না।

“ইহলোক” বলতে মনুষ্যলোক। “পরলোক” বলতে মনুষ্যলোক ব্যতীত সমস্ত পরলোক।

“ব্রহ্মলোক দেবলোক” বলতে দেবলোক, মারলোক, ব্রহ্মলোকসহ শ্রমণ-ব্রাহ্মণ, প্রজা, দেব-মনুষ্যের। এ অর্থে ব্রহ্মলোকো সদক্ষেকো।

আপনার দৃষ্টি, ইচ্ছা, মত, অভিমত, আকাঙ্ক্ষা ও অভিপ্রায় লোক জানে না—“(সেই ব্যক্তি) ইহা এরূপ দর্শী, এরূপ ইচ্ছাকারী, এরূপ মতপোষণকারী, এরূপ অভিমতকারী, এরূপ আকাঙ্ক্ষাকারী এবং এরূপ অভিপ্রায়ীকে জানে না, দর্শন করে না, প্রদর্শন করে না, লাভ করে না, সাক্ষাৎ করে না এবং প্রতিলাভ করে না। এ অর্থে সেই লোক (যশস্বী গৌতমের) দৃষ্টি সম্বন্ধে জানে না”।

ভগবান যশপ্রাপ্ত বলে যশস্বী। অথবা, ভগবান সৎকারপ্রাপ্ত, সম্মানিত, মানিত, পূজিত, শ্রদ্ধান্বিত এবং চীবর-পিণ্ডপাত-শয়নাসন-ওষুধপথ্য বা ভৈষজ্য উপকরণাদি লাভী বলে যশস্বী। এ অর্থে যশস্বী গৌতমের।

তজ্জন্য সেই ব্রাহ্মণ বললেন :

ইহলোক, পরলোক, ব্রহ্মলোক ও দেবলোক, সেই লোক (তারা) যশস্বী গৌতমের দৃষ্টি সম্বন্ধে জানে না।

 

৮৭. এরূপ শ্রেষ্ঠ দর্শনকারীর নিকট আমি অর্থীরূপে প্রশ্ন নিয়ে এসেছি। জগৎকে কিরূপে দর্শন করলে মৃত্যুরাজকে দেখতে পায় না?

এরূপ শ্রেষ্ঠদর্শী, অগ্রদর্শী, প্রবর বা মহৎদর্শী, বিশিষ্টদর্শী, পমোক্ষ বা প্রসিদ্ধদর্শী, উত্তমদর্শী এবং পরমদর্শী।

অর্থীরূপে প্রশ্ন নিয়ে এসেছি, জিজ্ঞাসাকামী হয়ে প্রশ্ন নিয়ে এসেছি, শ্রুতকামী হয়ে প্রশ্ন নিয়ে এসেছি। এভাবে অর্থীরূপে প্রশ্ন নিয়ে এসেছি। অথবা, প্রশ্নকামীদের প্রশ্ন নিয়ে এসেছি, জিজ্ঞাসাকামীদের প্রশ্ন নিয়ে এসেছি, শ্রুতকামীদের প্রশ্ন নিয়ে আগমন করেছি, অগ্রসর হয়েছি, উপস্থিত হয়েছি, সম্মুখস্থ হয়েছি। এভাবে অর্থীরূপে প্রশ্ন নিয়ে এসেছি। অথবা আপনি হিতকারী ও দক্ষ, আমি অর্থীরূপে আপনার কাছে প্রশ্ন নিয়ে এসেছি। আমার কর্তৃক জিজ্ঞাসিত, কথিত, জ্ঞাপিত, বিদিত বিষয় আপনি সত্যিই বর্ণনা করবেন বা বলে দিবেন। এভাবে অর্থীরূপে প্রশ্ন নিয়ে এসেছি।

কিরূপে জগৎকে দর্শন করলে, পর্যবেক্ষণ করলে, ধারণা করলে, বিচার করলে, বিবেচনা করলে এবং অবলোকন করলে।

মৃত্যুরাজ দেখতে পায় না, দর্শন পায় না, সাক্ষাৎ পায় না, খুঁজে পায় না এবং বশীভূত করতে পারে না। এ অর্থে মৃত্যুরাজ দেখতে পায় না।

তজ্জন্য সেই ব্রাহ্মণ বললেন :

এরূপ শ্রেষ্ঠ দর্শনকারীর নিকট আমি অর্থীরূপে প্রশ্ন নিয়ে এসেছি। জগৎকে কিরূপে দর্শন করলে মৃত্যুরাজকে দেখতে পায় না?

 

৮৮. হে মেঘরাজ, সর্বদা স্মৃতিমান হয়ে জগৎকে শূন্যরূপে অবলোকন কর। আত্মানুদৃষ্টিকে অপসারণ করলে মৃত্যু উত্তীর্ণ হবে। যিনি এরূপে জগৎকে দর্শন করেন, তাঁকে মৃত্যুরাজ দেখতে পায় না।

“লোক” নিরয়লোক, তির্যকলোক, প্রেতলোক, মনুষ্যলোক, স্কন্ধলোক, ধাতুলোক, আয়তনলোক, ইহলোক, পরলোক, ব্রহ্মলোক, দেবলোক। জনৈক ভিক্ষু ভগবানকে এরূপ বললেন, “ভন্তে, লোক লোক বলা হয়। কী কারণে লোক বলা হয়?” “হে ভিক্ষু, লোপ পায় বলে লোক বলা হয়। কী লোপ পায়? ভিক্ষু, চক্ষু লোপ পায়, রূপ লোপ পায়, চক্ষু-বিজ্ঞান লোপ পায়, চক্ষু সংস্পর্শ লোপ পায়; চক্ষুসংস্পর্শ হেতুতে যেই সুখ, দুঃখ, অদুঃখ-অসুখ উৎপন্ন হয়, তাও লোপ পায়। শ্রোত্র লোপ পায়, শব্দ লোপ পায়, শ্রোত্র-বিজ্ঞান লোপ পায়, শ্রোত্র সংস্পর্শ লোপ পায়; শ্রোত্রসংস্পর্শ হেতুতে যেই সুখ, দুঃখ, অদুঃখ-অসুখ বেদনা উৎপন্ন হয়, তাও লোপ পায়। ঘ্রাণ লোপ পায়, গন্ধ লোপ পায়, ঘ্রাণ-বিজ্ঞান লোপ পায়, ঘ্রাণ সংস্পর্শ লোপ পায়; ঘ্রাণসংস্পর্শ হেতুতে যেই সুখ, দুঃখ, অদুঃখ-অসুখ বেদনা উৎপন্ন হয়, তাও লোপ পায়। জিহ্বা লোপ পায়, রস লোপ পায়, জিহ্বা-বিজ্ঞান লোপ পায়, জিহ্বা সংস্পর্শ লোপ পায়; জিহ্বা সংস্পর্শ হেতুতে যেই সুখ, দুঃখ, অদুঃখ-অসুখ বেদনা উৎপন্ন হয়, তাও লোপ পায়। কায় লোপ পায়, স্পর্শ লোপ পায়, কায়-বিজ্ঞান লোপ পায়, কায় সংস্পর্শ লোপ পায়; কায় সংস্পর্শ হেতুতে যেই সুখ, দুঃখ, অদুঃখ-অসুখ বেদনা উৎপন্ন হয়, তাও লোপ পায়। মন লোপ পায়, ধর্ম লোপ পায়, মন-বিজ্ঞান লোপ পায়, মন সংস্পর্শ লোপ পায়; মনসংস্পর্শ হেতুতে যেই সুখ, দুঃখ, অদুঃখ-অসুখ বেদনা উৎপন্ন হয়, তাও লোপ পায়। হে ভিক্ষু, এভাবে লোপ পায় বলে লোক বলা হয়।

দুটি কারণে লোককে শূন্যরূপে দর্শন করে—আলম্বন প্রবর্তবশে ও তুচ্ছ বা অসার-সংস্কার ধারণাবশে।

কিভাবে আলম্বন প্রবর্তবশে লোককে শূন্যরূপে দর্শন করে? রূপে নিয়ন্ত্রণ বা কর্তৃত্ব না দেখে, বেদনায় নিয়ন্ত্রণ বা কর্তৃত্ব না দেখে, সংজ্ঞায় নিয়ন্ত্রণ বা কর্তৃত্ব না দেখে, সংস্কারে নিয়ন্ত্রণ বা কর্তৃত্ব না দেখে, বিজ্ঞানে নিয়ন্ত্রণ বা কর্তৃত্ব না দেখে।

ভগবান কর্তৃক এরূপ ব্যক্ত হয়েছে : “হে ভিক্ষুগণ, রূপ অনাত্মা। ভিক্ষুগণ, এই রূপ আত্মা নয়। আমরা যে রূপ লাভ করি (বা দেহ ধারণ করি), সেটাকে-‘আমার রূপ এ রকম হোক, আমার রূপ এ রকম ছিল না’ বললেও এই রূপ তদনুরূপ ইচ্ছার অনুকূলে পরিচালিত হয় না। ভিক্ষুগণ, যেহেতু রূপ অনাত্মা, সেহেতু রূপ ইচ্ছার অনুকূলে পরিচালিত হয় না। ‘আমার রূপ এ রকম হোক, আমার রূপ এ রকম ছিল না’ বললেও রূপে তা হয় না।”

“বেদনা অনাত্মা। ভিক্ষুগণ, এই বেদনা আত্মা নয়। আমরা যে বেদনা লাভ করি (বা অনুভব করি), সেটাকে—‘আমার বেদনা এ রকম হোক, আমার বেদনা এ রকম ছিল না’ বললেও এই বেদনা তদনুরূপ ইচ্ছার অনুকূলে পরিচালিত হয় না। ভিক্ষুগণ, যেহেতু বেদনা অনাত্মা, সেহেতু বেদনা ইচ্ছার অনুকূলে পরিচালিত হয় না। ‘আমার বেদনা এ রকম হোক, আমার বেদনা এ রকম ছিল না’ বললে বেদনায় তা হয় না।”

“সংজ্ঞা অনাত্মা। ভিক্ষুগণ, এই সংজ্ঞা আত্মা নয়। আমরা যে সংজ্ঞা লাভ করি, সেটাকে-‘আমার সংজ্ঞা এ রকম হোক, আমার সংজ্ঞা এ রকম ছিল না’ বললেও এই সংজ্ঞা তদনুরূপ ইচ্ছার অনুকূলে পরিচালিত হয় না। ভিক্ষুগণ, যেহেতু সংজ্ঞা অনাত্মা, সেহেতু সংজ্ঞা ইচ্ছার অনুকূলে পরিচালিত হয় না। ‘আমার সংজ্ঞা এ রকম হোক, আমার সংজ্ঞা এ রকম ছিল না’ বললে সংজ্ঞায় তা হয় না।”

“সংস্কার অনাত্মা। ভিক্ষুগণ, এই সংস্কার আত্মা নয়। আমরা যে সংস্কার লাভ করি, সেটাকে—‘আমার সংস্কার এ রকম হোক, আমার সংস্কার এ রকম ছিল না’ বললেও এই সংস্কার তদনুরূপ ইচ্ছার অনুকূলে পরিচালিত হয় না। ভিক্ষুগণ, যেহেতু সংস্কার অনাত্মা, সেহেতু সংস্কার ইচ্ছার অনুকূলে পরিচালিত হয় না। ‘আমার সংস্কার এ রকম হোক, আমার সংস্কার এ রকম ছিল না’ বললে সংস্কারে তা হয় না।”

“বিজ্ঞান অনাত্মা। ভিক্ষুগণ, এই বিজ্ঞান আত্মা নয়। আমরা যে বিজ্ঞান লাভ করি, সেটাকে—‘আমার বিজ্ঞান এ রকম হোক, আমার বিজ্ঞান এ রকম ছিল না’ বললেও এই বিজ্ঞান তদনুরূপ ইচ্ছার অনুকূলে পরিচালিত হয় না। ভিক্ষুগণ, যেহেতু বিজ্ঞান অনাত্মা, সেহেতু বিজ্ঞান ইচ্ছার অনুকূলে পরিচালিত হয় না। ‘আমার বিজ্ঞান এ রকম হোক, আমার বিজ্ঞান এ রকম ছিল না’ বললে বিজ্ঞানে তা হয় না।”

ভগবান কর্তৃক এরূপ ব্যক্ত হয়েছে : “হে ভিক্ষুগণ, এ কায় বা শরীর তোমাদের নয়, অন্যদেরও নয়। ইহা পুরাতন কর্ম অভিসংস্কার ও চেতনা অভিব্যক্তি বেদনার প্রক্রিয়া বলে দৃষ্টব্য। ভিক্ষুগণ, তথায় (বা এ কায়ে) শ্রুতবান আর্যশ্রাবক উত্তমভাবে প্রতীত্যসমুৎপাদকেই মনোনিবেশ করেন—‘এটা থাকলে এটা হয়, এর উৎপত্তিতে এর উৎপত্তি হয়; এটা না থাকলে এটা হয় না, এর নিরোধে এরও নিরোধ হয়। যথা : অবিদ্যা হেতুতে সংস্কার, সংস্কার হেতুতে বিজ্ঞান, বিজ্ঞান হেতুতে নামরূপ, নামরূপ হেতুতে ষড়ায়তন, ষড়ায়তন হেতুতে স্পর্শ, স্পর্শ হেতুতে বেদনা, বেদনা হেতুতে তৃষ্ণা, তৃষ্ণা হেতুতে উপাদান, উপাদান হেতুতে ভব, ভব হেতুতে জাতি, জাতি হেতুতে জরা-মরণ-শোক-পরিতাপ-দুঃখ-দৌর্মনস্য-হতাশা উৎপন্ন হয়। এভাবে সমস্ত দুঃখরাশি উৎপন্ন হয়।

অবিদ্যার অশেষ বিরাগ নিরোধে সংস্কার নিরোধ, সংস্কার নিরোধে বিজ্ঞান নিরোধ, বিজ্ঞান নিরোধে নামরূপ নিরোধ, নামরূপ নিরোধে ষড়ায়তন নিরোধ, ষড়ায়তন নিরোধে স্পর্শ নিরোধ, স্পর্শ নিরোধে বেদনা নিরোধ, বেদনা নিরোধে তৃষ্ণা নিরোধ, তৃষ্ণা নিরোধে উপাদান নিরোধ, উপাদান নিরোধে ভব নিরোধ, ভব নিরোধে জাতি নিরোধ, জাতি নিরোধে জরা-মরণ-শোক-পরিতাপ-দুঃখ-দৌর্মনস্য-হাহুতাশ নিরোধ হয়। এভাবে সমস্ত দুঃখরাশি নিরোধ হয়। এরূপে আলম্বন প্রবর্তবশে লোককে শূন্যরূপে দর্শন করে।

কিভাবে অসার-সংস্কার উপলব্ধিবশে লোককে শূন্যরূপে দর্শন করে? রূপে সার না দেখে, বেদনায় সার না দেখে, সংজ্ঞায় সার না দেখে, সংস্কারে সার না দেখে এবং বিজ্ঞানে সার না দেখে। রূপ নিত্যসার সারে, সুখসার সারে, আত্মাসার সারে অথবা নিত্য, ধ্রুব, শাশ্বত ও অবিপরিণামধর্মে অসার, নিঃসার এবং সারাপগত বা সারহীন হিসেবে দেখে। বেদনা... সংজ্ঞা... সংস্কার... বিজ্ঞান নিত্যসার সারে, সুখসার সারে, আত্মাসার সারে অথবা নিত্য, ধ্রুব, শাশ্বত ও অবিপরিণামধর্মে অসার, নিঃসার এবং সারহীন হিসেবে দেখে। যেমন নল অসার, নিঃসার এবং সারহীন; এরণ্ড (বা ভেরেণ্ডাগাছ, যা থেকে ক্যাস্টর ওয়েল প্রস্তুত হয়) অসার, নিঃসার এবং সারাহীন; উদুম্বর (গাছ) অসার, নিঃসার এবং সারহীন; পালিভদ্দক (এক জাতীয় বৃক্ষবিশেষ) অসার, নিঃসার এবং সারহীন; ফেণাপিণ্ড অসার, নিঃসার এবং সারহীন; জলবুদবুদ অসার, নিঃসার এবং সারহীন; মরীচিকা অসার, নিঃসার এবং সারহীন; কদলীবৃক্ষের কাণ্ড অসার, নিঃসার এবং সারহীন; ইন্দ্রজাল (ভেলকি) অসার, নিঃসার এবং সারহীন। ঠিক তেমনি রূপ নিত্যসার সারে, সুখসার সারে, আত্মসার সারে অথবা নিত্য, ধ্রুব, শাশ্বত ও অবিপরিণাম ধর্মে অসার, নিঃসার এবং সারহীন। বেদনা নিত্যসার সারে, সুখসার সারে, আত্মাসার সারে অথবা নিত্য, ধ্রুব, শাশ্বত ও অবিপরীতধর্মে অসার, নিঃসার এবং সারহীন। সংজ্ঞা নিত্যসার... সংস্কার নিত্যসার... বিজ্ঞান নিত্যসার সারে, সুখসার সারে, আত্মাসার সারে অথবা নিত্য, ধ্রুব, শাশ্বত ও অবিপরীতধর্মে অসার, নিঃসার এবং সারহীন। এরূপে অসার-সংস্কার উপলব্ধিবশে লোককে শূন্যরূপে দর্শন করে। এই দুটি কারণে লোককে শূন্যরূপে দর্শন করে।

আবার, ছয় প্রকারে লোককে শূন্যরূপে দর্শন করে। যেমন-চক্ষুকে আত্মা, আত্মাস্বভাবযুক্ত, নিত্য, ধ্রুব, শাশ্বত ও অবিপরীতধর্মে শূন্যরূপে দর্শন করে। শ্রোত্রকে... ঘ্রাণকে... জিহ্বাকে... কায়কে... রূপকে... শব্দকে... গন্ধকে... রসকে... স্পর্শকে... ধর্মকে...; চক্ষু-বিজ্ঞানকে... শ্রোত্র-বিজ্ঞানকে... ঘ্রাণ-বিজ্ঞানকে... জিহ্বা-বিজ্ঞানকে... কায়-বিজ্ঞানকে... মনো-বিজ্ঞানকে... চক্ষুসংস্পর্শকে... শ্রোত্রসংস্পর্শকে... ঘ্রাণসংস্পর্শকে... জিহ্বা সংস্পর্শকে... কায়সংস্পর্শকে... মনোসংস্পর্শকে... ; চক্ষু সংস্পর্শজ বেদনাকে... শ্রোত্র সংস্পর্শজ বেদনাকে... ঘ্রাণসংস্পর্শজ বেদনাকে... জিহ্বা সংস্পর্শজ বেদনাকে... কায়সংস্পর্শজ বেদনাকে... মনোসংস্পর্শজ বেদনাকে...; রূপসংজ্ঞাকে... শব্দসংজ্ঞাকে... গন্ধসংজ্ঞাকে... রসসংজ্ঞাকে... স্পর্শসংজ্ঞাকে... ধর্মসংজ্ঞাকে...; রূপসঞ্চেতনাকে... শব্দসঞ্চেতনাকে... গন্ধসঞ্চেতনাকে... রসসঞ্চেতনাকে... স্পর্শসঞ্চেতনাকে... ধর্মসঞ্চেতনাকে...; রূপতৃষ্ণাকে... শব্দতৃষ্ণাকে... গন্ধতৃষ্ণাকে... রসতৃষ্ণাকে... স্পর্শতৃষ্ণাকে... ধর্মতৃষ্ণাকে...; রূপবিতর্ককে... শব্দবিতর্ককে... গন্ধবিতর্ককে... রসবিতর্ককে... স্পর্শবিতর্ককে... ধর্মবিতর্ককে...; রূপবিচারকে... শব্দবিচারকে... গন্ধবিচারকে... রসবিচারকে... স্পর্শবিচারকে... ধর্মবিচারকে আত্মা, আত্মাস্বভাবযুক্ত, নিত্য, ধ্রুব, শাশ্বত ও অবিপরীতধর্মে শূন্যরূপে দর্শন করে। এরূপে ছয় প্রকারে লোককে শূন্যরূপে দর্শন করে।

পুনশ্চ, দশ প্রকারে লোককে শূন্যরূপে দর্শন করে। যেমন-রূপকে রিক্ত, অসার, শূন্য, অনাত্মা, অসার, ঘাতক, ধ্বংসপ্রাপ্ত, দুঃখের মূল, দুঃখসংযুক্ত, দুঃসম্ভূতরূপে দর্শন করে। বেদনাকে... সংজ্ঞাকে... সংস্কারকে... বিজ্ঞানকে... চ্যুতিকে... উৎপত্তিকে... প্রতিসন্ধিকে... ভবকে... সংসারচক্রকে রিক্ত, অসার, শূন্য, অনাত্মা, অসার, ঘাতক, ধ্বংসপ্রাপ্ত, দুঃখের মূল, দুঃখসংযুক্ত, দুঃখসম্ভূতরূপে দর্শন করে। এরূপে দশ প্রকারে লোককে শূন্যরূপে দর্শন করে।

আবার, বারো প্রকারে লোককে শূন্যরূপে দর্শন করে। যেমন-রূপকে সত্ত্ব, জীব, নর, মানব, স্ত্রী, পুরুষ, আত্মা, আত্মার স্বভাবযুক্ত নয় এবং আমি নয়, আমার নয়, কেউ নয়, কারোর নয় হিসেবে দর্শন করে। বেদনাকে... সংজ্ঞাকে... সংস্কারকে... বিজ্ঞানকে সত্ত্ব, জীব, নর, মানব, স্ত্রী, পুরুষ, আত্মা, আত্মার স্বভাবযুক্ত নয় এবং আমি নয়, আমার নয়, কেউ নয়, কারোর নয় হিসেবে দর্শন করে। এরূপে বারো প্রকারে লোককে শূন্যরূপে দর্শন করে।

ভগবান কর্তৃক এরূপ ব্যক্ত হয়েছে : “হে ভিক্ষুগণ, যা তোমাদের নয়, তা ত্যাগ কর। তা ত্যাগ করলে তোমাদের দীর্ঘকাল হিত-সুখ সাধিত হবে। ভিক্ষুগণ, কী তোমাদের নয়? রূপ তোমাদের নয়, তা ত্যাগ কর। তা ত্যাগ করলে তোমাদের দীর্ঘকাল হিত-সুখ সাধিত হবে। ভিক্ষুগণ, বেদনা তোমাদের... হিত-সুখ সাধিত হবে। সংজ্ঞা তোমাদের... হিত-সুখ সাধিত হবে। সংস্কার তোমাদের... হিত-সুখ সাধিত হবে। বিজ্ঞান তোমাদের নয়, তা ত্যাগ কর। তা ত্যাগ করলে তোমাদের দীর্ঘকাল হিত-সুখ সাধিত হবে। যেমন, ভিক্ষুগণ, কোনো ব্যক্তি যদি এই জেতবনের তৃণকাষ্ঠ, শাখা, পত্র-পল্লব হরণ করে, দগ্ধ করে দেয়, ইচ্ছানুরূপ অনিষ্ট সাধন করে। তখন কি তোমাদের এরূপ মনে হবে-‘এই ব্যক্তি আমাদের হরণ করেছে, দগ্ধ করেছে, ইচ্ছানুরূপ অনিষ্ট সাধন করেছে।’ ‘না ভন্তে, তা হতে পারে না।’ ‘তার কারণ কী?’ ‘ভন্তে, যেহেতু এটা আমাদের আত্মা বা আত্মা স্বভাবযুক্ত নয়।’ ভিক্ষুগণ, ঠিক এরূপে যা তোমাদের নয়, তা ত্যাগ কর। তা ত্যাগ করলে তোমাদের দীর্ঘকাল হিত-সুখ সাধিত হবে। ভিক্ষুগণ, কী তোমাদের নহে? রূপ তোমাদের নয়, তা ত্যাগ কর। তা ত্যাগ করতে পারলে তোমাদের দীর্ঘকাল হিত-সুখ সাধিত হবে। বেদনা তোমাদের... সংজ্ঞা তোমাদের... সংস্কার তোমাদের... বিজ্ঞান রূপ তোমাদের নয়, তা ত্যাগ কর। তা ত্যাগ করতে পারলে তোমাদের দীর্ঘকাল হিত-সুখ সাধিত হবে। এরূপে লোককে শূন্যরূপে দর্শন করে।

আয়ুষ্মান আনন্দ ভগবানকে এরূপ বললেন, “ভন্তে, লোক শূন্য, লোক শূন্য বলা হয়। কী কারণে লোক শূন্য বলা হয়?” হে আনন্দ “যেহেতু আত্মা বা আত্মাস্বভাব শূন্য, সেহেতু লোক শূন্য বলা হয়। আত্মা বা আত্মাস্বভাব শূন্য কী? আনন্দ, চক্ষু আত্মা বা আত্মাস্বভাব শূন্য। রূপ আত্মা... চক্ষু-বিজ্ঞান আত্মা... চক্ষু-সংস্পর্শ আত্মা... চক্ষু-সংস্পর্শ হেতুতে যে সুখ, দুঃখ, অদুঃখ-অসুখ বেদনা উৎপন্ন হয়, তাও আত্মা বা আত্মাস্বভাব শূন্য। শ্রোত্র আত্মা বা আত্মস্বভাব শূন্য। শব্দ আত্মা বা... শ্রোত্র-বিজ্ঞান আত্মা বা... শ্রোত্র-সংস্পর্শ আত্মা বা... শ্রোত্র-সংস্পর্শ হেতুতে যে সুখ, দুঃখ, অদুঃখ-অসুখ বেদনা উৎপন্ন হয়, তাও আত্মা বা আত্মাস্বভাব শূন্য। ঘ্রাণ আত্মা বা আত্মাস্বভাব শূন্য। গন্ধ আত্মা বা... ঘ্রাণ-বিজ্ঞান আত্মা বা... ঘ্রাণ-সংস্পর্শ আত্মা বা... ঘ্রাণ-সংস্পর্শ হেতুতে যে সুখ, দুঃখ, অদুঃখ-অসুখ বেদনা উৎপন্ন হয়, তাও আত্মা বা আত্মাস্বভাব শূন্য। জিহ্বা আত্মা বা আত্মাস্বভাব শূন্য। রস আত্মা বা... জিহ্বা-বিজ্ঞান আত্মা বা... জিহ্বা-সংস্পর্শ আত্মা বা... জিহ্বা-সংস্পর্শ হেতুতে যে সুখ, দুঃখ, অদুঃখ-অসুখ বেদনা উৎপন্ন হয়, তাও আত্মা বা আত্মাস্বভাব শূন্য। কায় আত্মা বা আত্মাস্বভাব শূন্য। স্পর্শ আত্মা বা... কায়-বিজ্ঞান আত্মা বা... কায়-সংস্পর্শ আত্মা বা... কায়-সংস্পর্শ হেতুতে যে সুখ, দুঃখ, অদুঃখ-অসুখ বেদনা উৎপন্ন হয়, তাও আত্মা বা আত্মাস্বভাব শূন্য। মন আত্মা বা আত্মাস্বভাব শূন্য। ধর্ম আত্মা বা... মন-বিজ্ঞান আত্মা বা... মন-সংস্পর্শ আত্মা বা... মন-সংস্পর্শ হেতুতে যে সুখ, দুঃখ, অদুঃখ-অসুখ বেদনা উৎপন্ন হয়, তাও আত্মা বা আত্মাস্বভাব শূন্য। হে আনন্দ, যেহেতু আত্মা বা আত্মাস্বভাব শূন্য, সেহেতু লোককে শূন্য বলা হয়। এরূপে লোককে শূন্যরূপে দর্শন করে।

শুদ্ধ ধর্মসমুৎপাদ, শুদ্ধ সংস্কার-সন্ততি যথাভূতভাবে দর্শনকারী দলপতির ভয় উৎপন্ন হয় না।

যখন প্রজ্ঞা দ্বারা এলোককে তৃণকাষ্ঠসমরূপে দর্শন করে, তখন অন্য কিছু বা অন্য কোথাও জন্মগ্রহণ করতে প্রার্থনা করে না। এরূপে লোককে শূন্যরূপে দর্শন করে।

ভগবান কর্তৃক এরূপ ব্যক্ত হয়েছে : “এরূপেই হে ভিক্ষুগণ, ভিক্ষু যতদূর পর্যন্ত রূপের গতিপথ, ততদূর পর্যন্ত রূপকে পরীক্ষা করে। যতদূর পর্যন্ত বেদনার গতিপথ, ততদূর পর্যন্ত বেদনাকে পরীক্ষা করে। যতদূর পর্যন্ত সংজ্ঞার গতিপথ, ততদূর পর্যন্ত সংজ্ঞাকে পরীক্ষা করে। যতদূর পর্যন্ত সংস্কারের গতিপথ, ততদূর পর্যন্ত সংস্কারকে পরীক্ষা করে। যতদূর পর্যন্ত বিজ্ঞানের গতিপথ, ততদূর পর্যন্ত বিজ্ঞানকে পরীক্ষা করে। (ভিক্ষুগণের) যতদূর পর্যন্ত রূপের গতিপথ, ততদূর পর্যন্ত রূপের পরীক্ষা; যতদূর পর্যন্ত বেদনার গতিপথ, ততদূর পর্যন্ত বেদনার পরীক্ষা; যতদূর পর্যন্ত সংজ্ঞার গতিপথ, ততদূর পর্যন্ত সংজ্ঞার পরীক্ষা; যতদূর পর্যন্ত সংস্কারের গতিপথ, ততদূর পর্যন্ত সংস্কারের পরীক্ষা; যতদূর পর্যন্ত বিজ্ঞানের গতিপথ, ততদূর পর্যন্ত বিজ্ঞানের পরীক্ষা। এরূপ পরীক্ষার ফলে ভিক্ষুর ‘আমি, আমার এবং (এতে) আমি আছি’ এই ধারণা হয় না।’ এরূপে লোককে শূন্যরূপে দর্শন করে।

লোককে শূন্যরূপে দর্শন করে, প্রত্যবেক্ষণ করে, পর্যবেক্ষণ করে, পরীক্ষা করে, পর্যালোচন করে ও নিরীক্ষণ করে। এ অর্থে লোককে শূন্যরূপে দর্শন করে।

“মোঘরাজ” বলতে ভগবান সেই ব্রাহ্মণকে এ নামে সম্বোধন করলেন। “সর্বদা” বলতে সর্বকাল... পশ্চিমে বায়ুস্কন্ধ। “স্মৃতিমান” বলতে চারটি কারণে স্মৃতিমান। যথা : কায়ে কায়নুদর্শন স্মৃতিপ্রস্থান ভাবনাকালে স্মৃতিমান। বেদনায় বেদনানুদর্শন স্মৃতিপ্রস্থান ভাবনাকালে স্মৃতিমান। চিত্তে চিত্তানুদর্শন স্মৃতিপ্রস্থান ভাবনাকালে স্মৃতিমান। ধর্মে ধর্মানুদর্শন স্মৃতিপ্রস্থান ভাবনাকালে স্মৃতিমান... একেই বলা হয় স্মৃতিমান। এ অর্থে মোঘরাজ সর্বদা স্মৃতিমান (মোঘরাজ সদা সতো)।

বিশ প্রকার সৎকায়দৃষ্টির বিষয়কে আত্মানুদৃষ্টি বলা হয়। এ জগতে অশ্রুতবান পৃথগ্‌জন আর্যগণের অদর্শী, আর্যধর্মে অদক্ষ, আর্যধর্মে অবিনীত এবং সৎপুরুষগণের অদর্শী, সৎপুরুষধর্মে অদক্ষ, সৎপুরুষধর্মে অবিনীত এবং সৎপুরুষগণের অদর্শী, সৎপুরুষধর্মে অদক্ষ, সৎপুরুষধর্মে অবিনীত হয়ে রূপে আত্মা, রূপবন্তে আত্মা, আত্মায় রূপ, রূপে আত্মা দর্শন করে। বেদনায় আত্মা... সংজ্ঞায় আত্মা... সংস্কারে আত্মা... বিজ্ঞানে আত্মা, বিজ্ঞানবন্তে আত্মা, আত্মায় বিজ্ঞান, বিজ্ঞানে আত্মা দর্শন করে। যা এরূপ দৃষ্টি, দৃষ্টিগত, দৃষ্টিগ্রহণ, দৃষ্টিকান্তার, দৃষ্টি বিশৃঙ্খলা, দৃষ্টি বিপ্‌ফন্দিত, দৃষ্টি সংযোজন, মিথ্যাগ্রহণ বা মিথ্যাধারণা গ্রহণ, মিথ্যা পরিগ্রহণ, মিথ্যা মীমংসা বা সিদ্ধান্ত, মিথ্যা পরামর্শ, কুমার্গ, মিথ্যাপথ, ভ্রান্তধারণা, তীর্থিয় সম্প্রদায়গত মতবাদ, বিপরীত ধারণা, বিপরীত গ্রহণ, বিশৃঙ্খলা ধারণা, মিথ্যাধারণা, বেঠিককে সঠিকভাবে গ্রহণ—যা বাষট্টি প্রকার মিথ্যাদৃষ্টির অন্তর্গত। ইহা আত্মানুদৃষ্টি। “আত্মানুদৃষ্টিকে অপসারণ করে” বলতে আত্মানুদৃষ্টিকে অপসারণ, অপনোদন, শিকড়সমেত উত্তোলন, বিনাশ, বিলুপ্ত, পরিত্যাগ, বর্জন, বিদূরীত, বিমোচন ও সম্পূর্ণরূপে ধ্বংস সাধন করে। এ অর্থে আত্মানুদৃষ্টিকে অপসারণ করে।

“এরূপে মৃত্যু উত্তীর্ণ” বলতে এরূপে মৃত্যু, জরা ও মরণ তীর্ণ, উত্তীর্ণ, অতিক্রান্ত, সমতিক্রান্ত ও অতিক্রমণ করে। এ অর্থে এরূপে মৃত্যু উত্তীর্ণ।

এরূপে লোককে দর্শন, অবলোকন পর্যবেক্ষণ, পরীক্ষা, পর্যালোচনা ও নিরীক্ষণ করে। এ অর্থে এরূপে লোককে দর্শন করে।

মৃত্যু বলে মৃত্যুরাজ, মার বলে মৃত্যুরাজ এবং মরণ বলে মৃত্যুরাজ। মৃত্যুরাজ দেখতে পায় না, দর্শন করতে পারে না, আগমন করতে পারে না, অধিকারে নিতে পারে না, হরণ করতে পারে না। ভগবান কর্তৃক এরূপ ব্যক্ত হয়েছে : “হে ভিক্ষুগণ, যেমন একাচারী মৃগ অরণ্যে বা পর্বতের পার্শ্বদেশে বিচরণকালে একাই গমন করে, একাই দাঁড়িয়ে থাকে, একাই বসে পড়ে, একাই শয়ন করে, তার কারণ কী? শিকারীর অপথগত হতে বা শিকারীর হাত থেকে আত্মরক্ষা করতে। ভিক্ষুগণ, ঠিক একইভাবে, ভিক্ষু কামনা ও অকুশল ধর্মসমূহ হতে বিরত হয়ে বিতর্ক ও বিচার সহিত বিবেকজ বা নির্জনতাজনিত প্রীতি-সুখ-সমন্বিত প্রথম ধ্যান লাভ করে অবস্থান করে। ভিক্ষুগণ, ইহাকে বলা হয় মারকে অন্ধ করা, মারচক্ষুকে বধ করা এবং পাপী মারের অদর্শনগত হওয়া।

পুনরায়, ভিক্ষুগণ, ভিক্ষু বিতর্ক ও বিচার প্রশমিত আধ্যাত্মিক সম্প্রসাদ ও একাগ্রতাযুক্ত অবিতর্ক, বিচারবিহীন সমাধিজনিত প্রীতিসুখ সমন্বিত দ্বিতীয় ধ্যান... তৃতীয় ধ্যান... চতুর্থ ধ্যান লাভে করে অবস্থান করে। ভিক্ষুগণ, ইহাকে বলা হয় মারকে অন্ধ করা, মারচক্ষুকে বধ করা এবং পাপী মারের অদর্শনগত হওয়া।

পুনরায়, হে ভিক্ষুগণ, ভিক্ষু সকল রূপসংজ্ঞা অতিক্রম, প্রতিঘসংজ্ঞা ধ্বংস এবং নানাত্বসংজ্ঞায় মনোযোগ না দিয়ে “অনন্ত আকাশ” স্মৃতি করে আকাশ অনন্তায়তন লাভ করে অবস্থান করে। ভিক্ষুগণ, ইহাকে বলা হয় মারকে অন্ধ করা, মারচক্ষুকে বধ করা এবং পাপী মারের অদর্শনগত হওয়া।

পুনরায়, হে ভিক্ষুগণ, ভিক্ষু সকল আকাশ অনন্তায়তন অতিক্রম করে “অনন্ত বিজ্ঞান” স্মৃতি করে বিজ্ঞান অনন্তায়তন লাভ করে অবস্থান করে। ভিক্ষুগণ, ইহাকে বলা হয় মারকে অন্ধ করা, মারচক্ষুকে বধ করা এবং পাপী মারের অদর্শনগত হওয়া।

পুনরায়, হে ভিক্ষুগণ, ভিক্ষু সকল বিজ্ঞান অনন্তায়তন অতিক্রম করে “কিছুই নেই” স্মৃতি করে অকিঞ্চন আয়তন লাভ করে অবস্থান করে। ভিক্ষুগণ, ইহাকে বলা হয় মারকে অন্ধ করা, মারচক্ষুকে বধ করা এবং পাপী মারের অদর্শনগত হওয়া।

পুনরায়, হে ভিক্ষুগণ, ভিক্ষু সকল অকিঞ্চন আয়তন অতিক্রম করে নৈবসংজ্ঞা-না-অসংজ্ঞায়তন লাভ করে অবস্থান করে। ভিক্ষুগণ, ইহাকে বলা হয় মারকে অন্ধ করা, মারচক্ষুকে বধ করা এবং পাপী মারের অদর্শনগত হওয়া।

পুনরায়, হে ভিক্ষুগণ, ভিক্ষু সকল নৈবসংজ্ঞা-না-অসংজ্ঞায়তন অতিক্রম করে সংজ্ঞা-বেদয়িত নিরোধসমাপত্তি লাভ করে অবস্থান করে। সেই অবস্থায় তাঁর (সবকিছু) প্রজ্ঞায় দর্শন হয়ে আসবসমূহ পরিক্ষীণ হয়। ভিক্ষুগণ, ইহাকে বলা হয় মারকে অন্ধ করা, মারচক্ষুকে বধ করা এবং পাপী মারের অদর্শনগত হওয়া এবং জগতের আসক্তি হতে উত্তীর্ণ (হওয়া)। এমন ভিক্ষু একাই গমন করেন, একাই দাঁড়িয়ে থাকেন, একাই উপবেশন করেন, একাই শয়ন করেন। তার কারণ কী? ভিক্ষু মারের অপথগত। এ অর্থে মৃত্যুরাজ দর্শন করতে পারে না।

তজ্জন্য ভগবান বললেন :

হে মেঘরাজ, সর্বদা স্মৃতিমান হয়ে জগৎকে শূন্যরূপে অবলোকন কর। আত্মানুদৃষ্টিকে অপসারণ করলে মৃত্যু উত্তীর্ণ হবে। যিনি এরূপে জগৎকে দর্শন করেন, তাঁকে মৃত্যুরাজ দেখতে পায় না।

গাথা অবসানের সাথে সাথে যাঁরা সেই ব্রাহ্মণের সাথে ছিলেন তাঁরা সবাই এক ইচ্ছা... অঞ্জলিবদ্ধ করে ভগবানকে নমস্কার করে একান্তে উপবিষ্ট হয়ে এরূপ বললেন, “হে প্রভু, ভগবান আমার শাস্তা; আমি আপনার শ্রাবক হলাম।”

মোঘরাজ মানব-প্রশ্ন বর্ণনা সমাপ্ত।


 

১৬. পিঙ্গিয়মানব-প্রশ্ন বর্ণনা
৮৯. আয়ুষ্মান পিঙ্গিয় বললেন, আমি জীর্ণ (বৃদ্ধ), বলহীন ও বিবর্ণ হয়েছি। আমার চক্ষু অস্বচ্ছ, শ্রবণশক্তি ক্ষীণ। যাতে আমাকে মূঢ় অবস্থায় আকস্মিক মৃত্যুবরণ করতে না হয়, সেরূপ ধর্মোপদেশ প্রদান করুন। যা জ্ঞাত হয়ে আমি এ জগতে জাতি জরার প্রহীন সম্বন্ধে জানতে পারি।

“আমি জীর্ণ” বলতে জীর্ণ, বৃদ্ধ, অতি বৃদ্ধ, বয়সপ্রাপ্ত, বয়োবৃদ্ধ, শতবর্ষ বয়স্ক বৃদ্ধ। “বলহীন” বলতে দুর্বল, অল্পবল, শক্তিহীন। “বিবর্ণ” বলতে বিবর্ণ, বিগতবর্ণ, বিকৃতবর্ণ। যা পূর্বের সেই সৌন্দর্য-লাবণ্য অন্তর্হিত ও বিনষ্ট প্রকাশিত হয়েছে। এ অর্থে—আমি জীর্ণ, বলহীন ও বিবর্ণ হয়েছি।

“এই” বলতে পদসন্ধি... “আয়ুষ্মান” বলতে প্রিয়বচন... “পিঙ্গিয়” বলতে সেই ব্রাহ্মণের নাম... ও সম্বোধনসূচক বাক্যকে বুঝানো হয়েছে। এ অর্থে আয়ুষ্মান পিঙ্গিয়।

বলতে চক্ষু অস্বচ্ছ, অপরিষ্কার, অবিশুদ্ধ ও ক্ষীণদৃষ্টিসম্পন্ন। তদ্ধেতু চক্ষু দ্বারা কোনো কিছু (রূপ) ভালোমত দেখতে পাই না। “শ্রবণশক্তি ক্ষীণ” বলতে কর্ণ অপরিষ্কার, অবিশুদ্ধ, ভারী ও ক্ষীণশ্রবণ শক্তিসম্পন্ন। তদ্ধেতু কর্ণ দ্বারা ভালোমত শুনতে পাই না।

আমাকে যাতে বিনাশ, বিনষ্ট, ধ্বংস, মৃত্যুবরণ করতে না হয়। “মুঢ়তা” বলতে অদ্যিাগত, অজ্ঞানী, অনভিজ্ঞ, দুষ্প্রাজ্ঞ। “আকস্মিক” বলতে আপনার ধর্ম, প্রতিপদ, মার্গ না জেনে, অধিগত না করে, বিদিত না হয়ে, প্রতিলাভ না করে, ধারণ না করে, সাক্ষাৎ না করে আকস্মিক মৃত্যুবরণ করতে না হয়।

“ধর্ম” বলতে আদিকল্যাণ, মধ্যেকল্যাণ, অন্তেকল্যাণ, যা অর্থ-ব্যঞ্জনসহ পূর্ণতাপ্রাপ্ত ও পরিশুদ্ধ ব্রহ্মচর্যা প্রতিপালনের উপযোগী; যথা : চারি স্মৃতিপ্রস্থান, চারি সম্যকপ্রধান, চারি ঋদ্ধিপাদ, পঞ্চ ইন্দ্রিয়, পঞ্চবল, সপ্ত বোধ্যঙ্গ, আর্য অষ্টাঙ্গিক মার্গ, নির্বাণ এবং নির্বাণগামিনী প্রতিপদ—এসব সম্বন্ধে ভাষণ করুন, দেশনা করুন, বর্ণনা করুন, বিবৃত করুন, ব্যক্ত করুন, ব্যাখ্যা করুন, ঘোষণা করুন ও প্রকাশ করুন। বলতে আমি যেন জ্ঞাত হতে পারি, জানতে পারি, অনুভব করতে পারি, উপলব্ধি করতে পারি, হৃদয়ঙ্গম করতে পারি, লাভ করতে পারি, ধারণ করতে পারি এবং সাক্ষাত করতে পারি। এ অর্থে আমাকে উপদেশ দিন আমি যেন ধর্ম জ্ঞাত হতে পারি।

বলতে এখানেই জাতি, জরা, মরণের প্রহীন, উপশম, পরিত্যাগ ও ধ্বংস সাধন, অমৃত নির্বাণ।

তজ্জন্য সেই ব্রাহ্মণ বললেন :

আয়ুষ্মান পিঙ্গিয় বললেন, আমি জীর্ণ (বৃদ্ধ), বলহীন ও বিবর্ণ হয়েছি। আমার চক্ষু অস্বচ্ছ, শ্রবণশক্তি ক্ষীণ। যাতে আমাকে মূঢ় অবস্থায় আকস্মিক মৃত্যুবরণ করতে না হয়, সেরূপ ধর্মোপদেশ প্রদান করুন। যা জ্ঞাত হয়ে আমি এ জগতে জাতি জরার প্রহীন সম্বন্ধে জানতে পারি।

 

৯০. ভগবান পিঙ্গিয়কে বললেন, হে পিঙ্গিয়, রূপে উপদ্রব, উৎপীড়ন দেখেও জনগণ রূপে প্রমত্ত। তাই তুমি অপ্রমত্ত হয়ে পুনর্জন্মের নিবারণার্থে রূপ ত্যাগ কর।

“রূপ” বলতে চারি মহাভূত বা চারি মহাভূতের সমবায়ে উৎপন্ন রূপ। সত্ত্বগণ রূপহেতু, রূপপ্রত্যয়ে, রূপের কারণে আহত হয়, হত হয়, বধিত হয়, আঘাতপ্রাপ্ত হয়। রূপ থাকলে বিবিধ শাস্তি ভোগ করতে হয়। যেমন : কশাঘাত, দণ্ডাঘাত, বেত্রাঘাত; হাত- কাটা, পা-কাটা, হাত-পা-কাটা, কান-কাটা, নাক-কাটা, নাক-কান-কাটা, গরম জলে সিদ্ধ, শঙ্কমুণ্ডিক, রাহুমুখ, জ্যোতিমালিক, হাত পোড়া, নিম্নমুখ করে ঝুলিয়ে রাখা (এরকবত্তিক), চর্মপোড়া, এণেয্যক (এক প্রকার পীড়ন), শূলে বিদ্ধকরণ, মাংস টুক্‌রো টুকরো করে কাটা। নানা প্রকার মানসিক যন্ত্রণা, তেলের ঘানিতে আবদ্ধ করে ঘুরানো, প্রহারে প্রহারে অস্থি চুরমার করে দেওয়া, উত্তপ্ত তেলে ফেলে দেওয়া, কুকুরকে দিয়ে খাওয়ানো, জীবিত অবস্থায় শূলে বিদ্ধকরণ, তলোয়ার দিয়ে মাথা-কাটা। এভাবে সত্ত্বগণ রূপহেতু, রূপপ্রত্যয়, রূপের কারণে আহত, হত, বধিত ও আঘাতপ্রাপ্ত হয়। এভাবে আহত, হত, বধিত, আঘাতপ্রাপ্ত সত্ত্বগণকে দেখে, দর্শন করে, তুলনা করে, বিবেচনা করে, বিচার করে, উপলব্ধি করে।

“পিঙ্গিয়” বলতে ভগবান সেই ব্রাহ্মণকে এনামে সম্বোধন করলেন। “ভগবান” বলতে গৌরবের অধিবচন... যথার্থ উপাধি; যেরূপে ভগবান।

“উৎপীড়ন” বলতে উৎপীড়ন, কম্পিত, পীড়িত, উদ্বিগ্ন, ব্যাধিত, দৌর্মনস্যপ্রাপ্ত। চক্ষুরোগে উৎপীড়িত, কম্পিত, পীড়িত, উদ্বিগ্ন, ব্যাধিত, দৌর্মনস্যপ্রাপ্ত। শ্রোত্ররোগে... কায়রোগে... ডাঁশ-মশা-বায়ু-সরীসৃপাদির দংশন বা কামড় দ্বারা উৎপীড়িত, কম্পিত, পীড়িত, উদ্বিগ্ন, ব্যাধিত, দৌর্মনস্যপ্রাপ্ত হয়।

অথবা চক্ষু (বা দৃষ্টিশক্তি) হ্রাসে, ক্ষয়ে, ক্ষীণতায়, পরিক্ষীণে, কমে যাওয়ায়, চলে যাওয়ায়, অন্তর্হিত হওয়ায় উৎপীড়িত, কম্পিত, পীড়িত, উদ্বিগ্ন, ব্যাধিত, দৌর্মনস্যপ্রাপ্ত হয়। শ্রোত্র (বা শ্রবণশক্তি)... ঘ্রাণ... জিহ্বা... রস... কায়... স্পর্শ... কুল... গণ... আবাস... লাভ... যশ... প্রশংসা... সুখ... চীবর... পিণ্ডপাত... শয্যাসন... এবং ওষুধপথ্য বা ভৈষজ্যাদি হ্রাসপ্রাপ্তে, ক্ষয়প্রাপ্তে, ক্ষীণতায়, পরিক্ষীণে, কম হলে, অপর্যাপ্ত হলে, অন্তর্হিত হলে উৎপীড়িত, কম্পিত, পীড়িত, ব্যথিত, দৌর্মনস্যপ্রাপ্ত হয়—এভাবে রূপে উৎপীড়িত হয়।

“জন” বলতে ক্ষত্রিয়, ব্রাহ্মণ, বৈশ্য, শুদ্র, গৃহস্থ, পব্রজ্জিত, দেব, মনুষ্য। “প্রমত্ত” বলতে কায়দুশ্চরিত, বাকদুশ্চরিত, মনোদুশ্চরিত, পঞ্চকামগুণে চিত্তের শ্লথন, শিথিল উৎপাদন, কুশল ধর্মসমূহের ভাবনায় অসাক্ষাৎকরণতা, অনধ্যবসায়তা, অনস্থিরতা, নিষ্ক্রিয়তা, দুর্বলতা, অগ্রাহ্যতা এবং অনভ্যাস, অভাবনা, অবৈপুল্যকরণতা, অনধিষ্ঠান, অননুযোগ ও প্রমাদ। যা এরূপ প্রমাদ, অমনোযোগ, উন্মত্ততা—একেই প্রমাদ বলে। এই প্রমাদে সমন্বিত জনই প্রমত্ত।

“তদ্ধেতু” বলতে তাই, সেই কারণে, সেহেতু, সে প্রত্যয়ে, সে নিদানে; এভাবে রূপসমূহে আদীনব দর্শন করে। “অপ্রমত্ত” বলতে কুশল ধর্মসমূহে সাক্ষাতকারী, অধ্যবসায়ী... অপ্রমাদ।

“রূপ” বলতে চারি মহাভূত বা চারি মহাভূতের উপাদারূপ। “জহস্সু রূপন্তি” বলতে রূপ ত্যাগ কর, পরিত্যাগ কর, অপনোদন কর, পরিহার কর, ধ্বংস কর। “অপুনব্ভবাযাতি” বলতে যাতে এখানেই তোমার রূপ নিরুদ্ধ হয়। পুনঃ প্রতিসন্ধিযুক্ত ভব উৎপন্ন না হয়। কামধাতু, রূপধাতু, অরূপধাতু, কামভব, রূপভব, অরূপভব, সংজ্ঞাভব, অসংজ্ঞাভব, নৈবসংজ্ঞা-না-অসংজ্ঞাভব, একস্কন্ধভব, চারস্কন্ধভব, পঞ্চস্কন্ধভব, পুনঃগতি, উৎপত্তি, প্রতিসন্ধি, ভব, সংসার বা আবর্তে উৎপন্ন না হয়, জন্ম না হয়, জাত না হয়, সঞ্জাত না হয়; এখানেই নিরোধ হয়, উপশম হয়, অন্তর্ধান হয়, ধ্বংস হয়।

তজ্জন্য ভগবান বললেন :

ভগবান পিঙ্গিয়কে বললেন, হে পিঙ্গিয়, রূপে উপদ্রব, উৎপীড়ন দেখেও জনগণ রূপে প্রমত্ত। তাই তুমি অপ্রমত্ত হয়ে পুনর্জন্মের নিবারণার্থে রূপ ত্যাগ কর।

 

৯১. চারদিক, চারবিদিক, ঊর্ধ্ব, অধঃ—এই দশ দিক; তাতে আপনার অদৃষ্ট, অশ্রুত, অননুমিত, অজ্ঞাত কিছুই নেই। আমাকে ধর্মোপদেশ প্রদান করুন, যাতে আমি এ জগতে জন্ম-জরার প্রহীন সম্পর্কে জানতে পারি।

আত্মার্থ, পরার্থ, উভয়ার্থ, দৃষ্টধর্মিক, পারলৌকিক, অগভীর, গভীর, গূঢ়, প্রতিচ্ছন্ন, জ্ঞাতব্য, নিরূপিত, অনবদ্য, ক্লেশহীন, পরিশুদ্ধ, পরমার্থ সম্পর্কে আপনার অদৃষ্ট, অশ্রুত, অননুমিত, অজ্ঞাত কিছুই নেই, থাকে না, অবিদ্যমান, উপলব্ধ হয় না।

“ধর্ম” বলতে আদিকল্যাণ... নির্বাণ, নির্বাণগামিনী প্রতিপদা-এসব সম্বন্ধে ব্যাখ্যা করুন, দেশনা করুন, প্রজ্ঞাপন করুন, স্থাপন করুন, ব্যক্ত করুন, বিভাজন করুন, বিশ্লেষণ করুন ও প্রকাশ করুন। “যমহং বিজঞ্ঞন্তি” বলতে যাতে আমি জানতে, বুঝতে, জ্ঞাত হতে, উপলব্ধি করতে, হৃদয়ঙ্গম করতে, অধিগত করতে, ধারণ করতে, সাক্ষাৎ করতে পারি।

“জাতজিরায ইধ বিপ্পহানন্তি” বলতে এখানেই জন্ম জরা মরণের প্রহীন, উপশম, পরিত্যাগ, পরিহার, অমৃত নির্বাণ।

তজ্জন্য সেই ব্রাহ্মণ বললেন :

চারদিক, চারবিদিক, ঊর্ধ্ব, অধঃ—এই দশ দিক; তাতে আপনার অদৃষ্ট, অশ্রুত, অননুমিত, অজ্ঞাত কিছুই নেই। আমাকে ধর্মোপদেশ প্রদান করুন, যাতে আমি এ জগতে জন্ম-জরার প্রহীন সম্পর্কে জানতে পারি।

 

৯২. ভগবান পিঙ্গিয়কে বললেন, হে পিঙ্গিয়, তৃষ্ণানিপন্ন, জরাভিভূত, সন্তপ্ত সত্ত্বগণকে দেখে তুমি অপ্রমত্ত হও এবং পুনর্জন্মের নিবারণার্থে তৃষ্ণা পরিহার কর।

“তৃষ্ণা” বলতে রূপতৃষ্ণা... ধর্মতৃষ্ণা। “তণ্হাধপিন্নেতি” বলতে তৃষ্ণানিপন্ন, তৃষ্ণানুসারী, তৃষ্ণানুগত, তৃষ্ণানুসৃত, তৃষ্ণায় পতিত, প্রতিপন্ন, অভিভূত; লোভীমনা। “মানুষগণকে” বলতে সত্ত্বের অধিবচন। “দেখে” বলতে দেখে, দর্শন করে, অবলোকন করে, বিচার করে, চিন্তা করে। “পিঙ্গিয়” বলতে ভগবান সেই ব্রাহ্মণকে এনামে সম্বোধন করলেন। “ভগবান” বলতে গৌরবের অধিবচন... যথার্থ উপাধি; যেরূপে ভগবান।

“সন্তপ্ত” বলতে জন্মের দ্বারা সন্তপ্ত, জরা দ্বারা সন্তপ্ত, ব্যাধি দ্বারা সন্তপ্ত, মরণ দ্বারা সন্তপ্ত, শোক-পরিদেবন-দুঃখ-দৌর্মনস্য-উপায়াস দ্বারা সন্তপ্ত, নৈরয়িক দুঃখ দ্বারা সন্তপ্ত... দৃষ্টিবিষয় দুঃখে সন্তপ্ত, সন্তাপ, উপদ্রব ও উৎপাত। “জরায় অভিভূত” বলতে জরায় স্পর্শিত, অভিভূত, অন্তর্গত, সমন্নাগত। জন্মে অনুগত, জরায় নিপীড়িত, ব্যাধি দ্বারা অভিভূত, মরণ দ্বারা উৎপীড়িত, ত্রাণহীন, সহায়হীন, শরণহীন, আশ্রয়হীন। এ অর্থে জরাভিভূত, সন্তপ্ত সত্ত্বগণকে দেখে।

“তদ্ধেতু” বলতে তাই, সেই কারণে, সেহেতু, সেই প্রত্যয়ে, সেই নিদানে; এভাবে তৃষ্ণায় আদীনব দর্শন করে। “অপ্রমত্ত” বলতে কুশল ধর্মসমূহে সাক্ষাৎকারী... অপ্রমাদ।

“তৃষ্ণা” রূপতৃষ্ণা... ধর্মতৃষ্ণা। “জহস্সু তণ্হন্তি” বলতে তৃষ্ণা ত্যাগ কর, পরিহার কর, পরিত্যাগ কর, অপনোদন কর, ধ্বংস কর। “অপুনব্ভবাযাতি” বলতে যাতে এখানেই তোমার রূপ নিরোধ হয়। পুনঃ প্রতিসন্ধিযুক্ত ভব উৎপন্ন না হয়। কামধাতু, রূপধাতু, অরূপধাতু, কামভব, রূপভব, অরূপভব, সংজ্ঞাভব, অসংজ্ঞাভব, নৈবসংজ্ঞা-না-অসংজ্ঞাভব, একস্কন্ধভব, চারস্কন্ধভব, পঞ্চস্কন্ধভব, পুনঃগতি, উৎপত্তি, প্রতিসন্ধি, ভব, সংসার বা আবর্তে উৎপন্ন না হয়, জন্ম না হয়, জাত না হয়, সঞ্জাত না হয়; এখানেই নিরোধ হয়, উপশম হয়, অন্তর্ধান হয়, ধ্বংস হয়।

তজ্জন্য ভগবান বললেন :

ভগবান পিঙ্গিয়কে বললেন, হে পিঙ্গিয়, তৃষ্ণানিপন্ন, জরাভিভূত, সন্তপ্ত সত্ত্বগণকে দেখে তুমি অপ্রমত্ত হও এবং পুনর্জন্মের নিবারণার্থে তৃষ্ণা পরিহার কর।

গাথা অবসানের সাথে সাথে যাঁরা সেই ব্রাহ্মণের সাথে ছিলেন তাঁরা সবাই এক ইচ্ছা, এক উপায় বা পথ, এক অভিপ্রায়, এক বাসনায় স্থিত হন। সেই সময় বহুসহস্র সত্ত্বের বিরজ, বীতমল ধর্মচক্ষু উৎপন্ন হলো—“যা কিছু উৎপত্তিধর্মী তা সবই নিরোধধর্মী”। আর সেই ব্রাহ্মণের চিত্ত অনাসক্ত হয়ে সব আসব হতে মুক্ত হলো। অর্হত্ত্বপ্রাপ্তির সাথে সাথেই তাঁর অজিন, জটা, বল্কবস্ত্র, লাঠি, কমণ্ডলু, চূল এবং দাঁড়ি অন্তর্হিত হয়ে গেল। তিনি মুণ্ডিত মস্তকে কাষায়বস্ত্র পরিহিত, সংঘাটি পাত্র-চীবরধারী, জ্ঞানত প্রতিপন্ন হয়ে যথার্থভাবে সম্মান প্রদর্শনপূর্বক ভগবানকে বন্দনা জানিয়ে একান্তে উপবিষ্ট হয়ে এরূপ বললেন, “হে প্রভু, ভগবান আমার শাস্তা; আমি আপনার শ্রাবক হলাম।”

পিঙ্গিয়মানব-প্রশ্ন বর্ণনা সমাপ্ত।


 

১৭. পারায়ণ উৎপত্তি গাথা বর্ণনা
৯৩. মগধের পাষাণ চৈত্যে অবস্থানকালে ভগবান এসব বললেন। ষোলজন পরিচারক বা অনুচর ব্রাহ্মণ কর্তৃক অনুরুদ্ধ হয়ে পুনঃপুন জিজ্ঞাসিত হয়ে প্রশ্নের ব্যাখ্যা করলেন।

ভগবান এই পারায়ণ বললেন। “ভগবান” বলতে গৌরবের অধিবচন... যথার্থ উপাধি; যেরূপে ভগবান। “মগধে অবস্থানকালে” বলতে মগধ নামক জনপদে অবস্থানকালে, বাসকালে, স্থিতিকালে, দিনাতিপাতকালে, অতিবাহিতকালে, যাপনকালে এবং জীবনযাপনকালে। “পাষাণ চৈত্য” বলতে বুদ্ধাসনকে বলা হয়েছে। “পরিচারকসোল়সানং ব্রাহ্মণানন্তি” বলতে পিঙ্গিয় ব্রাহ্মণসহ ষোলজন ব্রাহ্মণ বাবরী ব্রাহ্মণের অনুসারী, সেবক, পরিচারক, শিষ্য-এরূপে ষোলজন পরিচারক ব্রাহ্মণ। অথবা সেই ষোলজন ব্রাহ্মণ ভগবান বুদ্ধের অনুসারী, সেবক, পরিচারক, শিষ্য, এভাবেই ষোলজন পরিচারক ব্রাহ্মণ।

“জিজ্ঞাসিত” বলতে জিজ্ঞাসিত, প্রার্থিত। বার বার প্রশ্নকৃত, জিজ্ঞাসিত, যাচিত, প্রার্থিত, অনুরোধকৃত। প্রশ্ন ব্যাখ্যা করলেন, উত্তর দিলেন, দেশনা করলেন, বিবৃত করলেন, প্রজ্ঞাপন করলেন, স্থাপন করলেন, বর্ণনা করলেন, ব্যাখ্যা করলেন, বিশ্লেষণ ও প্রকাশ করলেন।

তজ্জন্য বলা হয়েছে :

মগধের পাষাণ চৈত্যে অবস্থানকালে ভগবান এসব বললেন। ষোলজন পরিচারক বা অনুচর ব্রাহ্মণ কর্তৃক অনুরুদ্ধ হয়ে পুনঃপুন জিজ্ঞাসিত হয়ে প্রশ্নের ব্যাখ্যা করলেন।

 

৯৪. যদি কেউ প্রতিটি প্রশ্নের আর্যপর্যায় ও ধর্মপর্যায় অনুধাবন করে ধর্মানুধর্মে প্রতিপন্ন হন, তাহলে তিনি জরা-মরণ উত্তীর্ণ হতে পারবেন। এই ধর্ম পরপারে উত্তরণকারী। তাই এ ধর্মপর্যায় “পারায়ণ” নামে অভিহিত।

প্রতিটি অজিত-প্রশ্নের, তিষ্যমেত্তেয়-প্রশ্নের, পুন্নক-প্রশ্নের, মেত্তগূ-প্রশ্নের, ধোতক-প্রশ্নের, উপসীব-প্রশ্নের, নন্দক-প্রশ্নের, হেমক-প্রশ্নের, তোদেয়-প্রশ্নের, কপ্প-প্রশ্নের, জতুকন্নী-প্রশ্নের, ভদ্রাবুধ উদয়-প্রশ্নের, পোসাল-প্রশ্নের, মোঘরাজ-প্রশ্নের, পিঙ্গিয়-প্রশ্নের।

“সেই প্রশ্ন ধর্মপর্যায়, উত্তর প্রদান অর্থপর্যায়” এরূপে অর্থ জেনে, জ্ঞাত হয়ে, তুলনা করে, বিবেচনা করে, বুঝে, উপলব্ধি করে। “ধর্ম জ্ঞাত হয়ে” বলতে ধর্ম জ্ঞাত হয়ে, জেনে, তুলনা করে, বিবেচনা করে, বুঝে, উপলব্ধি করে। এ অর্থে ধম্মমঞ্ঞাযাত। “ধর্মানুধর্ম প্রতিপদ” বলতে সম্যক প্রতিপদ, অনুলোম প্রতিপদ, প্রতিলোম প্রতিপদ, জ্ঞানত প্রতিপদ, ধর্মানুধর্ম প্রতিপদে প্রতিপন্ন হয়। জরামরণের অতিক্রম বলা হয় অমৃত নির্বাণকে। যা সব সংস্কার উপশান্ত, সব উপধি পরিত্যাগ, তৃষ্ণাক্ষয়, বিরাগ, নিরোধ, নির্বাণ। জরা-মরণ অতিক্রম, পার, উত্তীর্ণ, সমতিক্রম করে। এই ধর্ম পরপারে উত্তরণকারী। পারপ্রাপ্ত করায়, সম্প্রাপ্ত, লাভ করায়; জরা-মরণের উত্তরণে সংবর্তিত করে।

“তদ্ধেতু” বলতে তাই, সেই কারণে, সেহেতেু, সেই প্রত্যয়ে, সেই নিদানে। তদ্ধেতু এই পারায়ণের। “পার” বলতে অমৃত নির্বাণ... নিরোধ নির্বাণ। “অয়ন” বলতে মার্গ; যেমন : সম্যক দৃষ্টি... সম্যক সমাধি। “অধিবচন” বলতে সঙ্খ্যা, সংজ্ঞা, প্রজ্ঞপ্তি, ব্যবহার, নাম, নামকরণ, নামধেয়, নিরুক্তি, ব্যঞ্জন, অভিলাপ।

তজ্জন্য বলা হয়েছে :

যদি কেউ প্রতিটি প্রশ্নের আর্যপর্যায় ও ধর্মপর্যায় অনুধাবন করে ধর্মানুধর্মে প্রতিপন্ন হন, তাহলে তিনি জরা-মরণ উত্তীর্ণ হতে পারবেন। এই ধর্ম পরপারে উত্তরণকারী। তাই এ ধর্মপর্যায় “পারায়ণ” নামে অভিহিত।

 

৯৫-৯৭. অজিত, তিষ্যমেত্তেয়, পুন্নক, মেত্তগূ, ধোতক, উপসীব, নন্দ, হেমক, তোদেয়্য, কপ্প, পণ্ডিত জতুকন্নী, ভদ্রাবুধ, উদয়, পোসাল ব্রাহ্মণ, মেধাবী মোঘরাজ, মহাঋষি পিঙ্গিয়; এরা আদর্শ আচরণসম্পন্ন ঋষি বুদ্ধের নিকট উপনীত হলেন। উপনীত হয়ে বুদ্ধশ্রেষ্ঠের নিকট নিপুণ প্রশ্ন জিজ্ঞাসা করলেন।

“এই” বলতে ষোলজন পারায়ণ ব্রাহ্মণ। “বুদ্ধ” বলতে যিনি সেই ভগবান, স্বয়ম্ভু, অনাচার্য (আচার্যবিহীন), পূর্বে অশ্রুত ধর্মসমূহে স্বয়ং সত্য ও পরম জ্ঞান লাভ করেছেন, তথায় সর্বজ্ঞতা জ্ঞানপ্রাপ্ত (বা সর্বজ্ঞতা জ্ঞান অর্জন করেছেন), বলসমূহে বশীভাবপ্রাপ্ত (বা আধিপত্য লাভ করেছেন)। “বুদ্ধ” বলতে কোন অর্থে বুদ্ধ? (তাঁর) সত্যসমূহ জ্ঞাত হয়েছে বলে বুদ্ধ, (চতুরার্যসত্যে) জ্ঞান উৎপন্ন হয়েছে বলে বুদ্ধ, (তিনি) সর্বজ্ঞতা দ্বারা বুদ্ধ, সর্বদর্শন বা সর্বদৃষ্টি দ্বারা বুদ্ধ, জ্ঞাতব্য বিষয়ে অভিজ্ঞায় বা অনন্য বলে বুদ্ধ, পারদর্শিতা দ্বারা বুদ্ধ, ক্ষীণাসব, সঙ্খাত দ্বারা বুদ্ধ, নিরুপক্লেশ, সঙ্খাত দ্বারা বুদ্ধ, একান্ত বীতরাগী বলে বুদ্ধ, একান্ত বীতদ্বেষী বলে বুদ্ধ, একান্ত বীতমোহ বলে বুদ্ধ, একান্ত ক্লেশহীন বলে বুদ্ধ, একায়নমার্গে গত বলে বুদ্ধ, এককভাবে অনুত্তর সম্যক সম্বোধি লাভ করেছেন বলে বুদ্ধ, অবুদ্ধি (অজ্ঞান) বিনষ্ট করে বুদ্ধি (জ্ঞান) প্রতিলাভ করেছেন বলে বুদ্ধ। “বুদ্ধ” (বুদ্ধো) এই নামটি মাতা, পিতা, ভ্রাতা, ভগ্নি, মিত্র-অমাত্য, জ্ঞাতি-গোত্র, শ্রমণ-ব্রাহ্মণ কিংবা দেবতাগণ দ্বারা কৃত হয়নি। এই ‘বুদ্ধ’ নামটি বুদ্ধ ভগবানের বোধিবৃক্ষমূলে বিমোক্ষন্তিকসহ সর্বজ্ঞতা জ্ঞানের মাধ্যমে প্রতিলাভ, সাক্ষাৎকৃত ও প্রজ্ঞাপ্ত হয়েছে। এরা বুদ্ধের নিকট গমন, উপস্থিত, উপনীত হয়ে প্রশ্ন করলেন, জিজ্ঞাসা করলেন।

আচরণ বলতে শীলাচার সম্পাদন। শীলসংবর আচরণ, ইন্দ্রিয়সংবর আচরণ, ভোজনে মাত্রাজ্ঞতা আচরণ, সতর্কতা আচরণ, সপ্তবিধ সদ্ধর্ম আচরণ, চারি ধ্যান আচরণ। “সম্পন্নাচরণ” বলতে সম্পন্ন আচরণ, শ্রেষ্ঠ আচরণ, বিশিষ্ট আচরণ, প্রসিদ্ধ আচরণ, উত্তম আচরণ, প্রবর আচরণ। “ঋষি” বলতে ভগবান মহাশীলস্কন্ধ অন্বেষণকারী, গবেষণাকারী, অনুসন্ধানকারী... অথবা প্রভাবশালী সত্ত্বগণ দ্বারা অন্বেষিত, গবেষিত, অনুসন্ধানকৃত—“বুদ্ধ কোথায়, ভগবান কোথায়, দেবদেব (দেবশ্রেষ্ঠ বা বুদ্ধ) কোথায়, নরাসভ কোথায়”।

“জিজ্ঞাসা” বলতে জিজ্ঞাসা, যাচ্ঞা, অনুরোধ, অনুনয় করা। গম্ভীর, দুর্বোধ্য, দুরানুবোধ্য বা দুর্জ্ঞেয়, বিশুদ্ধ, প্রণীত, তর্কবহির্ভূত, নিপুণ, জ্ঞানপূর্ণ প্রশ্ন।

“বুদ্ধ” বলতে যিনি ভগবান... যথার্থ উপাধি; যেরূপে বুদ্ধ। “শ্রেষ্ঠ” বলতে অগ্র, শ্রেষ্ঠ, বিশিষ্ট, প্রসিদ্ধ, উত্তম, প্রবর বুদ্ধের নিকট উপস্থিত, উপনীত, গমন করে প্রশ্ন করলেন, জিজ্ঞাসা করলেন।

তজ্জন্য বলা হয়েছে :

অজিত, তিষ্যমেত্তেয়, পুন্নক, মেত্তগূ, ধোতক, উপসীব, নন্দ, হেমক, তোদেয়্য, কপ্প, পণ্ডিত জতুকন্নী, ভদ্রাবুধ, উদয়, পোসাল ব্রাহ্মণ, মেধাবী মোঘরাজ, মহাঋষি পিঙ্গিয়; এরা আদর্শ আচরণসম্পন্ন ঋষি বুদ্ধের নিকট উপনীত হলেন। উপনীত হয়ে বুদ্ধশ্রেষ্ঠের নিকট নিপুণ প্রশ্ন জিজ্ঞাসা করলেন।

 

৯৮. বুদ্ধ তাদের প্রশ্নের উত্তর যথাযথভাবে প্রদান করলেন। প্রশ্নের উত্তর প্রদানে মুনি ব্রাহ্মণগণকে সন্তুষ্ট করলেন।

“তাদের” বলতে ষোলজন পারায়ণযোগ্য ব্রাহ্মণের। “বুদ্ধ” বলতে যিনি ভগবান... যথার্থ উপাধি; যেরূপে বুদ্ধ। বুদ্ধ তাদের (জিজ্ঞাসিত প্রশ্নের) উত্তর দিলেন, ব্যাখ্যা করলেন, দেশনা করলেন, প্রজ্ঞাপন করলেন, স্থাপন করলেন, বিশ্লেষণ করলেন, বিভাজন করলেন, সুস্পষ্ট করলেন ও প্রকাশ করলেন।

“প্রশ্ন জিজ্ঞাসিত” বলতে প্রশ্ন জিজ্ঞাসিত, যাচিত, প্রার্থীত, অনুরোধকৃত, অনুনয়কৃত। যেভাবে ব্যাখ্যা করা উচিত সেভাবে ব্যাখ্যা করেন, যেভাবে দেশনা করা উচিত সেভাবে দেশনা করেন, যেভাবে প্রজ্ঞাপ্ত করা উচিত সেভাবে প্রজ্ঞাপ্ত করেন, যেভাবে বিশ্লেষণ করা উচিত সেভাবে বিশ্লেষণ করেন, যেভাবে বিভাজন করা উচিত সেভাবে বিভাজন করেন, যেভাবে সুস্পষ্ট করা উচিত সেভাবে সুস্পষ্ট করেন, যেভাবে প্রকাশ করা উচিত সেভাবে প্রকাশ করেন।

প্রশ্নের উত্তর, ব্যাখ্যা, দেশনা, প্রজ্ঞাপন, স্থাপন, বিশ্লেষণ, বিভাজন, সুস্পষ্ট ও প্রকাশ।

“সন্তুষ্ট করলেন” বলতে সন্তুষ্ট করলেন, প্রসন্ন করলেন, প্রফুল্ল করলেন, পরিতৃপ্ত করলেন, আনন্দিত করলেন। “ব্রাহ্মণে” বলতে ষোলজন পারায়ণযোগ্য ব্রাহ্মণ। “মুনি” বলতে মৌনতা বলা হয় জ্ঞান... আসক্তিজাল অতিক্রমকারী তিনিই মুনি।

তজ্জন্য বলা হয়েছে :

বুদ্ধ তাদের প্রশ্নের উত্তর যথাযথভাবে প্রদান করলেন। প্রশ্নের উত্তর প্রদানে মুনি ব্রাহ্মণগণকে সন্তুষ্ট করলেন।

 

৯৯. আদিত্যবন্ধু, চক্ষুষ্মান বুদ্ধের প্রতি প্রসন্ন হয়ে তারা উত্তম প্রাজ্ঞের নিকট ব্রহ্মচর্য পালন করতে লাগলেন।

“তারা” বলতে ষোলজন পারায়ণযোগ্য ব্রাহ্মণ। “তোষিত” বলতে তোষিত, সন্তুষ্ট, পরিতৃপ্ত, প্রসন্ন, আনন্দিত। “চক্ষুষ্মান” বলতে ভগবান পাঁচ প্রকার চক্ষু দ্বারা চক্ষুষ্মান। যথা : মাংসচক্ষু দ্বারা, দিব্যচক্ষু দ্বারা, প্রজ্ঞাচক্ষু দ্বারা, বুদ্ধচক্ষু দ্বারা, সামন্তচক্ষু দ্বারা চক্ষুষ্মান। কিভাবে ভগবান মাংসচক্ষু দ্বারা চক্ষুষ্মান?... এভাবে ভগবান সামন্তচক্ষু দ্বারা চক্ষুষ্মান।

“বুদ্ধ” বলতে যিনি ভগবান... যথার্থ উপাধি; যেরূপে বুদ্ধ। “আদিত্যবন্ধু” আদিত্য বলতে সূর্য। গোত্রের মাধ্যমে তিনি গৌতম, ভগবান গোত্রের মাধ্যমে গৌতম, ভগবান সূর্যের গোত্র-জ্ঞাতী, গোত্রবন্ধু। তাই বুদ্ধ আদিত্যবন্ধু।

ব্রহ্মচর্য বলা হয় অসদ্ধর্ম সিদ্ধি পরিত্যাগ, পরিহার, নিবৃত্তি, বিরতি, অকার্যকর; যা সংযত, নিষ্কলঙ্ক ও সীমা অনতিক্রম করে না। অধিকন্তু, বিতর্কহীন ব্রহ্মচর্যকে বলা হয় আর্য অষ্টাঙ্গিক মার্গ। যথা : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক আজীব, সম্যক ব্যায়াম, সম্যক স্মৃতি, সম্যক সমাধি। ব্রহ্মচর্য আচরণ, প্রতিপালন, অনুশীলন, অভ্যাস করতে লাগলেন।

বরপ্রাজ্ঞ, অগ্রপ্রাজ্ঞ, শ্রেষ্ঠপ্রাজ্ঞ, বিশিষ্টপ্রাজ্ঞ, প্রসিদ্ধপ্রাজ্ঞ, উত্তমপ্রাজ্ঞ, প্রবরপ্রাজ্ঞ। “নিকটে” বলতে নিকটে, সান্নিধ্যে, আসন্নে, অদূরে, সমীপে।

তজ্জন্য বলা হয়েছে :

আদিত্যবন্ধু, চক্ষুষ্মান বুদ্ধের প্রতি প্রসন্ন হয়ে তারা উত্তম প্রাজ্ঞের নিকট ব্রহ্মচর্য পালন করতে লাগলেন।

 

১০০. প্রতিটি প্রশ্নের উত্তরে বুদ্ধ যেভাবে দেশনা করলেন, সেভাবে যিনি প্রতিপালন করবেন তিনি অপার হতে পারে গমন করবেন।

প্রতিটি অজিত-প্রশ্ন, প্রতিটি তিষ্যমেত্তেয়-প্রশ্ন... প্রতিটি পিঙ্গিয়-প্রশ্নের।

“বুদ্ধ” বলতে যিনি ভগবান... যথার্থ উপাধি; যেরূপে বুদ্ধ। বুদ্ধ কর্তৃক যেভাবে দেশিত, ব্যাখ্যাত, প্রজ্ঞাপিত, স্থাপিত, বিশ্লেষিত, বিভাজিত, ঘোষিত ও প্রকাশিত।

সম্যক প্রতিপদা, অনুলোম প্রতিপদা, প্রতিলোম প্রতিপদা, জ্ঞানত প্রতিপদা, ধর্মানুধর্ম প্রতিপদায় প্রতিপন্ন হয়।

পার বলতে অমৃত নির্বাণ... নিরোধ নির্বাণ। অপার বলতে ক্লেশ, স্কন্ধ, অভিসংস্কার। “অপার হতে গমন করে” বলতে অপার হতে পারে গমন করে, পারে উপস্থিত হয়, পার স্পর্শ করে বা পারে উপনীত হয়, পার দর্শন করে বা পার লাভ করে।

তজ্জন্য বলা হয়েছে :

প্রতিটি প্রশ্নের উত্তরে বুদ্ধ যেভাবে দেশনা করলেন, সেভাবে যিনি প্রতিপালন করবেন তিনি অপার হতে পারে গমন করবেন।

 

১০১. উত্তম মার্গ ভাবনা করলে অপার হতে পারে গমন করা যায়। এই মার্গ পারে গমন করায়; তাই একে “পারায়ণ” বলে।

অপার বলতে ক্লেশ, স্কন্ধ, অভিসংস্কার। পার বলতে অমৃত নির্বাণ... তৃষ্ণাক্ষয়, বিরাগ, নিরোধ, নির্বাণ। অপার হতে পারে গমন করায়, পারে উপস্থিত করায়, পার স্পর্শ করায় বা পারে উপনীত করায়, পার সাক্ষাৎ করায় বা পার লাভ করায়।

উত্তম মার্গ বলা হয় আর্য অষ্টাঙ্গিক মার্গকে। যেমন : সম্যক দৃষ্টি... সম্যক সমাধি। মগ্গমুত্তমন্ত। অগ্র, শ্রেষ্ঠ, বিশিষ্ট, প্রসিদ্ধ, উত্তম, প্রবর, মার্গ। ভাবনাকালে, অভ্যাসকালে, বহুলীকৃতকালে।

এই মার্গ পারে গমন করায় :

মার্গ, পথ, রাস্তা, সড়ক, নৌকা, উত্তরণ সেতু, ভেলা, ভাসমান কাষ্ঠস্তূপ, প্রবেশপথ।

পারে গমন করায়, সম্প্রাপ্ত, উপনীত করায়, জরা-মরণের উত্তরণ করায়।

“তদ্ধেতু” বলতে তাই সে কারণে, সেহেতু, সেই প্রত্যয়ে, সেই নিদানে। পার বলতে অমৃত নির্বাণ... নিরোধ, নির্বাণ। ‘অয়ন’ বলতে মার্গ। “এই” বলতে পদসন্ধি... শব্দের অনুক্রম।

তজ্জন্য বলা হয়েছে :

উত্তম মার্গ ভাবনা করলে অপার হতে পারে গমন করা যায়। এই মার্গ পারে গমন করায়; তাই একে “পারায়ণ” বলে।

পারায়ণ উৎপত্তি গাথা বর্ণনা সমাপ্ত।


 

১৮. পারায়ণানুগীতি গাথা বর্ণনা
১০২. আয়ুষ্মান পিঙ্গিয় বললেন, আমি পারায়ণ কীর্তন করব, বিমল, মহাজ্ঞানী, নিষ্কাম, অনাসক্ত নাগ যেরূপ দেখেছেন সেরূপই প্রকাশ করেছেন, কী হেতু মিথ্যা বলবেন?

গীত করব, কীর্তন করব, বর্ণিত বিষয় অনুরূপ বর্ণনা করব, ব্যক্ত বিষয় অনুরূপ ব্যক্ত করব, আলাপের বিষয় অনুরূপ আলাপ করব, ভাষিত বিষয় অনুরূপ ভাষণ করব। “এই” বলতে পদসন্ধি... শব্দের অনুক্রম। “আয়ুষ্মান” বলতে প্রিয়বচন, গৌরব বচন, সগৌরব ও বিনয়-এর অধিবচন। “পিঙ্গিয়” বলতে সেই স্থবিরের নাম, সংজ্ঞা, উপাধি, প্রজ্ঞপ্তি, ব্যবহারিক নাম, নামকর্ম, নামধেয় এবং নিরুক্তি-ব্যঞ্জন বা সম্বোধনসূচক বাক্য।

যেরূপ দেখেছেন সেরূপ প্রচার, বর্ণনা, ব্যাখ্যা, প্রজ্ঞাপন, উপস্থাপন, বিবরণ, বিভাজন, বিশ্লেষণ, ঘোষণা ও প্রকাশ করেছেন। “সকল সংস্কার অনিত্য” যেরূপ দেখেছেন সেরূপ প্রচার, বর্ণনা, ব্যাখ্যা, প্রজ্ঞাপন, উপস্থাপন, বিবরণ, বিভাজন, বিশ্লেষণ, ঘোষণা ও প্রকাশ করেছেন। “সকল সংস্কার দুঃখ” যেরূপ দেখেছেন সেরূপ প্রচার, বর্ণনা, ব্যাখ্যা, প্রজ্ঞাপন, উপস্থাপন, বিবরণ, বিভাজন, বিশ্লেষণ, ঘোষণা ও প্রকাশ করেছেন। “সকল ধর্ম অনাত্ম” যেরূপ দেখেছেন সেরূপ প্রচার, বর্ণনা, ব্যাখ্যা, প্রজ্ঞাপন, উপস্থাপন, বিবরণ, বিভাজন, বিশ্লেষণ, ঘোষণা ও প্রকাশ করেছেন... “যা কিছু সুমদয়ধর্মী সকল তা নিরোধধর্মী” যেরূপ দেখেছেন সেরূপ প্রচার, বর্ণনা, ব্যাখ্যা, প্রজ্ঞাপন, উপস্থাপন, বিবরণ, বিভাজন, বিশ্লেষণ, ঘোষণা ও প্রকাশ করেছেন। এ অর্থে যেরূপ দেখেছেন সেরূপ প্রকাশ করেছেন।

“বিমল” বলতে রাগমল, দ্বেষমল, মোহমল, ক্রোধমল, উপনাহ... সকল অকুশলাভিসংস্কার মল বা ময়লা। ভগবান বুদ্ধের সেই ময়লাসমূহ প্রহীন, উচ্ছিন্নমূল তালবৃক্ষ সদৃশ সম্পূর্ণরূপে ধ্বংস এবং ভবিষ্যতে অনুৎপন্নধর্মী। বুদ্ধ ময়লাহীন, বিমল, নির্মল, ময়লা অপগত বা বিদূরিত, ময়লা-বিমুক্ত, সকল ময়লা উত্তীর্ণ। ভূরি বলা হয় পৃথিবীকে। ভগবান পৃথিবী সদৃশ বিপুল, বিস্তৃত প্রজ্ঞায় সমন্বিত। মেধাকে প্রজ্ঞা বলা হয়। যা প্রজ্ঞা, প্রজানন... অমোহ, ধর্মবিচার, সম্যক দৃষ্টি। ভগবান এই মেধা ও প্রজ্ঞায় অলংকৃত, সজ্জিত, উপগত, সমুপগত, সমুপপন্ন এবং সমন্বিত। তদ্ধেতু বুদ্ধ সুমেধ বা অতিশয় জ্ঞানী।

“কাম” বলতে বিভাগ অনুযায়ী কাম দুই প্রকার; যথা : বস্তুকাম এবং ক্লেশকাম। ইহাকে বলা হয় বস্তুকাম... ইহাকে বলা হয় ক্লেশকাম। ভগবান বুদ্ধের বস্তুকামসমূহ পরিজ্ঞাত ও ক্লেশকামসমূহ প্রহীন। বস্তুকাম সমূহের পরিজ্ঞাত ও ক্লেশকাম সমূহের প্রহীন। ভগবান কাম আকাঙ্ক্ষা করেন না, কাম ইচ্ছা করেন না, কাম প্রার্থনা করেন না, কাম কামনা করেন না, কাম অভিলাষ করেন না। যারা কাম আকাঙ্ক্ষা করে, কাম ইচ্ছা করে, কাম প্রার্থনা করে, কাম বাসনা করে, কাম অভিলাষ করে, তারা কামে কামিনী, রাগে রাগিনী, সংজ্ঞায় সংজ্ঞী। ভগবান কাম আকাঙ্ক্ষা করেন না, কাম ইচ্ছা করেন না, কাম প্রার্থনা করেন না, কাম কামনা করেন না, কাম অভিলাষ করেন না। তদ্ধেতু বুদ্ধ কামহীন, নিষ্কাম, কামবর্জিত, কামনিঃসৃত, কামমুক্ত, কামপ্রহীন, কামপরিত্যক্ত; বীতরাগ, বিগতরাগ, বর্জিতরাগ, নিঃসৃতরাগ, মুক্তরাগ, প্রহীনরাগ, পরিত্যক্তরাগ; (কামে) অনাসক্ত, প্রশমিত, শান্তভাব প্রাপ্ত এবং সুখ অনুভব করে স্বয়ং ব্রহ্মের ন্যায় অবস্থান করেন।

রাগ বন, দ্বেষ বন, মোহ বন, ক্রোধ বন, উপনাহ বন... সকল অকুশলাভিসংস্কার বন। ভগবান বুদ্ধের সেই বনসমূহ প্রহীন, উছিন্নমূল তালবৃক্ষ সদৃশ সম্পূর্ণরূপে ধ্বংস এবং ভবিষ্যতে অনুৎপন্নধর্মী। তদ্ধেতু বুদ্ধ অবন, বনহীন, নির্বন, বনবিদূরিত, বনপ্রহীন, বনবিমুক্ত, সকল বন ধ্বংসপ্রাপ্ত। অনাসক্ত বলতে নাগ; ভগবান কারোর অনিষ্ট করেন না বলে নাগ, (অনিষ্টে) গমন করেন বলে নাগ, আগমন করেন না বলে নাগ... এরূপে ভগবান (অনিষ্টে) আগমন না করেন নাগ।

“কীসের হেতু” বলতে কীসের হেতু, কী হেতুতে, কী কারণে, কী নিদানে, কী প্রত্যয়ে। মিথ্যা বলে, ভাষণ করে, বর্ণনা করে, প্রকাশ করে। অসত্যবাক্য, মিথ্যাবাক্য, অনার্যবাক্য বলতে এ জগতে কেউ সভায়, পরিষদে, জ্ঞাতি-স্বজনের মধ্যে, সমাজে, রাজসভায় উপস্থিত হয়ে সাক্ষীরূপে জিজ্ঞাসিত হয়। তাকে বলা হয়—“হে পুরুষ এসো, যা কিছু জান তা বল;” তখন সে না জানলেও বলে—“আমি জানি” জানা সত্ত্বেও বলে—“জানি না”। না দেখলেও বলে—“দেখেছি”, দেখা সত্ত্বেও বলে—“দেখিনি”। এরূপে আত্ম-হেতু, পর-হেতু বা সামান্য অর্থের খাতিরে সজ্ঞানে মিথ্যাকথা বলে। ইহাকে বলা হয় মিথ্যাবাক্য।

আরও তিন প্রকারে মিথ্যাবাক্য হয়। মিথ্যা বলার আগে “মিথ্যা বলব”, মিথ্যা বলার সময়ে “মিথ্যা বলছি”, মিথ্যা বলার পরে “আমার দ্বারা মিথ্যা বলা হয়েছে”—এই তিন প্রকারে মিথ্যাবাক্য হয়। আরও চার প্রকারে মিথ্যাবাক্য হয়। মিথ্যা বলার আগে “মিথ্যা বলবো”, মিথ্যা বলার সময়ে “মিথ্যা বলছি”, মিথ্যা বলার পরে “আমার দ্বারা মিথ্যা বলা হয়েছে”, আর মিথ্যা ধারণায় (মিথ্যা বলায়) এই চার প্রকারে মিথ্যাবাক্য হয়। আরও পাঁচ প্রকারে... ছয় প্রকারে... সাত প্রকারে... আঁট প্রকারে মিথ্যাবাক্য হয়। মিথ্যা বলার আগে “মিথ্যা বলব”, মিথ্যা বলার সময়ে “মিথ্যা বলা হয়েছে”, মিথ্যা ধারণায়, মিথ্যা ইচ্ছায়, মিথ্যা অভিলাষে, মিথ্যা সংজ্ঞায়, মিথ্যা অভিপ্রায়ে, এই আঁট প্রকারে মিথ্যাবাক্য, মিথ্যাকথা অসত্য হয়। কী হেতুতে মিথ্যা বলে, ভাষণ করে, বর্ণনা করে, প্রকাশ করে।

তজ্জন্য থেরো পিঙ্গিয় বললেন :

আয়ুষ্মান পিঙ্গিয় বললেন, আমি পারায়ণ কীর্তন করব, বিমল, মহাজ্ঞানী, নিষ্কাম, অনাসক্ত নাগ যেরূপ দেখেছেন সেরূপই প্রকাশ করেছেন, কী হেতু মিথ্যা বলবেন?

 

১০৩. যাঁর মল, মোহ, মান, ম্রক্ষ বা শঠতা প্রহীন। তাঁর বর্ণ সজ্জিত (মধুর) বাক্য আমি কীর্তন করব।

“মল” বলতে রাগমল, দ্বেষমল, মোহমল, মানমল, মিথ্যাদৃষ্টিমল, ক্লেশমল, সকল দুশ্চরিত্রমল, সব ভবগামী কর্মমল।

যা দুঃখে অজ্ঞান... অবিদ্যা, মোহ, অকুশলমূল। ইহাকে বলা হয় মোহ। ভগবান বুদ্ধের এই মল, মোহ প্রহীন, উছিন্নমূল তালবৃক্ষ সদৃশ সম্পূর্ণরূপে ধ্বংস এবং ভবিষ্যতে অনুৎপন্নধর্মী। তদ্ধেতু বুদ্ধ মল ও মোহ প্রহীন।

“মান” বলতে এক প্রকারের মান—যা চিত্তের গর্বিতভাব। দুই প্রকারের মান—আত্মপ্রশংসামূলক মান, পর অবজ্ঞাসূচক মান। তিন প্রকারের মান-আমি (অপরাপর ব্যক্তি হতে) শ্রেষ্ঠ হব বা আমি শ্রেষ্ঠ এরূপ মান, আমি সদৃশ বা সমান এরূপ মান, আমি হীন এরূপ মান। চার প্রকারের মান-লাভের দ্বারা উৎপন্ন মান, যশের দ্বারা উৎপন্ন মান, প্রশংসার দ্বারা উৎপন্ন মান, সুখের দ্বারা উৎপন্ন মান। পাঁচ প্রকারের মান-মনোজ্ঞ রূপ লাভের দ্বারা উৎপন্ন মান, মনোজ্ঞ শব্দ লাভের... মনোজ্ঞ গন্ধ লাভের... মনোজ্ঞ রস লাভের... মনোজ্ঞ স্পর্শ লাভের দ্বারা উৎপন্ন মান। ছয় প্রকারের মান-চক্ষু উপস্থিতিতে বা প্রবর্তনে উৎপন্ন মান, শোত্র উপস্থিতিতে... ঘ্রাণ উপস্থিতিতে... জিহ্বা উপস্থিতিতে... কায় উপস্থিতিতে... মন উপস্থিতিতে বা প্রবর্তনে উৎপন্ন মান। সাত প্রকারের মান-মান, অতিমান, মানাতিমান, অপমান, অবজ্ঞা, আত্মাভিমান, মিথ্যামান। আট প্রকারের মান-লাভের দ্বারা উৎপন্ন মান, অলাভের দ্বারা উৎপন্ন অপমান, যশের দ্বারা উৎপন্ন মান, অযশের দ্বারা উৎপন্ন অপমান, প্রশংসায় দ্বারা উৎপন্ন মান, নিন্দার দ্বারা উৎপন্ন অপমান, সুখের দ্বারা উৎপন্ন মান, দুঃখের দ্বারা উৎপন্ন অপমান। নয় প্রকারের মান-আমি শ্রেষ্ঠের শ্রেষ্ঠ এরূপ মান, আমি শ্রেষ্ঠের সদৃশ এরূপ মান, আমি শ্রেষ্ঠের হীন এরূপ মান। আমি সদৃশের শ্রেষ্ঠ এরূপ মান, সদৃশের সদৃশ এরূপ মান, সদৃশের হীন এরূপ মান। আমি হীনের শ্রেষ্ঠ এরূপ মান, হীনের সদৃশ এরূপ মান, হীনের চেয়ে হীন এরূপ মান। দশ প্রকারের মান—এ জগতে কেউ কেউ জাতির দ্বারা, গোত্রের দ্বারা, কুলের দ্বারা, সৌন্দর্য বর্ণের দ্বারা, ধনের দ্বারা, অধ্যয়নের (ত্রিপিটক শাস্ত্র আলোচনা) দ্বারা, কর্মদক্ষতার দ্বারা, শিল্পশাস্ত্রের দ্বারা, বিদ্যার্জনের দ্বারা, শ্রুতের দ্বারা, উপস্থিত বুদ্ধির দ্বারা, অন্যান্য বিষয় দ্বারা মান উৎপন্ন করে। এরূপে যা চিত্তের মান, অহঙ্কার, অহমিকা, ঔদ্ধত্য, দাম্ভিকতা, দেমাগ, গর্ব, বড়াই, ইহাকে বলা হয় মান ।

“ম্রক্ষ” বলতে যা ম্রক্ষ, কপটতা, নিষ্ঠুরতা, নির্দয়তা, ইহাকে বলা হয় ম্রক্ষ বা শঠতা । ভগবান বুদ্ধের মান, শঠতা প্রহীন, উছিন্নমূল তালবৃক্ষ সদৃশ সম্পূর্ণরূপে ধ্বংস এবং ভবিষ্যতে অনুৎপন্নধর্মী। তজ্জন্য বুদ্ধ মান, ম্রক্ষ বা শঠতা প্রহীন,

“হন্দাহন্তি” বলতে পদসন্ধি, পদসংসর্গ বা সন্ধিযুক্ত শব্দ, পদপূরক (বা উপসর্গ), অক্ষর সমবায়, ব্যঞ্জনসংশ্লিষ্টতা, শব্দের পর্যায়ানুক্রম। বর্ণের দ্বারা অলঙ্কৃত, সজ্জিত, উপগত, সমুপগত, প্রতিপন্ন, সমুৎপন্ন, সমন্বিত বাক্য, বাক্য প্রয়োগ, কথার ধরণ ও উচ্চারণকে কীর্তন করব, বর্ণনা করব, ব্যক্ত করব, বিবৃত করব, ব্যাখ্যা করব, বিশ্লেষণ করব, ভাষণ করব, ঘোষণা করব ও প্রকাশ করব। এ অর্থে তাঁর বর্ণ সজ্জিত (মধুর) বাক্য আমি কীর্তন করব।

তজ্জন্য থেরো পিঙ্গিয় বললেন :

যাঁর মল, মোহ, মান, ম্রক্ষ বা শঠতা প্রহীন। তাঁর বর্ণ সজ্জিত (মধুর) বাক্য আমি কীর্তন করব।

 

১০৪. অন্ধকার বিদূরণকারী, সর্বদর্শী বুদ্ধ, লোকজ্ঞ, সমস্ত জন্ম নিরোধকারী, অনাসব ও সর্বদুঃখপ্রহীনকারী বুদ্ধ স্বীয় নামের উপযুক্ত ব্রাহ্মণ সদৃশ, তিনি আমার কর্তৃক পূজিত।

“অন্ধকার বিদূরীত” বলতে রাগান্ধকার, দ্বেষান্ধকার, মোহান্ধকার, মানান্ধকার, মিথ্যাদৃষ্টি অন্ধকার, ক্লেশান্ধকার, দুশ্চরিত্রান্ধকার, অন্ধকরণ (ধাঁধায় পতিতকরণ), অজ্ঞানকরণ, প্রজ্ঞানিরোধক, দুঃখে পতিত, অনির্বাণ সংবর্তনিক, দূরীভূত করা, বিদূরীত করা, ত্যাগ করা, পরিত্যাগ করা, অপনোদন করা, অপসারণ করা এবং সম্পূর্ণরূপে ধ্বংস করা। “বুদ্ধ” বলতে ইনি সে ভগবান... যথার্থ উপাধি; যেরূপে বুদ্ধ। “সর্বদর্শী” (সমন্তচক্খু) বলতে সর্বজ্ঞতা জ্ঞান... তদ্বারা তথাগত সর্বদর্শী।

“লোক” বলতে এক প্রকার লোক; যথা : ভবলোক। দুই প্রকার লোক; যথা : ভবলোক ও সম্ভবলোক; সম্পত্তিভবলোক, সম্পত্তিসম্ভবলোক; বিপত্তিভবলোক, বিপত্তিসম্ভবলোক। তিন প্রকার লোক; যথা : তিন প্রকার বেদনা। চার প্রকার লোক; যথা : চার প্রকার আহার। পাঁচ প্রকার লোক; যথা : পঞ্চুপাদান স্কন্ধ। ছয় প্রকার লোক; যথা : ছয় প্রকার আধ্যাত্মিক আয়তন। সাত প্রকার লোক; যথা : সাত প্রকার বিজ্ঞানের স্থিতি। আট প্রকার লোক; যথা : অষ্টলোক ধর্ম। নয় প্রকার লোক; যথা : নব সত্ত্বাবাস। দশ প্রকার লোক; যথা : দশ প্রকার আয়তন। দ্বাদশ প্রকার লোক; যথা : দ্বাদশ আয়তন। আঠার প্রকার লোক; যথা : আঠার প্রকার ধাতু। “লোকজ্ঞ” বলতে ভগবান (সমস্ত) লোকের অন্তগত, অন্তপ্রাপ্ত, সীমাগত, সীমাপ্রাপ্ত... নির্বাণগত, নির্বাণ প্রাপ্ত। তাঁর আবাস উত্থিত, আচারণ পরিপূর্ণ (চিন্নচরণো)... জন্ম-মৃত্যু-সংসার এবং পুনর্জন্ম নেই।

“ভব” বলতে দুই প্রকার ভব; যথা : কর্মভব এবং প্রতিসন্ধি পুনর্ভব। কর্মভব কিরূপ? পুণ্যাভিসংস্কার, অপুণ্যাভিসংস্কার ও আনেঞ্জাসংস্কার, ইহাই কর্মভব। প্রতিসন্ধি পুনর্ভব কিরূপ? প্রতিসন্ধি রূপ, বেদনা, সংজ্ঞা, সংস্কার ও বিজ্ঞান, ইহাই প্রতিসন্ধি পুনর্ভব। ভগবান কর্মভব এবং প্রতিসন্ধি পুনর্ভব উত্তীর্ণ, অতিক্রান্ত এবং সম্পূর্ণরূপে ধ্বংস করেন। এ অর্থে লোকজ্ঞ সমস্ত জন্মনিরোধকারী।

“অনাসব” বলতে চার প্রকার আসব; যথা : কামাসব, ভবাসব, দৃষ্টিআসব ও অবিদ্যাসব। ভগবান বুদ্ধের এসব আসব প্রহীন, উচ্ছিন্নমূল তালবৃক্ষ সদৃশ সম্পূর্ণরূপে ধ্বংস, ভবিষ্যতে অনুৎপন্নধর্মী। তদ্ধেতু বুদ্ধ অনাসব। “সমস্ত দুঃখ প্রহীন” বলতে তাঁর সমস্ত প্রতিসন্ধিমূলক জন্ম দুঃখ, জরা দুঃখ, ব্যাধি দুঃখ, মরণ দুঃখ, শোকপরিদেবন দুঃখ-দৌর্মনস্য-উপায়াস দুঃখ... দৃষ্টি বিষয়ে দুঃখ প্রহীন, সমুচ্ছিন্ন, উপশান্ত, বিনষ্ট, উৎপত্তির অযোগ্য এবং জ্ঞানাগ্নি দ্বারা দগ্ধ হয়েছে। সেজন্য বুদ্ধ সমস্ত দুঃখ প্রহীনকারী হন। এ অর্থে অনাসব, সমস্ত দুঃখ প্রহীনকারী।

“সদৃশ” বলতে নামের উপযুক্ত, নামসদৃশ, নামসমতুল্য ও সত্যসদৃশ। বিপস্সী ভগবান, সিখী ভগবান, বেস্সভূ ভগবান, ককুসন্ধো ভগবান, কোণাগমন ভগবান ও কস্সপো ভগবান; তাঁরা ভগবান বুদ্ধ নামসদৃশ ও সমতুল্য। শাক্যমুনি ভগবানও সেই ভগবান বুদ্ধগণের নামসদৃশ, নামের সমতুল্য।

সেই ভগবান আমার কর্তৃক পূজিত, সেবিত, সম্মানিত, জিজ্ঞাসিত এবং অনুসন্ধানিত।

তজ্জন্য থেরো পিঙ্গিয় বললেন :

অন্ধকার বিদূরণকারী, সর্বদর্শী বুদ্ধ, লোকজ্ঞ, সমস্ত জন্ম নিরোধকারী, অনাসব ও সর্বদুঃখপ্রহীনকারী বুদ্ধ স্বীয় নামের উপযুক্ত ব্রাহ্মণ সদৃশ, তিনি আমার কর্তৃক পূজিত।

 

১০৫. পক্ষী যেমন অল্পফলযুক্ত বন ত্যাগ করে বহুফলযুক্ত কাননে আশ্রয় নেয়। আমিও তেমনি অল্পদর্শীদের পরিত্যাগ করে হংসের ন্যায় মহাসরোবরে আশ্রয় নিয়েছি।

“দিজ” বলতে পক্ষীকে দিজ বলা হয়। কী কারণে পক্ষীকে দিজ বলা হয়? পক্ষী দুইভাবে জন্ম হয়; যথা : মাতৃগর্ভ হতে এবং অণ্ড হতে। সে কারণে পক্ষীকে দিজ বলা হয়, ইহাই দিজ। পক্ষী যেভাবে ক্ষুদ্র বন, ছোটারণ্য, অল্প ফল, অল্প ভৰ্য ও অল্প উদক ত্যাগ, পরিত্যাগ, অতিক্রম, সমতিক্রম ও সম্পূর্ণরূপে লঙ্ঘন করে অন্য বহু ফলযুক্ত, বহু ভৰ্য, বহু উদক বা পরিপূর্ণজল, মহা কানন, বনসণ্ড লাভ করে, খুঁজে নেয় এবং প্রাপ্ত হয়ে সেই বনসণ্ডে বসবাস করে।

“এরূপ” বলতে উপমা, সম্মতিসূচক পদ। যে বাবরী ব্রাহ্মণ ও তার অন্যান্য আচার্য ভগবান বুদ্ধ হতে অল্পদর্শী, সামান্যদর্শী, হীনদর্শী, নীচদর্শী, স্বল্প বা সংকীর্ণদর্শী এবং সসীমদর্শী। তারা সেই অল্পদর্শী, সামান্যদর্শী, হীনদর্শী, নীচদর্শী, সংকীর্ণদর্শী এবং সসীমদর্শীকে ত্যাগ, পরিত্যাগ, অতিক্রম, সমতিক্রম এবং সম্পূর্ণরূপে বর্জন করে অপ্রমাণদর্শী, অগ্রদর্শী, শ্রেষ্ঠদর্শী, বিশিষ্টদর্শী, মূখ্য বা প্রসিদ্ধদর্শী, উত্তমদর্শী, প্রবর বা মহৎদর্শী এবং অসম, অসমসম, অপ্রতিসম, অপ্রতিভাগ, অপ্রতিপুদ্‌গল, দেবশ্রেষ্ঠ, নরাসভ, পুরুষসিংহ, পুরুষনাগ, মানবশ্রেষ্ঠ, মহাপুরুষ, বলবান পুরুষ, দশবলধারী ভগবান বুদ্ধকে লাভ করেন, সাক্ষাত করেন এবং প্রতিলাভ করেন। যেমন হংস মনুষ্যকৃত মহাসরোবর, অনবতপ্ত হ্রদ, মহাসমুদ্র, অক্ষোভ মহাজলরাশি লাভ করে, খুঁজে পায় এবং প্রতিলাভ করে, ঠিক তেমনিভাবে ভগবান বুদ্ধও অবিৰুদ্ধ, অমিততেজী, উন্নতজ্ঞান, উন্মুক্তচক্ষু, প্রজ্ঞাভেদে দক্ষ, অধিগত প্রতিসম্ভিদা বা প্রতিসম্ভিদালাভী, বৈশারদ্যপ্রাপ্ত, শুদ্ধাধিমুক্ত, স্বয়ংশুদ্ধ, অদ্বিতীয়ভাষী, গুণবান, যথাভাষী, বৃহৎ, মহৎ, গম্ভীর, অপ্রমেয়, দুর্জ্ঞেয়, মহারত্ন, সাগরের ন্যায় ছয়অঙ্গ বিশিষ্ট উপেক্ষায় সমন্বিত, অতুলনীয়, বিপুল, অপ্রমেয়। তিনি সেরূপে মার্গ প্রবক্তা, পর্বতের মধ্যে সুমেরুর ন্যায়, পশুর মধ্যে সিংহের ন্যায় এবং জলরাশির মধ্যে মহাসমুদ্রের ন্যায় হয়ে অবস্থান করেন; সেই জিনশ্রেষ্ঠ শাস্তাই হচ্ছে মহর্ষি। এ অর্থে আমি তেমনিভাবে অল্পদর্শীকে পরিত্যাগ করে হংসের ন্যায় মহাসরোবরে আশ্রয় নিয়েছি।

তদ্ধেতু পিঙ্গিয় স্থবির বললেন :

পক্ষী যেমন অল্পফলযুক্ত বন ত্যাগ করে বহুফলযুক্ত কাননে আশ্রয় নেয়। আমিও তেমনি অল্পদর্শীদের পরিত্যাগ করে হংসের ন্যায় মহাসরোবরে আশ্রয় নিয়েছি।

 

১০৬. গৌতমের উপদেশের আগে আমাকে যে, বলা হয়েছিল—“পূর্বে এরূপ ছিলাম, ভবিষ্যতে এরূপ হবে”। সেসবই জনশ্রুতিমূলক। সেসব কেবল বিতর্কই বৃদ্ধি করে।

“যেই” বলতে যেই বাবরী ব্রাহ্মণ ও তার আচার্য; তারা স্বীয় স্বীয় দৃষ্টি, ইচ্ছা, রুচি, ধর্মনিষ্ঠ বিশ্বাস বা মতবাদ, অভিপ্রায় এবং উপলব্ধি বলেছিল, ভাষণ করেছিল, দেশনা করেছিল, ব্যক্ত করেছিল, বর্ণনা করেছিল, বিবৃত করেছিল, প্রজ্ঞাপ্ত করেছিল, ব্যাখ্যা করেছিল, ঘোষণা করেছিল ও প্রকাশ করেছিল। এ অর্থে আমাকে যে পূর্বে বলা হয়েছিল।

জনশ্রুতিমূলক কথার পরে গৌতমের উপদেশ। তবে গৌতমের উপদেশ, বুদ্ধের উপদেশ, জিনের উপদেশ, তথাগতের উপদেশ, অর্হতের উপদেশই উৎকৃষ্টতর।

পূর্বে এরূপই ছিলাম, ভবিষ্যতে এরূপ হবো।

তা সবই জনশ্রুতিতে, অনুমানে, পরম্পরায়, গ্রন্থের প্রথানুসারে, তর্কহেতুতে, নিয়ম বা ফলহেতুতে, আকার বা প্রতিফলন দ্বারা, মিথ্যাদৃষ্টিমূলক ইচ্ছার দ্বারা, স্বয়ং অভিজ্ঞাত ও আত্মপ্রত্যক্ষধর্মে কথিত নয়। এ অর্থে সবই জনশ্রুতিমূলক।

সেসব তর্ক, বিতর্ক, সংকল্প বৃদ্ধি করে; কাম-বিতর্ক, ব্যাপাদ-বিতর্ক, বিহিংসা-বিতর্ক, জ্ঞাতি-বিতর্ক, জনপদ-বিতর্ক, অমরা-বিতর্ক (বা উল্টোপাল্টা মতবাদ), পরের প্রতি অনুকম্পা প্রদর্শন প্রতিসংযুক্ত বির্তক, লাভ-সৎকার ও সুখ্যাতি প্রতিসংযুক্ত-বিতর্ক, আমিত্বহীনতা প্রতিসংযুক্ত-বিতর্ক বৃদ্ধি করে। এ অর্থে সে সমস্ত কেবল বৃদ্ধি পায়।

তজ্জন্য পিঙ্গিয় স্থবির বললেন :

গৌতমের উপদেশের আগে আমাকে যে, বলা হয়েছিল—“পূর্বে এরূপ ছিলাম, ভবিষ্যতে এরূপ হবে”। সেসবই জনশ্রুতিমূলক। সেসব কেবল বিতর্কই বৃদ্ধি করে।

 

১০৭. একাকী অন্ধকার বিদূরণকারী, তিনি জ্যোতিষ্মান প্রভাকর এবং ভূরিপ্রাজ্ঞ গৌতম মহাপ্রজ্ঞাধারী হয়ে অবস্থান করেন।

“একক” বলতে ভগবান প্রব্রজ্যা গ্রহণে একক, অদ্বিতীয়ার্থে একক, তৃষ্ণার প্রহাণার্থে একক, একান্ত বীতরাগী বলে একক, একান্ত বীতদ্বেষী বলে একক, একান্ত বীতমোহী বলে একক, একান্ত ক্লেশহীন বলে একক, একায়ন মার্গে গমন করেছেন বলে একক এবং অনুত্তর সম্যক সম্বোধি লাভ করেছেন বলে একক।

কিরূপে ভগবান প্রব্রজ্যা গ্রহণে একক? ভগবান বালক জীবনের গাঢ় কৃষ্ণবর্ণ চুল, পরিপূর্ণ যৌবন ও প্রথম বয়সে প্রব্রজ্যা দানে অনিচ্ছুক, অশ্রু প্লাবিতমুখে রোদন-বিলাপকারী পিতামাতা ও জ্ঞাতিগণকে ত্যাগ করে সব ঘর-আবাসের বাঁধা, দার-পুত্রের বাঁধা, জ্ঞাতির বাঁধা, মিত্র-অমাত্যের বাঁধা ছিন্ন করে কেশ-শ্মশ্রু কেটে কাসায় বস্ত্র পরিধান করে আগার হতে অনাগারিকভাবে প্রব্রজিত হয়ে বা অনাসক্ত হয়ে একাকী বিচরণ করেন, অবস্থান করেন, বাস করেন, চলেন, অগ্রসর হন, জীবন-ধারণ করেন, জীবনযাপন করেন। এভাবেই ভগবান প্রব্রজ্যা গ্রহণে একক।

কিভাবে ভগবান অদ্বিতীয়ার্থে একক? তিনি এভাবে প্রব্রজিত হয়ে অবিচলিতভাবে (সমানো) একাকী অরণ্যে, বনপ্রস্থে (বনাশ্রম), নির্জন শয়নাসনে; নীরবে, নিঃশব্দে, নির্জনতায়, মনুষ্য হতে নির্জনবাসী হয়ে ও নির্জনতানুরূপ স্থান প্রতিসেবন করেন। তিনি একাকী বিচরণ করেন, একাকী গমন করেন, একাকী দাঁড়ান, একাকী উপবেশন করেন, একাকী শয়ন করেন, একাকী পিণ্ডার্থে গ্রামে প্রবেশ করেন, একাকী প্রত্যাগমন করেন, একাকী নির্জনে উপবেশন করেন, একাকী চঙ্ক্রমণ করেন, একাকী বিচরণ করেন, অবস্থান করেন, বাস করেন, চলা-ফেরা করেন, অগ্রসর হন, জীবন-ধারণ করেন, জীবনযাপন করেন। এভাবেই ভগবান অদ্বিতীয়ার্থে একক।

কিভাবে ভগবান তৃষ্ণা প্রহাণার্থে একক? তিনি এরূপে একক, অদ্বিতীয়, অপ্রমত্ত, উদ্যমশীল ও একাগ্রচিত্ত হয়ে অবস্থানকালে নৈরঞ্জনা নদীর তীরে বোধিবৃক্ষমূলে মহোদ্যম সঞ্চার করে অনিষ্টকর পাপরাজ, প্রমত্তবন্ধু মারকে সসৈন্যে পরাজিত করে লোভজনক তৃষ্ণা, বিস্তৃত (ক্ষসিটং) তৃষ্ণাকে পরিত্যাগ করেছেন, ধ্বংস করেছেন, বিনাশ করেছেন, নিবৃত্ত করেছেন।

তৃষ্ণা দীর্ঘপথ (জন্মান্তর) ভ্রমণে অদ্বিতীয় পুরুষ। জাগতিক সত্ত্ব (ইহলোকের সত্ত্ব) এবং ভিন্ন সত্ত্ব বা অন্য লোকের সত্ত্ব এই সংসার অতিক্রম করতে পারে না। “তৃষ্ণাই দুঃখ উৎপত্তির কারণ” এই আদীনব জ্ঞাত হয়ে প্রব্রজিত স্মৃতিমান ভিক্ষু বীততৃষ্ণ ও আসক্তিমুক্ত হন।

এভাবেই ভগবান তৃষ্ণা প্রহাণার্থে একক।

কীরূপে ভগবান একান্ত বীতরাগী বলে একক? রাগ বা আসক্তির প্রহীন হেতু একান্ত বীতরাগী বলে একক, দ্বেষের প্রহীন হেতু একান্ত বীতরাগী বলে একক, মোহের প্রহীনহেতু একান্ত বীতরাগী বলে একক, ক্লেশসমূহের প্রহীন হেতু একান্ত বীতরাগী বলে একক।

কিরূপে ভগবান একায়নমার্গে গত বলে একক? চারি স্মৃতিপ্রস্থান... অষ্টাঙ্গিক মার্গকে একায়নমার্গ বলা হয়।

জন্মক্ষয়দর্শী, হিতানুকম্পী একায়নমার্গকে বিশেষভাবে জানেন। (জ্ঞানীরা) এই মার্গ দিয়ে পূর্বে ওঘ (দুঃখসমুদ্র) পার হয়েছেন, ভবিষ্যতেও পার হবেন এবং বর্তমানেও পার হচ্ছেন। এভাবেই ভগবান একায়নমার্গে গত বলে একক।

কিরূপে ভগবান এককভাবে অনুত্তর সম্যক সম্বোধি জ্ঞাত হয়েছেন বলে একক? চারি মার্গে জ্ঞান, প্রজ্ঞা, পঞ্চেন্দ্রিয়, পঞ্চবল, ধর্মবিচয় সম্বোধ্যঙ্গ, বীমংসা, বিদর্শন ও সম্যক দৃষ্টিকে বোধি বলা হয়। ভগবান সেই বোধিজ্ঞান দিয়ে “সকল সংস্কার অনিত্য” বলে জ্ঞাত হয়েছেন, “সকল সংস্কার দুঃখ” বলে জ্ঞাত হয়েছেন, “সকল সংস্কার বা ধর্ম অনাত্ম” বলে জ্ঞাত হয়েছেন... “যা কিছু সমুদয়ধর্মী, তৎসমস্তই নিরোধধর্মী” বলে জ্ঞাত হয়েছেন। অথবা যা কিছু জ্ঞাতব্য, অনুজ্ঞাতব্য, প্রতিজ্ঞাতব্য, হৃদয়ঙ্গম করা উচিত, অধিকার করা উচিত, ধারণ করা উচিত ও সাক্ষাৎকরণীয়, সেসবই বোধিজ্ঞান দ্বারা জ্ঞাত হয়েছেন, অনুজ্ঞাত হয়েছেন, প্রতিজ্ঞাত হয়েছেন, হৃদয়ঙ্গম করেছেন, অধিকার করেছেন, ধারণ করেছেন এবং সাক্ষাৎ করেছেন। এভাবেই ভগবান এককভাবে অনুত্তর সম্যক সম্বোধি জ্ঞাত হয়েছেন বলে একক।

ভগবান রাগতম (বা রাগ অন্ধকার), দ্বেষতম, মোহতম, মানতম, দৃষ্টিতম, দুশ্চরিততম, অন্ধকরণ, অচক্ষুকরণ, জ্ঞানকরণ, প্রজ্ঞানিরোধক (প্রজ্ঞা ধ্বংসকারী), বিঘাতপকিখ (প্রতিকূল বিষয়ে পক্ষপাতী) ও অনির্বাণ সংবর্তনিক (নির্বাণ লাভে বাধাদানকারী বিষয়) দূরীভূত করেন, বিদূরীত করেন, ত্যাগ করেন, পরিত্যাগ করেন, অপনোদন করেন, অপসারণ করেন এবং সম্পূর্ণরূপে ধ্বংস করেন। ভগবান পাষাণ চৈত্যে অবস্থান করেন, বা উপবিষ্ট হন—“উপস্থিত হন”।

দুঃখ অতিক্রান্ত মুনি পর্বতের পার্শ্বে আসীন। মৃত্যুঞ্জয়ী, ত্রিবিদ্যাসম্পন্ন শ্রাবকগণ তাঁর চারপাশে বসে রয়েছেন।

এরূপে ভগবান আসীন। অথবা, ভগবান সম্পূর্ণ উদ্বেগহীনভাবে আসীন। তাঁর আবাস উত্থিত, আচরণপূর্ণ... জন্ম-মৃত্যু-সংসার এবং পুনর্জন্ম নেই, এভাবে ভগবান আসীন বা উপবিষ্ট। এ অর্থে একাকী অন্ধকার বিদূরণকারী।

“জ্যোতিষ্মান” বলতে জ্যোতিষ্মান, দীপ্তিমান, পণ্ডিত, প্রজ্ঞাবান, বুদ্ধিমান, জ্ঞানী, অভিজ্ঞ ও মেধাবী। “প্রভঙ্কর” বলতে প্রভঙ্কর, উজ্জ্বলকর, দীপ্তিকর, প্রভাকর, প্রভাস্বর, প্রদীপ্ত এবং আলোকিতকারী।

গৌতম ভূরিপ্রাজ্ঞ, মহাজ্ঞানী, প্রজ্ঞাধ্বজ, প্রজ্ঞাকেতু, প্রজ্ঞাধিপ্রত্যয়, বিচয় বা বিচারবহুল, প্রবিচারবহুল, বিবেচনাবহুল, বিদীর্ণকরণবহুল, পরিজ্ঞানলাভী, তৎস্বভাবযুক্ত, তদবহুল, তদনুরূপ, তৎসদৃশ, তদুপযুক্ত, তদুপযোগী, তদধিমুক্ত ও তদধিপ্রত্যয়।

রথের নিদর্শন ধ্বজা, অগ্নির নিদর্শন ধোঁয়া, রাষ্ট্রের নিদর্শন রাজা এবং স্ত্রীর নিদর্শন পুরুষ বা স্বামী।

এভাবে গৌতম ভূরিপ্রাজ্ঞ, মহাজ্ঞানী, প্রজ্ঞাধ্বজ, প্রজ্ঞাকেতু, প্রজ্ঞাধিপ্রত্যয়, বিচয় বা বিচারবহুল, প্রবিচারবহুল, বিবেচনাবহুল, বিদীর্ণকরণবহুল (সমোক্‌খাযনধম্মো), পরিজ্ঞানলাভী, তৎস্বভাবযুক্ত, তদ্‌বহুল, তদনুরূপ, তদ্‌সদৃশ, তদুপযুক্ত, তদুপযোগী, তদধিমুক্ত ও তদধিপ্রত্যয়।

পৃথিবীকে বলা হয় ভূমি। ভগবান সেই পৃথিবীর সদৃশ বিপুল, বিস্তৃত প্রজ্ঞায় সমন্বিত। প্রজ্ঞাকে বলা হয় মেধা। যা প্রজ্ঞা, প্রজাননা... অমোহ, ধর্মবিচয়, সম্যক দৃষ্টি। ভগবান এই জ্ঞানে উপেত, সমুপেত, উপগত, সমুপগত, উপপন্ন, সমুপপন্ন ও সমন্নাগত। তদ্ধেতু বুদ্ধ সুমেধাসম্পন্ন বা মহাপ্রজ্ঞাধারী। এ অর্থে গৌতম মহাপ্রজ্ঞাধারী।

তজ্জন্য পিঙ্গিয় স্থবির বললেন :

একাকী অন্ধকার বিদূরণকারী, তিনি জ্যোতিষ্মান প্রভাকর এবং ভূরিপ্রাজ্ঞ গৌতম মহাপ্রজ্ঞাধারী হয়ে অবস্থান করেন।

 

১০৮. যিনি আমাকে সন্দৃষ্টিক, অকালিক, তৃষ্ণাক্ষয় ও দুঃখমুক্ত বিষয়ে ধর্মদেশনা প্রদান করেছেন, তাঁর তুলনা কোথাও নেই।

“যিনি” বলতে যিনি ভগবান স্বয়ম্ভু, আচার্যবিহীন; অজ্ঞাতপূর্ব ধর্মে নিজেই সত্য ও সম্বোধি জ্ঞান লাভ করেছিলেন। তথায় সর্বজ্ঞতা জ্ঞানপ্রাপ্ত, বলসমূহে বশীভাবপ্রাপ্ত। “ধর্ম” বলতে আদিকল্যাণ, মধ্যেকল্যাণ, অন্তেকল্যাণ যা অর্থ-ব্যঞ্জনসহ অদ্বিতীয়, পরিপূর্ণ আর পরিশুদ্ধ ব্রাহ্মচর্য প্রতিপালনের সহায়ক; যথা : চারি স্মৃতিপ্রস্থান, চারি সম্যকপ্রধান, চারি ঋদ্ধিপাদ, পঞ্চ ইন্দ্রিয়, পঞ্চবল, সপ্ত বোধ্যঙ্গ, আর্য অষ্টাঙ্গিক মার্গ, নির্বাণ, নির্বাণগামিনী প্রতিপদা—এসব বর্ণনা করেন, দেশনা করেন, প্রজ্ঞাপ্ত করেন, ব্যাখ্যা করেন, বিবৃত করেন, বিশ্লেষণ করেন, ঘোষণা করেন এবং প্রকাশ করেন।

সন্দৃষ্টিক, অকালিক, এসে দেখ বলে আহ্বান করার যোগ্য, ঔপনায়িক, বিজ্ঞগণ কর্তৃক জ্ঞাতব্য, এরূপে সন্দৃষ্টিক। অথবা যে ইহজীবনে আর্য অষ্টাঙ্গিক মার্গকে অনুশীলন করেন, তার মার্গের অনন্তর, সমনন্তর প্রাপ্ত হতেই মার্গফল লাভ হয়, অর্জিত হয়, এরূপে সন্দৃষ্টিক। “অকালিক” বলতে মানুষেরা যেরূপে ঋতুপোযোগী বীজ বপন করলেও তখনই ফল পায় না। ফল দেওয়ার সময় আসতে হয়। তবে এ ধর্ম তেমন নয়। যে ইহজীবনে আর্য অষ্টাঙ্গিক মার্গ অনুশীলন করেন, তার মার্গের অনন্তর, সমনন্তর প্রাপ্ত হতেই মার্গফল লাভ, অর্জন হয়। পরজীবনে বা পরকালে নয়, এভাবে অকালিক। এ অর্থে সন্দৃষ্টিক, অকালিক।

“তৃষ্ণা” বলতে রূপতৃষ্ণা... ধর্মতৃষ্ণা। “তৃষ্ণাক্ষয়” বলতে তৃষ্ণা ক্ষয়, রাগ ক্ষয়, দ্বেষ ক্ষয়, মোহ ক্ষয়, গতি ক্ষয়, উৎপত্তি ক্ষয়, প্রতিসন্ধি ক্ষয়, ভব ক্ষয়, সংসার ক্ষয়, পুনর্জন্ম গ্রহণের চক্র ক্ষয়। অনীতকিন্ত। কি্লেশ, স্কন্ধ, অভিসংস্কারকে পাপ বলা হয়। পাপের প্রহীন, উপশম, সম্পূর্ণরূপে ধ্বংস সাধনই অমৃতময় নির্বাণ।

“যার” বলতে নির্বাণের। “তুলনা নেই” বলতে উপমা, তুলনা, সদৃশ, সম, সমান নেই, হয় না, উপলব্ধ হয় না। “কোন” বলতে কোথাও; অধ্যাত্ম, বাহ্য বা অধ্যাত্ম-বাহ্য কোথাও। এ অর্থে যাঁর কোনো তুলনা নেই।

তজ্জন্য পিঙ্গিয় স্থবির বললেন :

যিনি আমাকে সন্দৃষ্টিক, অকালিক, তৃষ্ণাক্ষয় ও দুঃখমুক্ত বিষয়ে ধর্মদেশনা প্রদান করেছেন, তাঁর তুলনা কোথাও নেই।

 

১০৯. হে পিঙ্গিয়, তুমি কি মুহূর্তের জন্যও ভূরিপ্রাজ্ঞ, ভূরিমেধাসম্পন্ন বা মহাপ্রজ্ঞাধারীর কাছ হতে দূরে অবস্থান করতে পারবে?

তুমি কি বিচ্ছিন্ন, বর্জিত, তিরোহিত হতে পারবে বুদ্ধের কাছ থেকে বা বুদ্ধ বিনা থাকতে পারবে?

মুহূর্তের জন্য, ক্ষণকালের জন্য, ক্ষণিকের জন্য, অল্পক্ষণের জন্য এবং কিছুক্ষণের জন্য। “পিঙ্গিয়” বলতে বাবরী ব্রাহ্মণ তাকে পৌত্রের নামে সম্বোধন করেছেন।

গৌতম ভূরিপ্রাজ্ঞ, মহাজ্ঞানী, প্রজ্ঞাধ্বজ, প্রজ্ঞাকেতু, প্রজ্ঞাধিপ্রত্যয়, বিচয় বা বিচারবহুল, প্রবিচারবহুল, বিবেচনাবহুল, বিদীর্ণকরণবহুল, পরিজ্ঞানলাভী, তৎস্বভাবযুক্ত, তদবহুল, তদনুরূপ, তৎসদৃশ, তদুপযুক্ত, তদুপযোগী, তদধিমুক্ত ও তদধিপ্রত্যয়।

পৃথিবীকে বলা হয় ভূমি। ভগবান সেই পৃথিবীর সদৃশ বিপুল, বিস্তৃত প্রজ্ঞায় সমন্বিত। প্রজ্ঞাকে বলা হয় মেধা। যা প্রজ্ঞা, প্রজাননা... অমোহ, ধর্মবিচয়, সম্যক দৃষ্টি। ভগবান এই জ্ঞানে উপেত, সমুপেত, উপগত, সমুপগত, উপপন্ন, সমুপপন্ন ও সমন্নাগত। তদ্ধেতু বুদ্ধ সুমেধাসম্পন্ন বা মহাপ্রজ্ঞাধারী। এ অর্থে গৌতম মহাপ্রজ্ঞাধারী।

তজ্জন্য সেই ব্রাহ্মণ বললেন :

হে পিঙ্গিয়, তুমি কি মুহূর্তের জন্যও ভূরিপ্রাজ্ঞ, ভূরিমেধাসম্পন্ন বা মহাপ্রজ্ঞাধারীর কাছ হতে দূরে অবস্থান করতে পারবে?

 

১১০. যিনি তাদেরকে সন্দৃষ্টিক, অকালিক, তৃষ্ণাক্ষয় ও দুঃখমুক্ত বিষয়ে ধর্মদেশনা প্রদান করেছেন, তাঁর তুলনা কোথাও নেই।

“যিনি” বলতে যিনি ভগবান স্বয়ম্ভু, আচার্যবিহীন; অজ্ঞাতপূর্ব ধর্মে নিজেই সত্য ও সম্বোধি জ্ঞান লাভ করেছেন। তথায় সর্বজ্ঞতা জ্ঞানপ্রাপ্ত, বলসমূহে বশীভাবপ্রাপ্ত। “ধর্ম” বলতে আদিকল্যাণ, মধ্যেকল্যাণ, অন্তেকল্যাণ যা অর্থ-ব্যঞ্জনসহ অদ্বিতীয়, পরিপূর্ণ আর পরিশুদ্ধ ব্রাহ্মচর্য প্রতিপালনের সহায়ক। যথা : চারি স্মৃতিপ্রস্থান, চারি সম্যকপ্রধান, চারি ঋদ্ধিপাদ, পঞ্চ ইন্দ্রিয়, পঞ্চবল, সপ্ত বোধ্যঙ্গ, আর্য অষ্টাঙ্গিক মার্গ, নির্বাণ, নির্বাণগামিনী প্রতিপদা—এসব বর্ণনা করেন, দেশনা করেন, প্রজ্ঞাপ্ত করেন, ব্যাখ্যা করেন, বিবৃত করেন, বিশ্লেষণ করেন, ঘোষণা করেন এবং প্রকাশ করেন।

সন্দৃষ্টিক, অকালিক, এসে দেখ বলে আহ্বান করার যোগ্য, ঔপনায়িক, বিজ্ঞগণ কর্তৃক জ্ঞাতব্য, এরূপে সন্দৃষ্টিক। অথবা যিনি ইহজীবনে আর্য অষ্টাঙ্গিক মার্গকে অনুশীলন করেন, তাঁর মার্গের অনন্তর, সমনন্তর প্রাপ্ত হতেই মার্গফল লাভ হয়, অর্জিত হয়, এরূপে সন্দৃষ্টিক। “অকালিক” বলতে মানুষেরা যেরূপে ঋতুপোযোগী বীজ বপন করলেও তখনই ফল পায় না। ফল দেওয়ার সময় আসতে হয়। তবে এ ধর্ম তেমন নয়। যিনি ইহজীবনে আর্য অষ্টাঙ্গিক মার্গ অনুশীলন করেন, তাঁর মার্গের অনন্তর, সমনন্তর প্রাপ্ত হতেই মার্গফল লাভ, অর্জন হয়। পরজীবনে বা পরকালে নয়—এভাবে অকালিক। এ অর্থে সন্দৃষ্টিক, অকালিক।

“তৃষ্ণা” বলতে রূপতৃষ্ণা... ধর্মতৃষ্ণা। “তৃষ্ণাক্ষয়” বলতে তৃষ্ণা ক্ষয়, রাগ ক্ষয়, দ্বেষ ক্ষয়, মোহ ক্ষয়, গতি ক্ষয়, উৎপত্তি ক্ষয়, প্রতিসন্ধি ক্ষয়, ভব ক্ষয়, সংসার ক্ষয়, পুনর্জন্ম গ্রহণের চক্র ক্ষয়। অনীতকিন্ত। ক্লেশ, স্কন্ধ, অভিসংস্কারকে পাপ বলা হয়। পাপের প্রহীন, উপশম, সম্পূর্ণরূপে ধ্বংস সাধনই অমৃতময় নির্বাণ।

“যার” বলতে নির্বাণের। “তুলনা নেই” বলতে উপমা, তুলনা, সদৃশ, সম, সমান নেই, হয় না, উপলব্ধ হয় না। “কোনো” বলতে কোথাও; অধ্যাত্ম, বাহ্য বা অধ্যাত্ম-বাহ্য কোথাও। এ অর্থে যাঁর কোনো তুলনা নেই।

তজ্জন্য সেই ব্রাহ্মণ বললেন :

যিনি তাদেরকে সন্দৃষ্টিক, অকালিক, তৃষ্ণাক্ষয় ও দুঃখমুক্ত বিষয়ে ধর্মদেশনা প্রদান করেছেন, তাঁর তুলনা কোথাও নেই।

 

১১১. হে ব্রাহ্মণ, সেই ভূরিপ্রাজ্ঞ, মহাজ্ঞানী গৌতম হতে আমি মুহূর্তমাত্রও বিচ্ছিন্ন হই না।

আমি বুদ্ধ হতে বিচ্ছিন্ন, বর্জিত, তিরোহিত, অদৃশ্য হই না। এ অর্থে আমি বুদ্ধ হতে বিচ্ছিন্ন হই না। মুহূর্তের জন্য, ক্ষণকালের জন্য, ক্ষণিকের জন্য, অল্পক্ষণের জন্য এবং কিছুক্ষণের জন্য। “ব্রাহ্মণ” বলতে গৌরবের সাথে মাতুল বলে সম্বোধন করেছেন।

গৌতম ভূরিপ্রাজ্ঞ, মহাজ্ঞানী, প্রজ্ঞাধ্বজ, প্রজ্ঞাকেতু, প্রজ্ঞাধিপ্রত্যয়, বিচয় বা বিচারবহুল, প্রবিচারবহুল, বিবেচনা বহুল, বিদীর্ণকরণবহুল, পরিজ্ঞানলাভী, তৎস্বভাবযুক্ত, তদ্‌বহুল, তদনুরূপ, তৎসদৃশ, তদুপযুক্ত, তদুপযোগী, তদধিমুক্ত ও তদধিপ্রত্যয়।

পৃথিবীকে বলা হয় ভূমি। ভগবান সেই পৃথিবীর সদৃশ বিপুল, বিস্তৃত প্রজ্ঞায় সমন্বিত। প্রজ্ঞাকে বলা হয় মেধা। যা প্রজ্ঞা, প্রজাননা... অমোহ, ধর্মবিচয়, সম্যক দৃষ্টি। ভগবান এই জ্ঞানে উপেত, সমুপেত, উপগত, সমুপগত, উপপন্ন, সমুপপন্ন ও সমন্নাগত। তদ্ধেতু বুদ্ধ সুমেধাসম্পন্ন বা মহাপ্রজ্ঞাধারী। এ অর্থে গৌতম মহাপ্রজ্ঞাধারী।

তজ্জন্য স্থবির পিঙ্গিয় বললেন :

হে ব্রাহ্মণ, সেই ভূরিপ্রাজ্ঞ, মহাজ্ঞানী গৌতম হতে আমি মুহূর্তমাত্রও বিচ্ছিন্ন হই না।

 

১১২. আমাকে যেই ধর্ম দেশনা দিয়েছেন, তা সন্দৃষ্টিক, অকালিক, তৃষ্ণামুক্ত, পাপপ্রহীন (নির্দোষ)। যে ধর্মের কোনো তুলনা নেই।

“যিনি” বলতে যিনি ভগবান স্বয়ম্ভু, আচার্যবিহীন; অজ্ঞাতপূর্ব ধর্মে নিজেই সত্য ও সম্বোধি জ্ঞান লাভ করেছেন। তথায় সর্বজ্ঞতা জ্ঞানপ্রাপ্ত, বলসমূহে বশীভাবপ্রাপ্ত। “ধর্ম” বলতে আদিকল্যাণ, মধ্যেকল্যাণ, অন্তেকল্যাণ যা অর্থ-ব্যঞ্জনসহ অদ্বিতীয়, পরিপূর্ণ আর পরিশুদ্ধ ব্রাহ্মচর্য প্রতিপালনের সহায়ক। যথা : চারি স্মৃতিপ্রস্থান, চারি সম্যকপ্রধান, চারি ঋদ্ধিপাদ, পঞ্চ ইন্দ্রিয়, পঞ্চবল, সপ্ত বোধ্যঙ্গ, আর্য অষ্টাঙ্গিক মার্গ, নির্বাণ, নির্বাণগামিনী প্রতিপদা, এসব বর্ণনা করেন, দেশনা করেন, প্রজ্ঞাপ্ত করেন, ব্যাখ্যা করেন, বিবৃত করেন, বিশ্লেষণ করেন, ঘোষণা করেন এবং প্রকাশ করেন।

সন্দৃষ্টিক, অকালিক, এসে দেখ বলে আহ্বান করার যোগ্য, ঔপনায়িক, বিজ্ঞগণ কর্তৃক জ্ঞাতব্য, এরূপে সন্দৃষ্টিক। অথবা যে ইহজীবনে আর্য অষ্টাঙ্গিক মার্গকে অনুশীলন করেন, তার মার্গের অনন্তর, সমনন্তর প্রাপ্ত হতেই মার্গফল লাভ হয়, অর্জিত হয়, এরূপে সন্দৃষ্টিক। “অকালিক” বলতে মানুষেরা যেরূপে ঋতুপযোগী বীজ বপন করলেও তখনই ফল পায় না। ফল দেওয়ার সময় আসতে হয়। তবে এ ধর্ম তেমন নয়। যে ইহজীবনে আর্য অষ্টাঙ্গিক মার্গ অনুশীলন করেন, তার মার্গের অনন্তর, সমন্তরপ্রাপ্ত হতেই মার্গফল লাভ, অর্জন হয়। পরজীবনে বা পরকালে নয়, এভাবে অকালিক। এ অর্থে সন্দৃষ্টিক, অকালিক।

“তৃষ্ণা” বলতে রূপতৃষ্ণা... ধর্মতৃষ্ণা। “তৃষ্ণাক্ষয়” বলতে তৃষ্ণা ক্ষয়, রাগ ক্ষয়, দ্বেষ ক্ষয়, মোহ ক্ষয়, গতি ক্ষয়, উৎপত্তি ক্ষয়, প্রতিসন্ধি ক্ষয়, ভব ক্ষয়, সংসার ক্ষয়, পুনর্জন্ম গ্রহণের চক্র ক্ষয়। ক্লেশ, স্কন্ধ, অভিসংস্কারকে পাপ বলা হয়। পাপের প্রহীন, উপশম, সম্পূর্ণরূপে ধ্বংস সাধনই অমৃতময় নির্বাণ।

“যার” বলতে নির্বাণের। “তুলনা নেই” বলতে উপমা, তুলনা, সদৃশ, সম, সমান নেই, হয় না, উপলব্ধ হয় না। “কোনো” বলতে কোথাও; অধ্যাত্ম, বাহ্য বা অধ্যাত্ম-বাহ্য কোথাও। এ অর্থে যাঁর কোনো তুলনা নেই।

তজ্জন্য স্থবির পিঙ্গিয় বললেন :

আমাকে যেই ধর্ম দেশনা দিয়েছেন, তা সন্দৃষ্টিক, অকালিক, তৃষ্ণামুক্ত, পাপপ্রহীন (নির্দোষ)। যে ধর্মের কোনো তুলনা নেই।

 

১১৩. হে ব্রাক্ষণ, আমি তাঁকে দিন-রাত অপ্রমত্তভাবে মন ও চক্ষু দ্বারা দর্শন করি। আর তাঁর পূজায় দিন-রাত অতিবাহিত করি। তজ্জন্য আমি তাঁর কাছ থেকে অবিচ্ছিন্ন মনে করি।

যেমন কোনো চক্ষুষ্মান ব্যক্তি আলোর সাহায্যে দৃশ্যমান বস্তু দেখে, দর্শন করে, অবলোকন করে, মনোনিবেশ করে, নিরীক্ষণ করে; ঠিক তেমনি আমি ভগবান বুদ্ধকে মন দ্বারা দেখি, দর্শন করি, অবলোকন করি, মনোনিবেশ করি, নিরীক্ষণ করি। এ অর্থে তাঁকে চক্ষু মন দ্বারা দর্শন করি।

দিন-রাত বুদ্ধানুস্মৃতি ভাবনাকালে মন অপ্রমত্ত থাকে। এ অর্থে ব্রাহ্মণ দিন-রাত অপ্রমত্ত থাকে।

“নমস্কার” বলতে কায়, বাক্য, মন ও জ্ঞানত প্রতিপত্তি, ধর্মানুধর্ম প্রতিপত্তিতে নমস্কার, সম্মান, গৌরব, মান্য এবং পূজা করে দিন-রাত অতিবাহিত, অতিক্রমণ, অতিক্রান্ত করি। এ অর্থে নমস্কার করে রাত অতিবাহিত করি।

সেই বুদ্ধানুস্মৃতি ভাবনাকালে আমি তাঁর কাছ থেকে অবিচ্ছিন্ন, অদৃষ্টিগোচর বলে মনে করি, জানি। এরূপেই আমি জানি, জ্ঞাত হই, উপলব্ধি করি, অনুভব করি। এ অর্থে তজ্জন্য আমি তাঁর কাছ থেকে অবিচ্ছিন্ন বলে মনে করি।

তজ্জন্য স্থবির পিঙ্গিল বললেন :

হে ব্রাক্ষণ, আমি তাঁকে দিন-রাত অপ্রমত্তভাবে মন ও চক্ষু দ্বারা দর্শন করি। আর তাঁর পূজায় দিন-রাত অতিবাহিত করি। তজ্জন্য আমি তাঁর কাছ থেকে অবিচ্ছিন্ন মনে করি।

 

১১৪. শ্রদ্ধা, প্রীতি, মন ও স্মৃতি আমাকে গৌতমশাসনে নমিত করে। ভূরিপ্রাজ্ঞ যেই যেই দিকে গমন করেন, আমিও সেই দিকেই গমন করি।

“শ্রদ্ধা” বলতে ভগবানকে শ্রদ্ধা, বিশ্বাস, সম্মান, দৃঢ়ভাবে গ্রহণ ও নির্ভর করা। যা শ্রদ্ধা, শ্রদ্ধেন্দ্রিয়, শ্রদ্ধাবল। “প্রীতি” বলতে ভগবানকে ভিত্তি করে যা চিত্তের প্রীতি, প্রমোদ্য, তৃপ্তি, হর্ষ, আনন্দ, হাসি, প্রফুল্ল, আহ্লাদ, তুষ্ট, উল্লাস এবং আনন্দপূর্ণ মনোবৃত্তি। “মন” বলতে চিত্ত, মন, মানস বা কল্পনা, হৃদয়, প-র, মনাায়তন, মনিন্দ্রিয়, বিজ্ঞান বা প্রত্যক্ষজ্ঞান, বিজ্ঞানস্কন্ধ বা জীবনীশক্তির পুঞ্জ ও তদ্‌জাত মনোবিজ্ঞান ধাতু। “স্মৃতি” বলতে যা স্মৃতি, অনুস্মৃতি ও সম্যক স্মৃতি। এ অর্থে শ্রদ্ধা, প্রীতি, মন ও স্মৃতি।

এই চারি প্রকার ধর্ম গৌতমশাসন, বুদ্ধশাসন, জিনশাসন, তথাগতশাসন, অর্হৎশাসন বর্জিত নয়, রহিত নয়, পরিত্যক্ত নয়, বিতাড়িত নয়। এ অর্থে আমি গৌতমশাসন হতে বিচ্ছিন্ন নয়।

“যেই যেই দিক” বলতে পূর্বদিকে, পশ্চিম দিকে, দক্ষিণ দিকে, উত্তর দিকে গমন করেন, অনুগমন করেন, অগ্রসর হন, চলে যান। “ভূরিপ্রাজ্ঞ” বলতে মহাপ্রাজ্ঞ, মহাজ্ঞানী, তীক্ষ্ণজ্ঞানী, সর্বাপেক্ষা অধিক জ্ঞানী, বিজ্ঞ, বিচক্ষণ এবং প্রখর জ্ঞানী। পৃথিবীকে বলা হয় ভূরি। ভগবান সেই পৃথিবী সদৃশ বিপুল, বিস্তৃত প্রজ্ঞায় সমন্বিত। এ অর্থে ভূরিপ্রজ্ঞা যেই যেই দিকে গমন করেন।

ভগবান যে-দিকে আমিও তৎদিকে, তৎপ্রান্তে, তৎপ্রান্ত সীমায়, তন্মধ্যে, তৎসীমায় এবং তদাধিপত্যে। এ অর্থে আমিও সেদিকেই গমন করি।

তজ্জন্য স্থবির পিঙ্গিয় বললেন :

শ্রদ্ধা, প্রীতি, মন ও স্মৃতি আমাকে গৌতমশাসনে নমিত করে। ভূরিপ্রাজ্ঞ যেই যেই দিকে গমন করেন, আমিও সেই দিকেই গমন করি।

 

১১৫. আমার দেহ জীর্ণ ও শক্তিহীন, তাই তথায় যেতে অক্ষম। কিন্তু সংকল্প বা মননে আমি নিত্য তথায়। হে ব্রাহ্মণ, তজ্জন্য আমার মন তাতে যুক্ত।

“জীর্ণ” বলতে জীর্ণ, বৃদ্ধ, বয়োবৃদ্ধ, অর্ধগত (জীবনের অর্ধেক বয়স গত হয়েছে), বয়সপ্রাপ্ত। “শক্তিহীন” বলতে দুর্বল, বলহীন, অল্পবল। এ অর্থে জীর্ণ ও শক্তিহীন।

তজ্জন্য দেহ বুদ্ধের কাছে যেতে, অগ্রসর হতে, গমন করতে, অনুগমন করতে অক্ষম। এ অর্থে কায় দ্বারা তথায় যেতে অক্ষম।

সংকল্প, চিন্তা, জ্ঞান, প্রজ্ঞা ও শ্রদ্ধা দ্বারা আমি বুদ্ধের কাছে অবস্থান করি, গমন করি, বিচরণ করি।

“মন” বলতে যা চিত্ত, মনন... বিজ্ঞানস্কন্ধ ও মনোবিজ্ঞান ধাতু। “হে ব্রাহ্মণ, তজ্জন্য আমি মন দ্বারা তাতে যুক্ত” বলতে মন দ্বারা আমি বুদ্ধের সাথে যুক্ত, আবদ্ধ এবং সংযুক্ত।

তজ্জন্য স্থবির পিঙ্গিয় বললেন :

আমার দেহ জীর্ণ ও শক্তিহীন, তাই তথায় যেতে অক্ষম। কিন্তু সংকল্প বা মননে আমি নিত্য তথায়। হে ব্রাহ্মণ, তজ্জন্য আমার মন তাতে যুক্ত।

 

১১৬. পঙ্কে শায়িত ও কম্পমান হয়ে আমি দ্বীপ হতে দ্বীপান্তরে ধাবিত হয়েছি। পরে ওঘ উত্তীর্ণ, অনাস্রব সম্বুদ্ধের দর্শন পেলাম।

“পঙ্কে শায়িত” বলতে কাম-পঙ্কে, কাম-কর্দমে, কাম-ক্লেশে, কাম-বড়শিতে, কাম-পরিদাহে, কাম-প্রতিবন্ধকে শায়িত, লিপ্ত, অবস্থিত, আবদ্ধ, আবৃত। এ অর্থে পঙ্কে শায়িত। “স্পন্দমান” বলতে তৃষ্ণাস্পন্দে কম্পমান, দৃষ্টিস্পন্দে কম্পমান, ক্লেশস্পন্দে কম্পমান, ভোগস্পন্দে কম্পমান, বিপাকস্পন্দে কম্পমান, দুশ্চরিতস্পন্দে কম্পমান, অনুরক্ত রাগে কম্পমান, দুরাচারী দ্বেষে কম্পমান, নির্বোধ মোহে কম্পমান, মদোন্মত্ত মানে কম্পমান, স্বীয় ধারণায় বশীভূত মিথ্যাদৃষ্টিতে কম্পমান, বিক্ষেপগত (চাঞ্চল্য) চাঞ্চল্যে কম্পমান, অপূর্ণতাপ্রাপ্ত (মার্গফল লাভ করেনি এমন) বিচিকিৎসায় কম্পমান, থামগত (বা দুর্ভেদ্য) অনুশয়সমূহ দ্বারা কম্পমান, লাভে কম্পমান, অলাভে কম্পমান, যশে কম্পমান, অযশে কম্পমান, প্রশংসায় কম্পমান, নিন্দায় কম্পমান, সুখে কম্পমান, দুঃখে কম্পমান, জন্মের দ্বারা কম্পমান, জরায় কম্পমান, ব্যাধি দ্বারা কম্পমান, মরণে কম্পমান, শোক-পরিদেবন-দুঃখ-দৌর্মনস্য-উপায়াসে কম্পমান, নৈরয়িকদুঃখে কম্পমান, তির্যকযোনীদুঃখে কম্পমান, প্রেতযোনীদুঃখে কম্পমান, মানবীয় দুঃখে কম্পমান, প্রতিসন্ধিমূলক দুঃখে কম্পমান, গর্ভে স্থিতিমূলক দুঃখে কম্পমান, গর্ভপ্রসবমূলক দুঃখে কম্পমান, জন্মবন্ধন  দুঃখে কম্পমান, জন্মাধীন দুঃখে কম্পমান, আত্মপীড়ন দুঃখে কম্পমান, পরপীড়ন দুঃখে কম্পমান, দুঃখ দুঃখে কম্পমান, সংস্কার দুঃখে কম্পমান, বিপরিণাম দুঃখে কম্পমান, চক্ষুরোগ দুঃখে কম্পমান, শ্রোত্ররোগ দুঃখে কম্পমান, ঘ্রাণরোগ দুঃখে... জিহ্বারোগ... কায়রোগ... শিররোগ... কর্ণরোগ... মুখরোগ... দন্তরোগ... কাঁশি... সর্দি... দাহ... জ্বর... কুক্ষিরোগ... মূর্চ্ছা... রক্তামাশয়... শূল... কলেরা... কুষ্ঠ... গণ্ড (পোড়া)... খোঁচপাচড়া... ক্ষয়রোগ... মৃগীরোগ... দাঁউদ... চুলকানি... চর্মরোগ... নখস (নখকুনি)... সুড়সুড়ানি... লোহিতপত্ত... মধুমেহ (শর্করাযুক্ত বহুমূত্র রোগ)... অর্শ্ব... গুটিবসন্ত... ভগন্দর (গুহ্যদ্বারে ব্রণজাতীয় রোগ)... পিত্তজনিতরোগ... শ্লেষ্মাজনিতরোগ... বায়ুজনিতরোগ... সন্নিপাতিকরোগ... ঋতু পরিবর্তনজনিত রোগ... বিষম পরিহারজ (বা দুর্দশাজনিত)... খিঁচুনিরোগ... কর্মবিপাকজনিত রোগ... শীত... উষ্ণ... ক্ষুধা... পিপাসা... মল... মুত্র... ডাঁশ-মশা-মাছি-সরিসৃপাদির দংশন বা কামড়জনিত দুঃখে... মাতা-মৃত্যু দুঃখে... পিতা-মৃত্যু দুঃখে... ভ্রাতা-মৃত্যু দুঃখে... ভগ্নি-মৃত্যু দুঃখে... পুত্র-মৃত্যু দুঃখে... কন্যা-মৃত্যু দুঃখে... জ্ঞাতি-মৃত্যু দুঃখে... ভোগবিষয়ে... রোগবিষয়ে... শীলবিষয়ে... এবং মিথ্যাদৃষ্টিবিষয়ে দুঃখে কম্পমান, প্রকম্পমান, বিকম্পমান, স্পন্দমান, বিস্ফন্দমান এবং প্রচণ্ডরূপে স্পন্দনমান সত্ত্বকে দেখছি, দর্শন করছি, অবলোকন করছি, মনোযোগের সাথে চিন্তা করে দেখছি, পরখ করে দেখছি। এ অর্থে জগতে স্পন্দমান (সত্ত্ব) দেখছি।

শাস্তা হতে শাস্তা, ধর্ম হতে ধর্ম, সংঘ হতে সংঘ, দৃষ্টি হতে দৃষ্টি, প্রতিপদ হতে প্রতিপদ, মার্গ হতে মার্গে ধাবিত, উপনীত, সমুপবর্তী হয়েছি।

“অতঃপর” বলতে পদসন্ধি, পদসংসর্গ (বা সন্ধিযুক্ত শব্দ), পদের পূর্ণতা (বা উপসর্গ), অক্ষর সম্বন্ধবিশেষ, শব্দের পর্যায়ানুক্রম। “দর্শন করেছি” বলতে দেখেছি, দর্শন করেছি, অবলোকন করেছি, সাক্ষাৎ করেছি। “বুদ্ধ” বলতে সেই ভগবান, স্বয়ম্ভু, আচার্যবিহীন... যথার্থ উপাধি; যেরূপে ভগবান। এ অর্থে সম্বুদ্ধকে দেখেছি।

“ওঘ উত্তীর্ণ” বলতে ভগবান কাম-ওঘ, ভব-ওঘ, দৃষ্টি-ওঘ, অবিদ্যা-ওঘ, সংসার পরিভ্রমণ-ওঘ তীর্ণ, উত্তীর্ণ, জয়, অতিক্রম, সমতিক্রম ও অতিক্রান্ত করেছেন। তাঁর আবাস উত্থিত, আচরণপূর্ণ... জাতি-মরণ-সংসার এবং পুর্নভব নেই। এ অর্থে ওঘ উত্তীর্ণ। “অনাসব” বলতে চার প্রকার আসব; যথা : কামাসব, ভবাসব, দৃষ্টিআসব ও অবিদ্যা আসব। ভগবান বুদ্ধের এই আসবসমূহ প্রহীন, উচ্ছিন্নমূল তালবৃক্ষ সদৃশ সম্পূর্ণরূপে ধ্বংস, ভবিষ্যতে অনুৎপন্নধর্মী। তদ্ধেতু বুদ্ধ অনাসব।

তজ্জন্য স্থবির পিঙ্গিয় বলেছেন :

পঙ্কে শায়িত ও কম্পমান হয়ে আমি দ্বীপ হতে দ্বীপান্তরে ধাবিত হয়েছি। পরে ওঘ উত্তীর্ণ, অনাস্রব সম্বুদ্ধের দর্শন পেলাম।

 

১১৭. যেরূপে বক্কুলি, ভদ্রাবুধ এবং আলবিগৌতম শ্রদ্ধায় বা শ্রদ্ধাসম্পন্ন হয়ে মুক্ত হয়েছিলেন, সেরূপে তুমিও শ্রদ্ধায় মুক্ত হও। হে পিঙ্গিয়, তাহলে মৃত্যুরাজ্য অতিক্রম করতে পারবে।

যেমন, বক্কলি স্থবির শ্রদ্ধা, শ্রদ্ধা-বহুল, শ্রদ্ধা-অগ্রগণ্য, শ্রদ্ধাধিমুক্ত এবং শ্রদ্ধাধিপ্রত্যয়ে অর্হত্ত্বপ্রাপ্ত হন। ভদ্রাবুধ স্থবির শ্রদ্ধা, শ্রদ্ধা-বহুল, শ্রদ্ধা-অগ্রগণ্য, শ্রদ্ধাধিমুক্ত এবং শ্রদ্ধাধিপ্রত্যয়ে অরহত্বপ্রাপ্ত হন। আলবিগৌতম স্থবির শ্রদ্ধা, শ্রদ্ধা-বহুল, শ্রদ্ধা-অগ্রগণ্য, শ্রদ্ধাধিমুক্ত এবং শ্রদ্ধাধিপ্রত্যয়ে অর্হত্ত্বপ্রাপ্ত হন। এ অর্থে যেরূপে বক্কুলি, ভদ্রাবুধ, আলবিগৌতম শ্রদ্ধায় মুক্ত হয়েছিলেন।

এরূপে তুমি শ্রদ্ধায় মুক্ত, বিমুক্ত, উদ্ধার, ত্রাণপ্রাপ্ত ও নিষ্কৃতিপ্রাপ্ত হও। “সকল সংস্কার অনিত্য” এটা জেনে শ্রদ্ধায় মুক্ত, বিমুক্ত, উদ্ধার, ত্রাণপ্রাপ্ত ও নিষ্কৃতিপ্রাপ্ত হও। “সকল সংস্কার দুঃখ” এটা জেনে... নিষ্কৃতিপ্রাপ্ত হও। “সকল ধর্ম অনাত্ম” এটা জেনে... নিষ্কৃতিপ্রাপ্ত হও।... “যা কিছু উৎপন্নশীল, তা সবই বিনাশধর্মী” এটা জেনে শ্রদ্ধায় মুক্ত, বিমুক্ত, উদ্ধার, ত্রাণপ্রাপ্ত ও নিষ্কৃতিপ্রাপ্ত হও। এ অর্থে এরূপে তুমি শ্রদ্ধায় মুক্ত হও।

ক্লেশ, স্কন্ধ, অভিসংস্কারকে মৃত্যুরাজ্য বলা হয়। অমৃতময় নির্বাণকে বলা হয় মৃত্যুরাজ্যের অতীত। যা সেই সর্বসংস্কার উপশম, সকল আসক্তি পরিত্যক্ত, তৃষ্ণাক্ষয়, বিরাগ, নিরোধ ও নির্বাণ। তুমি মৃত্যুরাজ্যের পরপারে গমন, পরপারপ্রাপ্ত, পরপার জ্ঞাত ও পরপার সাক্ষাৎ কর। এ অর্থে হে পিঙ্গিয়, তুমিও মৃতুরাজ্য অতিক্রম কর।

তজ্জন্য ভগবান বললেন :

যেরূপে বক্কুলি, ভদ্রাবুধ এবং আলবিগৌতম শ্রদ্ধায় বা শ্রদ্ধাসম্পন্ন হয়ে মুক্ত হয়েছিলেন, সেরূপে তুমিও শ্রদ্ধায় মুক্ত হও। হে পিঙ্গিয়, তাহলে মৃত্যুরাজ্য অতিক্রম করতে পারবে।

 

১১৮. মুনির বচন শুনে আমি অতিশয় প্রসন্ন হলাম। সম্বুদ্ধ আবরণমুক্ত, অখিল এবং প্রতিভাণ (প্রত্যুৎপন্নমতি)।

আমি অতিশয় প্রসন্ন, শ্রদ্ধান্বিত, তুষ্ট এবং পরিতৃপ্ত হলাম। “সকল সংস্কার অনিত্য” এটা জেনে আমি অতিশয় প্রসন্ন, শ্রদ্ধান্বিত, তুষ্ট এবং পরিতৃপ্ত হলাম। “সকল সংস্কার দুঃখ” এটা জেনে... হলাম। “সর্ব ধর্ম অনাত্ম” এটা জেনে... হলাম... “যা কিছু উৎপন্নশীল, তা সবই বিনাশধর্মী” এটা জেনে আমি অতিশয় প্রসন্ন, শ্রদ্ধান্বিত, তুষ্ট এবং পরিতৃপ্ত হলাম। এ অর্থে আমি অতিশয় প্রসন্ন হলাম।

মৌনতাকে মুনি বলা হয়। সেই মুনি জ্ঞান... আসক্তিজাল মুক্ত। “মুনির বচন শুনে” বলতে আপনার (বুদ্ধের) বচন, বক্তব্য, দেশনা, উপদেশ, পরামর্শ শুনে, গ্রহণ করে, ধারণ করে, উপলব্ধি করে। এ অর্থে মুনির বচন শুনে।

“আবরণ” বলতে পাঁচ প্রকার আবরণ। যথা : তৃষ্ণা আবরণ, মিথ্যাদৃষ্টি আবরণ, ক্লেশ আবরণ, দুশ্চরিত্র আবরণ, অবিদ্যা আবরণ। ভগবান বুদ্ধের সেই আবরণসমূহ বিমুক্ত, বিনাশ, সমুৎপাটিত, প্রহীন, সমুচ্ছিন্ন, উপশান্ত, বিধ্বংস, সম্পূর্ণরূপে ধ্বংস এবং জ্ঞান-অগ্নি দ্বারা দগ্ধ। তদ্ধেতু বুদ্ধ আবরণমুক্ত। “বুদ্ধ” বলতে সেই ভগবান... যথার্থ উপাধি; যেভাবে বুদ্ধ। এ অর্থে ভগবান আবরণমুক্ত।

“অখিল” বলতে রাগ খিল, দ্বেষ খিল, মোহ খিল, ক্রোধ খিল, বিদ্বেষ খিল... সকল অকুশলসংস্কার খিল। ভগবান বুদ্ধের এই খিলসমূহ প্রহীন, উচ্ছিন্নমূল তালবৃক্ষের ন্যায়, সম্পূর্ণরূপে ধ্বংস এবং ভবিষ্যতে অনুৎপন্নধর্মী। তদ্ধেতু বুদ্ধ অখিল।

“প্রতিভাণ” বলতে তিন প্রকার প্রতিভাণ। যথা : পরিয়ত্তি প্রতিভাণ (যিনি ত্রিপিটক শাস্ত্র মুখস্থ পারেন), প্রতিজিজ্ঞাসা (পরিপুচ্ছা) প্রতিভাণ ও অধিগম প্রতিভাণ।

পরিয়ত্তি প্রতিভাণ কী রকম? এ জগতে কেউ কেউ বুদ্ধের বচন; যথা : সূত্র, গেয়, ব্যাকরণ, গাথা, উদান (ভাবোদ্দীপক উচ্চারণ), ইতিবুত্তক, জাতক, অদ্ভুভদধর্ম এবং বেদল্লে সুশিক্ষিত হন। এই পাণ্ডিত্যের হেতুতে প্রতিভাণ। ইহা পরিয়ত্তি প্রতিভাণ।

প্রতিজিজ্ঞাসা প্রতিভাণ কী রকম? এ জগতে কেউ কেউ অর্থে, জ্ঞাতে, লক্ষণে, কারণে এবং যুক্তিতে জিজ্ঞাসাকারী হন। এই জিজ্ঞাসার হেতুতে প্রতিভাণ। ইহা প্রতিজিজ্ঞাসা প্রতিভাণ।

অধিগম প্রতিভাণ কী রকম? এ জগতে কেউ কেউ চারি স্মৃতিপ্রস্থান, চারি সম্যকপ্রধান, চারি ঋদ্ধিপাদ, পঞ্চ ইন্দ্রিয়, পঞ্চবল, সপ্ত বোধ্যঙ্গ, আর্য অষ্টাঙ্গিক মার্গ, চারি আর্যমার্গ, চারি শ্রামণ্যফল, চারি প্রতিসম্ভিদা, ছয় অভিজ্ঞা অধিগত হন। তারা অর্থে, ধর্মে, নিরুক্তিতে জ্ঞাত। অর্থে জ্ঞাত হয়ে অর্থ প্রতিভাণ, ধর্মে জ্ঞাত হয়ে ধর্ম প্রতিভাণ, নিরুক্তিতে জ্ঞাত হয়ে নিরুক্তি প্রতিভাণ হন। এই তিন প্রকার জ্ঞানকে বিশেষভাবে জানাই প্রতিভাণ প্রতিসম্ভিদা। যেমন : ভগবান এই প্রতিভাণ প্রতিসম্ভিদায় উপগত, ভূষিত, অলংকৃত, উৎপন্ন, সমুৎপন্ন, সমন্বিত। তদ্ধেতু ভগবান প্রতিভাণ। যার পরিয়ত্তি, প্রতিজিজ্ঞাসা ও অধিগম নেই, তার কিভাবে প্রতিভাণ অর্জন হবে? এ অর্থে ভগবান অখিল ও প্রতিভাণ।

তজ্জন্য স্থবির পিঙ্গিয় বললেন :

মুনির বচন শুনে আমি অতিশয় প্রসন্ন হলাম। সম্বুদ্ধ আবরণমুক্ত, অখিল এবং প্রতিভাণ (প্রত্যুৎপন্নমতি)।

 

১১৯. অধিদেবগণকে জ্ঞাত হয়ে তিনি নিজের এবং অপরের সব বিষয় জানেন। তিনি শাস্তা, সংশয়াপন্ন অনুসরণকারীদের প্রশ্নের সমাধান করেন।

“দেবতা” বলতে তিন প্রকার দেবতা; যথা : সম্মতি-দেবতা, উৎপত্তি-দেবতা, বিশুদ্ধি-দেবতা। সম্মতি-দেবতা কারা? সম্মতি-দেবতা বলা হয় রাজা, রাজকুমার ও দেবীদের (রাজার স্ত্রী)। এরাই সম্মতি-দেবতা। উৎপত্তি-দেবতা কারা? উৎপত্তি-দেবতা বলা হয় চতুর্মহারাজিক দেবতা, তাবতিংস দেবতা... ব্রহ্মকায়িক দেবতা এবং তার উপরে অবস্থানকারী দেবগণকে। এঁরাই উৎপত্তি দেবতা। বিশুদ্ধি-দেবতা কারা? বিশুদ্ধি-দেবতা বলা হয় তথাগত, তথাগত শ্রাবক, ক্ষীণাসব অর্হৎ এবং পচ্চেক সম্বুদ্ধগণকে। এরাই বিশুদ্ধি-দেবতা। ভগবান সম্মতি-দেবতাদের অতিদেবরূপে, উৎপত্তি-দেবতাদের অতিদেবরূপে, বিশুদ্ধি-দেবতাদের অতিদেবরূপে অভিজ্ঞাত হয়ে, জেনে, তুলনা করে, বিবেচনা করে, বিচার করে প্রকাশ করেন।

ভগবান নিজের এবং অপরের অতিদেবকর ধর্মসমূহ অভিজ্ঞাত হন, জানেন, উপলব্ধি করেন, প্রকাশ করেন। নিজের অতিদেবকর ধর্মসমূহ কিরূপ? সম্যক প্রতিপদা, অনুলোম প্রতিপদা, জ্ঞানত প্রতিপদা, ধর্মানুধর্ম প্রতিপদা, শীলে পরিপূর্ণতা, ইন্দ্রিয়সমূহে সংযমতা, ভোজনে মাত্রাজ্ঞতা, স্মৃতিসম্প্রজ্ঞান, চারি স্মৃতিপ্রস্থান, চারি সম্যকপ্রধান, চারি ঋদ্ধিপাদ, পঞ্চ ইন্দ্রিয়, পঞ্চবল, সপ্ত বোধ্যঙ্গ, আর্য অষ্টাঙ্গিক মার্গ। এগুলোকেই বলা হয় নিজের অতিদেবকর ধর্ম।

অপরের অতিদেবকর ধর্ম কিরূপ? সম্যক প্রতিপদা, অনুকুল প্রতিপদা... আর্য অষ্টাঙ্গিক মার্গ। এগুলোকেই বলা হয় অপরের অতিদেবকর ধর্ম। এভাবে ভগবান নিজের এবং অপরের অতিদেবকর ধর্মসমূহ জ্ঞাত হন, জানেন, উপলব্ধি করেন ও বুঝেন।

ভগবান পারায়ণিক প্রশ্নের সমাধান, নিষ্পত্তি, ব্যাখ্যা, বিভাজন করেন; সভিয় প্রশ্নের সমাধান, নিষ্পত্তি, ব্যাখ্যা, বিভাজন করেন; শক্র প্রশ্নের... সুযাম প্রশ্নের... ভিক্ষু প্রশ্নের... ভিক্ষুণী প্রশ্নের... উপাসক প্রশ্নের... উপাসিকা প্রশ্নের... রাজা প্রশ্নের... ক্ষত্রিয় প্রশ্নের... ব্রাহ্মণ প্রশ্নের... বৈশ্য প্রশ্নের... শুদ্র প্রশ্নের... দেবতা প্রশ্নের... ব্রহ্মা প্রশ্নের সমাধান, নিষ্পত্তি, ব্যাখ্যা, বিভাজন করেন-পঞ্হানন্তকরো। “শাস্তা” বলতে ভগবান শাস্তা। বণিক যেমন তার গাড়িগুলোকে কান্তার পার করায়, যেমন : চোরকান্তার পার করায়, বালুকান্তার, দুর্ভিক্ষকান্তার, পানিহীনকান্তার পার করায়, উত্তরণ করায়, অতিক্রম করায়, সমতিক্রম করায়, নিরাপদ ভূমিতে সম্প্রাপ্ত বা উপনীত করায়। এভাবেই ভগবান শাস্তা সত্ত্বগণকে কান্তার পার করান, যেমন : জন্মকান্তার পার করান, জরাকান্তার পার করান, ব্যাধিকান্তার... মরণকান্তার... শোক-পরিদেব-দুঃখ-দৌর্মনস্য-উপায়াসকান্তার... রাগকান্তার... দ্বেষকান্তার... মোহকান্তার... মানকান্তার... মিথ্যাদৃষ্টিকান্তার... ক্লেশকান্তার... দুশ্চরিতকান্তার... রাগগহন (বা রাগের গভীর অরণ্য)... দ্বেষগহন... মোহগহন... মিথ্যাদৃষ্টিগহন... ক্লেশগহন... দুশ্চরিতগহন পার করান, উত্তরণ করান, অতিক্রম করান, সমতিক্রম করান; নিরাপদ অমৃত নির্বাণে উপনীত করান—এভাবেই ভগবান শাস্তা।

অথবা ভগবান নেতা, নির্দেশক, শিক্ষাদাতা, জ্ঞানদাতা, উপকারী, দর্শনকারী, প্রসন্নতাকারী; এভাবেই ভগবান শাস্তা। অথবা ভগবান অনুৎপন্ন মার্গের উৎপাদক, অজ্ঞাত মার্গের আবিষ্কারক, অব্যাখ্যাত মার্গের প্রবক্তা বা ব্যাখ্যাকারী; মার্গজ্ঞ, মার্গবিদ, মার্গকোবিদ, মার্গানুসারী; পরে তাঁর শ্রাবকগণ এমার্গে সমন্বিত হয়ে অবস্থান করেন। এভাবেই ভগবান শাস্তা।

(সত্ত্বগণ ভগবানের কাছে) শঙ্খা নিয়ে এসে শঙ্খামুক্ত হয়, কৃচ্ছ্রসাধনারত হয়ে এসে কৃচ্ছ্রসাধনামুক্ত হয়, দ্বিধাগ্রস্ত হয়ে এসে দ্বিধামুক্ত হয়, সন্দেহযুক্ত হয়ে এসে সন্দেহমুক্ত হয়, সরাগী হয়ে এসে বীতরাগী হয়, দ্বেষযুক্ত হয়ে এসে দ্বেষমুক্ত হয়, মোহযুক্ত হয়ে এসে মোহমুক্ত হয়, ক্লেশযুক্ত হয়ে এসে ক্লেশমুক্ত হয়।

তজ্জন্য স্থবির পিঙ্গিয় বললেন :

অধিদেবগণকে জ্ঞাত হয়ে তিনি নিজের এবং অপরের সব বিষয় জানেন। তিনি শাস্তা, সংশয়াপন্ন অনুসরণকারীদের প্রশ্নের সমাধান করেন।

 

১২০. যা স্থির, অটল। যার তুলনা কোথাও নেই। আমি তার নিকট (বা তথায়) অবশ্যই গমন করব, এতে সংশয় নেই। আমি অধিমুক্তচিত্তসম্পন্ন, তা জ্ঞাত হও।

স্থির বলা হয় অমৃত নির্বাণকে। যা সব সংস্কার উপশান্ত, সব উপধি পরিত্যক্ত, তৃষ্ণাক্ষয়, বিরাগ, নিরোধ, নির্বাণ। “স্থির” বলতে রাগ, দ্বেষ, মোহ, ক্রোধ, বিদ্বেষ, ম্রক্ষ, নির্দয়তা, ঈর্ষা, মাৎসর্য, মায়া, শঠতা, ভণ্ডামি, ঔদ্ধত্য, মান, অতিমান, মত্ততা, প্রমত্ততা, সর্বক্লেশ, সর্বদুশ্চরিত, সর্বপরিদাহ, সকল আসব, সকল উদ্বেগ, সকল সন্তাপ, সকল অকুশল অভিসংস্কারে অবিচলিত, নির্বাণ, নিত্য, ধ্রুব, শাশ্বত, অবিপরিণামধর্মী।

“অটল” বলতে অমৃত নির্বাণ। যা সব সংস্কার উপশান্ত, সব উপধি পরিত্যক্ত, তৃষ্ণাক্ষয়, বিরাগ, নিরোধ, নির্বাণ। নির্বাণের উৎপত্তি নেই, ধ্বংস নেই, পরিবর্তন নেই। নির্বাণ নিত্য, ধ্রুব, শাশ্বত, অবিপরিণামধর্মী।

“যার” বলতে নির্বাণের। উপমা নেই, তুলনা নেই, সদৃশ নেই, প্রতিভাগ নেই, থাকে না, অবিদ্যমান, উপলব্ধি হয় না। “কোথাও” বলতে কোথাও, কোনোভাবে, কোনো স্থানে, অধ্যাত্মে বা বাহ্যে অথবা অধ্যাত্ম-বাহ্যে।

“অবশ্যই” বলতে নিশ্চিত বচন, নিঃসংশয় বচন, নিঃশঙ্খা বচন, নিঃসন্দেহ বচন, অবিপরীত বচন, নিরোধ বচন, সংশয়হীন বচন, সন্দেহহীন বচন, নিশ্চয়তা বচন। গমন করব, অধিগম করব, স্পর্শ করব, সাক্ষাৎ করব। “এতে” বলতে নির্বাণে শঙ্খা নেই, সন্দেহ নেই, দ্বিধা নেই, সংশয় নেই, থাকে না, অবিদ্যমান, উপলব্ধি হয় না; বরং (সেসব সন্দেহ) প্রহীন, সমুচ্ছিন্ন, উপশান্ত, প্রশমিত, উৎপত্তির অযোগ্য ও জ্ঞানাগ্নি দ্বারা দগ্ধ হয়।

“আমাকে এরূপে ধারণা করুন” বলতে আমাকে এরূপেই ধারণা বা বিবেচনা করুন। “অধিমুক্ত” বলতে নির্বাণপরায়ণ, নির্বাণরত, নির্বাণে অনুরক্ত, নির্বাণে অধিমুক্ত।

তজ্জন্য স্থবির পিঙ্গিয় বললেন :

যা স্থির, অটল। যার তুলনা কোথাও নেই। আমি তার নিকট (বা তথায়) অবশ্যই গমন করব, এতে সংশয় নেই। আমি অধিমুক্তচিত্তসম্পন্ন, তা জ্ঞাত হও।

পারায়ণনুগীতি গাথা বর্ণনা সমাপ্ত।

পারায়ণ বর্গ সমাপ্ত।


 

খড়গবিষাণ সূত্র
খড়গবিষাণ সূত্র বর্ণনা

প্রথম বর্গ
১২১. সর্বপ্রাণীর প্রতি দয়াপরবশ হয়ে তাঁরা দণ্ড ত্যাগ করে। কারোর ক্ষতি করে না। পুত্র কামনা করে না, সঙ্গী তো কথায় নেই। খড়গবিষাণের ন্যায় একাকী বিচরণ কর।

“সব” বলতে সম্পূর্ণরূপে, পরিপূর্ণভাবে, অশেষ, নিঃশেষ, সর্বশেষ বচন। “ভূত” ত্রাস ও শান্তকে বলা হয়। “ত্রাসিত” বলতে যাদের ত্রাসিততৃষ্ণা অপ্রহীন, ভয়-ভৈরব অপ্রহীন। কী কারণে ত্রাসিত বলা হয়? তারা ত্রাসিত, উত্রাসিত, পরিত্রাসিত, ভীত, সন্ত্রস্ত হয়, একারণেই ত্রাসিত বলা হয়। “শান্ত” বলতে যাদের ত্রাস, তৃষ্ণা প্রহীন, ভয়-ভৈরব প্রহীন। কী কারণে শান্ত বলা হয়? তাঁরা ত্রাসিত, উত্রাসিত, পরিত্রাসিত, ভীত ও সন্ত্রস্ত হন না; একারণেই শান্ত বলা হয়। “দণ্ড” বলতে তিন প্রকার দণ্ড। যথা : কায়দণ্ড, বাকদণ্ড, মনদণ্ড। ত্রিবিধ কায়দুশ্চরিত কায়দণ্ড, চতুর্বিধ বাকদুশ্চরিত বাকদণ্ড, ত্রিবিধ মনোদুশ্চরিত মনদণ্ড। সকল প্রাণীর প্রতি দয়াপরবশ হয়ে দণ্ড ত্যাগ করে।

যেকোনো সত্ত্বকে হাত, পাথর, দণ্ড, শস্ত্র, শিকল, রশি দ্বারা আঘাত না করে; সব সত্ত্বকে হাত, পাথর, দণ্ড, শস্ত্র, শিকল, রশি দিয়ে আঘাত না করে।

“না” বলতে প্রতিক্ষেপ; “পুত্র” বলতে চার প্রকার পুত্র; যথা : আত্মজ পুত্র, ক্ষেত্রজ পুত্র, দিন্নক (দত্তক) পুত্র, অন্তেবাসী পুত্র। “সহায়” বলতে যাদের সাথে স্বচ্ছন্দে আগমন, গমন, গমনাগমন, অবস্থান, উপবেশন, শয়ন, আলাপ করা যায়, কথাবার্তা বলা যায়, গল্পগুজব, আলোচনা করা যায়; এদেরকে বলা হয় সহায় বা সঙ্গী। পুত্র ইচ্ছা করে না, কামনা করে না, প্রার্থনা করে না, আকাঙ্ক্ষা করে না, অভিলাষ করে না। কোথায় আর মিত্র, বন্ধু, সঙ্গী, সহায় ইচ্ছা করবে।

“একক” বলতে সেই পচ্চেক সম্বুদ্ধ প্রব্রজ্যা গ্রহণে একক, অদ্বিতীয়ার্থে একক, তৃষ্ণার প্রহীনার্থে একক, একান্ত বীতরাগী বলে একক, একান্ত বীতদ্বেষী বলে একক, একান্ত বীতমোহ বলে একক, একান্ত ক্লেশহীন বলে একক, একায়নমার্গে গমন করেছেন বলে একক এবং অনুত্তর পচ্চেকসম্বোধি লাভ করেছেন বলে একক।

কিরূপে পচ্চেক সম্বুদ্ধ প্রব্রজ্যা গ্রহণে একক? পচ্চেক বুদ্ধ গৃহবাস বন্ধন, পুত্র-কন্যা বন্ধন, জ্ঞাতি বন্ধন, বন্ধু-বান্ধব বন্ধন তথা সমস্ত কিছু ছিন্ন করে কেশ-শ্মশ্রু কেটে কাষায় বস্ত্র পরিধান করে আগার হতে অনাগারিকভাবে প্রব্রজিত হয়ে অনাসক্তে উপনীত হয়ে একাকী বিচরণ করেন, বাস করেন, পদচালনা করেন, অগ্রসর হন, দিনাতিপাত করেন, জীবনযাপন করেন। এভাবেই পচ্চেক সম্বুদ্ধ প্রব্রজ্যা গ্রহণে একক।

কিভাবে পচ্চেক সম্বুদ্ধ অদ্বিতীয়ার্থে একক? তিনি এভাবে প্রব্রজিত হয়ে স্থিরচিত্তে একাকী অরণ্যে, বনপ্রস্থে (বনাশ্রম), নির্জন শয়নাসনে, নীরবে, নিঃশব্দে, নির্জনতায়, মনুষ্য দ্বারা অনালোড়িত নির্জনস্থানে অবস্থান করেন। তিনি একাকী বিচরণ করেন, একাকী গমন করেন, একাকী দাঁড়ান, একাকী উপবেশন করেন, একাকী শয়ন করেন, একাকী পিণ্ডার্থে গ্রামে প্রবেশ করেন, একাকী প্রত্যাগমন করেন, একাকী নির্জনে উপবেশন করেন, একাকী চঙ্ক্রমণ করেন, একাকী বিচরণ করেন, অবস্থান করেন, বাস করেন, চলা-ফেরা করেন, দিনাতিপাত করেন, জীবন ধারণ করেন, জীবনযাপন করেন। এভাবেই পচ্চেক সম্বুদ্ধ অদ্বিতীয়ার্থে একক।

কিভাবে পচ্চেক সম্বুদ্ধ তৃষ্ণা প্রহীনার্থে একক? তিনি এরূপে একক, অদ্বিতীয়, অপ্রমত্ত, উদ্যমশীল ও একাগ্রচিত্ত হয়ে অবস্থানকালে মহা উদ্যম সঞ্চার করে অনিষ্টকারী, পাপরাজা ও প্রমত্তবন্ধু মারকে সসৈন্যে পরাজিত করে লোভজনক তৃষ্ণা, বিস্তৃত তৃষ্ণাকে পরিত্যাগ করেন, ধ্বংস করেন, বিনাশ করেন, নিবৃত্ত করেন।

তৃষ্ণা দীর্ঘপথ (জন্মান্তর) ভ্রমণে অদ্বিতীয় পুরুষ। জাগতিক সত্ত্ব (ইহলোকের সত্ত্ব) এবং ভিন্ন সত্ত্ব বা অন্যলোকের সত্ত্ব (ইত্থভাক্ষঞ্ঞথাভাৰং) এই সংসার অতিক্রম করতে পারে না। “তৃষ্ণাই দুঃখ উৎপত্তির কারণ” এই আদীনব জ্ঞাত হয়ে প্রব্রজিত স্মৃতিমান ভিক্ষু বীততৃষ্ণ ও আসক্তিমুক্ত হন। এভাবে পচ্চেক সম্বুদ্ধ তৃষ্ণা প্রহীনার্থে একক।

কিরূপে পচ্চেক সম্বুদ্ধ একান্ত বীতরাগী বলে একক? রাগ বা আসক্তির প্রহীন হেতু একান্ত বীতরাগী বলে একক, দ্বেষের প্রহীন হেতু একান্ত বীতদ্বেষী বলে একক, মোহের প্রহীন হেতু একান্ত বীতমোহ বলে একক, ক্লেশসমূহের প্রহীন হেতু একান্ত বীতরাগী বলে একক। এভাবে পচ্চেক বুদ্ধ একান্ত বীতরাগ বলে একক।

কিরূপে পচ্চেক সম্বুদ্ধ একায়নমার্গে গত বলে একক? চারি স্মৃতিপ্রস্থান, চারি সম্যকপ্রধান, চারি ঋদ্ধিপাদ, পঞ্চেন্দ্রিয়, পঞ্চবল, সপ্ত বোধ্যঙ্গ ও আর্য অষ্টাঙ্গিক মার্গকে একায়নমার্গ বলা হয়।

জন্মক্ষয়দর্শী, হিতানুকম্পী একায়ন মার্গকে বিশেষভাবে জানেন। (জ্ঞানীরা) এই মার্গ দিয়ে পূর্বে ওঘ (দুঃখসমুদ্র) পার হয়েছেন, ভবিষ্যতেও পার হবেন এবং বর্তমানেও পার হচ্ছেন। এভাবে পচ্চেক সম্বুদ্ধ একায়ন মার্গে গত বলে একক।

কিরূপে পচ্চেক সম্বুদ্ধ এককভাবে অনুত্তর সম্যক সম্বোধি জ্ঞাত হয়েছেন বলে একক? চারি মার্গে জ্ঞানকে বলা হয় বোধি। যথা : পঞ্চেন্দ্রিয়, পঞ্চবল, ধর্মবিচয় সম্বোধ্যঙ্গ, বীমংসা, বিদর্শন ও সম্যক দৃষ্টিকে। সেই পচ্চেক সম্বুদ্ধ, মার্গ পচ্চেক সম্বুদ্ধ, জ্ঞান পচ্চেক সম্বুদ্ধ “সকল সংস্কার অনিত্য” এরূপে জ্ঞাত হয়েছেন, “সকল সংস্কার দুঃখ” এরূপে জ্ঞাত হয়েছেন, “সকল সংস্কার অনাত্ম” এরূপে জ্ঞাত হয়েছেন, “অবিদ্যার কারণে সংস্কার” এরূপে জ্ঞাত হয়েছেন, “সংস্কারের কারণে বিজ্ঞান” এরূপে জ্ঞাত হয়েছেন, “বিজ্ঞানের কারণে নামরূপ” এরূপে জ্ঞাত হয়েছেন, “নামরূপের কারণে ষড়ায়তন” এরূপে জ্ঞাত হয়েছেন, “ষড়ায়তনের কারণে স্পর্শ” এরূপে জ্ঞাত হয়েছেন, “স্পর্শের কারণে বেদনা” এরূপে জ্ঞাত হয়েছেন, “বেদনার কারণে তৃষ্ণা” এরূপে জ্ঞাত হয়েছেন, “তৃষ্ণার কারণে উপাদান” এরূপে জ্ঞাত হয়েছেন, “উপাদানের কারণে ভব” এরূপে জ্ঞাত হয়েছেন, “ভবের কারণে জাতি” এরূপে জ্ঞাত হয়েছেন, “জাতির কারণে জরা-মরণ-শোক-পরিতাপ-দুঃখ-দৌর্মনস্য-হাহুতাশ” এরূপে জ্ঞাত হয়েছেন। আর “অবিদ্যার অশেষ বিরাগ নিরোধে সংস্কার নিরোধ” এরূপে জ্ঞাত হয়েছেন, “সংস্কারের নিরোধে বিজ্ঞান নিরোধ” এরূপে জ্ঞাত হয়েছেন, “বিজ্ঞানের নিরোধে নামরূপ নিরোধ” এরূপে জ্ঞাত হয়েছেন, “নামরূপের নিরোধে ষড়ায়তন নিরোধ” এরূপে জ্ঞাত হয়েছেন, “ষড়ায়তনের নিরোধে স্পর্শ নিরোধ” এরূপে জ্ঞাত হয়েছেন, “স্পর্শের নিরোধে বেদনা নিরোধ” এরূপে জ্ঞাত হয়েছেন, “বেদনার নিরোধে তৃষ্ণা নিরোধ” এরূপে জ্ঞাত হয়েছেন, “তৃষ্ণার নিরোধে উপাদান নিরোধ” এরূপে জ্ঞাত হয়েছেন, “উপাদানের নিরোধে ভব নিরোধ” এরূপে জ্ঞাত হয়েছেন, “ভবের নিরোধে জাতি নিরোধ” এরূপে জ্ঞাত হয়েছেন, “জাতির নিরোধে জরা-মরণ-শোক-পরিতাপ-দুঃখ-দৌর্মনস্য-হাহুতাশ নিরোধ” এরূপে জ্ঞাত হয়েছেন। “ইহা দুঃখ” এরূপে জ্ঞাত হয়েছেন, “ইহা দুঃখসমুদয়” এরূপে জ্ঞাত হয়েছেন, “ইহা দুঃখনিরোধ” এরূপে জ্ঞাত হয়েছেন, “ইহা দুঃখনিরোধের উপায়” এরূপে জ্ঞাত হয়েছেন। “ইহা আসব” এরূপে জ্ঞাত হয়েছেন... “ইহা আসবনিরোধের উপায়” এরূপে জ্ঞাত হয়েছেন। “এই ধর্মসমূহ পরিজ্ঞেয়” এরূপে জ্ঞাত হয়েছেন... প্রহাতব্য... ভাবিতব্য... সাক্ষাৎকরণীয়” এরূপে জ্ঞাত হয়েছেন। ছয় স্পর্শায়তনের সমুদয়, বিলয়, আস্বাদ, আদীনব, নিঃসরণ জ্ঞাত হয়েছেন; পঞ্চ উপাদানস্কন্ধের সমুদয়, বিলয়, আস্বাদ, আদীনব, নিঃসরণ জ্ঞাত হয়েছেন; চারি মহাভূতের সমুদয়, বিলয়, আস্বাদ, আদীনব, নিঃসরণ জ্ঞাত হয়েছেন; “যা কিছু সমুদয়ধর্মী, তৎসমস্তই নিরোধধর্মী” এরূপে জ্ঞাত হয়েছেন।

অথবা যা কিছু জ্ঞাতব্য, অনুজ্ঞাতব্য, প্রতিজ্ঞাতব্য, হৃদয়ঙ্গম করা উচিত, অধিকার করা উচিত, ধারণ করা উচিত ও সাক্ষাৎকরণীয়, সেসবই বোধিজ্ঞান দ্বারা জ্ঞাত হয়েছেন, অনুজ্ঞাত হয়েছেন, প্রতিজ্ঞাত হয়েছেন, হৃদয়ঙ্গম করেছেন, অধিগত করেছেন, ধারণ করেছেন এবং সাক্ষাৎ করেছেন। এভাবেই পচ্চেক সম্বুদ্ধ এককভাবে অনুত্তর পচ্চেকসম্বোধি জ্ঞাত হয়েছেন বলে একক।

“চর্যা” বলতে আট প্রকার চর্যা। যথা : ইর্যাপথ চর্যা, আয়তন চর্যা, স্মৃতি চর্যা, সমাধি চর্যা, জ্ঞান চর্যা, মার্গচর্যা, ফলচর্যা, লোকার্থচর্যা। চার ঈর্যাপথে ঈর্যাপথচর্যা, ছয় অধ্যাত্ম-বাহ্য আয়তনে আয়তনচর্যা, চারি স্মৃতিপ্রস্থানে স্মৃতিচর্যা, চারি ধ্যানে সমাধিচর্যা, চারি আর্যসত্যে জ্ঞানচর্যা, চারি আর্যমাগে মার্গচর্যা। চারি শ্রামণ্যফলে ফলচর্যা। তথাগত অর্হৎ সম্যকসম্বুদ্ধের অবস্থিতি, পচ্চেক সম্বুদ্ধের অবস্থিতি শ্রাবকগণের মধ্যে লোকার্থচর্যা। প্রণিধিসম্পন্নের ঈর্যাপথচর্যা, ইন্দ্রিয়সমূহ রক্ষাকারীর আয়তনচর্যা, অপ্রমাদ বিহারীর স্মৃতিচর্যা, অধিচিত্ত সম্পন্নের সমাধিচর্যা, বুদ্ধিসম্পন্নের জ্ঞানচর্যা, সম্যক প্রতিপন্নের মার্গচর্যা, অধিগতফলের ফলচর্যা, তথাগত অর্হৎ সম্যকসম্বুদ্ধ, পচ্চেক বুদ্ধ শ্রাবকগণের লোকার্থচর্যা। এই আট প্রকার চর্যা। অপর আট প্রকার চর্যা-অধিমুক্তকালে শ্রদ্ধায় বিচরণ করেন, উদ্যমকালে বীর্যের সহিত অবস্থান করেন, উপস্থাপনকালে স্মৃতিতে অবস্থান করেন, অবিক্ষেপকালে সমাধিতে অবস্থান করেন, প্রজাননকালে প্রজ্ঞায় অবস্থান করেন, বিজাননকালে বিজ্ঞানচর্যায় অবস্থান করেন। এরূপে (সম্যক মার্গে) প্রতিপন্নজন কুশলধর্মসমূহ আয়ত্ব করে আয়তনচর্যায় বিচরণ করেন। একইভাবে (সম্যক মার্গে) প্রতিপন্নজন বিশেষ অধিগত করে বিশেষ চর্যায় অবস্থান করেন। এগুলোই আট প্রকার চর্যা।

অপর আট প্রকার চর্যা—সম্যক দৃষ্টির দর্শনচর্যা, সম্যক সংকল্পের মনোযোগ চর্যা, সম্যক বাক্যের পরিগ্রহ চর্যা, সম্যক কর্মে সমুত্থান বা কার্যারম্ভচর্যা, সম্যক আজীবের পরিশুদ্ধচর্যা, সম্যক ব্যায়ামে উদ্যমচর্যা, সম্যক স্মৃতিতে উপস্থানচর্যা, সম্যক সমাধিতে অবিমোক্ষ চর্যা। এগুলোই আট প্রকার চর্যা।

যেমন গন্ডারের একটি মাত্র শিং দ্বিতীয় নেই, এভাবেই সেই পচ্চেক বুদ্ধ তদনুরূপ, তৎসদৃশ, তৎপ্রতিভাগ হন। যেসব অতি লবণাক্তকে বলা হয় লবণস্বরূপ, অতি তিক্ততাকে বলা হয় তিক্তস্বরূপ, অতি মধুরকে বলা হয় মধুরস্বরূপ, অতি উষ্ণকে বলা হয় অগ্নিস্বরূপ, অতি শীতলকে বলা হয় বরফস্বরূপ, মহা জলরাশিকে বলা হয় সমুদ্রস্বরূপ, মহা অভিজ্ঞাবলপ্রাপ্ত শ্রাবককে বলা হয় শাস্তাস্বরূপ; এভাবেই সেই পচ্চেক সম্বু্‌দ্ধ তদনুরূপ, তৎসদৃশ, তৎপ্রতিভাগ, একক, অদ্বিতীয়, বন্ধনমুক্ত হয়ে সম্যকভাবে জগতে বিচরণ করেন, অবস্থান করেন... যাপন করেন।

তজ্জন্য সেই পচ্চেক সম্বুদ্ধ বললেন :

সর্বপ্রাণীর প্রতি দয়াপরবশ হয়ে তাঁরা দণ্ড ত্যাগ করে। কারোর ক্ষতি করে না। পুত্র কামনা করে না, সঙ্গী তো কথায় নেই। খড়গবিষাণের ন্যায় একাকী বিচরণ কর।

 

১২২. সংসর্গ হতে স্নেহ উৎপন্ন হয়, স্নেহ হতে দুঃখ উৎপন্ন হয়। তাই এই স্নেহজ আদীনব দর্শন করে খড়গবিষাণের ন্যায় একাকী অবস্থান কর।

“সংসর্গ” বলতে দুই প্রকার সংসর্গ। যথা : দর্শন সংসর্গ এবং শ্রবণ সংসর্গ। দর্শন সংসর্গ কিরূপ? এ জগতে কেউ কেউ অভিরূপা, দর্শনীয়া, মনোরমা, পরম বর্ণসৌন্দর্যে সমন্বিতা স্ত্রী বা কুমারীকে দর্শন করে। দেখে, পর্যবেক্ষণ করে এরূপে অনুব্যঞ্জনের নিমিত্ত গ্রহণ করে-চুল শোভন, মুখ শোভন, চক্ষু শোভন, কর্ণ শোভন, নাসিকা শোভন, ওষ্ঠ শোভন, দন্ত শোভন, গ্রীবা শোভন, স্তন শোভন, বক্ষ শোভন, উদর শোভন, কোমর শোভন, উরু শোভন, হাঁটু শোভন, হাত, পা, আঙুল, নখ শোভন। এভাবে দেখে, পর্যবেক্ষণ করে তা অভিনন্দন করে, প্রশংসা করে, কামনা করে, বার বার অনুস্মরণ করে এবং আসক্তিবন্ধনে আবদ্ধ হয়, ইহা দর্শন সংসর্গ।

শ্রবণ সংসর্গ কিরূপ? এ জগতে কেউ কেউ এরূপ শ্রবণ করে—“অমুক গ্রামে বা নিগমে অভিরূপা, দর্শনীয়া, মনোরমা, পরম সৌন্দর্যে সমন্বিতা স্ত্রী বা কুমারী আছে”। এভাবে শ্রবণ করে, শুনে তা অভিনন্দন করে, প্রশংসা করে, কামনা করে, বার বার অনুস্মরণ করে এবং আসক্তিবন্ধনে আবদ্ধ হয়, ইহাই শ্রবণ সংসর্গ।

“স্নেহ” বলতে দুই প্রকার স্নেহ। যথা : তৃষ্ণাস্নেহ এবং দৃষ্টিস্নেহ। তৃষ্ণাস্নেহ কী? যাবতীয় তৃষ্ণাসঙ্খাত দ্বারা সীমাকৃত, সীমিত, সীমাবদ্ধ, পরিগৃহীত, আসক্ত—“ইহা আমার, এরূপে আমার, এতটুকু আমার, এসবই আমার”। রূপ, শব্দ, গন্ধ, রস, স্পর্শ, আস্তরণ (কার্পেটাদি), আবরণ (পরিচ্ছেদ), দাসদাসী, ছাগল, ভেড়া, কুক্কুট, শূকর, হস্তি, ষাঁড়, অশ্ব, ঘোঁকী, ক্ষেত্র, বস্তু, হিরণ্য, সুবর্ণ, গ্রাম, নিগম, রাজধানী, রাষ্ট্র, জনপদ, কোষাগার, ভান্ডারাগার, এমনকি সমগ্র মহাপৃথিবীকে তৃষ্ণাবশে আমার বলে আসক্ত হয়। যেসব ১০৮ প্রকার তৃষ্ণা অধিকৃত বিষয়—ইহাই তৃষ্ণাস্নেহ।

দৃষ্টিস্নেহ কিরূপ? বিশ প্রকার সৎকায়দৃষ্টি, দশ প্রকার মিথ্যাদৃষ্টি, দশ প্রকার অন্তগ্রাহিকা দৃষ্টি। এরূপে যা দৃষ্টি, দৃষ্টিগত, দৃষ্টিগ্রহণ, দৃষ্টিকান্তার, দৃষ্টিধারণ, দৃষ্টিস্ফন্দন, দৃষ্টিসংযোজন গ্রহণ, প্রতিগ্রহণ, অভিনিবেশ, পরামর্শ, কুমার্গ, মিথ্যাপথ, ভ্রান্ত ধারণা, তীর্থায়তন, বিকৃতি ধারণ, বিপরীত গ্রহণ, বিপরীত ধারণ, মিথ্যাগ্রহণ, অযথার্থকে যথার্থরূপে গ্রহণ, বাষট্টি প্রকার মিথ্যাদৃষ্টি, ইহাই দৃষ্টস্নেহ।

দর্শন সংসর্গ প্রত্যয়, শ্রবণ সংসর্গ প্রত্যয়, তৃষ্ণাস্নেহ, দৃষ্টিস্নেহ উৎপন্ন হয়, জাত হয়, সঞ্জাত হয়, আবির্ভূত হয়, উদ্ভূত হয়, উদ্ভব হয়, প্রাদুর্ভূত হয়।

“স্নেহ” বলতে দুই প্রকার স্নেহ। যথা : তৃষ্ণাস্নেহ, দৃষ্টিস্নেহ... ইহাই তৃষ্ণাস্নেহ... ইহাই দৃষ্টিস্নেহ। এ জগতে কেউ কেউ কায়দুশ্চরিত কর্ম সম্পাদন করে, বাকদুশ্চরিত কর্ম সম্পাদন করে, মনোদুশ্চরিত কর্ম সম্পাদন করে, প্রাণিহত্যা করে, চুরি করে, সিঁদ কাটে, গ্রাম লুণ্ঠন করে, এক এক গৃহ ঘেরাও করে লুট করে, পথে লুকিয়ে ডাকাতি করে, ব্যভিচার করে, মিথ্যাভাষণ করে। (প্রজারা) তাকে ধরে নিয়ে রাজাকে দেখায়—“দেব, এই ব্যক্তি চোর, পাপাচারী, একে যা ইচ্ছা দণ্ড প্রদান করুন।” তখন রাজা তাকে ভর্ৎসনা করেন। ভৎর্সনার প্রত্যয়ে সেই পাপচারীর ভয় উৎপন্ন হয়, দুঃখ ও দৌর্মনস্য অনুভূত হয়। তার এই ভয়, দুঃখ, দৌর্মনস্য কোথা হতে উৎপন্ন হয়? স্নেহপ্রত্যয়, নন্দিপ্রত্যয়, রাগপ্রত্যয়, নন্দিরাগপ্রত্যয় হতে উৎপন্ন হয়।

রাজা এতেও তুষ্ট হন না। তাকে শৃঙ্খলবন্ধন, রজ্জুবন্ধন, শিকলবন্ধন, বেত্রবন্ধন, লতাবন্ধন, প্রক্ষেপবন্ধন, পরিক্ষেপবন্ধন, গ্রামবন্ধন, নিগমবন্ধন, নগরবন্ধন, রাষ্ট্রবন্ধন অথবা জনপদ বন্ধনে আবদ্ধ করায়ে এরূপ ঘোষণা দেন—“এই বন্ধন থেকে তোমায় মুক্তি দেয়া যাবে না।” সেই বন্ধনের কারণে পাপাচারী ভয়, দুঃখ ও দৌর্মনস্য অনুভব করে। তার এই ভয়, দুঃখ, দৌর্মনস্য কোথা হতে উৎপন্ন হয়? স্নেহপ্রত্যয়, নন্দিপ্রত্যয়, রাগপ্রত্যয়, নন্দিরাগপ্রত্যয় হতে উৎপন্ন হয়।

রাজা এতেও তুষ্ট হন না। তার ধন আনয়ন করান—শত, সহস্র বা লক্ষ। সেই সম্পত্তির পরিহানীর কারণে পাপাচারী ভয়, দুঃখ ও দৌর্মনস্য অনুভব করে। তার এই ভয়, দুঃখ, দৌর্মনস্য কোথা হতে উৎপন্ন হয়? স্নেহপ্রত্যয়, নন্দিপ্রত্যয়, রাগপ্রত্যয়, নন্দিরাগপ্রত্যয় হতে উৎপন্ন হয়।

রাজা এতেও তুষ্ট হন না। তাকে নানা প্রকার শাস্তি প্রদানের হুকুম করেন-কশাঘাত, দণ্ডাঘাত, বেত্রাঘাত করা; হাত কেটে দেওয়া, পা কেটে দেওয়া, হাত-পা কেটে দেওয়া, কান কেটে দেওয়া, নাক কেটে দেওয়া; নাক-কান কেটে দেওয়া, গরম জলে সিদ্ধ করা, শঙ্কমুণ্ডিক করা, রাহুমুখ করা, জৌতিমালিক (এক প্রকার যন্ত্রণা) করা, হাত পুড়িয়ে দেওয়া, এরক পত্তিক করে দৌড়াতে আদেশ (এক প্রকার শাস্তি), চর্ম পুড়িয়ে দেওয়া, দৈহিক ও মানসিক যন্ত্রণা প্রদান করা, শূলে বিদ্ধ করা, মাংস টুকরো টুকরো করে কাটে দেওয়া। বিভিন্ন প্রকার মানসিক শাস্তি প্রদান করা, তেলের ঘানিতে আবদ্ধ করে ঘুরানো, প্রহারে প্রহারে অস্থি চুরমার করে দেওয়ান, উত্তপ্ত তেলে সিদ্ধ করা, কুকুরকে দিয়ে খাওয়ানো, জীবিত অবস্থায় শূলে বিদ্ধ করা, তলোয়ার দিয়ে মাথা কেটে দেওয়া। এ শাস্তির কারণে সেই পাপচারী ভয়, দুঃখ ও দৌর্মনস্য অনুভব করে। তার এই ভয়, দুঃখ, দৌর্মনস্য কোথা হতে উৎপন্ন হয়? স্নেহপ্রত্যয়, নন্দিপ্রত্যয়, রাগপ্রত্যয়, নন্দিরাগপ্রত্যয় হতে উৎপন্ন হয়। রাজা এই চারি প্রকার দণ্ড প্রদান করার মালিক।

সেই পাপাচারী স্বীয় কর্মের কারণে মৃত্যুর পর অপায়, দুর্গতি, বিনিপাত নিরয়ে উৎপন্ন হয়। তথায় নিরয়পালেরা পঞ্চবিধ বন্ধনে তাকে শাস্তি প্রদান করে-তপ্ত লৌহশূল (এক) হাতে বিদ্ধ করে, তপ্ত লৌহশূল দ্বিতীয় হাতে বিদ্ধ করে, তপ্ত লৌহশূল (এক) পায়ে বিদ্ধ করে, তপ্ত লৌহশূল দ্বিতীয় পায়ে বিদ্ধ করে এবং তপ্ত লৌহশূল উরুর মাঝখানে বিদ্ধ করে। সে তীব্র দুঃখ, অসহ্য বেদনাপ্রাপ্ত হয়; কিন্তু পাপকর্ম শেষ না হওয়া পর্যন্ত, সে মৃত্যুবরণ করে না। তার এই ভয়, দুঃখ, দৌর্মনস্য কোথা হতে উৎপন্ন হয়? স্নেহপ্রত্যয়, নন্দিপ্রত্যয়, রাগপ্রত্যয়, নন্দিরাগপ্রত্যয় হতে উৎপন্ন হয়।

তথায় নিরয়পালেরা তাকে শয়ন করিয়ে কুঠার দ্বারা টুকরো টুকরো করে। সে তীব্র দুঃখ, অসহ্য বেদনাপ্রাপ্ত হয়; কিন্তু পাপকর্ম শেষ না হওয়া পর্যন্ত, সে মৃত্যুবরণ করে না। তথায় নিরয়পালেরা তাকে ঊর্ধ্বপাদ, অধোশির করে ধরে কুঠার দ্বারা টুকরো টুকরো করে। তথায় নিরয়পালেরা তাকে রথে যোজনা করে উত্তপ্ত, প্রজ্জ্বলিত, জলন্ত ভূমির উপর দিয়ে সেই রথ চালিয়ে নিয়ে যায়, সে তীব্র দুঃখ, অসহ্য বেদনাপ্রাপ্ত হয়; কিন্তু পাপকর্ম শেষ না হওয়া পর্যন্ত, সে মৃত্যুবরণ করে না। নিরয়পালেরা তাকে উত্তপ্ত, প্রজ্জ্বলিত, জলন্ত মহা-অঙ্গারপর্বতে আরোহণ করায়। সে তীব্র দুঃখ, অসহ্য বেদনাপ্রাপ্ত হয়; কিন্তু পাপকর্ম শেষ না হওয়া পর্যন্ত, সে মৃত্যুবরণ করে না। নিরয়পালগণ তাকে তাড়াতাড়ি ঊর্ধ্বপথ ও অধঃশির করে গ্রহণ করে তপ্ত, প্রদীপ্ত, প্রজ্জ্বলিত এবং অত্যন্ত উত্তপ্ত লৌহকুম্ভীতে নিক্ষেপ করে। তথায় সে ফেণাযুক্ত তপ্ত লৌহরসে পক্ব হয়। আর ফেণাযুক্ত তপ্ত লৌহরসে পক্ব হওয়ার সময় একবার ঊর্ধ্বে উঠে, একবার নিচে নামে, একবার আড়াআড়িভাবে থাকে। এভাবে সে তথায় তীব্র, কটু এবং দুঃখপূর্ণ বেদনা ভোগ করে। যাবৎ তার সেই পাপ কর্মফল শেষ না হয়, তাবৎ পর্যন্ত তার (নারকীর) মৃত্যু হয় না। তার এরূপ ভয়, দুঃখ, দৌর্মনস্য কোথা হতে (উৎপন্ন হয়)? স্নেহপ্রত্যয়, নন্দিপ্রত্যয়, রাগপ্রত্যয়, নন্দিরাগপ্রত্যয় হতে উৎপন্ন হয়। নিরয়পালগণ তাকে মহানিরয়ে নিক্ষেপ করে। সে মহানিরয় নিম্নরূপ :

“মহানিরয় চারিকোণা ও চারি দ্বারবিশিষ্ট এবং পরিমিত অংশে বিভক্ত। মহানিরয়ের চারিপার্শ্ব, উপর এবং নিচদিক লৌহ প্রাচীরের দ্বারা পরিবেষ্টিত। এ মহানিরয়ের সমস্ত ভূপ্রদেশ সর্বদা প্রজ্জ্বলিত পাথুরী কয়লার ন্যায় সুতীব্র তেজোময় লৌহপাতে আবৃত। এই নিরয়াগ্নির প্রখর তেজ সর্বদা মহানিরয়ের চতুর্দিকে শতযোজনব্যাপী বিস্তৃত থাকে। সর্বদা ধোঁয়াহীন তীব্র, ভয়ানক আগুন দাউ দাউ করে জ্বলতে থাকে। মহানিরয়ের পূর্বপ্রাচীরে তীব্র অগ্নিশিখা আবির্ভূত হয়, সেই অগ্নিশিখা নারকীগণকে দগ্ধ করে পশ্চিম প্রাচীরে এসে আঘাত করে। পশ্চিম প্রাচীরে তীব্র অগ্নিশিখা আবির্ভূত হয়, সেই অগ্নিশিখা নারকীগণকে দগ্ধ করে পূর্ব প্রাচীরে এসে আঘাত করে। উত্তর প্রাচীরে তীব্র অগ্নিশিখা আবির্ভূত হয়, সেই অগ্নিশিখা নারকীগণকে দগ্ধ করে দক্ষিণ প্রাচীরে এসে আঘাত করে। দক্ষিণ প্রাচীরে তীব্র অগ্নিশিখা আবির্ভূত হয়, সেই অগ্নিশিখা নারকীগণকে দগ্ধ করে উত্তর প্রাচীরে এসে আঘাত করে। নিম্ন হতে তীব্র অগ্নিশিখা আবির্ভূত হয়, সেই অগ্নিশিখা নারকীগণকে দগ্ধ করে ছাউনিতে এসে আঘাত করে। ছাউনি হতে তীব্র অগ্নিশিখা আবির্ভূত হয়, সেই অগ্নিশিখা নারকীগণকে দগ্ধ করে নিম্নে এসে আঘাত করে। অবীচি মহানিরয়ের নিম্ন, উপরিভাগ এরূপ উত্তপ্ত, প্রজ্জ্বলিত, তেজোময় লৌহপাতে আবৃত। মহালোভী, মহা অপরাধকারী এবং অতিশয় পাপকর্মা সত্ত্বগণ এই নিরয়ে উৎপন্ন হয়ে পাপকর্মের শেষ না হওয়া পর্যন্ত দগ্ধ হতে থাকে-বহু প্রকারে।”

এই ভয়, দুঃখ, দৌর্মনস্য কোথা হতে উৎপন্ন হয়? স্নেহপ্রত্যয়, নন্দিপ্রত্যয়, রাগপ্রত্যয়, নন্দিরাগপ্রত্যয় হতে উৎপন্ন হয়। যেসব নৈরয়িক দুঃখ, তির্যকযোনি দুঃখ, প্রেতলোক দুঃখ, মনুষ্য দুঃখ বিদ্যমান, সেসব কোথা হতে উৎপন্ন, জাত, সঞ্জাত, আবির্ভূত, প্রাদুর্ভূত হয়? স্নেহপ্রত্যয়, নন্দিপ্রত্যয়, রাগপ্রত্যয়, নন্দিরাগপ্রত্যয় হতে উৎপন্ন হয়, জাত হয়, সঞ্জাত হয়, আবির্ভূত হয়, উদ্ভূত হয়, উদ্ভব হয় এবং প্রাদুর্ভূত হয়।

“স্নেহ” বলতে দুই প্রকার স্নেহ। যথা : তৃষ্ণাস্নেহ ও দৃষ্টিস্নেহ... ইহা তৃষ্ণাস্নেহ... ইহা দৃষ্টিস্নেহ। তৃষ্ণাস্নেহ, দৃষ্টিস্নেহ, স্নেহজ আদীনব দর্শন, পর্যবেক্ষণ, অবলোকন, বিচার, চিন্তা করে।

তজ্জন্য সেই পচ্চেক সম্বুদ্ধ বললেন :

সংসর্গ হতে স্নেহ উৎপন্ন হয়, স্নেহ হতে দুঃখ উৎপন্ন হয়। তাই এই স্নেহজ আদীনব দর্শন করে খড়গবিষাণের ন্যায় একাকী অবস্থান কর।

 

১২৩. সুহৃদ, মিত্রদের প্রতি অনুকম্পী হয়ে যখন প্রতিবদ্ধচিত্ত বা চিত্ত আসক্তিসম্পন্ন হয় তখন মঙ্গলজনক বিষয় ত্যাগ করে। এই আসক্তিতে ভয় দর্শন করে খড়গবিষাণের ন্যায় একাকী অবস্থান কর।

“মিত্র” বলতে দুই প্রকার মিত্র। যথা : আগারিক মিত্র, অনাগারিক মিত্র। আগারিক মিত্র কে? এ জগতে কেউ অসম্ভব কিছু দেয়, অসম্ভব কিছু ত্যাগ করে, দুষ্কর কর্ম সম্পাদন করে, ক্ষমার অযোগ্য হলেও ক্ষমা করে, (নিজের) গোপন কথা বলে, (বন্ধুর) কথা গোপন রাখে, বিপদেও (বন্ধুকে) ত্যাগ করে না, নিজের জীবন দিয়ে হলেও (বন্ধুর) উপকার করে, (বন্ধু) গরীব হলেও অবজ্ঞা করে না, একেই বলে আগারিক মিত্র।

অনাগারিক মিত্র কে? এ জগতে ভিক্ষু প্রিয়, মনোজ্ঞ, মাননীয় ও চিন্তাশীল বক্তা, বচনক্ষম, গম্ভীর বক্তা হয়। সে অপরাপর ভিক্ষুকে অস্থানে নিয়োজিত না হয়ে অধিশীলে নিয়োজিত হতে উৎসাহিত করেন, চারি স্মৃতিপ্রস্থান ভাবনায় মনোযোগী হবার জন্য উৎসাহিত করেন, চারি সম্যকপ্রধান... চারি ঋদ্ধিপাদ... পঞ্চেন্দ্রিয়... পঞ্চবল... সপ্ত বোধ্যঙ্গ... আর্য অষ্টাঙ্গিক মার্গ ভাবনায় মনোযোগী হবার জন্য উৎসাহিত করেন, একেই বলে অনাগারিক মিত্র।

যাদের সাথে স্বচ্ছন্দে বা নিঃসঙ্কোচে আগমন, গমন, দাঁড়ান, অবস্থান, উপবেশন, শয়ন, আলাপ, সল্লা-পরামর্শ, রসিকতা, আনন্দ-উচ্ছ্বাস করা যায় তাদেরকে বন্ধু বলে। মিত্র, সুহৃদ, উপকারী, সঙ্গী, সহায়ের প্রতি অনুকম্পী, মনোযোগী, অনুগৃহীত হয়ে আত্ম, পর, উভয়ের মঙ্গলকর বিষয় ত্যাগ করে, ইহলোকে মঙ্গলকর বিষয় ত্যাগ করে, পরলোকের মঙ্গলকর বিষয় ত্যাগ করে, পরমার্থ ত্যাগ করে, পরিহার, পরিত্যাগ, প্রহীন, ধ্বংস, বর্জন, অন্তর্ধান করে।

“প্রতিবদ্ধচিত্ত” বলতে দুটি কারণে প্রতিবদ্ধচিত্ত বা আসক্তি চিত্তসম্পন্ন হয়ে থাকে। নিজেকে নিচে স্থাপন করে অপরকে উচ্চতায় স্থাপন করে প্রতিবদ্ধচিত্ত হয়। আবার, নিজেকে উপরে রেখে অপরকে নিচে রেখে প্রতিবদ্ধচিত্ত হয়। কিভাবে নিজেকে নিচে স্থাপন করে, অপরকে উচ্চতায় স্থাপন করে প্রতিবদ্ধচিত্ত হয়? আপনারা আমার বহু উপকারী, আমি আপনাদের কাছে চীবর, পিণ্ডপাত, শয্যাসন, ওষুধ-পথ্য বা ভৈষজ্য উপকরণাদি লাভ করি। অন্যেরা আমাকে কিছু দিক বা না দিক আপনাদের আশ্রয়, সহানুভূতি আমি লাভ করি। আমার যে মাতাপিতা, নামগোত্র; তা সবই অন্তর্হিত হয়েছে। আমি আপনাদের এরূপ মনে করি—অমুক আমার কুলোপক, অমুকা আমার কুলোপিকা। এভাবে নিজেকে নিচে স্থাপন করে অপরকে উপরে স্থাপন করে প্রতিবদ্ধচিত্ত হয়।

কিভাবে নিজেকে উপরে রেখে অপরকে নিচে রেখে প্রতিবদ্ধচিত্ত হয়? আমি আপনাদের বহু উপকারী, আমার নিকট এসে আপনারা বুদ্ধের শরণ, ধর্মের শরণ, সংঘের শরণ নিতে পারছেন। আমি আপনাদের প্রাণিহত্যা বিরতি, অদত্তবস্তু গ্রহণ বিরতি, মিথ্যাকামাচার বিরতি, মিথ্যাবাক্য বিরতি, সুরাজাতীয় মাদকদ্রব্য সেবন বিরতির শিক্ষাপদ প্রদান করি; উদ্দেশ, প্রশ্নের উত্তর বলে দিই, উপোসথ ব্যাখ্যা করি, নবকর্ম অধিষ্ঠান করি। তবুও আপনারা আমাকে ছেড়ে অন্যকে সৎকার করেন, গৌরব করেন, মান্য করেন, পূজা করেন। এভাবে নিজেকে উপরে রেখে অপরকে নিচে রেখে প্রতিবদ্ধচিত্ত হয়।

“ভয়” বলতে জাতি ভয়, জরা ভয়, ব্যাধি ভয়, মরণ ভয়, রাজ ভয়, চোর ভয়, অগ্নি ভয়, জল ভয়, আত্মানুবাদ ভয়, পরানুবাদ ভয়, দণ্ড ভয়, দুর্গতি ভয়, ঊর্মি ভয়, কুমীর ভয়, আবর্ত ভয়, শুশুক ভয়, আজীবক ভয়, নিন্দা ভয়, পরিষদ ভয়, মদন ভয়, ভয়ানক ত্রাস, লোকহর্ষ, চিত্তের উদ্বেগ, উৎকণ্ঠা। “আসক্তি” বলতে দুই প্রকার আসক্তি। যথা : তৃষ্ণাসক্তি, মিথ্যাদৃষ্টি আসক্তি... ইহা তৃষ্ণা আসক্তি... ইহা মিথ্যাদৃষ্টি আসক্তি। এই আসক্তিতে ভয় দর্শন করে, দেখে, অবলোকন, পর্যবেক্ষণ, অনুসন্ধান করে।

তজ্জন্য সেই পচ্চেক বুদ্ধ বললেন :

সুহৃদ, মিত্রদের প্রতি অনুকম্পী হয়ে যখন প্রতিবদ্ধচিত্ত বা চিত্ত আসক্তিসম্পন্ন হয় তখন মঙ্গলজনক বিষয় ত্যাগ করে। এই আসক্তিতে ভয় দর্শন করে খড়গবিষাণের ন্যায় একাকী অবস্থান কর।

 

১২৪. যে স্ত্রী-পুত্রে আসক্ত, অভিলাষী, সেই সুবিশাল বাঁশের সদৃশ। তাই ক্বচি বাঁশের ন্যায় অসংলগ্ন হয়ে খড়গবিষাণের ন্যায় একাকী বিচরণ কর।

বাঁশ বলতে বাঁশ বনকে বলা হয়। যেমন, বাঁশবনের মধ্যে বড় (বয়স্ক) বাঁশ বাঁশগুল্মে বা বাঁশের ঝোঁপে আসক্ত, সংশ্লিষ্ট, লগ্ন, সংযুক্ত, বাঁধাপ্রাপ্ত হয়। ঠিক তেমনিভাবে আসক্তিসমূহকে বলা হয় তৃষ্ণা। যা চিত্তের রাগ, সরাগ, অনুনয়, অনুরোধ, নন্দী, নন্দীরাগ, সরাগ, ইচ্ছা, মোহাচ্ছন্ন, অনুরাগ, আসক্তি, আকুল আকাঙ্ক্ষা, মিলন, মলিনতা, প্রলোভন, প্রবঞ্চনা, উৎপাদন, মিনতি, আকুল কামনা, নদী (সরিতা), সনির্বন্ধ প্রার্থনা, সুপ্ত আসক্তি, তৃষ্ণা, স্ত্রী কামনা, পুনর্জন্ম আকাঙ্ক্ষা, কামনা, বাসনা, অন্তরঙ্গতা, স্নেহ, প্রত্যাশা, প্রতিবন্ধু বা একত্রে মিলন, আশা, প্রবল তৃষ্ণা, রূপের আশা, শব্দের আশা, গন্ধের আশা, রসের আশা, স্পর্শের আশা, লাভের আশা, ধনের আশা, পুত্রের আশা, জীবনের আশা, কামপ্রবৃত্তি আকুলভাবে কামনা, আরাধনা, জল্পনা, আকাঙ্ক্ষা, লোভ, লোভাতুর, অত্যন্ত লোভী, অকুলতা, ব্যুৎপত্তি বা দক্ষতা লাভের ইচ্ছা, সানুনয়, কামতৃষ্ণা, ভবতৃষ্ণা, বিভবতৃষ্ণা; রূপতৃষ্ণা, অরূপতৃষ্ণা, বিরোধতৃষ্ণা, রূপতৃষ্ণা, শব্দতৃষ্ণা, গন্ধতৃষ্ণা, রসতৃষ্ণা, স্পর্শতৃষ্ণা; ঢাকনা, পৱাবন, সম্পর্ক, সংযোগ, উপাদান, আবরণ, নীবরণ, স্বার্থপর, দুঃখমূল, দুঃখনিদান, দুঃখ উৎপত্তি, মারপ্রলোভন, মারের বঁড়শি, মারের অধিকার বা এলাকা, মারের বাসস্থান, মারের বন্ধন, তৃষ্ণানদী, তৃষ্ণাজাল, তৃষ্ণারূপ, তৃষ্ণারূপ বন্ধন, লোলুপতা, লোভ, অকুশলের মূল।

“সংশ্লিষ্ট” বলতে কী কারণে সংশ্লিষ্ট? বিশাল বলে সংশ্লিষ্ট, বিস্তৃত বলে সংশ্লিষ্ট, প্রসারিত বলে সংশ্লিষ্ট, বিষম বলে সংশ্লিষ্ট, অগ্রসর বলে সংশ্লিষ্ট, রাশিকৃত বলে সংশ্লিষ্ট, প্রতারণা বলে সংশ্লিষ্ট, বিষমূল বলে সংশ্লিষ্ট, বিষফল বলে সংশ্লিষ্ট, বিষপরিভোগ বলে সংশ্লিষ্ট। বিশাল তৃষ্ণায় রূপে, শব্দে, গন্ধে, রসে, স্পর্শে, কুলে, গনে, আবাসে, লাভে, যশে, প্রশংসায়, সুখে, চীবরে, পিণ্ডপাতে, শয়নাসনে, রোগের সময় রোগীর ব্যবহার্য ওষুধপথ্যে, নামধাতুতে, রূপধাতুতে, অরূপধাতুতে, কামভবে, রূপভবে, অরূপভবে, সংজ্ঞাভবে, অসংজ্ঞাভবে, নৈবসংজ্ঞা-না-অসংজ্ঞাভবে, একবোকার বা একস্কন্ধভবে, চতুস্কন্ধভবে, পঞ্চস্কন্ধভবে, অতীতে-অনাগতে-বর্তমানে, দৃষ্ট-শ্রুত-অনুমিত-জ্ঞাতব্যে বিস্তৃত ও প্রসারিত হয়, এটাই সংশ্লিষ্ট। যেরূপ সুবিশাল বাঁশের (বৃক্ষের) ন্যায় সংশ্লিষ্ট।

“পুত্র” বলতে চার প্রকার পুত্র। যথা : (১) আত্মজপুত্র বা নিজের ঔরসজাত পুত্র, (২) ক্ষেত্রজ পুত্র (অর্থাৎ যে অপুত্রক স্ত্রীলোক স্বামীর অনুমতিতে পরপুরুষের সাথে সহবাস করে পুত্র উৎপন্ন করে; সেই পুত্র সে স্ত্রীলোকের স্বামীর পক্ষে ক্ষেত্রজ পুত্র), (৩) দত্তক পুত্র বা পালিত পুত্র, (৪) শিষ্যরূপ পুত্র (অর্থাৎ যে গুরু শিষ্যকে পুত্রস্নেহে নিজগৃহে বাস করায়ে শিক্ষা দিয়ে থাকেন সেই শিষ্য সে গুরুর শিষ্যরূপ পুত্র)। স্ত্রী বলতে ভার্যা বা ঘরণীকে বলা হয়। অভিলাষ বা ইচ্ছা বলতে তৃষ্ণাকে বলা হয়। যে রাগ, সরাগ... লোলুপতা, লোভ অকুশলের মূল। এ অর্থে যা স্ত্রীর পুত্রের অভিলাষ।

বাঁশ বলতে বাঁশের ঝোপ বা পল্লবকে বলা হয়। যেরূপে তর্বণ বাঁশ বাঁশের ঝোঁপে, পল্লবে অনাসক্ত, অসংলগ্ন, অনাবদ্ধ, অপ্রতিবদ্ধ, নিষ্ক্রান্ত, অনাবিষ্ট, মুক্তি। “আসক্তি” বলতে দুই প্রকারে আসক্তি। যথা : (১) তৃষ্ণা আসক্তি ও (২) দৃষ্টি আসক্তি... ইহা তৃষ্ণা আসক্তি... ইহা দৃষ্টি আসক্তি। পচ্চেক সম্বুদ্ধের তৃষ্ণা আসক্তি প্রহীন, দৃষ্টি আসক্তি পরিত্যক্ত। তৃষ্ণা আসক্তি প্রহীন ও দৃষ্টি আসক্তি পরিত্যক্ত হয় বলে সেই পচ্চেক সম্বুদ্ধ রূপে আসক্ত হন না, শব্দে আসক্ত হন না, গন্ধে আসক্ত হন না, রসে আসক্ত হন না, স্পর্শে আসক্ত হন না, কুলে আসক্ত হন না, গণে আসক্ত হন না, আবাসে আসক্ত হন না, লাভে আসক্ত হন না, যশে আসক্ত হন না, প্রশংসায় আসক্ত হন না, সুখে আসক্ত হন না, চীবরে আসক্ত হন না, পিণ্ডপাতে আসক্ত হন না, শয়নাসনে আসক্ত হন না, ওষুধ-পথ্যাদিতে আসক্ত হন না, কামধাতুতে আসক্ত হন না, রূপধাতুতে আসক্ত হন না, অরূপধাতুতে আসক্ত হন না, কামভবে আসক্ত হন না, রূপভবে আসক্ত হন না, অরূপভবে আসক্ত হন না, সংজ্ঞাভবে আসক্ত হন না, অসংজ্ঞাভবে আসক্ত হন না, নৈবসংজ্ঞা-না-অসংজ্ঞাভবে আসক্ত হন না, অতীতে আসক্ত হন না, অনাগতে আসক্ত হন না, বর্তমানে আসক্ত হন না, দৃষ্ট-শ্রুত-অনুমিত-বিজ্ঞাত ধর্মে আসক্ত হন না, গ্রহণ করেন না, আবদ্ধ হন না, সংলগ্ন হন না, সংযুক্ত হন না বরং (সেসব হতে) নিষ্ক্রান্ত, উত্তীর্ণ, বিমুক্ত হয়ে অনাসক্ত ও মুক্ত চিত্তে অবস্থান করেন।

তজ্জন্য পচ্চেক সম্বুদ্ধ বললেন :

যে স্ত্রী-পুত্রে আসক্ত, অভিলাষী, সেই সুবিশাল বাঁশের সদৃশ। তাই ক্বচি বাঁশের ন্যায় অসংলগ্ন হয়ে খড়গবিষাণের ন্যায় একাকী বিচরণ কর।

 

১২৫. মৃগ যেমন অরণ্যে বন্ধনমুক্ত অবস্থায় আহারের নিমিত্তে যথেচ্ছা গমন করে; তেমনি জ্ঞানী ব্যক্তিও স্বাধীন দর্শন করে খড়গবিষাণের ন্যায় একাকী বিচরণ কর।

“মৃগ” বলতে দুই প্রকার মৃগ; যথা : (১) এণিমৃগ বা কৃষ্ণসার মৃগ ও (২) পসদমৃগ (ফুটফুটে দাগ বিশিষ্ট মৃগ)। যেমন বনে বাসকারী মৃগ অরণ্যে, পর্বতের পার্শ্বে বিচরণকালে নিশ্চিন্তে গমন করে, দাঁড়িয়ে থাকে, বসে পড়ে, শয়ন করে।

ভগবান কর্তৃক এরূপ ব্যক্ত হয়েছে : “হে ভিক্ষুগণ, যেমন একাচারী মৃগ অরণ্যে বা পর্বতের পার্শ্বদেশে বিচরণকালে একাই গমন করে, একাই দাঁড়িয়ে থাকে, একাই বসে পড়ে, একাই শয়ন করে, তার কারণ কী? শিকারীর অপথগত হতে বা শিকারীর হাত থেকে আত্মরক্ষা করতে। ভিক্ষুগণ, ঠিক একইভাবে ভিক্ষু কামনা ও অকুশল ধর্মসমূহ হতে বিরত হয়ে বিতর্ক ও বিচার সহিত বিবেকজ বা নির্জনতাজনিত প্রীতি সুখ সমন্বিত প্রথম ধ্যান লাভ করে অবস্থান করে। ভিক্ষুগণ, ইহাকে বলা হয় মারকে অন্ধ করা, মারচক্ষুকে বধ করা এবং পাপী মারের অদর্শনগত হওয়া।

পুনরায়, ভিক্ষুগণ, ভিক্ষু বিতর্ক ও বিচার প্রশমিত আধ্যাত্মিক সম্প্রসাদ ও একাগ্রতাযুক্ত অবিতর্ক, বিচারবিহীন সমাধিজনিত প্রীতিসুখ সমন্বিত দ্বিতীয় ধ্যান... তৃতীয় ধ্যান... চতুর্থ ধ্যান লাভে করে অবস্থান করে। ভিক্ষুগণ, ইহাকে বলা হয় মারকে অন্ধ করা, মারচক্ষুকে বধ করা এবং পাপী মারের অদর্শনগত হওয়া।

পুনরায়, হে ভিক্ষুগণ, ভিক্ষু সকল রূপসংজ্ঞা অতিক্রম, প্রতিঘসংজ্ঞা ধ্বংস এবং নানাত্বসংজ্ঞায় মনোযোগ না দিয়ে “অনন্ত আকাশ” স্মৃতি করে আকাশ অনন্তায়তন লাভ করে অবস্থান করে। ভিক্ষুগণ, ইহাকে বলা হয় মারকে অন্ধ করা, মারচক্ষুকে বধ করা এবং পাপী মারের অদর্শনগত হওয়া।

পুনরায়, হে ভিক্ষুগণ, ভিক্ষু সকল আকাশ অনন্তায়তন অতিক্রম করে “অনন্ত বিজ্ঞান” স্মৃতি করে বিজ্ঞান অনন্তায়তন লাভ করে অবস্থান করে। ভিক্ষুগণ, ইহাকে বলা হয় মারকে অন্ধ করা, মারচক্ষুকে বধ করা এবং পাপী মারের অদর্শনগত হওয়া।

পুনরায়, হে ভিক্ষুগণ, ভিক্ষু সকল বিজ্ঞান অনন্তায়তন অতিক্রম করে “কিছুই নেই” স্মৃতি করে অকিঞ্চন আয়তন লাভ করে অবস্থান করে। ভিক্ষুগণ, ইহাকে বলা হয় মারকে অন্ধ করা, মারচক্ষুকে বধ করা এবং পাপী মারের অদর্শনগত হওয়া।

পুনরায়, হে ভিক্ষুগণ, ভিক্ষু সকল আকিঞ্চন আয়তন অতিক্রম করে নৈবসংজ্ঞা না-অসংজ্ঞায়তন লাভ করে অবস্থান করে। ভিক্ষুগণ, ইহাকে বলা হয় মারকে অন্ধ করা, মারচক্ষুকে বধ করা এবং পাপী মারের অদর্শনগত হওয়া।

পুনরায়, হে ভিক্ষুগণ, ভিক্ষু সকল নৈবসংজ্ঞা না-অসংজ্ঞায়তন অতিক্রম করে সংজ্ঞা-বেদয়িত নিরোধসমাপত্তি লাভ করে অবস্থান করে। সেই অবস্থায় তাঁর (সবকিছু) প্রজ্ঞায় দর্শন হয়ে আসবসমূহ পরিক্ষীণ হয়। ভিক্ষুগণ, ইহাকে বলা হয় মারকে অন্ধ করা, মারচক্ষুকে বধ করা এবং পাপী মারের অদর্শনগত হওয়া এবং জগতের আসক্তি হতে উত্তীর্ণ (হওয়া)। এমন ভিক্ষু একাই গমন করেন, একাই দাঁড়িয়ে থাকেন, একাই উপবেশন করেন, একাই শয়ন করেন। তার কারণ কী? মারের অপথগত হতে।

“জ্ঞানী” বলতে পণ্ডিত, প্রজ্ঞাবান, বুদ্ধিমান, জ্ঞানী, স্থিরবুদ্ধি ও মেধাবী। “মানুষ” বলতে সত্ত্ব, মানব, পুরুষ, পুদ্গল, জীব, জাগু (জাগরিত ব্যক্তি), প্রাণী, নর, মানুষ। “স্বাধীন” বলতে দুই প্রকার স্বাধীন; যথা : (১) ধর্ম স্বাধীন ও (২) ব্যক্তি স্বাধীন। কি প্রকারে ধর্ম স্বাধীন হয়? চারি স্মৃতিপ্রস্থান, চারি সম্যক প্রধান, চারি ঋদ্ধিপাদ, পঞ্চ ইন্দ্রিয়, পঞ্চবল, সপ্ত বোজ্ঝাঙ্গ ও আর্য অষ্টাঙ্গিক মার্গ, ইহাকে ধর্ম স্বাধীন বলা হয়। কি প্রকারে ব্যক্তি স্বাধীন হয়? যে ইহা স্বাধীন ধর্ম দ্বারা সমৃদ্ধ, সে ব্যক্তিকের বলা হয় স্বাধীন। জ্ঞানী ব্যক্তিও স্বাধীন দর্শন করেন, দেখেন, অবলোকন, বিচার ও অনুসন্ধান করে।

তজ্জন্য পচ্চেক সম্বুদ্ধ বললেন :

মৃগ যেমন অরণ্যে বন্ধনমুক্ত অবস্থায় আহারের নিমিত্তে যথেচ্ছা গমন করে; তেমনি জ্ঞানী ব্যক্তিও স্বাধীন দর্শন করে খড়গবিষাণের ন্যায় একাকী বিচরণ কর।

 

১২৬. বন্ধুদের মধ্যে আমন্ত্রিত হয়ে অবস্থানকালে, দাঁড়ানে, গমনে, উপবেশনে, ভ্রমণে লোভহীন হয়ে স্বাধীন দর্শন করে, খড়গবিষাণের ন্যায় একাকী বিচরণ কর।

বন্ধু বলতে যার সাথে স্বচ্ছন্দে আগমন করা যায়, স্বচ্ছন্দে গমন করা যায়, স্বচ্ছন্দে গমনাগমন করা যায়, স্বচ্ছন্দে শয়ন করা যায়, স্বচ্ছন্দে আলাপ করা যায়, স্বচ্ছন্দে সল্লা-পরামর্শ বলা যায়, স্বচ্ছন্দে রসিকতা করা যায়, স্বচ্ছন্দে আনন্দ-উচ্ছ্বাস করা যায়, তাকে বন্ধু বলা হয়। বন্ধুদের সাথে অবস্থানকালে, দাঁড়ানে, গমনে, উপবেশনে, ভ্রমণে এবং আত্মহিত পরামর্শে, পরহিত পরামর্শে, ইহলোকহিত পরামর্শে, পরলোকহিত পরামর্শে, পরমার্থহিত পরামর্শে।

এই বিষয় মূর্খ, অসৎপুরুষ, তীর্থিয় ও তীর্থিয় শ্রাবকদের; যেরূপে কাষায়বস্ত্র পরিধানকারীর বিষয়। এই বিষয় পণ্ডিত সৎপুরুষ, বুদ্ধের শ্রাবক ও পচ্চেক বুদ্ধগণের; যেরূপে কাষায়বস্ত্র পরিধানকারীর বিষয়। “স্বাধীন” বলতে দুই প্রকার স্বাধীন; যথা : (১) ধর্ম স্বাধীন ও (২) ব্যক্তি স্বাধীন। ধর্ম স্বাধীন কী? চারি স্মৃতিপ্রস্থান... আর্য অষ্টাঙ্গিক মার্গ, ইহাকে বলা হয় ধর্ম স্বাধীন। ব্যক্তি স্বাধীন কী? যিনি এই স্বাধীন ধর্ম দ্বারা সমৃদ্ধ, তাকে বলা হয় ব্যক্তি স্বাধীন। স্বাধীন ধর্মকে দর্শন কর, দেখ, অবলোকন কর, বিচার কর ও অনুসন্ধান কর।

তজ্জন্য পচ্চেক সম্বুদ্ধ বললেন :

বন্ধুদের মধ্যে আমন্ত্রিত হয়ে অবস্থানকালে, দাঁড়ানে, গমনে, উপবেশনে, ভ্রমণে লোভহীন হয়ে স্বাধীন দর্শন করে, খড়গবিষাণের ন্যায় একাকী বিচরণ কর।

 

১২৭. বন্ধুদের সাথে ক্রীড়া করলে আনন্দ উৎপন্ন হয়, পুত্রগণের প্রতি বিপুল স্নেহ উৎপন্ন হয়, প্রিয় বিচ্ছেদে বীততৃষ্ণ (ঘৃণাকারী) হয়ে খড়গবিষাণের ন্যায় একাকী বিচরণ কর।

“ক্রীড়া” বলতে দুই প্রকার ক্রীড়া। যথা : কায়িক ক্রীড়া ও বাচনিক ক্রীড়া। কায়িক ক্রীড়া কিরূপ? হস্তী দিয়ে খেলা করা, অশ্ব দিয়ে খেলা করা, রথ দিয়ে খেলা করা, ধনু দিয়ে খেলা করা, অষ্টপদ দিয়ে খেলা করা, দশপদ দিয়ে খেলা করা, আকাশে খেলা করা, বৃত্তাকারে খেলা করা, সন্তিকা দিয়ে খেলা করা, পাশা খেলার টেবিলে খেলা করা, যষ্টি দিয়ে খেলা করা, হস্তশলাকা দিয়ে খেলা করা, চক্ষু দ্বারা খেলা করা, পাতার বাঁশি দিয়ে খেলা করা, খেলনারূপ লাঙ্গল দিয়ে খেলা করা, মোক্‌খচিক দিয়ে খেলা করা অর্থাৎ ডিগবাজি খেলার ন্যায় দড়িতে পদসংলগ্ন করে ডিগবাজি খেয়ে ঘোরা, চিঙ্গুলক (ফরফরি) দিয়ে খেলা করা, পত্তাল্‌হক (তালপাতায় প্রস্তুত আঢ়ি বা সেরি) দিয়ে খেলা করা, ছোঁ ছোঁ রথ (খেলনা গাড়ি) দিয়ে খেলা করা, ছোঁ ছোঁ ধনু দিয়ে খেলা করা, অক্ষরিকা (শব্দ তৈরির খেলা) খেলা করা, মনেসিকা (অপরের মনোভাব জানন বা অনুমাণকরণ) খেলা করা এবং যথাবজ্জ (দোষ দেওয়া বা নিন্দা করা হয় যেন) খেলা করা, ইহাই কায়িক ক্রীড়া।

বাচনিক ক্রীড়া কিরূপ? মুখভেরি (মুখ দিয়ে বাজাতে হয় এমন যন্ত্র দিয়ে খেলা করা), মুখালম্বর (মুখ দিয়ে ঢোলের শব্দ করা), মুখেদণ্ডিম (মুখ দিয়ে রণঢক্কা বাজানোর শব্দ করা), মুখচলিমক, মুখভেরুলক (মুখ দিয়ে ভেরীর শব্দ করা), মুখদদ্দরিক (মুখ দিয়ে হুড়মুড় করে কিছু ভেঙে পড়ার শব্দ করা), নাক, কথোপকথন, গান ও কৌতুক, ইহাই বাচনিক ক্রীড়া।

অনুৎকণ্ঠিত অধিবচনই হচ্ছে আনন্দ। “বন্ধু” বলতে যার সাথে স্বচ্ছন্দে আগমন করা যায়, স্বচ্ছন্দে গমন করা যায়, স্বচ্ছন্দে গমনাগমন করা যায়, স্বচ্ছন্দে শয়ন করা যায়, স্বচ্ছন্দে আলাপ করা যায়, স্বচ্ছন্দে সল্লা-পরামর্শ বলা যায়, স্বচ্ছন্দে রসিকতা করা যায়, স্বচ্ছন্দে আনন্দ-উচ্ছ্বাস করা যায়, তাকে বন্ধু বলা হয়। বন্ধুদের সঙ্গে খেলা করলে আনন্দ উৎপন্ন হয়।

“পুত্র” চার প্রকার পুত্র; যথা : (১) আত্মজ পুত্র (স্বীয় ঔরসজাত পুত্র), (২) ক্ষেত্রজ পুত্র (৩) দণ্ডক পুত্র (প্রদত্ত বা পালিত পুত্র) এবং (৪) শিষ্যরূপ পুত্র। পুত্রগণের প্রতি অত্যধিক স্নেহ উৎপন্ন হয়।

প্রিয় দুই প্রকার; যথা : সত্ত্বপ্রিয় ও সংস্কারপ্রিয়। সত্ত্বপ্রিয় কিরূপ? ইহলোকে যারা মাতা, পিতা, ভ্রাতা, ভগ্নি, পুত্র, কন্যা, মিত্র, অমাত্য, জ্ঞাতি অথবা রক্তসম্বন্ধীয় জ্ঞাতি, অর্থকামী, হিতকামী, মঙ্গলকামী ও মুক্তিকামী হয়, এরাই সত্ত্বপ্রিয়। সংস্কারপ্রিয় কিরূপ? মনোজ্ঞ, রূপ, শব্দ, গন্ধ, রস ও স্পর্শ, এগুলো সংস্কারপ্রিয়।

প্রিয় বিচ্ছেদে মন বেদনায় ব্যথিত হয়, ভগ্নোদ্যম হয়, বিষাদগ্রস্ত হয়।

তজ্জন্য সেই প্রত্যেক সম্বুদ্ধ বললেন :

বন্ধুদের সাথে ক্রীড়া করলে আনন্দ উৎপন্ন হয়, পুত্রগণের প্রতি বিপুল স্নেহ উৎপন্ন হয়, প্রিয় বিচ্ছেদে বীততৃষ্ণ (ঘৃণাকারী) হয়ে খড়গবিষাণের ন্যায় একাকী বিচরণ কর।

 

১২৮. যথালাভে সন্তুষ্টকারী চারিদিকে মৈত্রীপরায়ণ হয়। (তাই) যেকোনো বিপদের সম্মুখীন হলেও নির্ভীক হয়ে খড়গবিষাণের ন্যায় একাকী অবস্থান কর।

“চতুর্দিক” বলতে সেই পচ্চেক সম্বুদ্ধ মৈত্রীসহগত চিত্তে একদিক পরিস্ফুরিত করে অবস্থান করেন। তদ্রূপভাবে দুইদিক, তিনদিক, চতুর্দিকেও। তিনি এরূপে মৈত্রীযুক্ত, বিপুল, মহান, অপ্রমেয়, বৈরীহীন এবং ক্রোধহীন চিত্তে ঊর্ধ্ব, অধঃ, আড়াআড়িভাবে (বা তির্যগ্‌ভাবে) সর্বত্র, সর্বস্থান ও সমস্তলোক পরিস্ফুরিত করে অবস্থান করেন। করুণাসহগত... মুদিতাসহগত... উপৰোসহগত চিত্তে একদিক পরিস্ফুরিত করে অবস্থান করেন। তথা দুই, তিন, চতুর্দিক পরিস্ফুরিত করে... ক্রোধহীন চিত্তে অবস্থান করেন। মৈত্রী (ভাবনা) দ্বারা ভাবিত হয়ে পূর্বদিকে যেসব সত্ত্ব আছে তারা অপ্রতিকূল বা মৈত্রীপরায়ণ হোক; দক্ষিণ দিকে যেসব সত্ত্ব আছে, তারা মৈত্রীপরায়ণ হোক; পশ্চিম দিকে যেসব সত্ত্ব আছে, তারা মৈত্রীপরায়ণ হোক; উত্তর দিকে যেসব সত্ত্ব আছে, তারা মৈত্রীপরায়ণ হোক; পূর্বকোণে যেসব সত্ত্ব আছে, তারা মৈত্রীপরায়ণ হোক; দক্ষিণকোণে যেসব সত্ত্ব আছে, তারা মৈত্রীপরায়ণ হোক; পশ্চিমকোণে যেসব সত্ত্ব আছে, তারা মৈত্রীপরায়ণ হোক; উত্তরকোণে যেসব সত্ত্ব আছে, তারা মৈত্রীপরায়ণ হোক; নিম্নদিকে যেসব সত্ত্ব আছে, তারা মৈত্রীপরায়ণ হোক; ঊর্ধ্বদিকে যেসব সত্ত্ব আছে, তারা মৈত্রীপরায়ণ হোক; এবং বিপরীত দিকে যেসব সত্ত্ব আছে, তারা মৈত্রীপরায়ণ হোক। করুণা দ্বারা ভাবিত হয়ে, মুদিতা দ্বারা ভাবিত হয়ে এবং উপেক্ষা দ্বারা ভাবিত হয়ে পূর্বদিকে যেসব সত্ত্ব আছে তারা মৈত্রীপরায়ণ হোক... বিপরীত দিকে যেসব সত্ত্ব আছে তারা মৈত্রীপরায়ণ হোক। এ অর্থে চতুর্দিকে অপ্রতিকূল বা মৈত্রীপরায়ণ হোক।

সেই পচ্চেক সম্বুদ্ধ যেকোনো চীবর লাভে সন্তুষ্ট হন, যেকোনো চীবর লাভের সন্তুষ্টিতে প্রশংসাকারী হন, চীবর লাভের জন্য অপকৌশলে অনুপযুক্ত (বা অনার্য) কার্য করেন না; তিনি চীবর অলাভে মন খারাপ করেন না, লব্ধ চীবরে অননুরক্ত, অবিহ্বল ও নির্দোষী হন; আদীনবদর্শী হয়ে পরিণামদর্শী প্রজ্ঞায় তা পরিভোগ করেন। তদ্ধেতু তিনি যেকোনো চীবর লাভের সন্তুষ্টিতে আত্মপ্রশংসা করেন না এবং অপরকেও নিন্দা করেন না। যিনি তদ্‌বিষয়ে দক্ষ, অনলস, সম্প্রজ্ঞানী, মনোযোগী-একে বলা হয় অভিজ্ঞ, প্রসিদ্ধ ও আর্যবংশে স্থিত পচ্চেক সম্বুদ্ধ। (সেই পচ্চেক সম্বুদ্ধ) যেকোনো পিণ্ডপাত লাভে সন্তুষ্ট হন... যেকোনো শয়নাসন লাভে সন্তুষ্ট হন... যেকোনো ওষুধ-পথ্য বা ভৈষজ্য উপকরণাদি লাভে সন্তুষ্ট হন, যেকোনো ওষুধ-পথ্য বা ভৈষজ্য উপকরণাদি লাভের সন্তুষ্টিতে প্রশংসাকারী হন, ওষুধ-প্রত্যয় বা ভৈষজ্য উপকরণাদি লাভের জন্য অপকৌশলে অনুপযুক্ত কার্য করেন না; তিনি ওষুধ-পথ্য বা ভৈষজ্য উপকরণাদি অলাভে মন খারাপ করেন না, লব্ধ ওষুধ-পথ্য বা ভৈষজ্য উপকরণে অননুরক্ত, অবিহ্বল ও নির্দোষী হন; আদীনবদর্শী হয়ে পরিণামদর্শী প্রজ্ঞায় পরিভোগ করেন। তদ্ধেতু তিনি যেকোনো ওষুধ-পথ্য বা ভৈষজ্য উপকরণাদি লাভের সন্তুষ্টিতে আত্মপ্রশংসা করেন না এবং অপরকেও নিন্দা করেন না। যেই ভিক্ষু তদ্‌বিষয়ে দক্ষ, অনলস, সম্প্রজ্ঞানী, মনোযোগী, একে বলা হয় অভিজ্ঞ, প্রসিদ্ধ ও আর্যবংশে স্থিত প্রত্যেক সম্বুদ্ধ। এ অর্থে যথালাভে সন্তুষ্ট হন।

“দুঃখ বা বিপদ” বলতে দুই প্রকার দুঃখ বা বিপদ বিষয়। যথা : প্রকাশিত দুঃখ বা বিপদ, প্রতিচ্ছন্ন দুঃখ বা বিপদ। প্রকাশিত দুঃখ বা বিপদ কিরূপ? সিংহ, ব্যঘ্র, সীতাবাঘ, ভল্লুক, হায়েনা, নেগ্রেবাঘ, মহিষ, হস্তি, সর্প, বৃশ্চিক, শতপদী, চোর, ক্রন্দনরত মানুষ, কৃতকর্মা, অকৃতকর্মা এবং চক্ষুরোগ, শ্রোত্ররোগ, ঘ্রাণরোগ, জিহ্বারোগ, কায়রোগ, শিররোগ, কর্ণরোগ, মুখরোগ, দন্তরোগ, কাশিরোগ, শ্বাসরোগ, দাহরোগ, জ্বর, কুক্ষিরোগ, মূর্চ্ছা, রক্তামাশয়, শূলরোগ, কলেরা, কুষ্ঠরোগ, গণ্ড (পোড়া), খোঁচপাচড়া, ক্ষয়রোগ, মৃগীরোগ (অপমারো), দাউদ, চুলকানি, চর্মরোগ, নখস (নখকুনি), সুড়সুড়ানি, লোহিতপিত্ত, মধুমেহ (শর্করাযুক্ত বহুমূত্র রোগ), অর্শ্বরোগ, গুটিবসন্ত, ভগন্দর (গুহ্যদ্বারে ব্রণজাতীয় রোগ), পিত্তজনিতরোগ, শ্লেষ্মাজনিত রোগ, বায়ুজনিত রোগ, সন্নিপাতিকরোগ, ঋতুপরিবর্তনজনিত রোগ, বিষম পরিহারজ (বা দুর্দশাজনিত) রোগ, খিঁচুনিরোগ (ওপক্কমিকেন), কর্মবিপাকজনিত রোগ এবং শীত, উষ্ণ, ক্ষুধা, পিপাসা, মল, মুত্র, ডাঁশ-মশা-মাছি-সরিসৃপাদির দংর্শন বা কামড়-এগুলোকে বলা হয় প্রকাশিত দুঃখ বা বিপদ।

প্রতিচ্ছন্ন দুঃখ বা বিপদ কিরূপ? কায়দুশ্চরিত, বাকদুশ্চরিত, মনোদুশ্চরিত, কামচ্ছন্দ নীবরণ, ব্যাপাদ নীবরণ, তদ্রালস্য নীবরণ, চঞ্চলতা-অনুশোচনা নীবরণ, বিচিকিৎসা নীবরণ, রাগ, দ্বেষ, মোহ, ক্রোধ, বিদ্বেষ, ভণ্ডামি, আক্রোশ, ঈর্ষা, মাৎসর্য, প্রবঞ্চনা, একগুঁয়েমি, কলহ, মান, অতিমান, গর্ব, প্রমাদ এবং সকল প্রকার ক্লেশ, সকল দুশ্চরিত, সকল দুশ্চিন্তা, সকল উত্তেজনা, সকল অন্তর্দাহ ও সকল অকুশল অভিসংস্কার। এগুলোকে বলা হয় অপ্রকাশিত দুঃখ বা বিপদ।

“দুঃখ” বলতে কোন অর্থে দুঃখ? বশীভূত করে বলে দুঃখ, পরিহানীতে চালিত করে বলে দুঃখ, সেই শরীরে আশ্রয় করে বলে দুঃখ। কীরূপে বশীভূত করে দুঃখ দেয়? সেই পুরুষকে দুঃখকর বিষয়সমূহ পরাভূত করে, বশীভূত করে, পরাজিত করে, আবৃত করে, অভিভূত করে, মর্দ্দন করে। এরূপে বশীভূত করে দুঃখ দেয়।

কিরূপে পরিহানীতে চালিত করে দুঃখ দেয়? সেই কুশলধর্মসমূহ অন্তরায়ে (বা বাধাপ্রাপ্ত হলে) পরিহানীতে চালিত করে দুঃখ দেয়। কুশলধর্মসমূহ কিরূপ? সম্যক প্রতিপদা, অনুলোম প্রতিপদা, অবিরুদ্ধ প্রতিপদা, জ্ঞানত প্রতিপদা, ধর্মানুধর্ম প্রতিপদা এবং শীলসমূহে পরিপূর্ণতায়, ইন্দ্রিয়সমূহ সংযমতায়, ভোজনে মাত্রাজ্ঞতায় ও জাগ্রত অবস্থায়, স্মৃতিসম্প্রজ্ঞান অবস্থায়, চারি স্মৃতিপ্রস্থান ভাবনানুযোগে, চারি সম্যকপ্রধান ভাবনানুযোগে, চারি ঋদ্ধিপাদ ভাবনানুযোগে, পঞ্চেন্দ্রিয় ভাবনানুযোগে, পঞ্চবল ভাবনানুযোগে, সপ্ত বোধ্যঙ্গ ভাবনানুযোগে, আর্যঅষ্টাঙ্গিক মার্গ ভাবনানুযোগে-এই কুশলধর্মসমূহ অন্তরায়ে (বা বাধাপ্রাপ্ত হলে) পরিহানীতে চালিত হয়। এভাবে পরিহানিতে চালিত করে দুঃখ দেয়।

আশ্রয় করা দুঃখকর বিষয়সমূহ কিরূপ? তথায় যে অকুশল-পাপধর্মসমূহ নিজে সন্নিশ্রিত হয়ে উৎপন্ন হয়। যেমন : বিল বা স্থলজ প্রাণীসমূহ বিল বা স'লে বাস করে, জলজ প্রাণীসমূহ জলে বাস করে, বন্যপ্রাণীসমূহ বনে বাস করে, গাছে অবস্থানকারী প্রাণীসমূহ গাছে অবস্থান করে। ঠিক এরূপেই তথায় এই অকুশলধর্মসমূহ নিজের মধ্যে সন্নিশ্রিত হয়েই উৎপন্ন হয়। তথায় এরূপে আশ্রয় করে বলেই-“দুঃখ”।

ভগবান কর্তৃক এরূপ ব্যক্ত হয়েছে : “হে ভিক্ষুগণ, অন্তেবাসী ও আচার্যসহ  অবস্থানকারী ভিক্ষু দুঃখে অবস্থান করে, স্বচ্ছন্দে নয়। ভিক্ষুগণ, অন্তেবাসী ও আচার্যসহ অবস্থানকারী ভিক্ষু কিভাবে দুঃখে অবস্থান করে, স্বচ্ছন্দে নয়? এখানে চক্ষু দ্বারা রূপ দেখে ভিক্ষুর যেই পাপজনক অকুশলধর্ম ও সংযোজনমূলক উচ্চাকাঙ্ক্ষা উৎপন্ন হয়, সেই পাপজনক অকুশলধর্মসমূহ তার অন্তরে অবস্থান করে ও স্রাবিত হয়-তদ্ধেতু অন্তেবাসীসহ বলা হয়। সেই পাপজনক অকুশলধর্মসমূহ তাকে বেষ্টন করে-সেহেতু আচার্যসহ বলা হয়।”

“পুনঃ, ভিক্ষুগণ, ভিক্ষুর শ্রোত্র দ্বারা শব্দ শুনে যেই পাপজনক অকুশলধর্ম ও সংযোজনমূলক উচ্চাকাঙ্ক্ষা উৎপন্ন হয়, সেই পাপজনক অকুশলধর্মসমূহ তার অন্তরে অবস্থান করে ও স্রাবিত হয়-তদ্ধেতু অন্তেবাসীসহ বলা হয়। সেই পাপজনক অকুশলধর্মসমূহ তাকে বেষ্টন করে-সেহেতু আচার্যসহ বলা হয়। ভিক্ষুর ঘ্রাণ দ্বারা গন্ধ গ্রহণ করে... জিহ্বা দ্বারা রসাস্বাদন করে... কায় দ্বারা স্পর্শ করে... এবং মন দ্বারা ধর্মানুভব করে ভিক্ষুর যেই পাপজনক অকুশলধর্ম ও সংযোজনমূলক উচ্চাকাঙ্ক্ষা উৎপন্ন হয়, সেই পাপজনক অকুশলধর্মসমূহ তার অন্তরে অবস্থান করে ও স্রাবিত হয়-তদ্ধেতু অন্তেবাসীসহ বলা হয়। সেই পাপজনক অকুশলধর্মসমূহ তাকে বেষ্টন করে-সেহেতু আচার্যসহ বলা হয়। ভিক্ষুগণ, এভাবেই অন্তেবাসী ও আচার্যসহ অবস্থানকারী ভিক্ষু দুঃখে অবস্থান করে, স্বচ্ছন্দে নয়।” তথায় এরূপে আশ্রয় করে-“দুঃখ”।

ভগবান কর্তৃক এরূপ ব্যক্ত হয়েছে : “ভিক্ষুগণ, অন্তর (মন)-অমিত্র, অন্তর-শত্রু , অন্তর-ঘাতক ও অন্তর-বিরোধী তিন প্রকার অন্তর্মল আছে। তিন প্রকার কী কী? ভিক্ষুগণ, লোভ অন্তর-অমিত্র, অন্তর-শত্রু , অন্তর-ঘাতক ও অন্তর-বিরোধী লোভ অন্তর্মল। দ্বেষ অন্তর্মল... এবং মোহ অন্তর-অমিত্র, অন্তর-শত্রু , অন্তর-ঘাতক ও অন্তর-বিরোধী মোহ অন্তর্মল। ভিক্ষুগণ, এগুলোই অন্তর-অমিত্র, অন্তর-শত্রু , অন্তর-ঘাতক ও অন্তর—বিরোধী তিন প্রকার অন্তর্মল।”

“লোভে যে অনর্থ জন্মে, চিত্ত কম্পিত হয়, অন্তরে ভয় জন্মায় তা মানুষেরা জানে না। লোভী ব্যক্তি অর্থ জ্ঞাত হয় না, ধর্ম দেখতে পায় না। ঘনান্ধকার ঘনিয়ে আসলে লোভ মানুষকে পরাজিত করে। দ্বেষে যে অনর্থ জন্মে, চিত্ত কম্পিত হয়, অন্তরে ভয় জন্মায় তা মানুষেরা জানে না। ক্রুদ্ধ ব্যক্তি অর্থ জ্ঞাত হয় না, ধর্ম দেখতে পায় না। ঘনান্ধকার ঘনিয়ে আসলে দ্বেষ মানুষকে পরাজিত করে। মোহে যে অনর্থ জন্মে, চিত্ত কম্পিত হয়, অন্তরে ভয় জন্মায় তা মানুষেরা জানে না। মূর্খ ব্যক্তি অর্থ জ্ঞাত হয় না, ধর্ম দেখতে পায় না। ঘনান্ধকার ঘনিয়ে আসলে মোহ মানুষকে পরাজিত করে।”

তথায় এরূপে আশ্রয় করে—“দুঃখ”।

ভগবান কর্তৃক এরূপ ব্যক্ত হয়েছে : “মহারাজ, ত্রিবিধ ধর্ম আধ্যাত্মিকভাবে উৎপন্ন হবার কারণ থাকলে তা পুরুষের অহিত, দুঃখ ও নিরানন্দের জন্যই উৎপন্ন হয়। সেই ত্রিবিধ কী কী? মহারাজ, লোভধর্ম আধ্যাত্মিকভাবে উৎপন্ন হবার কারণ থাকলে তা পুরুষের অহিত, দুঃখ ও নিরানন্দের জন্যই উৎপন্ন হয়। দ্বেষধর্ম... এবং মোহধর্ম আধ্যাত্মিকভাবে উৎপন্ন হবার কারণ থাকলে তা পুরুষের অহিত, দুঃখ ও নিরানন্দের জন্যই উৎপন্ন হয়। হে মহারাজ, এই ত্রিবিধ ধর্মই আধ্যাত্মিকভাবে উৎপন্ন হবার কারণ থাকলে তা পুরুষের অহিত, দুঃখ এবং নিরানন্দের জন্য উৎপন্ন হয়।

“সারবান, ফলবান বৃক্ষ সদৃশ লোভ, দ্বেষ, মোহ এবং আত্মসম্ভূত বিষয়সমূহ পুরুষকে পীড়া দিয়ে থাকে।”

তথায় এরূপে আশ্রয় করে—“দুঃখ”।

ভগবান এরূপ ব্যক্ত করেছেন :

“এই (মন) হতেই রাগণ্ডদ্বেষের উৎপত্তি হয়, অরতি-রতি, লোমহর্ষ এই (মন) হতে উৎপন্ন হয়; এই (মন) হতেই মন-বির্তক উৎপন্ন হয়, বালকের দ্বারা যেমন কাক উত্তেজিত হয়।”

তথায় এরূপে আশ্রয় করে—“দুঃখ”।

দুঃখে সম্মুখীন হলেও আরাধিত, উপাসিত, সেবিত ও পূজিত-পরস্সিযানং সহতিা। “অভীরু” বলতে সেই প্রত্যেক সম্বুদ্ধ অভীরু, সাহসী, নির্ভীক, অভীতু, ভয়-ভৈরব প্রহীন ও লোমহর্ষহীন হয়ে অবস্থান করেন।

তজ্জন্য সেই পচ্চেক সম্বু্‌দ্ধ বললেন :

যথালাভে সন্তুষ্টকারী চারিদিকে মৈত্রীপরায়ণ হয়। (তাই) যেকোনো বিপদের সম্মুখীন হলেও নির্ভীক হয়ে খড়গবিষাণের ন্যায় একাকী অবস্থান কর।

 

১২৯. অতঃপর গৃহীজীবন ত্যাগ করে দুঃসঙ্গ (বা নিঃসঙ্গ) হয়ে একাকী প্রব্রজিত হয়ে সমস্ত পরপুত্রে (বাহ্যিকের প্রতি) উদাসীন হয়ে খড়গবিষাণের ন্যায় একাকী অবস্থান কর।

এ জগতে কেউ কেউ কোনো প্রব্রজিতকে আশ্রয় দেওয়ার কথা বললে, ঠিকানা বা স্থান (উদ্দেস) দেওয়ার কথা বললে, প্রশ্ন জিজ্ঞাসার কথা বললে, চীবর দেওয়ার কথা বললে, পাত্র দেওয়ার কথা বললে, লৌহপাত্র দেওয়ার কথা বললে, উপযুক্ত জলপাত্র (ধম্মকরকং) দেওয়ার কথা বললে, পরিস্রাবণ বা জল ছাঁকনি দেওয়ার কথা বললে, থলি দেওয়ার কথা বললে, জুতা দেওয়ার কথা বললে ও কটিবন্ধনী দেওয়ার কথা বললে (ওদের কথা) তারা শুনে না, কর্ণপাত করে না এবং চিত্ত উপস্থাপন না করে অমনোযোগী, অভাষী, নির্বাক হয়ে অন্যদিকে মুখ করে থাকে।

এ জগতে কেউ কেউ কোনো গৃহস্থকে হস্তী (দান) দেওয়ার কথা বললে, রথ দেওয়ার কথা বললে, ক্ষেত্র দেওয়ার কথা বললে, বস্তু দেওয়ার কথা বললে, হিরণ্য দেওয়ার কথা বললে, স্বর্ণ দেওয়ার কথা বললে, গ্রাম দেওয়ার কথা বললে, নিগম দেওয়ার কথা বললে, নগর দেওয়ার কথা বললে, রাষ্ট্র দেওয়ার কথা বললে ও জনপদ দেওয়ার কথা বললে (ওদের কথা) তারা শুনে না, কর্ণপাত করে না এবং অন্য চিত্ত উপস্থাপন না করে অমনোযোগী অভাষী, নির্বাক হয়ে অন্যদিকে মুখ করে থাকে।

স্বীয় ব্যতীত অন্য সবই পরপুত্র বলে বিবেচিত। সেই পরপুত্র বা বাহ্যিকের প্রতি উদাসীন, অমনোযোগী ও অনপেক্ষী হও।

তদ্ধেতু সেই পচ্চেক সম্বুদ্ধ বললেন :

অতঃপর গৃহীজীবন ত্যাগ করে দুঃসঙ্গ (বা নিঃসঙ্গ) হয়ে একাকী প্রব্রজিত হয়ে সমস্ত পরপুত্রে (বাহ্যিকের প্রতি) উদাসীন হয়ে খড়গবিষাণের ন্যায় একাকী অবস্থান কর।

 

১৩০. বীর পত্রহীন রক্তকাঞ্চন বৃক্ষের ন্যায় গৃহীলক্ষণসমূহ পরিত্যাগ করে গৃহবন্ধনসমূহ ছিন্ন করে খড়গবিষাণের ন্যায় একাকী বিচরণ কর।

চুল, দাড়ি (শ্মশ্রু), ফুলের মালা, সুগন্ধি দ্রব্য, বিলেপন (প্রসাধন সামগ্রী), অলংকার, রত্ন-আভরণ, বস্ত্র, নুপুর, পাগড়ি বা টুপি, প্রত্যঙ্গ মার্জন সামগ্রী, অঙ্গমার্জন সামগ্রী, অঙ্গমর্দন, স্নানকার্য, সাবান দ্বারা চুল ও মাথা ধৌতকরণ, আয়না, কাজল (মসৃণ কালোবর্ণের অঞ্জন), মাল্য-সুগন্ধ ব্যবহার, মুখে লাগাবার চূর্ণ বা পাউডার, মুখলেপন বা মুখের প্রসাধন, খাড়-, ঝুঁটিবন্ধন বা পাঞ্চক্লিপ, বেত্রদণ্ড, শরযষ্টি (হস্তির কর্ণ বিদ্ধ করার অস্ত্র বিশেষ), তলোয়ার, রঙ-বেরঙের ছাতা, বিচিত্র বর্ণ জুতা, রাজমুকুট, মণি ও চামড়ার তৈরি পাখা, শ্বেতবস্ত্র, লম্বা লম্বা সূতা, এগুলোকে বলা হয় গৃহীলক্ষণ। “গৃহীলক্ষণসমূহ পরিত্যাগ করে” বলতে গৃহীলক্ষণ পরিত্যাগ, নিক্ষেপ, অপনোদন ও অপসারিত করে। এ অর্থে গৃহী লক্ষণসমূহ পরিত্যাগ করে।

যেমন রক্তকাঞ্চন বৃক্ষের পত্র ছিন্ন, পতিত, চ্যুত এবং পরিত্যক্ত হয়, ঠিক তেমনিভাবে পচ্চেক সম্বুদ্ধের গৃহীলক্ষণসমূহ ছিন্ন, পতিত, চ্যুত এবং পরিত্যক্ত হয়।

“বীর” বলতে বীর্যবান বলে বীর, দক্ষ বলে বীর, ধীমান বলে বীল, হিতকারী বলে বীর, সূর বলে বীর, নির্ভীক-অভীরু-ভয়হীন-অনুত্রাসী-সাহসী ও ভয়বিহ্বল প্রহীন বলে বীর, লোমহর্ষের অতীত বলে বীর।

ইহলোকে যিনি সমস্ত পাপকর্ম হতে বিরত, সেই বীর্যবান নিরয়দুঃখ অতিক্রম করে শ্রেষ্ঠ, ধীর ও গুণবান হন। তিনিই যথার্থ বীর্যবান বলে কথিত।

স্ত্রী-পুত্র, দাস-দাসী, ছাগল, ভেড়া, কুক্কুট, শূকর, হস্তি, ষাঁড়, অশ্ব, ঘোঁটকী, ক্ষেত্র, বস্তু, হিরণ্য, সুবর্ণ, গ্রাম, নিগম, রাজধানী, রাষ্ট্র, জনপদ, কোষাগার, ভাণ্ডারাগার এবং যেসব মনোরম বা কামোদ্দীপক বস্ত্র, এগুলোকে বলা হয় গৃহীবন্ধন।

সেই বীর পচ্চেক সম্বুদ্ধের গৃহীবন্ধনসমূহ ছিন্ন, সমুচ্ছিন্ন, বর্জিত, বিদূরিত, ধ্বংসিত এবং সম্পূর্ণরূপে বিনাশ সাধিত হয়। এ অর্থে বীর গৃহীবন্ধনসমূহ পরিত্যাগ করে খড়গবিষাণের ন্যায় একাকী বিচরণ কর।

তজ্জন্য সেই পচ্চেক সম্বুদ্ধ বললেন :

বীর পত্রহীন রক্তকাঞ্চন বৃক্ষের ন্যায় গৃহীলক্ষণসমূহ পরিত্যাগ করে গৃহবন্ধনসমূহ ছিন্ন করে খড়গবিষাণের ন্যায় একাকী বিচরণ কর।

প্রথম বর্গ সমাপ্ত।


 

দ্বিতীয় বর্গ
১৩১. হে স্মৃতিমান, যদি জ্ঞানী বন্ধু, সাধুবিহারী ও ধীর ব্যক্তিকে সহচর হিসেবে লাভ কর, তাহলে সকল উপদ্রব অতিক্রম করে তুষ্টমনে তার সাথে বিচরণ কর।

যদি জ্ঞানী, পণ্ডিত, প্রজ্ঞাবান, বুদ্ধিমান, প্রাজ্ঞ, বিজ্ঞ, বিচক্ষণ বন্ধু লাভ কর, অর্জন কর, প্রাপ্ত হও এবং সন্ধান পাও। এ অর্থে যদি জ্ঞানী বন্ধু লাভ হয়।

“সহচরং” বলতে একসাথে চলা। “সাধু বিহার” বলতে প্রথম ধ্যানের দ্বারা সাধুবিহারী, দ্বিতীয় ধ্যানের দ্বারা সাধুবিহারী, তৃতীয় ধ্যানের দ্বারা সাধুবিহারী, চতুর্থ ধ্যানের দ্বারা সাধুবিহারী, মৈত্রীতে চিত্তবিমুক্তি দ্বারা সাধুবিহারী, করুণাতে চিত্তবিমুক্তি দ্বারা সাধুবিহারী, মুদিতায় চিত্তবিমুক্তি দ্বারা দ্বারা সাধুবিহারী, উপেক্ষায় চিত্তবিমুক্তি দ্বারা সাধুবিহারী, আকাশ অনন্তায়তন সমাপত্তি দ্বারা সাধুবিহারী, বিজ্ঞান অনন্তায়তন সমাপত্তি দ্বারা সাধুবিহারী, অকিঞ্চনানন্তায়ন সমাপত্তি দ্বারা সাধুবিহারী, নৈবসংজ্ঞা-না-অসংজ্ঞানন্তায়তন সমাপত্তি দ্বারা সাধুবিহারী, নিরোধসমাপত্তি দ্বারা সাধুবিহারী, ফলসমাপত্তি দ্বারা সাধুবিহারী। “ধীর” বলতে পণ্ডিত, প্রজ্ঞাবান, বুদ্ধিমান, জ্ঞানী, বিজ্ঞ ও মেধাবী।

“দুঃখ বা বিপদ” বলতে দুই প্রকার দুঃখ বা বিপদ। যথা : প্রকাশিত দুঃখ বা বিপদ ও প্রতিচ্ছন্ন দুঃখ বা বিপদ... এগুলোকে বলা হয় প্রকাশিত দুঃখ... এগুলোকে বলা হয় প্রতিচ্ছন্ন দুঃখ... তথায় এরূপে আশ্রয় করে—“দুঃখ”। এ অর্থে দুঃখ। সকল দুঃখ অতিক্রম, পরাভূত, পরাজিত, ধ্বংস এবং মর্দিত বা পদদলিত করে। এ অর্থে সকল দুঃখ অতিক্রম করে।

সেই পচ্চেক বুদ্ধ জ্ঞানী, পণ্ডিত, প্রজ্ঞাবান, বুদ্ধিমান, বিজ্ঞ, প্রাজ্ঞ এবং মেধাবী সহচরের সাথে তুষ্ট, সন্তুষ্ট, হৃষ্ট, প্রসন্ন, খুশি ও প্রফুল্লমনে বিচরণ করেন, অবস্থান করেন, বাস করেন, অগ্রসর হন, দিনাতিপাত করেন, অতিবাহিত করেন, জীবনযাপন করেন। “স্মৃতিমান” বলতে সেই পচ্চেক বুদ্ধ উৎকৃষ্ট স্মৃতিতে যত্নশীল, সমন্বিত এবং চিরকৃত, চিরভাষিত, স্মৃত, অনুস্মৃত হয়ে স্মৃতিমান হন। এ অর্থে তুষ্টমনে স্মৃতিমান বিচরণ করেন।

তজ্জন্য পচ্চেক বুদ্ধ বললেন :

হে স্মৃতিমান, যদি জ্ঞানী বন্ধু, সাধুবিহারী ও ধীর ব্যক্তিকে সহচর হিসেবে লাভ কর, তাহলে সকল উপদ্রব অতিক্রম করে তুষ্টমনে তার সাথে বিচরণ কর।

 

১৩২. যদি জ্ঞানীবন্ধু, সাধুবিহার ও ধীরকে সহচর হিসেবে লাভ না কর, তাহলে রাজার বিজিত রাষ্ট্রকে ত্যাগ করার মতন খড়গবিষাণের সদৃশ একাকী বিচরণ কর।

যদি জ্ঞানী, পণ্ডিত, প্রজ্ঞাবান, বুদ্ধিমান, প্রাজ্ঞ, বিজ্ঞ, বিচক্ষণ বন্ধু লাভ না কর, অর্জন না হয়, প্রাপ্ত না হও এবং সন্ধান না মিলে। এ অর্থে যদি জ্ঞানীবন্ধু লাভ না কর।

“সাথে চলা” বলতে একসাথে চলা। “সাধুবিহারী” বলতে প্রথম ধ্যানের দ্বারা সাধুবিহারী, দ্বিতীয় ধ্যানের দ্বারা সাধুবিহারী, তৃতীয় ধ্যানের দ্বারা সাধুবিহারী, চতুর্থ ধ্যানের দ্বারা সাধুবিহারী, মৈত্রীতে চিত্তবিমুক্তি দ্বারা সাধুবিহারী, করুণাতে চিত্তবিমুক্তি দ্বারা সাধুবিহারী, মুদিতায় চিত্তবিমুক্তি দ্বারা সাধুবিহারী, উপেক্ষায় চিত্তবিমুক্তি দ্বারা সাধুবিহারী, আকাশ অনন্তায়তন সমাপত্তি দ্বারা সাধুবিহারী, বিজ্ঞান অনন্তায়তন সমাপত্তি দ্বারা সাধুবিহারী, আকিঞ্চনানন্তায়ন সমাপত্তি দ্বারা সাধুবিহারী, নৈবসংজ্ঞা-না-অসংজ্ঞানন্তায়তন সমাপত্তি দ্বারা সাধুবিহারী, নিরোধসমাপত্তি দ্বারা সাধুবিহারী, ফলসমাপত্তি দ্বারা সাধুবিহারী। “ধীর” বলতে পণ্ডিত, প্রজ্ঞাবান, বুদ্ধিমান, জ্ঞানী, বিজ্ঞ ও মেধাবী। এ অর্থে ধীর, মেধাবী ব্যক্তির সাথে সাধুবিহারী।

যুদ্ধ বিজিত শত্রু পরিত্যক্ত মূর্ধাভিসিক্ত ক্ষত্রিয়রাজা লদ্ধ অভিপ্রায়, পরিপূর্ণ ধন-রত্নাগার, রাষ্ট্র, জনপদ, ভাণ্ডারকক্ষ, কোষাগার, প্রভূত হীরা-সুবর্ণ ও নগর পরিত্যাগ করে কেশ-শ্মশ্রু ছেদন করে কাষায় বস্ত্র পরিধান করে আগার হতে অনাগারিকভাবে প্রব্রজিত হয়ে অনাসক্তে উপনীত হয়ে একাকী বিচরণ করেন, বাস করেন, পদচালনা করেন, অগ্রসর হন, দিনাতিপাত করেন, জীবনযাপন করেন। অনুরূপভাবে পচ্চেক বুদ্ধও গৃহবাস বন্ধন, পুত্র-কন্যা বন্ধন, জ্ঞাতি বন্ধন, বন্ধু-বান্ধব বন্ধন তথা সমস্ত কিছু ছিন্ন করে কেশ-শ্মশ্রু ছেদন ও কাষায় বস্ত্র পরিধান করে আগার হতে অনাগারিকভাবে প্রব্রজিত হয়ে অনাসক্তে উপনীত হয়ে একাকী বিচরণ করেন, বাস করেন, পদচালনা করেন, অগ্রসর হন, দিনাতিপাত করেন, জীবনযাপন করেন। এ অর্থে রাজা বিজিত রাষ্ট্রকে ত্যাগ করার মতন খড়গবিষাণের সদৃশ একাকী বিচরণ করেন।

তজ্জন্য সেই পচ্চেক বুদ্ধ বললেন :

যদি জ্ঞানীবন্ধু, সাধুবিহার ও ধীরকে সহচর হিসেবে লাভ না কর, তাহলে রাজার বিজিত রাষ্ট্রকে ত্যাগ করার মতন খড়গবিষাণের সদৃশ একাকী বিচরণ কর।

 

১৩৩. সহায় বা বন্ধুসম্পদ অবশ্যই প্রশংসা করব। নিজের সদৃশ অথবা নিজের চেয়ে শ্রেষ্ঠবন্ধুকে সেবা করা উচিত। এরূপ বন্ধু পাওয়া না গেলে অনবদ্যভোজী হয়ে খড়গবিষাণের সদৃশ একাকী বিচরণ কর।

“অবশ্যই” বলতে দৃঢ়বচন, নিঃসংশয় বচন, নিঃশঙ্কা বচন, নিশ্চিন্ত বচন, নিঃসন্দেহ বচন, নিশ্চয় বচন, সুনিশ্চিত বচন, অবিরুদ্ধ বা নির্ভরযোগ্য বচন এবং সন্দেহাতীত বচন। “সহায় বা বন্ধুসম্পদ” বলতে যেই বন্ধু নির্দোষ শীলস্কন্ধে সমন্বিত হন, তাঁকে বন্ধুসম্পদ বলা হয়। যেই বন্ধু নির্দোষ সমাধিস্কন্ধে সমন্বিত হন, তাঁকে বন্ধুসম্পদ বলা হয়। যেই বন্ধু নির্দোষ প্রজ্ঞাস্কন্ধে সমন্বিত হন, তাঁকে বন্ধুসম্পদ বলা হয়। যেই বন্ধু নির্দোষ বিমুক্তিস্কন্ধে সমন্বিত হন, তাঁকে বন্ধুসম্পদ বলা হয়। বন্ধুসম্পদ অবশ্যই প্রশংসা করি, গুণ বর্ণনা করি, কীর্তন করি, সুখ্যাতি করি। এ অর্থে বন্ধুসম্পদ অবশ্যই প্রশংসা করি।

শীল, সমাধি, প্রজ্ঞা, বিমুক্তি এবং বিমুক্তিজ্ঞান দর্শন দ্বারা বন্ধু শ্রেষ্ঠ হয়। শীল, সমাধি, প্রজ্ঞা, বিমুক্তি এবং বিমুক্তিজ্ঞান দর্শন দ্বারা বন্ধু সম বা সদৃশ হয়। শ্রেষ্ঠ ও সদৃশ বন্ধুকে সেবা করা কর্তব্য, ভজনা করা কর্তব্য, অনুসন্ধান করা কর্তব্য, সমাদর করা কর্তব্য, সম্মান করা কর্তব্য। এ অর্থে সদৃশ অথবা শ্রেষ্ঠ বন্ধুকে ভজনা করা উচিত।

সাবদ্য (দোষযুক্ত) ভোজী পুদগলও যেমন রয়েছে, অনবদ্য ভোজী পুদগলও রয়েছেন। কারা সাবদ্যভোজী পুদগল? এক্ষেত্রে কোনো কোনো পুদগল কুহন, লপন, গণক, ভোজবাজি কর্ম, লাভের আশায় লোপুপতা, কাষ্ঠদান, বাঁশদান, পাত্রদান, পুষ্পদান, ফলদান, সাবানদান, চূর্ণদান, মৃত্তিকদান, দন্তকাষ্ঠদান, মুখধোয়ার জল দান, চাটুকর্ম, খোশামোদ, পরিভৃত্য, পীঠ মর্দন, বাস'বিদ্যা, তিরশ্চান (হীন) বিদ্যা, অঙ্গবিদ্যা, নক্ষত্রবিদ্যা, দ্যূতকর্ম, কেউ পাঠাইলে যাওয়া, সংবাদবাহক কর্ম, বৈদ্যকর্ম, নবকর্ম, পিণ্ড প্রতিপিণ্ড (ভিক্ষার পরিবর্তে ভিক্ষা), দান-অনুপ্রদান (দানীয় সামগ্রী পুনঃ দান) দ্বারা অধর্মত উপায়ে লাভ করে, অর্জন করে, অধিগত করে, প্রাপ্ত হয়ে জীবন-ধারণ করে। এদেরকে বলা হয় সাবদ্য ভোজী পুদগল।

কারা অনবদ্য ভোজী পুদগল? এক্ষেত্রে কোনো কোনো পুদগল কুহন, লপন গণক, ভোজবাজি কর্ম, লাভের আশায় লোপুপতা, কাষ্ঠদান, বাঁশদান, পাত্রদান, পুষ্পদান, ফলদান, সাবানদান, চূর্ণদান, মৃত্তিকদান, দন্তকাষ্ঠদান, মুখধোয়ার জল দান, চাটুকর্ম, খোশামোদ, পরিভৃত্য, পীঠ মর্দন, বাস্তুবিদ্যা, তিরশ্চান (হীন) বিদ্যা, অঙ্গবিদ্যা, নক্ষত্রবিদ্যা, দ্যূতকর্ম, কেউ পাঠাইলে যাওয়া, সংবাদবাহক কর্ম, বৈদ্যকর্ম, নবকর্ম, পিণ্ড প্রতিপিণ্ড (ভিক্ষার পরিবর্তে ভিক্ষা), দান-অনুপ্রদান (দানীয় সামগ্রী পুনঃদান) না দিয়ে ধর্মত উপায়ে লাভ করেন, অর্জন করেন, অধিগত করেন, ভোগ করেন এবং প্রাপ্ত হয়ে জীবন ধারণ করেন। এদেরকে বলা হয় অনবদ্যভোজী পুদ্গল।

এরূপ অনবদ্যভোজী পুদগল লাভ, অর্জন, অধিগত, সাক্ষাৎ এবং প্রাপ্ত না হলে।

তজ্জন্য পচ্চেক বুদ্ধ বললেন :

সহায় বা বন্ধুসম্পদ অবশ্যই প্রশংসা করব। নিজের সদৃশ অথবা নিজের চেয়ে শ্রেষ্ঠবন্ধুকে সেবা করা উচিত। এরূপ বন্ধু পাওয়া না গেলে অনবদ্যভোজী হয়ে খড়গবিষাণের সদৃশ একাকী বিচরণ কর।

 

১৩৪. স্বর্ণকার-পুত্র কর্তৃক সুনির্মিত প্রভাস্বর স্বর্ণালংকার এক হাতে দুখানি পরিধান করলে সংঘর্ষিত হয়, ইহা দেখে খড়গবিষাণের ন্যায় একাকী বিচরণ কর।

“ইহা দেখে” দর্শন করে, নিরীক্ষণ করে, অবলোকন করে, নিরূপণ করে, নির্ণয় করে, পর্যবেক্ষণ করে। “সুবর্ণের” বলতে স্বর্ণের। “প্রভাস্বর” বলতে উজ্জ্বল, স্বচ্ছ বা পরিশোধিত। এ অর্থে প্রভাস্বর স্বর্ণের অলংকার দেখে।

সুবর্ণকারকে বলা হয় কর্মকারের পুত্র। “স্বর্ণকারপুত্র কর্তৃক সুনির্মিত” বলতে স্বর্ণকারপুত্র কর্তৃক সুনির্মিত, উত্তমভাবে প্রস্তুতকৃত এবং আকর্ষণীয়রূপে তৈরি। এ অর্থে স্বর্ণকারপুত্র কর্তৃক সুনির্মিত।

হাতকে ভুজ বলা হয়। এক হাতে দুটি বালা পরলে যেমন সেগুলো সংঘর্ষিত হয়; ঠিক তেমনি সত্ত্বগণ তৃষ্ণা, মিথ্যাদৃষ্টি দ্বারা নিরয়ে সংঘর্ষিত হয়, তির্যগ্‌কুলে সংঘর্ষিত হয়, প্রেতকুলে সংঘর্ষিত হয়, মনুষ্যলোকে সংঘর্ষিত হয়, দেবলোকে সংঘর্ষিত হয় এবং গতি হতে গতিতে, উৎপত্তি হতে উৎপত্তিতে, প্রতিসন্ধি হতে প্রতিসন্ধিতে, ভব হতে ভবে, সংসার হতে সংসারে, পুনর্জন্ম গ্রহণের চক্র হতে পুনর্জন্ম গ্রহণের চক্রে ঘর্ষিত, সংঘর্ষিত, সংঘর্ষণ প্রাপ্ত হয়, (সে অবস্থায় তথায়) বিচরণ করে, অবস্থান করে, পরিভ্রমণ করে, বাস করে, দিনাতিপাত করে, জীবনযাপন করে, জীবন-ধারণ করে।

তজ্জন্য পচ্চেক বুদ্ধ বললেন :

স্বর্ণকার-পুত্র কর্তৃক সুনির্মিত প্রভাস্বর স্বর্ণালংকার এক হাতে দুখানি পরিধান করলে সংঘর্ষিত হয়, ইহা দেখে খড়গবিষাণের ন্যায় একাকী বিচরণ কর।

 

১৩৫. এরূপে, আমি আমার দ্বিতীয় কোনো সঙ্গীর সাথে হীন বাক্যালাপ করলে ভবিষ্যতে অনুরাগ উৎপন্ন হতে পারে; এই ভয় দর্শন করে খড়গবিষাণের সদৃশ একাকী বিচরণ কর।

তৃষ্ণাও দ্বিতীয় হয়, পুদগলও দ্বিতীয় হয়। কিভাবে তৃষ্ণা দ্বিতীয় হয়? তৃষ্ণা বলতে রূপতৃষ্ণা... ধর্মতৃষ্ণা। যার এসব তৃষ্ণা অপ্রহীন, তাকে বলা হয় তৃষ্ণা দ্বিতীয়।

তৃষ্ণা দ্বিতীয় পুরুষের সংসার পরিভ্রমণ সুদীর্ঘ হয়। ইহজীবনে তার সংসার অতিক্রম করা সম্ভব হয় না।

এরূপে তৃষ্ণা দ্বিতীয় হয়।

কিভাবে পুদগল দ্বিতীয় হয়? এক্ষেত্রে কেউ কেউ অর্থ, কারণ ব্যতিরেকে চঞ্চল ও অস্থিরচিত্তে এক বা দুইজনে একত্রিত হয়; দুই বা তিনজনে একত্রিত হয়, তিন বা চারজনে একত্রিত হয়। একত্রিত হয়ে বহু সারহীন, হীনকথা বলে থাকে। যেমন : রাজ বিষয়ক কথা, চোর সম্বন্ধীয় কথা, মহামাত্য প্রাসঙ্গিক কথা, সৈন্য সম্পর্কিত কথা, ভয় বিষয়ক কথা, যুদ্ধ সম্পর্কিত কথা, অন্ন-পানীয়-বস্ত্র-শয্যা সম্বন্ধীয় কথা, মালাগন্ধ কথা, জ্ঞাতি সম্বন্ধীয় কথা, গ্রাম-নিগমণ্ডনগর-জনপদ সর্ম্পকিত কথা, স্ত্রী-পুরুষ বিষয়ক কথা, দেবতা সম্বন্ধীয় কথা, শান বাঁধানো রাস্তা প্রসঙ্গে কথা, পুকুর ঘাটের মিথ্যা-জল্পনাকথা, পূর্বপ্রেত বিষয়ক কথা, নানানপ্রসঙ্গে নিরর্থক আলোচনা, জগৎ সম্বন্ধীয় কথা, সমুদ্র সম্পর্কিত কথা, এরূপে ভব-বিভব সম্বন্ধীয় কথা। এরূপে পুদগল দ্বিতীয় হয়। এ অর্থে এরূপে আমার দ্বিতীয় বন্ধু।

বত্রিশ প্রকার হীনকথাকে বৃথা বাক্যালাপ বলা হয়। যেমন : রাজা বিষয়ক কথা, চোর সম্বন্ধীয় কথা, মহামাত্য প্রাসঙ্গিক কথা, সৈন্য সম্পর্কিত কথা, ভয় বিষয়ক কথা, যুদ্ধ সম্পর্কিত কথা, অন্ন-পানীয়-বস্ত্র-শর্যাসন সম্বন্ধীয় কথা, মালাগন্ধ কথা, জ্ঞাতি সম্বন্ধীয় কথা, গ্রাম-নিগম-নগর-জনপদ সম্পর্কিত কথা, স্ত্রী-পুরুষ বিষয়ক কথা, দেবতা সম্বন্ধীয় কথা, শান বাঁধানো রাস্তা প্রসঙ্গে কথা, পুকুর ঘাটের মিথ্যা-জল্পনাকথা, পূর্বপ্রেত বিষয়ক কথা, নানানপ্রসঙ্গে নিরর্থক আলোচনা, জগৎ সম্বন্ধীয় কথা, সমুদ্র সম্পর্কিত কথা, ভব-বিভব সম্বন্ধীয় কথা। অনুরাগ বলতে দুই প্রকার অনুরাগ। যথা : তৃষ্ণা অনুরাগ, মিথ্যাদৃষ্টি অনুরাগ... ইহা তৃষ্ণা অনুরাগ... ইহা মিথ্যাদৃষ্টি অনুরাগ। এ অর্থে বৃথাবাক্যালাপে অনুরাগ।

“ভয়” বলতে জাতি ভয়, জরা ভয়, ব্যাধি ভয়, মরণ ভয়, রাজ ভয়, চোর ভয়, অগ্নি ভয়, জল ভয়, নিজের নিন্দাবাদ বা স্বীয় কুকর্ম দায়িত্ব নেওয়ার ভয়, পরনিন্দাবাদ ভয়, দণ্ড ভয়, দুর্গতি ভয়, ঊর্মি ভয়, কুমির ভয়, ঘূর্ণায়মান আবর্ত (ঘূর্ণিঝড়?) ভয়, কপটশত্রু ভয়, আজীবক (তীর্থিয় সন্ন্যাসী) ভয়, দোষারোপ ভয়, পরিষদ ভয়, (সভার মধ্যে কিছু বলতে উৎপন্ন ভয়), সুরামত্ততার ভয়, ভয়ানক ত্রাস-লোমহর্ষ এবং মানসিক উদ্বেগ ও শঙ্কা। “ভবিষ্যতের এরূপ ভয় দর্শন করে” বলতে ভবিষ্যতের এরূপ ভয় দেখে, দর্শন করে, অবলোকন করে, নিরীক্ষণ করে, উপলব্ধি করে। এ অর্থে ভবিষ্যতের এরূপ দর্শন করে খড়গবিষাণের ন্যায় একাকী বিচরণ কর।

তজ্জন্য সেই পচ্চেক বুদ্ধ বললেন :

এরূপে, আমি আমার দ্বিতীয় কোনো সঙ্গীর সাথে হীন বাক্যালাপ করলে ভবিষ্যতে অনুরাগ উৎপন্ন হতে পারে; এই ভয় দর্শন করে খড়গবিষাণের সদৃশ একাকী বিচরণ কর।

 

১৩৬. বিচিত্র, মধুর, মনোরম কামসমূহ নানারূপ ধারণ করে চিত্তকে আন্দোলিত করে। তাই পঞ্চকামগুণে আদীনব দর্শন করে খড়গবিষাণের ন্যায় একাকী বিচরণ কর।

“কাম” বলতে বিভাগ অনুযায়ী কাম দুই প্রকার। যথা : বস্তুকাম, ক্লেশকাম... এগুলোকে বলা হয় বস্তুকাম... এগুলোকে বলা হয় ক্লেশকাম। “বিচিত্র” বলতে নানাবর্ণের রূপ, শব্দ, গন্ধ, রস ও স্পর্শ ইষ্ট, কান্ত, মনোজ্ঞ, প্রিয়রূপ, কামগুণে ভূষিত, রজনীয়। “মধুর” সম্পর্কে ভগবান কর্তৃক এরূপ ব্যক্ত হয়েছে : “হে ভিক্ষুগণ, কামগুণ পাঁচ প্রকার। সেই পাঁচ প্রকার কী কী? চক্ষুবিজ্ঞেয় রূপ ইষ্ট, কান্ত, মনোজ্ঞ, প্রিয়রূপ, কামগুণে ভূষিত, রজনীয়। শ্রোত্রবিজ্ঞেয় শব্দ... ঘ্রাণবিজ্ঞেয় গন্ধ... জিহ্বাবিজ্ঞেয় রস... কায়বিজ্ঞেয় স্পর্শ ইষ্ট, কান্ত, মনোজ্ঞ, প্রিয়রূপ, কামগুণে ভূষিত, রজনীয়। হে ভিক্ষুগণ, এসবই পঞ্চকামগুণ। ভিক্ষুগণ, এই পঞ্চকামগুণে যে সুখ, সৌমনস্য লাভ হয়; তাকে বলে কামসুখ, পাপিষ্ঠের ইন্দ্রিয় তৃপ্তিজনিতসুখ (পাপিষ্ঠের আনন্দ), পৃথগ্‌জনসুখ, অনার্যসুখ। তাই এসব অভ্যাস, চিন্তা ও বহুলীকরণ করা অনুচিত; ‘এসব সুখে ভয় বিদ্যমান’ আমি এরূপ বলি। “মন” বলতে যা চিত্ত... তদুদ্ভূত মনোবিজ্ঞানধাতু। মন রমিত, অভিরমিত, আনন্দিত, তুষ্ট হয়।

নানাবর্ণের রূপ... স্পর্শে চিত্ত রমিত, তৃষ্ট, আন্দোলিত হয়।

ভগবান কর্তৃক এরূপ ব্যক্ত হয়েছে : “হে ভিক্ষুগণ, কামের আদীনব কী? এ জগতে কুলপুত্র যেকোনো শিল্পস্থানে জীবিকা নির্বাহ করে, যেমন : মুদ্রা দ্বারা, গণনা দ্বারা, সংখ্যা অর্থাৎ হিসেব নিরূপণকার্য দ্বারা, কৃষিকার্য দ্বারা, বাণিজ্য দ্বারা, গোরক্ষা দ্বারা, ধনুবিদ্যা দ্বারা ও সরকারী চাকুরি দ্বারা ও বিভিন্ন শিল্প-কারখানায় কার্য সম্পাদনকালে, শীতের প্রকোপে পড়ে, গ্রীষ্মের উত্তাপে পুড়ে এবং ডাঁশ-মশা-বায়ু-সরীসৃপাদির দংশনে পতিত হয়ে, ক্ষুধা-পিপাসায় মৃত্যুবরণ করে। হে ভিক্ষুগণ, ইহাই কামের আদীনব, দৃশ্যমান (সন্দৃষ্টিক) দুঃখস্কন্ধ। যা কাম হেতু, কাম নিদান, কামাধিকরণ ও কামনার হেতুতেই উৎপন্ন হয়।

হে ভিক্ষুগণ, যদি কুলপুত্রের এরূপ চেষ্টা, প্রয়াস, পরিশ্রম দ্বারা ভোগসম্পত্তি লাভ না হয়, তাহলে সে অনুশোচনা, অনুতাপ, পরিদেবন করে, বুক চাপড়ায়ে ক্রন্দন করে, সম্মোহপ্রাপ্ত হয়—“আমার চেষ্টা সফল হয়নি, আমার পরিশ্রম বিফল হয়েছে”। হে ভিক্ষুগণ, ইহাই কামের আদীনব, দৃশ্যমান দুঃখস্কন্ধ। যা কাম হেতু, কাম নিদান, কামাধিকরণ ও কামনার হেতুতেই উৎপন্ন হয়।

হে ভিক্ষুগণ, যদি সেই কুলপুত্রের এরূপ চেষ্টা, প্রয়াস, পরিশ্রম দ্বারা ভোগসম্পত্তি লাভ হয়। তাহলে সে ভোগসম্পত্তি রক্ষা করার সময় দুঃখ, দৌর্মনস্য প্রাপ্ত হয়-“আমার ভোগসম্পত্তি যাতে রাজা হরণ করতে না পারে, চোরে হরণ করতে না পারে, অগ্নি দ্বারা দগ্ধ না হয়, পানিতে ভেসে না যায়, অপ্রিয়জনেরা হরণ না করে।” তার এরূপে রক্ষিত, গোপিত সেই ভোগসম্পত্তি যখন রাজার অধিকারে চলে যায়, চোরে হরণ করে, অগ্নি দ্বারা দগ্ধ হয়, জলে তলিয়ে যায়, অপ্রিয়জনে হরণ করে; তখন সে অনুশোচনা অনুতাপ, পরিদেবন করে, বুক চাপড়ায়ে ক্রন্দন করে, সম্মোহপ্রাপ্ত হয়—“আমার যা ছিল, তার কিছুই আর অবশিষ্ট নেই”। ভিক্ষুগণ, ইহাই কামের আদীনব, দৃশ্যমান দুঃখস্কন্ধ। যা কাম হেতু, কাম নিদান, কামাধিকরণ ও কামনার হেতুতেই উৎপন্ন হয়।

পুনশ্চ ভিক্ষুগণ, কামহেতু, কামনিদান, কামাধিকরণ ও কামনার হেতুতে রাজার সাথে রাজা বিবাদ করে, ক্ষত্রিয় ক্ষত্রিয়ের সাথে বিবাদ করে, ব্রাহ্মণ ব্রাহ্মণের সাথে বিবাদ করে, গৃহপতি গৃহপতির সাথে বিবাদ করে; মাতা পুত্রের সাথে, পুত্র মাতার সাথে, পিতা পুত্রের সাথে, পুত্র পিতার সাথে, ভাই বোনের সাথে, বোন ভাইয়ের সাথে, বন্ধু বন্ধুর সাথে বিবাদ করে। তারা সেরূপে কলহবিবাদাপন্ন হয়ে একে অন্যকে হাত, পাথর, দণ্ড, শস্ত্র দ্বারা আঘাত করে। তথায় মৃত্যুবরণ করে বা মৃত্যুসম দুঃখ ভোগ করে। ভিক্ষুগণ, ইহাই কামের আদীনব, দৃশ্যমান দুঃখস্কন্ধ। যা কাম হেতু, কাম নিদান, কামাধিকরণ ও কামনার হেতুতেই উৎপন্ন হয়।

হে ভিক্ষুগণ, কামহেতু, কামনিদান কামাধিকরণ ও কামনার হেতুতেই (সত্ত্বগণ) ঢাল-তলোয়ার গ্রহণ করে, তীর-ধনুক যোজনা করে উভয়ে সম্মিলিত হয়ে সংগ্রামে লিপ্ত হয়। তীর, বর্শা নিক্ষেপ করে, তলোয়ার সঞ্চালন করে। তারা তথায় সেই তীর, বর্শা দ্বারা বিদ্ধ হয়; তলোয়ার দ্বারা মস্তক ছিন্ন হয়। তখন তারা মৃত্যুবরণ করে বা মৃত্যুসম দুঃখ ভোগ করে। ভিক্ষুগণ, ইহাই কামের আদীনব, দৃশ্যমান দুঃখস্কন্ধ। যা কাম হেতু, কাম নিদানে, কামাধিকরণে ও কামনার হেতুতেই উৎপন্ন হয়।

পুনশ্চ হে ভিক্ষুগণ, কামহেতু, কামনিদান, কামাধিকরণ ও কামনার হেতুতে ঢাল-তলোয়ার গ্রহণ করে, তীর-ধনুক যোজনা করে, আদ্র লেপন করে উপকারীগণ উপস্থিত হয়। তারা পরস্পর তীর, বর্শা নিক্ষেপ করে, তলোয়ার সঞ্চালন করে। তথায় তারা তীর, বর্শায় বিদ্ধ হয়; তলোয়ার দ্বারা পরস্পরের মস্তক ছিন্ন করে। গোবর নিক্ষেপ করে, অধিকতর সৈন্য দ্বারা মর্দন করে। এতে তারা মৃত্যুবরণ করে বা মরণসম দুঃখ ভোগ করে। হে ভিক্ষুগণ, ইহাই কামের আদীনব, দৃশ্যমান দুঃখস্কন্ধ। যা কাম হেতু, কাম নিদানে, কামাধিকরণে ও কামনার হেতুতেই উৎপন্ন হয়।

পুনশ্চ হে ভিক্ষুগণ, কামহেতু, কামনিদানে, কামাধিকরণে ও কামনার হেতুতে সিদ কাটে, গ্রাম লুঠ করে, এক এক গৃহ ঘেরাও করে লুঠ করে, পথে লুকিয়ে ডাকাতি করে, পরস্ত্রীর সাথে ব্যাভিচার করে। রাজা তাদেরকে বন্ধন করায়ে নানাবিধ শাস্তি প্রদান করে-কশাঘাত করায়, বেত্রাঘাত করায়, লাঠি দিয়ে পেটায়, হাত কাটায়... তলোয়ার দিয়ে মস্তক ছেদন করায়। তারা তথায় মৃত্যুবরণ করে বা মরণসম দুঃখ ভোগ করে থাকে। ভিক্ষুগণ, ইহাই কামের আদীনব, দৃশ্যমান দুঃখস্কন্ধ। যা কাম হেতু, কাম নিদানে, কামাধিকরণে ও কামনার হেতুতেই উৎপন্ন হয়।

পুনশ্চ হে ভিক্ষুগণ, কামহেতু, কামনিদান, কামাধিকরণ ও কামনার হেতুতে কায়দুশ্চরিত আচরণ করে, বাকদুশ্চরিত আচরণ করে, মনোদুশ্চরিত আচরণ করে। তারা কায় দ্বারা দুশ্চরিত আচরণ করে, বাক্য দ্বারা দুশ্চরিত আচরণ করে, মন দ্বারা দুশ্চরিত আচরণ করে কায়ভেদে মৃত্যুর পর অপায়, দুর্গতি, বিনিপাত নিরয়ে উৎপন্ন হয়। ভিক্ষুগণ, ইহাই কামের আদীনব, ভবিষ্যৎ দুঃখস্কন্ধ। যা কাম হেতু, কাম নিদানে, কামাধিকরণে ও কামনার হেতুতেই উৎপন্ন হয়।

কামগুণসমূহে এই আদীনব দেখে, দর্শন করে, তুলনা, বিবেচনা, পর্যবেক্ষণ, চিন্তা করে।

তজ্জন্য পচ্চেক সম্বুদ্ধ বললেন :

বিচিত্র, মধুর, মনোরম কামসমূহ নানারূপ ধারণ করে চিত্তকে আন্দোলিত করে। তাই পঞ্চকামগুণে আদীনব দর্শন করে খড়গবিষাণের ন্যায় একাকী বিচরণ কর।

 

১৩৭. এই পঞ্চকামগুণে দুঃখ, গণ্ড, উপদ্রব, রোগ, শৈল্য, ভয় বিদ্যমান। এরূপ ভয় দর্শন করে খড়গবিষাণের ন্যায় একাকী অবস্থান কর।

ভগবান কর্তৃক এরূপ ব্যক্ত হয়েছে : “হে ভিক্ষুগণ, ভয় কামের অধিবচন; দুঃখ... রোগ... গণ্ড... শৈল্য... সঙ্গ... পঙ্ক... গর্ভ কামের অধিবচন। কী কারণে ভয় কামের অধিবচন? ভিক্ষুগণ, যেহেতু কামরাগে অনুরক্ত, ছন্দরাগে আবদ্ধ (বিনিবদ্ধ) হয়ে বর্তমানের ভয় হতে মুক্তি পায় না, ভবিষ্যতের ভয় হতে মুক্তি পায় না। সেহেতু ভয় কামের অধিবচন। কী কারণে দুঃখ... রোগ... গণ্ড... শৈল্য... অনুরাগ... পঙ্ক... গর্ভ কামের অধিবচন? যেহেতু কামরাগে অনুরক্ত, ছন্দরাগে আবদ্ধ হয়ে বর্তমানের গর্ভ থেকে মুক্ত হয় না, ভবিষ্যতের গর্ভ থেকে মুক্ত হয় না, সেহেতু গর্ভ কামের অধিবচন।”

ভয়, দুঃখ, রোগ, গণ্ড, শৈল্য, সঙ্গ, পঙ্ক, গর্ভ এসবকে কাম বলা হয়, যাতে পৃথগ্‌জন আসক্ত হয়। মনোজ্ঞ রূপ দ্বারা উত্তীর্ণ হয়ে পুনঃগর্ভে গমন করে। যখন ভিক্ষু ধ্যানী, সম্প্রজ্ঞানী হয়ে এসবে অনুরক্ত হয় না তখন এই পলিপথ, দুর্গ অতিক্রম করে, জাতি-জরা পরিত্যাগ করে। আর তাতে স্ফন্দমান হয়ে অবস্থান করে না। পঞ্চকামগুণে এই ভয় দেখে, দর্শন করে, তুলনা করে, বিবেচনা করে, চিন্তা করে, পর্যবেক্ষণ করে।

তজ্জন্য সেই পচ্চেক বুদ্ধ বললেন :

এই পঞ্চকামগুণে দুঃখ, গণ্ড, উপদ্রব, রোগ, শৈল্য, ভয় বিদ্যমান। এরূপ ভয় দর্শন করে খড়গবিষাণের ন্যায় একাকী অবস্থান কর।

 

১৩৮. শীত-উষ্ণ, ক্ষুধা-পিপাসা, বায়ু-তাপ, ডাঁশ-মশা-সরীসৃপ এসবকে জয় করে খড়গবিষাণের ন্যায় একাকী অবস্থান কর।

“শীত” দুটি কারণে শীত হয়। যথা : অভ্যন্তরস্থ ধাতুর প্রকোপে শীত হয়, বাহ্যিকভাবে ঋতুবশে শীত হয়। “উষ্ণ” দুটি কারণে উষ্ণ হয়। যথা : অভ্যন্তরস' ধাতুর প্রকোপে উষ্ণ হয়, বাহ্যিকভাবে ঋতুবশে উষ্ণ হয়। ক্ষুধা বলতে ভোজনেচ্ছা। পিপাসা বলতে জল পিপাসা।

“বাতাস” বলতে পূর্বদিক হতে প্রবাহিত বাতাস, পশ্চিম দিক হতে প্রবাহিত বাতাস, উত্তরদিক হতে প্রবাহিত বাতাস, দক্ষিণ দিক হতে প্রবাহিত বাতাস, ধূলিযুক্ত বা দূষিত বাতাস, ধূলিমুক্ত বা নির্মল বাতাস, শীতল বাতাস, উষ্ণ বাতাস, অল্প বাতাস, প্রবল বাতাস, বিশুদ্ধ বাতাস, ডানার বাতাস, সুপর্ণ (বা সুপর্ণপক্ষী কর্তৃক সৃষ্ট) বাতাস, তালপাতার বাতাস, ব্যজনীর বাতাস। তাপ বলতে সূর্যতাপ। ডাঁশ বলতে পীতবর্ণের মক্ষিকা। সরীসৃপ বলতে সাপ।

জয় করে, পরাভূত করে, পরাজিত করে, মর্দন করে।

তজ্জন্য পচ্চেক সম্বুদ্ধ বললেন :

শীত-উষ্ণ, ক্ষুধা-পিপাসা, বায়ু-তাপ, ডাঁশ-মশা-সরীসৃপ এসবকে জয় করে খড়গবিষাণের ন্যায় একাকী অবস্থান কর।

 

১৩৯. পরিপূর্ণ পদুমী, বৃহদকায় নাগ (হস্তী) যেমন হস্তীপাল ত্যাগ করে অরণ্যে অবস্থান করে, তেমনি খড়গবিষাণের ন্যায় একাকী অবস্থান কর।

নাগ বলতে হস্তীনাগ। পচ্চেক সম্বুদ্ধও নাগ। কী কারণে পচ্চেক সম্বুদ্ধ নাগ? পাপকর্ম সম্পাদন করেন না বলে নাগ, গমন করেন না বলে নাগ, আগমন করেন না বলে নাগ। কিভাবে সেই পচ্চেক বুদ্ধ পাপকর্ম সম্পাদন করেন না বলে নাগ? পাপকর্ম বলতে ক্লেশজনক অকুশল পাপধর্ম, পুনর্জন্মদায়ক ভয়ানক দুঃখবিপাক ও ভবিষ্যতের জন্ম-জরা-মরণ।

লোকে তিনি কোনো প্রকার পাপকর্ম করেন না, সর্বসংযোগ বন্ধন ছিন্ন করেন, সর্বত্র অনাসক্ত হয়ে বিমুক্ত হন। তাই তাকে নাগ বলা হয়। এভাবে সেই পচ্চেক সম্বুদ্ধ পাপকর্ম সম্পাদন করেন না বলে নাগ।

কিভাবে সেই পচ্চেক সম্বুদ্ধ গমন করেন না বলে নাগ? সেই পচ্চেক সম্বুদ্ধ ছন্দগতিতে গমন করেন না, দ্বেষগতিতে গমন করেন না, মোহগতিতে গমন করেন না, ভয়গতিতে গমন করেন না; রাগবশে গমন করেন না, দ্বেষবশে গমন করেন না, মোহবশে গমন করেন না, মানবশে গমন করেন না, মিথ্যাদৃষ্টিবশে গমন করেন না, ঔদ্ধত্যবশে গমন করেন না, বিচিকিৎসাবশে গমন করেন না, অনুশয়বশে গমন করেন না আর বর্গে, ধর্মে, গমনে, চলনে, বহনে (এসব) সংগ্রহ করেন না। এভাবে সেই পচ্চেক সম্বুদ্ধ গমন করেন না বলে নাগ।

কিভাবে সেই পচ্চেক সম্বুদ্ধ আগমন করেন না বলে নাগ? স্রোতাপত্তিমার্গ দ্বারা যেসব ক্লেশ প্রহীন হয়, সেসব ক্লেশে পুনঃ আগমন, পুনঃ অনুসরণ, প্রত্যাগমন করেন না। সকৃদাগামী মার্গ দ্বারা... অনাগামী মার্গ দ্বারা... অরহত্ত্ব মার্গ দ্বারা যেসব ক্লেশ প্রহীন হয়, সেসব ক্লেশে পুনঃ আগমন, পুনঃ অনুসরণ, প্রত্যাগমন করেন না। এভাবে সেই পচ্চেক সম্বুদ্ধ আগমন করেন না বলে নাগ।

সেই হস্তীনাগ যেমন হস্তীপাল ত্যাগ, বর্জন, পরিবর্জন করে একাকী অরণ্যে, বনমধ্যে বিচরণ করে, অবস্থান করেন... পচ্চেক সম্বুদ্ধও গণ ত্যাগ, বর্জন, পরিবর্জন করে একাকী অরণ্যে, বনপ্রান্তে, নির্জন শয়নাসনে, শব্দহীন, নিস্তব্ধ, নির্জনতাপূর্ণ, মনুষ্য হতে অনালোড়িত নির্জনস্থানে অবস্থান করেন। তিনি একাকী গমন করেন, একাকী দাঁড়ান, একাকী উপবেশন করেন, একাকী শয়নাসন গ্রহণ করেন, একাকী গ্রামে পিণ্ডার্থে প্রবেশ করেন, একাকী প্রত্যাগমন করেন, একাকী নির্জনে উপবেশন করেন, একাকী চঙ্ক্রমণে রত হন। এভাবে একাকী বিচরণ করেন, অবস্থান করেন, বাস করেন, চলা-ফেরা করেন, দিনাতিপাত করেন, অতিবাহিত করেন, জীবনযাপন করেন।

হস্তীনাগ যেমন সপ্তরত্ন বা অষ্টরত্নে সঞ্জাতস্কন্ধ হয়। ঠিক তেমনি পচ্চেক সম্বুদ্ধও অশৈক্ষ্য শীলস্কন্ধ, অশৈক্ষ্য সমাধিস্কন্ধ, অশৈক্ষ্য প্রজ্ঞাস্কন্ধ, অশৈক্ষ্য বিমুক্তিস্কন্ধ, অশৈক্ষ্য বিমুক্তিজ্ঞানদর্শন স্কন্ধে সঞ্জাতস্কন্ধ হয়। হস্তীনাগ যেমন পদুমী, ঠিক তেমনি পচ্চেক সম্বু্‌দ্ধও সপ্ত বোধ্যঙ্গপুষ্প দ্বারা পদুমী। যথা : স্মৃতি সম্বোধ্যঙ্গপুষ্প দ্বারা পদুমী, ধর্মবিচয় সম্বোধ্যঙ্গপুষ্প দ্বারা পদুমী, বীর্য সম্বোধ্যঙ্গপুষ্প দ্বারা পদুমী, প্রীতি সম্বোধ্যঙ্গপুষ্প দ্বারা পদুমী, প্রশ্রদ্ধি সম্বোধ্যঙ্গপুষ্প দ্বারা পদুমী, সমাধি সম্বোধ্যঙ্গপুষ্প দ্বারা পদুমী, উপেক্ষা সম্বোধ্যঙ্গপুষ্প দ্বারা পদুমী। হস্তী যেমন পরাক্রম, বল, শক্তি ও সুরে শ্রেষ্ঠ, তেমনি পচ্চেক সম্বুদ্ধও শীল, সমাধি, প্রজ্ঞা, বিমুক্তি ও বিমুক্তি জ্ঞানদর্শনে শ্রেষ্ঠ-সঞ্জাতখন্ধো পদুমী উল়ারো।

হস্তীনাগ যেমন যথাভিরুচি অরণ্যে অবস্থান করে। ঠিক তেমনি পচ্চেক সম্বুদ্ধও যথাভিরুচি অরণ্যে অবস্থান করেন। প্রথম ধ্যান দ্বারা যথাভিরুচি অরণ্যে অবস্থান করেন, দ্বিতীয় ধ্যান দ্বারা... তৃতীয় ধ্যান দ্বারা... চতুর্থ ধ্যান দ্বারা যথাভিরুচি অরণ্যে অবস্থান করেন। মৈত্রী চিত্তবিমুক্তি দ্বারা যথাভিরুচি অরণ্যে অবস্থান করেন, করুণা... মুদিতা... উপেক্ষা চিত্তবিমুক্তি দ্বারা যথাভিরুচি অরণ্যে অবস্থান করেন। আকাশায়তন সমাপত্তি দ্বারা যথাভিরুচি অরণ্যে অবস্থান করেন, বিজ্ঞানায়তন... অকিঞ্চনায়তন... নৈবসংজ্ঞা-না-অসংজ্ঞায়তন... নিরোধসমাপত্তি... ফলসমাপত্তি দ্বারা যথাভিরুচি অরণ্যে অবস্থান করেন।

তজ্জন্য সেই পচ্চেক সম্বুদ্ধ বললেন :

পরিপূর্ণ পদুমী, বৃহদকায় নাগ (হস্তী) যেমন হস্তীপাল ত্যাগ করে অরণ্যে অবস্থান করে, তেমনি খড়গবিষাণের ন্যায় একাকী অবস্থান কর।

 

১৪০. সঙ্গপ্রিয়তা অস্থান, যাঁর সংস্পর্শে সাময়িক বিমু্‌ক্তিমাত্র লাভ হয়। তাই আদিত্যবন্ধুর উপদেশ ধারণ করে খড়গবিষাণের ন্যায় একাকী অবস্থান কর।

ভগবান কর্তৃক এরূপ ব্যক্ত হয়েছে : “হে আনন্দ, যতক্ষণ পর্যন্ত ভিক্ষু সঙ্গ বা সহচরে অবস্থান করবে, সহচরে রত ও সহচরে অনুরক্ত হবে; গণে অবস্থান করবে, গণেরত ও গণে অনুরক্ত হবে, ততক্ষণ পর্যন্ত নৈষ্ক্রম্যসুখ, প্রবিবেক-সুখ, উপশমসুখ, সম্বোধিসুখ লাভ করবে এবং সেই সুখের নিকামলাভী (তৃপ্তিলাভী বা সামান্য পরিশ্রমে কিছু লাভ করেছে এমন), অকৃচ্ছলাভী, অনায়াসে লাভী হবে, এই কারণ বিদ্যমান নেই। আনন্দ, যে ভিক্ষু একাকী গণ হতে নির্জনে অবস্থান করেন। সেই ভিক্ষুর আশা পূর্ণ হয়। এই যে নৈষ্ক্রম্যসুখ, প্রবিবেক-সুখ, উপশমসুখ, সম্বোধিসুখ; তার নিকামলাভী, অকৃচ্ছলাভী, অনায়াসে লাভী হবে, এই কারণ বিদ্যমান। হে আনন্দ, যতক্ষণ পর্যন্ত ভিক্ষু সহচরে অবস্থান করবে, সহচরে রত ও সহচরে অনুরক্ত হবে; গণে অবস্থান করবে, গণে রত ও গণে অনুরক্ত হবে তাতে সাময়িক চিত্তবিমুক্তি লাভ করে অবস্থান করবে মাত্র। তা অসাময়িক (বা স্থির) স্থির হবে, এ কারণ বিদ্যমান নেই। আনন্দ, যে ভিক্ষু একাকী, নির্জনে অবস্থান করে, সেই ভিক্ষুর আশা পূর্ণ হয়। সে সাময়িক চিত্তবিমুক্তি লাভ করে অবস্থান করবে, আর সেটা অসাময়িক, স্থির হবে; এ কারণ বিদ্যমান নেই।

আদিত্য বলতে সূর্য। গোত্র দ্বারা তিনি গৌতম। গোত্র দ্বারা পচ্চেক বুদ্ধও গৌতম। সেই পচ্চেক সম্বুদ্ধ সূর্যের গোত্রজ্ঞাতী, গোত্রবন্ধু। তাই পচ্চেক সম্বুদ্ধ আদিত্য বন্ধু। আদিত্য বন্ধুর বচন, বাক্য, দেশনা, অনুশাসন, উপদেশ শুনে, শ্রবণ করে, গ্রহণ করে, ধারণ করে, হৃদয়ঙ্গম করে।

তজ্জন্য সেই পচ্চেক সম্বুদ্ধ বললেন :

সঙ্গপ্রিয়তা অস্থান, যাঁর সংস্পর্শে সাময়িক বিমু্‌ক্তিমাত্র লাভ হয়। তাই আদিত্যবন্ধুর উপদেশ ধারণ করে খড়গবিষাণের ন্যায় একাকী অবস্থান কর।

দ্বিতীয় বর্গ সমাপ্ত।


 

তৃতীয় বর্গ
১৪১. মিথ্যাদৃষ্টি অতিক্রমকামী, সম্যক মার্গলাভী হয়ে (স্বীয়) উৎপন্ন জ্ঞানে নিজেকে পরিচালিত করে, খড়গবিষাণের ন্যায় একাকী বিচরণ কর।

মিথ্যাদৃষ্টি বলতে বিশ প্রকার সৎকায়দৃষ্টিকে বলা হয়। এখানে অশ্রুতবান, পৃথগ্‌জন, আর্য অদর্শনকারী, আর্যধর্মে অজ্ঞ বা অপরিপক্ব, আর্যধর্মে অবিনীত, সৎপুরুষের অদর্শনকারী, সৎপুরুষধর্মে অজ্ঞ, সৎপুরুষধর্মে অবিনীত; রূপকে আত্মারূপে দর্শন করে, রূপকায়ে আত্মা, আত্মায় রূপ, রূপে আত্মা দর্শন করে; বেদনাকে আত্মারূপে দর্শন করে, বেদনাকায়ে আত্মা, আত্মায় বেদনা, বেদনায় আত্মা দর্শন করে; সংজ্ঞাকে আত্মারূপে দর্শন, সংজ্ঞাকায়ে আত্মা, আত্মায় সংজ্ঞা, সংজ্ঞায়ে আত্মা দর্শন করে; সংস্কারকে আত্মারূপে দর্শন, সংস্কারকায়ে আত্মা, আত্মায় সংস্কার, সংস্কারে আত্মা দর্শন করে; বিজ্ঞানকে আত্মারূপে দর্শন করে, বিজ্ঞানকায়ে আত্মা, আত্মায় বিজ্ঞান, বিজ্ঞানে আত্মা দর্শন করে। এরূপে যা দৃষ্টি, দৃষ্টিগত, দৃষ্টিকান্তার, মতবাদসমূহের মধ্যে মতবেদ, আত্মপীড়ন বা আত্মনিগ্রহ করলে সাধনা সিদ্ধ হয় বলে মিথ্যাধারণা, দৃষ্টিসংযোজন গ্রহণ, প্রতিগ্রহণ, স্থাপন, ধারণ, কুমার্গ, মিথ্যাপথ, ভ্রান্তধারণা, ধর্মসম্প্রদায়গত গণ্ডী, বিপরীত ধারণা, অন্ধবিশ্বাস, মিথ্যাধারণা, অযথার্থে যথার্থ গ্রহণ—যেরূপ বাষট্টি প্রকার মিথ্যাদৃষ্টি। ইহা মিথ্যাদৃষ্টি। মিথ্যাদৃষ্টি হতে মুক্ত, অতিক্রান্ত, সমতিক্রান্ত, অতিবাহিত।

সম্যক পথ বলতে চারি মার্গ; আর্য অষ্টাঙ্গিক মার্গ, যেমন : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক আজীব, সম্যক ব্যায়াম, সম্যক স্মৃতি, সম্যক সমাধি। চারি আর্য মার্গে সমন্নাগত সম্যক পথ প্রাপ্ত, সম্প্রাপ্ত, অধিগত, গৃহীত ও সাক্ষাৎকৃত। লব্ধ মার্গ, প্রতিলব্ধ মার্গ, অধিগত মার্গ, প্রাপ্ত মার্গ, সম্প্রাপ্ত মার্গ।

পচ্চেক সম্বুদ্ধের জ্ঞান উৎপন্ন, সমুৎপন্ন, আবির্ভূত, উৎপাদিত, প্রাদুর্ভূত। “সকল সংস্কার অনিত্য” এই জ্ঞান উৎপন্ন, সমুৎপন্ন, আবির্ভূত, উৎপাদিত, প্রাদুর্ভূত; “সকল সংস্কার দুঃখ”... “সকল ধর্ম অনাত্ম”... “যা কিছু সমুদয়ধর্মী, তা সকল নিরোধধর্ম” এই জ্ঞান উৎপন্ন, সমুৎপন্ন, আবির্ভূত, উৎপাদিত, প্রাদুর্ভূত হয়-তাই উৎপন্ন জ্ঞান। সেই পচ্চেক সম্বুদ্ধ পরের দ্বারা চালিত নন, পরবিশ্বাসী নন, পর নির্ভরশীল নন, পরসুখাপেক্ষী নন বরং প্রত্যক্ষভাবে জানে, দেখে অবিমূঢ়, চিন্তাশীল ও বিবেচক হন। “সকল সংস্কার অনিত্য” এটা পরের দ্বারা চালিত, পরবিশ্বাসী, পরনির্ভরশীল ও পরমুখাপেক্ষী হয়ে নয়, বরং প্রত্যক্ষভাবে জানে, দেখে অবিমূঢ়, চিন্তাশীল ও বিবেচক হন। “সকল সংস্কার দুঃখ”... “সকল ধর্ম অনাত্ম”... যা কিছু সমুদয়ধর্মী, তা সকল নিরোধধর্ম” এটা পরের দ্বারা চালিত, পরবিশ্বাসী, পরনির্ভরশীল ও পরমুখাপেক্ষী হয়ে নয়, বরং প্রত্যক্ষভাবে জানে, দেখে অবিমূঢ়, চিন্তাশীল ও বিবেচক হন।

তজ্জন্য সেই পচ্চেক সম্বুদ্ধ বললেন :

মিথ্যাদৃষ্টি অতিক্রমকামী, সম্যক মার্গলাভী হয়ে (স্বীয়) উৎপন্ন জ্ঞানে নিজেকে পরিচালিত করে, খড়গবিষাণের ন্যায় একাকী বিচরণ কর।

 

১৪২. লোলুপতাহীন, প্রবঞ্চনাহীন, পিপাসাহীন, ম্রক্ষহীন, দোষমুক্ত, মোহমুক্ত এবং সকল লোকে আসক্তিহীন হয়ে খড়গবিষাণের ন্যায় একাকী বিচরণ কর।

লোলুপতাকে বলা হয় তৃষ্ণাকে। যা রাগ, সরাগ... অভিধ্যা, লোভ, অকুশলমূল। সেই লোলুপতা, তৃষ্ণা পচ্চেক সম্বুদ্ধের প্রহীন, উচ্ছিন্নমূল তালবৃক্ষ সদৃশ সম্পূর্ণরূপে ধ্বংস, ভবিষ্যতে অনুৎপন্নধর্মী। তজ্জন্য পচ্চেক সম্বুদ্ধ লোলুপতাহীন।

তিন প্রকার কুহনবস্তু। যথা : প্রত্যয় প্রতিসেবন সম্ভূত কুহন বা কুহন বিষয়, ইর্যাপথসম্ভূত কুহন, ঘোরানো কথা বিষয় কুহন। প্রত্যয় প্রতিসেবন সম্ভূত কুহন কিরূপ? এক্ষেত্রে গৃহপতিগণ চীবর, পিণ্ডপাত, শয্যাসন, ওষুধ-পথ্য বা ভৈষজ্য-উপকরণাদি দ্বারা ভিক্ষুকে নিমন্ত্রণ করেন। সে পাপেচ্ছু ও ইচ্ছাভিলাষী হয়ে আরও অধিক চীবর, পিণ্ডপাত, শয্যাসন, ওষুধপথ্য বা ভৈষজ্য-উপকরণাদি লাভের আশায় সেসব চীবর, পিণ্ডপাত, শয্যাসন, ওষুধপথ্য বা ভৈষজ্য-উপকরণাদি প্রত্যাখ্যান করে। সে এরূপ বলে, “কী প্রয়োজন শ্রমণের এই মহার্ঘ চীবর”; শ্রমণ শ্মশানে, আবর্জনাস্তূপে, দোকানে পরিত্যক্ত জীর্ণবস্ত্র সংগ্রহ করে সংঘাটি তৈরি করে তা ব্যবহার করবে, এটাই তার যথোপযুক্ত। কী প্রয়োজন শ্রমণের এই মহার্ঘ পিণ্ডপাত; শ্রমণ ভিক্ষালব্ধ আহার দ্বারা জীবন ধারণ করবে, এটাই তার যথোপযুক্ত। কী প্রয়োজন শ্রমণের এই মহার্ঘ শয্যাসন; শ্রমণ বৃক্ষমূলে, শ্মশানে, খোলা আকাশে অবস্থান করবে, এটাই তার যথোপযুক্ত। কী প্রয়োজন শ্রমণের এই মহার্ঘ ওষুধপথ্য বা ভৈষজ্য উপকরণাদি; শ্রমণ পুতিমুত্র, হরীতকী, খণ্ড দ্বারা ওষুধ তৈরি করে সেবন করবে, এটাই তার যথোপযুক্ত।” তদুপায়ে সে অনুন্নত চীবর পরিধান করে, অনুন্নত পিণ্ডপাত পরিভোগ করে, অনুন্নত শয্যাসন গ্রহণ করে, অনুন্নত ওষুধপথ্য বা ভৈষজ্য উপকরণাদি প্রতিসেবন করে। গৃহপতিগণ তাকে এরূপে জানেন—“এই শ্রমণ অল্পে সন্তুষ্ট, প্রতিবিক্ত বা নির্লিপ্ত, অসংশ্লিষ্ট, আরব্ধবীর্য, ধুতাঙ্গধারী” এরূপে বেশি বেশি চীবর, পিণ্ডপাত, শয্যাসন, ওষুধ পথ্য বা ভৈষজ্য-উপকরণাদি দ্বারা নিমন্ত্রণ করেন। সে এরূপ বলে, “তিনটি বিষয় বিদ্যমানে শ্রদ্ধাবান কুলপুত্র বহু পুণ্য অর্জন করে থাকেন। যথা : (১) শ্রদ্ধা বিদ্যমানে শ্রদ্ধাবান কুলপুত্র বহু পুণ্য অর্জন করেন, (২) দান-ধর্ম বা দানীয়বস্তু থাকলে শ্রদ্ধাবান কুলপুত্র বহু পুণ্য অর্জন করেন, (৩) দাক্ষিণ্য বা দানের যোগ্য পাত্রের সম্মুখীন হলে শ্রদ্ধাবান কুলপুত্র বহু পুণ্য অর্জন করেন। তোমাদের শ্রদ্ধা আছে, দানীয় সামগ্রীও বিদ্যমান, প্রতিগ্রাহক হিসেবে আমিও আছি। যদি আমি গ্রহণ না করি, তাহলে তোমরা পুণ্য হতে বঞ্চিত হবে। যদিও এগুলো আমার প্রয়োজন নেই, তথাপি তোমাদের প্রতি অনুকম্পা করণার্থে প্রতিগ্রহণ করছি।” এই উপায়ে সেই ভিক্ষু বহু চীবর, পিণ্ডপাত, শয়নাসন, ওষুধপথ্য বা ভৈষজ্য-দ্রব্যাদি প্রতিগ্রহণ করে। যা এরূপ গর্ব, অহংকার, ছলনা, প্রবঞ্চনা, ভণ্ডামি, ইহা প্রত্যয় প্রতিসেবন সম্ভূত কুহন।

ইর্যাপথ সম্ভূত কুহন কিরূপ? এক্ষেত্রে কোনো কোনো ভিক্ষু পাপেচ্ছু, ইচ্ছালোলুপ বা লোভী ও সম্মান অভিপ্রায়ী হয়, “এভাবে জনসাধারণ আমাকে মার্গফল লাভী মনে করবে” এই মতলবে গমনে সংযত হয়, দাঁড়ানে সংযত হয়, উপবেশনে সংযত হয়, শয়নে সংযত হয়; সংযতভাবে গমন করে, সংযতভাবে দাঁড়িয়ে থাকে, সংযতভাবে উপবেশন করে, সংযতভাবে শয়ন করে, সমাধিস্থ ব্যক্তির মতো গমন করে, সমাধিস্থ ব্যক্তির মতো দাঁড়িয়ে থাকে, সমাধিস্থ ব্যক্তির মতো উপবেশন করে, সমাধিস্থ ব্যক্তির মতো শয়ন করে এবং পথে পথে বা প্রকাশ্যস্থানে ধ্যানে মগ্ন হয়। এরূপে ইর্যাপথের যা নির্ধারণ, স্থাপন, সংস্থাপন, গর্ব, অহংকার, ছলনা, প্রবঞ্চনা, ভণ্ডামি, ইহা ইর্যাপথ সম্ভূত কুহন।

ঘোরানো কথা বিষয়ক কুহন কিরূপ? এক্ষেত্রে কোনো কোনো ভিক্ষু পাপেচ্ছকু, ইচ্ছালোলুপ বা লোভী ও সম্মান অভিপ্রায়ী হয়। “এভাবে জনসাধারণ আমাকে মার্গলাভী মনে করবে” এই মতলবে আর্যধর্ম-সন্নিশ্রিত বাক্য ভাষণ করে, “যিনি এরূপ চীবর পরিধান করেন, তিনি মহাশক্তির অধিকারী” বলে প্রকাশ করে; “যিনি এরূপ পাত্র ধারণ করেন... লোহপাত্র ধারণ করেন... ধর্মকরণ (জলপাত্র) ধারণ করেন... পরিবাসন (জলছাকনী) ধারণ করেন... চাবি ধারণ করেন... জুতা পায়ে দেন... কায়বন্ধনি (কটিবন্ধনি) পরিধান করেন... ভূষণ ধারণ করেন, সেই শ্রমণ মহাশক্তির অধিকারী” বলে প্রকাশ করে, “যার এরূপ উপাধ্যায় সেই শ্রমণ মহাশৈক্ষ্য” বলে প্রকাশ করে, “যার এরূপ আচার্য... এরূপ সমানুপধ্যায়... সমানাচার্য... মিত্র... বন্ধু... সঙ্গী... সহায় সেই শ্রমণ মহাশক্তির অধিকারী” বলে প্রকাশ করে, “যিনি এরূপ অর্ধচালযুক্ত ঘরে (অড্‌ঢযোগে) বাস করেন... প্রাসাদে বাস করেন... হর্মীয় বা বৃহৎ প্রাসাদে বাস করেন... গুহায় বাস করেন... পর্বতে (লেনে) বাস করেন... কুটিরে বাস করেন... কুটাগারে বাস করেন... অট্টে (উঁচু গৃহসদৃশ মাচাঙ) বাস করেন... তাবুতে (মালে) বাস করেন... পর্ণকুটিরে বাস করেন... উপস্থানশালায় বাস করেন... মণ্ডপে বাস করেন... বৃক্ষমূলে অবস্থান করেন, সেই শ্রমণ মহাশক্তির অধিকারী” বলে প্রকাশ করে।

অথবা কোরজিক কোরজিককে, ভ্রূকুটিক ভ্রূকুটিককে, কুহক কুহককে, লপক লপককে কথার মাধ্যমে বলে, “এই শ্রমণ এরূপ শান্ত বিহার সমাপত্তিলাভী” তাদৃশ গম্ভীর, গূঢ়, নিপুণ, প্রতিচ্ছন্ন, লোকোত্তর এবং শূন্যতা প্রতিসংযুক্ত কথা ভাষণ করে। যা এরূপ গর্ব, অহংকার, ছলনা, প্রবঞ্চনা, ভণ্ডামি—ইহা ঘোরানো কথা বিষয়ক কুহন। সেই পচ্চেক বুদ্ধের এই তিন কুহনবস্তু প্রহীন, সমুচ্ছিন্ন, ধ্বংস, উপশান্ত, উৎপত্তির অযোগ্য ও জ্ঞানাগ্নি দ্বারা দগ্ধ হয়। তজ্জন্য সেই পচ্চেক সম্বুদ্ধ অকুহক।

পিপাসাকে বলা হয় তৃষ্ণা। যা রাগ, সরাগ... অভিধ্যা, লোভ, অকুশলমূল। সেই পিপাসা, তৃষ্ণা পচ্চেক সম্বুদ্ধের প্রহীন, উছিন্নমূল তালবৃক্ষ সদৃশ, সম্পূর্ণরূপে ধ্বংস, ভবিষ্যতে অনুৎপন্নধর্মী। তদ্ধেতু পচ্চেক সম্বুদ্ধ পিপাসাহীন।

“ম্রক্ষ” বলতে যা ম্রক্ষ, কপটতা, ভণ্ডামি, নির্মমতা, নির্মমতাকার্য। “দোষ” বলতে রাগ দোষ, দ্বেষ দোষ, মোহ দোষ, ক্রোধ দোষ, শত্রু তা দোষ, নির্দয়তা দোষ, আক্রোশ... সকল অকুশলাভিসংস্কার দোষ। “অজ্ঞান” বলতে দুঃখে অজ্ঞান, দুঃখসমুদয়ে অজ্ঞান, দুঃখনিরোধে অজ্ঞান, দুঃখনিরোধগামিনী প্রতিপদায় অজ্ঞান, দুঃখ ধ্বংসকারী উপায় সম্বন্ধে অজ্ঞান, অতীত সম্বন্ধে অজ্ঞান, ভবিষ্যৎ সম্বন্ধে অজ্ঞান, অতীত-ভবিষ্যৎ সম্বন্ধে অজ্ঞান। কার্য-কারণতত্ত্ব প্রতীত্যসমুৎপাদ ধর্মে অজ্ঞান। এরূপে যা অজ্ঞান, অদর্শন, অদক্ষতা, সত্য বিষয়ে অজ্ঞতা, জ্ঞান-বুদ্ধিহীনতা, দুষ্টগাহন, বিচক্ষণতাহীন, উদ্দেশ্যহীনতা, বিবেচনা করতে অসামর্থ্য, অসতর্কতা, নির্বুদ্ধিতা, মূঢ়তা, অসম্প্রজ্ঞান, মোহ, জ্ঞানহীনতা, হতবুদ্ধি, অবিদ্যা, অবিদ্যা-ওঘ, অবিদ্যা যোগ, অবিদ্যানুশয়, অবিদ্যার পূর্ব সংস্কার, অবিদ্যাখিল, মোহ, অকুশলমূল। পচ্চেক সম্বুদ্ধের সেসব নির্দয়তা, দোষ, মোহ পরিত্যক্ত, মুক্ত, অপসারিত, প্রহীন, সম্পূর্ণরূপে ধ্বংস, বিনাশ, উপশম, উৎপত্তির অযোগ্য এবং জ্ঞানাগ্নি দ্বারা দগ্ধ। সেই পচ্চেক সম্বুদ্ধ অস্মিতাহীন, আত্মশৱাঘাহীন, অজ্ঞানতামুক্ত।

আশাকে বলা হয় তৃষ্ণা। যা রাগ, সরাগ... অভিধ্যা, লোভ, অকুশলমূল। “সকললোক” বলতে সকল অপায়লোকে, সকল মনুষ্যলোকে, সকল দেবলোকে, সকল খন্ধলোকে, সকল ধাতুলোকে, সকল আয়তন লোকে। সকল লোকে আসক্তিহীন, নিরাকাঙ্ক্ষিত, পিপাসাহীন।

তজ্জন্য সেই পচ্চেক সম্বুদ্ধ বললেন :

লোলুপতাহীন, প্রবঞ্চনাহীন, পিপাসাহীন, ম্রক্ষহীন, দোষমুক্ত, মোহমুক্ত এবং সকল লোকে আসক্তিহীন হয়ে খড়গবিষাণের ন্যায় একাকী বিচরণ কর।

 

১৪৩. পাপীবন্ধু পরিত্যাগ কর, মিথ্যাদৃষ্টিদর্শী দুশ্চরিতে নিবিষ্ট। আসক্তিতে ও প্রমত্ততায় নিজে অভ্যস্ত না হয়ে খড়গবিষাণের ন্যায় একাকী বিচরণ করবে।

যে বন্ধু দশ প্রকারের মিথ্যাদৃষ্টিতে সমন্নাগত তাকে বলে পাপীবন্ধু। যেমন : দান নেই, যজ্ঞ নেই, হুত (পূজা) নেই, সুকর্মের ফল এবং দুষ্কর্মের বিপাক নেই, ইহলোক নেই, পরলোক নেই, মাতা নেই, পিতা নেই, ঔপপাতিক সত্ত্ব নেই, জগতে সম্যকগত ও সম্যক প্রতিপন্ন শ্রমণ-ব্রাহ্মণ নেই, যে ইহলোক ও পরলোক স্বয়ং অভিজ্ঞা দ্বারা সাক্ষাত করে, প্রচার করে, এরা পাপীবন্ধু। পাপীবন্ধু পরিত্যাগ কর। পাপীবন্ধুকে ত্যাগ করবে এবং পরিত্যাগ করবে।

যে বন্ধু দশ প্রকারের মিথ্যাদৃষ্টি দ্বারা সমন্নাগত তাকে বলে মিথ্যাদৃষ্টিদর্শী। যেমন : দান নেই, যজ্ঞ নেই... যে ইহলোক এবং পরলোক স্বয়ং অভিজ্ঞা দ্বারা সাক্ষাত করে, প্রকাশ করে। “দুশ্চরিতে নিবিষ্ট” বলতে দুশ্চরিত কায়কর্মে নিবিষ্ট, দুশ্চরিত বাককর্মে নিবিষ্ট, দুশ্চরিত মনোকর্মে নিবিষ্ট, দুশ্চরিত প্রাণিহত্যায় নিবিষ্ট, দুশ্চরিত চুরিকর্মে নিবিষ্ট, দুশ্চরিত মিথ্যাকামাচারে নিবিষ্ট, দুশ্চরিত মিথ্যাবাক্যে নিবিষ্ট, দুশ্চরিত পিশুনবাক্যে নিবিষ্ট, দুশ্চরিত কর্কশবাক্যে নিবিষ্ট, দুশ্চরিত সম্প্রলাপবাক্যে নিবিষ্ট, দুশ্চরিত অভিধ্যায় নিবিষ্ট, দুশ্চরিত ব্যাপাদে নিবিষ্ট, দুশ্চরিত মিথ্যাদৃষ্টিতে নিবিষ্ট, দুশ্চরিত সংস্কারে নিবিষ্ট, দুশ্চরিত পঞ্চকামগুণে নিবিষ্ট, দুশ্চরিত পঞ্চনীবরণে নিবিষ্ট, বিশেষভাবে নিবিষ্ট, প্রতিষ্ঠিত, জড়িত, উপগত, অভিনিবিষ্ট, অধিমুক্ত।

“আসক্ত” বলতে যারা কাম অন্বেষণ, অনুসন্ধান ও গবেষণা করে তদনুরূপ, তদ্‌বহুল, তদুপযুক্ত, তদ্‌সদৃশ, তদুপযোগী, তদ্‌প্রবর, তদধিমুক্ত ও তদধিপ্রত্যয়, তারাই কামাসক্ত বা কামানুরক্ত। যারা তৃষ্ণাবশে রূপ অন্বেষণ করে, অনুসন্ধান করে, গবেষণা করে তদনুরূপ, তদ্‌বহুল, তদুপযুক্ত, তদ্‌সদৃশ, তদুপযোগী, তদ্‌প্রবর, তদধিমুক্ত ও তদধিপ্রত্যয়, তারাই কামাসক্ত বা কামানুরক্ত... শব্দ... গন্ধ... রস... স্পর্শ অন্বেষণ, অনুসন্ধান ও গবেষণা করে তদনুরূপ, তদ্‌বহুল, তদুপযুক্ত, তদ্‌সদৃশ, তদুপযোগী, তদ্‌প্রবর, তদধিমুক্ত ও তদধিপ্রত্যয়, তারাই কামাসক্ত বা কামানুরক্ত। যারা তৃষ্ণাবশে রূপ প্রতিলাভ করে তদনুরূপ, তদ্‌বহুল, তদুপযুক্ত, তদ্‌সদৃশ, তদুপযোগী, তদ্‌প্রবর, তদধিমুক্ত ও তদধিপ্রত্যয়, তারাই কামাসক্ত বা কামানুরক্ত... শব্দ... গন্ধ... রস... স্পর্শ প্রতিলাভ করে তদনুরূপ, তদ্‌বহুল, তদুপযুক্ত, তদ্‌সদৃশ, তদুপযোগী, তদ্‌প্রবর, তদধিমুক্ত ও তদধিপ্রত্যয়, তারাই কামাসক্ত বা কামানুরক্ত। যারা তৃষ্ণাবশে রূপ অনুভব করে তদনুরূপ, তদ্‌বহুল, তদুপযুক্ত, তদ্‌সদৃশ, তদুপযোগী, তদ্‌প্রবর, তদধিমুক্ত ও তদধিপ্রত্যয়, তারাই কামাসক্ত বা কামানুরক্ত..শব্দ... গন্ধ... রস... স্পর্শ অনুভব করে তদনুরূপ, তদ্‌বহুল, তদুপযুক্ত, তদ্‌সদৃশ, তদুপযোগী, তদ্‌প্রবর, তদধিমুক্ত ও তদধিপ্রত্যয়, তারাই কামাসক্ত বা কামানুরক্ত। যেমন: কলহকারী কলহ অন্বেষী হয়, কর্মকারী কার্যান্বেষী হয়, গোচরে বিচরণকারী গোচর অন্বেষী হয় এবং ধানী ধ্যানান্বেষী হয়; ঠিক এভাবেই যারা কাম অন্বেষণ, অনুসন্ধান ও গবেষণা করে তদনুরূপ, তদ্‌বহুল, তদুপযুক্ত, তদ্‌সদৃশ, তদুপযোগী, তদ্‌প্রবর, তদধিমুক্ত ও তদধিপ্রত্যয়, তারাই কামাসক্ত বা কামানুরক্ত। যারা তৃষ্ণাবশে রূপ অন্বেষণ, অনুসন্ধান ও গবেষণা করে তদনুরূপ, তদ্‌বহুল, তদুপযুক্ত, তদ্‌সদৃশ, তদুপযোগী, তদ্‌প্রবর, তদধিমুক্ত ও তদধিপ্রত্যয়, তারাই কামাসক্ত বা কামানুরক্ত। শব্দ... গন্ধ... রস... স্পর্শ তদনুরূপ, তদ্‌বহুল, তদুপযুক্ত, তদ্‌সদৃশ, তদুপযোগী, তদ্‌প্রবর, তদধিমুক্ত ও তদধিপ্রত্যয়, তারাই কামাসক্ত বা কামানুরক্ত। যারা তৃষ্ণাবশে রূপ প্রতিলাভ করে তদনুরূপ, তদ্‌বহুল, তদুপযুক্ত, তদ্‌সদৃশ, তদুপযোগী, তদ্‌প্রবর, তদধিমুক্ত ও তদধিপ্রত্যয়, তারাই কামাসক্ত বা কামানুরক্ত..শব্দ... গন্ধ... রস... স্পর্শ প্রতিলাভ করে তদনুরূপ, তদ্‌বহুল, তদুপযুক্ত, তদ্‌সদৃশ, তদুপযোগী, তদ্‌প্রবর, তদধিমুক্ত ও তদধিপ্রত্যয়, তারাই কামাসক্ত বা কামানুরক্ত। যারা তৃষ্ণাবশে রূপ অনুভব করে তদনুরূপ, তদ্‌বহুল, তদুপযুক্ত, তদ্‌সদৃশ, তদুপযোগী, তদ্‌প্রবর, তদধিমুক্ত ও তদধিপ্রত্যয়, তারাই কামাসক্ত বা কামানুরক্ত। শব্দ... গন্ধ... রস... স্পর্শ তদনুরূপ, তদ্‌বহুল, তদুপযুক্ত, তদ্‌সদৃশ, তদুপযোগী, তদ্‌প্রবর, তদধিমুক্ত ও তদধিপ্রত্যয়, তারাই কামাসক্ত বা কামানুরক্ত। প্রমাদ বলতে কায়দুশ্চরিত, বাকদুশ্চরিত, মনোদুশ্চরিত, পঞ্চকামগুণে চিত্তের বশ্যতা স্বীকার ও বশ্যতা স্বীকার উপাদান, কুশল ধর্মসমূহের ভাবনায় অসাক্ষাৎকরণ, একাগ্রহীনতা, অসমাপ্তকরণ, আলস্য পরায়ণতা, ছন্দহীনতা, অসহিষ্ণুতা, অনভ্যস্থতা, অননুশীলন, অবহুলীকরণ, অনধিষ্ঠান ও অননুযোগ, যা এরূপ প্রমাদ, অসাবধানতা এবং অমনোযোগিতা, ইহাকে বলে প্রমাদ।

আসক্তি ও প্রমত্ততায় নিজে অভ্যস্ত হবে না, নিজেকে নিযুক্ত করবে না, অনুগত্য করবে না, নিয়োজিত করবে না, সংসর্গিত করবে না, সংযুক্ত করবে না এবং আচরণ, সমাচরণ ও গ্রহণে অভ্যস্ত হবে না।

তজ্জন্য সেই পচ্চেক সম্বুদ্ধ বললেন :

পাপীবন্ধু পরিত্যাগ কর, মিথ্যাদৃষ্টিদর্শী দুশ্চরিতে নিবিষ্ট। আসক্তিতে ও প্রমত্ততায় নিজে অভ্যস্ত না হয়ে খড়গবিষাণের ন্যায় একাকী বিচরণ করবে।

 

১৪৪. শ্রেষ্ঠ, প্রতিভাবান, বহুশ্রুত ও ধর্মধারী বন্ধুকে সেবা কর, সন্দেহ বা শঙ্কা ধ্বংস করে মঙ্গলবিষয়াদি জ্ঞাত হয়ে, খড়গবিষাণের ন্যায় একাকী অবস্থান কর।

শ্রুতিধর ও ধর্মধারী বন্ধু বহুশ্রুত হয়। যে ধর্মসমূহ আদিকল্যাণ, মধ্যেকল্যাণ এবং অন্তেকল্যাণ; যা অর্থ-ব্যঞ্জনসহ পূর্ণতাপ্রাপ্ত ও পরিশুদ্ধ ব্রহ্মচর্য প্রতিপালনের উপযোগী; তারা সেরূপ ধর্ম জ্ঞাত, কথিত, পরিচিত, মন দ্বারা পুঙ্খানুপুঙ্খভাবে বিচারিত এবং দৃষ্টি দ্বারা সুপ্রতিবিদ্ধ হয়ে বহুশ্রুত হন। “ধর্মধর” বলতে যিনি ধর্মকে ধারণ করেন—সূত্র, গেয়্য, ব্যাকরণ, গাথা, উদান, ইতিবুত্তক, জাতক, অদ্ভূতধর্ম ও বেদল্যকে। বহুশ্রুত ধর্মধারী বন্ধুকে সেবা কর, ভজনা কর, উপাসনা কর, সংসর্গ (বা মান্য) কর এবং অনুসরণ কর।

শীল, সমাধি, প্রজ্ঞা, বিমুক্তি এবং বিমুক্তি জ্ঞানদর্শনের দ্বারা শ্রেষ্ঠ বন্ধু হন। “প্রতিভাবান” বলতে তিন প্রকার প্রতিভাবান। যথা : ১. পরিয়ত্তি প্রতিভাবান, ২. প্রতিজিজ্ঞাসা প্রতিভাবান, ৩. অধিগম প্রতিভাবান। পরিয়ত্তি প্রতিভাবান কিরূপ? এক্ষেত্রে কেউ কেউ বুদ্ধের বচন যথা : সূত্র, গেয়্য, ব্যাকরণ, গাথা, উদান, ইতিবুত্তক, জাতক, অদ্ভুতধর্ম ও বেদল্যে সুশিক্ষিত হন এবং পরিয়ত্তিকে আশ্রয় করে তাঁর (জ্ঞান) প্রতিভাত হয়, ইনি পরিয়ত্তি প্রতিভাবান। প্রতিজিজ্ঞাসা প্রতিভাবান কিরূপ? এক্ষেত্রে কেউ কেউ নিজস্বার্থে, ন্যায়ে, লক্ষণে, কারণে ও স্থানে-অস্থানে জিজ্ঞাসিত হন। সেই প্রশ্নকে নিশ্রয় করে তাঁর (জ্ঞান) প্রতিভাত হয়, ইনি প্রতিজিজ্ঞাসা প্রতিভাবান। অধিগম প্রতিভাবান কিরূপ? এক্ষেত্রে কেউ কেউ চারি স্মৃতিপ্রস্থান, চারি সম্যকপ্রধান, চারি ঋদ্ধিপাদ, পঞ্চেন্দ্রিয়, পঞ্চবল, সপ্ত বোধ্যঙ্গ, আর্য অষ্টাঙ্গিক মার্গ, চারি আর্যমাগ, চারি শ্রামণ্যফল, চারি প্রতিসম্ভিদা এবং ষড়াভিজ্ঞা অধিগত করেন। তাঁর অর্থ জ্ঞাত হয়, ধর্ম জ্ঞাত হয়, নিরুক্তি জ্ঞাত হয়। অর্থ জ্ঞাত হয়ে অর্থ প্রতিভাত হয়, ধর্ম জ্ঞাত হয়ে ধর্ম প্রতিভাত হয়, নিরুক্তি জ্ঞাত হয়ে নিরুক্তি প্রতিভাত হয়। এই তিন প্রকার (জ্ঞানে) জ্ঞানই প্রতিভাণ প্রতিসম্ভিদা। সেই পচ্চেক সম্বুদ্ধ এই প্রতিভাণ প্রতিসম্ভিদায় উপনীত, সমুপনীত, উপগত, সমুপগত, উৎপন্ন ও সমন্নাগত হন। তদ্ধেতু পচ্চেক সম্বুদ্ধ প্রতিভাবান। যার পরিয়ত্তি, প্রতিজিজ্ঞাসা ও অধিগম নেই; তার কীই-বা প্রতিভাত হবে?

আত্মহিত, পরহিত, উভয়হিত, ইহলোকহিত, পরলোকহিত এবং পরমার্থহিত সম্পর্কে জ্ঞাত হয়ে, অভিজ্ঞাত হয়ে জানে, তুলনা বা ধারণা করে, বিচার করে, বিবেচনা করে ও সুনিশ্চিত করে (সমস্ত) সন্দেহ বা শঙ্কা বিদূরীত কর, অপসারণ কর, ত্যাগ কর, পরিত্যাগ কর, অপনোদন কর এবং সম্পূর্ণরূপে ধ্বংস কর।

তজ্জন্য সেই পচ্চেক সম্বুদ্ধ বললেন :

শ্রেষ্ঠ, প্রতিভাবান, বহুশ্রুত ও ধর্মধারী বন্ধুকে সেবা কর, সন্দেহ বা শঙ্কা ধ্বংস করে মঙ্গলবিষয়াদি জ্ঞাত হয়ে, খড়গবিষাণের ন্যায় একাকী অবস্থান কর।

 

১৪৫. জগতে ক্রীড়ায় আনন্দ এবং কামসুখে সজ্জিত (বা নিমজ্জিত) না হয়ে অদর্শনকারী বা অনপেক্ষী হও। বিভূষণস্থান হতে বিরত হয়ে সত্যবাদী হয়ে খড়গবিষাণের ন্যায় একাকী বিচরণ কর।

“ক্রীড়া” বলতে দুই প্রকার ক্রীড়া। যথা : কায়িক ক্রীড়া ও বাচনিক ক্রীড়া... ইহাই কায়িক ক্রীড়া... ইহাই বাচনিক ক্রীড়া। “আনন্দ” বলতে অনুৎকণ্ঠিতাধিবচন, ইহাই আনন্দ বা রতি। ভগবান কর্তৃক এরূপ ব্যক্ত হয়েছে : “হে ভিক্ষুগণ, কামগুণ পাঁচ প্রকার। সেই পাঁচ প্রকার কী কী? চক্ষুবিজ্ঞেয় রূপ ইষ্ট, কান্ত, মনোজ্ঞ, প্রিয়রূপ, কামোদ্দীপক ও রজনীয়, শ্রোত্রবিজ্ঞেয় শব্দ... ঘ্রাণবিজ্ঞেয় গন্ধ... জিহ্বা বিজ্ঞেয় রস... কায় বিজ্ঞেয় স্পর্শ ইষ্ট, কান্ত, মনোজ্ঞ, প্রিয়রূপ, কামোদ্দীপক ও রজনীয়। ভিক্ষুগণ, ইহাই পঞ্চকামগুণ; এই পঞ্চকামগুণের কারণে যে সুখ সৌমনস্য উৎপন্ন হয়, এটাকে বলে কামসুখ”। “লোকে” বলতে মনুষ্যলোকে।

জগতে ক্রীড়া, আনন্দ ও কামসুখে সজ্জিত (বা নিমজ্জিত) না হয়ে অনপেক্ষী হয়ে তা ত্যাগ কর, পরিত্যাগ কর, অপনোদন কর এবং সম্পূর্ণরূপে বিনাশ কর।

“বিভূষণ” বলতে দুই প্রকার বিভূষণ-গৃহীর বিভূষণ এবং প্রব্রজিতের বিভূষণ। গৃহীর বিভূষণ কিরূপ? চুল, দাড়ি, মালা, গন্ধ, বিলেপন, আভরণ, অলংকার, বস্ত্র, শয়নাসন, বেষ্টন, (শরীর) মর্দন, পরিমর্দন, ধৌতকরণ, মাজন, দর্পন, অঞ্জন বা কাজল, সুগন্ধি দ্রব্য বিলেপন, পাউডার, মুখচূর্ণ (সাবান), হস্তবন্ধন, শিরবন্ধন (বা যোগী ঋষিদের মস্তকোপরি চুলের ঝুঁটিবন্ধন), দণ্ডনালি (দণ্ডং নাল়কিং), তলোয়ার, ছত্র, টুপি, জুতা, পাগড়ি, রত্ন, চামরের পাখা, সাদা রঙ্গের পোশাক এবং লম্বা সুতা-এগুলো গৃহীর বিভূষণ।

প্রব্রজিতের বিভূষণ কিরূপ? চীবর পরিধান, পাত্র ধারণ, শয়নাসন প্রস্তুত করা, অথবা এই ঘৃণিতদেহের বাহ্যিক উপকরণের মণ্ডন, বিভূষণ, সজ্জিত, অলংকার ও সুগন্ধি ত্যক্ত, বিহীন এবং চপলতাত্যক্ত, চপলতাহীন, এগুলো প্রব্রজিতের বিভূষণ।

“সত্যবাদী” বলতে জগতের প্রত্যেক সম্বুদ্ধ সত্যবাদী, বিশ্বস্তবাদী, ন্যায়পরায়ণ, যথার্থবাদী ও অভিসংবাদী, তিনি বিভূষণ স্থান হতে দূরে, বিরত, প্রতিবিরত, নিষ্ক্রান্ত, মুক্ত, বিমুক্ত এবং বিসংযুক্ত হয়ে উন্মুক্ত চিত্তে অবস্থান করেন।

তজ্জন্য সেই পচ্চেক সম্বুদ্ধ বললেন :

জগতে ক্রীড়ায় আনন্দ এবং কামসুখে সজ্জিত (বা নিমজ্জিত) না হয়ে অদর্শনকারী বা অনপেক্ষী হও। বিভূষণস্থান হতে বিরত হয়ে সত্যবাদী হয়ে খড়গবিষাণের ন্যায় একাকী বিচরণ কর।

 

১৪৬. মাতাপিতা, স্ত্রী-পুত্র, ধন-ধান্য ও বন্ধুসহ যাবতীয় কাম পরিত্যাগ করে খড়গবিষাণের ন্যায় একাকী বিচরণ কর।

“পুত্র” বলতে চার প্রকার পুত্র; যথা : (১) আত্মজ পুত্র (স্বীয় ঔরসজাত পুত্র), (২) ক্ষেত্রজ পুত্র, (৩) দত্তক পুত্র (প্রদত্ত বা পালিত পুত্র) এবং (৪) শিষ্যরূপ পুত্র। ভার্যাকে বলে পত্নী। “পিতা” বলতে যা সেই জনক। “মাতা” বলতে যা সেই জননী। এ অর্থে মাতাপিতা এবং স্ত্রী-পুত্র।

হিরণ্য, সুবর্ণ, মুক্তা, মনি, বৈদুর্যমণি বা মূল্যবান পাথর (বেলুরিয়া) শঙ্খ, শিলা, প্রবাল, রৌপ্য, স্বর্ণ, রক্তবর্ণ মূল্যবান পাথর বা লালবর্ণ কবরমণি (মসারগল্লং)-এগুলোকে বলা হয় ধন। পূর্ব অন্ন এবং অপর অন্নকে ধান্য বলা হয়। পূর্ব অন্নের নাম, যেমন : শালি, বীহি, যব, গোধূম, কঙ্গু, বরবা বা কদ্রুসক (কুদ্রূসকো) প্রভৃতি। অপর অন্নের নাম হচ্ছে সূপ বা সূপেয্যাদি। চার প্রকার বান্ধব বা বন্ধু; যথা : জ্ঞাতিবান্ধব বা বন্ধু, গোত্রবান্ধব বা বন্ধু, মিত্রবান্ধব বা বন্ধু এবং শিল্পবান্ধব বা পুত্র।

“কাম” বলতে বিভাগ অনুযায়ী কাম দুই প্রকার। যথা : বস্তুকাম এবং ক্লেশকাম... এগুলোকে বলা হয় বস্তুকাম... এগুলোকে বলা হয় ক্লেশকাম। বস্তুকামসমূহ পরিজ্ঞাত হয়ে, ক্লেশকামসমূহ ত্যাগ করে, পরিত্যাগ করে, অপনোদন করে, বিদূরীত করে এবং সম্পূর্ণরূপে ধ্বংস করে। স্রোতাপত্তি মার্গের দ্বারা যে ক্লেশ প্রহীন হয়, সেই ক্লেশ পুনরাগমন হয় না, পুনরায় উৎপন্ন হয় না বা ফিরে আসে না এবং প্রত্যাগমন হয় না; সকৃদামাগীমার্গের দ্বারা যে ক্লেশ প্রহীন হয়... অনাগামীমার্গের দ্বারা যে ক্লেশ প্রহীন হয়... এবং অর্হত্ত্বমার্গের দ্বারা যে ক্লেশ প্রহীন হয় সেই ক্লেশ পুনরাগমন হয় না, ফিরে আসে না এবং প্রত্যাগমন হয় না।

তজ্জন্য সেই পচ্চেক সম্বুদ্ধ বললেন :

মাতাপিতা, স্ত্রী-পুত্র, ধন-ধান্য ও বন্ধুসহ যাবতীয় কাম পরিত্যাগ করে খড়গবিষাণের ন্যায় একাকী বিচরণ কর।

 

১৪৭. এই মিলন ক্ষণিক সুখদায়ী, অল্প আস্বাদসম্পন্ন তবে অনাগতে অতিমাত্রায় দুঃখ প্রদায়ী; বন্ধন বিশেষ। জ্ঞানী ইহা জ্ঞাত হয়ে খড়গবিষাণের ন্যায় একাকী বিচরণ করে।

মিলন, অনুরাগ, স্পর্শ, সংলগ্ন, বন্ধন এগুলো পঞ্চকামগুণের অধিবচন। অল্পসুখ সম্বন্ধে ভগবান কর্তৃক এরূপ ব্যক্ত হয়েছে : “হে ভিক্ষুগণ, এ জগতে পাঁচ প্রকার কামগুণ বিদ্যমান। সেই পাঁচ প্রকার কী কী? চক্ষু-বিজ্ঞেয় রূপ ইষ্ট, কান্ত, মনোজ্ঞ, প্রিয় এবং কামগুণ সম্বন্ধযুক্ত। শ্রোত্র-বিজ্ঞেয় শব্দ ইষ্ট... ঘ্রাণ-বিজ্ঞেয় গন্ধ ইষ্ট... জিহ্বা-বিজ্ঞেয় রস... কায়-বিজ্ঞেয় স্পর্শ ইষ্ট, কান্ত, মনোজ্ঞ, প্রিয় এবং কামগুণ সম্বন্ধযুক্ত। হে ভিক্ষুগণ, এগুলো পঞ্চকামগুণ। এই পঞ্চকামগুণের প্রত্যয়ে যে সুখ, সৌমনস্য উৎপন্ন হয়, সেটাকে বলা হয় কামসুখ। এই কামসুখ অল্প, সামান্য, ক্ষুদ্র, তুচ্ছ, নগণ্য, কিঞ্চিৎ। এ অর্থে এই মিলন ক্ষণিক সুখদায়ী।

অল্পআস্বাদযুক্ত কাম সম্বন্ধে ভগবান এরূপ বলেছেন : এ কামে বহু দুঃখ, বহু হা-হুতাশ এবং অত্যধিক উপদ্রব বিদ্যমান। কাম অস্থিকঙ্কাল সদৃশ, (সর্ব সাধারণের পরিভোগ্য বলে কাম) মাংসপেশী তুল্য, (তেজেই দগ্ধ করে বলে) তৃণ-মশাল সদৃশ, (মহাতাপ প্রদান করে বলে) অঙ্গার গর্ত ন্যায়, (ক্ষণিক সুখ প্রদান করে বলে) স্বপ্ন তুল্য, (যখন-তখন চরিতার্থ করতে হয় বলে ) যাচকের সদৃশ, (অঙ্গ-প্রত্যঙ্গ দুর্বল করণার্থে) বৃক্ষফল সম, (অনুরাগে উত্তেজিত করে বলে) অসি-শেল সদৃশ, (কাম-বাণে বিদ্ধ করে বলে) শক্তি-শেল তুল্য, (বিপজ্জনক বলে) সর্পশির সদৃশ। এরূপে ভগবান কামে বহুদুঃখ, বহু হা-হুতাশ ও বহু উপদ্রপ বিদ্যমান বলেছেন। এ অর্থে কাম অল্পস্বাদযুক্ত, বহু দুঃখপ্রদায়ী।

“বন্ধন” বলতে অনুরাগ, স্পর্শ, সংলগ্ন, সংযোগ, বন্ধনী, এগুলো পঞ্চকামগুণের অধিবচন। “ইহা” বলতে পদসন্ধি, পদসংসর্গ, পদের পূর্ণতা বা উপসর্গ, অক্ষর সম্বন্ধ বিশেষ এবং শব্দের পর্যায়ানুক্রম। “জ্ঞানী” বলতে পণ্ডিত, প্রজ্ঞাবান, বুদ্ধিমান, জ্ঞানী, বিজ্ঞ ও মেধাবী। জ্ঞানী মিলন, অনুরাগ, স্পর্শ, সংলগ্ন, সংযোগ, বন্ধন জ্ঞাত হয়ে, জেনে, বিবেচনা করে, বিচার করে, নিরূপণ করে, নির্ণয় করে।

তজ্জন্য সেই পচ্চেক বুদ্ধ বললেন :

এই মিলন ক্ষণিক সুখদায়ী, অল্প আস্বাদসম্পন্ন তবে অনাগতে অতিমাত্রায় দুঃখ প্রদায়ী; বন্ধন বিশেষ। জ্ঞানী ইহা জ্ঞাত হয়ে খড়গবিষাণের ন্যায় একাকী বিচরণ করে।

 

১৪৮. জলে বিচরণরত মৎস্য যেমন জাল ভেদ করে পুনরায় জালের মধ্যে এবং অগ্নি দগ্ধস্থানে প্রত্যাবর্তন করে না; তেমনি সকল সংযোজন ধ্বংস করে খড়গবিষাণের সদৃশ একাকী বিচরণ কর।

“সংযোজন” বলতে দশ প্রকার সংযোজন; যথা : কামরাগ সংযোজন, প্রতিঘ সংযোজন, মান সংযোজন, মিথ্যাদৃষ্টি সংযোজন, বিচিকিৎসা সংযোজন, শীলব্রত-পরামর্শ সংযোজন, ভবরাগ সংযোজন, ঈর্ষা সংযোজন, মাৎসর্য সংযোজন, অবিদ্যা সংযোজন। “সংযোজন ধ্বংস করে” বলতে দশ প্রকার সংযোজন বিদীর্ণ, ধ্বংস, ত্যাগ, পরিত্যাগ, বিনাশ, সম্পূর্ণরূপে নিবৃত্তি করে। এ অর্থে সকল সংযোজন ধ্বংস করে।

সূতার জালকে জাল বলা হয়। সলিলকে জল বলা হয়। (জলচারী) মাছকে মৎস্য বলা হয়। মৎস্য যেমন জাল ভেদ, বিদীর্ণ, ছেদন, ছিদ্র করে এবং ছিঁড়ে ফেলে বিচরণ করে, ঘুরে বেড়ায়, অবস্থান করে, বাস করে, যাপন করে। এভাবে জাল দুই প্রকার; যথা : তৃষ্ণাজাল ও মিথ্যাদৃষ্টিজাল... ইহা তৃষ্ণাজাল... ইহা মিথ্যাদৃষ্টিজাল। পচ্চেক বুদ্ধের তৃষ্ণাজাল প্রহীন, মিথ্যাদৃষ্টিজাল পরিত্যক্ত। তৃষ্ণাজাল প্রহীনকালে, মিথ্যাদৃষ্টিজাল পরিত্যাগকালে সেই পচ্চেক বুদ্ধ রূপে, শব্দে, গন্ধে, রসে, স্পর্শে, ধর্মে, দৃষ্ট-শ্রুত-অনুমিত-বিজ্ঞাতে, সমস্ত ধর্মে আসক্ত হন না, অনুরক্ত হন না, আবদ্ধ হন না, সংলগ্ন হন না। বরং সেসব হতে নিষ্ক্রান্ত হন, নির্গত হন, বিমুক্ত হন, অজ্ঞাত এবং মুক্তচিত্তে অবস্থান করেন। এ অর্থে জলে বিচরণরত মৎস্য জাল ভেদ করে।

যেমন অগ্নি যে তৃণকাষ্ঠ দগ্ধ করে চলে যায়, সেখানে আর প্রত্যাবর্তন করে না; ঠিক একইভাবে পচ্চেক বুদ্ধগণের স্রোতাপত্তিমার্গের দ্বারা যে ক্লেশসমূহ প্রহীন হয়, সেই ক্লেশ পুনর্বার আগমন করে না, এগিয়ে আসে না, ফিরে আসে না। সকৃদাগামীমার্গের... অনাগামীমার্গের... অর্হত্ত্বমার্গের দ্বারা যে ক্লেশসমূহ প্রহীন হয়, সেই ক্লেশ পুনর্বার আগমন করে না, এগিয়ে আসে না, ফিরে আসে না। এ অর্থে অগ্নি দগ্ধস্থানে প্রত্যাবর্তন করে না, খড়গবিষাণের ন্যায় একাকী বিচরণ কর।

তজ্জন্য সেই পচ্চেক বুদ্ধ বললেন :

জলে বিচরণরত মৎস্য যেমন জাল ভেদ করে পুনরায় জালের মধ্যে এবং অগ্নি দগ্ধস্থানে প্রত্যাবর্তন করে না; তেমনি সকল সংযোজন ধ্বংস করে খড়গবিষাণের সদৃশ একাকী বিচরণ কর।

 

১৪৯. সংযতচক্ষু, পদ বা ভ্রমণ অলোলুপ ও ইন্দ্রিয়সমূহে সুরক্ষিত, অনাসক্ত এবং মনস্তাপহীন হয়ে খড়গবিষাণের ন্যায় একাকী বিচরণ কর।

কিভাবে ক্ষিপ্তচক্ষু হয়? এক্ষেত্রে কোনো কোনো ভিক্ষু চক্ষুলোলুপ ও চক্ষুলোলুপতায় সমন্বিত হয়। অদৃষ্টকে দর্শন করা, দৃষ্টকে অতিক্রম করা উচিত মনে করে বিহার হতে বিহারে, উদ্যান হতে উদ্যানে, গ্রাম হতে গ্রামে, নিগম হতে নিগমে, নগর হতে নগরে, রাষ্ট্র হতে রাষ্ট্রে, জনপদ হতে জনপদে দীর্ঘভ্রমণ, উদ্দেশ্যহীন পরিভ্রমণে নিয়োজিত হয়। এরূপে ক্ষিপ্তচক্ষু হয়।

অথবা, ভিক্ষু কুটিরের ভেতর ও রাজপথে চলার সময় অসংযতভাবে গমন করে। হস্তি, ঘোড়া, রথ, পদাতিক সৈন্য, কুমার, কুমারী, স্ত্রী, পুরুষ, বাজার, ঘরমুখ বা গৃহের সম্মুখদিক, ঊর্ধ্বদিক, নিম্নদিক অবলোকন তথা এদিক সেদিক দৃষ্টিপাত করে করে চলে। এরূপে ক্ষিপ্তচক্ষু হয়।

পুনরায়, ভিক্ষু চক্ষু দ্বারা দর্শন করে রূপে নিমিত্তগ্রাহী ও অনুব্যঞ্জনগ্রাহী হয়। যে-কারণে চক্ষেন্দ্রিয়ে অসংযত হয়ে অবস্থানকালে অভিধ্যা, দৌর্মনস্য ও অকুশল পাপধর্ম অনুস্রাবিত হয়; তা সংবরণের জন্য উপায় অবলম্বন করে না। চক্ষেন্দ্রিয় রক্ষা করে না, বরং চক্ষেন্দ্রিয়ে অসংযত হয়। এরূপে ক্ষিপ্তচক্ষু হয়।

যেমন, কোনো কোনো শ্রমণ-ব্রাহ্মণ শ্রদ্ধাপ্রদত্ত ভোজনাদি ভোজন করে এরূপ দৃশ্য দর্শন করে অবস্থান করে-নাচ, গান, বাদ্য, দৃশ্য, আখ্যান (ইতিহাস), হস্তশব্দ (হস্ত দ্বারা পরিচালিত সঙ্গীত), চারণ সঙ্গীত, কম্ভথূন (এক প্রকার ঢোল বা রণ-ঢক্কা), রঙ্গমঞ্চে প্রদর্শিত দৃশ্যপট (সোভনকং), চণ্ডাল বাজীকরের কৌশল, (হাত-পা) ধোবন দৃশ্য, হস্তিযুদ্ধ, অশ্বযুদ্ধ, মহিষযুদ্ধ, বৃষভযুদ্ধ, ছাগলযুদ্ধ, ভেড়াযুদ্ধ, কুক্কুটযুদ্ধ, বর্তকযুদ্ধ, দণ্ডযুদ্ধ, মুষ্টিযুদ্ধ, মল্লযুদ্ধ (কুস্তি), সৈন্যদলের যুদ্ধের প্রশিক্ষণ (উয্যোধিকং), সৈন্যদলের সাজসজ্জা, সেনাব্যূহ, সৈন্য পরিদর্শন ইত্যাদি। এরূপে ক্ষিপ্তচক্ষু হয়।

কিভাবে নিম্ন দৃষ্টিবদ্ধ চক্ষু হয়? এক্ষেত্রে কোনো কোনো ভিক্ষু চক্ষু অলোলুপ ও চক্ষু অলোলুপতায় সমন্বিত হয়। অদৃষ্টকে দর্শন না করা, দৃষ্টকে অতিক্রম না করা উচিত মনে করে বিহার হতে বিহারে, উদ্যান হতে উদ্যানে, গ্রাম হতে গ্রামে, নিগম হতে নিগমে, নগর হতে নগরে, রাষ্ট্র হতে রাষ্ট্রে, জনপদ হতে জনপদে দীর্ঘভ্রমণ, উদ্দেশ্যহীন পরিভ্রমণে নিয়োজিত হয় না। এরূপে ভিক্ষু নিম্নদৃষ্টিবদ্ধ চক্ষু হয়।

অথবা, ভিক্ষু কুটিরের ভেতর ও রাজপথে চলার সময় সংযতভাবে গমন করে। হস্তি, ঘোড়া, রথ, পদাতিক সৈন্য, কুমার, কুমারী, স্ত্রী, পুরুষ, বাজার, ঘরমুখ বা গৃহের সম্মুখদিক, ঊর্ধ্বদিক, নিম্নদিক অবলোকন না করে তথা এদিক সেদিক দৃষ্টিপাত করে চলে না। এরূপে ভিক্ষু নিম্নদৃষ্টিবদ্ধ চক্ষু হয়।

পুনরায়, ভিক্ষু চক্ষু দ্বারা দর্শন করে রূপে নিমিত্তগ্রাহী ও অনুব্যঞ্জনগ্রাহী হয় না। যে-কারণে চক্ষেন্দ্রিয়ে সংযত হয়ে অবস্থানকালে অভিধ্যা, দৌর্মনস্য, পাপ, অকুশল ধর্ম অনুস্রাবিত হয় না; তা সংবরণের জন্য উপায় অবলম্বন করে। চক্ষেন্দ্রিয় রক্ষা করে আর চক্ষেন্দ্রিয়ে সংযত হয়। এরূপে ভিক্ষু নিম্নদৃষ্টিবদ্ধ চক্ষু হয়।

যেমন, কোনো কোনো শ্রমণ-ব্রাহ্মণ শ্রদ্ধাপ্রদত্ত ভোজনাদি ভোজন করে এরূপ দৃশ্য দর্শন না করে অবস্থান করে। যেমন, নাচ, গান, বাদ্য, দৃশ্য, আখ্যান (ইতিহাস), হস্তশব্দ (হস্ত দ্বারা পরিচালিত সঙ্গীত), চারণ সঙ্গীত, কম্ভথূন (এক প্রকার ঢোল বা রণ-ঢক্কা), রঙ্গমঞ্চে প্রদর্শিত দৃশ্যপট (সোভনকং), চণ্ডাল বাজীকরের কৌশল, (হাত-পা) ধোবন দৃশ্য, হস্তিযুদ্ধ, অশ্বযুদ্ধ, মহিষযুদ্ধ, বৃষভযুদ্ধ, ছাগলযুদ্ধ, ভেড়াযুদ্ধ, কুক্কুটযুদ্ধ, বর্তকযুদ্ধ, দণ্ডযুদ্ধ, মুষ্টিযুদ্ধ, মল্লযুদ্ধ (কুস্তি), সৈন্যদলের যুদ্ধের প্রশিক্ষণ (উয্যোধিকং), সৈন্যদলের সাজসজ্জা, সেনাব্যূহ, সৈন্য পরিদর্শন না করে। এরূপে ভিক্ষু নিম্নদৃষ্টিবদ্ধ চক্ষু হয়।

কিভাবে ভ্রমণলোলুপ হয়? এক্ষেত্রে কোনো কোনো ভিক্ষু পদ বা ভ্রমণলোলুপ ও ভ্রমণলোলুপতা সমন্বিত হয়। তারা বিহার হতে বিহারে, উদ্যান হতে উদ্যানে, গ্রাম হতে গ্রামে, নিগম হতে নিগমে, নগর হতে নগরে, রাষ্ট্র হতে রাষ্ট্রে, জনপদ হতে জনপদে দীর্ঘ ভ্রমণ, উদ্দেশ্যহীন পরিভ্রমণে নিয়োজিত হয়। এরূপে ভ্রমণলোলুপ হয়।

অথবা, ভিক্ষু কুটিরের ভেতর ও সংঘারামে ভ্রমণলোলুপ, ভ্রমণলোলুপতায় সমন্বিত হয়। প্রয়োজন, কারণ ব্যতিরেকে চঞ্চল এবং অস্থিরচিত্ত বশে পরিবেণ হতে পরিবেণে গমন করে, বিহার হতে বিহারে গমন করে, অড্‌ঢযোগ (অর্ধেক ছাদ দেওয়া প্রাসাদ) হতে অড্‌ঢযোগে গমন করে, প্রাসাদ হতে প্রাসাদে গমন করে, বৃহৎ অট্টালিকা হতে বৃহৎ অট্টালিকায় গমন করে, গুহা হতে গুহায় গমন করে, পর্বত গুহা হতে পর্বত গুহায় গমন করে, কুটির হতে কুটিরে গমন করে, কূটাগার (পর্ণশালা) হতে কূটাগারে গমন করে। অট্ট (উঁচু গৃহ সদৃশ মাচান) হতে অট্টায় গমন করে, তাবু হতে তাবুতে গমন করে, পর্ণকুটির হতে পর্ণকুটিরে গমন করে, উপস্থানশাল (সভাগৃহ) হতে উপস্থাশালা গমন করে, গোলাকার পদমণ্ডপ হতে গোলাকার পদমণ্ডপে গমন করে, বৃক্ষমূল হতে বৃক্ষমূলে গমন করে। যেখানে ভিক্ষুগণ উপবেশন করেন, তথায় গমন করে, একজনের সাথে দুইজন হয়, দুইজনের সাথে তিনজন হয়, তিনজনের সাথে চতুর্থজন হয়। সেখানে তাদের সাথে বহু সম্প্রলাপ বাক্য ভাষণ করে। যেমন : রাজা কথা, চোর কথা, মহামাত্য কথা, সেনা কথা, ভয় কথা, যুদ্ধ কথা, অন্ন কথা, পানীয় কথা, বস্ত্র কথা, যান কথা, শয়নাসন কথা, মালা কথা, সুগন্ধি দ্রব্যাদি কথা, জ্ঞাতি কথা, গ্রাম কথা, নিগম কথা, নগর কথা, জনপদ কথা, স্ত্রীলোক কথা, যোদ্ধার কথা, রাজপথ কথা, কূপ কথা, প্রেত কথা, মিথ্যাগল্প কথা, লোক সম্বন্ধে কথা, সমুদ্র সম্বন্ধীয় কথা, ভবাভবের কথা। এরূপে ভ্রমণলোলুপ হয়।

সেই পচ্চেক বুদ্ধ ভ্রমণলোলুপ হতে বর্জিত, বিরত, প্রতিবিরত, ত্যক্ত, পরিত্যক্ত, বিমুক্ত, উদ্ধারকৃত ও মুক্ত। অন্যদিকে নির্জনপ্রিয়, নির্জনরত, আধ্যাত্মিক শান্তিযুক্ত, অবিনষ্ট বিদর্শনে সমন্বিত, নির্জনে অভিরমিত, ধ্যানী, ধ্যানেরত, একাগ্রতা চিত্তযুক্ত এবং আদর্শ গুরু। এ অর্থে নিম্ন দৃষ্টিবদ্ধচক্ষু, ভ্রমণ অলোলুপ।

“সংযত ইন্দ্রিয়” বলতে সেই পচ্চেক বুদ্ধ চক্ষু দ্বারা রূপ দেখে নিমিত্তগ্রাহী, অনুব্যঞ্জনগ্রাহী হন না। যে-কারণে চক্ষেন্দ্রিয় অসংযত হয়ে অবস্থানকালে অভিধ্যা, দৌর্মনস্য, পাপ, অকুশল ধর্ম অনুস্রাবিত হয় না। কারণ তিনি তা সংবরণের উপায় অবলম্বন করেন, চক্ষেন্দ্রিয় রক্ষা করেন, চক্ষেন্দ্রিয় সংযত করেন। শ্রোত্র দ্বারা শব্দ শুনে নিমিত্তগ্রাহী... ঘ্রাণ দ্বারা গন্ধ পেয়ে নিমিত্তগ্রাহী... জিহ্বা দ্বারা রস আস্বাদ করে নিমিত্তগ্রাহী... কায় দ্বারা স্পর্শ অনুভব করে নিমিত্তগ্রাহী... মন দ্বারা বিজ্ঞাত হয়ে নিমিত্তগ্রাহী, অনুব্যঞ্জনগ্রাহী হন না। যে-কারণে মন ইন্দ্রিয় অসংযত হয়ে অবস্থানকালে অভিধ্যা, দৌর্মনস্য, পাপ, অকুশল ধর্ম অনুস্রাবিত হয় না। কারণ তিনি তা সংবরণের উপায় অবলম্বন করেন, মন ইন্দ্রিয় রক্ষা করেন, মন ইন্দ্রিয় সংযত করেন। “রক্ষা করে” বলতে সংযত করা। এ অর্থে ইন্দ্রিয়সমূহ সংযত কর।

আয়ুষ্মান মহামৌদ্গল্যায়ণ স্থবির কর্তৃক এরূপ ব্যক্ত হয়েছে : “বন্ধুগণ, আমি আপনাদের আসক্ত পর্যায় ও অনাসক্ত পর্যায় সম্বন্ধে দেশনা করব। তা শ্রবণ কর, উত্তমরূপে মনোনিবেশ কর; আমি ভাষণ করছি। ‘হ্যাঁ বন্ধু’ বলে ভিক্ষুগণ আয়ুষ্মান মহামৌদ্‌গল্যায়ণকে প্রত্যুত্তর প্রদান করলেন। আয়ুষ্মান মৌদ্‌গল্যায়ণ এরূপ বললেন, বন্ধুগণ, কিরূপে আসক্ত হয়? এক্ষেত্রে ভিক্ষু চক্ষু দ্বারা রূপ দেখে চক্ষুগ্রাহী প্রিয়রূপে অনুরক্ত হয়, অপ্রিয়রূপে বিরক্ত হয়; কায়গতাস্মৃতি উপস্থিত না হওয়ায় লঘুচেতা হয়ে অবস্থান করে। সেই ভিক্ষু চিত্তবিমুক্তি ও প্রজ্ঞাবিমুক্তি যথাযথভাবে জানে না। যাতে করে উৎপন্ন পাপ, অকুশল ধর্ম নিঃশেষে নিরুদ্ধ হয়। শ্রোত্র দ্বারা শব্দ শুনে কর্ণগ্রাহী প্রিয়শব্দে... ঘ্রাণ দ্বারা গন্ধ পেয়ে... জিহ্বা দ্বারা রসানুভব করে... কায় দ্বারা স্পর্শ করে... মন দ্বারা ধর্ম জ্ঞাত হয়ে মনোগ্রাহী মনোজ্ঞ বিষয়ে অনুরক্ত হয়, অমনোজ্ঞ বিষয়ে বিরক্ত হয়; কায়গতাস্মৃতি উপস্থিত না হওয়ায় লঘুচেতা হয়ে অবস্থান করে। সেই ভিক্ষু চিত্তবিমুক্তি ও প্রজ্ঞাবিমুক্তি যথাযথভাবে জানে না। যাতে করে উৎপন্ন পাপ, অকুশল ধর্ম নিঃশেষে নিরুদ্ধ হয়। বন্ধুগণ, ইহাকে বলা হয় চক্ষু-বিজ্ঞেয় রূপে আসক্ত, শ্রোত্র-বিজ্ঞেয় শব্দে আসক্ত, ঘ্রাণ-বিজ্ঞেয় গন্ধে আসক্ত, জিহ্বা-বিজ্ঞেয় রসে আসক্ত, কায়-বিজ্ঞেয় স্প্রষ্টব্যে আসক্ত ও মনো-বিজ্ঞেয় ধর্মে আসক্ত। বন্ধুগণ, এভাবে অবস্থানকারী ভিক্ষুর নিকট যদি চক্ষুপথে মার উপস্থিত হয়, তাহলে মার সুযোগ লাভ করে, সুযোগ গ্রহণ করে। শ্রোত্রপথে মার... ঘ্রাণপথে মার... জিহ্বাপথে মার... কায়পথে মার... মনোপথে মার উপস্থিত হয়, তাহলে মার সুযোগ লাভ করে, সুযোগ গ্রহণ করে।

বন্ধুগণ, মনে করুন; শুষ্ক, নীরস ও বছরাধিক কাল পুরোনো নলাগার (নলখাগড়া দ্বারা নির্মিত পর্ণশালা), তৃণাগার (তৃণ দ্বারা নির্মিত পর্ণশালা)। যদি পূর্বদিক হতে কোনো একজন পুরুষ তৃণের মশাল নিয়ে সেখানে উপস্থিত হয়, তাহলে অগ্নি সেই পর্ণশালা দগ্ধ করে দিতে সুযোগ লাভ করে, সুযোগ গ্রহণ করে। যদি পশ্চিম দিক হতে... গ্রহণ করে । যদি উত্তর দিক হতে... গ্রহণ করে। যদি দক্ষিণ দিক হতে... গ্রহণ করে। যদি নিম্নদিক হতে... গ্রহণ করে। যদি ঊর্ধ্বদিক হতে... গ্রহণ করে। যদি যে-কোন দিক হতে... গ্রহণ করে। বন্ধুগণ, অনুরূপভাবে ভিক্ষুর নিকট যদি চক্ষুপথে মার উপস্থিত হয়, তাহলে মার সুযোগ লাভ করে, সুযোগ গ্রহণ করে। যদি শ্রোত্রপথে... ঘ্রাণপথে... জিহ্বাপথে... কায়পথে... মনোপথে মার উপস্থিত হয়, তাহলে মার সুযোগ লাভ করে, সুযোগ গ্রহণ করে।

বন্ধুগণ, এভাবে অবস্থানকারী ভিক্ষুকে রূপেই পরাজিত করে, ভিক্ষু রূপকে পরাজিত করে না (বা করতে পারে না), শব্দেই পরাজিত করে, ভিক্ষু শব্দকে পরাজিত করতে পারে না; গন্ধেই পরাজিত করে, ভিক্ষু গন্ধকে পরাজিত করতে পারে না; রসেই পরাজিত করে, ভিক্ষু রসকে পরাজিত করতে পারে না; স্প্রষ্টব্যেই পরাজিত করে, ভিক্ষু স্প্রষ্টব্যকে পরাজিত করতে পারে না; ধর্মেই পরাজিত করে, ভিক্ষু ধর্মকে পরাজিত করতে পারে না। ইহাকে বলা হয়-ভিক্ষু রূপে পরাজিত, শব্দে পরাজিত, গন্ধে পরাজিত, রসে পরাজিত, স্প্রষ্টব্যে পরাজিত, ধর্মে পরাজিত, পরাভূত, অবিজয়ী (বা বিজিত), সংক্লেশকর, দুঃখ প্রদানকারী, মর্মপীড়ক এবং ভবিষ্যতে জন্ম-জরা-মরণধর্মী অকুশল পাপকর্ম কর্তৃক পরাজিত। বন্ধুগণ, এরূপে আসক্ত হয়।

বন্ধুগণ, কিরূপে অনাসক্ত হয়? এক্ষেত্রে ভিক্ষু চক্ষু দ্বারা রূপ দেখে চক্ষুগ্রাহী প্রিয়রূপে অনুরক্ত হয় না, অপ্রিয়রূপে বিরক্ত হয় না; কায়গতাস্মৃতি উপস্থিত হওয়ায় অপ্রমেয়চেতা হয়ে অবস্থান করে। সেই ভিক্ষু চিত্তবিমুক্তি ও প্রজ্ঞাবিমুক্তি যথাযথভাবে জানে। যাতে করে উৎপন্ন পাপ, অকুশল ধর্ম নিঃশেষে নিরুদ্ধ হয়। শ্রোত্র দ্বারা শব্দ শুনে কর্ণগ্রাহী প্রিয়শব্দে... ঘ্রাণ দ্বারা গন্ধ পেয়ে... জিহ্বা দ্বারা রসানুভব করে... কায় দ্বারা স্পর্শ করে... মন দ্বারা ধর্ম জ্ঞাত হয়ে মনোগ্রাহী মনোজ্ঞ বিষয়ে অনুরক্ত হয় না, অমনোজ্ঞ বিষয়ে বিরক্ত হয় না; কায়গতাস্মৃতি উপস্থিত হওয়ায় অপ্রমেয়চেতা হয়ে অবস্থান করে। সেই ভিক্ষু চিত্তবিমুক্তি ও প্রজ্ঞাবিমুক্তি যথাযথভাবে জানে। যাতে করে উৎপন্ন পাপ, অকুশল ধর্ম নিঃশেষে নিরুদ্ধ হয়। বন্ধুগণ, ইহাকে বলা হয় চক্ষু-বিজ্ঞেয় রূপে অনাসক্ত, শ্রোত্র-বিজ্ঞেয় শব্দে অনাসক্ত, ঘ্রাণ-বিজ্ঞেয় গন্ধে অনাসক্ত, জিহ্বা-বিজ্ঞেয় রসে অনাসক্ত, কায়-বিজ্ঞেয় স্পৃষ্টব্যে অনাসক্ত ও মনো-বিজ্ঞেয় ধর্মে অনাসক্ত। বন্ধুগণ, এভাবে অবস্থানকারী ভিক্ষুর নিকট যদি চক্ষুপথে মার উপস্থিত হয় না, তাহলে মার সুযোগ লাভ করে না, সুযোগ গ্রহণ করে না। শ্রোত্রপথে মার... ঘ্রাণপথে মার... জিহ্বাপথে মার... কায়পথে মার... মনোপথে মার উপস্থিত হয় না, তাহলে মার সুযোগ লাভ করে না, সুযোগ গ্রহণ করে না।

বন্ধুগণ, মনে করুন; শুষ্ক, নীরস ও বছরাধিককাল পুরোনো নলাগার (নলখাগড়া দ্বারা নির্মিত পর্ণশালা), তৃণাগার (তৃণ দ্বারা নির্মিত পর্ণশালা)। যদি পূর্বদিক হতে কোনো পুরুষ তৃণের মশাল নিয়ে সেখানে উপস্থিত হয় না, তাহলে অগ্নি সেই পর্ণশালা দগ্ধ করে দিতে সুযোগ লাভ করে না, সুযোগ গ্রহণ করে না। যদি পশ্চিম দিক হতে... গ্রহণ করে না। যদি উত্তর দিক হতে... গ্রহণ করে না। যদি দক্ষিণ দিক হতে... গ্রহণ করে না। যদি নিম্নদিক হতে... গ্রহণ করে না। যদি ঊর্ধ্বদিক হতে... গ্রহণ করে না। যদি যেকোনো দিক হতে... গ্রহণ করে না। বন্ধুগণ, অনুরূপভাবে ভিক্ষুর নিকট যদি চক্ষুপথে মার উপস্থিত না হয়, তাহলে মার সুযোগ লাভ করে না, সুযোগ গ্রহণ করে না। যদি শ্রোত্রপথে... ঘ্রাণপথে... জিহ্বাপথে... কায়পথে... মনোপথে মার উপস্থিত না হয়, তাহলে মার সুযোগ লাভ করে না, সুযোগ গ্রহণ করে না।

বন্ধুগণ, এভাবে অবস্থানকারী ভিক্ষুকে রূপে পরাজিত করে না, ভিক্ষুই রূপকে পরাজিত করে; শব্দে পরাজিত করে না, ভিক্ষুই শব্দকে পরাজিত করে; গন্ধে পরাজিত করে না, ভিক্ষুই গন্ধকে পরাজিত করে; রসে পরাজিত করে না, ভিক্ষুই রসকে পরাজিত করে; স্পৃষ্টব্যে পরাজিত করে না, ভিক্ষুই স্পৃষ্টব্যকে পরাজিত করে; ধর্মে পরাজিত করে না, ভিক্ষুই ধর্মকে পরাজিত করে। ইহাকে বলা হয়-রূপ পরাজিত, শব্দ পরাজিত, গন্ধ পরাজিত, রস পরাজিত, স্প্রষ্টব্য পরাজিত, ধর্ম পরাজিত, পরাভূত, অবিজয়ী (বা বিজিত); অসংক্লেশকর, দুঃখ অপ্রদানকারী, অমর্মপীড়ক এবং ভবিষ্যতের জন্ম-জরা-মরণধর্মী অকুশল পাপকর্মসমূহ পরাজিত। বন্ধুগণ, এরূপে অনাসক্ত হয়।

রাগ ক্ষয়ের দ্বারা মনস্তাপ প্রহীন, দ্বেষ ক্ষয়ের দ্বারা মনস্তাপ প্রহীন, মোহ ক্ষয়ের দ্বারা মনস্তাপ প্রহীন। এ অর্থে অনাসক্ত মনস্তাপ প্রহীন হয়ে খড়গবিষাণের সদৃশ একাকী বিচরণ কর।

তজ্জন্য সেই পচ্চেক বুদ্ধ বললেন :

সংযতচক্ষু, পদ বা ভ্রমণ অলোলুপ ও ইন্দ্রিয়সমূহে সুরক্ষিত, অনাসক্ত এবং মনস্তাপহীন হয়ে খড়গবিষাণের ন্যায় একাকী বিচরণ কর।

 

১৫০. পত্রহীন পারিজাত বৃক্ষের ন্যায় গৃহীলক্ষণসমূহ পরিত্যাগ করে কাষায়বস্ত্র পরিধান করে গৃহ হতে নিষ্ক্রমণপূর্বক খড়গবিষাণের ন্যায় একাকী বিচরণ কর।

চুল, দাঁড়ি (শ্মশ্রু), ফুলের মালা, সুগন্ধি দ্রব্য, বিলেপন (প্রসাধন সামগ্রী), অলংকার, রত্ন-আভরণ, বস্ত্র, নূপুর, পাগড়ি বা টুপি, প্রত্যঙ্গ মার্জন সামগ্রী, অঙ্গ মার্জন সামগ্রী, অঙ্গমর্দন, স্নানকার্য, সাবান দ্বারা চুল ও মাথা ধৌত করণ, আয়না, কাজল (মসৃণ কালোবর্ণের অঞ্জন), মাল্য-সুগন্ধ ব্যবহার, মুখে লাগাবার চূর্ণ বা পাউডার, মুখলেপন বা মুখের প্রসাধন, খাড়ণ্ড, ঝঁটিবন্ধন বা পাঞ্চক্লিপ, বেত্রদণ্ড, শরযষ্টি (হস্তির কর্ণ বিদ্ধ করার অস্ত্র বিশেষ), তলোয়ার, রঙ-বেরঙের ছাতা, বিচিত্র বর্ণ জুতা, রাজমুকুট, মণি ও চামড়ার তৈরী পাখা, শ্বেতবস্ত্র, লম্বা লম্বা সূতা, এগুলোকে বলা গৃহীলক্ষণ। “গৃহীলক্ষণসমূহ পরিত্যাগ করে” বলতে গৃহীলক্ষণ পরিত্যাগ, নিক্ষেপ, অপনোদন ও অপসারিত করে। এ অর্থে গৃহীলক্ষণসমূহ পরিত্যাগ করে।

যেমন পরিজাত, রক্তকাঞ্চন বৃক্ষের ছায়া প্রদানকারী বহু পত্র-পল্লব পরিত্যক্ত হয়, ঠিক এমনিভাবে পচ্চেক বুদ্ধ গৃহীবেশ পরিত্যাগ করে পরিপূর্ণ অষ্ট পরিষ্কার তথা চীবর, ভিক্ষাপাত্র ধারণ করেন। এ অর্থে যেমন পরিজাত বৃক্ষের পত্র ছিন্ন হয়। সেই পচ্চেক বুদ্ধ গৃহবাস বন্ধন, পুত্র-কন্যা বন্ধন, জ্ঞাতি বন্ধন, বন্ধু বন্ধন তথা সমস্ত কিছুই ছিন্ন করে কেশ শ্মশ্রু ছেদন ও কাষায়বস্ত্র পরিধানপূর্বক আগার হতে অনাগারিকভাবে প্রব্রজিত হয়ে অনাসক্তভাবে উপনীত হয়ে একাকী বিচরণ করেন, অবস্থান করেন, বাস করেন, পদচালনা করেন, দিনাতিপাত করেন, অতিবাহিত করেন, জীবনযাপন করেন। এ অর্থে কাষায়বস্ত্র পরিধান করে গৃহ হতে নিষ্ক্রমণ পূর্বক খড়গবিষাণের ন্যায় একাকী বিচরণ কর।

তজ্জন্য সেই পচ্চেক বুদ্ধ বললেন :

পত্রহীন পারিজাত বৃক্ষের ন্যায় গৃহীলক্ষণসমূহ পরিত্যাগ করে কাষায়বস্ত্র পরিধান করে গৃহ হতে নিষ্ক্রমণপূর্বক খড়গবিষাণের ন্যায় একাকী বিচরণ কর।

তৃতীয় বর্গ সমাপ্ত।


 

চতুর্থ বর্গ
১৫১. আত্মপোষণকারী, সপাদানচারীক হয়ে সুস্বাদু রস বা আহারে লোভ উৎপন্ন না করে লোভহীন হয়ে গৃহীকুলের প্রতি অপ্রতিবদ্ধ চিত্তসম্পন্ন হয়ে খড়গবিষাণের ন্যায় একাকী অবস্থান কর।

“রস” বলতে মূলরস, স্কন্ধরস, চর্মরস, পত্ররস, পুষ্পরস, ফলরস; অম্ল, মধুর, তিক্ত, কটু, লবণ, ক্ষারক, টক, কষা, উত্তম, হীন, শীতল, উষ্ণ। এই জগতে কোনো কোনো শ্রমণ-ব্রাহ্মণ রসে আসক্ত। তারা জিহ্বাগ্র দ্বারা রস আস্বাদনের জন্য এদিক সেদিক বিচরণ করে। তারা অম্লযুক্ত রস লাভ করে অম্লহীন রস অনুসন্ধান করে, অম্লহীন রস লাভ করে অম্লযুক্ত রস অনুসন্ধান করে, মধুর রস লাভ করে অমধুর রস অনুসন্ধান করে, অমধুর রস লাভ করে মধুর রস অন্বেষণ করে, তিক্ত রস লাভ করে অতিক্ত রস অন্বেষণ করে, অতিক্ত রস লাভ করে তিক্ত রস অন্বেষণ করে, কটু রস লাভ করে অকটু রস অন্বেষণ করে, অকটু রস লাভ করে কটু রস অন্বেষণ করে, লবণাক্ত রস লাভ করে অলবণাক্ত রস অন্বেষণ করে, অলবণাক্ত রস লাভ করে লবণাক্ত রস অন্বেষণ করে, ক্ষারযুক্ত রস লাভ করে ক্ষারহীন রস অন্বেষণ করে, ক্ষারহীন রস লাভ করে ক্ষারযুক্ত রস অন্বেষণ করে, কষাযুক্ত রস লাভ করে কষাহীন রস অন্বেষণ করে, কষাহীন রস লাভ করে কষাযুক্ত রস অন্বেষণ করে, টকযুক্ত রস লাভ করে টকহীন রস অন্বেষণ করে, টকহীন রস লাভ করে টকযুক্ত রস অন্বেষণ করে, উত্তম রস লাভ করে হীন রস অন্বেষণ করে, হীন রস লাভ করে উত্তম রস অন্বেষণ করে, শীতল রস লাভ করে উষ্ণ রস অন্বেষণ করে, উষ্ণ রস লাভ করে শীতল রস অন্বেষণ করে। তারা যা লাভ করে তাতে সন্তুষ্ট হয় না, আরও অন্য কিছু অন্বেষণ করে। মনোজ্ঞ রসে আসক্ত, অনুরক্ত, অভিলাষিত, আকাঙ্ক্ষিত, লুব্ধ, ঈপ্সিত, লগ্ন, সংলগ্ন হয়। পচ্চেক সম্বুদ্ধের সেই রসতৃষ্ণা প্রহীন, উচ্ছিন্নমূল তালবৃক্ষের ন্যায় সম্পূর্ণরূপে ধ্বংস, ভবিষ্যতে অনুৎপন্নধর্মী। তাই সেই পচ্চেক বুদ্ধ মনোযোগ, স্মৃতিসহকারে আহার ভোজন করেন—“ক্রীড়ার জন্য নয়, মর্দনের জন্য নয়, মণ্ডনের জন্য নয়, বিভূষণের জন্য নয়; শুধুমাত্র একায়ের স্থিতির জন্য, ব্রহ্মচর্যের অনুগ্রহার্থে জীবন রক্ষার জন্য এ আহার পরিভোগ করছি। ইহা পুরাতন বেদনা ধ্বংস করে, নতুন বেদনা উৎপন্ন করে না, আমি যাতে অনবদ্য ও সুখে অবস্থান করতে পারি তাই এ আহার পরিভোগ করছি।”

যেমন ব্রণে মলম লাগায়, তা উপশমের জন্য, চাকায় তেল দেয় বোঝা নিয়ে যাবার জন্য, পুত্রমাংস আহার করে কান্তার পার করার জন্য। এভাবেই সেই পচ্চেক সম্বুদ্ধ মনোযোগ, স্মৃতিসহকারে আহার ভোজন করেন—“ক্রীড়ার জন্য নয়, মর্দনের জন্য নয়, মণ্ডনের জন্য নয়, বিভূষণের জন্য নয়; শুধুমাত্র এ কায়ের স্থিতির জন্য, ব্রহ্মচর্যের অনুগ্রহার্থে জীবন রক্ষার জন্য এ আহার পরিভোগ করছি। ইহা পুরাতন বেদনা ধ্বংস করে, নতুন বেদনা উৎপন্ন করে না, আমি যাতে অনবদ্য ও সুখে অবস্থান করতে পারি তাই এ আহার পরিভোগ করছি”। রসতৃষ্ণা হতে বিরত, বর্জিত, পরিত্যক্ত, নিষ্ক্রান্ত, নিঃসৃত, বিপ্রমুক্ত, বিসংযুক্ত হয়ে মুক্তচিত্তে অবস্থান করেন।

লোলুপ বলতে তৃষ্ণা। যা রাগ, সারাগ... অভিধ্যা, লোভ, অকুশলমূল। সেই লোলুপ, তৃষ্ণা পচ্চেক সম্বুদ্ধের প্রহীন, উচ্ছিন্নমূল তালবৃক্ষের ন্যায় সম্পূর্ণরূপে ধ্বংস, ভবিষ্যতে অনুৎপন্নধর্মী হয়। তাই পচ্চেক সম্বুদ্ধ লোভহীন।

সেই পচ্চেক সম্বুদ্ধ নিজেকে নিজে পোষণ করেন, অন্যকে নয়।

আত্মপোষণকারী জ্ঞানী, দান্ত, সারে প্রতিষ্ঠিত, ক্ষীণাসব, দ্বেষত্যক্ত; তাই তাঁকে আমি ব্রাহ্মণ বলি।

সেই পচ্চেক সম্বুদ্ধ পূর্বাহ্নে চীবর পরিধান করে পাত্র গ্রহণ করে রক্ষিত কায়-বাক্য-মনে এবং চিত্তকে স্মৃতিতে উপস্থাপিত করে সংযত ইন্দ্রিয়ে পিণ্ড লাভের জন্য গ্রামে বা নিগমে প্রবেশ করেন। সংযতচক্ষু, ঈর্যাপথসম্পন্ন হয়ে গৃহ হতে গৃহে পিণ্ডার্থে বিচরণ করেন।

দুইভাবে প্রতিবদ্ধচিত্ত বা আসক্তি চিত্তসম্পন্ন হয়। নিজেকে নিচে স্থাপন করে অপরকে উচ্চতায় স্থাপন করে প্রতিবদ্ধচিত্ত হয়। নিজেকে উপরে রেখে অপরকে নিচে রেখে প্রতিবদ্ধচিত্ত হয়। কিভাবে নিজেকে নিচে স্থাপন করে অপরকে উচ্চতায় স্থাপন করে প্রতিবদ্ধচিত্ত হয়? আপনারা আমার বহু উপকারী, আমি আপনাদের কাছে চীবর, পিণ্ডপাত, শয্যাসন, ওষুধপথ্য বা ভৈষজ্য-উপকরণাদি লাভ করি। অন্যেরা আমাকে কিছু দিক বা না দিক আপনাদের আশ্রয়, সহানুভূতি আমি লাভ করি। আমার যে মাতাপিতা, নাম গোত্র; তা সবই অন্তর্হিত হয়েছে। আমি আপনাদের এরূপ মনে করি-অমুক আমার কুলোপাসক, অমুকা আমার কুলোপাসিকা। এভাবে নিজেকে নিচে স্থাপন করে অপরকে উপরে স্থাপন করে প্রতিবদ্ধচিত্ত হয়।

কিভাবে নিজেকে উপরে রেখে অপরকে নিচে রেখে প্রতিবদ্ধচিত্ত হয়? আমি আপনাদের বহু উপকারী, আমার নিকট এসে আপনারা বুদ্ধের শরণ, ধর্মের শরণ, সংঘের শরণ নিতে পারছেন। আমি আপনাদের প্রাণিহত্যা বিরতি, অদত্তবস্তু গ্রহণ বিরতি, মিথ্যাকামাচার বিরতি, মিথ্যাবাক্য বিরতি, সুরাজাতীয় মাদকদ্রব্য সেবন বিরতির শিক্ষাপদ প্রদান করি; উদ্দেশ, প্রশ্নের উত্তর বলে দিই, উপোসথ ব্যাখ্যা করি, নবকর্ম অধিষ্ঠান করি। তবুও আপনারা আমাকে ছেড়ে অন্যকে সৎকার করেন, গৌরব করেন, মান্য করেন, পূজা করেন। এভাবে নিজেকে উপরে রেখে অপরকে নিচে রেখে প্রতিবদ্ধচিত্ত হয়।

সেই পচ্চেক বুদ্ধ কুল অন্তরায়ে অপ্রতিবদ্ধ চিত্তসম্পন্ন হন, গণ অন্তরায়ে অপ্রতিবদ্ধ চিত্তসম্পন্ন হন, আবাস অন্তরায়ে অপ্রতিবদ্ধ চিত্তসম্পন্ন হন, চীবর অন্তরায়ে অপ্রতিবদ্ধ চিত্তসম্পন্ন হন, পিণ্ডপাত অন্তরায়ে অপ্রতিবদ্ধ চিত্তসম্পন্ন হন, শয্যাসন অন্তরায়ে অপ্রতিবদ্ধ চিত্তসম্পন্ন হন, ওষুধপথ্য বা ভৈষজ্য-উপকরণাদি অন্তরায়ে অপ্রতিবদ্ধ চিত্তসম্পন্ন হন।

তজ্জন্য সেই পচ্চেক সম্বুদ্ধ বললেন :

আত্মপোষণকারী, সপাদানচারীক হয়ে সুস্বাদু রস বা আহারে লোভ উৎপন্ন না করে লোভহীন হয়ে গৃহীকুলের প্রতি অপ্রতিবদ্ধ চিত্তসম্পন্ন হয়ে খড়গবিষাণের ন্যায় একাকী অবস্থান কর।

 

১৫২. চিত্তের পঞ্চনীবরণ ত্যাগ করে, সমস্ত উপক্লেশ বর্জন করে, স্নেহ, দ্বেষে অনিশ্রিত হয়ে খড়গবিষাণের ন্যায় একাকী বিচরণ কর।

সেই পচ্চেক সম্বুদ্ধ কামচ্ছন্দ নীবরণ ত্যাগ করেন, পরিত্যাগ করেন, অপনোদন করেন, পরিহার করেন, ধ্বংস করেন। ব্যাপাদ নীবরণ... স্ত্যনমিদ্ধ নীবরণ... ঔদ্ধত্য-কৌকৃত্য নীবরণ... বিচিকিৎসা নীবরণ ত্যাগ করেন, পরিত্যাগ করেন, অপনোদন করেন, পরিহার করেন, ধ্বংস করেন। কাম, অকুশলধর্মসমূহ বিবিক্ত হয়ে সবিতর্ক, সবিচার, বিবেকজ প্রীতি-সুখজনিত প্রথম ধ্যান লাভ করে অবস্থান করেন।

রাগ চিত্তের উপক্লেশ, দ্বেষ... মোহ... ক্রোধ... সব অকুশল অভিসংস্কার চিত্তের উপক্লেশ। চিত্তের সমস্ত উপক্লেশ বর্জন, পরিহার, ত্যাগ, অপনোদন, পরিত্যাগ, ধ্বংস করেন।

দুই প্রকার নিশ্রয়; যথা : তৃষ্ণানিশ্রয়, দৃষ্টিনিশ্রয়... ইহাই তৃষ্ণানিশ্রয়... ইহাই দৃষ্টিনিশ্রয়। দু-প্রকার স্নেহ; যথা : তৃষ্ণাস্নেহ, দৃষ্টিস্নেহ... ইহা তৃষ্ণাস্নেহ... ইহা দৃষ্টিস্নেহ। “দ্বেষ” বলতে চিত্তের আঘাত, প্রতিঘাত, প্রতিঘ, প্রতিবিরোধ, কোপন, প্রকোপন, কোপন স্বভাব, দোষ, প্রদোষ, পাপাচার, বিশৃঙ্খল মেজাজ, বিদ্বেষ, ক্রোধ, উত্তেজনা, ক্রুদ্ধভাব, দ্বেষ, প্রদোষ, প্রদুষ্টভাব, উদ্বিগ্নতা, উদ্বেগ, ঈর্ষাপরায়ণতা, চ-তা, অসুরতা এবং চিত্তের দুঃখভাব। সেই পচ্চেক সম্বুদ্ধ তৃষ্ণাস্নেহ, দৃষ্টিস্নেহ ও দ্বেষ ছিন্ন, উচ্ছিন্ন, সমুচ্ছিন্ন, পরিত্যাগ, অপনোদন, পরিহার, ধ্বংস করে চক্ষুতে অনিশ্রিত, শ্রোত্রে অনিশ্রিত... দৃষ্ট-শ্রুত-মুত-বিজ্ঞাত ধর্মে অনিশ্রিত, অসংলগ্ন, অনুপগত, অননুরক্ত, অনধিমুক্ত, নিষ্ক্রান্ত, নিঃসৃত, বিপ্রমুক্ত, বিসংযুক্ত হয়ে মুক্তচিত্তে অবস্থান করেন।

তজ্জন্য সেই পচ্চেক সম্বুদ্ধ বললেন :

চিত্তের পঞ্চনীবরণ ত্যাগ করে, সমস্ত উপক্লেশ বর্জন করে, স্নেহ, দ্বেষে অনিশ্রিত হয়ে খড়গবিষাণের ন্যায় একাকী বিচরণ কর।

 

১৫৩. পূর্বের সমস্ত সুখ-দুঃখ এবং সৌমনস্য-দৌর্মনস্য বর্জনপূর্বক উপেক্ষা, উপশান্ত, বিশুদ্ধি লাভ করে খড়গবিষাণের ন্যায় একাকী অবস্থান কর।

সেই পচ্চেক সম্বুদ্ধ সুখ প্রহীন, দুঃখ প্রহীন, পূর্বেই সৌমনস্য-দৌর্মনস্য অস্তগমন করে অদুঃখ-অসুখ, উপেক্ষা স্মৃতি পরিশুদ্ধি চতুর্থ ধ্যান লাভ করে অবস্থান করেন।

“উপেক্ষা” বলতে চতুর্থ ধ্যানে যে উপেক্ষা, উপেক্ষণ, উদাসীনতা, চিত্ত প্রসন্নতা ও চিত্তের মধ্যস্থতা। “উপশান্ত” বলতে যা চিত্তের স্থিতি, স্থিরতা, অবস্থিতি, সমাবস্থা, অবিক্ষেপ, স্থিরমন্যতা, শমথ বা উপশান্ত, সমাধিন্দ্রিয়, সমাধিবল ও সম্যক সমাধি। চতুর্থ ধ্যানে উপেক্ষা এবং উপশান্ত, শুদ্ধ, বিশুদ্ধ, পরিশুদ্ধ, নির্দোষ, উপক্লেশ বিগত, মৃদুভূত, কমনীয়, স্থির, আনেঞ্জপ্রাপ্ত হয়। চতুর্থ ধ্যানের উপেক্ষা এবং উপশান্ত লাভ করে, লব্ধ, প্রাপ্ত এবং প্রতিলব্ধ হয়।

তজ্জন্য সেই পচ্চেক সম্বুদ্ধ বললেন :

পূর্বের সমস্ত সুখ-দুঃখ এবং সৌমনস্য-দৌর্মনস্য বর্জনপূর্বক উপেক্ষা, উপশান্ত, বিশুদ্ধি লাভ করে খড়গবিষাণের ন্যায় একাকী অবস্থান কর।

 

১৫৪. পরমার্থ লাভের জন্য আরব্ধবীর্য, অলীন চিত্তসম্পন্ন (কলুষমুক্ত চিত্তসম্পন্ন), কঠোর উদ্যোগী, দৃঢ়, পরাক্রমী হয়ে খড়গবিষাণের ন্যায় একাকী অবস্থান কর।

পরমার্থ বলতে অমৃত নির্বাণ। যা সব সংস্কার উপশান্ত, সব উপধি পরিত্যক্ত, তৃষ্ণাক্ষয়, বিরাগ, নিরোধ, নির্বাণ। পরমার্থপ্রাপ্তি, লাভ, অধিগম, স্পর্শকরণ, সাক্ষাৎকরণের জন্য আরব্ধবীর্য হয়ে অবস্থান করেন, অকুশল ধর্মের প্রহীন, কুশল ধর্মের সম্পাদনের জন্য উদ্যোগী, দৃঢ় পরাক্রমী এবং কুশল ধর্মসমূহে অনিক্ষিপ্ত ধুর হয়।

সেই পচ্চেক সম্বুদ্ধ অনুৎপন্ন পাপ, অকুশল ধর্মের অনুৎপাদনার্থে ইচ্ছা, চেষ্টা, উদ্যম করেন, বীর্য উৎপাদন করেন এবং চিত্তকে সুদৃঢ় করেন। উৎপন্ন পাপ অকুশল ধর্মের প্রহীনের জন্য... অনুৎপন্ন কুশল ধর্মের উৎপাদনের জন্য... উৎপন্ন কুশল ধর্মের স্থিতি, বৃদ্ধি, বৈপুল্য, ভাবনায় পরিপূরণ করার জন্য ইচ্ছা, চেষ্টা, উদ্যম করেন, বীর্য উৎপাদন করেন এবং চিত্তকে সুদৃঢ় করেন, এরূপে অলীন চিত্তসম্পন্ন, কঠোর উদ্যোগী হন। অথবা “চামড়া, স্নায়ু, অস্থি যা হবে হোক, শরীরের রক্তমাংস শুকিয়ে যাক, পুরুষশক্তি, পুরুষবল, পুরুষবীর্য, পুরুষপরাক্রম দ্বারা যা প্রাপ্ত হওয়া যায়, তা না পেয়ে বীর্যের বিরাম হবে না” এরূপে চিত্তকে সুদৃঢ় করেন। এভাবে অলীন চিত্তসম্পন্ন, কঠোর উদ্যোগী হন।

এস্থান ত্যাগ করবো না, জলপান করবো না, এখান হতে উঠবো না যতক্ষণ পর্যন্ত তৃষ্ণাশৈল্য উৎপাটিত না হয়, তার ধ্বংস না দেখি।

এরূপে চিত্তকে দৃঢ় করেন। এভাবে অলীন চিত্তসম্পন্ন, কঠোর উদ্যোগী হন।

“যতক্ষণ পর্যন্ত আমার চিত্ত আসব হতে বিমুক্ত না হয় ততক্ষণ পর্যন্ত এ পদ্মাসন ভগ্ন করব না” এরূপে চিত্তকে দৃঢ় করেন। এভাবে অলীন চিত্তসম্পন্ন, কঠোর উদ্যোগী হন।

“যতক্ষণ পর্যন্ত আমার চিত্ত আসব হতে বিমুক্ত না হয় ততক্ষণ পর্যন্ত এ আসন হতে উঠব না” এরূপে চিত্তকে দৃঢ় করেন। এভাবে অলীন চিত্তসম্পন্ন, কঠোর উদ্যোগী হন।

“যতক্ষণ পর্যন্ত আমার চিত্ত আসব হতে মুক্ত না হয় ততক্ষণ পর্যন্ত এ চঙ্ক্রমণ ত্যাগ করব না... বিহারের বাইরে যাব না... অড্ঢযোগ (অর্ধছাদযুক্ত বিহার বা আবাস) হতে নিষ্ক্রমণ করব না... প্রাসাদ হতে বের হব না... হর্ম্য প্রাসাদ (ইষ্টকাদি দিয়ে নির্মিত ভবন) হতে বের হবো না... গুহা হতে... পর্বত হতে... কুঠির হতে...... কুটাগার হতে... অট্টালিকা হতে... তাবু হতে... পর্ণকুঠির হতে... উপস্থানশালা হতে বের হব না... মণ্ডপ হতে চলে যাব না... এবং বৃক্ষমূল ত্যাগ করব না” এরূপে চিত্তকে দৃঢ় করেন। এভাবে অলীন চিত্তসম্পন্ন, কঠোর উদ্যোগী হন।

“এই পূর্বাহ্ন সময়ে আমি আর্যধর্ম আহরণ করব, আনয়ন করব, অর্জন করব, স্পর্শ করব, সাক্ষাৎ করব” এরূপে চিত্তকে দৃঢ় করেন। এভাবে অলীন চিত্তসম্পন্ন, কঠোর উদ্যোগী হন।

“এই মধ্যাহ্ন সময়ে... সায়াহ্ন সময়ে... সকালে... বিকালে... প্রথম যামে... মধ্যম যামে... শেষ যামে... কৃষ্ণপক্ষে... শুক্লপক্ষে... বর্ষাকালে... হেমন্তকালে... গ্রীষ্মকালে... প্রথম বয়সে... মধ্যম বয়সে... শেষ বয়সে আর্যধর্ম আহরণ করব, আনয়ন করব, অর্জন করব, স্পর্শ করব, সাক্ষাৎ করব” এরূপে চিত্তকে দৃঢ় করেন। এভাবে অলীন চিত্তসম্পন্ন, কঠোর উদ্যোগী হন।

সেই পচ্চেক সম্বুদ্ধ কুশলধর্মসমূহে দৃঢ় সমাদান, অবস্থিত সমাধান হন, কায়সুচরিত, বাকসুচরিত, মনোসুচরিত, দান সংবিভাজনে, শীলসমাদানে, উপোসথে, উপবাসে, মাতাপিতার প্রতি সন্তানোচিত কর্ম সম্পাদনে, শ্রামণ্যতায়, ব্রাহ্মণ্যতায়, বয়োজ্যেষ্ঠজনের প্রতি সম্মান প্রদর্শনে, অন্যতর অধিকুশল ধর্মসমূহে দৃঢ় হন। সেই পচ্চেক সম্বুদ্ধ শক্তি, বল, বীর্য, পরাক্রম, প্রজ্ঞায় উপনীত, সমুপনীত, উপগত, সমুপগত, উৎপন্ন, সমুৎপন্ন, সমন্নাগত হন।

তজ্জন্য সেই পচ্চেক সম্বুদ্ধ বললেন :

পরমার্থ লাভের জন্য আরব্ধবীর্য, অলীন চিত্তসম্পন্ন (কলুষমুক্ত চিত্তসম্পন্ন), কঠোর উদ্যোগী, দৃঢ়, পরাক্রমী হয়ে খড়গবিষাণের ন্যায় একাকী অবস্থান কর।

 

১৫৫. নির্জনে ধ্যান-সাধনায়রত, সর্বদা ধর্মে ধর্মানুচারী এবং ভবে আদীনব জ্ঞাত হয়ে, খড়গবিষাণের ন্যায় একাকী বিচরণ কর।

সেই পচ্চেক সম্বুদ্ধ নির্জনস্থানে রমিত হন, নির্জনরত হয়ে অধ্যাত্মে উপশান্ত চিত্তানুযুক্ত, ধ্যান অবর্জিত, বিদর্শনে সমন্বিত, অলঙ্কৃত, বর্ধিত; নির্জনস্থানে ধ্যানী, ধ্যানে রত, নির্জনতানুযুক্ত, এবং নির্জনস্থান গৌরব, সম্মানকরী। সেই পচ্চেক সম্বুদ্ধ দুটি কারণে ধ্যান পরিত্যাগ করেন না। যথা : অনুৎপন্ন বা প্রথম ধ্যান উৎপাদনে যুক্ত, নিযুক্ত, সংযুক্ত, অভিনিবিষ্ট, সমাযুক্ত হয়ে; অনুৎপন্ন দ্বিতীয় ধ্যান... অনুৎপন্ন তৃতীয় ধ্যান... অনুৎপন্ন চতুর্থ ধ্যান উৎপাদনে যুক্ত, নিযুক্ত, সংযুক্ত, অভিনিবিষ্ট, সমাযুক্ত হয়ে। এরূপে ধ্যান পরিত্যাগ করেন না।

অথবা, উৎপন্ন প্রথম ধ্যান অভ্যাস করে, ভাবনা করে, প্রসারিত করে; উৎপন্ন দ্বিতীয় ধ্যান... উৎপন্ন তৃতীয় ধ্যান... অনুৎপন্ন চতুর্থ ধ্যান অভ্যাস করে, ভাবনা করে, প্রসারিত করে। এরূপে ধ্যান পরিত্যাগ করেন না।

ধর্ম বলতে চার প্রকার স্মৃতিপ্রস্থান... আর্য অষ্টাঙ্গিক মার্গ। কী প্রকারে অনুধর্ম হয়? সম্যক প্রতিপদা, অপ্রতিকূল প্রতিপদা, জ্ঞানত প্রতিপদ, ধর্মানুধর্ম প্রতিপদ, শীলের পরিপূর্ণতা, ইন্দ্রিয়দ্বারসমূহ সুরক্ষিত, ভোজনে মাত্রাজ্ঞান, জাগ্রত অবস্থা বা সতর্ক দৃষ্টি, স্মৃতি সম্প্রজ্ঞান-এগুলোকে বলা হয় অনুধর্ম। ধর্মেতে নিত্যকাল, ধ্রুবকাল, সতত, অনুক্ষণ, অবিচ্ছিন্নভাবে, ধারাবাহিকভাবে, ভূপৃষ্টে আছড়ে পড়া জলতরঙ্গের ন্যায় বিরামহীনভাবে, সকালে, বিকালে, (রাত্রির) প্রথম যামে, মধ্যম যামে, শেষ যামে, কৃষ্ণপক্ষে, শুক্লপক্ষে, বর্র্ষায়, হেমন্তে, গ্রীষ্মে, প্রথম বয়সে, মধ্যমবয়সে, শেষ বয়সে বিচরণ করেন, অবস্থান করেন, বাস করেন, পদচালনা করেন, অগ্রসর হন, দিনাতিপাত করেন, জীবনযাপন করেন।

“সকল সংস্কার অনিত্য” এই আদীনব ভবে স্পর্শিত, “সকল সংস্কার দুঃখ” ... “সকল ধর্ম অনাত্ম” ... “যা কিছু সমুদয়ধর্ম তা সকল নিরোধধর্ম” এই আদীনব ভবে স্পর্শিত।

তজ্জন্য সেই পচ্চেক বুদ্ধ বললেন :

নির্জনে ধ্যান-সাধনায়রত, সর্বদা ধর্মে ধর্মানুচারী এবং ভবে আদীনব জ্ঞাত হয়ে, খড়গবিষাণের ন্যায় একাকী বিচরণ কর।

 

১৫৬. তৃষ্ণাক্ষয়ে ইচ্ছুক অপ্রমত্ত, প্রজ্ঞাবান, শ্রুতবান, স্মৃতিমান, সঙ্খতধর্মী মার্গ সমন্বিত ও উদ্যমশীল হয়ে খড়গবিষাণের ন্যায় একাকী বিচরণ কর।

“তৃষ্ণা” বলতে রূপতৃষ্ণা... ধর্মতৃষ্ণা। রাগক্ষয়, দোষক্ষয়, মোহক্ষয়, গতিক্ষয়, উৎপত্তিক্ষয়, প্রতিসন্ধিক্ষয়, ভবক্ষয়, সংসারক্ষয়, সংসার পরিভ্রমণক্ষয় (লাভের) প্রার্থনা, ইচ্ছা, যাচ্ঞা, আকাঙ্ক্ষা ও চেষ্টা করে। সে পচ্চেক সম্বুদ্ধ উৎসাহী, অধ্যাবসায়ী... কুশলধর্মসমূহে অপ্রমত্ত।

সেই পচ্চেক সম্বুদ্ধ পণ্ডিত, প্রজ্ঞাবান, বুদ্ধিমান, জ্ঞানী, নিপুণ, মেধাবী। “শ্রুতবান” বলতে সেই পচ্চেক সম্বুদ্ধ বহুশ্রুত, শ্রুতধর, শ্রুতি-আধার হন। যে ধর্ম আদিতে কল্যাণ, মধ্যে কল্যাণ, শেষে কল্যাণ, যা অর্থ-ব্যঞ্জনযুক্ত, পূর্ণতাপ্রাপ্ত ও পরিশুদ্ধ ব্রহ্মচর্য পালনের উপযোগী; তাদৃশ ধর্মে বহুশ্রুত হন, পরিতুষ্ট, বাগ্মী, পরিচিত, মন সন্নিবিষ্ট ও সম্যক দৃষ্টিতে সুপ্রতিবিদ্ধ হন। সেই পচ্চেক সম্বুদ্ধ স্মৃতিমান, উত্তম স্মৃতি মনোযোগিতায় সমন্বিত চিরকৃত, চিরভাষিত, স্মরিত, অনুস্মরিত হন।

জ্ঞানকে সঙ্খাতধর্মী বলা হয়। যা প্রজ্ঞা, প্রজানন... অমোহ, ধর্মবিচার, সম্যক দৃষ্টি। সেই পচ্চেক সম্বুদ্ধ সঙ্খাতধর্ম, জ্ঞাতধর্ম, তুলিতধর্ম, বিচারিতধর্ম, বিবেচিতধর্ম, ব্যাখ্যাতধর্ম। “সকল সংস্কার অনিত্য” এটা (তাঁর) সঙ্খাতধর্ম, জ্ঞাতধর্ম, তুলিতধর্ম, বিচারিতধর্ম, বিবেচিতধর্ম, ব্যাখ্যাতধর্ম। “সকল সংস্কার দুঃখ”... “যা কিছু সমুদয়ধর্মী তা সকল নিরোধধর্মী” এটা (তাঁর) সঙ্খাতধর্ম, জ্ঞাতধর্ম, তুলিতধর্ম, বিচারিতধর্ম, বিবেচিতধর্ম, ব্যাখ্যাতধর্র্ম। অথবা, পচ্চেক সম্বুদ্ধের স্কন্ধ নিক্ষিপ্ত, ধাতু নিক্ষিপ্ত, আয়তন নিক্ষিপ্ত, গতি নিক্ষিপ্ত, উৎপত্তি নিক্ষিপ্ত, প্রতিসন্ধি নিক্ষিপ্ত, ভব নিক্ষিপ্ত, সংসার নিক্ষিপ্ত, সংসার পরিভ্রমণ নিক্ষিপ্ত। অথবা, সেই পচ্চেক সম্বু্‌দ্ধ স্কন্ধের শেষ সীমায় স্থিত, ধাতুর শেষ সীমায় স্থিত, আয়তনের শেষ সীমায় স্থিত, গতির শেষ সীমায় স্থিত, উৎপত্তির শেষ সীমায় স্থিত, প্রতিসন্ধির শেষ সীমায় স্থিত, ভবের শেষ সীমায় স্থিত, সংসারের শেষ সীমায় স্থিত, সংসার পরিভ্রমণের শেষ সীমায় স্থিত, সংস্কারের শেষ সীমায় স্থিত, অন্তিমভবে স্থিত, অন্তিমসমুদয়ে স্থিত, অন্তিম দেহধারী পচ্চেক সম্বুদ্ধ।

এটিই তার অন্তিম ভব, শেষ জন্ম; জাতি-জরা-মরণ-সংসার এবং পুনর্ভব তার আর নেই।

তার কারণ পচ্চেক সম্বুদ্ধ সঙ্খাতধর্ম। সম্যকপথ বলতে চারি প্রকার আর্যমার্গ। যা চারি আর্যমার্গ দ্বারা সমন্বিত। সম্যকপথ প্রাপ্ত, লব্ধ, অধিগত, স্পর্শিত, সাক্ষাৎকৃত, উপনীত, সম্প্রাপ্ত। প্রধান বলতে বীর্যকে বলা হয়।

চিত্তের বীর্যারম্ভ, উদ্যোগ, পরাক্রম, চেষ্টা, প্রচেষ্টা, উৎসাহ, অধ্যবসায়, উদ্যম, শক্তি, ইচ্ছা, অশিথিল পরাক্রম, অদম্যছন্দ, সহনশীলতা, দৃঢ়তা, বীর্য, বীর্যেন্দ্রিয়, বীর্যবল, সম্যক প্রচেষ্টা। সেই পচ্চেক সম্বুদ্ধ এসব উদ্যমের দ্বারা অধিগত, সমাগত, প্রতিপন্ন, সম্পন্ন, অধিকৃত, সমুৎপন্ন, সমন্বিত। তদ্ধেতু সেই পচ্চেক সম্বুদ্ধ উদ্যমশীল।

তজ্জন্য সেই পচ্চেক বুদ্ধ বললেন :

তৃষ্ণাক্ষয়ে ইচ্ছুক অপ্রমত্ত, প্রজ্ঞাবান, শ্রুতবান, স্মৃতিমান, সঙ্খতধর্মী মার্গ সমন্বিত ও উদ্যমশীল হয়ে খড়গবিষাণের ন্যায় একাকী বিচরণ কর।

 

১৫৭. সিংহ যেমন কোনো শব্দে বিচলিত হয় না, বাতাস যেমন জালে আবদ্ধ হয় না, পদ্মফুল যেমন জলে লিপ্ত হয় না, তেমনি খড়গবিষাণের ন্যায় একাকী বিচরণ কর।

যেমন পশুরাজ সিংহ শব্দে নির্ভয়, ভয়হীন, অনুত্রাসী, অনুৎকণ্ঠিত, নিরুদ্বেগ, নির্ভীক, অভীরু, নিঃশঙ্ক, ভয়ে লোমহর্ষণ হয় না, পলায়ণ করে না, ঠিক তেমনি পচ্চেক সম্বুদ্ধও শব্দে নির্ভয়, ভয়হীন, অনুত্রাসী, অনুৎকণ্ঠিত, নিঃশঙ্ক, নিরুদ্বেগ, নির্ভীক, অভীরু, ভয়ে লোমহর্ষণ হন না, পলায়ন করেন না, ভয়-ভৈরব প্রহীন, লোমহর্ষণহীন হয়ে অবস্থান করেন।

“বাতাস” বলতে পূর্বদিক হতে প্রবাহিত বাতাস, পশ্চিম দিক হতে প্রবাহিত বাতাস, উত্তর দিক হতে প্রবাহিত বাতাস, দক্ষিণ দিক হতে প্রবাহিত বাতাস, দূষিত বাতাস, ময়লাযুক্ত বাতাস, শীতল বাতাস, উষ্ণ বাতাস, সামান্য বাতাস, অধিক বা প্রবল বাতাস, প্রলয়ঙ্ককারী বাতাস, পাখার বাতাস, সুপর্ণপক্ষীর বাতাস। তালপত্রে বাতাস, ব্যজনীর বাতাস। জাল বলতে সুতার জালকে বলা হয়। যেমন বাতাস জালের মধ্যে সংলগ্ন হয় না, বন্ধন হয় না, বধযোগ্য হয় না, দৃঢ়বদ্ধ হয়ে থাকে না। জাল দুই প্রকার। যথা : তৃষ্ণাজাল ও দৃষ্টিজাল... ইহাকে তৃষ্ণাজাল বলা হয়... ইহাকে দৃষ্টিজাল বলা হয়। পচ্চেক সম্বুদ্ধের তৃষ্ণাজাল প্রহীন, দৃষ্টিজাল পরিত্যক্ত হয় বলে সে পচ্চেক সম্বুদ্ধ রূপে সংলগ্ন হন না, শব্দে সংলগ্ন হয় না... দৃষ্টি-শ্রুত-মুত ও বিজ্ঞাত ধর্মে সংলগ্ন হন না, আবদ্ধ হন না, বধযোগ্য হন না, দৃঢ়বদ্ধ হয়ে থাকেন না; বরং নিষ্ক্রান্ত, বর্জিত, মুক্ত, বিমুক্ত, অপ্রতিরুদ্ধ চিত্তে অবস্থান করেন।

পদুম বলতে পদ্ম ফুলকে বলা হয়। জল বলতে পানিকে বলা হয়। পদ্মফুল যেমন জলের সাথে লিপ্ত হয় না, সংলগ্ন হয় না, লেপিত হয় না, বরং অলিপ্ত, অপ্রলিপ্ত, অকলঙ্কিত থাকে। দুই প্রকার লেপন। যথা : তৃষ্ণালেপন ও দৃষ্টিলেপন... ইহাকে তৃষ্ণালেপন... ইহাকে দৃষ্টিলেপন বলা হয়। পচ্চেক সম্বুদ্ধের তৃষ্ণালেপন পরিত্যক্ত হয় বলে সেই পচ্চেক সম্বুদ্ধ রূপে লিপ্ত হন না, শব্দে লিপ্ত হন না... দৃষ্ট-শ্রুত-অনুমিত ও বিজ্ঞাত ধর্মে লিপ্ত হন না, সংলগ্ন হন না, লেপিত হন না, উপরন' অলিপ্ত, অপ্রলিপ্ত, অকলঙ্কিত, নিষ্ক্রান্ত, বর্জিত, মুক্ত, বিমুক্ত হয়ে অপ্রতিরুদ্ধ চিত্তে অবস্থান করেন।

তজ্জন্য সেই পচ্চেক সম্বুদ্ধ বললেন :

সিংহ যেমন কোনো শব্দে বিচলিত হয় না, বাতাস যেমন জালে আবদ্ধ হয় না, পদ্মফুল যেমন জলে লিপ্ত হয় না, তেমনি খড়গবিষাণের ন্যায় একাকী বিচরণ কর।

 

১৫৮. পশুরাজ দাঁতবলী সিংহ যেমন সমস্ত তির্যগ্‌প্রাণীকে পরাজিত করে নির্জন শয়নাসনে অবস্থান করে, তেমনি খড়গবিষাণের ন্যায় একাকী অবস্থান কর।

পশুরাজ দাঁতবলী সিংহ যেমন দন্তধারী সমস্ত তির্যক প্রাণীকে পরাজিত, পরাভূত, বশীভূত, ধ্বংস এবং বিনাশ করে বিচরণ করে, অবস্থান করে, পদব্রজে চলে, অগ্রসর হয়, পদচারণ করে, যাপন করে এবং জীবনযাপন করে, তেমনি প্রজ্ঞাবান, প্রজ্ঞাধারী পচ্চেক সম্বুদ্ধও সমস্ত প্রাণী ও পুদ্‌গলকে প্রজ্ঞা দ্বারা অভিভূত, পরাভূত, পরাজিত, বশীভূত এবং দমন করে বিচরণ করেন, অবস্থান করেন, পদব্রজে চলেন, অগ্রসর হন, পদচারণ করেন, যাপন করেন এবং জীবনযাপন করেন। এ অর্থে পশুরাজ দাঁতবলী সিংহ যেমন সমস্ত প্রাণীকে পরাজিত করে বিচরণ করে।

পশুরাজ সিংহ যেমন গহীন অরণ্যের মধ্যে বিচরণ করে, অবস্থান করে, পদব্রজে চলে, অগ্রসর হয়, পদচারণ করে, যাপন করে এবং জীবনযাপন করে, ঠিক তেমনি প্রত্যেক সম্বুদ্ধও (একাকী) অরণ্যে, বনপ্রস্থে (বনাশ্রম), নির্জন শয়নাসনে নীরবে, নিঃশব্দে, নির্জনতায়, মনুষ্য হতে নির্জনবাসী হয়ে ও নির্জনতারূপ স্থান প্রতিসেবন করেন। তিনি একাকী গমন করেন, একাকী দাঁড়ান, একাকী উপবেশন করেন, একাকী শয়ন করেন, একাকী পিণ্ডার্থে গ্রামে প্রবেশ করেন, একাকী প্রত্যাগমন করেন, একাকী নির্জনে উপবেশন করেন, একাকী চঙ্ক্রমণ করেন, একাকী বিচরণ করেন, অবস্থান করেন, চলেন, অগ্রসর হন, পদচারণ করেন, যাপন করেন এবং জীবনযাপন করেন।

তজ্জন্য সেই পচ্চেক সম্বুদ্ধ বললেন :

পশুরাজ দাঁতবলী সিংহ যেমন সমস্ত তির্যগ্‌প্রাণীকে পরাজিত করে নির্জন শয়নাসনে অবস্থান করে, তেমনি খড়গবিষাণের ন্যায় একাকী অবস্থান কর।

 

১৫৯. মৈত্রী, করুণা, মুদিতা, উপেক্ষা ও বিমুক্তি ভাবনা করার সময় সর্বলোকে অপ্রতিরুদ্ধ বা মৈত্রীভাবাপন্ন হয়ে খড়গবিষাণের ন্যায় একাকী অবস্থান কর।

সেই প্রত্যেক সম্বুদ্ধ মৈত্রীসহগত চিত্তে একদিকে পরিস্ফুরিত করে অবস্থান করেন, তথা দুই, তিন, চতুর্দিকও। এভাবে তিনি ঊর্ধ্ব, অধঃ, আড়াআড়িভাবে (বা তির্যক দিকে) সর্বত্র, সর্বস্থান ও সমস্তলোকে মৈত্রীযুক্ত, বিপুল, মহান, অপ্রমেয়, বৈরীহীন এবং ক্রোধহীন চিত্ত দ্বারা পরিস্ফুরিত করে অবস্থান করেন। করুণাসহগত চিত্তে... মুদিতাসহগত চিত্তে... উপেক্ষাসহগত চিত্তে বিপুল, মহান, অপ্রমেয়, বৈরীহীন এবং ক্রোধহীন চিত্ত দ্বারা পরিস্ফুরিত করে অবস্থান করেন।

মৈত্রী দ্বারা ভাবিত হয়ে পূর্বদিকে যেসব সত্ত্ব আছে তারা মৈত্রীপরায়ণ হোক, পশ্চিম দিকে যেসব সত্ত্ব আছে... উত্তর দিকে যেসব সত্ত্ব আছে... দক্ষিণ দিকে যেসব সত্ত্ব আছে... পূর্বকোণে যেসব সত্ত্ব আছে... পশ্চিমকোণে যেসব সত্ত্ব আছে... উত্তরকোণে যেসব সত্ত্ব আছে... দক্ষিণকোণে যেসব সত্ত্ব আছে... নিম্নদিকে যেসব সত্ত্ব আছে... ঊর্ধ্বদিকে যেসব সত্ত্ব আছে... এবং দশদিকে যেসব সত্ত্ব আছে, তারা মৈত্রীপরায়ণ হোক। করুণা দ্বারা ভাবিত হয়ে... মুদিতা দ্বারা ভাবিত হয়ে... উপেক্ষা দ্বারা ভাবিত হয়ে মুদিতা দ্বারা ভাবিত হয়ে... এবং উপেক্ষা দ্বারা ভাবিত হয়ে পূর্বদিকে যেসব সত্ত্ব আছে... দশদিকে যেসব সত্ত্ব আছে, তারা মৈত্রীপরায়ণ হোক। সর্বলোকে অবিরুদ্ধ বা মৈত্রীভাবাপন্ন, অপ্রতিরুদ্ধ, শত্রু তামুক্ত এবং বাধা বা ক্লেশমুক্ত।

তজ্জন্য সেই পচ্চেক সম্বুদ্ধ বললেন :

মৈত্রী, করুণা, মুদিতা, উপেক্ষা ও বিমুক্তি ভাবনা করার সময় সর্বলোকে অপ্রতিরুদ্ধ বা মৈত্রীভাবাপন্ন হয়ে খড়গবিষাণের ন্যায় একাকী অবস্থান কর।

 

১৬০. রাগ, দ্বেষ, মোহ ও সংযোজন ত্যাগ ধ্বংস করে মৃত্যুতে নির্ভীক হয়ে খড়গবিষাণের ন্যায় একাকী বিচরণ কর।

“রাগ” বলতে যা রাগ সরাগ... অভিধ্যা, লোভ, অকুশলমূল। “দ্বেষ” বলতে যা চিত্তের বিদ্বেষ... ক্রোধ, দ্বেষ এবং চিত্তের অসন্তুষ্টতা। “মোহ” বলতে দুঃখে অজ্ঞান... অবিদ্যা, মোহ, অকুশলমূল। সেই পচ্চেক সম্বুদ্ধ রাগ, দ্বেষ, মোহ ত্যাগ করেন, পরিত্যাগ করেন, অপনোদন করেন, দূরীভূত করেন এবং সম্পূর্ণরূপে বিনাশ করেন। এ অর্থে রাগ, দ্বেষ, মোহ ত্যাগ করেন।

দশ প্রকার সংযোজন; যথা : কামরাগ সংযোজন, প্রতিঘ সংযোজন... অবিদ্যা সংযোজন। দশ প্রকার সংযোজন ধ্বংস করেন, বিনাশ করেন, নির্মূল করেন, পরিত্যাগ করেন, অপনোদন করেন, বিদূরীত করেন এবং সম্পূর্ণরূপে বিনাশ করেন। এ অর্থে সংযোজনসমূহ ত্যাগ করেন।

সেই পচ্চেক সম্বুদ্ধ জীবন অবসানে বা মৃত্যুকালে নির্ভয়ী, অভয়ী, ভয়হীন, শঙ্খাহীন, অকম্পিত, অভীরু, নির্ভীক, ত্রাসহীন, সাহসী হন, ভয়-ভৈরব প্রহীন করে লোমহর্ষ বিগত হয়ে অবস্থান করেন।

তজ্জন্য সেই পচ্চেক সম্বুদ্ধ বললেন :

রাগ, দ্বেষ, মোহ ও সংযোজন ত্যাগ ধ্বংস করে মৃত্যুতে নির্ভীক হয়ে খড়গবিষাণের ন্যায় একাকী বিচরণ কর।

 

১৬১. কারণবশত (লোকে) সেবা করে পূজা করে, বিনা কারণে মিত্র লাভ দুর্লভ। কলুষিত নর স্বীয় লাভের জন্য সেবা, পূজা করে, তাই খড়গবিষাণের ন্যায় একাকী বিচরণ কর।

নিজের মঙ্গলের জন্য, অপরের মঙ্গলের জন্য, উভয়ের মঙ্গলের জন্য, ইহলোকে মঙ্গলের জন্য, পরলোকের মঙ্গলের জন্য ও পরমার্থের জন্য ভজনা করে, সন্তুষ্ট করে, সেবা করে, পূজা করে, সংসর্গ করে এবং উপাসনা করে। এ অর্থে কারণবশত (লোকে) সেবা করে, পূজা করে।

মিত্র বলতে দুই প্রকার বন্ধু। যথা : গৃহী বন্ধু এবং প্রব্রজিত বন্ধু... ইহা গৃহী বন্ধু... ইহা প্রব্রজিত বন্ধু। এই দুই প্রকার বন্ধু (লাভ হয়) অকারণে, বিনাকারণে, অহেতুতে এবং অপ্রত্যয়ে (লাভ করা) দুর্লভ। এ অর্থে বিনা কারণে মিত্র লাভ দুর্লভ।

“নিজের মঙ্গলার্থে” বলতে নিজের মঙ্গলার্থে, নিজের হেতু, নিজের প্রত্যয়, নিজের কারণে ভজন করে, সন্তুষ্ট করে, সেবা করে, পূজা করে, সংসর্গ করে এবং প্রতিসেবন করে, আচরণ করে, সমাচরণ করে, সমাদর করে, প্রশ্ন করে এবং জিজ্ঞাসা করে। এ অর্থে নিজের লাভের জন্য। “কলুষিত মানুষ” বলতে কলুষিত মানুষ, কলুষিত কায়কর্ম দ্বারা সমন্নাগত, কলুষিত বাককর্ম দ্বারা সমন্নাগত, কলুষিত মনোকর্ম দ্বারা সমন্নাগত, কলুষিত প্রাণিহত্যা... কলুষিত চুরি কর্ম... কলুষিত মিথ্যা কামাচার কর্ম... কলুষিত মিথ্যা বাককর্ম দ্বারা... কলুষিত পিশুন বাক্য দ্বারা সমন্নাগত... কলুষিত কর্কশ বাক্য দ্বারা সমন্নাগত কলুষিত সম্প্রলাপ বাক্য দ্বারা সমন্নাগত... কলুষিত অবিদ্যার দ্বারা সমন্নাগত... কলুষিত ব্যাপাদের দ্বারা সমন্নাগত, কলুষিত মিথ্যাদৃষ্টি দ্বারা সমন্নাগত, কলুষিত চেতনায় সমন্নাগত, কলুষিত প্রার্থনায় সমন্নাগত, কলুষিত প্রণিধি দ্বারা সমন্নাগত হয়ে মানুষ কলুষিত, হীন, নীচ, তুচ্ছ, নিকৃষ্ট, অধম ও ক্ষুদ্র হয়। এ অর্থে কলুষিত মানুষ নিজের মঙ্গলের জন্য সেবা পূজা করে।

“একক” বলতে সেই পচ্চেক সম্বুদ্ধ প্রব্রজ্যা গ্রহণে একক... “চর্যা” বলতে আঁট প্রকার চর্যা। যেমন গন্ডারের একটি মাত্র শিং দ্বিতীয় নেই... খড়গবিষাণের ন্যায় একাকী বিচরণ কর।

তজ্জন্য সেই পচ্চেক সম্বুদ্ধ বললেন :

কারণবশত (লোকে) সেবা করে পূজা করে, বিনা কারণে মিত্র লাভ দুর্লভ। কলুষিত নর স্বীয় লাভের জন্য সেবা, পূজা করে, তাই খড়গবিষাণের ন্যায় একাকী বিচরণ কর।

চতুর্থ বর্গ সমাপ্ত।

খড়গবিষাণ সূত্র বর্ণনা সমাপ্ত।

 

ধোতক, উপসীব, নন্দ ও হেমক।

তোদেয়, কপ্প উভয়, পণ্ডিত জতুকন্নী, ভদ্রাবধো ও উদয়,

পোসল ব্রাহ্মণ, মেধাবী মোঘরাজা এবং মহর্ষি পিঙ্গিয়।

এগুলো ষোলজন ব্রাহ্মণের অভিপ্রায়। তাদৃশ

পরায়ণ বর্গের ও খড়গবিষাণ সূত্রের বর্ণনা।

এই দুই জ্ঞাতব্য বিষয়ে আলোচনা পরিপূর্ণভাবে আলোচিত।

চূলনির্দেশ সমাপ্ত।

পারায়ণ-বর্গ

বিষয়-গাথা

১. অজিত মানব-প্রশ্ন

২. তিষ্যমেত্তেয় মানব-প্রশ্ন

৩. পুন্নক মানব-প্রশ্ন

৪. মেত্তগূ মানব-প্রশ্ন

৫. ধোতক মানব-প্রশ্ন

৬. উপসীব মানব-প্রশ্ন

৭. নন্দ মানব-প্রশ্ন

৮. হেমক মানব-প্রশ্ন

৯. তোদেয়্য মানব-প্রশ্ন

১০. কপ্প মানব-প্রশ্ন

১১. জতুকন্নী মানব-প্রশ্ন

১২. ভদ্রাবুধ মানব-প্রশ্ন

১৩. উদয় মানব-প্রশ্ন

১৪. পোসাল মানব-প্রশ্ন

১৫. মোঘরাজ মানব-প্রশ্ন

১৬. পিঙ্গিয় মানব-প্রশ্ন

১৭. পারায়ণ উৎপত্তি গাথা

১৮. পারায়ণানুগীতি গাথা

পারায়ণ-বর্গ বর্ণনা (নির্দেশ)

১. অজিত মানব-প্রশ্ন বর্ণণা

২. তিষ্যমেত্তেয় মানব-প্রশ্ন বর্ণনা

৩. পুণ্ণক মানব-প্রশ্ন বর্ণনা

৪. মেত্তগূ মানব-প্রশ্ন বর্ণনা

৫. ধোতক মানব-প্রশ্ন বর্ণনা

৬. উপসীব মানব-প্রশ্ন বর্ণনা

৭. নন্দ মানব-প্রশ্ন বর্ণনা

৮. হেমক মানব-প্রশ্ন বর্ণনা

৯. তোদেয়্য মানব-প্রশ্ন বর্ণনা

১০. কপ্প মানব-প্রশ্ন বর্ণনা

১১. জতুকন্নী মানব-প্রশ্ন বর্ণনা

১২. ভদ্রাবুধ মানব-প্রশ্ন বর্ণনা

১৩. উদয় মানব-প্রশ্ন বর্ণনা

১৪. পোসাল মানব-প্রশ্ন বর্ণনা

১৫. মোঘরাজ মানব-প্রশ্ন বর্ণনা

১৬. পিঙ্গিয়মানব-প্রশ্ন বর্ণনা

১৭. পারায়ণ উৎপত্তি গাথা বর্ণনা

১৮. পারায়ণানুগীতি গাথা বর্ণনা

খড়গবিষাণ সূত্র

প্রথম বর্গ

দ্বিতীয় বর্গ

তৃতীয় বর্গ

চতুর্থ বর্গ