সূত্রপিটকে অঙ্গুত্তরনিকায়

২. দ্বিক নিপাত
অনুবাদক : অধ্যাপক সুমঙ্গল বড়ুয়া

১. প্রথম পঞ্চাশক
১. কম্মকরণ (কর্মফল) বর্গ
১. বজ্জ সূত্র
১. ১. আমি এইরূপ শুনিয়াছি। একসময় ভগবান শ্রাবস্তীর জেতবনে অনাথপিণ্ডিকের বিহারে অবস্থান করিতেছিলেন। তখন ভগবান ভিক্ষুদিগকে সম্বোধন করিলেন, “ভিক্ষুগণ”। ভিক্ষুগণ “ভন্তে” বলিয়া উত্তর দিলেন। ভগবান বলিলেন, বর্জনীয় কর্ম এই দ্বিবিধ, ভিক্ষুগণ। কী কী? যাহা ইহজীবনেই ফল প্রদান করে এবং যাহার ফলে ভবিষ্যতে কোনো এক জীবনে প্রদান করে। ভিক্ষুগণ, কী রকম বর্জনীয় কর্মের ফল ইহজীবনে ভোগ করিতে হয়? এই সম্পর্কে ভিক্ষুগণ, কেহ কেহ দর্শন করে রাজারা চোর দুরাচারীকে ধরিয়ে বিবিধ শাস্তি প্রদান করে—কষাঘাত করিয়া, বেত্রাঘাত করিয়া, লাঠি দ্বারা আঘাত করিয়া হস্ত ছিন্ন করে, পাদ ছিন্ন করে, হস্তপাদ বিছিন্ন করে, তাহার কর্ণ, নাক, কর্ণনাক ছিন্ন করে, বিলঙ্গস্থালীক করে (অর্থাৎ কর্ণ-নাসাদি ছেদন করিয়া মুখমণ্ডলকে বিশেষ এক প্রকারের যাগু-পাত্র সদৃশ করিয়া দেয়), মুখমণ্ডলকে শঙ্খের ন্যায় করিয়া দেয়, রাহুর মুখের ন্যায় মুখ করিয়া দেয়, আগুনের মালা দ্বারা, হস্ত প্রজ্জ্বলিত করিয়া, তৃণ সদৃশ পাকাইয়া, চামড়ার ছাল তুলিয়া এবং তাহার সাথে বস্ত্র বন্ধন করিয়া, লৌহপিন দ্বারা বাঁধিয়া মাটিতে ফেলিয়া, জীবিত ভাজা করিয়া, মাছের দ্বৈত হুক দ্বারা চামড়ার চাল তুলিয়া, মাংস তাম্রমুদ্রা সদৃশ করিয়া, মুদ্গর দ্বারা আঘাত করিয়া আহত অংশে লবণাদি খার পদার্থ লাগাইয়া, পিন দ্বারা বেষ্টন করিয়া, শরীরে আঘাত করিয়া অস্থি পিটিয়া মাদুরের মত করিয়া নির্যাতন করে। তৎপর তাহারা তাহাকে উত্তপ্ত তৈল দ্বারা সিঞ্চিত করে, খাদ্য সদৃশ কুকুরের দ্বারা ভক্ষিত করায়, জীবন্ত অবস্থায় শূলে আরোপিত করে, অসি দ্বারা মস্তক ছেদন করে। এইরূপ দর্শনকারী এইরূপ চিন্তা করে : যদি আমি এইরূপ কার্য করিতাম যেই জন্য রাজারা চোর দুরাচারীকে ধরিয়া এইরূপ শাস্তি প্রদান করে—কষাঘাত করিয়া, বেত্রাঘাত করিয়া, লাঠি দ্বারা আঘাত করিয়া হস্ত ছিন্ন করে, পাদ ছিন্ন করে, হস্তপাদ বিছিন্ন করে, তাহার কর্ণ, নাক, কর্ণনাক ছিন্ন করে, বিলঙ্গস্থালীক করে (অর্থাৎ কর্ণ-নাসাদি ছেদন করিয়া মুখমণ্ডলকে বিশেষ এক প্রকারের যাগু-পাত্র সদৃশ করিয়া দেয়), মুখমণ্ডলকে শঙ্খের ন্যায় করিয়া দেয়, রাহুর মুখের ন্যায় মুখ করিয়া দেয়, আগুনের মালা দ্বারা, হস্ত প্রজ্জ্বলিত করিয়া, তৃণ সদৃশ পাকাইয়া, চামড়ার ছাল তুলিয়া এবং তাহার সাথে বস্ত্র বন্ধন করিয়া, লৌহ পিন দ্বারা বাঁধিয়া মাটিতে ফেলিয়া, জীবিত ভাজা করিয়া, মাছের দ্বৈত হুক দ্বারা চামড়ার ছাল তুলিয়া, মাংস তাম্র মুদ্রা সদৃশ করিয়া, মুদ্গর দ্বারা আঘাত করিয়া আহত অংশে লবণাদি খার পদার্থ লাগাইয়া, পিন দ্বারা বেষ্টন করিয়া, শরীরে আঘাত করিয়া অস্থি পিটিয়া মাদুরের মত করিয়া নির্যাতন করে। তৎপর তাহারা তাহাকে উত্তপ্ত তৈল দ্বারা সিঞ্চিত করে, খাদ্য সদৃশ কুকুরের দ্বারা ভক্ষিত করায়, জীবন্ত অবস্থায় শূলে আরোপিত করে, অসি দ্বারা মস্তক ছেদন করে, তাঁহারা নিশ্চয়ই আমার প্রতিও তদ্রূপ করিতেন। ইহজীবনে বর্জনীয় কর্মের এইরূপ ফলের কথা চিন্তা করিয়া সে পরের সম্পত্তি লুঠ করিতে যায় না। ভিক্ষুগণ, ইহাকে ইহজীবনে দৃষ্ট বর্জনীয় কর্ম বলিয়া অভিহিত করা যায়।

২. ভিক্ষুগণ, ভবিষ্যৎ বর্জনীয় কর্ম কিরূপ? এই ব্যাপারে কেহ কেহ এইরূপ চিন্তা করে : “ভবিষ্যৎ জীবনে কায়িক দুশ্চরিত্রের ফল অকুশল (মন্দ) বাক্‌দোষ ও মনোদোষের ভবিষ্যৎ জীবনে ফল অশুভ। যদি কায়, বাক্য, মন দ্বারা আমি দোষ করি তাহা হইলে যখন আমার মৃত্যু ঘটিবে তখন আমি অপায়ে, দুর্গতিতে, বিনিপাতে, নরকে উৎপন্ন হইব নহে কি? এইরূপে সেই ভবিষ্যৎ জীবনে বর্জনীয় কর্মের ভয় চিন্তা করিয়া কায়িক দোষ পরিহার করিয়া কায়িক সুকর্ম অনুশীলন করে, বাচনিক দুষ্কর্ম পরিত্যাগ করিয়া বাচনিক সুকর্ম অনুশীলন করে, মানসিক দুষ্কর্ম পরিত্যাগ করিয়া মানসিক সুকর্ম অনুশীলন করে, সম্পূর্ণ পরিশুদ্ধভাবে নিজেকে রক্ষা করে। ভিক্ষুগণ, ইহাকে ভবিষ্যৎ বর্জনীয় কর্ম বলা হয়। ভিক্ষুগণ, এইগুলিই দ্বিবিধ বর্জনীয় কর্ম। তদ্ধেতু ভিক্ষুগণ, তোমরা নিজেদের এইভাবে পরিচালিত করিবে-“আমরা দৃষ্ট বর্জ্যের ভয় করিব, ভবিষ্যৎ বর্জ্যের ভয় করিব, আমরা ভবিষ্যৎ বর্জ্য পরিহার করিব, আমরা বর্জ্যে ভয়দর্শী হইব।” ভিক্ষুগণ, যে এইরূপ শিক্ষা করে আশা করা যায় যে, সে সর্ববর্জ্য হইতে মুক্ত হইবে।

২. প্রধান সূত্র
২. “ভিক্ষুগণ, জগতে এই দুই প্রচেষ্টা খুবই কঠিন। দুই কী কী? গৃহে বসবাসরত গৃহীদের বস্ত্র, আহার, আবাসস্থল, রোগীদের ওষুধ-পথ্য এবং প্রয়োজনীয় সামগ্রী নির্বাহের প্রচেষ্টা। যাহারা গৃহ পরিত্যাগ করিয়া অনাগারিক জীবন গ্রহণ করিয়াছে তাহাদের সর্ব প্রকার উপধি (পুনর্জন্মের হেতুকারক বিষয়) পরিত্যাগের প্রচেষ্টা। ভিক্ষুগণ, জগতে এই দ্বিবিধ প্রচেষ্টার মধ্যে সর্বশেষ প্রচেষ্টা অধিকতর গুরুত্বপূর্ণ। তদ্ধেতু ভিক্ষুগণ, আমি তোমাদিগকে বলি, তোমরা নিজেরা অবশ্যই এইরূপ শিক্ষা করিবে : “আমরা পুনর্জন্মের সর্বপ্রকার উপধি [বিষয়] পরিত্যাগ করার প্রচেষ্টা গ্রহণ করিব।” ভিক্ষুগণ এইভাবেই তোমরা নিজেরা শিক্ষা গ্রহণ করিবে।”

৩. তপনীয় সূত্র
৩. “ভিক্ষুগণ, এই দুইটি ধর্ম (বিষয়) মনস্তাপের। কী কী? ভিক্ষুগণ, কোনো কোনো ব্যক্তির কায় দুশ্চরিত (দুরাচরণ) কৃত, কায় সুচরিত (সদাচরণ) অকৃত; বাক্‌ দুষ্কার্য কৃত, বাক্‌ সুকর্ম অকৃত; মনো দুষ্কর্ম কৃত; মন সুকর্ম অকৃত। সে তৎকর্তৃক কায় দুষ্কর্ম কৃত বলিয়া অনুতাপ করে, কায়িক সুকর্ম অকৃত বলিয়া অনুতাপ করে; বাচনিক দুষ্কর্ম কৃত বলিয়া অনুশোচনা করে, বাচনিক সুকর্ম অকৃত বলিয়া অনুশোচনা করে; মনোদ্বারে দুষ্কর্ম কৃত, মনোদ্বারে সুকর্ম অকৃত বলিয়া অনুতাপে দগ্ধ হয়। ভিক্ষুগণ, এই দ্বিবিধ বিষয় অনুতাপের।”

৪. অতপনীয় সূত্র
৪. “ভিক্ষুগণ, এই দ্বিধর্ম অনুতাপের। সেইগুলি কী কী? ভিক্ষুগণ, কোনো কোনো ব্যক্তির কায়িক সুকর্ম কৃত, কায়িক দুষ্কর্ম অকৃত; বাচনিক সুকর্ম কৃত, বাচনিক দুষ্কর্ম অকৃত; মনোদ্বারে সুকর্ম কৃত, মনোদ্বারে দুষ্কর্ম অকৃত। “কায়িক সুকর্ম আমার দ্বারা কৃত হইয়াছে” বলিয়া অনুতাপ করে না। কায়িক দুষ্কর্ম অকৃত বলিয়া অনুতাপ করে না; বাচনিক সুকর্ম কৃত, বাচনিক দুষ্কর্ম অকৃত বলিয়া অনুতাপে দগ্ধ হয় না; মনোদ্বারে সুকর্ম কৃত, মনোদ্বারে দুষ্কর্ম অকৃত বলিয়া অনুশোচনা করে না। ভিক্ষুগণ, এই দ্বিধর্ম অননুতাপের।”

৫. উপলব্ধি সূত্র
৫. “ভিক্ষুগণ, আমি দ্বিবিধ ধর্ম উপলব্ধি করিয়াছি-কুশলধর্মে অসন্তুষ্টি এবং চেষ্টার ত্রুটি। ভিক্ষুগণ, আমি বাধাগ্রস্ত না হইয়া চেষ্টা করি। আমার চামড়া, অস্থি, পেশীটুকুই মাত্রই অবশিষ্ট থাকুক, শরীরের রক্ত-মাংস শুকাইয়া যাক, পৌরুষত্ব, পৌরুষ-বীর্য-পরাক্রম দ্বারা যাহা প্রাপ্তব্য তাহা লাভ না করিয়া বীর্যের সংস্থান অটুট থাকিবে। ভিক্ষুগণ, তাহাতেই অপ্রমাদ দ্বারা আমার বোধ (জ্ঞান) প্রাপ্তি, অপ্রমাদ দ্বারা আমার যোগক্ষেম (আসক্তি হইতে বিমুক্তি) প্রাপ্তি। হে ভিক্ষুগণ, তোমাদেরও চামড়া, পেশী, অস্থিটুকু অবশিষ্ট থাকুক, শরীরের রক্ত-মাংস শুকাইয়া যাক, এইরূপ বিনা বাধায় চেষ্টা করা উচিত। পৌরুষ, বীর্য, পরাক্রম দ্বারা প্রাপ্তব্য তাহা লাভ না করিয়া বীর্যের সংস্থান অটুট রাখিবে। হে ভিক্ষুগণ, তোমরাও অচিরে যেইজন্য কুলপুত্রগণ গৃহত্যাগ করিয়া অনাগারিক প্রব্রজ্যা লাভ করে ব্রহ্মচর্যের অবসানে দৃষ্টধর্মে (ইহজীবনেই) স্বয়ং অভিজ্ঞা প্রত্যক্ষ করিয়া অবস্থান করে। ভিক্ষুগণ, সেইজন্য তোমাদের এইরূপ শিক্ষা করা উচিত : “বাধাগ্রস্ত না হইয়া চেষ্টা করিব। চামড়া, পেশী, অস্থি মৱান হইয়া যাক। শরীরের রক্ত-মাংস শুকাইয়া যাক। পৌরুষ, বীর্য, পরাক্রম দ্বারা যাহা প্রাপ্তব্য তাহা প্রাপ্ত না হওয়া পর্যন্ত বীর্যের সংস্থান থাকিবে।” ভিক্ষুগণ, এইরূপ শিক্ষা করা কর্তব্য।”

৬. সংযোজন সূত্র
৬. “ভিক্ষুগণ, এই দ্বিবিধ বিষয় কী কী? সংযোজনীয় (বন্ধন যাহা পুনর্জন্মের হেতু) বিষয়ে স্বাদদর্শন এবং প্রয়োজনীয় বিষয়ে তৃষ্ণা দর্শন। হে ভিক্ষুগণ, সংযোজনীয় বিষয়ে স্বাদ (সন্তুষ্টি) দর্শন করিয়া বিহার করিলে রাগ (আসক্তি) পরিত্যক্ত হয় না, দ্বেষ পরিত্যক্ত হয় না, মোহ পরিত্যক্ত হয় না; রাগ, দ্বেষ, মোহ পরিত্যাগ না করিলে জন্ম, জরা, মৃত্যু, শোক, পরিদেবন (বিলাপ), দুঃখ, দৌর্মনস্য (দুর্মনতা), উপায়াস (নৈরাশ্য) হইতে পরিমুক্ত হওয়া যায় না। দুঃখ হইতে মুক্ত হয় না বলি। ভিক্ষুগণ, সংযোজনীয় বিষয়ে বিতৃষ্ণা হইয়া বিহার করিলে রাগ, দ্বেষ, মোহ পরিত্যক্ত হয়; রাগ, দ্বেষ, মোহ পরিহার করিয়াই জন্ম, জরা, মৃত্যু, শোক, বিলাপ, দুঃখ, দুর্মণতা, নৈরাশ্য হইতে পরিমুক্তি লাভ হয়। দুঃখ হইতে মুক্ত হয় বলি। ভিক্ষুগণ, এই দ্বিবিধ বিষয়।”

৭. কৃষ্ণ সূত্র
৭. “ভিক্ষুগণ, এই দ্বিবিধ ধর্ম কৃষ্ণ (মন্দ) কী কী? অহিরি এবং অনোত্তাপিতা (লজ্জা ও ভয়হীনতা)। ভিক্ষুগণ, এই দুইটিই কৃষ্ণ (মন্দ) ধর্ম।”

৮. শুক্ল সূত্র
৮. “ভিক্ষুগণ, এই দ্বিবিধ শুক্ল (ভালো) বিষয়। কী কী? লজ্জা ও ভয়। ভিক্ষুগণ, এই দুই প্রকার শুক্ল বিষয়।”

৯. চরিয় সূত্র
৯. “ভিক্ষুগণ, এই দ্বিবিধ শুক্ল ধর্ম পৃথিবীকে রক্ষা করে। কী কী? লজ্জা ও ভয়। ভিক্ষুগণ, এই দ্বিবিধ ধর্ম পৃথিবীকে যদি রক্ষা না করিত তাহা হইলে মাতা বা মাতৃষ্বসা বা মাতুলানী বা আচার্য-ভার্যা বা গুরু-পত্নীর মধ্যে কোনো প্রভেদ জগতে পরিদৃষ্ট হইত না, জগৎ বিশৃঙ্খলায় পর্যবসিত হইত। যেইরূপ ছাগল, ভেড়া, কুক্কুট, শূকর, কুকুর, শৃগালের মধ্যে দেখা যায়। কিন্তু ভিক্ষুগণ, যেহেতু এই দুইটি ধর্ম পৃথিবী রক্ষা করিতেছে সেইজন্য মাতা বা মাতৃষ্বসা বা মাতুলানী বা আচার্য-ভার্যা বা গুরুপত্নী ইত্যাদি প্রভেদ দেখা যায়।”

১০. বর্ষা উদ্‌যাপন সূত্র
১০. “ভিক্ষুগণ, এই দুই প্রকার বর্ষাবাস উদযাপন। কী কী? পূর্ববর্তী এবং পরবর্তী। ভিক্ষুগণ, এই দুই প্রকার বস্‌সূপনায়িক (বর্ষাবাস উদ্‌যাপন)।”


 

২. বিবাদ (অধিকরণ) বর্গ
১১. ১. “ভিক্ষুগণ, এই দ্বিবিধ বল। কী কী? পটিসংখ্যান (বিবেচনা) বল এবং ভাবনা বল। ভিক্ষুগণ, পটিসংখ্যান বল কিরূপ? ভিক্ষুগণ, কেহ কেহ এইরূপ চিন্তা করে; পাপই কায়িক দুষ্কর্মকারীর বর্তমান এবং ভবিষ্যৎ জীবনের ফল, পাপই দুষ্কর্ম সম্পাদনকারী ব্যক্তির ইহ এবং পরবর্তী জীবনের ফল, পাপই মানসিক দুষ্কর্ম সম্পাদনকারী ব্যক্তির ইহজীবন ও পরবর্তী জীবনের ফল। সে এইরূপ চিন্তা করিয়া কায়িক দুষ্কর্ম পরিহার করিয়া কায়িক সৎকর্ম অনুশীলন করে, বাচনিক সৎকর্ম অনুশীলন করে, মানসিক সৎকর্ম অনুশীলন করে এবং পবিত্রভাবে নিজেকে রক্ষা করে। ভিক্ষুগণ, ইহাকে পটিসংখ্যান (বিবেচনা) বলা হয়। ভিক্ষুগণ, ভাবনা বল কিরূপ? ভাবনা বল শেখ (শিক্ষার্থী) বল সদৃশ। ভিক্ষুগণ, শিক্ষার্থী শিক্ষাবলের প্রভাবে রাগ (আসক্তি) পরিত্যাগ করে, দ্বেষ পরিহার করে, মোহ পরিহার করে; রাগ, দ্বেষ, মোহ পরিত্যাগ করিয়া যাহা অকুশল (মন্দ) তাহা করে না, যাহা পাপ তাহা অনুসরণ করে না। ভিক্ষুগণ, ইহাকে বলা হয় ভাবনা বল। ভিক্ষুগণ, এই দুই প্রকার বল।

১২. ২. ভিক্ষুগণ, এই দুই প্রকার বল কী কী? পটিসংখ্যান-বল ও ভাবনা-বল। পটিসংখ্যান-বল কিরূপ? ভিক্ষুগণ, কেহ কেহ এইরূপ চিন্তা করে; পাপই কায়িক দুষ্কর্মকারীর বর্তমান এবং ভবিষ্যৎ জীবনের ফল, পাপই দুষ্কর্ম সম্পাদনকারী ব্যক্তির ইহ এবং পরবর্তী জীবনের ফল, পাপই মানসিক দুষ্কর্ম সম্পাদনকারী ব্যক্তির ইহজীবন ও পরবর্তী জীবনের ফল। সে এইরূপ চিন্তা করিয়া কায়িক দুষ্কর্ম পরিহার করিয়া কায়িক সৎকর্ম অনুশীলন করে, বাচনিক সৎকর্ম অনুশীলন করে, মানসিক সৎকর্ম অনুশীলন করে এবং পবিত্রভাবে নিজেকে রক্ষা করে। ভিক্ষুগণ, ইহাকে পটিসংখ্যান (বিবেচনা) বলা হয়। ভিক্ষুগণ, ভাবনা-বল কিরূপ? ভাবনা বল শেখ (শিক্ষার্থী) বল সদৃশ। ভিক্ষুগণ, শিক্ষার্থী শিক্ষাবলের প্রভাবে রাগ (আসক্তি) পরিত্যাগ করে, দ্বেষ পরিহার করে, মোহ পরিহার করে; রাগ, দ্বেষ, মোহ পরিত্যাগ করিয়া যাহা অকুশল (মন্দ) তাহা করে না, যাহা পাপ তাহা অনুসরণ করে না। ভিক্ষুগণ, ইহাকে বলা হয় ভাবনা বল। ভিক্ষুগণ, এই দুই প্রকার বল। ভাবনা-বল কিরূপ? ভিক্ষুগণ, স্মৃতি সম্বোধ্যঙ্গ ভাবে, (অনুশীলন করে), যাহা বিবেক-নির্ভর, বিরাগ-নির্ভর, নিরোধ-নির্ভর যাহার পরিসমাপ্তি অত্মোৎসর্গে। ধর্মবিচয় (ধর্ম পর্যবেক্ষণ) সম্বোধ্যঙ্গ ভাবে যাহা বিবেক-নির্ভর, বিরাগ-নির্ভর, নিরোধ-নির্ভর যাহার পরিসমাপ্তি আত্মোৎসর্গে। বীর্য (শক্তি) সম্বোধ্যঙ্গ ভাবে যাহা বিবেক-নির্ভর, বিরাগ-নির্ভর, নিরোধ-নির্ভর যাহার পরিসমাপ্তি আত্মোৎসর্গে। প্রীতি সম্বোধ্যঙ্গ ভাবে যাহা বিবেক-নির্ভর, বিরাগ-নির্ভর, নিরোধ-নির্ভর যাহার পরিসমাপ্তি আত্মোৎসর্গে।

প্রশ্রদ্ধি (প্রশান্তি) সম্বোধ্যঙ্গ ভাবে যাহা বিবেক-নির্ভর, বিরাগ-নির্ভর, নিরোধ-নির্ভর যাহার পরিসমাপ্তি আত্মোৎসর্গে। সমাধি (একাগ্রতা) সম্বোধ্যঙ্গ ভাবে যাহা বিবেক-নির্ভর, বিরাগ-নির্ভর, নিরোধ-নির্ভর যাহার পরিসমাপ্তি আত্মোৎসর্গে। ভিক্ষুগণ, ইহাকেই বলা হয় ভাবনা বল। ভিক্ষুগণ, এই দুই প্রকার বল।

১৩. ৩. ভিক্ষুগণ, এই দুই প্রকার বল। কী কী? পটিসংখ্যান বল ও ভাবনা বল। পটিসংখ্যান বল কিরূপ? [১. নং-এর বর্ণনানুরূপ) ভাবনা বল কিরূপ? ভিক্ষুগণ, ভিক্ষু কাম (কামাচার) হইতে নির্লিপ্ত হইয়া অকুশলধর্ম হইতে নির্লিপ্ত হইয়া সবিতর্ক-সবিচার (চেতনাযুক্ত ও চেতনা ধারণ করিয়া) বিবেকজনিত (নির্জনতাজনিত) প্রীতিসুখ সমন্বিত প্রথম ধ্যান লাভ করিয়া অবস্থান করে। বিতর্ক বিচার উপশম করিয়া আধ্যাত্মিক সম্প্রসাদ (শান্ত) যুক্ত চিত্তে একাগ্রতাভাব আনয়নকারী, অবিতর্ক-অবিচার সমাধিজনিত প্রীতিসুখ সমন্বিত দ্বিতীয় ধ্যান লাভ করিয়া অবস্থান করে। প্রীতিতে বিরাগ এবং উপেক্ষাশীল হইয়া বিহার করে, স্মৃতি-সম্প্রজ্ঞানে কায়িক সুখ অনুভব করে, যে ধ্যানস্তরে পৌঁছিলে আর্যগণ স্মৃতিসুখবিহারী বলিয়া অভিহিত করে সেই তৃতীয় ধ্যান লাভ করিয়া অবস্থান করে। সুখ এবং দুঃখ প্রহীন করিয়া পূর্বেই সৌমনস্য-দৌর্মনস্য অবসান করিয়া সুখও না দুঃখও না, এইরূপ উপেক্ষা স্মৃতি পরিশুদ্ধ চতুর্থ ধ্যান লাভ করিয়া অবস্থান করে। ভিক্ষুগণ, ইহাকেই বলা হয় ভাবনা বল। ভিক্ষুগণ, বল এই দুই প্রকার।

১৪. ৪. ভিক্ষুগণ, তথাগতের ধর্মদেশনা (ধর্মভাষণ) দ্বিবিধ। কী কী? সংক্ষিপ্ত ও বিস্তৃত। ভিক্ষুগণ, এই দুই প্রকার তথাগতের ধর্মদেশনা।

১৫. ৫. ভিক্ষুগণ, কোনো বিবাদে দোষী ভিক্ষু এবং নিন্দাকারী ভিক্ষু যদি আত্ম-সমালোচনা না করে তবে তাহা দীর্ঘায়িত, তিক্ত, কলহে পর্যবসিত হয়, ইহাতে ভিক্ষুরা শান্তিতে বাস করিতে পারে না। ভিক্ষুদের মধ্যে বিবাদ উৎপন্ন হইলে যদি দোষী এবং নিন্দাকারী ভিক্ষু কঠোর আত্ম-সমালোচনা করে তাহা হইলে বিবাদটি দীর্ঘস্থায়ী, তীব্র কলহের রূপ পরিগ্রহ করিবে না এবং ভিক্ষুগণও শান্তিতে বাস করিবে। ভিক্ষুগণ, কিভাবে দোষী ভিক্ষু আত্ম-সমালোচনা করে? ভিক্ষুগণ, দোষী ভিক্ষু এইরূপ চিন্তা করে; আমি সামান্য কায়িক দোষ প্রাপ্ত হইয়াছি। যদি আমি এইরূপ দোষ না করিতাম তাহা হইলে এই ভিক্ষু তাহা দেখিতে পাইত না। যেহেতু আমি তদ্রূপ দোষ প্রাপ্ত হইয়াছি সে তাহা প্রত্যক্ষ করিয়াছে। সে তাহা প্রত্যক্ষ করিয়া বিরক্ত হইয়াছে। বিরক্ত হইয়া সে তাহার বিরক্তিভাব প্রকাশ করিয়াছে। এইরূপে তাহা কর্তৃক তিরস্কৃত হইয়া আমিও আমার বিরক্তির কথা অপরকে ব্যক্ত করি। ইহাতে আমার দোষ সংঘটিত হইয়াছে যেইরূপ একজন লোককে তাহার দ্রব্যের জন্য শুল্ক প্রদান করিতে হয়। এইভাবেই দোষী ভিক্ষু কঠোর আত্ম-সমালোচনা করে, নিন্দাকারী ভিক্ষু এইরূপ চিন্তা করে : এই ভিক্ষু কায়িক দোষ প্রাপ্ত হইয়াছে। প্রকৃতপক্ষে আমি সেই ভিক্ষুর কায়িক দোষ প্রত্যক্ষ করিয়াছি। সে যদি তদ্রূপ না করিত তাহা হইলে আমি তাহাকে তাহা করিতে দেখিতাম না। যেহেতু সেই এইরূপ করিয়াছে তাই আমি প্রত্যক্ষ করিয়াছি। ইহা প্রত্যক্ষ করিয়া আমি অসন্তুষ্ট হইয়াছি। অসন্তুষ্ট হইয়া আমি এই ভিক্ষুকে আমার অসন্তুষ্টির কথা প্রকাশ করিলাম। আমার অসন্তুষ্টির ভাব প্রকাশের বিরক্ত হইয়া এই ভিক্ষু তাহার বিরক্তির কথা অন্যদের প্রকাশ করিয়াছে। সুতরাং ইহাতে আমার দোষ সংঘটিত হইয়াছে যেইরূপ একজন লোককে তাহার দ্রব্যের মাশুল দিতে হয়। এইভাবে দোষদর্শী ভিক্ষু কঠোর আত্ম-সমালোচনা করে। এখন যদি দোষী এবং নিন্দাকারী ভিক্ষু উভয়ে কঠোর আত্ম-সমালোচনা না করে তাহা হইলে এমন হইতে পারে যে এই বিবাদ দীর্ঘস্থায়ী, তীব্র কলহের রূপ নিতে পারে এবং ইহার ফলে ভিক্ষুগণ শান্তিতে বাস করিতে সমর্থ হইবে না। কিন্তু তাহারা যদি তদ্রূপ আত্মসমালোচনা করে তাহা হইলে আশা করা যায় যে, উহার বিপরীত অবস্থাই হইবে এবং ভিক্ষুগণ, শান্তিতে বাস করিতে সমর্থ হইবে।

১৬. ৬. এখন অন্য কোনো এক ব্রাহ্মণ তথাগতকে দর্শনে আসেন। তাঁহার নিকট উপনীত হইয়া তাঁহাকে সম্মানসূচক সম্ভাষণ করিয়া একপ্রান্তে উপবেশন করেন। এইভাবে উপবিষ্ট ব্রাহ্মণ ভগবানকে এইরূপ বলেন, “ভবৎ গৌতম কী কারণে কোনো কোনো জীব মৃত্যুর পর অপায়ে, দুর্গতিতে, বিনিপাতে, নরকে পুনর্জন্ম গ্রহণ করে?” “ব্রাহ্মণ, অধর্মাচারণ ও বিষম পথে বিচরণ করার দরুন। এই কারণেই কোনো কোনো জীব তদ্রূপ পুনর্জন্ম গ্রহণ করে।” “কিন্তু মহামান্য গৌতম, কী কারণে মৃত্যুর পর কোনো কোনো সত্ত্ব সুগতি স্বর্গলোকে পুনর্জন্ম গ্রহণ করে?” “হে ব্রাহ্মণ, ধর্মাচরণ এবং সরল পথে বিচরণ-হেতু।” “মাননীয় গৌতম অদ্ভুত! শাস্তা গৌতম, আশ্চর্য! যেমন মহামান্য গৌতম, কোনো ব্যক্তি অধোমুখীকে করে ঊর্ধ্বমুখী, আবৃতকে করে অনাবৃত (উন্মোচিত), মূঢ় পথভ্রান্তকে দিক দর্শন বা অন্ধকারে ধারণ করে তৈলপ্রদীপ যাহার ফলে যাহাদের চক্ষু আছে তাহারা বস্তু দর্শন করে, ঠিক তদ্রূপ ভগবান গৌতম কর্তৃক অনেক পর্যায়ে ধর্ম প্রকাশিত। আমি স্বয়ং ভগবান গৌতমের, ধর্মের ও সংঘের শরণ গ্রহণ করিতেছি। মহামান্য গৌতম, আজ হইতে জীবনের শেষ দিন পর্যন্ত আমাকে শরণাগত উপাসক হিসেবে গ্রহণ করুন।”

১৭. ৭. একদিন ব্রাহ্মণ জাণুস্‌সোনি ভগবানকে দর্শন করিতে আসেন। উপনীত হইয়া ভগবানের সাথে সম্মানসূচক সম্ভাষণের পর একপ্রান্তে উপবেশন করেন। একপ্রান্তে উপবিষ্ট ব্রাহ্মণ ভগবানকে বলেন, “মহামান্য গৌতম, কী হেতু কোনো কোনো সত্ত্ব মৃত্যুর পর অপায়ে, দুর্গতিতে, বিনিপাতে নরকে পুনর্জন্ম গ্রহণ করে?” “ব্রাহ্মণ, অন্যায় কর্ম সম্পাদন এবং ত্রুটিবশত।” “মহামান্য গৌতম, কী হেতু কোনো কোনো সত্ত্ব মৃত্যুর পর সুগতি স্বর্গলোকে পুনর্জন্ম গ্রহণ করে?” “হে ব্রাহ্মণ, সৎকর্ম সম্পাদন এবং পাপকর্ম অসম্পাদন হেতু।” “মাননীয় গৌতমের সংক্ষিপ্তভাবে ভাষিত বিষয়ের আমি বিস্তৃত অর্থ বুঝিতে পারি না। মাননীয় গৌতম, যদি সেইভাবে ধর্ম পরিবেশন করেন যেইভাবে পরিবেশন করিলে আমি বিস্তৃত অর্থ উপলব্ধি করিতে পারি তাহা আমার পক্ষে উত্তম হইবে।” “তাহা হইলে ব্রাহ্মণ, শ্রবণ করুন, মনোযোগ-সহকারে শ্রবণ করুন, ভাষণ করিব।” “মহাশয়, তবে তাহা অতি উত্তম”, ব্রাহ্মণ জানুস্‌সোনি ভগবানকে উত্তর দিলেন। ভগবান বলিলেন, “ব্রাহ্মণ, কোনো কোনো ব্যক্তি কায়িক দুষ্কর্ম সম্পাদন করিল, কায়িক সুকর্ম সম্পাদন করিল না; বাচনিক অবৈধ কর্ম সম্পাদন করিল, বৈধ কর্ম সম্পাদন করিল না; মানসিক নীতিবিহীন কর্ম সম্পাদন করিল, মানসিক নীতিগত কর্ম সম্পাদন করিল না। এইভাবে অন্যায় কর্ম সম্পাদন এবং কর্তব্য কর্মে অবহেলার দরুন কেহ কেহ মৃত্যুর পর অপায়ে, দুর্গতিতে, নরকে পুনর্জন্ম গ্রহণ করে। পুনর্জন্ম ব্রাহ্মণ, কেহ কেহ কায়িক সুকর্ম সম্পাদন করিল, কায়িক দুষ্কর্ম সম্পাদন করিল না; বাচনিক সুকর্ম সম্পাদন করিল, বাচনিক দুষ্কর্ম সম্পাদন করিল না; মানসিক সুকর্ম সম্পাদন করিল, মানসিক দুষ্কর্ম সম্পাদন করিল না। এইভাবে ব্রাহ্মণ, ন্যায় কর্ম, কর্তব্য কর্ম সম্পাদন হেতু কেহ কেহ সুগতি স্বর্গলোকে পুনর্জন্ম গ্রহণ করে।” “মাননীয় গৌতম, উত্তম! অতি চমৎকার! যেমন মাননীয় গৌতম, কোনো ব্যক্তি অধোমুখীকে করে ঊর্ধ্বমুখী, আবৃতকে অনাবৃত, বিপথগামীকে করে পথ-দর্শন, অন্ধকারে দেখায় আলো যাহাতে চক্ষুসম্পন্ন ব্যক্তি মাত্রই বস্তু দেখিতে পায়, তদ্রুপ বন্ধু কচ্চায়ন কর্তৃক বিভিন্নভাবে ধর্ম প্রকাশিত হইল। বন্ধু কচ্ছায়ন, আমি এখন সেই ভগবান গৌতমের, ধর্ম ও ভিক্ষুসংঘের শরণ গ্রহণ করিতেছি। মহানুভব কচ্চায়ন, আমাকে আজ হইতে জীবনের শেষ পর্যন্ত শরণাগত উপাসক হিসেবে গ্রহণ করুন।”

১৮. ৮. তৎপর আয়ুষ্মান আনন্দ ভগবানকে দর্শন করিতে আসেন। ভগবানের নিকট উপস্থিত হইয়া ভগবানকে অভিবাদন করিয়া একপ্রান্তে উপবেশন করেন। একপ্রান্তে উপবিষ্ট আনন্দকে ভগবান বলেন, “আনন্দ, আমি স্পষ্টভাবে ঘোষণা করিয়াছি যে, কায়িক, বাচনিক ও মানসিক অন্যায় কার্য সম্পাদন করিতে নাই।” “যেহেতু ভগবান এইরূপ স্পষ্টভাবে ঘোষণা করিয়াছেন, সেই হেতু নিষিদ্ধ কর্ম সম্পাদন করিলে কি অন্তরায় প্রত্যাশিত হইতে পারে?” “যেহেতু আনন্দ, আমি অন্যায় কর্ম সম্পাদনের কথা নিষিদ্ধ ঘোষণা করিয়াছি সেই কারণে অন্যায় কর্ম সম্পাদনের প্রত্যাশিত অন্তরায় এইরূপ : অন্যায়কারী নিজকে নিজে তিরস্কার করে, জ্ঞানীগণ তাহার নিন্দা করে, তাহার কুখ্যাতি সর্বত্র ছড়াইয়া পড়ে, অজ্ঞানে সে মৃত্যু বরণ করে, মৃত্যুর পর সে অপায়ে, দুর্গতিতে, বিনিপাতে, নরকে পুনর্জন্ম গ্রহণ করে। যেহেতু আনন্দ, আমাকর্তৃক কায়িক, বাচনিক, মানসিক অকার্য সম্পাদন নিষিদ্ধ ঘোষিত হইয়াছে সেইজন্য অন্যায় কার্য সম্পাদনের এইরূপ অন্তরায় প্রত্যাশিত। কিন্তু আনন্দ, আমি স্পষ্টভাবে কায়িক, বাচনিক, মানসিক ন্যায় কর্ম সম্পাদনের কথা ঘোষণা করিয়াছি।” “ভন্তে, ভগবান কর্তৃক স্পষ্টভাবে বিঘোষিত কায়িক, বাচনিক, মানসিক সৎ কর্ম সম্পাদন করিলে কী কী আনিশংস (সুফল) প্রত্যাশিত হইতে পারে?” আনন্দ, কায়িক, বাচনিক, মানসিক সৎকর্ম সম্পাদনের প্রত্যাশিত সুফল এইরূপ : সৎকর্ম সম্পাদনকারী নিজেকে নিজে তিরস্কার করে না, জ্ঞানীরা তাহার প্রশংসা করে, তাহার সুখ্যাতি চারিদিকে ছড়াইয়া পড়ে। সে সজ্ঞানে মৃত্যু বরণ করে এবং মৃত্যুর পর সুগতি স্বর্গলোকে পুনর্জন্ম গ্রহণ করিয়া থাকে। আনন্দ, আমাকর্তৃক বিঘোষিত কায়িক, বাচনিক, মানসিক সুকর্ম সম্পাদন করিলে এইরূপ সুফল প্রত্যাশিত হইয়া থাকে।”

১৯. ৯. ভিক্ষুগণ, তোমরা অকুশল (মন্দ) পরিহার কর। ভিক্ষুগণ, অকুশল পরিহার করা সম্ভব। যদি অকুশল পরিত্যাগ অসম্ভব হইত তাহা হইলে আমি তোমাদিগকে বলিতাম না, “ভিক্ষুগণ, তোমরা অকুশল পরিহার কর।” যেহেতু ভিক্ষুগণ, অকুশল পরিত্যাগ করা সম্ভব সেইজন্য আমি এইরূপ বলি, “ভিক্ষুগণ, তোমরা অকুশল বর্জন কর।” যদি অকুশল পরিত্যাগে ক্ষতি ও দুঃখ বহিয়া আনিত তাহা হইলে আমি এইরূপ বলিতাম না, “ভিক্ষুগণ, অকুশল পরিত্যাগ কর।” যেহেতু ভিক্ষুগণ, অকুশল পরিত্যাগে হিত ও সুখ আনয়ন করে সেই কারণে আমি এইরূপ বলি : “ভিক্ষুগণ, তোমরা অকুশল পরিহার কর।” ভিক্ষুগণ, তোমরা কুশলানুশীলন কর। কুশলানুশীলন করা সম্ভব। ভিক্ষুগণ, যদি কুশলানুশীলন অসম্ভব হইত তবে আমি তাহা করিতে নির্দেশ করিতাম না। যেহেতু ভিক্ষুগণ, কুশলানুশীলন সম্ভব সেইজন্য আমি বলি : “ভিক্ষুগণ, তোমরা কুশলানুশীলন কর।” ভিক্ষুগণ, কুশল সম্পাদন করিলে যদি অহিত ও দুঃখের কারণ হইত তাহা হইলে আমি বলিতাম না-“ভিক্ষুগণ, তোমরা কুশলানুশীলন কর।” যেহেতু ভিক্ষুগণ, কুশলানুশীলিত হইলে হিতকর ও সুখাবহ হইয়া থাকে সেইজন্য বলি : “ভিক্ষুগণ, তোমরা কুশল ভাবনা কর।”

২০. ১০ ভিক্ষুগণ, এই দ্বিবিধ বিষয় সর্দ্ধমের বিনাশ ও অন্তর্ধানের কারণ হইয়া থাকে। কী কী? মূল বচনের ভুল প্রকাশ এবং ইহার অর্থে ভুল ব্যাখ্যান। ভিক্ষুগণ, মূল বচনের ভুল প্রকাশ ঘটিলে অর্থের ব্যাখ্যাও হয় ভুল। ভিক্ষুগণ, এই দুই বিষয় সদ্ধর্মের বিনাশ ও অন্তর্ধানের কারণ হইয়া থাকে।

২১. ১১. ভিক্ষুগণ, এই দুই বিষয় সদ্ধর্মের স্থিতি, অবিনাশ ও অন্তর্ধানের কারণ হইয়া থাকে। কী কী? বচনের যথার্থ প্রকাশ ও অর্থের সঠিক ব্যাখ্যা। যদি ভুল বচনের যথার্থ অভিব্যক্তি ঘটে তবে অর্থ ব্যাখ্যাও হয় সঠিক। ভিক্ষুগণ, এই কারণে এই দুই বিষয় সর্দ্ধমের স্থিতি, অবিনাশ ও অন্তর্ধানের কারণ হইয়া থাকে।


 

৩. মূর্খ বর্গ
২২. ১. হে ভিক্ষুগণ, এই দুই ব্যক্তি মূর্খ। কে কে? যে নিজের দোষ দেখে না এবং যে অন্য দোষ স্বীকারকারীকে ক্ষমা প্রদর্শন করে না। ভিক্ষুগণ, এই দুই ব্যক্তি মূর্খ। ভিক্ষুগণ, এই দুইজন জ্ঞানী, কে কে? যে নিজে নিজের দোষ দেখে এবং যে অন্য দোষ স্বীকারকারীকে ক্ষমা করে। ভিক্ষুগণ, এই দুইজন জ্ঞানী।

২৩. ২. ভিক্ষুগণ, এই দুইজন তথাগতকে ভ্রান্ত প্রতিপন্ন করে। কে কে? ঈর্ষাপরায়ণ দুষ্ট লোক এবং তাহার ভ্রান্ত মতে বিশ্বাসী ব্যক্তি। এই দুইজন তথাগতকে ভ্রান্ত প্রতিপন্ন করে।

২৪. ৩. ভিক্ষুগণ, এই দুইজন তথাগতকে ভুল প্রতীয়মান করে। কে কে? তথাগত যাহা কখনও বলেন নাই এইরূপ উক্তি তথাগতের বলিয়া যে দাবি করে এবং তথাগতের ভাষিত ও আলাপিত বিষয়কে তথাগত কর্তৃক অভাষিত অনালাপিত বলিয়া যে দাবি করে। ভিক্ষুগণ, এই দুইজন তথাগতকে ভুল প্রতীয়মান করে।

২৫. ৪. ভিক্ষুগণ, এই দুইজন তথাগতকে ভ্রান্ত প্রতিপন্ন করে না। কে কে? যে তথাগতের অভাষিত অনালাপিত বিষয়কে তথাগতের অভাষিত অনালাপিত বিষয় দাবি করে এবং তথাগতের ভাষিত আলাপিত বিষয়কে তথাগতের ভাষিত আলাপিত বিষয় বলিয়া দাবি করে। ভিক্ষুগণ, এই দুইজন তথাগতের ভ্রান্ত প্রতিপন্ন করে না।

২৬. ৫. ভিক্ষুগণ, এই দুইজন তথাগতের ভুল প্রতিপন্ন করে। কে কে? যে সূত্রের ব্যাখ্যার প্রয়োজন যে ব্যক্তি তাহা ব্যাখ্যাত বলিয়া দাবি করে এবং যে ব্যক্তি ব্যাখ্যাত সূত্রের ব্যাখ্যা দাবি করে। ভিক্ষুগণ, এই দুইজন তথাগতের ভুল প্রতিপন্ন করে।

২৭. ৬. ভিক্ষুগণ, এই দুইজন তথাগতের ভুল প্রতিপন্ন করে না। কোন দুইজন? যে ব্যক্তি অব্যাখ্যাত সূত্রকে ব্যাখ্যাত বলিয়া এবং ব্যাখ্যাত সূত্রের ব্যাখ্যা দাবি করে না। ভিক্ষুগণ, এই দুইজন তথাগতকে ভুল প্রতিপন্ন করে না।

২৮. ৭. ভিক্ষুগণ, অপ্রকাশ্যে কৃত কর্মের দ্বিবিধ গতি প্রত্যাশিত নরক এবং তির্যক যোনিতে জন্ম লাভ; প্রকাশ্যে কৃত কর্মের দ্বিবিধ গতি প্রত্যাশিত-দেব বা মনুষ্যরূপে পুনর্জন্ম লাভ।

২৯. ৮. ভিক্ষুগণ, মিথ্যাদৃষ্টিপরায়ণ ব্যক্তির দ্বিবিধ গতি প্রত্যাশিত-নরকে বা তির্যক যোনিতে পুনর্জন্ম প্রাপ্তি; ভিক্ষুগণ, সম্যক দৃষ্টিযুক্ত ব্যক্তির দ্বিবিধ গতি প্রত্যাশিত-দেব বা মনুষ্য হিসেবে পুনর্জন্ম লাভ।

৩০. ৯. ভিক্ষুগণ, দুঃশীলের দ্বিবিধ গতি প্রতীক্ষিত-নরকে বা তির্য্যগ্‌ যোনিতে জন্ম লাভ। ভিক্ষুগণ, শীলবানের (নীতিবানের) দ্বিবিধ গতি প্রত্যাশিত-দেব বা মনুষ্যত্ব লাভ।

৩১. ১০. ভিক্ষুগণ, আমি দ্বিবিধ ফল লক্ষ্য করিয়া একাকী অরণ্যে নির্জনবাসে প্রবৃত্ত হই। সেইগুলি কী কী? ইহজীবনে আত্ম-সুখে বিহরণের পথ দর্শন করিয়া এবং পরবর্তী প্রজন্মদের প্রতি অনুকম্পা প্রদর্শন করিয়া। ভিক্ষুগণ, আমি এই দ্বিবিধ ফল প্রত্যক্ষ করিয়াই একাকী অরণ্যে নির্জন বাসে প্রবৃত্ত হই।

৩২. ১১. ভিক্ষুগণ, এই দ্বিবিধ অবস্থা বিদ্যাভাগীয় (বিদ্যায় এই দ্বিবিধ অবস্থা বিদ্যমান) কী কী? শমথ (শান্ত) এবং বিদর্শন (অন্তর্দর্শন)। শমথ (শান্তভাব) ভাবিত (অনুশীলিত) হইলে কী লাভ ঘটে? চিত্ত (মন) পরিশীলিত হয়। চিত্ত ভাবিত হইলে কী লাভ হয়? সর্বপ্রকার রাগ (লালসা) বিদূরিত হয়। ভিক্ষুগণ, বিদর্শন পরিশীলিত হইলে কী লাভ হয়-প্রজ্ঞা (অন্তর্দৃষ্টি) অনুশীলিত হয়। প্রজ্ঞা ভাবিত হইলে কী লাভ ঘটে? সর্ব প্রকার অবিদ্যা (অজ্ঞানতা) বিদূরিত হয়। ভিক্ষুগণ, রাগ (কাম বাসনা) প্রদুষ্ট চিত্ত বিমুক্ত হয় না বা অবিদ্যাচ্ছন্ন প্রজ্ঞা পরিশীলন করা যায় না। ভিক্ষুগণ, এই রাগবিরাগই (কাম বিরতিই) প্রকৃতপক্ষে চিত্তবিমুক্তি; অবিদ্যাবিরাগই (অজ্ঞানতা অবসানই) প্রজ্ঞাবিমুক্তি।”


 

৪. শান্তচিত্ত বর্গ
৩৩. ১. “ভিক্ষুগণ, আমি তোমাদিগকে অসৎপুরুষ ও সৎপুরুষের শর্ত দেশনা করিব। তোমরা তাহা শ্রবণ কর। আমি ভাষণ করিতেছি, তোমরা মনোযোগ-সহকারে শ্রবণ করে।” “হ্যাঁ, প্রভু” বলিয়া ওই ভিক্ষুগণ ভগবানকে উত্তর দিলেন। ভগবান বলিলেন, “অসৎপুরুষ কিরূপ? ভিক্ষুগণ, অসৎপুরুষ অকৃতজ্ঞ, উপকার স্বীকার করে না। এই অকৃতজ্ঞতাই বিস্মৃতিশীলতা, অসৎপুরুষোচিত, অকৃতজ্ঞতাই, উপকার অস্বীকারই ভিক্ষুগণ, অসৎপুরুষের প্রধান বৈশিষ্ট্য। কিন্তু ভিক্ষুগণ, সাধু (সৎ) ব্যক্তি কৃতজ্ঞ অন্তরে তাহার প্রতি কৃত উপকার স্মরণ করে। ভিক্ষুগণ, এই কৃতজ্ঞতা, উপকার স্মরণ সাধুজনোচিত। কৃতজ্ঞতা এবং উপকার স্মরণই ভিক্ষুগণ, সৎপুরুষের প্রধান লক্ষণ।”

৩৪. ২. ভিক্ষুগণ, আমি তোমাদিগকে দুই ব্যক্তির দৃষ্টান্ত উল্লেখ করিব যাহাদের ঋণ পরিশোধ করা যায় না। সেই দুইজন কে কে? মাতা এবং পিতা। যদি কেহ মাতাকে এক স্কন্ধে এবং পিতাকে অপর স্কন্ধে নিয়া বহন করে এবং ওই অবস্থায় তাহাদের স্নান সমাপন, গাত্রমর্দন, এমনকি এমতাবস্থায় মলমূত্রাদি নিঃসরণ করায় এবং এই অবস্থায় শত বৎসর হয়, শত বৎসর বাঁচিয়া থাকে তথাপি তাহার দ্বারা মাতাপিতার ঋণ পরিশোধ সম্ভব হইবে না। অধিকন্তু ভিক্ষুগণ, যদি সেই ব্যক্তি মাতাপিতাকে পৃথিবীর আধিপত্য দান করিয়া বহু ধন-সম্পত্তির অধিকারী করে তথাপিও মাতাপিতার ঋণ ছেলেমেয়ের পক্ষে শোধ করা সম্ভব হইবে না। তাহার কারণ কী? ভিক্ষুগণ, মাতাপিতা তাঁহাদের ছেলে-মেয়ের জন্য অনেক কিছু করেন-তাহাদিগকে লালন পালন, ভরণ-পোষণ নির্বাহ এবং জগতে যোগ্য হিসেবে গড়িয়া তোলেন। কিন্তু ভিক্ষুগণ, যে ব্যক্তি মাতাপিতাকে মিথ্যাদৃষ্টি হইতে মুক্ত করিয়া সৎ ধর্মে প্রতিষ্ঠিত করিতে পারে, দুঃশীল মাতাপিতাকে উদ্দীপিত করিয়া শীলে প্রতিষ্ঠিত করে, কৃপন মাতাপিতাকে দানে প্রতিষ্ঠিত করে, অজ্ঞানী মাতাপিতার অন্তরে জ্ঞানের শিখা প্রদীপ্ত করিতে পারে, একমাত্রই সেই ব্যক্তিই মাতাপিতার ঋণ হইতে মুক্ত হয় এবং মাতাপিতার প্রতি ততোধিক করণীয় কার্য সম্পন্ন করে।

৩৫. ৩. তৎপর জনৈক ব্রাহ্মণ ভগবানকে দর্শনে আসিয়া তাঁহাকে যথাযোগ্য সম্মান প্রদর্শনপূর্বক একপ্রান্তে উপবেশন করেন। একপ্রান্তে উপবিষ্ট ব্রাহ্মণ তথাগতকে জিজ্ঞাসা করেন : “মাননীয় গৌতম কোনবাদী (দৃষ্টিযুক্ত) এবং কিসের ঘোষক?” “কর্মবাদী এবং অকর্মবাদী, ব্রাহ্মণ।” “মাননীয় গৌতম, ক্রিয়াবাদী (কর্মবাদী) এবং অক্রিয়াবাদী (অকর্মবাদী) কিরূপ?” “ব্রাহ্মণ, আমি অক্রিয়াবাদকে এইরূপ ঘোষণা করি : ব্রাহ্মণ, আমি কায়িক, বাচনিক, মানসিক বিবিধ পাপ-অকুশল (অহিতকর) কার্যকে অক্রিয়াবাদ-রূপে ঘোষণা করি। ব্রাহ্মণ, আমি ক্রিয়াবাদকে এইরূপে সমর্থন করি : কায়িক, বাচনিক, মানসিক বিবিধ উত্তম, কুশল কার্যকে ক্রিয়াবাদরূপে ঘোষণা করি। ব্রাহ্মণ, আমি ক্রিয়াবাদ ও অক্রিয়াবাদকে এইরূপেই ঘোষণা করি।” মাননীয় গৌতম অদ্ভুত! শাস্তা গৌতম, আশ্চর্য! যেমন মহামান্য গৌতম, কোনো ব্যক্তি অধোমুখীকে করে ঊর্ধ্বমুখী, আবৃতকে করে অনাবৃত (উন্মোচিত), মূঢ় পথভ্রান্তকে দিক দর্শন বা অন্ধকারে ধারণ করে তৈল প্রদীপ যাহার ফলে যাহাদের চক্ষু আছে তাহারা বস্তু দর্শন করে, ঠিক তদ্রূপ ভগবান গৌতম কর্তৃক অনেক পর্যায়ে ধর্ম প্রকাশিত। আমি স্বয়ং ভগবান গৌতমের, ধর্মের ও সংঘের শরণ গ্রহণ করিতেছি। মাননীয় গৌতম, আজ হইতে জীবনের শেষ দিন পর্যন্ত আমাকে শরণাগত উপাসক হিসেবে গ্রহণ করুন।”

৩৬. ৪. তখন গৃহপতি অনাথপিণ্ডিক ভগবানকে দর্শন করিতে আসেন। ভগবানের নিকট উপস্থিত হইয়া একপ্রান্তে উপবেশন করেন। একপ্রান্তে উপবিষ্ট অনাথপিণ্ডিক ভগবানকে জিজ্ঞাসা করেন : “ভন্তে, জগতে দানের যোগ্য কতজন লোক আছেন এবং কীরূপ পাত্রে দান দিতে হয়?” “হে গৃহপতি, জগতে দানের যোগ্য দুইজন-শেখ (শিক্ষার্থী) এবং অশেখ (পারদর্শী)।” “হে গৃহপতি, জগতে এই দুইজন দানের যোগ্য এবং তাহাদেরই দান দেওয়া উচিত।” ভগবান ইহা বলিলেন। এইরূপ বলিয়া সুগত আরও বলেন, “ইহলোকে শেখ (স্রোতাপত্তিমার্গ হইতে অর্হত্ত্বমার্গ পর্যন্ত যিনি লাভ করিয়াছেন) ও অশেখ (অর্হত্ত্বফললাভী) আহ্বানের যোগ্য, দানের যোগ্য। তাঁহারা কায়, বাক্য ও মনে সৎ হইয়া বিচরণ করেন। এইরূপ ক্ষেত্রে দান দিলে মহাফল লাভ হয়।”

৩৭. ৫. এক সময় ভগবান শ্রাবস্তীর জেতবনে অনাথপিণ্ডিকের বিহারে অবস্থান করিতেছিলেন। সেই সময়ে আয়ুষ্মান সারিপুত্র শ্রাবস্তীর পূর্বারামে মিগারমাতার নির্মিত প্রাসাদে বাস করিতেছিলেন। তখন আয়ুষ্মান সারিপুত্র ভিক্ষুগণকে আহ্বান করিলেন, “আবুসো (বন্ধু) ভিক্ষুগণ,” “হ্যাঁ, শ্রদ্ধেয় বন্ধু”, ভিক্ষুগণ সারিপুত্রকে উত্তর দিলেন। আয়ুষ্মান সারিপুত্র এইরূপ বলিলেন, “আমি আপনাদিগকে শিক্ষা দিব কে অভ্যন্তরীণ (আত্ম সম্পর্কিত) সংযোজনে (বন্ধনে) আবব্ধ এবং কে বাহ্যিক বন্ধনে আবব্ধ। আপনারা ইহা শ্রবণ করুন। মনোযোগ-সহকারে শ্রবণ করুন। আমি ভাষণ করিতেছি।” “হ্যাঁ, বন্ধু”, ভিক্ষুগণ আয়ুষ্মান সারিপুত্রকে উত্তর দিলেন। তখন তিনি বলিলেন, “কোন ব্যক্তি অভ্যন্তরীণ সংযোজনে (শৃঙ্খলে) আবব্ধ?” আবুসো, ভিক্ষু শীলবান হয় (নৈতিক জীবনযাপন করে) এবং প্রাতিমোক্ষে সংবর সংবৃত (বিনয়ের শীলসমূহ দ্বারা সংযত) হইয়া বাস করে, আচার-গোচরসম্পন্ন (যথাযথ আচরণ অনুসরণে পারদর্শী), সামান্য দোষেও বিপদ দেখে। সে নৈতিক বিধানসমূহ গ্রহণ করে। তথা হইতে চ্যুত হইয়া সে এইখানে প্রত্যাগমন করে। তাহাকে অভ্যন্তরীণ এক সংযোজনাবদ্ধ ব্যক্তিরূপে অভিহিত করা হয় যে পার্থিব জগতে প্রত্যাগমন করে। বাহ্যিক সংযোজনাবদ্ধ পুদ্গল (ব্যক্তি) কিরূপ? বন্ধু, ভিক্ষু শীলবান হয় এবং সংযমের নৈতিক বিধিসমূহে সংযত হয়, যথাযথ আচরণ অনুশীলনে পারদর্শী হয়। সামান্য দোষেও ভয়দর্শী হয়। সে নৈতিক বিধিসমূহ গ্রহণ ও তদনুরূপ নিজেকে পরিচালিত করে। সে কোনো এক শান্ত চিত্তবিমুক্তি লাভ করিয়া অবস্থান করে। মৃত্যুর পর সে কোনো এক দেব সম্প্রদায়ে পুনর্জন্ম লাভ করে। তথা হইতে চ্যুত হইয়া সে অনাগামী হয় (এই পার্থিব বিষয়ে আগমন করে না) তাহাকে “বাহ্যিক সংযোজনাবদ্ধ পুদ্গল হিসেবে অভিহিত করা হয় যে এইখানে প্রত্যাগমন করে না।” পুনঃ আবুসো, ভিক্ষু শীলবান হয় এবং সংযমের নৈতিক বিধিসমূহে সংযত হয়, যথাযথ আচরণ অনুশীলনে পারদর্শী হয়। সামান্য দোষেও ভয়দর্শী হয়। সে নৈতিক বিধিসমূহ গ্রহণ ও তদনুরূপ নিজেকে পরিচালিত করে। সে কামের প্রতি বিতৃষ্ণা, বিরাগ (অনুরাগহীন) এবং ইন্দ্রিয়পরায়ণতা নিরোধ পারদর্শী হয়। সে ভবের (জন্ম লাভের) প্রতি বিতৃষ্ণা, বিরাগ ও ভবের (কামভব, অরূপভব) নিরোধ সাধনে পারদর্শী হয়। সে তৃষ্ণার ক্ষয়ে পারদর্শী ও লোভ ক্ষয়ে দক্ষ হয়। দেহান্তে সে কোনো এক দেব সম্প্রদায়ে পুনরায় জন্ম গ্রহণ করে। সে তথা হইতে চ্যুত হইয়া অনাগামী হয়, এইখানে আগমন করে না। আবুসো, তাহাকে “বাহ্যিক সংযোজনাবদ্ধ অনাগামী পুদ্গলরূপে অভিহিত করা হয় যে এইখানে পুনরাগমন করে না।” অতঃপর সমচিত্ত (শান্তচিত্ত) অনেক সংখ্যক দেবতা ভগবান যেইখানে ছিলেন তথায় উপনীত হন, উপস্থিত হইয়া ভগবানকে অভিবাদন করিয়া একপ্রান্তে স্থিত হন। একপ্রান্তে স্থিত দেবতাগণ ভগবানকে বলেন, “ভন্তে, শ্রদ্ধেয় সারিপুত্র মিগারমাতার প্রাসাদে ভিক্ষুগণকে অভ্যন্তরীণ এবং বাহ্যিক সংযোজনাবদ্ধ ব্যক্তি সম্পর্কে শিক্ষা দিতেছেন। ভন্তে, পারিষদ আনন্দিত। ভন্তে ভগবান, তাঁহার প্রতি অনুকম্পা পরবশ হইয়া যদি শ্রদ্ধেয় সারিপুত্রকে দর্শনে যান তাহা খুব উত্তম হয়। ভগবান তূষ্ণীভাবে তাহাতে সম্মতি জ্ঞাপন করেন। তখন একজন বলবান ব্যক্তি যেইভাবে বাঁকানো হাত সম্প্রসারিত করে ও সম্প্রসারিত বাহু বাঁকা করে তদ্রূপ ভগবান জেতবন হইতে অন্তর্হিত হইয়া পূর্বারামে মিগারমাতার প্রাসাদে আয়ুষ্মান সারিপুত্রের সম্মুখে উপস্থিত হন। ভগবান তাঁহার জন্য প্রজ্ঞাপিত আসনে উপবেশন করেন। আয়ুষ্মান সারিপুত্র ভগবানকে অভিবাদন করিয়া একপ্রান্তে উপবেশন করেন। একপ্রান্তে উপবিষ্ট আয়ুষ্মান সারিপুত্রকে ভগবান বলিলেন, “এক বিশাল সংখ্যক প্রশান্ত চিত্ত দেবতা আমি যেথায় ছিলাম তথায় উপস্থিত হয়, উপস্থিত হইয়া আমাকে বন্দনা করিয়া একপ্রান্তে দাঁড়ায়। একপ্রান্তে স্থিত সেই দেবতাগণ আমাকে বলে : “ভন্তে, শ্রদ্ধেয় সারিপুত্র পূর্বারামে মিগারমাতার প্রাসাদে ভিক্ষুগণকে অভ্যন্তরীণ ও বাহ্যিক সংযোজনাবদ্ধ পুদ্গল সম্পর্কে শিক্ষা দিতেছেন। ভন্তে, পারিষদ আনন্দিত। ভন্তে, আপনি যদি অনুকম্পা পরবশ হইয়া সারিপুত্রের নিকট উপস্থিত হন তাহা খুব উত্তম হয়।” সারিপুত্র, সেই দেবগণ যদিও সংখ্যায় দশ, বিশ, ত্রিশ, চল্লিশ, পঞ্চাশ বা ষাট তথাপি তাহারা পরস্পরকে বাঁধা না দিয়া এক ছিদ্র পরিমিত স্থানে দণ্ডায়মান ছিল। সারিপুত্র, তুমি চিন্তা কর-নিশ্চয়ই অদূরবর্তী দেবলোকের দেবতাদের চিত্ত ইহা অর্জনে ভাবিত হইয়াছে যাহার ফলে যদিও সেই দেবগণ সংখ্যায় দশ, বিশ, ত্রিশ, চল্লিশ, পঞ্চাশ বা ষাট তথাপি তাহারা পরস্পরকে বাঁধা না দিয়া এক ছিদ্র পরিমিত স্থানে দণ্ডায়মান ছিল। কিন্তু সারিপুত্র, তুমি ইহাকে এইরূপ দেখিবে না। সারিপুত্র, এইখানেই (শাসনে বা মনুষ্যলোকে) তাহাদের চিত্ত ইহা অর্জনে ভাবিত (বশীভূত) হইয়াছে যাহার ফলে সেই দেবগণ যদিও সংখ্যায় দশ স্থানে দণ্ডায়মান ছিল। অতএব, সারিপুত্র, তোমরা নিজেরা এইরূপ শিক্ষা কর : “আমরা শান্ত ইন্দ্রিয় এবং শান্ত চিত্ত হইব।” সারিপুত্র, তোমরা এইভাবেই শিক্ষা করিবে। প্রকৃতপক্ষে সারিপুত্র, যাহারা এইরূপ শান্ত ইন্দ্রিয়, শান্ত চিত্ত তাহাদের কায়িক, বাচনিক, মানসিক কর্মও শান্ত হইবে। সারিপুত্র, তোমাদের এইরূপ শিক্ষা করা কর্তব্য : “আমরা আমাদের সতীর্থদের ন্যায়ের পথে শান্ত কায়িক কর্ম, শান্ত বাচনিক কর্ম, শান্ত মানসিক কর্ম, শান্ত উপহার দিব।” সারিপুত্র, তোমরা এইরূপ শিক্ষা করিবে। সারিপুত্র, যে সকল ভিন্ন মতবাদী পরিব্রাজক এই ধর্মপর্যায় (ধর্মশিক্ষা) শ্রবণ করে নাই তাহারা পরাভূত।

৩৮. ৬. আমি শ্রবণ করিয়াছি-এক সময় আয়ুষ্মান মহাকচ্চায়ন কর্দম হ্রদের তীরে বরণায় অবস্থান করিতেছিলেন। তখন আরামদণ্ড নামে জনৈক ব্রাহ্মণ যেইখানে শ্রদ্ধেয় মহাকচ্চায়ন ছিলেন তথায় উপস্থিত হন, উপস্থিত হইয়া তাঁহাকে যথাযোগ্য সম্মান প্রদর্শন করিয়া একপ্রান্তে উপবেশন করেন। একপ্রান্তে উপবিষ্ট ব্রাহ্মণ বলিলেন, আয়ুষ্মান কচ্চায়ন, কী কারণে, কেন ক্ষত্রিয় ক্ষত্রিয়ের সাথে, ব্রাহ্মণ ব্রাহ্মণের সাথে, গৃহপতি গৃহপতির সাথে বিবাদ করে? কাম-বন্ধন, কামের প্রতি লোভ, ইন্দ্রিয়াসক্তি-হেতু ক্ষত্রিয় ক্ষত্রিয়ের সাথে, ব্রাহ্মণ ব্রাহ্মণের সাথে, গৃহপতি গৃহপতির সাথে বিবাদ করে।” “বন্ধু কচ্চায়ন, কী হেতু শ্রমণ শ্রমণের সাথে বিবাদ করে?” “দৃষ্টি রাগের প্রতি বন্ধন, লোভ, আসক্তি হেতু।” “কিন্তু বন্ধু কচ্চায়ন, জগতে এমন কোনো ব্যক্তি আছেন কি যিনি এই কামবন্ধন, কামলোভ, কামাসক্তি অতিক্রম করিয়াছেন দৃষ্টি রাগের প্রতি বন্ধন, লোভ, আসক্তি অতিক্রম করিয়াছেন?” “হ্যাঁ ব্রাহ্মণ আছেন।” “তাহা হইলে বন্ধু কচ্চায়ন, বলুন তাঁহারা কে?” “ব্রাহ্মণ, পূর্ব জনপদে (পূর্ব জিলায়) শ্রাবস্তী নামে এক নগর আছে। তথায় এখন ভগবান অর্হৎ সম্যকসম্বুদ্ধ বাস করিতেছেন। সেই ভগবান কামবন্ধন, কামের প্রতি লোভ, ইন্দ্রিয়াসক্তি এবং দৃষ্টির প্রতি বন্ধন, লোভ, আসক্তি এই দুই অতিক্রম করিয়াছেন।” এই কথায় ব্রাহ্মণ আরামদণ্ড আসন হইতে উঠিয়া, উত্তরাসঙ্গ একাংশ করিয়া ডান হাঁটু মাটিতে স্থাপন করিয়া ভগবানের প্রতি অঞ্জলিবদ্ধ হইয়া তিনবার উদান (উচ্ছ্বাস) ব্যক্ত করেন-“ভগবান অর্হৎ সম্যকসম্বুদ্ধকে প্রণাম যিনি কামবন্ধন, কামের প্রতি লোভ, কামাসক্তি, দৃষ্টিবন্ধন, দৃষ্টির প্রতি লোভ, দৃষ্ট্যানুরাগ অতিক্রম করিয়াছেন।” “বন্ধু কচ্চায়ন, অদ্ভুত। আশ্চর্য! যেমন কেহ অধোমুখীকে ঊর্ধ্বমুখী করে, আবৃতকে করে অনাবৃত, বিপথগামীকে করে পথ-দর্শন, অন্ধকারে দেখায় আলো যাহাতে চক্ষুসম্পন্ন ব্যক্তি মাত্রই বস্তু দেখিতে পায়, তদ্রূপ বন্ধু কচ্চায়ন কর্তৃক বিভিন্নভাবে ধর্ম প্রকাশিত। বন্ধু কচ্চায়ন, আমি এখন সেই ভগবান গৌতমের, ধর্ম ও ভিক্ষুসংঘের শরণ গ্রহণ করিতেছি। মহানুভব কচ্চায়ন, আমাকে আজ হইতে জীবনের শেষ পর্যন্ত শরণাগত উপাসকরূপে গ্রহণ করুন।”

৩৯. ৭. একসময় আয়ুষ্মান কচ্চায়ন মধুরার গুন্দবনে অবস্থান করিতেছিলেন। সেই সময়ে ব্রাহ্মণ কণ্ডুরায়ন মহাকচ্চায়নের স্থানে উপস্থিত হন। উপস্থিত হইয়া আয়ুষ্মান কচ্চায়নের সাথে সম্মানজনক সম্ভাষণের পর একপ্রান্তে উপবেশন করেন। এইভাবে উপবিষ্ট ব্রাহ্মণ কণ্ডুরায়ন শ্রদ্ধেয় মহাকচ্চায়নকে এইরূপ বলেন, মহাশয় কচ্চায়ন, আমি এইরূপ শুনিয়াছি। শ্রমণ কচ্চায়ন জীর্ণ, বৃদ্ধ, বয়স্ক, জীবনের অন্তিম প্রান্তে উপনীত ব্রাহ্মণকে অভিবাদন করেন না কিংবা প্রত্যুত্থান করিয়া কিংবা সম্ভাষণ কিংবা আসন গ্রহণের জন্য আহ্বান করেন না। মহামান্য কচ্চায়নের ক্ষেত্রেও তদ্রূপ। তিনিও জীর্ণ, বৃদ্ধ, বয়স্ক, জীবনের অন্তিম প্রান্তে উপনীত ব্রাহ্মণকে অভিবাদন প্রত্যুত্থান বা আসন গ্রহণের জন্য আহ্বান করিয়াছেন বলিয়া জানা যায় না।” “হে ব্রাহ্মণ, ভগবান যিনি অর্হৎ সম্যকসম্বুদ্ধ কর্তৃক তারুণ্য ও বার্ধক্য ব্যাখ্যাত হইয়াছে, তাহা তাঁহার জ্ঞাত ও দৃষ্ট। যদিও একজন ব্রাহ্মণ অশীতিপর বৃদ্ধ, নব্বই, শতবৎসর বয়স্ক তথাপি তিনি যদি কামরত, কাম মধ্যে বাস করেন, কাম পরিদাহে দগ্ধ হন, কাম চিন্তার শিকার হন, কাম সেবনের উৎসুক হন তাহা হইলে তিনি মূর্খ হিসেবে বিবেচিত হন। অপর পক্ষে একজন ব্রাহ্মণ যদিও যুবক, একেবারে কিশোর, কৃষ্ণ ভ্রমর সদৃশ, যৌবনসুখে সুখী, তরুণ তথাপি তিনি যদি কামবিরত হন, কামপরায়ণ হইয়া বাস না করেন, কামদাহে দগ্ধ না হন, কামচিন্তার শিকার না হন তাহা হইলে তিনি পণ্ডিতরূপে পরিগণিত হন।” এইরূপ বর্ণিত হইলে ব্রাহ্মণ কণ্ডুরায়ন আসন হইতে উঠিয়া উত্তরাসংঘ একাংশ করিয়া মস্তক দ্বারা যুবক ভিক্ষুগণের পাদে বন্দনা করিলেন। “আপনার অর্চনা বৃদ্ধলোকের, বৃদ্ধ লোকের স্থিতির। আমি একজন যুবক এবং আমার অর্চনা যৌবনের স্থায়িত্বের।” “শ্রদ্ধেয় কচ্চায়ন, চমৎকার! চমৎকার! যেমন কেহ অধোমুখীকে ঊর্ধ্বমুখী করে, আবৃতকে করে অনাবৃত, বিপথগামীকে করে পথ-দর্শন, অন্ধকারে দেখায় আলো যাহাতে চক্ষুসম্পন্ন ব্যক্তি মাত্রই বস্তু দেখিতে পায়, তদ্রূপ বন্ধু কচ্চায়ন কর্তৃক বিভিন্নভাবে ধর্ম প্রকাশিত হইল। বন্ধু কচ্চায়ন, আমি এখন সেই ভগবান গৌতমের, ধর্ম ও ভিক্ষুসংঘের শরণ গ্রহণ করিতেছি। মহানুভব কচ্চায়ন, আমাকে আজ হইতে জীবনের শেষ পর্যন্ত শরণাগত উপাসকরূপে গ্রহণ করুন।”

৪০. ৮. “ভিক্ষুগণ, যখন চোরেরা শক্তিশালী ও রাজাগণ দুর্বল হন তখন রাজাদের পক্ষে সীমান্তবর্তী নগরে বা কাছাকাছি যাওয়া ও পরিদর্শন করা সহজ নহে; ব্রাহ্মণ গৃহপতিগণের পক্ষেও বাহির হওয়া, বাহিরের কর্ম পরিদর্শন সহজ হয় না। তদ্রূপ ভিক্ষুগণ, ভ্রষ্ট ভিক্ষুগণ যখন শক্তিশালী হয় তখন সংযতাচারী ভিক্ষুগণ দুর্বল হইয়া পড়েন। এই সময় সংযতাচারী ভিক্ষুগণ সংঘ মধ্যে ভয়ে জড়সড় হন, নীরব থাকেন অথবা সীমান্তবর্তী জনপদে (নগরে) সরিয়া পড়েন। ভিক্ষুগণ, ইহাতে বহু লোকের অহিত বহুজনের অশান্তি, দেবমনুষ্যগণের অহিত ও দুঃখের হেতু হয়। কিন্তু ভিক্ষুগণ, যখন রাজাগণ শক্তিশালী হন চোরেরা তখন দুর্বল হইয়া পড়ে। এমতাবস্থায় রাজাদের পক্ষে বাহিরে যাওয়া, ভ্রমণ করা বা নগর পরিদর্শন করা সহজ হয়। সেই সময়ে ব্রাহ্মণ গৃহপতিগণের পক্ষে বাহিরে গমন করা, ভ্রমণ করা এবং বাহিরের কর্ম পরিদর্শন করা সহজ হয়। তদ্রূপ হে ভিক্ষুগণ, যখন সংযতাচার ভিক্ষুগণ শক্তিশালী হন, তখন ভ্রষ্ট ভিক্ষুগণ দুর্বল হইয়া পড়ে। এমতাবস্থায় দুরাচারী ভিক্ষুগণ সংঘমধ্যে নীরব থাকে, নির্বাক থাকে অথবা বিভিন্ন পথে অন্যত্র ছড়াইয়া পড়ে। ভিক্ষুগণ, ইহাতে বহুলোকের মঙ্গল, বহুজনের সুখ, বহুজনের অর্থ, দেবমনুষ্যগণের হিত ও সুখ লাভ হয়।

৪১. ৯. ভিক্ষুগণ, আমি দুইজন গৃহী এবং প্রব্রজিতের মিথ্যা আচার প্রশংসা করি না। মিথ্যায় প্রতিপন্ন হইলে গৃহী বা প্রব্রজিত কেহই তাহাদের ভ্রান্ত আচরণ হেতু সত্যপথ, সত্যধর্ম ও কুশল লাভ করিতে পারে না। ভিক্ষুগণ, আমি গৃহী বা প্রব্রজিত এই দুই জনের সদাচরণ প্রশংসা করি। সত্যে প্রতিপন্ন হইলে গৃহী এবং প্রব্রজিত উভয়ের সত্য পথ, সত্য ধর্ম ও কুশল লাভ করিতে পারে।

৪২. ১০ ভিক্ষুগণ, অক্ষরানুযায়ী সূত্রের ভুল অর্থ গ্রহণ ও ব্যাখ্যা করিলে বহু লোকের অহিত, অশান্তি, অনর্থ, দেব মনুষ্যগণের অহিত ও দুঃখের কারণ হইয়া থাকে। অধিকন্তু ইহাতে ভিক্ষুগণের অপুণ্য লাভ হয় এবং সদ্ধর্মের অন্তর্ধানের কারণ হয়। কিন্তু ভিক্ষুগণ, যে সকল ভিক্ষু অক্ষর ও তাৎপর্য অনুসারে যথাযথভাবে সূত্রের অর্থ গ্রহণ ও ব্যাখ্যা করে তদ্বারা সেই ভিক্ষুগণ, বহু লোকের হিত, শান্তি লাভ, দেবমনুষ্যগণের হিত ও সুখের কারণ হয়। অধিকন্তু এইরূপ ভিক্ষুগণ, বহু পুণ্যের ভাগী হয় এবং সদ্ধর্মের প্রতিষ্ঠা করে।”


 

৫. পরিষদ বর্গ
৪৩. ১. “ভিক্ষুগণ, পরিষদ এই দুই প্রকার। কী কী? অগভীর পরিষদ ও গভীর পরিষদ। অগভীর পরিষদ কিরূপ? যেই পরিষদের ভিক্ষুগণ উদ্ধত, অলস, চঞ্চল, কর্কশভাষী, অসংযতবাক্‌, স্মৃতিহীন, অস্থির, অসমাহিত, বিভ্রান্তচিত্ত (খামখেয়ালি), অসংযতেন্দ্রিয় তাহাকে অগভীর পরিষদ বলে। ভিক্ষুগণ, গভীর পরিষদ কিরূপ? যেই পরিষদের ভিক্ষুগণ অনুদ্ধত, অনলস, মিষ্ট ভাষী, সংযতবাক্‌, স্মৃতিমান, সুস্থির, সমাহিত, একাগ্রমনা, সংযতেন্দ্রিয় এই পরিষদ গভীর পরিষদ নামে অভিহিত। এই দুই পরিষদের মধ্যে গভীর পরিষদই শ্রেষ্ঠ।

৪৪. ২. ভিক্ষুগণ, পরিষদ এই দ্বিবিধ। কী কী? গরমিল পরিষদ এবং সমিল পরিষদ। ভিক্ষুগণ, গরমিল পরিষদ কেমন? যে পরিষদের ভিক্ষুরা ঝগড়াপ্রিয়, কলহপ্রিয়, বিবাদপ্রিয়, একে অন্যকে বাক্যবাণে আহত করে এই পরিষদ গরমিল পরিষদ নামে অভিহিত। অপরপক্ষে সমিল পরিষদ কীরূপ, ভিক্ষুগণ? যেই পরিষদের ভিক্ষুগণ, একতাবদ্ধ হইয়া বাস করে, বিনীত, বিবাদবিহীন, মিশ্রিত দুগ্ধজল সদৃশ, একে অন্যকে স্নেহের চক্ষে দর্শন করে এই পরিষদ সমিল (সমগ্র) পরিষদ হিসেবে আখ্যায়িত। ভিক্ষুগণ, পরিষদ এই দুই প্রকার। এই দুই পরিষদের মধ্যে সমিল পরিষদই শ্রেষ্ঠ পরিষদ।

৪৫. ৩. ভিক্ষুগণ, পরিষদ এই দ্বিবিধ কী কী? মহৎ, অমহৎ (উত্তম অধম)। ভিক্ষুগণ, মহৎ পরিষদ কিরূপ? যে পরিষদের স্থবির ভিক্ষুগণ বিলাসপ্রিয়, লম্পট ও পাপাসক্ত নহে, নির্জনতা অপরিত্যাগী, অলব্ধ বিষয় লাভের জন্য চেষ্টাশীল, অপ্রত্যক্ষকৃত (অজানা) বিষয় প্রত্যক্ষণের জন্য চেষ্টিত সেই পরিষদ মহৎ পরিষদ নামে কথিত। ভিক্ষুগণ, অমহৎ (অধম) পরিষদ কিরূপ? যে পরিষদের স্থবির ভিক্ষুরা লম্পট, পাপাসক্ত, নির্জনতা পরিত্যাগ করে, অলব্ধ বিষয় লাভের ব্যাপারে অচেষ্টিত, অনুপলব্ধ বিষয় উপলব্ধির জন্য তাহাদের পরবর্তী বংশধরও তাহাদের মতের উপর নির্ভরশীল, তাহারাও লম্পট, পাপাসক্ত, নির্জনতা পরিত্যাগ করে, অলব্ধ বিষয় লাভের ব্যাপারে অচেষ্টিত, অনুপলব্ধ বিষয় উপলব্ধির জন্য অচেষ্টিত এই পরিষদ অমহৎ পরিষদ নামে অভিহিত। ভিক্ষুগণ, পরিষদ এই দ্বিবিধ। এই দ্বিবিধ পরিষদের মধ্যে মহৎ পরিষদই শ্রেষ্ঠ পরিষদ বলিয়া পরিগণিত।

৪৬. ৪. ভিক্ষুগণ, পরিষদ এই দুই প্রকার। কী কী? আর্য এবং অনার্য পরিষদ। ভিক্ষুগণ, অনার্য পরিষদ কিরূপ? ভিক্ষুগণ, যে পরিষদের ভিক্ষুরা প্রকৃতই হৃদয়ঙ্গম করিতে পারে না যে, ইহা দুঃখ, ইহ দুঃখসমুদয় (দুঃখ উৎপত্তির কারণ), ইহা দুঃখনিরোধ, ইহা দুঃখনিরোধগামিনী প্রতিপদা (দুঃখনিরোধের উপায়) এই পরিষদ অনার্য পরিষদ নামে অভিহিত। ভিক্ষুগণ, আর্য পরিষদ কিরূপ? যে পরিষদের ভিক্ষুরা যথার্থই হৃদয়ঙ্গম করে যে, ইহা দুঃখ, ইহা দুঃখের কারণ, ইহা দুঃখনিরোধ, ইহা দুঃখনিরোধের উপায়, এই পরিষদ আর্য পরিষদ নামে অভিহিত। এই দুই প্রকার পরিষদ। ভিক্ষুগণ, এই দুই পরিষদের মধ্যে আর্য পরিষদই শ্রেষ্ঠ পরিষদ হিসেবে গণ্য।

৪৭. ৫. ভিক্ষুগণ, পরিষদ এই দুই প্রকার। কী কী? আবর্জনা (অসার) পরিষদ ও সার (মণ্ড) পরিষদ। ভিক্ষুগণ, আবর্জনা পরিষদ কিরূপ? যে পরিষদের ভিক্ষুরা ইচ্ছার পথ (হীন অর্থে) অনুসরণ করে ঈর্ষা, মোহ এবং ভয়ের পথ অনুসরণ করেন সেই পরিষদ আবর্জনা পরিষদ হিসেবে পরিচিত। সার পরিষদ কীরূপ ভিক্ষুগণ? যে পরিষদের ভিক্ষুরা ইচ্ছা, বিদ্বেষ, মোহ এবং ভয়ের পথ অনুসরণ করে না সেই পরিষদ সার পরিষদ নামে অভিহিত। ভিক্ষুগণ, এই দুই প্রকার পরিষদ। এই দুইয়ের মধ্যে সার পরিষদই শ্রেষ্ঠ পরিষদ।

৪৮. ৬. ভিক্ষুগণ, পরিষদ এই দুই প্রকার। কী কী? তর্জন-গর্জনে অভিজ্ঞ পরিষদ, প্রশ্নানুসন্ধানে নহে, প্রশ্নানুসন্ধানে শিক্ষিত পরিষদ, তর্জন-গর্জনে নহে। ভিক্ষুগণ, তর্জন-গর্জনে শিক্ষিত, প্রশ্নানুসন্ধানে নহে পরিষদ কিরূপ? যে পরিষদের ভিক্ষুরা তথাগত-ভাষিত গভীর, গম্ভীর অর্থপূর্ণ, লোকোত্তর (ইন্দ্রিয়াতীত), শূন্যতাযুক্ত (কিছুই না, শূন্য) সূত্র যখন আবৃতি করা হয় তাহা শ্রবণ করে না, শ্রবণে মনোযোগ দেয় না, উপলব্ধি করার চিত্ত উৎপাদন করে না, শিক্ষা এবং আয়ত্ত করা যায় বলিয়া বিবেচনা করে না; কিন্তু যখন কবিকণ্ঠে তাল ও লয়যুক্ত ধ্বনি, বাহ্যিক ধর্মের অনুসারীদের উচ্চারিত বিষয় যখন আবৃত্তি করা হয় তাহাতে তাহারা মনোযোগ দেয়, শ্রবণ করে, উপলব্ধি করার মত চিত্ত উৎপাদন করে, শিক্ষা ও আয়ত্ত করা যায় বলিয়া মনে করে, যখন তাহারা তাহা আয়ত্ত করিয়া ফেলে ইহা সম্পর্কে কেহ কাহাকেও কোনো প্রশ্ন করে না, আলোচনা করে না-“ইহা কী? ইহার অর্থ কী?” যেহেতু তাহারা অব্যক্ত উন্মোচিত করে না কিংবা অব্যাখ্যাত বিষয়ের ব্যাখ্যাও করে না কিংবা সন্দেহমূলক বিভিন্ন বিষয়ে সন্দেহ ভঞ্জন করে না। এই পরিষদ তর্জন-গর্জনে অভিজ্ঞ কিন্তু অনুসন্ধানে নহে বলিয়া পরিচিত। ভিক্ষুগণ, কোন ধরনের পরিষদ অনুসন্ধানাভিজ্ঞ, তর্জন-গর্জনে নহে? ভিক্ষুগণ, যে পরিষদের ভিক্ষুরা কবিকণ্ঠে উচ্চারিত তাল ও লয়যুক্ত ধ্বনি, বাহ্যিক ধর্মের অনুসারীদের উচ্চারিত বিষয়ে মনোযোগ দেয় না, শ্রবণ করে না, উপলব্ধি করার মত চিত্ত উৎপাদন করে না, শিক্ষা ও আয়ত্ত করা যায় বলিয়া ধারণ করে না কিন্তু তথাগত ভাষিত গভীর, অর্থপূর্ণ, লোকোত্তর, শূন্যতাযুক্ত সূত্র আবৃত্তি করা হইলে মনোযোগ আকর্ষণ করে, উপলব্ধি করার মতো চিত্ত উৎপন্ন করে, শিক্ষা ও আয়ত্ত করা যায় বলিয়া বিবেচনা করে এবং যখন তাহারা তাহা আয়ত্ত করিয়া ফেলে তখন ইহা সম্পর্কে একে অপরকে প্রশ্ন করে, এইরূপ আলোচনা করে : “ইহা কী? ইহার তাৎপর্য কী?” এইরূপে তাহারা অপ্রকাশিত বিষয় প্রকাশিত করে, অব্যাখ্যাত বিষয় ব্যাখ্যা করে এবং ধর্ম সম্বন্ধে বিবিধ সন্দেহ বিদূরীত করে এইরূপ পরিষদ অনুসন্ধানাভিজ্ঞ, তর্জন-গর্জনে নহে পরিষদ বলিয়া অভিহিত। ভিক্ষুগণ, পরিষদ এই দুই প্রকার। এই দুই প্রকার পরিষদের মধ্যে পরবর্তী পরিষদই শ্রেষ্ঠ পরিষদ।

৪৯. ৭. ভিক্ষুগণ, এই দুই প্রকার পরিষদ । কী কী? কামাসক্ত পরিষদ, সদ্ধর্মের সম্মানকারী নহে; সদ্ধর্মের সম্মানকারী পরিষদ, কামাসক্ত নহে। ভিক্ষুগণ, সদ্ধর্মের সম্মানকারী নহে, কামাসক্ত পরিষদ কিরূপ? যে পরিষদের ভিক্ষুরা সাদাবস্ত্র পরিহিত গৃহীদের সম্মুখে এই বলিয়া এক অপরকে প্রশংসা করে : “এইরূপ ভিক্ষু উভয় পথে মুক্ত হন, এইরূপ ভিক্ষু প্রজ্ঞা দ্বারা মুক্ত হন, এইরূপ ভিক্ষু কায়িক সাক্ষ্য দ্বারা মুক্ত হন, এইরূপ ভিক্ষু দৃষ্টি দ্বারা মুক্ত হন, এইরূপ ভিক্ষু ধর্ম ও বিশ্বাস অনুসারে মুক্ত হন, অমুক শীলবান এবং কল্যাণ ধর্মপরায়ণ হয়।” তাহারা তাহা লাভ করিয়া গ্রথিত, মূর্ছিত, সমাপন্ন হয়, ভয় দর্শন করে না এবং তাহা হইতে পরিত্রাণ পায় না। ভিক্ষুগণ, এই প্রকার পরিষদ সদ্ধর্মের সম্মানকারী নহে, কামাসক্ত পরিষদ। ভিক্ষুগণ, কীরূপ পরিষদ সদ্ধর্মের সম্মানকারী, কামনার নহে? ভিক্ষুগণ, যে পরিষদের ভিক্ষুরা সাদাবস্ত্র পরিহিত গৃহীদের সম্মুখে এই বলিয়া একে অপরকে প্রশংসা করে : “অমুক ভিক্ষু উভয় পথে মুক্ত, অমুক প্রজ্ঞা দ্বারা মুক্ত, অমুক কায়সাক্ষ্য দ্বারা মুক্ত, অমুক দৃষ্টি দ্বারা মুক্ত; অমুক শ্রদ্ধা দ্বারা মুক্ত, অমুক ধর্মানুসারী, অমুক শ্রদ্ধানুসারী, অমুক শীলবান কল্যাণ ধর্মপরায়ণ, অমুক দুঃশীল।” তাহারা তাহা লাভ করিয়া, তাহা করিয়া, তাহার সদ্‌ব্যবহার করিয়া লোভাভিভূত হয় না, আসক্ত হয় না, ভয় দর্শন করে এবং পরিত্রাণের পথ তাহার জ্ঞাত। এই প্রকার পরিষদ ভিক্ষুগণ, সদ্ধর্মের সম্মানকারী, কামনার নহে। ভিক্ষুগণ, পরিষদ এই দুই প্রকার। এই দুই পরিষদের মধ্যে পরবর্তী পরিষদই শ্রেষ্ঠ।

৫০. ৮. ভিক্ষুগণ, পরিষদ এই দুই প্রকার। কী কী? বিষম এবং সম পরিষদ। ভিক্ষুগণ, বিষম পরিষদ কিরূপ? ভিক্ষুগণ, যে পরিষদের ভিক্ষুরা অধর্ম-কর্ম (নীতিহীন কর্ম) প্রবর্তন করে, ধর্মকর্ম প্রবর্তন করে না, অবিনয় কর্ম প্রবর্তন করে, বিনয় কর্ম প্রবর্তন করে না, অধর্মকর্ম দীপ্ত করে, ধর্মকর্ম অদীপ্ত করে, অবিনয় কর্ম দীপ্ত করে, বিনয় কর্ম দীপ্ত করে না-এই পরিষদ বিষম (অসম) পরিষদ বলিয়া খ্যাত। ভিক্ষুগণ, অধর্মকর্মের প্রবর্তন, ধর্মকর্মের অপ্রবর্তন, অবিনয় কর্মের প্রবর্তন, বিনয়কর্মের অপ্রবর্তন, অধর্মকর্ম দীপ্ত, ধর্মকর্ম অদীপ্ত, অবিনয়কর্ম দীপ্ত বিনয়কর্ম অদীপ্ত হয়। ভিক্ষুগণ, ইহা অসম পরিষদ হিসেবে অভিহিত। ভিক্ষুগণ, সমপরিষদ কিরূপ? যে পরিষদের ভিক্ষুরা ধর্মকর্ম প্রবর্তন করে, অধর্মকর্ম প্রবর্তন করে না, বিনয়কর্ম প্রবর্তন করে, অবিনয় কর্ম প্রবর্তন করে না, ধর্মকর্ম দীপ্ত করে, অধর্মকর্ম দীপ্ত করে না, বিনয় কর্ম দীপ্ত করে, অবিনয় কর্ম দীপ্ত করে না-এই পরিষদ সম (সোজা) পরিষদ নামে খ্যাত। ভিক্ষুগণ, সমপরিষদ ধর্মকর্ম প্রবর্তন করে অধর্মকর্ম প্রবর্তন করে না, বিনয়কর্ম প্রবর্তন করে, অবিনয় কর্ম প্রবর্তন করে না, ধর্মকর্ম দীপ্ত করে, অধর্মকর্ম দীপ্ত করে না, বিনয় কর্ম দীপ্ত করে, অবিনয় কর্ম দীপ্ত করে না। ভিক্ষুগণ, পরিষদ এইরূপ দ্বিবিধ। এই দ্বিবিধ পরিষদের মধ্যে সমপরিষদই শ্রেষ্ঠ পরিষদ।

৫১. ৯. ভিক্ষুগণ, পরিষদ এই দুই প্রকার। কী কী? অধার্মিক পরিষদ ও ধার্মিক পরিষদ। ভিক্ষুগণ, অধার্মিক পরিষদ কিরূপ? ভিক্ষুগণ, যে পরিষদের ভিক্ষুরা অধর্ম-কর্ম (নীতিহীন কর্ম) প্রবর্তন করে, ধর্মকর্ম প্রবর্তন করে না, অবিনয় কর্ম প্রবর্তন করে, বিনয় কর্ম প্রবর্তন করে না, অধর্মকর্ম দীপ্ত করে, ধর্মকর্ম অদীপ্ত করে, অবিনয়কর্ম দীপ্ত করে, বিনয় কর্ম দীপ্ত করে না-এই পরিষদ বিষম (অসম) পরিষদ বলিয়া খ্যাত। ভিক্ষুগণ, অধর্মকর্মের প্রবর্তন, ধর্মকর্মের অপ্রবর্তন, অবিনয় কর্মের প্রবর্তন, বিনয়কর্মের অপ্রবর্তন, অধর্মকর্ম দীপ্ত, ধর্মকর্ম অদীপ্ত, অবিনয়কর্ম দীপ্ত বিনয়কর্ম অদীপ্ত হয়। ভিক্ষুগণ, ইহা অসম পরিষদ হিসেবে অভিহিত। ভিক্ষুগণ, ধার্মিক পরিষদ কিরূপ? যে পরিষদের ভিক্ষুরা ধর্মকর্ম প্রবর্তন করে, অধর্মকর্ম প্রবর্তন করে না, বিনয়কর্ম প্রবর্তন করে, অবিনয় কর্ম প্রবর্তন করে না, ধর্মকর্ম দীপ্ত করে, অধর্মকর্ম দীপ্ত করে না, বিনয় কর্ম দীপ্ত করে, অবিনয় কর্ম দীপ্ত করে না-এই পরিষদ সম (সোজা) পরিষদ নামে খ্যাত। ভিক্ষুগণ, সমপরিষদ ধর্মকর্ম প্রবর্তন করে অধর্মকর্ম প্রবর্তন করে না, বিনয়কর্ম প্রবর্তন করে, অবিনয় কর্ম প্রবর্তন করে না, ধর্মকর্ম দীপ্ত করে, অধর্মকর্ম দীপ্ত করে না, বিনয় কর্ম দীপ্ত করে, অবিনয় কর্ম দীপ্ত করে না। ভিক্ষুগণ, পরিষদ এইরূপ দুই প্রকার, এই দুই পরিষদের মধ্যে ধার্মিক পরিষদ শ্রেষ্ঠ।

৫২. ১০ ভিক্ষুগণ, এই দ্বিবিধ-পরিষদ। কী কী? অধর্ম (অন্যায়) বাদী ও ধর্ম (ন্যায়) বাদী। ভিক্ষুগণ, অধর্ম বাদী পরিষদ কিরূপ? ভিক্ষুগণ, যে পরিষদের ভিক্ষুরা বিধিসম্মত বা বিধি বিগর্হিত ঝগড়া করে, ঝগড়া করিয়া পরস্পর পরস্পরকে অবহিত করে না, ঝগড়ার কারণ অনুসন্ধানের জন্য পরস্পর মিলিত হয় না, একে অপরকে তুষ্ট করে না, তদ্রূপ করার জন্য ব্যবস্থা গ্রহণ করে না, পরস্পর পরস্পরকে অবহিত করে না, তুষ্ট করে না, ঝগড়া পরিত্যাগে অস্বীকার করিয়া তাহার স্ব স্ব মতে অটুট থাকে, অধিকতর একগুঁয়ে হইয়া পড়ে এবং বলে-“ইহাই সত্য, অন্য সব মিথ্যা”-এই পরিষদ অধর্মবাদী পরিষদ হিসেবে অভিহিত। ভিক্ষুগণ, ধর্মবাদী পরিষদ কিরূপ? যে পরিষদের ভিক্ষুরা বিধিসম্মত বা বিধিবহির্ভূত বিষয়ে ঝগড়া করে না, ঝগড়া করিলেও পরস্পর পরস্পরকে অবহিত করে, ঝগড়ার কারণ অনুসন্ধানের জন্য পরস্পর মিলিত হয়, একে অপরকে তুষ্ট (শান্ত) করে, তদ্রূপ করার জন্য ব্যবস্থা গ্রহণ করে, পরস্পরকে অবহিত করণে, ঝগড়া পরিত্যাগে দোষ স্বীকার দ্বারা স্ব স্ব মত পরিত্যাগ করিয়া সরলতা প্রকাশ করে এবং বলে না-“এইটাই সত্য, অন্য সব মিথ্যা,”-এই প্রকার পরিষদ ন্যায়বাদী পরিষদ বলিয়া পরিচিত, ভিক্ষুগণ, এইরূপ দ্বিবিধ পরিষদ। এই দ্বিবিধ পরিষদের মধ্যে বর্ণবাদী পরিষদ শ্রেষ্ঠ পরিষদ।”


 

২. দ্বিতীয় পঞ্চাশক
৬. ১. পুদ্গল (ব্যক্তি) বর্গ
৫৩. ১. ভিক্ষুগণ, জগতে এই দুই ব্যক্তি জাত হন বহু ব্যক্তির হিত, বহু জনের সুখ, বহু লোকের লাভ, দেবমনুষ্যগণের হিত ও সুখের জন্য। দুই ব্যক্তি কে কে? তথাগত অর্হৎ সম্যকসম্বুদ্ধ এবং রাজা চক্রবর্তী। জগতে এই দুই পুদ্গল জাত হন বহু ব্যক্তির হিত, বহু জনের সুখ, বহু লোকের লাভ, দেব মনুষ্যগণের মঙ্গল ও সুখের জন্য।

৫৪. ২. ভিক্ষুগণ, জগতে এই দুই ব্যক্তি জাত হন অসাধারণ মানুষ হিসেবে। কে কে? তথাগত অর্হৎ সম্যকসম্বুদ্ধ ও রাজা চক্রবর্তী। ভিক্ষুগণ, জগতে এই দুই ব্যক্তি অসাধারণ মানুষরূপে জাত হন।

৫৫. ৩. ভিক্ষুগণ, এই দুই ব্যক্তির অন্তর্ধান বহু জনের অনুতাপের কারণ হয়। কে কে? তথাগত অর্হৎ সম্যকসম্বুদ্ধ ও রাজা চক্রবর্তী। এই দুইজন পুদ্গলের মহাপ্রয়াণ বহু ব্যক্তির অনুতাপের কারণ হয়।

৫৬. ৪. ভিক্ষুগণ, এই দুই ব্যক্তি স্তূপযোগ্য। কে কে? তথাগত অর্হৎ সম্যকসম্বুদ্ধ ও রাজা চক্রবর্তী। ভিক্ষুগণ, এই দুইজন স্তূপ লাভের যোগ্য।

৫৭. ৫. ভিক্ষুগণ, এই দুই প্রকার বুদ্ধ। কে কে? তথাগত অর্হৎ সম্যকসম্বুদ্ধ (যিনি নিজেও বিমুক্ত হন এবং অপরকেও মুক্ত করতে পারেন) এবং পচ্চেক বুদ্ধ (যিনি শুধু নিজে মুক্ত হন)। ভিক্ষুগণ, এই দুই প্রকার বুদ্ধ।

৫৮. ৬. ভিক্ষুগণ, এই দুই ব্যক্তি বজ্রের শব্দে কম্পিত হয় না। কে কে? ক্ষীণাসব (যে আসব ধ্বংস করিয়াছে) ভিক্ষু ও ভদ্র জাত হস্তী। ভিক্ষুগণ, এই দুইজন বজ্রের শব্দে কম্পিত হয় না।

৫৯. ৭. ভিক্ষুগণ, এই দুই ব্যক্তি অশনিশব্দে অকম্পিত। কে কে? ক্ষীণাসব ভিক্ষু এবং ভদ্র জাত অশ্ব। এই দুইজন অশনিশব্দে অকম্পিত।

৬০. ৮. ভিক্ষুগণ, এই দুই ব্যক্তি অশনিশব্দে অকম্পিত। কে কে? ক্ষীণাসব ভিক্ষু ও পশুরাজ সিংহ। এই দুইজন অশনিশব্দে অকম্পিত।

৬১. ৯. ভিক্ষুগণ, এই দুই কারণে অমনুষ্যগণ মানুষের ন্যায় ভাষণ করে না। দুই কারণ কী কী? এই ভাবিয়া আমরা মিথ্যা বলিব না এবং অন্যায়ভাবে অপরকে অপবাদ দিব না। এই দুই কারণে অমনুষ্যগণ মানুষের ন্যায় ভাষণ করে না।

৬২. ১০ ভিক্ষুগণ, এই দুই বিষয়ে স্ত্রীজাতি অতৃপ্ত ও অপূর্ণ জীবনাবসান করে। কী কী? মৈথুন (কাম) সেবন ও শিশু জন্ম দান। ভিক্ষুগণ, এই দুই বিষয়ে স্ত্রীজাতি অতৃপ্ত ও অপূর্ণ জীবনাবসান করে।

৬৩. ১১. ভিক্ষুগণ, এখন আমি তোমাদিগকে অবৈধ সামাজিক সংশ্রব ও বৈধ সামাজিক সংশ্রব সম্পর্কে শিক্ষা দান করিব। তোমরা তাহা মনোযোগ-সহকারে শ্রবণ কর, আমি ভাষণ করিতেছি। সেই ভিক্ষুগণ, ভগবানকে উত্তর দিলেন, “অতি উত্তম ভন্তে”। ভগবান বলিলেন, ভিক্ষুগণ, অবৈধ সামাজিক সংশ্রব কীরূপ এবং অবৈধ লোক অন্যদের সাথে কি রকমে সংশ্রব করে? এই ব্যাপারে একজন স্থবির ভিক্ষু ভাবে : কোনো স্থবির ভিক্ষু বা মধ্যম স্তরের ভিক্ষু বা নবদীক্ষিত আমার সাথে কথা না বলুক আমিও তাঁহার সাথে কথা বলিব না। এমনকি একজন স্থবির ভিক্ষুও যদি আমার সাথে কথা বলেন তিনি আমার সাথে কথা বলেন তিনি আমার ক্ষতির অভিপ্রায়ে বলিবেন, লাভের অভিপ্রায়ে নহে। আমি তাঁহাকে বলিতাম “না।” আমি তাঁহাকে বিরক্ত করিতাম এবং তিনি সঠিক আছেন দেখিয়া আমি তদ্রূপ করিতাম না। একজন মধ্যম স্তরের ভিক্ষু ও নবদীক্ষিত ভিক্ষুও ভাবে : কোনো স্থবির ভিক্ষু বা মধ্যম স্তরের ভিক্ষু বা নবদীক্ষিত আমার সাথে কথা না বলুক আমিও তাঁহার সাথে কথা বলিব না। এমনকি একজন স্থবির ভিক্ষুও যদি আমার সাথে কথা বলেন তিনি আমার সাথে কথা বলেন তিনি আমার ক্ষতির অভিপ্রায়ে বলিবেন, লাভের অভিপ্রায়ে নহে। আমি তাঁহাকে বলিতাম “না।” আমি তাঁহাকে বিরক্ত করিতাম এবং তিনি সঠিক আছেন দেখিয়া আমি তদ্রূপ করিতাম না ভিক্ষুগণ, অবৈধ সামাজিক সংশ্রব এইরূপ এবং এইভাবেই অবৈধ লোক অন্যদের সাথে মিশে। এখন বৈধ লোকের সামাজিক সম্পর্ক কীরূপ এবং সে কিভাবে অন্যদের সাথে মিশে? এই ব্যাপারে একজন স্থবির ভিক্ষু ভাবে : কোনো স্থবির ভিক্ষু বা মধ্যম বয়স্ক ভিক্ষু বা নবদীক্ষিত আমার সাথে কথা বলিতেন আমি তাঁহার সাথে কথা বলিতাম। একজন স্থবির ভিক্ষুও যদি আমার সাথে কথা বলিতেন তিনি আমার লাভের জন্য তাহা করিতেন, ক্ষতির জন্য নহে। আমি তাঁহাকে বলিতাম “উত্তম।” আমি তাঁহাকে বিরক্ত করিতাম না। এবং তিনি যথাযথ আছেন দেখিয়া আমি তদনুরূপ কাজই করিতাম। মধ্যম বয়স্ক ভিক্ষু এবং নবদীক্ষিত ভিক্ষুও ভাবে : কোনো স্থবির ভিক্ষু বা মধ্যম বয়স্ক ভিক্ষু বা নবদীক্ষিত আমার সাথে কথা বলিতেন আমি তাঁহার সাথে কথা বলিতাম। একজন স্থবির ভিক্ষুও যদি আমার সাথে কথা বলিতেন তিনি আমার লাভের জন্য তাহা করিতেন, ক্ষতির জন্য নহে। আমি তাঁহাকে বলিতাম “উত্তম।” আমি তাঁহাকে বিরক্ত করিতাম না। এবং তিনি যথাযথ আছেন দেখিয়া আমি তদনুরূপ কাজই করিতাম। ভিক্ষুগণ, এইরূপই বৈধ লোকের সামাজিক সংশ্রব এবং এইভাবেই বৈধ ব্যক্তি অন্যদের সাথে সংশ্রব করে।

৬৪. ১২. ভিক্ষুগণ, বাদ বিবাদ উভয় পক্ষের একগুঁয়ে দৃষ্টি, অন্তরের ঈর্ষা, বিষণ্ণতা এবং অসন্তুষ্টি দ্বারা ব্যক্তিত্ব ব্যাহত হয়। ইহাতে বিবাদ দীর্ঘায়িত, তিক্ত ও মোকদ্দমায় পর্যবসিত হয়। ভিক্ষুগণ শান্তিতে বাস করিতে পারিবে না। কিন্তু ভিক্ষুগণ, বাদ বিবাদ উভয় পক্ষের একগুঁয়ে দৃষ্টি, অন্তরের ঈর্ষা, বিষণ্ণতা সত্ত্বেও অভ্যন্তরীণ প্রশান্তি হেতু বিবাদ দীর্ঘায়িত, তিক্ত ও কলহে পর্যবসিত হয় না এবং ভিক্ষুগণ শান্তিতে বাস করিতে সমর্থ হয়।”


 

৭. ২. সুখ বর্গ
৬৫. ১. “ভিক্ষুগণ, সুখ এই দুই প্রকার। কী কী? গৃহীসুখ এবং প্রব্রজ্যাসুখ। এই দুই প্রকার সুখ। ভিক্ষুগণ, এই দ্বিবিধ সুখের মধ্যে প্রব্রজ্যাসুখই শ্রেষ্ঠ।

৬৬. ২. ভিক্ষুগণ, সুখ এই দুই প্রকার। কামসুখ (ইন্দ্রিয়সুখ) এবং নৈষ্ক্রম্য (সৎ সংকল্প নিয়া গৃহত্যাগ) সুখ। ভিক্ষুগণ, এই দ্বিবিধ সুখের মধ্যে নৈষ্ক্রম্যসুখই শ্রেষ্ঠ।

৬৭. ৩. ভিক্ষুগণ, সুখ এই দুই প্রকার। উপধিসুখ (পুনর্জন্মদানকারী) ও নিরুপধি (জন্মদানকারী নহে) সুখ। ভিক্ষুগণ, এই দ্বিবিধ সুখের মধ্যে নিরুপধি সুখই শ্রেষ্ঠ।

৬৮. ৪. ভিক্ষুগণ, সুখ এই দুই প্রকার। আসক্তিযুক্ত সুখ এবং অনাসক্তিযুক্ত সুখ। ভিক্ষুগণ, এই দ্বিবিধ সুখের মধ্যে অনাসক্তিযুক্ত সুখই শ্রেষ্ঠ।

৬৯. ৫. ভিক্ষুগণ, সুখ এই দুই প্রকার। আমিষ (কামপ্রবৃত্তিযুক্ত) সুখ ও নিরামিষ (কামহীন) সুখ। এই দ্বিবিধ সুখের মধ্যে নিরামিষ সুখই শ্রেষ্ঠ।

৭০. ৬. ভিক্ষুগণ, সুখ এই দুই প্রকার। আর্যসুখ ও অনার্যসুখ। এই দ্বিবিধ সুখের মধ্যে আর্যসুখই শ্রেষ্ঠ।

৭১. ৭. ভিক্ষুগণ, সুখ এই দুই প্রকার। কায়িক ও চৈতসিক। এই দ্বিবিধ সুখের মধ্যে চৈতসিক (মানসিক) সুখই শ্রেষ্ঠ।

৭২. ৮. ভিক্ষুগণ, সুখ এই দুই প্রকার। প্রীতিপূর্ণ (ধ্যানজনিত) সুখ ও প্রীতিহীন (তীব্র ধ্যানজনিত) সুখ। এই দ্বিবিধ সুখের মধ্যে প্রীতিহীন সুখই শ্রেষ্ঠ।

৭৩. ৯. ভিক্ষুগণ, সুখ এই দুই প্রকার। আনন্দ সুখ ও উপেক্ষা (নিরপেক্ষতা) সুখ। এই দ্বিবিধ সুখের মধ্যে উপেক্ষা সুখই শ্রেষ্ঠ।

৭৪. ১০ ভিক্ষুগণ, সুখ এই দুই প্রকার। সমাধিসুখ ও অসমাধিসুখ। এই দ্বিবিধ সুখের মধ্যে সমাধিসুখই শ্রেষ্ঠ।

৭৫. ১১. ভিক্ষুগণ, সুখ এই দুই প্রকার। প্রীতিপূর্ণ স্বাদ উৎপাদনকারী সুখ ও প্রীতি নিরপেক্ষ স্বাদ উৎপাদনকারী সুখ। এই দ্বিবিধ সুখের মধ্যে প্রীতি নিরপেক্ষ স্বাদ উৎপাদনকারী সুখই শ্রেষ্ঠ।

৭৬. ১২. ভিক্ষুগণ, সুখ এই দুই প্রকার। আনন্দ সৃষ্টিকারী সুখ ও কোনো বিষয়ে নিরপেক্ষতা সৃষ্টিকারী সুখ। এই দ্বিবিধ সুখের মধ্যে নিরপেক্ষতা সৃষ্টিকারী সুখই শ্রেষ্ঠ।

৭৭. ১৩. ভিক্ষুগণ, সুখ এই দুই প্রকার। ধ্যানের জন্য রূপবান (দৃশ্যমান) বস্তু লাভের সুখ ও রূপহীন (অদৃশ্য) বস্তু লাভের সুখ (রূপ আরম্মণ ও অরূপ আরম্মণ)। এই দ্বিবিধ সুখের মধ্যে ধ্যানের জন্য অরূপ (আকারহীন) বস্তু লাভের সুখই শ্রেষ্ঠ।”


 

৮. ৩. নিমিত্ত বর্গ
৭৮. ১. “ভিক্ষুগণ, কারণসহ পাপ-অকুশলধর্ম (মন্দ বিষয়) উৎপন্ন হয়, কারণহীন নহে। এই কারণ পরিত্যাগ করিলে পাপ-অকুশল বিষয় উৎপন্ন হয় না।

৭৯. ২. ভিক্ষুগণ, পাপ-অকুশল নিদান (উৎস) যুক্ত, উৎসবিহীন নহে। এই উৎস পরিত্যাগ করিলে পাপ-অকুশল বিষয় উৎপন্ন হয় না।

৮০. ৩. ভিক্ষুগণ, পাপ-অকুশলধর্ম হেতুযুক্ত, হেতুবিহীন নহে। সেই হেতু পরিত্যাগ করিলে পাপ-অকুশল হয় না।

৮১. ৪. ভিক্ষুগণ, পাপ-অকুশল সংস্কারযুক্ত (উপাদানযুক্ত), অসংস্কারযুক্ত নহে। সেই সংস্কার পরিত্যাগ করিলে অকুশল হয় না।

৮২. ৫. ভিক্ষুগণ, পাপ-অকুশল প্রত্যয়যুক্ত (কারণযুক্ত) হইয়া উৎপন্ন হয়, প্রত্যয়হীন নহে। সেই প্রত্যয় পরিত্যাগ করিলে অকুশল উৎপন্ন হয় না।

৮৩. ৬. ভিক্ষুগণ, রূপযুক্ত হইয়া পাপ-অকুশল উৎপন্ন হয়, রূপবিহীন (বস্তুহীন) নহে। সেই রূপ পরিত্যাগ করিলে পাপ-অকুশল উৎপন্ন হয় না।

৮৪. ৭. ভিক্ষুগণ, বেদনা (অনুভূতি) যুক্ত হইয়া পাপ-অকুশলধর্ম উৎপন্ন হয়, বেদনাহীন নহে। সেই বেদনা পরিত্যাগ করিলে অকুশল উৎপন্ন হয় না।

৮৫. ৮. ভিক্ষুগণ, সংজ্ঞাসহ পাপ-অকুশলধর্ম উৎপন্ন হয়, সংজ্ঞা (জ্ঞান) হীন নহে। সেই সংজ্ঞা পরিত্যাগ করিলে পাপ-অকুশল উৎপন্ন হয় না।

৮৬. ৯. ভিক্ষুগণ, সবিজ্ঞান পাপ-অকুশলধর্ম উৎপন্ন হয়। বিজ্ঞান হীন নহে। সেই বিজ্ঞান পরিত্যাগ করিলে পাপ উৎপন্ন হয় না।

৮৭. ১০ ভিক্ষুগণ, সংখাতাম্মরণ (মিশ্রিত বা যৌগিক পদার্থ) সহযোগে পাপ-অকুশলধর্ম উৎপন্ন হয়, অসংখাত আরম্মণ পরিত্যাগ করিলে পাপ উৎপন্ন হয় না।”


 

৯. ৪. ধর্ম বর্গ
৮৮. ১. “ভিক্ষুগণ, ধর্ম এই দুই প্রকার। কী কী? চিত্তবিমুক্তি এবং প্রজ্ঞাবিমুক্তি (চিত্তের বিমুক্তি ও প্রজ্ঞার বিমুক্তি)। ভিক্ষুগণ, ধর্ম এই দুই প্রকার।

৮৯. ২. ভিক্ষুগণ, ধর্ম এই দুই প্রকার। কী কী? বীর্য ও চিত্তের একাগ্রতা। ভিক্ষুগণ, ধর্ম এই দুই প্রকার।

৯০. ৩. ভিক্ষুগণ, ধর্ম এই দুই প্রকার। কী কী? নাম (বেদনা, সংজ্ঞা, সংস্কার, বিজ্ঞানকে নাম) এবং রূপ (দৃশ্যমান বস্তু)। ভিক্ষুগণ, ধর্ম এই দুই প্রকার।

৯১. ৪. ভিক্ষুগণ, ধর্ম এই দুই প্রকার। কী কী? বিদ্যা ও বিমুক্তি। ভিক্ষুগণ, ধর্ম এই দুই প্রকার।

৯২. ৫. ভিক্ষুগণ, ধর্ম এই দুই প্রকার। কী কী? ভবদৃষ্টি (জন্মলাভের দৃষ্টি) ও বিভব দৃষ্টি (জন্ম অলাভের দৃষ্টি)। ভিক্ষুগণ, ধর্ম এই দুই প্রকার।।

৯৩. ৬. ভিক্ষুগণ, ধর্ম এই দুই প্রকার। কী কী? অহিরি (পাপে অলজ্জা) ও ওত্তপ্প (পাপের ভয়হীনতা)। ভিক্ষুগণ, ধর্ম এই দুই প্রকার।

৯৪. ৭. ভিক্ষুগণ, ধর্ম এই দুই প্রকার। কী কী? হিরি (পাপে লজ্জা) ও ওত্তপ্প (পাপে ভয়)। ভিক্ষুগণ, ধর্ম এই দুই প্রকার।

৯৫. ৮. ভিক্ষুগণ, ধর্ম এই দুই প্রকার। কী কী? একগুঁয়েমিতা ও পাপমিত্রতা। ভিক্ষুগণ, ধর্ম এই দুই প্রকার।

৯৬. ৯. ভিক্ষুগণ, ধর্ম এই দুই প্রকার। কী কী? আনুগত্যতা ও কল্যাণমিত্রতা (সৎ বিষয়ে মিত্রতা)। ভিক্ষুগণ, ধর্ম এই দুই প্রকার।

৯৭. ১০ ভিক্ষুগণ, ধর্ম এই দুই প্রকার। কী কী? ধাতু কুশলতা (ধাতু জ্ঞানে দক্ষতা) ও মনসিকার কুশলতা (মনঃসংযোগ প্রদান দক্ষতা)। ভিক্ষুগণ, ধর্ম এই দুই প্রকার।

৯৮. ১১. ভিক্ষুগণ, ধর্ম এই দুই প্রকার। কী কী? আপত্তি কুশলতা (দোষ জানতে দক্ষতা) ও আপত্তি উত্থান কুশলতা (দোষ হইতে অব্যাহতি লাভে নৈপুণ্যতা)। ভিক্ষুগণ, এই দুই প্রকার ধর্ম।”


 

১০. ৫. বাল বর্গ
৯৯. ১. “ভিক্ষুগণ, এই দুইজন মুর্খ। কে কে? যে ব্যক্তি অনাগত ভার বহন করে এবং যে আগত ভার বহন করে না। ভিক্ষুগণ, এই দুইজন মুর্খ।

১০০. ২. ভিক্ষুগণ, এই দুইজন পণ্ডিত। কে কে? যে ব্যক্তি আগত ভার বহন করে এবং যে ব্যক্তি অনাগত ভার বহন করে না। ভিক্ষুগণ, এই দুইজন পণ্ডিত।

১০১. ৩. ভিক্ষুগণ, এই দুইজন মুর্খ। কে কে? যে ব্যক্তি অন্যায়কে ন্যায় এবং ন্যায়কে অন্যায় মনে করে। ভিক্ষুগণ, এই দুইজন মুর্খ।

১০২. ৪. ভিক্ষুগণ, এই দুইজন পণ্ডিত। কে কে? যে ব্যক্তি অন্যায়কে অন্যায় এবং ন্যায়কে ন্যায় মনে করে। ভিক্ষুগণ, এই দুইজন পণ্ডিত।

১০৩. ৫. ভিক্ষুগণ, এই দুইজন মূর্খ। কে কে? যে ব্যক্তি দোষকে নির্দোষ এবং নির্দোষকে দোষ মনে করে। ভিক্ষুগণ, এই দুইজন মূর্খ।

১০৪. ৬. ভিক্ষুগণ, এই দুইজন পণ্ডিত। কে কে? যে ব্যক্তি অদোষকে অদোষ এবং দোষকে দোষ মনে করে। ভিক্ষুগণ, এই দুইজন পণ্ডিত।

১০৫. ৭. ভিক্ষুগণ, এই দুইজন মূর্খ। কে কে? যে ব্যক্তি অধর্মকে ধর্মরূপে এবং ধর্মকে অধর্মরূপে জানে। ভিক্ষুগণ, এই দুইজন মূর্খ।

১০৬. ৮. ভিক্ষুগণ, এই দুইজন পণ্ডিত। কে কে? যে ব্যক্তি অধর্মকে অধর্মরূপে এবং ধর্মকে ধর্মরূপে মনে করে। ভিক্ষুগণ, এই দুইজন পণ্ডিত।

১০৭. ৯. ভিক্ষুগণ, এই দুইজন মূর্খ। কে কে? যে ব্যক্তি অবিনয়কে বিনয় এবং বিনয়কে অবিনয় মনে করে। ভিক্ষুগণ, এই দুইজন মূর্খ।

১০৮. ১০ ভিক্ষুগণ, এই দুইজন পণ্ডিত। কে কে? যে ব্যক্তি অবিনয়কে অবিনয় এবং বিনয়কে বিনয় মনে করে। ভিক্ষুগণ, এই দুইজন পণ্ডিত।

১০৯. ১১. ভিক্ষুগণ, এই দুইজনের আসক্তি বর্ধিত হয়। কোন দুইজনের? যে ব্যক্তি যাহাতে উদ্বিগ্ন হওয়ার কথা তাহাতে উদ্বিগ্ন হয় না এবং যাহাতে উদ্বিগ্ন হওয়ার নহে তাহাতে উদ্বিগ্ন হয়। ভিক্ষুগণ, এই দুইজনের আসক্তি বর্ধিত হয়।

১১০. ১২. ভিক্ষুগণ, এই দুইজনের আসক্তি বর্ধিত হয় না। কোন দুইজনের? যে ব্যক্তি উদ্বিগ্ন না হওয়ার বিষয়ে উদ্বিগ্ন হয় না এবং উদ্বিগ্ন হওয়ার বিষয়ে উদ্বিগ্ন হয়। ভিক্ষুগণ, এই দুইজনের আসক্তি বর্ধিত হয় না।

১১১. ১৩. ভিক্ষুগণ, এই দুইজনের আসক্তি বর্ধিত হয়। কোন দুইজনের? যে ব্যক্তি অন্যায়কে ন্যায় এবং ন্যায়কে অন্যায় মনে করে। ভিক্ষুগণ, এই দুইজনের আসক্তি বর্ধিত হয়।

১১২. ১৪. ভিক্ষুগণ, এই দুইজনের আসক্তি বর্ধিত হয় না। কোন দুইজনের? যে ব্যক্তি অন্যায়কে অন্যায় এবং ন্যায়কে ন্যায় মনে করে। ভিক্ষুগণ, এই দুইজনের আসক্তি বর্ধিত হয় না।

১১৩. ১৫. ভিক্ষুগণ, এই দুইজনের আসক্তি বর্ধিত হয়। কোন দুইজনের? যে ব্যক্তি নির্দোষকে দোষ এবং দোষকে নির্দোষ মনে করে। এই দুইজনের আসক্তি বর্ধিত হয়।

১১৪. ১৬. ভিক্ষুগণ, এই দুইজনের আসক্তি বর্ধিত হয় না। কোন দুইজনের? যে ব্যক্তি নির্দোষকে নির্দোষ এবং দোষকে দোষ মনে করে। এই দুইজনের আসক্তি বর্ধিত হয় না।

১১৫. ১৭. ভিক্ষুগণ, এই দুই ব্যক্তির আসক্তি বর্ধিত হয়। কোন দুই ব্যক্তির? যে ব্যক্তি অধর্মকে (অনীতিকে) ধর্ম এবং ধর্মকে অধর্ম মনে করে। ভিক্ষুগণ, এই দুই ব্যক্তির আসক্তি বর্ধিত হয়।

১১৬. ১৮. ভিক্ষুগণ, এই দুই ব্যক্তির আসক্তি বর্ধিত হয় না। কোন দুই ব্যক্তির? যে ব্যক্তি অধর্মকে (অনীতিকে) অধর্ম এবং ধর্মকে ধর্ম মনে করে। ভিক্ষুগণ, এই দুই ব্যক্তির আসক্তি বর্ধিত হয় না।

১১৭. ১৯. ভিক্ষুগণ, এই দুই ব্যক্তির আসক্তি বর্ধিত হয়। কোন দুই ব্যক্তির? যে ব্যক্তি অবিনয়কে বিনয়ের অন্তর্ভুক্ত এবং বিনয়কে অবিনয়ের অন্তর্ভুক্ত বলিয়া মনে করে। ভিক্ষুগণ, এই দুই ব্যক্তির আসক্তি বর্ধিত হয়।

১১৮. ২০. ভিক্ষুগণ, এই দুই ব্যক্তির আসক্তি বর্ধিত হয় না। কোন দুই ব্যক্তির? যে ব্যক্তি অবিনয়কে অবিনয়ের অন্তর্ভুক্ত এবং বিনয়কে বিনয়ের অন্তর্ভুক্ত বলিয়া মনে করে। ভিক্ষুগণ, এই দুই ব্যক্তির আসক্তি বর্ধিত হয় না।”


 

৩. তৃতীয় পঞ্চাশক
১১. ১. আশা বর্গ
১১৯. ১. “ভিক্ষুগণ, এই দ্বিবিধ আশা পরিত্যাগ করা দুরূহ। কী কী? লাভের আশা এবং জীবনের আশা। ভিক্ষুগণ, এই দ্বিবিধ আশা পরিত্যাগ করা দুরূহ।

১২০. ২. ভিক্ষুগণ, এই দুই ব্যক্তি জগতে দুর্লভ। কে কে? যে উপকারী এবং যে ব্যক্তি উপকারের প্রত্যুপকার স্বীকার করে। ভিক্ষুগণ, এই দুই ব্যক্তি জগতে দুর্লভ।

১২১. ৩. ভিক্ষুগণ, এই দুই ব্যক্তি জগতে দুর্লভ। কে কে? তৃপ্ত এবং তৃপ্তিকারী। ভিক্ষুগণ, এই দুই ব্যক্তি জগতে দুর্লভ।

১২২. ৪. ভিক্ষুগণ, এই দুইজনকে তৃপ্ত করা দুঃসাধ্য। কোন দুইজনকে? যে ব্যক্তি আয় জমা করে এবং সঞ্চয় অপব্যয় করে। ভিক্ষুগণ, এই দুইজনকে তৃপ্ত করা দুঃসাধ্য।

১২৩. ৫. ভিক্ষুগণ, এই দুই ব্যক্তি সহজে তৃপ্ত হয়। কে কে? যে ব্যক্তি আয় করে না এবং সঞ্চয় অপব্যয় করে না। ভিক্ষুগণ, এই দুই ব্যক্তি সহজে তৃপ্ত হয়।

১২৪. ৬. ভিক্ষুগণ, এই দুই প্রত্যয় (বস্তু) কাম উৎপাদনকারী। কী কী? শুভ নিমিত্ত (বস্তুর প্রলোভনকারী গুণ) এবং অযোনিস মনসিকার (অজ্ঞতাপূর্ণ মনোযোগ) ভিক্ষুগণ, এই দুই প্রত্যয় (বস্তু) কাম উৎপাদনকারী।

১২৫. ৭. ভিক্ষুগণ, এই দুই প্রত্যয় (বস্তু) দ্বেষ উৎপাদনকারী। কী কী? প্রতিঘ নিমিত্ত (বিরক্তি, ক্রোধ সৃষ্টিকারী বৈশিষ্ট্য) এবং অজ্ঞতাপূর্ণ মনোযোগ। ভিক্ষুগণ, এই দুই প্রত্যয় (বস্তু) দ্বেষ উৎপাদনকারী।

১২৬. ৮. ভিক্ষুগণ, এই দুই বস্তু মিথ্যাদৃষ্টির মূল (কারণ)। কী কী? অন্য জগৎ হইতে শব্দ এবং অজ্ঞতাপূর্ণ মনোযোগ। ভিক্ষুগণ, এই দুই বস্তু মিথ্যাদৃষ্টির মূল (কারণ)।

১২৭. ৯. ভিক্ষুগণ, এই দুই বস্তু সম্যক দৃষ্টির মূল (কারণ)। কী কী? অন্য লোক হইতে শব্দ এবং জ্ঞানপূর্বক মনোনিবেশ। ভিক্ষুগণ, এই দুই বস্তু সম্যক দৃষ্টির মূল (কারণ)।

১২৮. ১০ ভিক্ষুগণ, এই দুই প্রকার দোষ। কী কী? লঘু ও গুরু। ভিক্ষুগণ, এই দুই প্রকার দোষ।

১২৯. ১১. ভিক্ষুগণ, এই দুই প্রকার দোষ। কী কী? প্রদুষ্ট (পবিত্রতা বিনষ্টকারী) এবং অপ্রদুষ্ট (পবিত্রতা নষ্টকারী নহে)। ভিক্ষুগণ, এই দুই প্রকার দোষ।

১৩০. ১২. ভিক্ষুগণ, এই দুই প্রকার দোষ। কী কী? সাবশেষ (আংশিক) এবং অনবশেষ (সম্পূর্ণ)। ভিক্ষুগণ, এই দুই প্রকার দোষ।


 

১২. ২. উচ্চাকাঙ্ক্ষা বর্গ
১৩১. ১. ভিক্ষুগণ, শ্রদ্ধাবান ভিক্ষু যদি উচ্চাকাঙ্ক্ষা করে তাহা হইলে সম্যকভাবে এইরূপ উচ্চাশা করিয়া থাকে, “সারিপুত্র এবং মৌদ্গলায়ন যাদৃশ ছিলেন আমি তাদৃশ হইব।” ভিক্ষুগণ, এইগুলি তুলাদণ্ড এবং মান যাহার দ্বারা আমার শ্রাবক ভিক্ষু যেমন : সারিপুত্র এবং মৌদ্গলায়নের মূল্যায়ন করিতে হয়।

১৩২. ২. ভিক্ষুগণ, শ্রদ্ধাবতী ভিক্ষুণী উচ্চাশাযোগ্য বিষয়ে সম্যকভাবে এইরূপ উচ্চাশা করে : “আমি ভিক্ষুণী ক্ষেমা এবং উৎপলবর্ণা যাদৃশ ছিলেন তাদৃশ হইব।” ভিক্ষুগণ, এইগুলি তুলাদণ্ড এবং মান যদ্বারা আমার শ্রাবিকা ভিক্ষুণী যেমন : ক্ষেমা এবং উৎপলবর্ণা প্রভৃতির মূল্যায়ন করিতে হয়।

১৩৩. ৩. ভিক্ষুগণ, শ্রদ্ধাবান উপাসক উচ্চাশা করিলে এইরূপ উচ্চাশাই করিতে থাকে-“আমি যদি তাদৃশ হইতাম যাদৃশ ছিলেন গৃহপতি চিত্ত এবং হস্তক।” ভিক্ষুগণ, শ্রদ্ধাবান উপাসক উচ্চাশা করিলে এইরূপ উচ্চাশাই করিতে থাকে-“আমি যদি তাদৃশ হইতাম যাদৃশ ছিলেন গৃহপতি চিত্ত এবং হস্তক প্রভৃতির মূল্যায়ন করিতে হয়।

১৩৪. ৪. ভিক্ষুগণ, শ্রদ্ধাবতী উপাসিকা উচ্চাশা করিলে এইরূপ উচ্চাশাই করিয়া থাকে-“আমি যদি উপাসিকা খুব্জুত্তরা এবং বেলুকন্টকিয়া নন্দমাতা সদৃশ হইতাম!” ভিক্ষুগণ, এইগুলি তুলাদণ্ড এবং মান যদ্বারা আমার শ্রাবিকা উপাসিকা যেমন : খুব্জুত্তরা এবং বেলুকন্টকিয়া নন্দমাতা প্রভৃতির মূল্যায়ন করিতে হয়।

১৩৫. ৫. ভিক্ষুগণ, দ্বিবিধ গুণে গুণান্বিত মূর্খ, পাপী, অসৎপুরুষ শিকড় উৎপাটিত বস্তু সদৃশ নিষ্প্রাণ হইয়া যায়, নিন্দার্হ হয়, বিজ্ঞগণ কর্তৃক নিন্দিত হয় এবং বহু অপুণ্য প্রাপ্ত হয়। দ্বিবিধ বিষয় কী কী? পর্যবেক্ষণ এবং তীক্ষ্ণবুদ্ধিহীন হইয়া যে প্রশংসার অযোগ্যকে প্রশংসা করে এবং একই কারণে প্রশংসাযোগ্যকে নিন্দা করে। ভিক্ষুগণ, এই দুই মন্দ গুণে ভূষিত মূর্খ, পাপী, অসৎপুরুষ শিকড় উৎপাটিত বস্তু সদৃশ নিষ্প্রাণ হইয়া যায়, নিন্দার্হ, বিজ্ঞজন কর্তৃক নিন্দিত হয় এবং বহু পাপ প্রসব করে। ভিক্ষুগণ, এই দুই বিষয়ে গুণান্বিত পণ্ডিত, পুণ্যবান, সৎপুরুষ শিকড় অনুৎপাটিত বস্তু সদৃশ সজীব হয়, প্রশংসার্হ, বিজ্ঞগণ কর্তৃক প্রশংসিত হয় এবং বহু পুণ্য সৃষ্টি করে। দ্বিবিধ বিষয় কী কী? পর্যবেক্ষণ এবং তীক্ষ্ণবুদ্ধিসম্পন্ন হইয়া যে প্রশংসাযোগ্যকে প্রশংসা করে এবং একই কারণে প্রশংসার অযোগ্যকে নিন্দা করে। ভিক্ষুগণ, এই দুই বিষয়ে গুণান্বিত পণ্ডিত, পুণ্যবান, সৎপুরুষ শিকড় অনুৎপাটিত বস্তু সদৃশ সজীব হয়, প্রশংসার্হ, বিজ্ঞগণ কর্তৃক প্রশংসিত হয় এবং বহু পুণ্য সৃষ্টি করে।

১৩৬. ৬. ভিক্ষুগণ, দ্বিবিধ মন্দ বিষয়াসক্ত মূর্খ পাপী, অসৎপুরুষ শিকড় উৎপাটিত বস্তু সদৃশ নিষ্প্রাণ হইয়া যায়, নিন্দার্হ হয়, বিজ্ঞগণ কর্তৃক নিন্দিত হয় এবং বহু অপুণ্য প্রাপ্ত হয়। দ্বিবিধ বিষয় কী কী? পর্যবেক্ষণ এবং তীক্ষ্ণবুদ্ধিহীন হইয়া সে অপ্রসাদনীয় (অবিশ্বস্ত) বিষয়ে প্রসাদিত (সন্তুষ্ট) হয় এবং একই কারণে প্রসাদনীয় বিষয়ে অসন্তুষ্ট হয়। ভিক্ষুগণ, এই দ্বিবিধ মন্দ বিষয়াসক্ত মূর্খ পাপী, অসৎপুরুষ শিকড় উৎপাটিত বস্তু সদৃশ নিষ্প্রাণ হইয়া যায়, নিন্দার্হ হয়, বিজ্ঞগণ কর্তৃক নিন্দিত হয় এবং বহু অপুণ্য প্রাপ্ত হয়। ভিক্ষুগণ, এই দুই বিষয়ে গুণান্বিত পণ্ডিত পুণ্যবান, সৎপুরুষ শিকড় অনুৎপাটিত বস্তু সদৃশ সজীব হয়, প্রশংসার্হ, বিজ্ঞগণ কর্তৃক প্রশংসিত হয় এবং বহু পুণ্য সৃষ্টি করে। দ্বিবিধ বিষয় কী কী? পর্যবেক্ষণ এবং তীক্ষ্ণজ্ঞানসম্পন্ন হইয়া সে অপ্রসাদনীয় বিষয়ে অসন্তুষ্ট হয় এবং প্রসাদনীয় বিষয়ে প্রসন্ন হয়। ভিক্ষুগণ, এই দুই বিষয়ে গুণান্বিত পণ্ডিত পুণ্যবান, সৎপুরুষ শিকড় অনুৎপাটিত বস্তু সদৃশ সজীব হয়, প্রশংসার্হ, বিজ্ঞগণ কর্তৃক প্রশংসিত হয় এবং বহু পুণ্য প্রসব করে।

১৩৭. ৭. ভিক্ষুগণ, দুইজনকে মিথ্যা প্রতিপন্নকারী, পাপী, অসৎপুরুষ শিকড় উৎপাটিত বস্তু সদৃশ নিষ্প্রাণ হইয়া যায়, নিন্দার্হ, বিজ্ঞগণ কর্তৃক নিন্দিত হয় এবং বহু অপুণ্য প্রসব করে। দুইজন কে কে? মাতাপিতা। ভিক্ষুগণ, এই দুইজনকে মিথ্যা প্রতিপন্নকারী পাপী, অসৎপুরুষ শিকড় উৎপাটিত বস্তু সদৃশ নিষ্প্রাণ হইয়া যায়, নিন্দার্হ, বিজ্ঞগণ কর্তৃক নিন্দিত হয় এবং বহু অপুণ্য প্রসব করে। ভিক্ষুগণ, দুইজনের প্রতি সম্যক আচরণ দ্বারা পণ্ডিত ব্যক্তি, পুণ্যবান, সৎপুরুষ শিকড় অনুৎপাটিত বস্তু সদৃশ সজীব হয়, বিজ্ঞগণ কর্তৃক প্রশংসিত হয় এবং বহু পুণ্য প্রসব করে। দুইজন কে কে? মাতা এবং পিতা। ভিক্ষুগণ, এই দুইজনের প্রতি সম্যক আচরণ দ্বারা পণ্ডিত ব্যক্তি, পুণ্যবান, সৎপুরুষ শিকড় অনুৎপাটিত বস্তু সদৃশ সজীব হয়, বিজ্ঞগণ কর্তৃক প্রশংসিত হয় এবং বহু পুণ্য প্রসব করে।

১৩৮. ৮. ভিক্ষুগণ, দুইজনকে মিথ্যা প্রতিপন্নকারী মূর্খ পাপী, অসৎপুরুষ শিকড় উৎপাটিত বস্তু সদৃশ নিষ্প্রাণ হইয়া যায়, নিন্দার্হ, বিজ্ঞগণ কর্তৃক নিন্দিত হয় এবং বহু অপুণ্য প্রসব করে। দুইজন কে কে? তথাগত ও তথাগতের শ্রাবক। ভিক্ষুগণ, এই দুইজনকে মিথ্যা প্রতিপন্নকারী মূর্খ পাপী, অসৎপুরুষ শিকড় উৎপাটিত বস্তু সদৃশ নিষ্প্রাণ হইয়া যায়, নিন্দার্হ, বিজ্ঞগণ কর্তৃক নিন্দিত হয় এবং বহু অপুণ্য প্রসব করে। ভিক্ষুগণ, এই দুইজনের প্রতি সম্যক আচরণকারী পণ্ডিত, পুণ্যবান সৎপুরুষ শিকড় অনুৎপাটিত বস্তু সদৃশ সজীব হয়, বিজ্ঞগণ কর্তৃক প্রশংসিত হয় এবং বহু পুণ্য প্রসব করে। দুইজন কে কে? তথাগত এবং তথাগতের শ্রাবক। ভিক্ষুগণ, এই দুই জনের প্রতি সম্যক আচরণকারী পণ্ডিত, পুণ্যবান সৎপুরুষ শিকড় অনুৎপাটিত বস্তু সদৃশ সজীব হয়, বিজ্ঞগণ কর্তৃক প্রশংসিত হয় এবং বহু পুণ্য প্রসব করে।

১৩৯. ৯. ভিক্ষুগণ, ধর্ম এই দুই প্রকার। কী কী? চিত্ত পরিশুদ্ধি এবং জগতের কোনো বিষয়ের প্রতি অনাসক্তি। ভিক্ষুগণ, ধর্ম এই দুই প্রকার।

১৪০. ১০ ভিক্ষুগণ, ধর্ম এই দুই প্রকার। কী কী? রাগ (ক্রোধ) এবং শত্রুতা। এই দুই প্রকার ধর্ম।

১৪১. ১১. ভিক্ষুগণ, এই দুই প্রকার ধর্র্ম। কী কী? ক্রোধ সংযম এবং মন্দ ধারণা পোষণে সংযম। ভিক্ষুগণ, এই দুই প্রকার ধর্ম।”


 

১৩. ৩. দান বর্গ
১৪২. ১. “ভিক্ষুগণ, দান এই দুই প্রকার। কী কী? আমিষ (বস্তুগত) দান এবং নিরামিষ দান (ধর্ম দান)। দান এই দুই প্রকার। এই দুই প্রকার দানের মধ্যে ধর্ম দানই শ্রেষ্ঠ।

১৪৩. ২. ভিক্ষুগণ, যজ্ঞ এই দুই প্রকার। কী কী? আমিষ যজ্ঞ এবং নিরামিষ যজ্ঞ। এই দ্বিবিধ যজ্ঞের মধ্যে ধর্ম যজ্ঞই শ্রেষ্ঠ।

১৪৪. ৩. ভিক্ষুগণ, ত্যাগ এই দুই প্রকার। কী কী? আমিষ ত্যাগ এবং ধর্ম-ত্যাগ। এই দুই প্রকার ত্যাগ। এই দ্বিবিধ ত্যাগের মধ্যে ধর্ম ত্যাগই শ্রেষ্ঠ।

১৪৫. ৪. ভিক্ষুগণ, পরিত্যাগ এই দুই প্রকার। কী কী? আমিষ পরিত্যাগ এবং ধর্ম পরিত্যাগ। পরিত্যাগ এই দ্বিবিধ। এই দ্বিবিধ পরিত্যাগের মধ্যে ধর্ম পরিত্যাগই শ্রেষ্ঠ।

১৪৬. ৫. ভিক্ষুগণ, ভোগ এই দুই প্রকার। কী কী? আমিষ ভোগ এবং ধর্ম ভোগ। ভোগ এই দুই প্রকার। এই দুই প্রকার ভোগের মধ্যে ধর্ম ভোগই শ্রেষ্ঠ।

১৪৭. ৬. ভিক্ষুগণ, সম্ভোগ (উপভোগ) এই দুই প্রকার। কী কী? আমিষ সম্ভোগ এবং ধর্ম সম্ভোগ। সম্ভোগ এই দুই প্রকার। এই দুই প্রকার সম্ভোগের মধ্যে ধর্ম সম্ভোগই শ্রেষ্ঠ।

১৪৮. ৭. ভিক্ষুগণ, বিভাজন দ্বিবিধ। কী কী? আমিষ বিভাজন এবং ধর্ম বিভাজন। বিভাজন এই দ্বিবিধ। এই দ্বিবিধ বিভাজনের মধ্যে ধর্ম বিভাজনই শ্রেষ্ঠ।

১৪৯. ৮. ভিক্ষুগণ, সংগ্রহ দুই প্রকার। কী কী? আমিষ সংগ্রহ এবং ধর্ম সংগ্রহ। সংগ্রহ এই দ্বিবিধ। এই দ্বিবিধ সংগ্রহের মধ্যে ধর্ম সংগ্রহই শ্রেষ্ঠ।

১৫০. ৯. ভিক্ষুগণ, এই দুই প্রকার অনুগ্রহ (দয়া)। কী কী? আমিষ অনুগ্রহ ও ধর্মানুগ্রহ। অনুগ্রহ এই দ্বিবিধ। এই দ্বিবিধ অনুগ্রহের মধ্যে ধর্মানুগ্রহই শ্রেষ্ঠ।

১৫১. ১০ ভিক্ষুগণ, অনুকম্পা এই দুই প্রকার। কী কী? আমিষ অনুকম্পা এবং ধর্মানুকম্পা। অনুকম্পা এই দ্বিবিধ। এই দ্বিবিধ অনুকম্পার মধ্যে ধর্মানুকম্পাই শ্রেষ্ঠ।”


 

১৪. ৪. অভ্যর্থনা বর্গ
১৫২. ১. “ভিক্ষুগণ” অভ্যর্থনা এই দুই প্রকার। কী কী? আমিষ (বস্তুগত) অভ্যর্থনা এবং ধর্ম অভ্যর্থনা। ভিক্ষুগণ, এই দ্বিবিধ অভ্যর্থনার মধ্যে ধর্ম অভ্যর্থনাই শ্রেষ্ঠ।

১৫৩. ২. ভিক্ষুগণ, সদয় অভ্যর্থনা দ্বিবিধ। কী কী? আমিষ সদয় এবং ধর্ম সদয়। ভিক্ষুগণ, এই দ্বিবিধ সদয়ের মধ্যে ধর্ম সদয়ই শ্রেষ্ঠ।

১৫৪. ৩. ভিক্ষুগণ, অনুসন্ধান এই দ্বিবিধ। কী কী? বস্তু অনুসন্ধান এবং ধর্মানুসন্ধান। ভিক্ষুগণ, এই দ্বিবিধ অনুসন্ধানের মধ্যে ধর্মানুসন্ধানই শ্রেষ্ঠ।

১৫৫. ৪. ভিক্ষুগণ, আন্তরিক শিক্ষা এই দুই প্রকার। কী কী? বস্তুগত আন্তরিক শিক্ষা এবং ধর্মীয় আন্তরিক শিক্ষা। ভিক্ষুগণ, এই দ্বিবিধ আন্তরিক শিক্ষার মধ্যে ধর্মীয় আন্তরিক শিক্ষাই শ্রেষ্ঠ।

১৫৬. ৫. ভিক্ষুগণ, পর্যবেক্ষণ এই দুই প্রকার। কী কী? আমিষ পর্যবেক্ষণ এবং ধর্ম পর্যবেক্ষণ। ভিক্ষুগণ, এই দুই প্রকার পর্যবেক্ষণের মধ্যে ধর্ম পর্যবেক্ষণই শ্রেষ্ঠ।

১৫৭. ৬. ভিক্ষুগণ, এই দ্বিবিধ পূজা। কী কী? আমিষ (বস্তুগত) পূজা এবং ধর্মপূজা। ভিক্ষুগণ, এই দুই প্রকার পূজার মধ্যে ধর্মপূজাই শ্রেষ্ঠ।

১৫৮. ৭. ভিক্ষুগণ, আতিথেয়তা এই দ্বিবিধ। কী কী? বস্তুগত আতিথেয়তা এবং ধর্মাতিথেয়তা। ভিক্ষুগণ, এই দ্বিবিধ আতিথেয়তার মধ্যে ধর্মাতিথেয়তাই শ্রেষ্ঠ।

১৫৯. ৮. ভিক্ষুগণ, ঋদ্ধি (সমৃদ্ধি) এই দুই প্রকার। কী কী? আমিষ ঋদ্ধি এবং ধর্ম ঋদ্ধি। ভিক্ষুগণ, এই দুই প্রকার ঋদ্ধির মধ্যে ধর্ম ঋদ্ধিই শ্রেষ্ঠ।

১৬০. ৯. ভিক্ষুগণ, বৃদ্ধি এই দুই প্রকার। কী কী? আমিষ-বৃদ্ধি এবং ধর্ম-বৃদ্ধি। ভিক্ষুগণ, এই দুই প্রকার বৃদ্ধির মধ্যে ধর্মবৃদ্ধিই শ্রেষ্ঠ।

১৬১. ১০ ভিক্ষুগণ, সম্পদ এই দুই প্রকার। কী কী? আমিষ-সম্পদ এবং ধর্ম-সম্পদ। ভিক্ষুগণ, এই দুই প্রকার সম্পদের মধ্যে ধর্মসম্পদই শ্রেষ্ঠ।

১৬২. ১১. ভিক্ষুগণ, সঞ্চয় এই দুই প্রকার। কী কী? আমিষ-সঞ্চয় এবং ধর্ম-সঞ্চয়। ভিক্ষুগণ, এই দুই প্রকার সঞ্চয়ের মধ্যে ধর্মসঞ্চয়ই শ্রেষ্ঠ।

১৬৩. ১২. ভিক্ষুগণ, উন্নতি এই দুই প্রকার। কী কী? আমিষ উন্নতি এবং ধর্মোন্নতি। ভিক্ষুগণ, এই দুই প্রকার উন্নতির মধ্যে ধর্মোন্নতিই শ্রেষ্ঠ।”


 

১৫. ৫. সমাপত্তি বর্গ
১৬৪. ১. ভিক্ষুগণ, এই দুই প্রকার ধর্ম। কী কী? আধ্যাত্মিক লাভে দক্ষ এবং সমাপত্তি বহির্ভূত লাভে দক্ষ। ভিক্ষুগণ, এই দুই প্রকার ধর্ম।

১৬৫. ২. ভিক্ষুগণ, এই দুই প্রকার ধর্ম। কী কী? ন্যায়পরায়ণতা এবং কোমলতা। ভিক্ষুগণ, এই দুই প্রকার ধর্ম।

১৬৬. ৩. ভিক্ষুগণ, এই দুই প্রকার ধর্ম। কী কী? ক্ষান্তি (ধৈর্য) এবং নম্রতা। ভিক্ষুগণ, এই দুই প্রকার ধর্ম।

১৬৭. ৪. ভিক্ষুগণ, এই দুই প্রকার ধর্ম। কী কী? আনন্দদায়ী এবং সদয় অভ্যর্থনা। ভিক্ষুগণ, এই দুই প্রকার ধর্ম।

১৬৮. ৫. ভিক্ষুগণ, এই দুই প্রকার ধর্ম। কী কী? অহিংসা এবং বিশুদ্ধতা। ভিক্ষুগণ, এই দুই প্রকার ধর্ম।

১৬৯. ৬. ভিক্ষুগণ, এই দুই প্রকার ধর্ম। কী কী? ইন্দ্রিয়দ্বারে অসংযমশীলতা এবং ভোজনে মাত্রাজ্ঞানহীনতা। ভিক্ষুগণ, এই দুই প্রকার ধর্ম।

১৭০. ৭. ভিক্ষুগণ, এই দুই প্রকার ধর্ম। কী কী? ইন্দ্রিয়দ্বারে সংযমশীলতা এবং ভোজনে মাত্রাজ্ঞান। ভিক্ষুগণ, এই দুই প্রকার ধর্ম।

১৭১. ৮. ভিক্ষুগণ, এই দুই প্রকার ধর্ম। কী কী? বিবেচনা বল এবং ভাবনা বল। ভিক্ষুগণ, এই দুই প্রকার ধর্ম।

১৭২. ৯. ভিক্ষুগণ, এই দুই প্রকার ধর্ম। কী কী? স্মৃতিবল এবং সমাধিবল। ভিক্ষুগণ, এই দুই প্রকার ধর্ম।

১৭৩. ১০. ভিক্ষুগণ, এই দুই প্রকার ধর্ম। কী কী? শমথ (শান্ত) এবং বিদর্শন (অন্তর্দর্শন)। ভিক্ষুগণ, এই দুই প্রকার ধর্ম।

১৭৪. ১১. ভিক্ষুগণ, এই দুই প্রকার ধর্ম। কী কী? শীলবিপত্তি ও দৃষ্টিবিপত্তি। ভিক্ষুগণ, এই দুই প্রকার ধর্ম।

১৭৫. ১২. ভিক্ষুগণ, এই দুই প্রকার ধর্ম। কী কী? শীল (নৈতিক) সম্পদ এবং দৃষ্টি সম্পদ। ভিক্ষুগণ, এই দুই প্রকার ধর্ম।

১৭৬. ১৩. ভিক্ষুগণ, এই দুই প্রকার ধর্ম। কী কী? শীল বিশুদ্ধি এবং দৃষ্টি বিশুদ্ধি। ভিক্ষুগণ, এই দুই প্রকার ধর্ম।

১৭৭. ১৪. ভিক্ষুগণ, এই দুই প্রকার ধর্ম। কী কী? দৃষ্টিবিশুদ্ধি এবং তাদৃশ প্রচেষ্টা। ভিক্ষুগণ, এই দুই প্রকার ধর্ম।

১৭৮. ১৫. ভিক্ষুগণ, এই দুই প্রকার ধর্ম। কী কী? অসন্তুষ্টিতা এবং কুশলধর্মের প্রচেষ্টায় অনিচ্ছা। ভিক্ষুগণ, এই দুই প্রকার ধর্ম।

১৭৯. ১৬. ভিক্ষুগণ, এই দুই প্রকার ধর্ম। কী কী? স্মৃতিবিহ্বলতা এবং বোধশক্তিহীনতা। ভিক্ষুগণ, এই দুই প্রকার ধর্ম।

১৮০. ১৭. ভিক্ষুগণ, এই দুই প্রকার ধর্ম। কী কী? স্মৃতি এবং সম্প্রজ্ঞান (বোধশক্তি)। ভিক্ষুগণ, এই দুই প্রকার ধর্ম।”


 

১৬. কোধপেয়্যালং
১৮১. ১. ভিক্ষুগণ, ধর্ম এই দুই প্রকার। দুই কী কী? ক্রোধ এবং ঈর্ষা। ভিক্ষুগণ, এইগুলিই ধর্ম।

২. ভিক্ষুগণ, ধর্ম এই দুই প্রকার। দুই কী কী? ভাণ এবং ঈর্ষা। ভিক্ষুগণ, এইগুলিই ধর্ম।

৩. ভিক্ষুগণ, ধর্ম এই দুই প্রকার। দুই কী কী? ঈর্ষা এবং মাৎসর্য (কৃপণতা)। ভিক্ষুগণ, এইগুলিই ধর্ম।

৪. ভিক্ষুগণ, ধর্ম এই দুই প্রকার। দুই কী কী? মায়া (প্রবঞ্চনা) এবং বিশ্বাসঘাতকতা। ভিক্ষুগণ, এইগুলিই ধর্ম।

৫. ভিক্ষুগণ, ধর্ম এই দুই প্রকার। দুই কী কী? লজ্জাহীনতা এবং ভয়হীনতা। ভিক্ষুগণ, এইগুলিই ধর্ম।

১৮২. ৬. ভিক্ষুগণ, ধর্ম এই দুই প্রকার। দুই কী কী? অক্রোধ এবং অনীর্ষা। ভিক্ষুগণ, এইগুলিই ধর্ম।

৭. ভিক্ষুগণ, ধর্ম এই দুই প্রকার। দুই কী কী? ছলনাহীনতা (সততা) এবং বিদ্বেষহীনতা। ভিক্ষুগণ, এইগুলিই ধর্ম।

৮. ভিক্ষুগণ, ধর্ম এই দুই প্রকার। দুই কী কী? অনীর্ষা এবং অমাৎসর্য (অকৃপণতা)। ভিক্ষুগণ, এইগুলিই ধর্ম।

৯. ভিক্ষুগণ, ধর্ম এই দুই প্রকার। দুই কী কী? অপ্রবঞ্চনা এবং অবিশ্বাস ঘাতকতা। ভিক্ষুগণ, এইগুলিই ধর্ম।

১০ ভিক্ষুগণ, ধর্ম এই দুই প্রকার। দুই কী কী? লজ্জা এবং ভয়। ভিক্ষুগণ, এইগুলিই ধর্ম।

১৮৩. ১১. ভিক্ষুগণ, দুই বিষয়ে সমর্পিত ব্যক্তি দুঃখে বাস করে। দুই বিষয় কী কী? ক্রোধ এবং ঈর্ষায় সমর্পিত ব্যক্তি দুঃখে বাস করে।

১২. ভিক্ষুগণ, দুই বিষয়ে সমর্পিত ব্যক্তি দুঃখে বাস করে। দুই বিষয় কী কী? ছলনা এবং ঈর্ষায় সমর্পিত ব্যক্তি দুঃখে বাস করে।

১৩. ভিক্ষুগণ, দুই বিষয়ে সমর্পিত ব্যক্তি দুঃখে বাস করে। দুই বিষয় কী কী? ঈর্ষা এবং মাৎসর্যে সমর্পিত ব্যক্তি দুঃখে বাস করে।

১৪. ভিক্ষুগণ, দুই বিষয়ে সমর্পিত ব্যক্তি দুঃখে বাস করে। দুই বিষয় কী কী? প্রবঞ্চনা এবং বিশ্বাসঘাতকতায় সমর্পিত ব্যক্তি দুঃখে বাস করে।

১৫. ভিক্ষুগণ, দুই বিষয়ে সমর্পিত ব্যক্তি দুঃখে বাস করে। দুই বিষয় কী কী? লজ্জাহীনতা এবং ভয়হীনতায় সমর্পিত ব্যক্তি দুঃখে বাস করে।

১৮৪. ১৬. ভিক্ষুগণ, দুই ধর্মে সমর্পিত ব্যক্তি সুখে বাস করে। দুই বিষয় কী কী? অক্রোধ এবং অনীর্ষায় সমর্পিত ব্যক্তি সুখে বাস করে।

১৭. ভিক্ষুগণ, দুই ধর্মে সমর্পিত ব্যক্তি সুখে বাস করে। দুই বিষয় কী কী? ছলনাহীনতা এবং অনীর্ষায় সমর্পিত ব্যক্তি সুখে বাস করে।

১৮. ভিক্ষুগণ, দুই ধর্মে সমর্পিত ব্যক্তি সুখে বাস করে। দুই বিষয় কী কী? অনীর্ষা এবং অমাৎর্সযে সমর্পিত ব্যক্তি সুখে বাস করে।

১৯. ভিক্ষুগণ, দুই ধর্মে সমর্পিত ব্যক্তি সুখে বাস করে। দুই বিষয় কী কী? অপ্রবঞ্চনতা এবং অবিশ্বাসঘাতকতায় সমর্পিত ব্যক্তি সুখে বাস করে।

২০. ভিক্ষুগণ, দুই ধর্মে সমর্পিত ব্যক্তি সুখে বাস করে। দুই বিষয় কী কী? লজ্জা এবং ভয় সমর্পিত ব্যক্তি সুখে বাস করে।

১৮৫. ২১. ভিক্ষুগণ, এই দুই বিষয়ে সমর্পিত শিক্ষার্থী ভিক্ষু পরিহানির (পতনের) পথে চালিত হয়। দুই বিষয় কী কী? ক্রোধ এবং ঈর্ষা। এই দুই বিষয়ে সমর্পিত শিক্ষার্থী ভিক্ষু পরিহানির পথে চালিত হয়।

২২. ভিক্ষুগণ, এই দুই বিষয়ে সমর্পিত শিক্ষার্থী ভিক্ষু পরিহানির (পতনের) পথে চালিত হয়। দুই বিষয় কী কী? ছলনা এবং ঈর্ষা। এই দুই বিষয়ে সমর্পিত শিক্ষার্থী ভিক্ষু পরিহানির পথে চালিত হয়।

২৩. ভিক্ষুগণ, এই দুই বিষয়ে সমর্পিত শিক্ষার্থী ভিক্ষু পরিহানির (পতনের) পথে চালিত হয়। দুই বিষয় কী কী? ঈর্ষা এবং মাৎসর্য। এই দুই বিষয়ে সমর্পিত শিক্ষার্থী ভিক্ষু পরিহানির পথে চালিত হয়।

২৪. ভিক্ষুগণ, এই দুই বিষয়ে সমর্পিত শিক্ষার্থী ভিক্ষু পরিহানির (পতনের) পথে চালিত হয়। দুই বিষয় কী কী? প্রবঞ্চনতা এবং বিশ্বাস ঘাতকতা। এই দুই বিষয়ে সমর্পিত শিক্ষার্থী ভিক্ষু পরিহানির পথে চালিত হয়।

২৫. ভিক্ষুগণ, এই দুই বিষয়ে সমর্পিত শিক্ষার্থী ভিক্ষু পরিহানির (পতনের) পথে চালিত হয়। দুই বিষয় কী কী? লজ্জা এবং ভয়হীনতা। এই দুই বিষয়ে সমর্পিত শিক্ষার্থী ভিক্ষু পরিহানির পথে চালিত করে।

১৮৬. ২৬. ভিক্ষুগণ, এই দুই ধর্ম শিক্ষার্থী ভিক্ষুকে অপরিহানির পথে চালিত করে। দুই ধর্ম কী কী? অক্রোধ এবং অনীর্ষা। এই দুই ধর্ম শিক্ষার্থী ভিক্ষুকে অপরিহানির পথে চালিত করে।

২৭. ভিক্ষুগণ, এই দুই ধর্ম শিক্ষার্থী ভিক্ষুকে অপরিহানির পথে চালিত করে। দুই ধর্ম কী কী? ছলনাহীনতা এবং অনীর্ষা। এই দুই ধর্ম শিক্ষার্থী ভিক্ষুকে অপরিহানির পথে চালিত করে।

২৮. ভিক্ষুগণ, এই দুই ধর্ম শিক্ষার্থী ভিক্ষুকে অপরিহানির পথে চালিত করে। দুই ধর্ম কী কী? অনীর্ষা এবং অমাৎসর্য। এই দুই ধর্ম শিক্ষার্থী ভিক্ষুকে অপরিহানির পথে চালিত করে।

২৯. ভিক্ষুগণ, এই দুই ধর্ম শিক্ষার্থী ভিক্ষুকে অপরিহানির পথে চালিত করে। দুই ধর্ম কী কী? অপ্রবঞ্চনা এবং অবিশ্বাসঘাতকতা। এই দুই ধর্ম শিক্ষার্থী ভিক্ষুকে অপরিহানির পথে চালিত করে।

৩০. ভিক্ষুগণ, এই দুই ধর্ম শিক্ষার্থী ভিক্ষুকে অপরিহানির পথে চালিত করে। দুই ধর্ম কী কী? লজ্জা এবং ভয়। এই দুই ধর্ম শিক্ষার্থী ভিক্ষুকে অপরিহানির পথে চালিত করে।

১৮৭. ৩১. ভিক্ষুগণ, দ্বিবিধ বিষয়ে বিষয়ীভূত ব্যক্তি তাহার শাস্তির উপযুক্ত কারণে সে নরকে নিক্ষিপ্ত হয়। দ্বিবিধ বিষয় কী কী? ক্রোধ এবং ঈর্ষা সমর্পিত ব্যক্তি তাহার শাস্তির উপযুক্ত কারণে সে নরকে নিক্ষিপ্ত হয়।

৩২. ভিক্ষুগণ, দ্বিবিধ বিষয়ে বিষয়ীভূত ব্যক্তি তাহার শাস্তির উপযুক্ত কারণে সে নরকে নিক্ষিপ্ত হয়। দ্বিবিধ বিষয় কী কী? ছলনা এবং ঈর্ষা সমর্পিত ব্যক্তি তাহার শাস্তির উপযুক্ত কারণে সে নরকে নিক্ষিপ্ত হয়।

৩৩. ভিক্ষুগণ, দ্বিবিধ বিষয়ে বিষয়ীভূত ব্যক্তি তাহার শাস্তির উপযুক্ত কারণে সে নরকে নিক্ষিপ্ত হয়। দ্বিবিধ বিষয় কী কী? ঈর্ষা এবং মাৎসর্য সমর্পিত ব্যক্তি তাহার শাস্তির উপযুক্ত কারণে সে নরকে নিক্ষিপ্ত হয়।

৩৪. ভিক্ষুগণ, দ্বিবিধ বিষয়ে বিষয়ীভূত ব্যক্তি তাহার শাস্তির উপযুক্ত কারণে সে নরকে নিক্ষিপ্ত হয়। দ্বিবিধ বিষয় কী কী? প্রবঞ্চনা এবং বিশ্বাসঘাতকতা সমর্পিত ব্যক্তি তাহার শাস্তির উপযুক্ত কারণে সে নরকে নিক্ষিপ্ত হয়।

৩৫. ভিক্ষুগণ, দ্বিবিধ বিষয়ে বিষয়ীভূত ব্যক্তি তাহার শাস্তির উপযুক্ত কারণে সে নরকে নিক্ষিপ্ত হয়। দ্বিবিধ বিষয় কী কী? লজ্জাহীনতা এবং ভয়হীনতায় সমর্পিত ব্যক্তি তাহার শাস্তির উপযুক্ত কারণে সে নরকে নিক্ষিপ্ত হয়।

১৮৮. ৩৬. ভিক্ষুগণ, দ্বিবিধ গুণে গুণান্বিত ব্যক্তি তাহার সুকৃতির ফলস্বরূপ সুগতি প্রাপ্ত হয়। দ্বিবিধ গুণ কী কী? অক্রোধ এবং অনীর্ষায় সমর্পিত ব্যক্তি তাহার সুকৃতির ফলস্বরূপ সুগতি প্রাপ্ত হয়।

৩৭. ভিক্ষুগণ, দ্বিবিধ গুণে গুণান্বিত ব্যক্তি তাহার সুকৃতির ফলস্বরূপ সুগতি প্রাপ্ত হয়। দ্বিবিধ গুণ কী কী? ছলনাহীনতা এবং অনীর্ষায় সমর্পিত ব্যক্তি তাহার সুকৃতির ফলস্বরূপ সুগতি প্রাপ্ত হয়।

৩৮. ভিক্ষুগণ, দ্বিবিধ গুণে গুণান্বিত ব্যক্তি তাহার সুকৃতির ফলস্বরূপ সুগতি প্রাপ্ত হয়। দ্বিবিধ গুণ কী কী? অনীর্ষা এবং অমাৎর্সযে সমর্পিত ব্যক্তি তাহার সুকৃতির ফলস্বরূপ সুগতি প্রাপ্ত হয়।

৩৯. ভিক্ষুগণ, দ্বিবিধ গুণে গুণান্বিত ব্যক্তি তাহার সুকৃতির ফলস্বরূপ সুগতি প্রাপ্ত হয়। দ্বিবিধ গুণ কী কী? অপ্রবঞ্চনা এবং অবিশ্বাসঘাতকায় সমর্পিত ব্যক্তি তাহার সুকৃতির ফলস্বরূপ সুগতি প্রাপ্ত হয়।

৪০. ভিক্ষুগণ, দ্বিবিধ গুণে গুণান্বিত ব্যক্তি তাহার সুকৃতির ফলস্বরূপ সুগতি প্রাপ্ত হয়। দ্বিবিধ গুণ কী কী? লজ্জা এবং ভয় সমর্পিত ব্যক্তি তাহার সুকৃতির ফলস্বরূপ সুগতি প্রাপ্ত হয়।

১৮৯. ৪১. ভিক্ষুগণ, দ্বিবিধ বিষয়ে সমর্পিত কোনো কোনো ব্যক্তি মৃত্যুর পর দুর্গতিতে, অপায়ে, বিনিপাতে, নরকে উৎপন্ন হয়। দ্বিবিধ কী কী? ক্রোধ এবং বিদ্বেষ এই দ্বিবিধ বিষয়ে সমর্পিত কোনো কোনো ব্যক্তি মৃত্যুর পর দুর্গতিতে, অপায়ে, বিনিপাতে, নরকে উৎপন্ন হয়।

৪২. ভিক্ষুগণ, দ্বিবিধ বিষয়ে সমর্পিত কোনো কোনো ব্যক্তি মৃত্যুর পর দুর্গতিতে, অপায়ে, বিনিপাতে, নরকে উৎপন্ন হয়। দ্বিবিধ কী কী? ছলনা এবং ঈর্ষা এই দ্বিবিধ বিষয়ে সমর্পিত কোনো কোনো ব্যক্তি মৃত্যুর পর দুর্গতিতে, অপায়ে, বিনিপাতে, নরকে উৎপন্ন হয়।

৪৩. ভিক্ষুগণ, দ্বিবিধ বিষয়ে সমর্পিত কোনো কোনো ব্যক্তি মৃত্যুর পর দুর্গতিতে, অপায়ে, বিনিপাতে, নরকে উৎপন্ন হয়। দ্বিবিধ কী কী? ঈর্ষা এবং মাৎসর্যে এই দ্বিবিধ বিষয়ে সমর্পিত কোনো কোনো ব্যক্তি মৃত্যুর পর দুর্গতিতে, অপায়ে, বিনিপাতে, নরকে উৎপন্ন হয়।

৪৪. ভিক্ষুগণ, দ্বিবিধ বিষয়ে সমর্পিত কোনো কোনো ব্যক্তি মৃত্যুর পর দুর্গতিতে, অপায়ে, বিনিপাতে, নরকে উৎপন্ন হয়। দ্বিবিধ কী কী? প্রবঞ্চনা এবং বিশ্বাসঘাতকতায়। এই দ্বিবিধ বিষয়ে সমর্পিত কোনো কোনো ব্যক্তি মৃত্যুর পর দুর্গতিতে, অপায়ে, বিনিপাতে, নরকে উৎপন্ন হয়।

৪৫. ভিক্ষুগণ, দ্বিবিধ বিষয়ে সমর্পিত কোনো কোনো ব্যক্তি মৃত্যুর পর দুর্গতিতে, অপায়ে, বিনিপাতে, নরকে উৎপন্ন হয়। দ্বিবিধ কী কী? লজ্জাহীনতা এবং ভয়হীনতা। এই দ্বিবিধ বিষয়ে সমর্পিত কোনো কোনো ব্যক্তি মৃত্যুর পর দুর্গতিতে, অপায়ে, বিনিপাতে, নরকে উৎপন্ন হয়।

১৯০. ৪৬. ভিক্ষুগণ, দ্বিবিধ ধর্মে সমর্পিত কোনো কোনো ব্যক্তি মৃত্যুর পর সুগতি-স্বর্গলোকে উৎপন্ন হয়। দ্বিবিধ কী কী? অক্রোধ এবং বিদ্বেষহীনতায়। এই দ্বিবিধ ধর্মে সমর্পিত কোনো কোনো ব্যক্তি মৃত্যুর পর সুগতি-স্বর্গলোকে পুনর্জন্ম লাভ করে।

৪৭. ভিক্ষুগণ, দ্বিবিধ ধর্মে সমর্পিত কোনো কোনো ব্যক্তি মৃত্যুর পর সুগতি-স্বর্গলোকে উৎপন্ন হয়। দ্বিবিধ কী কী? ছলনাহীনতা এবং অনীর্ষায়। এই দ্বিবিধ ধর্মে সমর্পিত কোনো কোনো ব্যক্তি মৃত্যুর পর সুগতি-স্বর্গলোকে পুনর্জন্ম লাভ করে।

৪৮. ভিক্ষুগণ, দ্বিবিধ ধর্মে সমর্পিত কোনো কোনো ব্যক্তি মৃত্যুর পর সুগতি-স্বর্গলোকে উৎপন্ন হয়। দ্বিবিধ কী কী? অনীর্ষা এবং অমাৎর্সযে। এই দ্বিবিধ ধর্মে সমর্পিত কোনো কোনো ব্যক্তি মৃত্যুর পর সুগতি-স্বর্গলোকে পুনর্জন্ম লাভ করে।

৪৯. ভিক্ষুগণ, দ্বিবিধ ধর্মে সমর্পিত কোনো কোনো ব্যক্তি মৃত্যুর পর সুগতি-স্বর্গলোকে উৎপন্ন হয়। দ্বিবিধ কী কী? অপ্রবঞ্চনা এবং অনীর্ষায়। এই দ্বিবিধ ধর্মে সমর্পিত কোনো কোনো ব্যক্তি মৃত্যুর পর সুগতি-স্বর্গলোকে পুনর্জন্ম লাভ করে।

৫০. ভিক্ষুগণ, দ্বিবিধ ধর্মে সমর্পিত কোনো কোনো ব্যক্তি মৃত্যুর পর সুগতি-স্বর্গলোকে উৎপন্ন হয়। দ্বিবিধ কী কী? অপ্রবঞ্চনা এবং অবিশ্বাসঘাতকতায়। এই দ্বিবিধ ধর্মে সমর্পিত কোনো কোনো ব্যক্তি মৃত্যুর পর সুগতি-স্বর্গলোকে পুনর্জন্ম লাভ করে।


 

১৭. অকুসলপেয়্যালং
১৯১-২০০. ১. ভিক্ষুগণ, এই দ্বিবিধ বিষয় অকুশল। কী কী? ক্রোধ এবং বিদ্বেষ এই দ্বিবিধ বিষয় অকুশল।

২. ভিক্ষুগণ, এই দ্বিবিধ বিষয় অকুশল। কী কী? ভান এবং ঈর্ষা এই দ্বিবিধ বিষয় অকুশল।

৩. ভিক্ষুগণ, এই দ্বিবিধ বিষয় অকুশল। কী কী? ঈর্ষা এবং কৃপণতা এই দ্বিবিধ বিষয় অকুশল।

৪. ভিক্ষুগণ, এই দ্বিবিধ বিষয় অকুশল। কী কী? প্রবঞ্চনা এবং বিশ্বাসঘাতকতা এই দ্বিবিধ বিষয় অকুশল।

৫. ভিক্ষুগণ, এই দ্বিবিধ বিষয় অকুশল। কী কী? লজ্জাহীনতা এবং ভয়হীনতা এই দ্বিবিধ বিষয় অকুশল।

৬. ভিক্ষুগণ, এই দ্বিবিধ ধর্ম কুশল। কী কী? অক্রোধ এবং বিদ্বেষহীনতা এই দ্বিবিধ ধর্ম কুশল।

৭. ভিক্ষুগণ, এই দ্বিবিধ ধর্ম কুশল। কী কী? ছলনাহীনতা এবং অনীর্ষা এই দ্বিবিধ ধর্ম কুশল।

৮. ভিক্ষুগণ, এই দ্বিবিধ ধর্ম কুশল। কী কী? অনীর্ষা এবং অকৃপণতা এই দ্বিবিধ ধর্ম কুশল।

৯. ভিক্ষুগণ, এই দ্বিবিধ ধর্ম কুশল। কী কী? অপ্রবঞ্চনা এবং অবিশ্বাসঘাতকতা এই দ্বিবিধ ধর্ম কুশল।

১০. ভিক্ষুগণ, এই দ্বিবিধ ধর্ম কুশল। কী কী? লজ্জা এবং ভয় এই দ্বিবিধ ধর্ম কুশল।

১১. ভিক্ষুগণ, এই দ্বিবিধ বিষয় দোষাবহ। কী কী? ক্রোধ এবং বিদ্বেষ এই দ্বিবিধ বিষয় দোষাবহ।

১২. ভিক্ষুগণ, এই দ্বিবিধ বিষয় দোষাবহ। কী কী? ছলনা এবং ঈর্ষা এই দ্বিবিধ বিষয় দোষাবহ।

১৩. ভিক্ষুগণ, এই দ্বিবিধ বিষয় দোষাবহ। কী কী? ঈর্ষা এবং মাৎসর্য এই দ্বিবিধ বিষয় দোষাবহ।

১৪. ভিক্ষুগণ, এই দ্বিবিধ বিষয় দোষাবহ। কী কী? প্রবঞ্চনা এবং বিশ্বাসঘাতকতা এই দ্বিবিধ বিষয় দোষাবহ।

১৫. ভিক্ষুগণ, এই দ্বিবিধ বিষয় দোষাবহ। কী কী? অলজ্জা এবং অভয় এই দ্বিবিধ বিষয় দোষাবহ।

১৬. ভিক্ষুগণ, এই দ্বিবিধ ধর্ম দোষাবহ নহে। কী কী? অক্রোধ এবং অবিদ্বেষ এই দ্বিবিধ ধর্ম দোষাবহ নহে।

১৭. ভিক্ষুগণ, এই দ্বিবিধ ধর্ম দোষাবহ নহে। কী কী? অছলনা এবং অনীর্ষা এই দ্বিবিধ ধর্ম দোষাবহ নহে।

১৮. ভিক্ষুগণ, এই দ্বিবিধ ধর্ম দোষাবহ নহে। কী কী? অনীর্ষা এবং অমাৎসর্য এই দ্বিবিধ ধর্ম দোষাবহ নহে।

১৯. ভিক্ষুগণ, এই দ্বিবিধ ধর্ম দোষাবহ নহে। কী কী? অপ্রবঞ্চনা এবং অবিশ্বাসঘাতকতা এই দ্বিবিধ ধর্ম দোষাবহ নহে।

২০. ভিক্ষুগণ, এই দ্বিবিধ ধর্ম দোষাবহ নহে। কী কী? লজ্জা এবং ভয় এই দ্বিবিধ ধর্ম দোষাবহ নহে।

২১. ভিক্ষুগণ, এই দ্বিবিধ বিষয় দুঃখদায়ক। কী কী? ক্রোধ এবং বিদ্বেষ এই দ্বিবিধ বিষয় দুঃখদায়ক।

২২. ভিক্ষুগণ, এই দ্বিবিধ বিষয় দুঃখদায়ক। কী কী? ছলনা এবং ঈর্ষা এই দ্বিবিধ বিষয় দুঃখদায়ক।

২৩. ভিক্ষুগণ, এই দ্বিবিধ বিষয় দুঃখদায়ক। কী কী? ঈর্ষা এবং মাৎসর্য এই দ্বিবিধ বিষয় দুঃখদায়ক।

২৪. ভিক্ষুগণ, এই দ্বিবিধ বিষয় দুঃখদায়ক। কী কী? প্রবঞ্চনা এবং বিশ্বাসঘাতকতা এই দ্বিবিধ বিষয় দুঃখদায়ক।

২৫. ভিক্ষুগণ, এই দ্বিবিধ বিষয় দুঃখদায়ক। কী কী? লজ্জাহীনতা এবং ভয়হীনতা এই দ্বিবিধ বিষয় দুঃখদায়ক।

২৬. ভিক্ষুগণ, এই দ্বিবিধ বিষয় সুখদায়ক। কী কী? অক্রোধ এবং অবৈরিতা এই দ্বিবিধ বিষয় সুখদায়ক।

২৭. ভিক্ষুগণ, এই দ্বিবিধ বিষয় সুখদায়ক। কী কী? অছলনা এবং অনীর্ষা এই দ্বিবিধ বিষয় সুখদায়ক।

২৮. ভিক্ষুগণ, এই দ্বিবিধ বিষয় সুখদায়ক। কী কী? অনীর্ষা এবং অমাৎসর্য এই দ্বিবিধ বিষয় সুখদায়ক।

২৯. ভিক্ষুগণ, এই দ্বিবিধ বিষয় সুখদায়ক। কী কী? অপ্রবঞ্চনা এবং অবিশ্বাসঘাতকতা এই দ্বিবিধ বিষয় সুখদায়ক।

৩০. ভিক্ষুগণ, এই দ্বিবিধ বিষয় সুখদায়ক। কী কী? লজ্জা এবং ভয় এই দ্বিবিধ বিষয় সুখদায়ক।

৩১. ভিক্ষুগণ, এই দ্বিবিধ ধর্মের ফল দুঃখদায়ক। দ্বিবিধ কী কী? ক্রোধ এবং বিদ্বেষ এই দ্বিবিধ ধর্মের ফল দুঃখদায়ক।

৩২. ভিক্ষুগণ, এই দ্বিবিধ ধর্মের ফল দুঃখদায়ক। দ্বিবিধ কী কী? ছলনা এবং ঈর্ষা এই দ্বিবিধ ধর্মের ফল দুঃখদায়ক।

৩৩. ভিক্ষুগণ, এই দ্বিবিধ ধর্মের ফল দুঃখদায়ক। দ্বিবিধ কী কী? ঈর্ষা এবং মাৎসর্য এই দ্বিবিধ ধর্মের ফল দুঃখদায়ক।

৩৪. ভিক্ষুগণ, এই দ্বিবিধ ধর্মের ফল দুঃখদায়ক। দ্বিবিধ কী কী? প্রবঞ্চনা এবং বিশ্বাসঘাতকতা এই দ্বিবিধ ধর্মের ফল দুঃখদায়ক।

৩৫. ভিক্ষুগণ, এই দ্বিবিধ ধর্মের ফল দুঃখদায়ক। দ্বিবিধ কী কী? লজ্জাহীনতা এবং ভয়হীনতা এই দ্বিবিধ ধর্মের ফল দুঃখদায়ক।

৩৬. ভিক্ষুগণ, এই দ্বিবিধ ধর্মের ফল সুখদায়ক। দ্বিবিধ কী কী? অক্রোধ এবং অবৈরিতা এই দ্বিবিধ ধর্মের ফল সুখদায়ক।

৩৭. ভিক্ষুগণ, এই দ্বিবিধ ধর্মের ফল সুখদায়ক। দ্বিবিধ কী কী? অছলনা এবং অনীর্ষা এই দ্বিবিধ ধর্মের ফল সুখদায়ক।

৩৮. ভিক্ষুগণ, এই দ্বিবিধ ধর্মের ফল সুখদায়ক। দ্বিবিধ কী কী? অনীর্ষা এবং অমাৎসর্য এই দ্বিবিধ ধর্মের ফল সুখদায়ক।

৩৯. ভিক্ষুগণ, এই দ্বিবিধ ধর্মের ফল সুখদায়ক। দ্বিবিধ কী কী? অপ্রবঞ্চনা এবং অবিশ্বাসঘাতকতা এই দ্বিবিধ ধর্মের ফল সুখদায়ক।

৪০. ভিক্ষুগণ, এই দ্বিবিধ ধর্মের ফল সুখদায়ক। দ্বিবিধ কী কী? লজ্জা এবং ভয় এই দ্বিবিধ ধর্মের ফল সুখদায়ক।

৪১. ভিক্ষুগণ, এই দ্বিবিধ বিষয়ের ফল বিপরীত। দ্বিবিধ কী কী? ক্রোধ এবং বৈরিতা এই দ্বিবিধ বিষয়ের ফল বিপরীত।

৪২. ভিক্ষুগণ, এই দ্বিবিধ বিষয়ের ফল বিপরীত। দ্বিবিধ কী কী? ছলনা এবং ঈর্ষা এই দ্বিবিধ বিষয়ের ফল বিপরীত।

৪৩. ভিক্ষুগণ, এই দ্বিবিধ বিষয়ের ফল বিপরীত। দ্বিবিধ কী কী? বিদ্বেষ এবং মাৎসর্য এই দ্বিবিধ বিষয়ের ফল বিপরীত।

৪৪. ভিক্ষুগণ, এই দ্বিবিধ বিষয়ের ফল বিপরীত। দ্বিবিধ কী কী? প্রবঞ্চনা এবং বিশ্বাসঘাতকতা এই দ্বিবিধ বিষয়ের ফল বিপরীত।

৪৫. ভিক্ষুগণ, এই দ্বিবিধ বিষয়ের ফল বিপরীত। দ্বিবিধ কী কী? লজ্জাহীনতা এবং ভয়হীনতা এই দ্বিবিধ বিষয়ের ফল বিপরীত।

৪৬. ভিক্ষুগণ, এই দ্বিবিধ ধর্ম শান্তিপূর্ণ। দ্বিবিধ কী কী? অক্রোধ এবং অবৈরিতা এই দ্বিবিধ ধর্ম শান্তিপূর্ণ।

৪৭. ভিক্ষুগণ, এই দ্বিবিধ ধর্ম শান্তিপূর্ণ। দ্বিবিধ কী কী? অছলনা এবং অনীর্ষা এই দ্বিবিধ ধর্ম শান্তিপূর্ণ।

৪৮. ভিক্ষুগণ, এই দ্বিবিধ ধর্ম শান্তিপূর্ণ। দ্বিবিধ কী কী? অবিদ্বেষ এবং অকৃপণতা এই দ্বিবিধ ধর্ম শান্তিপূর্ণ।

৪৯. ভিক্ষুগণ, এই দ্বিবিধ ধর্ম শান্তিপূর্ণ। দ্বিবিধ কী কী? অপ্রবঞ্চনা এবং অবিশ্বাসঘাতকতা এই দ্বিবিধ ধর্ম শান্তিপূর্ণ।

৫০. ভিক্ষুগণ, এই দ্বিবিধ ধর্ম শান্তিপূর্ণ। দ্বিবিধ কী কী? লজ্জা এবং ভয় এই দ্বিবিধ ধর্ম শান্তিপূর্ণ।”


 

১৮. বিনয়পেয়্যালং
২০১. “ভিক্ষুগণ, এই দ্বিবিধ ফলের জন্য তথাগত কর্তৃক তাঁহার শ্রাবকদের নিমিত্ত শিক্ষাপদ প্রজ্ঞাপিত হইয়াছে। কী কী? সংঘের উৎকর্ষতা এবং শ্রীবৃদ্ধির জন্য।

দুর্মূর্খ ভিক্ষুদের নিয়ন্ত্রণের জন্য এবং উত্তম ভিক্ষুদের স্বস্তির জন্য; ভিক্ষুগণ, এই দ্বিবিধ ফলের জন্য তথাগত কর্তৃক তাঁহার শ্রাবকদের জন্য শিক্ষাপদ প্রজ্ঞাপিত হইয়াছে।

দৃষ্টধর্মে (ইহজীবনেই) আশ্রব, বৈরিতা, দোষ, ভয়, অকুশলের সংযমের জন্য এবং ভবিষ্যৎ জীবনে আসব, বৈরিতা, দোষ, ভয়, অকুশলের বিরুদ্ধে সংরক্ষণের জন্য; ভিক্ষুগণ, এই দ্বিবিধ ফলের জন্য তথাগত কর্তৃক তাঁহার শ্রাবকদের জন্য শিক্ষাপদ প্রজ্ঞাপিত হইয়াছে।

গৃহীদের প্রতি অনুকম্পাবশত এবং পাপেচ্ছুদের পাপ উৎপাটনের জন্য; ভিক্ষুগণ, এই দ্বিবিধ ফলের জন্য তথাগত কর্তৃক তাঁহার শ্রাবকদের জন্য শিক্ষাপদ প্রজ্ঞাপিত হইয়াছে।

অপ্রসন্নদের প্রসন্নতা বিধানের জন্য এবং প্রসন্নদের প্রসন্নতা বৃদ্ধির জন্য; ভিক্ষুগণ, এই দ্বিবিধ ফলের জন্য তথাগত কর্তৃক তাঁহার শ্রাবকদের জন্য শিক্ষাপদ প্রজ্ঞাপিত হইয়াছে।

সদ্ধর্মের স্থিতি, বিনয়ের (শাসনের) সমর্থনের জন্য। ভিক্ষুগণ, এই দ্বিবিধ ফলের জন্য তথাগত কর্তৃক তাঁহার শ্রাবকদের জন্য শিক্ষাপদ প্রজ্ঞাপিত হইয়াছে।

২০২-২৩০. ভিক্ষুগণ, এই দ্বিবিধ ফলের নিমিত্ত তথাগত কর্তৃক তাঁহার শ্রাবকদের জন্য শিক্ষাপদ প্রজ্ঞাপিত হইয়াছে। কী কী? প্রাতিমোক্ষ উদ্দেশ্য (নৈতিক দায়িত্ব)... প্রাতিমোক্ষ আবৃত্তি... প্রবারণা... প্রবারণা উদ্‌যাপন... তর্জনীয় কর্ম (মন্দ আচরণের নিন্দাবাদ)... নিস্‌সয় কর্ম পব্বাজনীয় কর্ম (নির্বাসন)... প্রতিসারণীয় কর্ম (পুনর্বাসন)... উৎক্ষেপনীয় কর্ম (সংঘ হইতে বহিষ্কার নির্বাসন)... পরিবাস দান... মূলায় প্রতিকর্ষণ (পদাবনতি)... মানত্তদান (আত্মনিগ্রহ)... অব্‌ভান (পুনর্বাসন)... বোসারণীয় (পুনঃপ্রতিষ্ঠা)... নিস্‌সারণীয় (নির্বাসন)... উপসম্পদা... ঞত্তিকর্ম (সিদ্ধান্তের ব্যাপারে মত যাচাই)... ঞত্তিদুতিয় কর্ম (সিদ্ধান্তের ব্যাপারে দ্বিতীয়বার মত যাচাই)... ঞত্তিচতুর্থ কর্ম (সিদ্ধান্তের ব্যাপারে চতুর্থবার মত যাচাই)... অপ্পঞ্ঞত্তে (নূতন বিধি অনুমোদন)... পঞ্‌ঞত্তে (বিধি সংশোধন করিয়া)... সম্মুখ বিনয় (উভয় পক্ষের সম্মুখে অনুসন্ধান)... সতিবিনয় (স্মৃতি বিনয়)... অমূল্‌হ বিনয় (মানসিক ব্যাধির পর পুনর্বদ্ধার) পটিঞাতকরণ (স্বপক্ষের সম্মতিতে ব্যবস্থা গ্রহণ)... যেভুয্যসিক (সংখ্যাধিক্যের ভিত্তিতে কার্যসূচি)... তস্‌সপাপিয়সিক (দোষীর বিরুদ্ধে কার্যসূচি) তিনবত্থারক (তৃণ সদৃশ আচ্ছাদন)। এই সমস্ত ফলের জন্য তথাগত তাঁহার শ্রাবকদের জন্য দ্বিবিধ শিক্ষাপদ প্রজ্ঞাপিত করিয়াছেন। দ্বিবিধ কী কী? সংঘের উৎকর্ষতা, শ্রীবৃদ্ধির... দুর্মূর্খ ভিক্ষুদের সংযত ও উত্তম ভিক্ষুদের স্বস্তির জন্য... ইহ জীবন ও ভবিষ্যৎ জীবনের আশ্রব, বৈরিতা, দোষ, ভয়, অকুশলের বিরূদ্ধে সংযম রক্ষার জন্য... গৃহীদের প্রতি অনুকম্পাবশত, পাপেচ্ছুদের পাপ উৎপাটনের জন্য... অবিশ্বাসীদের বিশ্বাস স্থাপনের জন্য এবং বিশ্বস্তদের বিশ্বাস বৃদ্ধির জন্য... সদ্ধর্মের স্থিতি ও বিনয়ের (নীতির) অনুগ্রহের জন্য। ভিক্ষুগণ, এই দ্বিবিধ ফলের জন্য তথাগত কর্তৃক তাঁহার শ্রাবকদের জন্য তৃণসদৃশ আচ্ছাদন প্রজ্ঞাপিত হইয়াছে।


 

১৯. রাগপেয়্যালং
২৩১. ভিক্ষুগণ, রাগের (কামের) পূর্ণ বোধগম্যতার জন্য এই দ্বিবিধ শর্ত অনুশীলন করিতে হইবে। দ্বিবিধ কী কী? শমথ (শান্ত) এবং বিদর্শন (অর্ন্তদর্শন)। ভিক্ষুগণ, রাগের পূর্ণ বোধগম্যতার জন্য এই দ্বিবিধ শর্ত অনুশীলন করিতে হইবে।

ভিক্ষুগণ, কামের পূর্ণ বোধগম্যতার... সম্পূর্ণ ধ্বংসের, পরিত্যাগের, সমাপ্তির, ক্ষয়, বিরাগ, নিরোধ, ত্যাগ, পরিত্যাগের জন্য এই দ্বিবিধ বিষয় ভাবিতে হইবে।

২৩২-২৪৬. ভিক্ষুগণ,... ক্রোধ, মোহ, ঘৃণা, প্রবঞ্চনা, ঈর্ষা, বিদ্বেষ, বৈরিতা, প্রবঞ্চনা, বিশ্বাসঘাতকতা, একগুঁয়েমি, অহংকার, দাম্ভিকতা, মানসিক উত্তেজনা, অবহেলা ধ্বংসের, পরিত্যাগের জন্য এই দ্বিবিধ বিষয় অনুশীলন করিতে হইবে। কী কী? শমথ এবং বিদর্শন। এই দ্বিবিধ বিষয় অনুশীলন করিতে হইবে।”

দ্বিক নিপাত সমাপ্ত।

২. দ্বিক নিপাত

১. প্রথম পঞ্চাশক

১. কম্মকরণ (কর্মফল) বর্গ

১. বজ্জ সূত্র

২. প্রধান সূত্র

৩. তপনীয় সূত্র

৪. অতপনীয় সূত্র

৫. উপলব্ধি সূত্র

৬. সংযোজন সূত্র

৭. কৃষ্ণ সূত্র

৮. শুক্ল সূত্র

৯. চরিয় সূত্র

১০. বর্ষা উদ্‌যাপন সূত্র

২. বিবাদ (অধিকরণ) বর্গ

৩. মূর্খ বর্গ

৪. শান্তচিত্ত বর্গ

৫. পরিষদ বর্গ

২. দ্বিতীয় পঞ্চাশক

৬. ১. পুদ্গল (ব্যক্তি) বর্গ

৭. ২. সুখ বর্গ

৮. ৩. নিমিত্ত বর্গ

৯. ৪. ধর্ম বর্গ

১০. ৫. বাল বর্গ

৩. তৃতীয় পঞ্চাশক

১১. ১. আশা বর্গ

১২. ২. উচ্চাকাঙ্ক্ষা বর্গ

১৩. ৩. দান বর্গ

১৪. ৪. অভ্যর্থনা বর্গ

১৫. ৫. সমাপত্তি বর্গ

১৬. কোধপেয়্যালং

১৭. অকুসলপেয়্যালং

১৮. বিনয়পেয়্যালং

১৯. রাগপেয়্যালং