খুদ্দকনিকায়ে মহানির্দেশ

অনুবাদকমণ্ডলী : শ্রীমৎ ইন্দ্রগুপ্ত ভিক্ষু, বঙ্গীস ভিক্ষু, অজিত ভিক্ষু ও সীবক ভিক্ষু

১. অষ্টক-বর্গ
১. কাম সূত্র বর্ণনা
১. কামভোগ প্রার্থনাকারীর কামনা (বস্তুকাম) পূর্ণ হলে, মানুষ ঈপ্সিত বিষয় (পঞ্চকামগুণ) লাভ করলে অবশ্যই তার মন প্রীত হয়।

“কাম” বলতে বিভাগ অনুযায়ী কাম দুই প্রকার; যথা : বস্তুকাম ও ক্লেশকাম। বস্তুকাম কিরূপ? মনোজ্ঞ রূপ, মনোজ্ঞ শব্দ, মনোজ্ঞ গন্ধ, মনোজ্ঞ রস, মনোজ্ঞ স্পর্শ; আস্তরণ (কার্পেটাদি), আবরণ (পরিচ্ছদ), দাসদাসী, ছাগল, ভেড়া, কুক্কুট, শূকর, হস্তি, ষাঁড়, অশ্ব, ঘোটকী, ক্ষেত্র, বস্তু, হিরণ্য, সুবর্ণ, গ্রাম, নিগম, রাজধানী, রাষ্ট্র, জনপদ, কোষাগার, ভাণ্ডাগার এবং যেসব মনোরম বা কামোদ্দীপক বস্তু, এসবই বস্তুকাম (বৈষয়িক ইচ্ছা)।

অধিকন্তু, অতীত কাম, অনাগত কাম, বর্তমান কাম, অধ্যাত্ম কাম, বাহ্যিক কাম, অধ্যাত্ম-বাহ্যিক কাম; হীন (স্বল্প) কাম, মাঝারি কাম, প্রণীত (উত্তম) কাম; নারকীয় কাম, মানবীয় কাম, দিব্য কাম, প্রত্যুৎপন্ন কাম; নির্মিত কাম, অনির্মিত কাম, পরনির্মিত কাম, পরিগৃহীত কাম, অপরিগৃহীত কাম, মমায়িত কাম, অমমায়িত কাম; সকল কামাবচর ধর্ম, সকল রূপাবচর ধর্ম, সকল অরূপাবচর ধর্ম, কামনীয়, রজনীয় (আনন্দবর্ধনকারী), মত্ততাজনক, তৃষ্ণাবস্তুক (তৃষ্ণামূলক) ও তৃষ্ণালম্বন কাম, এগুলোকে বস্তুকাম বলা হয়।

ক্লেশকাম কিরূপ? ছন্দ (ইচ্ছা) কাম, রাগ (আসক্তি) কাম, ছন্দরাগ কাম; সংকল্প কাম (কামেচ্ছা), রাগ কাম, সংকল্পরাগ কাম (রাগেচ্ছা কাম); যা কামসমূহে কামচ্ছন্দ, কামরাগ, কামনন্দী, কামতৃষ্ণা, কামস্নেহ, কাম-পরিলাহ, কাম-বিহ্বলতা, কামাসক্তি, কামোঘো, কামযোগ, কামোপাদান এবং কামচ্ছন্দ-নীবরণ।

(আমি) কামের মূল দেখেছি। সংকল্প হতেই কাম উৎপন্ন হয়। আমি তা সংকল্প বা ইচ্ছা করব না, এরূপে কাম উৎপন্ন হবে না।

এগুলোকে ক্লেশকাম বলা হয়। “প্রার্থনাকারীর” (কামযমানস্স) বলতে কামনাকারীর, ইচ্ছাকারীর, অভিলাষকারীর, প্রার্থনাকারীর, আকাঙ্ক্ষাকারীর, আরাধনাকারীর, কামভোগ প্রার্থনাকারীর।

“তার” অর্থে সেই ক্ষত্রিয়ের, ব্রাহ্মণের, বৈশ্যের, শূদ্রের, গৃহস্থের, প্রব্রজিতের, দেবের বা মনুষ্যের। “তা” বলতে বস্তুকামকে বুঝানো হচ্ছে : মনোজ্ঞ রূপ, মনোজ্ঞ শব্দ, মনোজ্ঞ গন্ধ, মনোজ্ঞ রস, মনোজ্ঞ স্পর্শ। “পূর্ণ হয়” অর্থে ফলবতী হওয়া, সিদ্ধ হওয়া, লাভ করা, প্রতিলাভ করা, অর্জন করা এবং অনুভব (বা উপার্জন) করা। এ অর্থে তার বস্তুকাম লাভ হয়।

“অবশ্যই” (অদ্ধা) বলতে নির্দিষ্ট বচন, সংশয়শূন্য বচন, নিঃশঙ্ক বচন, সন্দেহহীন বচন, বিশ্বস্ত বচন, সুনিশ্চিত বচন, সত্যবচন, ব্যর্থহীন বচন—অবশ্যই (অদ্ধা)। “প্রীতি” (পীতি) অর্থে যা পঞ্চকামগুণ প্রতিসংযুক্ত আনন্দ, আমোদনা, প্রমোদনা, হাস্য, প্রহাস্য, বিত্তি (উল্লাস), তুষ্টি, পরমাহ্লাদ, আনন্দপূর্ণ মনোবৃত্তি ও চিত্তের অভিস্ফুরণ প্রীতি। “মন” (মনো) বলতে যা চিত্ত, মন, মানস, হৃদয়, পাণ্ডুর, মনায়তন, মনেন্দ্রিয়, বিজ্ঞান, বিজ্ঞানস্কন্ধ, তদুদ্ভূত মনোবিজ্ঞানধাতু, একে মন বলা হয়। এ মন এ প্রীতির সাথে সহগত, সহজাত, সংশ্লিষ্ট, সম্প্রযুক্ত, একোৎপাদ, একনিরোধ, একবস্তুক ও একালম্বন হয়। “প্রীতিমনা হয়” (পীতিমনো হোতি) অর্থে প্রীতিমনা, তুষ্টমনা, হৃষ্টমনা, প্রহৃষ্টমনা, আনন্দমনা, উৎফুল্লমনা, মুদিতমনা (প্রফুল্লমনা) ও প্রসন্নমনা হওয়া। এ অর্থে অবশ্যই প্রীতিমনা হয়।

“লাভ করে” (লদ্ধা) বলতে লাভ করে, প্রতিলাভ করে, অর্জন করে, উপার্জন করে। “মানুষ” (মচ্চো) অর্থে সত্ত্ব, নর, মানব, পুরুষ, পুদ্গল, জীব, ব্যক্তি, প্রাণী, লোক, মনুষ্য। “যা ইচ্ছা করে” (যদিচ্ছতি) বলতে রূপ, শব্দ, গন্ধ, রস বা স্পর্শ যা কামনা করে, যা অভিলাষ করে, যা প্রার্থনা করে, যা আকাঙ্ক্ষা করে, যা অভিপ্রায় করে বুঝায়। এ অর্থে মানুষ ঈপ্সিত বিষয় লাভ করে।

তাই ভগবান বলেছেন :

কামভোগ প্রার্থনাকারীর কামনা (বস্তুকাম) পূর্ণ হলে, মানুষ ঈপ্সিত বিষয় (পঞ্চকামগুণ) লাভ করলে অবশ্যই তার মন প্রীত হয়।

 

২. সেই কামভোগ প্রার্থনাকারীর, কামচ্ছন্দ উৎপন্নকারী ব্যক্তির সেই কামবস্তু বা বিষয় পরিহীন (ক্ষয়) হলে শল্যবিদ্ধ ব্যক্তির ন্যায় ব্যথিত হয়।

“তার” বলতে সেই ক্ষত্রিয়ের, ব্রাহ্মণের, বৈশ্যের, শূদ্রের, গৃহস্থের, প্রব্রজিতের, দেবের বা মনুষ্যের। “প্রার্থনাকারীর” (কামযমানস্স) অর্থে কাম ইচ্ছাকারীর, অভিলাষকারীর, প্রার্থনাকারীর, আকাঙ্ক্ষাকারীর, অভিপ্রায়কারীর। অথবা কামতৃষ্ণা দ্বারা চালিত হওয়া, নীত হওয়া, পরিচালিত হওয়া, বাহিত (বা গৃহীত) হওয়া। যেমন : হস্তিযান, অশ্বযান, গোযান, অজযান, ভেড়াযান, উটযান বা গর্দভ (গাধা) যান দ্বারা চালিত, নীত, পরিচালিত ও বাহিত হয়; ঠিক এভাবেই কামতৃষ্ণা দ্বারা চালিত হওয়া, নীত হওয়া, পরিচালিত হওয়া, বাহিত হওয়া। এ অর্থে সেই কামভোগ প্রার্থনাকারীর।

যা কামসমূহে কামচ্ছন্দ, কামরাগ, কামনন্দী, কামতৃষ্ণা, কামস্নেহ, কামপরিলাহ, কামবিহ্বলতা, কামাসক্তি, কামোঘো, কামযোগ, কামোপাদান ও কামছন্দ-নীবরণ; সেই কামছন্দ তার জাত, সঞ্জাত, উৎপত্তি, পুনরুৎপত্তি ও প্রাদুর্ভূত হয়। “মানুষের” বলতে সত্ত্বের, নরের, মানবের, পুরুষের, পুদ্গলের, জীবের, ব্যক্তির, প্রাণীর, লোকের ও মনুষ্যের। এই অর্থে কামচ্ছন্দজাত ব্যক্তির।

“সেই কামবস্তু বা বিষয় পরিহীন হয়” সেই কামসমূহ পরিহীন হয় বা কামসমূহ দ্বারা সে পরিক্ষীণ হয়। কিরূপে সেই কামসমূহ পরিহীন হয়? তার স্থিত ভোগসমূহ রাজাগণ হরণ করেন, চোরগণ হরণ করে, অগ্নিদগ্ধ হয়, জলে ভেসে যায়, অপ্রিয় পুত্রগণ (দাযাদা) হরণ করে, নিহিত (ভোগ্যবস্তু বা ধন) খুঁজে পায় না। দুষ্প্রযুক্ত (অসৎ) কর্মে বিনষ্ট হয় অথবা কুলাঙ্গারকুলে চলে যায়; সেই ভোগসমূহ তার এই আট প্রকার অনিশ্চয়তায় (যত্রতত্র) বিকীর্ণ (বা পরিবেশিত) হয়, নষ্ট হয় ও বিধ্বংস হয়। এভাবে সেই কামসমূহ ক্ষয় হয়, পরিক্ষয় হয়, ধ্বংস হয়, নষ্ট হয়, অন্তর্ধান হয়, বিলুপ্ত (বা বিনষ্ট) হয়। কিরূপে কামসমূহ দ্বারা সে পরিক্ষীণ হয়? সে স্থিত ভোগসমূহে চ্যুত হয়, মৃত্যু হয়, বিধ্বংস হয়। এভাবেই কামসমূহ দ্বারা ক্ষয় হয়, পরিক্ষয় হয়, ধ্বংস হয়, নষ্ট হয়, অন্তর্ধান হয় এবং বিলুপ্ত হয়।

(ভোগসমূহ) চোর ও রাজাগণ হরণ করেন, অগ্নি দগ্ধ করে, নষ্ট করে। অনন্তর বিষয়াসক্ত দেহও শেষে (মৃত্যু হলে) তা পরিত্যাগ করে। এসব জ্ঞাত হয়ে পণ্ডিত ব্যক্তি ভোগসমূহ নিজেও ভোগ করেন এবং দানও করে থাকেন।

সামর্থ্য অনুযায়ী দান দিয়ে এবং পরিভোগ করে অনিন্দিত বা দোষমুক্ত স্থান স্বর্গে গমন করেন। এভাবে সেই কামসমূহ পরিক্ষীণ হয়।

যেমন : লৌহময়, অস্থিময়, দন্তময়, বিষাণময় (শিঙের দ্বারা প্রস্তুত) বা কাষ্ঠময় শল্য দ্বারা বিদ্ধ হয়ে ব্যথিত হয়, কুপিত হয়, আঘাতপ্রাপ্ত হয়, পীড়িত হয়, ব্যাধিগ্রস্ত হয় ও দুর্মনা হয়; ঠিক এভাবেই বস্তুকামসমূহের জন্য বিপরিণাম, অন্যথাভাব (অস্থিরতা), শোক, পরিবেদন, দুঃখ, দৌর্মনস্য ও উপায়াস উৎপন্ন হয়। সেই কামশল্য, শোকশল্য দ্বারা বিদ্ধ হয়ে ব্যথিত হয়, কুপিত হয়, আঘাতপ্রাপ্ত হয়, পীড়িত হয়, ব্যাধিগ্রস্ত হয় এবং দুর্মনা হয়। এ অর্থে শল্যবিদ্ধ ব্যক্তির ন্যায় ব্যথিত হয়।

তাই ভগবান বলেছেন :

সেই কামভোগ প্রার্থনাকারীর, কামচ্ছন্দ উৎপন্নকারী ব্যক্তির সেই কামবস্তু বা বিষয় পরিহীন (ক্ষয়) হলে শল্যবিদ্ধ ব্যক্তির ন্যায় ব্যথিত হয়।

 

৩. যিনি সর্পশির হতে পা রক্ষার ন্যায় কামভোগ পরিত্যাগ করেন, তিনি এই তৃষ্ণাবহুল জগতে স্মৃতিমান হয়ে তৃষ্ণা বা আসক্তিকে সমতিক্রম করেন।

“যিনি” বলতে যে, যাদৃশ, যথাযুক্ত, যথাবিহিত, যথা-প্রকার, যে-স্থানপ্রাপ্ত ও যেই ধর্মসমান্নগত ক্ষত্রিয়, ব্রাহ্মণ, বৈশ্য, শূদ্র, গৃহস্থ, প্রব্রজিত, দেব বা মনুষ্য। “কাম” (কামা) বলতে প্রধানত (উদ্দানতো) দুই প্রকার কাম; যথা : বস্তুকাম ও ক্লেশকাম... এগুলোকে বস্তুকাম বলা হয়... এগুলোকে ক্লেশকাম বলা হয়। “কামসমূহ পরিবর্জন করেন” (কামে পরিবজ্জেতি) অর্থে দুটি ধারায় কামসমূহ পরিত্যাগ করেন বিষ্কম্ভনরূপে (দমনরূপে) বা সমুচ্ছেদরূপে। কিরূপে বিষ্কম্ভনরূপে কামসমূহ পরিবর্জন করেন? “কাম অস্থিকঙ্কাল সদৃশ স্বাদহীন” দর্শন করে বিষ্কম্ভনরূপে কামসমূহ পরিবর্জন করেন; “কাম বহু সাধারণের (পরিভোগ্য বলে) মাংসপেশীতুল্য” দর্শন করে বিষ্কম্ভনরূপে কামসমূহ পরিবর্জন করেন; “কাম অনুদহনে (বা তেজে দগ্ধ করে বলে) তৃণমশাল সদৃশ” দর্শন করে বিষ্কম্ভনরূপে কামসমূহ পরিবর্জন করেন; “কাম মহাপরিদাহের (বা মহাতাপ প্রদান হেতুতে) অঙ্গারগর্ত সদৃশ” দর্শন করে বিষ্কম্ভনরূপে কামসমূহ পরিবর্জন করেন; “কাম ক্ষণস্থায়ী স্বপ্নতুল্য” দর্শন করে বিষ্কম্ভনরূপে কামসমূহ পরিবর্জন করেন; “কাম তাবৎকালিক বা যখন-তখন সেবন করতে হয় বলে যাচক সদৃশ” দর্শন করে বিষ্কম্ভনরূপে কামসমূহ পরিবর্জন করেন; “কাম অঙ্গ-প্রত্যঙ্গ দুর্বল করে বলে বৃক্ষফল তুল্য” দর্শন করে বিষ্কম্ভনরূপে কামসমূহ পরিবর্জন করেন; “কাম কুটনার্থে বধ্যভূমির কাষ্ঠখণ্ড সদৃশ” দর্শন করে বিষ্কম্ভনরূপে কামসমূহ পরিবর্জন করেন; “কাম বিদ্ধকরণের শক্তিশেল সদৃশ” দর্শন করে বিষ্কম্ভনরূপে কামসমূহ পরিবর্জন করেন; “কাম বিপজ্জনক সর্পশির সদৃশ” দর্শন করে বিষ্কম্ভনরূপে কামসমূহ পরিবর্জন করেন; “কাম নরকোত্তাপ (অত্যন্ত উত্তপ্ত) অগ্নিস্কন্ধ সদৃশ” দর্শন করে বিষ্কম্ভনরূপে কামসমূহ পরিবর্জন করেন।

বুদ্ধানুস্মৃতি ভাবনাকালে বিষ্কম্ভনরূপে কামসমূহ পরিত্যাগ করেন, ধর্মানুস্মৃতি ভাবনাকালে... সংঘানুস্মৃতি ভাবনাকালে... শীলানুস্মৃতি ভাবনাকালে... ত্যাগানুস্মৃতি ভাবনাকালে... দেবতানুস্মৃতি ভাবনাকালে... আনাপানস্মৃতি ভাবনাকালে... মরণানুস্মৃতি ভাবনাকালে... কায়গতানুস্মৃতি ভাবনাকালে... এবং উপশমানুস্মৃতি ভাবনাকালে বিষ্কম্ভনরূপে কামসমূহ পরিত্যাগ করেন।

প্রথম ধ্যান ভাবনাকালে বিষ্কম্ভনরূপে কামসমূহ পরিত্যাগ করেন, দ্বিতীয় ধ্যান ভাবনাকালে... তৃতীয় ধ্যান ভাবনাকালে... চতুর্থ ধ্যান ভাবনাকালে... আকাশায়তন-সমাপত্তি ভাবনাকালে... বিজ্ঞানায়তন-সমাপত্তি ভাবনাকালে... অকিঞ্চনায়তন-সমাপত্তি ভাবনাকালে... এবং নৈবসংজ্ঞা-নাসংজ্ঞায়তন-সমাপত্তি ভাবনাকালে বিষ্কম্ভনরূপে কামসমূহ পরিত্যাগ করেন। এভাবেই বিষ্কম্ভনরূপে কামসমূহ পরিবর্জন করেন।

কিরূপে সমুচ্ছেদরূপে কামসমূহ পরিত্যাগ করেন? স্রোতাপত্তিমার্গ ভাবনাকালে অপায়গমনীয় (বা অপায়ে নীতকারী) কামসমূহ সমুচ্ছেদরূপে পরিত্যাগ করেন, সকৃদাগামীমার্গ ভাবনাকালে স্থুল কামসমূহ সমুচ্ছেদরূপে পরিত্যাগ করেন, অনাগামীমার্গ ভাবনাকালে অনুসহগত কামসমূহ সমুচ্ছেদরূপে পরিত্যাগ করেন, অর্হত্ত্বমার্গ ভাবনাকালে পরিপূর্ণভাবে, সম্পূর্ণরূপে, অশেষরূপে এবং নিঃশেষরূপে কামসমূহ সমুচ্ছেদরূপে পরিত্যাগ করেন। এভাবেই সমুচ্ছেরূপে কামসমূহ পরিবর্জন করেন। এ অর্থে বলা হয়েছে, যিনি কামসমূহ পরিত্যাগ করেন।

সর্প বলতে সাপকে বুঝায়। কোন অর্থে সর্প? বুকে হেঁটে গমন করে বলে সর্প; আঁকাবাঁকা করে গমন করে বলে ভুজঙ্গ; উর দিয়ে চলে বলে উরগ; শির অবনমিত করে চলে বলে পন্নগ; শির দ্বারা নিদ্রা যায় বলে সরীসৃপ; বিল বা গর্তে শয়ন করে বলে বিলাশ্রয়ী; গুহায় শয়ন করে বলে গুহাশ্রয়ী; দাঁতগুলো তার অস্ত্রশস্ত্র বলে দন্তাস্ত্রধারী (দাঠাৰুধো); তার বিষ বিষম বলে ঘোরবিষ; জিহ্বা দ্বিধাবিভক্ত (দুটি) বলে দ্বিজিহ্ব এবং দুই জিহ্বা দিয়ে রসের (খাদ্যের) স্বাদ বা গন্ধ নেয় বলে রসজ্ঞ। যেমন : প্রাণাকাঙ্ক্ষী, অমরণাকাঙ্ক্ষী, সুখকামী ও দুঃখবিরোধী পুরুষ স্বীয় পাদ সর্পশির হতে দূরে রাখে, বিরত রাখে এবং পরিত্যাগ করে (বা এড়িয়ে চলে); ঠিক এভাবেই সুখকামী, দুঃখবিরোধী (ব্যক্তি) কামসমূহ বর্জন করেন, বিবর্জন করেন, পরিত্যাগ করেন। এই অর্থে সর্পশির হতে পা রক্ষার ন্যায়।

“তিনি” বলতে যিনি কামসমূহ পরিবর্জন করেন। ‘আসক্তি’ তৃষ্ণাকে বুঝায়। যা রাগ, সরাগ, অনুনয়, অনুরোধ, নন্দী, নন্দিরাগ; চিত্তের সরাগ, ইচ্ছা, মূর্ছা, আসক্তি, অনুরাগ, লোভ (পলিগেধো), বিষয়ানুরাগ (সঙ্গো), মালিন্য (পঙ্কো); তীব্র আকাঙ্ক্ষা (এজা), মায়া, জননী, সঞ্জননী, লিপ্সা (সিব্বিনী), বাসনা, তৃষ্ণা (সরিতা), স্পৃহা; যোগ, যোগসূত্র, প্রবৃত্তি (আযূহিনী), সহচর (দুতিযা), প্রণিধি, ভবনেত্রী (পুনর্জন্ম প্রদানকারী নেতা); ইচ্ছা, বলবতী ইচ্ছা, সম্বন্ধ (সন্ধৰো), স্নেহ, অভিলাষ (অপক্খো), প্রতিবন্ধু; আশা, প্রত্যাশা, প্রবলতৃষ্ণা; রূপ-আশা, শব্দ-আশা, গন্ধ-আশা, রস-আশা, স্পর্শ-আশা; লাভ-বাসনা, ধন-বাসনা, পুত্র-বাসনা, জীবন-বাসনা; কামনা, বলবতী স্পৃহা, অভিপ্রায়, অভিলাষ, আকাঙ্ক্ষা, লোলুপ, লোলুপতা, প্রলুব্ধতা, প্রলোভনতা, আকুলতা; পাপধর্মরাগ, বিষমলোভ, তীব্র আসক্তি, প্রবলেচ্ছা, প্রার্থনা, অনুনয়, সানুনয়; কামতৃষ্ণা, ভবতৃষ্ণা, বিভবতৃষ্ণা; রূপতৃষ্ণা (রূপব্রহ্মলোকের প্রতি আসক্তি), অরূপতৃষ্ণা, নিরোধতৃষ্ণা; রূপতৃষ্ণা, শব্দতৃষ্ণা, গন্ধতৃষ্ণা, রসতৃষ্ণা, স্পর্শতৃষ্ণা, ধর্মতৃষ্ণা; ওঘ, যোগ, গ্রন্থি, উপাদান, আবরণ, নীবরণ, আচ্ছাদন, বন্ধন, উপক্লেশ, অনুশয়, পর্যুত্থান (বা প্রবণতা), লতা, প্রবল বাসনা; দুঃখমূল, দুঃখনিদান, দুঃখপ্রভব (দুঃখোৎপত্তি); মার-ফাঁদ, মার-বড়শি, মার-জগৎ; এবং তৃষ্ণা-নদী, তৃষ্ণা-জাল, তৃষ্ণা-রজ্জু, তৃষ্ণা-সমুদ্র, অভিধ্যা, লোভ ও অকুশলমূল।

কোন অর্থে তৃষ্ণা? (অতৃপ্ত) বাসনা বলে তৃষ্ণা, বিশাল বা বহুল বলে তৃষ্ণা, আসক্তি বলে তৃষ্ণা, বিষম বলে তৃষ্ণা, বিশেষভাবে সংগৃহীত হয় বলে তৃষ্ণা, প্রতারণা করে বলে তৃষ্ণা, বিষমূল বলে তৃষ্ণা, বিষফল বলে তৃষ্ণা, বিষ-পরিভোগ বলে তৃষ্ণা। অথবা সেই বহুল তৃষ্ণা রূপে, শব্দে, গন্ধে, রসে, স্পর্শে; কুলে, গণে, আবাসে, লাভে, যশে; প্রশংসায়, সুখে, চীবরে, পিণ্ডপাতে, শয্যাসনে, ওষুধ-প্রত্যয়-ভৈষজ্য-পরিষ্কারে; কামধাতুতে, রূপধাতুতে, অরূপধাতুতে; কামভবে, রূপভবে, অরূপভবে; সংজ্ঞাভবে, অসংজ্ঞাভবে, নৈবসংজ্ঞা-নাসংজ্ঞাভবে, একবোকারভবে, চারিবোকারভবে, পঞ্চবোকারভবে; অতীতে, অনাগতে, বর্তমানে এবং দৃষ্ট-শ্রুত-অনুমিত-বিজ্ঞাতব্য ধর্মসমূহে তৃষ্ণা বিস্তৃত বলেই তৃষ্ণা।

“লোকে” (লোকে) বলতে অপায়লোকে, মনুষ্যলোকে, দেবলোকে, স্কন্ধলোকে, ধাতুলোকে, আয়তনলোকে। “স্মৃতিমান” (সতো) বলতে চারটি কারণে (বা বিষয়ে) স্মৃতিমান-কায়ে কায়ানুদর্শী স্মৃতিপ্রস্থান ভাবনাকালে স্মৃতিমান, বেদনায়... চিত্তে... এবং ধর্মে ধর্মানুদর্শী স্মৃতিপ্রস্থান ভাবনাকালে স্মৃতিমান।

অপর চারটি কারণে স্মৃতিমান; যথা : ১) অস্মৃতি পরিবর্জিত হওয়ায় স্মৃতিমান, ২) স্মৃতিকরণীয় ধর্মসমূহ কৃত হওয়ায় স্মৃতিমান, ৩) স্মৃতিপ্রতিপক্ষ ধর্মসমূহ বশীভূত বা হত হওয়ায় স্মৃতিমান, এবং ৪) স্মৃতিনিমিত্ত ধর্মসমূহের ভুল না হওয়ায় স্মৃতিমান।

অন্য চারটি কারণে স্মৃতিমান; যথা : ১) স্মৃতিতে সমন্বিত হওয়ায় স্মৃতিমান, ২) স্মৃতিতে বশীভূত হওয়ায় স্মৃতিমান, ৩) স্মৃতিতে প্রাগুণ্য বা নিপুণ হওয়ায় স্মৃতিমান, এবং ৪) স্মৃতিতে অপ্রত্যারোহণ হওয়ায় স্মৃতিমান।

অপর চারটি কারণে স্মৃতিমান; যথা : ১) সত্ত্বত্ব (অস্তিত্বপ্রাপ্ত) বলে স্মৃতিমান, ২) শান্ততাপ্রাপ্ত বলে স্মৃতিমান, ৩) স্থিরতাপ্রাপ্ত বলে স্মৃতিমান এবং ৪) শান্তধর্মে সমন্বিত বলে স্মৃতিমান। বুদ্ধানুস্মৃতির দ্বারা স্মৃতিমান, ধর্মানুস্মৃতির দ্বারা স্মৃতিমান, সংঘানুস্মৃতির দ্বারা স্মৃতিমান, শীলানুস্মৃতির দ্বারা স্মৃতিমান, ত্যাগানুস্মৃতির দ্বারা স্মৃতিমান, দেবতানুস্মৃতির দ্বারা স্মৃতিমান, আনাপানস্মৃতির দ্বারা স্মৃতিমান, মরণানুস্মৃতির দ্বারা স্মৃতিমান, কায়গতস্মৃতির দ্বারা উপশমানুস্মৃতির দ্বারা স্মৃতিমান। যা স্মৃতি, অনুস্মৃতি, স্মরণ (মনযোগিতা), স্মৃতি স্মরণতা, ধারণতা, নির্ণয়করণতা (অপিলাপনতা), স্মৃতিশীলতা, স্মৃতি, স্মৃতীন্দ্রিয়, স্মৃতিবল, সম্যক স্মৃতি, স্মৃতি-সম্বোধ্যঙ্গ, একায়ন মার্গ, ইহাকে স্মৃতি বলা হয়। এই স্মৃতিতে উপনীত, সমুপনীত, উপগত, সমুপগত, উপপন্ন (প্রতিপন্ন), সমুপপন্ন ও সমান্নগত হন; তাই স্মৃতিমান বলা হয়।

জগতে স্মৃতিমান হয়ে যিনি সেই তৃষ্ণা বা আসক্তিকে অতিক্রম করেন, জয় করেন, দমন করেন, সমতিক্রম করেন, পরাজিত করেন, তিনি এই তৃষ্ণাবহুল জগতে স্মৃতিমান হয়ে তৃষ্ণা বা আসক্তিকে সমতিক্রম করেন।

তাই ভগবান বলেছেন :

যিনি সর্পশির হতে পা রক্ষার ন্যায় কামভোগ পরিত্যাগ করেন, তিনি এই তৃষ্ণাবহুল জগতে স্মৃতিমান হয়ে তৃষ্ণা বা আসক্তিকে সমতিক্রম করেন।

 

৪. যে ব্যক্তি ক্ষেত্র, বস্তু, হিরণ্য, গরু, অশ্ব, দাস, পুরুষ, বন্ধু ইত্যাদি বহুবিধ কামবস্তু বা বিষয় (কামনা করে) অত্যন্ত লোভ করে।

“ক্ষেত্র” (খেত্তং) বলতে শালিক্ষেত্র, শস্যক্ষেত্র, মুগ (ডাল) ক্ষেত্র, মাষ (এক প্রকার শিমজাতীয় ফসল) ক্ষেত্র, যবক্ষেত্র, গোধূম (গম) ক্ষেত্র, তিলক্ষেত্র। “বস্তু” (ৰত্থুং) অর্থে ঘর-বস্তু (বাস্তুভিটা), প্রকোষ্ঠ-বস্তু, পূর্বদিকস্থ-বস্তু, পশ্চাদ্দিক-বস্তু, আরাম বা বাগান-বস্তু, বিহার-বস্তু। “হিরণ্য” বলতে কার্ষাপণ বা মুদ্রাকে হিরণ্য বুঝানো হয়। এ অর্থে ক্ষেত্র, বস্তু, হিরণ্য।

“গো” (গৰং) বলতে গরু; “অশ্ব” (অস্সা) বলতে দুটি পশুকে বোঝায়। “দাস” (দাসা) বলতে চার প্রকার দাস; যথা : ১) আজন্ম বা জন্মহেতু দাস, ২) ধনক্রীত দাস, ৩) দাস্যবৃত্তিতে বা স্বীয় ইচ্ছায় দাস, ৪) ইচ্ছার বিরুদ্ধে বা হতভাগ্যে দাস।

ইচ্ছার বিরুদ্ধে দাস, ধনক্রীত দাস, দাস্যবৃত্তিতে দাস, জন্ম হতে নিঃস্ব বা অভাব-হেতুতে দাস, এভাবে দাস হয়ে থাকে।

“পুরুষ” বলতে তিন প্রকার পুরুষ; যথা : ১) ভৃত্য, ২) কর্মচারী বা কর্মী, ৩) উপজীবী বা কারোর উপর জীবিকা নির্বাহকারী। উপরোক্ত অর্থে গরু, অশ্ব, দাস, পুরুষ।

“স্ত্রীলোক” (থিযো) বলতে দারপরিগ্রহ বুঝায়। “বন্ধু” (বন্ধূ) বলতে চার প্রকার বন্ধু; যথা : ১) জ্ঞাতি বন্ধু, ২) গোত্র বন্ধু, ৩) পরামর্শদাতা বন্ধু, ৪) সহকর্মী বন্ধু। “বহুবিধ কামনায়” (পুথু কামে) বলতে নানা কাম্যবিষয়ে। এসব স্থুলকামসমূহ মনোজ্ঞ রূপ... মনোজ্ঞ স্পৃষ্টব্য বিষয়। এসব অর্থে স্ত্রীলোক, বন্ধু, বহুবিধ কামনায় বলা হয়েছে।

“যেই” (যো) বলতে যে, যেরূপ, যথোপযুক্ত, যথাবিহিত, যথাপ্রকার, যেই স্থানপ্রাপ্ত এবং যে ধর্মসমন্বিত ক্ষত্রিয়, ব্রাহ্মণ, বৈশ্য, শূদ্র, গৃহস্থ, প্রব্রজিত, দেবতা ও মানুষ। “মানুষ” (নরো) বলতে সত্ত্ব, নর, মানব, পুরুষ, পুদ্গল, জীব, ব্যক্তি, প্রাণী, লোক, মনুষ্য। “লোভ করা” (অনুগিজ্ঝতি) বলতে ক্লেশকাম দ্বারা বস্তুকামসমূহে লোভাতুর হওয়া, লোভ করা, আকাঙ্ক্ষা করা ও দৃঢ়াবদ্ধ হওয়া। এ অর্থে বলা হয়েছে, যে নর লোভ করে।

তাই ভগবান বলেছেন :

যে ব্যক্তি ক্ষেত্র, বস্তু, হিরণ্য, গরু, অশ্ব, দাস, পুরুষ, বন্ধু ইত্যাদি বহুবিধ কামবস্তু বা বিষয় (কামনা করে) অত্যন্ত লোভ করে।

 

৫. দুর্বল ব্যক্তি যেভাবে বলবানের দ্বারা মর্দিত, নিপীড়িত হয়, সেভাবে ভাঙা নৌকার মধ্যে জল প্রবেশের ন্যায় দুঃখ তার অনুসরণ করে।

“দুর্বল” দুর্বল, শারীরিক ক্লেশতা, দুর্বলতা, অল্পবলতা, অপ্রবলতা, নির্বলতা, ভগ্নোদ্যমতা, অতি দুর্বলতা, বলহীনতা ও অপ্রসন্নতা বুঝানো হয়েছে। সেসব ক্লেশ সেই পুরুষকে পরাভূত করে, বশীভূত করে, পরাজিত করে, আবৃত করে, অভিভূত করে, মর্দন করে। এরূপেই বলহীনতারূপ ক্লেশসমূহ তাকে পরাভূত করে। অপিচ, বলহীন, দুর্বল, হীনবল, অল্পশক্তিবান, নির্বল, অপ্রবল, সামান্য শক্তিসম্পন্ন, ভগ্নোদ্যম, অতি দুর্বল, বলহীন পুরুষকে-যার শ্রদ্ধাবল, বীর্যবল, স্মৃতিবল, সমাধিবল, প্রজ্ঞাবল, লজ্জাবল, ভয়বল নেই; এই ক্লেশসমূহ সেই পুদ্গলকে পরাভূত করে, বশীভূত করে, পরাজিত করে, আবৃত করে, অভিভূত করে, মর্দন করে; এরূপেই বলহীনতারূপ দুর্বল বলবানের দ্বারা মর্দিত হয়।

দুঃখ বা অনিষ্টকর বিষয় দুই প্রকার—১) জ্ঞাত বা প্রকাশিত দুঃখ, ২) প্রতিচ্ছন্ন বা গুপ্ত দুঃখ। প্রকাশিত দুঃখ কিরূপ? সিংহ, ব্যঘ্র, সীতাবাঘ, ভালুক, হায়েনা, নেক্রেবাঘ, মহিষ, হস্তি, সর্প, বৃশ্চিক, শতপদী, চোর, ক্রন্দনরত মানুষ, কৃতকর্মা, অকৃতকর্মা এবং চক্ষুরোগ, শ্রোত্ররোগ, ঘ্রাণরোগ, জিহ্বারোগ, কায়রোগ, শিররোগ, কর্ণরোগ, মুখরোগ, দন্তরোগ, কাশিরোগ, শ্বাসরোগ, দাহরোগ, জ্বর, কুক্ষিরোগ, মূর্ছা, রক্তামাশয়, শূলরোগ, কলেরা, কুষ্ঠরোগ, গণ্ড (ফোড়া), খোঁচপাচড়া, ক্ষয়রোগ, মৃগীরোগ (অপমারো), দাউদ, চুলকানি, চর্মরোগ, রখস (নখের একপ্রকার রোগ), সুড়সুড়ানি, লোহিতপিত্ত, মধুমেহ (শর্করাযুক্ত বহুমূত্র রোগ), অর্শ্বরোগ, গুটিবসন্ত, ভগন্দর (গুহ্যদ্বারে ব্রণজাতীয় রোগ), পিত্তসমুত্থানজনিতরোগ, শ্লেষ্মা-সমুত্থানজনিত রোগ, বায়ুসমুত্থানজনিত রোগ, সান্নিপাতিক রোগ, ঋতুপরিবর্তনজনিত রোগ, বিষম পরিহারজ (বিপরীত ব্যবহারজনিত) রোগ, খিঁচুনিরোগ (ওপক্কমিকেন), কর্মবিপাকজনিত রোগ এবং শীত, উষ্ণ, ক্ষুধা, পিপাসা, মল, মুত্র, ডাঁশ-মশা-মাছি-সরিসৃপাদির সংস্পর্শ, এগুলোকে বলা হয় প্রকাশিত দুঃখ।

প্রতিচ্ছন্ন বা গুপ্ত দুঃখ কিরূপ? কায়দুশ্চরিত, বাক্‌দুশ্চরিত, মনোদুশ্চরিত, কামচ্ছন্দ নীবরণ, ব্যাপাদ নীবরণ, তদ্রালস্য নীবরণ, চঞ্চলতা-অনুশোচনা নীবরণ, বিচিকিৎসা নীবরণ, রাগ, দ্বেষ, মোহ, ক্রোধ, বিদ্বেষ, ভণ্ডামি, আক্রোশ, ঈর্ষা, মাৎসর্য, প্রবঞ্চনা, একগুঁয়েমি, কলহ, মান, অতিমান, গর্ব, প্রমাদ এবং সকল ক্লেশ, সকল দুশ্চরিত, সকল দুশ্চিন্তা, সকল উত্তেজনা, সকল অন্তর্দাহ ও সকল অকুশল অভিসংস্কার; এগুলোকে বলা হয় অপ্রকাশিত বা গুপ্ত দুঃখ।

দুঃখ বলা হয়, কোন অর্থে দুঃখ? বশীভূত করে বলে দুঃখ, পরিহানীতে চালিত করে বলে দুঃখ, সেই শরীরে আশ্রয় করে বলে দুঃখ। কিরূপে বশীভূত করে দুঃখ দেয়? সেই পুরুষকে সেই দুঃখসমূহে পরাভূত করে, বশীভূত করে, পরাজিত করে, আবৃত করে, অভিভূত করে, মর্দন করে, এরূপে বশীভূত করে দুঃখ দেয়। কিরূপে পরিহানীতে চালিত করে দুঃখ দেয়? কুশলধর্মসমূহে অন্তরায় করে পরিহানীতে চালিত করে দুঃখ দেয়। কুশলধর্মসমূহ কিরূপ? সম্যক প্রতিপদা, অনুলোম প্রতিপদা, অবিরুদ্ধ প্রতিপদা, ধারণ অনুরূপ প্রতিপদা, ধর্মানুধর্ম প্রতিপদা এবং শীলসমূহে পরিপূর্ণতায়, ইন্দ্রিয়সমূহ সংযমতায়, ভোজনে মাত্রাজ্ঞতায় ও জাগ্রত অবস্থায়, স্মৃতি সম্প্রজ্ঞান অবস্থায়, চারি স্মৃতি প্রস্থানে জাগ্রত অবস্থায়, চারি সম্যক প্রধানে জাগ্রত অবস্থায়, সপ্ত বোধ্যাঙ্গে জাগ্রত অবস্থায়, আর্য অষ্টাঙ্গিক মার্গে জাগ্রত অবস্থায়, এই কুশলধর্মসমূহে অন্তরায় করে পরিহানীতে চালিত হয়। এভাবে পরিহানিতে চালিত করে। এ অর্থে দুঃখ।

আশ্রয় করা দুঃখসমূহ কিরূপ? তথায় যে অকুশল-পাপধর্মসমূহ নিজে সন্নিশ্রিত হয়ে উৎপন্ন হয়। যেমন : বিলে আশ্রয় অবস্থানকারী প্রাণীসমূহ বিলে বাস করে, জলজ প্রাণীসমূহ জলে বাস করে, বন্যপ্রাণীসমূহ বনে বাস করে, গাছে অবস্থানকারী প্রাণীসমূহ গাছে অবস্থান করে। ঠিক এরূপেই তথায় এই অকুশল ধর্ম সমূহ নিজের সন্নিশ্রিত হয়েই উৎপন্ন হয়। তথায় এরূপে আশ্রয় করে। এ অর্থে দুঃখ।

তাই ভগবান বলেছেন :

“হে ভিক্ষুগণ, অন্তেবাসী ও আচার্যসহ (সাচরিযকো) অবস্থানকারী ভিক্ষু দুঃখে অবস্থান করে স্বচ্ছন্দে নয়। ভিক্ষুগণ, অন্তেবাসী ও আচার্যসহ অবস্থানকারী ভিক্ষু কীভাবে দুঃখে অবস্থান করে স্বচ্ছন্দে নয়? এখানে চক্ষু দ্বারা রূপ দেখে ভিক্ষুর যেই পাপজনক অকুশলধর্ম ও সংযোজনমূলক উচ্চাকাঙ্ক্ষা উৎপন্ন হয়, সেই পাপজনক অকুশলধর্মসমূহ তার অন্তরে অবস্থান করে ও স্রাবিত হয়, তদ্ধেতু অন্তেবাসীসহ বলা হয়। সেগুলো তাকে বেষ্টন করে। পাপজনক অকুশলধর্মসমূহ তাকে বেষ্টন করে, সেহেতু আচার্যসহ (সাচরিযকো) বলা হয়।”

“পুনঃ, ভিক্ষুগণ, শ্রোত্র দ্বারা শব্দ শুনে, ঘ্রাণ দ্বারা গন্ধ গ্রহণ করে, জিহ্বা দ্বারা রসাস্বাদন করে, কায় দ্বারা স্পর্শ করে এবং মন দ্বারা ধর্মানুভব করে ভিক্ষুর যেই পাপজনক অকুশলধর্ম ও সংযোজনমূলক উচ্চাকাঙ্ক্ষা উৎপন্ন হয়, সেই পাপজনক অকুশলধর্মসমূহ তার অন্তরে অবস্থান করে ও স্রাবিত হয়-তদ্ধেতু অন্তেবাসীসহ বলা হয়। সেগুলো তাকে বেষ্টন করে। পাপজনক অকুশলধর্মসমূহ তাকে বেষ্টন করে, সেহেতু আচার্যসহ বলা হয়। ভিক্ষুগণ, এভাবেই অন্তেবাসী ও আচার্যসহ অবস্থানকারী ভিক্ষু দুঃখে অবস্থান করে স্বচ্ছন্দে নয়।” তথায় এরূপে আশ্রয় করে—‘পরস্সিযা’।

ভগবান বলেছেন :

“ভিক্ষুগণ, অন্তর (মন)-অমিত্র, অন্তর-শত্রু, অন্তর-ঘাতক ও অন্তর-বিরোধী তিন প্রকার অন্তর্মল আছে। তিন প্রকার কী কী? অন্তর-অমিত্র, অন্তর-শত্রু , অন্তর-ঘাতক ও অন্তর-বিরোধী লোভ অন্তর্মল। দ্বেষ অন্তর্মল.... এবং অন্তর-অমিত্র, অন্তর-শত্রু , অন্তর-ঘাতক ও অন্তর-বিরোধী মোহ অন্তর্মল। ভিক্ষুগণ, এগুলোই অন্তর-অমিত্র, অন্তর-শত্রু , অন্তর-ঘাতক ও অন্তর-বিরোধী তিন প্রকার অন্তর্মল।”

“লোভে যে অনর্থ জন্মে, চিত্ত কম্পিত হয়, অন্তরে ভয় জন্মায় তা মানুষেরা জানে না। লোভী ব্যক্তি অর্থ জ্ঞাত হয় না, ধর্ম দেখতে পায় না। ঘনান্ধকার ঘনিয়ে আসলে লোভ মানুষকে পরাজিত করে। দ্বেষে যে অনর্থ জন্মে, চিত্ত কম্পিত হয়, অন্তরে ভয় জন্মায় তা মানুষেরা জানে না। ক্রুদ্ধ ব্যক্তি অর্থ জ্ঞাত হয় না, ধর্ম দেখতে পায় না। ঘনান্ধকার ঘনিয়ে আসলে দ্বেষ মানুষকে পরাজিত করে। মোহে যে অনর্থ জন্মে, চিত্ত কম্পিত হয়, অন্তরে ভয় জন্মায় তা মানুষেরা জানে না। মূর্খ ব্যক্তি অর্থ জ্ঞাত হয় না, ধর্ম দেখতে পায় না। ঘনান্ধকার ঘনিয়ে আসলে মোহ মানুষকে পরাজিত করে।”

এরূপে আশ্রয় করে—‘পরস্সিযা’।

ভগবান বলেছেন, “মহারাজ, ত্রিবিধ ধর্ম আধ্যাত্মিকভাবে উৎপন্ন হবার কারণ থাকলে তা পুরুষের অহিত, দুঃখ ও নিরানন্দের জন্যই উৎপন্ন হয়। ত্রিবিধ কী কী? মহারাজ, লোভধর্ম আধ্যাত্মিকভাবে উৎপন্ন হবার কারণ থাকলে তা পুরুষের অহিত, দুঃখ ও নিরানন্দের জন্যই উৎপন্ন হয়। দ্বেষধর্ম... এবং মোহধর্ম আধ্যাত্মিকভাবে উৎপন্ন হবার কারণ থাকলে তা পুরুষের অহিত, দুঃখ ও নিরানন্দের জন্যই উৎপন্ন হয়। মহারাজ, এই ত্রিবিধ ধর্মই আধ্যাত্মিকভাবে উৎপন্ন হবার কারণ থাকলে তা পুরুষের অহিত, দুঃখ এবং নিরানন্দের জন্য উৎপন্ন হয়।

“সারবান, ফলবান বৃক্ষসদৃশ লোভ, দ্বেষ, মোহ এবং আত্মসম্ভূত বিষয়সমূহ পুরুষকে পীড়া দিয়ে থাকে।”

এরূপে আশ্রয় করে—‘পরস্সিযা’।

ভগবান বলেছেন :

“এই (মন) হতেই রাগ-দ্বেষের উৎপত্তি হয়, অরতি-রতি, রোমাঞ্চকরও এই (মন) হতে উৎপন্ন হয়; এই (মন) হতেই মনোবিতর্ক উৎপন্ন হয়, বালকের দ্বারা যেমন কাক উত্তেজিত হয়।”

এরূপে আশ্রয় করে—‘পরস্সিযা’।

সেই অনিষ্টকর বিষয়সমূহ পুদ্গলকে পরাজিত করে, জয় করে, পরাস্ত করে, পরাভূত করে, বশীভূত করে, মর্দিত করে—এ অর্থে অনিষ্টকর বিষয়সমূহ তাকে মর্দন করে বলা হয়।

“তখন হতে” বলতে সেই সেই হতে বিপদরূপে সেই পুদ্গলকে দুঃখ অনুসরণ করে, অনুগমন করে, সহযাত্রী হয়; জন্মদুঃখ অনুসরণ করে, অনুগমন করে, সহযাত্রী হয়; জরাদুঃখ অনুসরণ করে, অনুগমন করে, সহযাত্রী হয়; ব্যাধিদুঃখ অনুসরণ করে, অনুগমন করে, সহযাত্রী হয়; শোক-পরিদেবন-দুঃখ-দৌমনস্য-উপায়াস দুঃখ অনুসরণ করে, অনুগমন করে, সহযাত্রী হয়; নৈরয়িক দুঃখ, তির্যগ্‌কুল দুঃখ, প্রেতকুল দুঃখ অনুসরণ করে, অনুগমন করে, সহযাত্রী হয়; মানসিক দুঃখ... গর্ভে প্রবেশমূলক দুঃখ... গর্ভে স্থিতি বা অবস্থানমূলক দুঃখ... গর্ভ হতে নির্গমনমূলক দুঃখ... জন্মের সম্বন্ধমূলক দুঃখ... জন্মের পরাধীনতামূলক দুঃখ... আত্মপীড়নমূলক দুঃখ... পরপীড়নমূলক দুঃখ অনুসরণ করে, অনুগমন করে, সহযাত্রী হয়; দুঃখ দুঃখ অনুসরণ করে, অনুগমন করে, সহযাত্রী হয়; সংস্কারদুঃখ... বিপরিণাম দুঃখ...। চক্ষুরোগ, শ্রোত্ররোগ, ঘ্রাণরোগ, জিহ্বারোগ, কায়রোগ, শিররোগ, কর্ণরোগ, মুখরোগ, দন্তরোগ, কাশিরোগ, শ্বাসরোগ, দাহরোগ, জ্বর, কুক্ষিরোগ, মূর্ছা, রক্তামাশয়, শূলরোগ, কলেরা, কুষ্ঠরোগ, গণ্ড (ফোড়া), খোঁচপাচড়া, ক্ষয়রোগ, মৃগীরোগ (অপমারো), দাউদ, চুলকানি, চর্মরোগ, রখস (নখের একপ্রকার রোগ), সুড়সুড়ানি, লোহিতপিত্ত, মধুমেহ (শর্করাযুক্ত বহুমূত্র রোগ), অর্শ্বরোগ, গুটিবসন্ত, ভগন্দর (গুহ্যদ্বারে ব্রণজাতীয় রোগ), পিত্ত-সমুত্থানজনিতরোগ, শ্লেষ্মা-সমুত্থানজনিত রোগ, বায়ুসমুত্থানজনিত রোগ, সন্নিপাতিকরোগ, ঋতুপরিবর্তনজনিত রোগ, বিষম পরিহারজ (বা বিপরীত ব্যবহারজনিত) রোগ, খিঁচুনিরোগ (ওপক্কমিকা), কর্মবিপাকজনিত রোগ এবং শীত, উষ্ণ, ক্ষুধা, পিপাসা, মল, মুত্র, ডাঁশ-মশা-মাছি-সরিসৃপাদির সংস্পর্শ দুঃখ... মাতামৃত্যু দুঃখ... পিতামৃত্যু দুঃখ... ভ্রাতামৃত্যু দুঃখ... ভগ্নিমৃত্যু দুঃখ... পুত্রমৃত্যু দুঃখ... কন্যামৃত্যু দুঃখ... জ্ঞাতিমৃত্যু দুঃখ... ভোগ্যবস্তু ক্ষয়জনিত দুঃখ... রোগব্যসন দুঃখ... শীল লঙ্ঘনজনিত দুঃখ... এবং দৃষ্টিব্যসন দুঃখ (ভ্রান্তধারণাজনিত দুঃখ) অনুসরণ করে, অনুগমন করে ও সহযাত্রী হয় বা তখন হতে তাকে দুঃখ অনুসরণ করে।

যেমন : ভগ্ন নৌকায় জল প্রবেশ করে সেই হতে জল অনুসরণ করে, অনুগমন করে, অনুগামী হয়; অগ্রে অগ্রে জল অনুসরণ করে, অনুগমন করে, অনুগামী হয়; পশ্চাৎ পশ্চাৎ... নিচে নিচে... এবং পার্শ্বে পার্শ্বে জল অনুসরণ করে, অনুগমন করে, অনুগামী হয়; ঠিক সেভাবেই সেই সেই হতে বিপদরূপে সেই পুদ্গলকে দুঃখ অনুসরণ করে, অনুগমন করে এবং অনুগামী হয়; জন্মদুঃখ অনুসরণ করে, অনুগমন করে, সহযাত্রী হয়... এবং দৃষ্টিব্যসন দুঃখ (ভ্রান্ত ধারণাজনিত দুঃখ) অনুসরণ করে, অনুগমন করে ও সহযাত্রী হয়-ভগ্ন নৌকায় জল প্রবেশের ন্যায়।

তদ্ধেতু ভগবান বলেছেন :

দুর্বল ব্যক্তি যেভাবে বলবানের দ্বারা মর্দিত, নিপীড়িত হয়, সেভাবে ভাঙা নৌকার মধ্যে জল প্রবেশের ন্যায় দুঃখ তার অনুসরণ করে।

 

৬. তদ্ধেতু মানুষ সদা স্মৃতিমান হয়ে কামসমূহ পরিবর্জন করেন। (ভারী) নৌকা জল ছাড়িয়ে গমন করার ন্যায় পরপারে গমনেচ্ছু ব্যক্তি (পারগূ) সেই সব (বস্তুকাম, ক্লেশকাম, পঞ্চনীবরণ) পরিত্যাগ করে স্রোত উত্তীর্ণ হন।

“তদ্ধেতু” বলতে সেজন্য, সেই কারণ, সেই হেতু, সেই প্রত্যয়, সেই নিদান এবং কর্মসমূহে এই আদীনব দর্শন করতে—তদ্ধেতু। “জন্তু বা মানুষ” বলতে সত্ত্ব, নর, মানব, পুরুষ, পুদ্গল, জীব, প্রাণী, ব্যক্তি, মানুষ, মনুষ্য। “সর্বদা” অর্থে সদা, সর্বদা, সর্বকাল, অবিরত, ধ্রুবকাল, সতত, অনুক্ষণ, নিরবিচ্ছিন্নভাবে, অনুক্রমে, জল তরঙ্গের সদৃশ, নিরন্তর, স্থিতিকাল, ঘটিত, বায়ুতে স্পর্শিত, সকাল, বিকাল, প্রথম যাম, মধ্যম যাম, অন্তিম যাম, কৃষ্ণপক্ষ, শুক্লপক্ষ, বর্ষা, হেমন্ত, প্রথম বয়ঃস্কন্ধ, মধ্যম বয়ঃস্কন্ধ, অন্তিম বয়ঃস্কন্ধ। “স্মৃতিমান” (সতো) বলতে চারটি কারণে (বা বিষয়ে) স্মৃতিমান-কায়ে কায়ানুদর্শী স্মৃতিপ্রস্থান ভাবনাকালে স্মৃতিমান, বেদনায়... চিত্তে... এবং ধর্মে ধর্মানুদর্শী স্মৃতিপ্রস্থান ভাবনাকালে স্মৃতিমান। তাই স্মৃতিমান বলা হয়। এ অর্থে স্মৃতিমান।

অপর চারটি কারণে স্মৃতিমান... তাই স্মৃতিমান বলা হয়; তদ্ধেতু মানব সদা স্মৃতিমান।

“কাম” বলতে বিভাগ অনুযায়ী কাম দুই প্রকার—বস্তুকাম ও ক্লেশকাম... এগুলোকে বস্তুকাম বলা হয়;... এগুলোকে ক্লেশকাম বলা হয়। “কামসমূহ পরিবর্জন করেন” বলতে দুটি ধারায় কামসমূহ পরিত্যাগ করেন, বিষ্কম্ভনরূপে (দমনরূপে) বা সমুচ্ছেদরূপে। কিরূপে বিষ্কম্ভনরূপে কামসমূহ পরিবর্জন করেন? “কাম অস্থিকঙ্কাল সদৃশ স্বাদহীন” দর্শনকালে বিষ্কম্ভনরূপে কামসমূহ পরিবর্জন করেন; “কাম বহু সাধারণের মাংসপেশীতুল্য” দর্শনকালে বিষ্কম্ভনরূপে কামসমূহ পরিবর্জন করেন; “কাম অনুদহনের তৃণমশাল সদৃশ” দর্শনকালে বিষ্কম্ভনরূপে কামসমূহ পরিবর্জন করেন;... এবং নৈবসংজ্ঞা-নাসংজ্ঞায়তন-সমাপত্তি ভাবনাকালে বিষ্কম্ভনরূপে কামসমূহ পরিত্যাগ করেন। এভাবেই বিষ্কম্ভনরূপে কামসমূহ পরিবর্জন করেন... এভাবেই সমুচ্ছেদরূপে কামসমূহ পরিবর্জন করেন। এ অর্থে কামসমূহ পরিবর্জন করেন।

“সেসব” বলতে (সেই) বস্তুকামসমূহ জ্ঞাত হয়ে, ক্লেশকামসমূহ ত্যাগ করে, পরিত্যাগ করে, অপনোদন করে, ধ্বংস করে ও সম্পূর্ণরূপে ধ্বংস করে; কামচ্ছন্দ-নীবরণ ত্যাগ করে, পরিত্যাগ করে, অপনোদন করে, ধ্বংস করে ও সম্পূর্ণরূপে ধ্বংস করে; ব্যাপাদ-নীবরণ... স্ত্যানমিদ্ধ-নীবরণ... ঔদ্ধত্য-কৌকৃত্য-নীবরণ... এবং বিচিকিৎসা-নীবরণ ত্যাগ করে, পরিত্যাগ করে, অপনোদন করে, ধ্বংস করে ও সম্পূর্ণরূপে ধ্বংস করে কামোঘ, ভবোঘ, দৃষ্টি-ওঘ এবং অবিদ্যা-ওঘ অতিক্রম করেন, উত্তীর্ণ হন, পার হন, সমতিক্রম করেন এবং সম্পূর্ণরূপে মুক্ত হন।

যেমন : মাল বোঝাইকারী ভারী নৌকা জল সরিয়ে, ছাড়িয়ে এবং ছিটিয়ে হালকা নৌকার চেয়ে বেগবান গতিতে ও অপ্রতিরুদ্ধভাবে অপর পারে গমন করতে পারে, ঠিক এভাবেই বস্তুকামসমূহ জ্ঞাত হয়ে, ক্লেশকামসমূহ ত্যাগ করে, পরিত্যাগ করে, অপনোদন করে, ধ্বংস করে ও সম্পূর্ণরূপে ধ্বংস করে; কামচ্ছন্দ-নীবরণ... ব্যাপাদ-নীবরণ... স্ত্যানমিদ্ধ-নীবরণ... ঔদ্ধত্য-কৌকৃত্য-নীবরণ... এবং বিচিকিৎসা-নীবরণ ত্যাগ করে, পরিত্যাগ করে, অপনোদন করে, ধ্বংস করে ও সম্পূর্ণরূপে ধ্বংস করে দ্রুত, অবিলম্বে এবং সহজে পরপারে গমন করতে সক্ষম হন। অমৃত নির্বাণকে ‘পরপার’ বলা হয়, যা সেই সর্বসংস্কার উপশম, সমস্ত উপধির পরিত্যাগ, তৃষ্ণাক্ষয়, বিরাগ, নিরোধ এবং নির্বাণ। “পরপারে গমন করেন” অর্থে পরপারে গমন করেন, পারস্পর্শ করেন এবং পার সাক্ষাৎ করেন। “পারগূ” বলতে যে ব্যক্তি পরপারে গমনেচ্ছু তিনিই পারগূ; যিনি পরপারে গমন করছেন তিনিই পারগূ; এবং যিনি পারগত হয়েছেন তিনিই পারগূ।

তাই ভগবান বলেছেন :

ব্রাহ্মণ পরপারে তীর্ণ ও উত্তীর্ণ হয়ে স্থলে স্থিত হন। হে ভিক্ষুগণ, ‘ব্রাহ্মণ’ অর্হতের অধিবচন। তিনি অভিজ্ঞানপারগূ, পরিজ্ঞানপারগূ, প্রহানপারগূ, ভাবনাপারগূ, সাক্ষাৎকরণ-পারগূ এবং সমাপত্তিপারগূ। সর্বধর্মের অভিজ্ঞাপারগূ, সর্বদুঃখের পরিজ্ঞাপারগূ, সর্বক্লেশের প্রহানপারগূ, চারি আর্যমার্গের ভাবনাপারগূ, নিরোধের সাক্ষাৎকরণপারগূ এবং সর্বসমাপত্তির সমাপত্তিপারগূ। তিনি আর্যশীলে বশীপ্রাপ্ত, পারমীপ্রাপ্ত; আর্য-সমাধিতে বশীপ্রাপ্ত, পারমীপ্রাপ্ত; আর্যপ্রজ্ঞায় বশীপ্রাপ্ত, পারমীপ্রাপ্ত; আর্যবিমুক্তিতে বশীপ্রাপ্ত, পারমীপ্রাপ্ত। তিনি পারগত, পারপ্রাপ্ত, অন্তগত, অন্তপ্রাপ্ত, সীমাগত (কোটিগতো), সীমাপ্রাপ্ত, প্রান্তগত, প্রান্তপ্রাপ্ত, অবসানগত, অবসানপ্রাপ্ত, ত্রাণগত, ত্রাণপ্রাপ্ত, শরণগত, শরণপ্রাপ্ত, অভয়গত, অভয়প্রাপ্ত, অচ্যুতগত, অচ্যুতপ্রাপ্ত, নির্বাণগত, নির্বাণপ্রাপ্ত। তার আবাস উত্থিত বা ঊর্ধ্বগত, আচরণ পূর্ণ, ভ্রমণ সীমাপ্রাপ্ত, দিকসমাপ্ত, অভিপ্রায় সমাপ্ত, ব্রহ্মচর্য পালিত, উত্তম দৃষ্টিপ্রাপ্ত, ভাবিত মার্গ, ক্লেশ প্রহীন, কোপ প্রতিবিদ্ধ, নিরোধ সাক্ষাৎকৃত, দুঃখ পরিজ্ঞাত, সমুদয় প্রহীন, মার্গভাবিত, নিরোধ সাক্ষাৎকৃত, অভিজ্ঞেয় অভিজ্ঞাত, পরিজ্ঞেয় পরিজ্ঞাত, প্রহাতব্য প্রহীন, ভাবিতব্য ভাবিত, সাক্ষাতব্য সাক্ষাৎকৃত।

তিনি বাধা-উৎক্ষিপ্ত, পরিখাসংকীর্ণ, তৃষ্ণাবিমুক্ত, বাধামুক্ত, আর্য, মানধ্বজ অবনত, ভারমুক্ত, বিসংযুক্ত, পঞ্চাঙ্গ বিপ্রহীন, ষড়ঙ্গ সমন্বিত, একারক্ষী, চার অবলম্বনপ্রাপ্ত, চার প্রকার মিথ্যা ধারণা বিদূরণকারী, অন্বেষণ ত্যাগকারী, অনাবিল সংকল্পী, প্রশান্ত কায়সম্পন্ন, সুবিমুক্ত চিত্তসম্পন্ন, সুবিমুক্ত প্রাজ্ঞ, পূর্ণতাপ্রাপ্ত, অর্হত্ত্বপ্রাপ্ত, উত্তম পুরুষ, পরম পুরুষ, পরম লাভী। তিনি সঞ্চয়ও করেন না, অ-সঞ্চয়ও করেন না; সঞ্চয় না করেই স্থিত থাকেন। তিনি ত্যাগও করেন না, গ্রহণও করেন না; ত্যাগ করেই স্থিত থাকেন। তিনি আসক্তও হন না, অনাসক্তও হন না; অনাসক্ত হয়েই স্থিত হন। তিনি নিজেকেও শোধিত করেন না, অপরকেও শোধিত করান না; শোধিত হয়েই স্থিত হন। অশৈক্ষ্য শীলস্কন্ধে সমন্নাগত হয়ে স্থিত হন। অশৈক্ষ্য সমাধিস্কন্ধে... অশৈক্ষ্য প্রজ্ঞাস্কন্ধে... অশৈক্ষ্য বিমুক্তিস্কন্ধে... অশৈক্ষ্য বিমুক্তিজ্ঞানদর্শনস্কন্ধে সমন্নাগত হয়ে স্থিত হন। তিনি সত্যকে সত্যরূপে জ্ঞাত হয়ে স্থিত হন। আসক্তিকে অতিক্রম করে স্থিত হন। ক্লেশাগ্নি ধ্বংস করে স্থিত হন, অপরিগমনে স্থিত হন, করণীয় সম্পন্ন করে স্থিত হন, মুক্তি প্রতিসেবন করে স্থিত হন, মৈত্রী পরিশুদ্ধিতে স্থিত হন, করুণা... মুদিতা... উপেক্ষা পরিশুদ্ধিতে স্থিত হন। অনন্ত পরিশুদ্ধিতে স্থিত হন, অনড় পরিশুদ্ধিতে স্থিত হন, বিমুক্ত হয়ে স্থিত হন, সন্তুষ্টিতে স্থিত হন, স্কন্ধসীমায় স্থিত হন, ধাতুসীমায় স্থিত হন, আয়তনসীমায় স্থিত হন, গতিসীমায় স্থিত হন, উৎপত্তিসীমায় স্থিত হন, প্রতিসন্ধিসীমায় স্থিত হন, অন্তিম আশ্রয়ে স্থিত হন, অন্তিম দেহধারী অর্হৎ।

এটিই তার শেষ জন্ম, এটিই অন্তিম দেহ; তার জন্ম, মরণ, সংসার পুনর্জন্ম এসবের কিছুই নেই।

তাই ভগবান বলেছেন :

তদ্ধেতু মানুষ সদা স্মৃতিমান হয়ে কামসমূহ পরিবর্জন করেন। (ভারী) নৌকা জল ছাড়িয়ে গমন করার ন্যায় পরপারে গমনেচ্ছু ব্যক্তি সেই সব (বস্তুকাম, ক্লেশকাম, পঞ্চনীবরণ) পরিত্যাগ করে স্রোত উত্তীর্ণ হন।

কামসূত্র বর্ণনা প্রথম সমাপ্ত।


 

২. গুহা-অষ্টক সূত্র বর্ণনা
অতঃপর গুহা-অষ্টক সূত্র বর্ণনা ব্যাখ্যা করা হচ্ছে :

৭. সত্ত্ব গুহায় নানাবিষয়ে আচ্ছন্ন হয়, (নানা বিষয়ে) অভিভূত ব্যক্তি মোহে স্থিত হয়। তাই সে বিবেক হতে দূরে। জগতে কামভোগ্য বিষয় পরিত্যাগ করা সহজসাধ্য নয়।

‘সত্ত্ব’ বলা হয়েছে, অধিকন্তু তাকে গুহা বলা উচিত। ‘গুহা’ কায়কে বলা হয়। কায়, গুহা, দেহ, মনুষ্যদেহ, নৌকা, রথ, ধ্বজ, বল্মীক, নগর, নীড়, কুঠির, গণ্ড (ব্রণ), কুম্ভ অথবা নাগ; এগুলো কায়েরই অধিবচন। “সত্তো গুহাযং” অর্থে গুহায় সংলগ্ন, অনুরক্ত, আসক্ত, যুক্ত, সংযুক্ত, আবদ্ধ। যেমন, ভিত্তিখীল বা নাগদন্তে গণ্ড সংলগ্ন, অনুরক্ত, আসক্ত, যুক্ত, সংযুক্ত ও আবদ্ধ থাকে; ঠিক তেমনিভাবে গুহায় সংলগ্ন, অনুরক্ত, আসক্ত, যুক্ত, সংযুক্ত, আবদ্ধ। তাই ভগবান বলেছেন :

“হে রাধ, রূপের প্রতি যে ছন্দ, যে রাগ, যে নন্দী (আমোদ), যে তৃষ্ণা এবং যেসব চিত্তের আসক্তি, উপাদান, অধিষ্ঠান, অভিনিবেশ ও অনুশয়, তথায় আসক্ত হয়, অনুরক্ত হয়; তাই ‘আসক্ত’ (সত্তো) বলা হয়। বেদনায়... সংজ্ঞায়... সংস্কারে... বিজ্ঞানে... যে ছন্দ, যে রাগ, যে নন্দী (আমোদ), যে তৃষ্ণা এবং যেসব চিত্তের আসক্তি, উপাদান, অধিষ্ঠান, অভিনিবেশ ও অনুশয়, তথায় আসক্ত হয়, অনুরক্ত হয়; তাই ‘আসক্ত’ বলা হয়। ‘আসক্ত’ সংলগ্নতার অধিবচন”—গুহায় আসক্ত (সত্তো গুহাযং)। “বহুনাভিছিন্নো” অর্থে বহু ক্লেশে আচ্ছন্ন, রাগে আচ্ছন্ন, দ্বেষে আচ্ছন্ন, মোহে আচ্ছন্ন, ক্রোধে আচ্ছন্ন, উপনাহে (বিদ্বেষে) আচ্ছন্ন, ম্রক্ষে (কপটতায়) আচ্ছন্ন, পলাসে (নির্দয়তায়) আচ্ছন্ন, ঈর্ষায় আচ্ছন্ন, মাৎসর্যে আচ্ছন্ন, মায়ায় আচ্ছন্ন, শঠতায় আচ্ছন্ন, স্বার্থপরতায় আচ্ছন্ন, প্রচণ্ডতায় আচ্ছন্ন, মানে আচ্ছন্ন, অতিমানে আচ্ছন্ন, মত্ততায় আচ্ছন্ন, প্রমাদে আচ্ছন্ন। সর্বক্লেশ, সর্ব দুশ্চরিত, সর্ব দুশ্চিন্তা, সর্ব পরিদাহ, সর্ব সন্তাপ এবং সর্ব অকুশলাভিসংস্কারে আচ্ছন্ন, আবরিত, লুক্কায়িত, আবৃত, আচ্ছাদিত, রুদ্ধ, পিহিত, প্রতিচ্ছন্ন, আবদ্ধ—অনেক বিষয় দ্বারা গুহায় আচ্ছন্ন।

“অভিভূত ব্যক্তি মোহে স্থিত হয়” বলতে স্থিতকালে রাগাসক্ত ব্যক্তি আসক্তিবশে স্থিত হয়, প্রদুষ্ট ব্যক্তি দ্বেষবশে স্থিত হয়, মোহিত ব্যক্তি মোহবশে স্থিত হয়, মদোন্মত্ত ব্যক্তি মানবশে স্থিত হয়, পরামৃষ্ট বা স্বীয় ধারণায় বশীভূত ব্যক্তি মিথ্যাদৃষ্টিবশে স্থিত হয়, বিক্ষেপগত ব্যক্তি ঔদ্ধত্যবশে স্থিত হয়, অপূর্ণতাপ্রাপ্ত (মার্গফল লাভ করেনি এমন) ব্যক্তি বিচিকিৎসাবশে স্থিত হয়, থামগত ব্যক্তি অনুশয়বশে স্থিত হয়। নর এরূপে স্থিত হয়।

ভগবান এরূপ বলেছেন, “হে ভিক্ষুগণ, ইষ্ট, কান্ত, মনোজ্ঞ, প্রিয়রূপ, কামোদ্দীপক ও রজনীয় চক্ষুবিজ্ঞেয় রূপ আছে। ভিক্ষু সেই রূপকে অভিনন্দন করে, অভিবাদন করে এবং তাতে আসক্ত হয়ে অবস্থান করে, স্থিত হয়। হে ভিক্ষুগণ, শ্রোত্রবিজ্ঞেয় শব্দ... ঘ্রাণবিজ্ঞেয় গন্ধ... জিহ্বাবিজ্ঞেয় রস... কায়বিজ্ঞেয় স্পর্শ... এবং ইষ্ট, কান্ত, মনোজ্ঞ, প্রিয়রূপ, কামোদ্দীপক ও রজনীয় মনোবিজ্ঞেয় ধর্ম আছে। ভিক্ষু সেই ধর্মকে অভিনন্দন করে, অভিবাদন করে এবং তাতে আসক্ত হয়ে অবস্থান করে, স্থিত হয়।” নর এরূপে স্থিত হয়।

ভগবান এরূপ বলেছেন, “হে ভিক্ষুগণ, রূপাসক্তি বিজ্ঞানে স্থিত হয়ে অবস্থান করে, রূপালম্বন রূপের আশ্রয়ে তৃপ্তিজনক বস্তুতে উপসিক্ত হয়ে বৃদ্ধি, উন্নতি ও বৈপুল্যপ্রাপ্ত হয়। বেদনাসক্তি... সংজ্ঞাসক্তি... এবং সংস্কারাসক্তি বিজ্ঞানে স্থিত হয়ে অবস্থান করে, সংস্কারালম্বন সংস্কারের আশ্রয়ে তৃপ্তিজনক বস্তুতে উপসিক্ত হয়ে বৃদ্ধি, উন্নতি ও বৈপুল্যপ্রাপ্ত হয়।” নর এরূপে স্থিত হয়।

ভগবান এরূপ বলেছেন, “হে ভিক্ষুগণ, কবলীকৃত আহারে রাগ (আসক্তি), নন্দি (স্পৃহা) ও তৃষ্ণা আছে, তথায় প্রতিস্থিত বিজ্ঞান বৃদ্ধি পায়। যেখানে স্থিত বিজ্ঞান বৃদ্ধি পায়, সেখানে নামরূপের আবির্ভাব হয়, সেখানে সংস্কারসমূহ বৃদ্ধিপ্রাপ্ত হয়, যেখানে সংস্কারসমূহ বৃদ্ধিপ্রাপ্ত হয়, সেখানে পুনর্জন্ম ঘটে। যেখানে পুনর্জন্ম ঘটে, তথায় জন্ম-জরা-মরণ বিদ্যমান। হে ভিক্ষুগণ, জন্ম-জরা-মরণকে আমি শোকময়, মালিন্য (সরজ) এবং উপায়াস বলি।” নর এরূপে স্থিত হয়।

“হে ভিক্ষুগণ, স্পর্শ আহারে... মনোসঞ্চেতনা (চেতনা) আহারে... বিজ্ঞান আহারে রাগ (আসক্তি), নন্দি (স্পৃহা) ও তৃষ্ণা আছে, তথায় প্রতিস্থিত বিজ্ঞান বৃদ্ধি পায়। যেখানে স্থিত বিজ্ঞান বৃদ্ধি পায়, সেখানে নামরূপের আবির্ভাব হয়, সেখানে সংস্কারসমূহ বৃদ্ধিপ্রাপ্ত হয়, যেখানে সংস্কারসমূহ বৃদ্ধিপ্রাপ্ত হয়, সেখানে পুনর্জন্ম ঘটে। যেখানে পুনর্জন্ম ঘটে, তথায় জন্ম-জরা-মরণ বিদ্যমান। হে ভিক্ষুগণ, জন্ম-জরা-মরণকে আমি শোকময়, মালিন্য (সরজ) এবং উপায়াস বলি।” নর এরূপে স্থিত হয়।

মোহ বলতে পঞ্চকামগুণ। ইষ্ট, কান্ত, মনোজ্ঞ, প্রিয়রূপ, কামোদ্দীপক ও রজনীয় চক্ষুবিজ্ঞেয় রূপ। শ্রোত্রবিজ্ঞেয় শব্দ... ঘ্রাণবিজ্ঞেয় গন্ধ... জিহ্বাবিজ্ঞেয় রস... এবং ইষ্ট, কান্ত, মনোজ্ঞ, প্রিয়রূপ, কামোদ্দীপক ও রজনীয় কায়বিজ্ঞেয় স্পর্শ। কী কারণে মোহকে পঞ্চকামগুণ বলা হয়? সাধারণত দেবমনুষ্যগণ পঞ্চকামগুণে মোহিত, সম্মোহিত, বিহ্বল হয়, অবিদ্যা দ্বারা মোহিত, সম্মোহিত, বিহ্বল হয়ে অন্ধ, আচ্ছন্ন, আবদ্ধ, আবৃত, রুদ্ধ (পিহিত), প্রতিচ্ছন্ন, আচ্ছাদিত হয়, সেই কারণে মোহকে পঞ্চকামগুণ বলা হয়। “মোহনস্মিং পগাল্হো” অর্থে মোহে নিমজ্জিত, অভিভূত, প্রবিষ্ট, নিমগ্ন হয়। তাই তো বলা হয়েছে, অভিভূত ব্যক্তি মোহে স্থিত হয়।

“বিবেক” বলতে তিন প্রকার বিবেক-কায়বিবেক, চিত্তবিবেক, উপধিবিবেক। কায়বিবেক কিরূপ? এ জগতে ভিক্ষু একাকী অরণ্যে, বৃক্ষমূলে, পর্বতে, কন্দরে, গিরিগুহায়, শ্মশানে, গভীর অরণ্যে, খোলা আকাশে, তৃণস্তূপে শয্যাসন রচনা করে; কায় দ্বারা (জনসাধারণ হতে) পৃথক হয়, সে একাকী গমন করে, একাকী দাঁড়ায়, একাকী উপবেশন করে, একাকী শয্যা রচনা করে, একাকী গ্রামে পিণ্ডার্থে প্রবেশ করে, একাকী গ্রাম হতে বের হয়, একাকী নির্জনে উপবেশন করে, একাকী চঙ্ক্রমণেরত থাকে, একাকী বিচরণ করে, অবস্থান করে, ঘুরে বেড়ায়, কার্য সম্পাদন করে, ব্রহ্মচর্য পালন করে, গমন করে, জীবনযাপন করে। ইহাই কায়বিবেক।

চিত্তবিবেক কিরূপ? প্রথম ধ্যান সমাপন্নের পঞ্চনীবরণ হতে চিত্ত পৃথক হয়। দ্বিতীয় ধ্যান সমাপন্নের বিতর্ক-বিচার হতে চিত্ত পৃথক হয়। তৃতীয় ধ্যান সম্পন্নের প্রীতি হতে চিত্ত পৃথক হয়। চতুর্থ ধ্যান সমাপন্নের সুখ-দুঃখ হতে চিত্ত পৃথক হয়। আকাশানন্তায়তন সমাপন্নের রূপসংজ্ঞা-প্রতিঘসংজ্ঞা হতে চিত্ত পৃথক হয়। বিজ্ঞাননন্তায়তন সমাপন্নের চিত্ত আকাশনন্তায়তন সংজ্ঞা হতে পৃথক হয়। আকিঞ্চায়তন সমাপন্নের চিত্ত বিজ্ঞানন্তায়তন সংজ্ঞা হতে পৃথক হয়। নৈবসংজ্ঞা-নাসংজ্ঞায়তন সমাপন্নের চিত্ত অকিঞ্চনায়তন সংজ্ঞা হতে পৃথক হয়। স্রোতাপন্নের চিত্ত সৎকায়দৃষ্টি, বিচিকিৎসা, শীলব্রত পরামর্শ, দৃষ্টি অনুশয়, বিচিকিৎসা অনুশয় এবং তৎসংশ্নিষ্ট ক্লেশ হতে পৃথক হয়। সকৃদাগামীর চিত্ত স্থুল কামরাগসংযোজন, প্রতিঘসংযোজন, স্থুল কামরাগ-অনুশয়, প্রতিঘ-অনুশয় এবং তৎসংশ্লিষ্ট ক্লেশ হতে পৃথক হয়। অনাগামীর চিত্ত অনুসহগত কামরাগ সংযোজন, প্রতিঘসংযোজন অনুসহগত কামরাগ-অনুশয়, প্রতিঘ-অনুশয় এবং তৎসংশ্লিষ্ট ক্লেশ হতে পৃথক হয়। অরহতের চিত্ত রূপরাগ, অরূপরাগ, মান, ঔদ্ধত্য, অবিদ্যা, মান-অনুশয়, ভবরাগ-অনুশয়, অবিদ্যা-অনুশয় এবং তৎসংশ্লিষ্ট ক্লেশ ও বাহ্যিক সব নিমিত্ত হতে পৃথক হয়। ইহাই চিত্তবিবেক।

উপধিবিবেক কিরূপ? উপধি বলা হয় ক্লেশ, স্কন্ধ এবং অভিসংস্কারকে। অমৃত নির্বাণকে উপধিবিবেক বলা হয়। যে সর্বসংস্কারের উপশম, সর্ব-উপধি ত্যাগ, তৃষ্ণাক্ষয়, বিরাগ, নিরোধ, নির্বাণ, এটাই উপধিবিবেক। বিবেকবাসীর এবং নৈষ্ক্রম্যে অভিরত জনের কায়বিবেক; পরিশুদ্ধ চিত্তসম্পন্নের এবং পরম শুদ্ধতাপ্রাপ্ত জনের চিত্তবিবেক; উপধিহীন এবং সংস্কারগত পুদ্গলের উপধিবিবেক।

যে এভাবে গুহায় শায়িত, এভাবে বহু ক্লেশ দ্বারা আচ্ছন্ন, এভাবে মোহে নিমজ্জিত, সে কায় বিবেক হতে দূরে, চিত্তবিবেক হতে দূরে, উপধি বিবেক হতে দূরে, অতিদূরে, বহুদূরে; বিবেকের নিকটে নয়, সমীপে নয়, সন্নিকটে নয়। “তথাবিধো” বলতে তাদৃশ, সেই অনুযায়ী, তৎপ্রকারে, তৎসদৃশ, যে সেই মোহে অভিভূত, সে তাদৃশ বিবেক হতে দূরে।

“কাম” বলতে বিভাগ অনুযায়ী কাম দুই প্রকার—বস্তুকাম ও ক্লেশকাম। বস্তুকাম কিরূপ? মনোজ্ঞ রূপ, মনোজ্ঞ শব্দ, মনোজ্ঞ গন্ধ, মনোজ্ঞ রস, মনোজ্ঞ স্পর্শ; আস্তরণ (কার্পেটাদি), আবরণ (পরিচ্ছদ), দাস-দাসী, ছাগল, ভেড়া, কুক্কুট, শূকর, হস্তি, ষাঁড়, অশ্ব, ঘোটকী, ক্ষেত্র, বস্তু, হিরণ্য, সুবর্ণ, গ্রাম, নিগম, রাজধানী, রাষ্ট্র, জনপদ, কোষাগার, ভাণ্ডারাগার এবং যেসব মনোরম বা কামোদ্দীপক বস্তু, এটাই বস্তুকাম (বৈষয়িক ইচ্ছা)।

অধিকন্তু, অতীত কাম, অনাগত কাম, বর্তমান কাম, অধ্যাত্ম কাম, বাহ্যিক কাম, অধ্যাত্ম-বাহ্যিক কাম; হীন (স্বল্প) কাম, মাঝারি কাম, প্রণীত (উত্তম) কাম; নারকীয় কাম, মানবীয় কাম, দিব্য কাম, প্রত্যুৎপন্ন কাম; নির্মিত কাম, অনির্মিত কাম, পরনির্মিত কাম, পরিগৃহীত কাম, অপরিগৃহীত কাম, মমায়িত কাম, অমমায়িত কাম; সকল কামাবচর ধর্ম, সকল রূপাবচর ধর্ম, সকল অরূপাবচর ধর্ম, কামনীয়, রজনীয় (আনন্দ বর্ধনকারী), মত্ততাজনক, তৃষ্ণাবস্তুক (তৃষ্ণামূলক) ও তৃষ্ণালম্বন কাম—এগুলোকে বস্তুকাম বলা হয়।

ক্লেশকাম কিরূপ? ছন্দ (ইচ্ছা) কাম, রাগ (আসক্তি) কাম, ছন্দরাগ কাম; সংকল্প কাম (কামেচ্ছা), রাগ কাম, সংকল্পরাগ কাম (রাগেচ্ছা কাম); যা কামসমূহে কামচ্ছন্দ, কামরাগ, কামনন্দী, কামতৃষ্ণা, কামস্নেহ, কাম-পরিলাহ, কাম-বিহ্বলতা, কামাসক্তি, কামোঘো, কামযোগ, কামোপাদান এবং কামচ্ছন্দ-নীবরণ।

(আমি) কামের মূল দেখেছি। সংকল্প হতেই কাম উৎপন্ন হয়। আমি তা সংকল্প বা ইচ্ছা করব না, এরূপে কাম উৎপন্ন হবে না।

এগুলোকে ক্লেশকাম বলা হয়। “লোকে” বলতে অপায়লোকে, মনুষ্যলোকে, দেবলোকে, স্কন্ধলোকে, ধাতুলোকে, আয়তনলোকে। এ জগতে কাম পরিত্যাগ করা দুঃসাধ্য, দুর্ত্যাজ্য, দুর্পরিবর্জ্য, দুর্নিবারণীয়, দুর্সংযমীয়, দুর্জেয়, দুরতিক্রম্য, দুর্লঙ্ঘনীয়, দুর্সমতিক্রম্য, দুর্দমনীয়। এ অর্থে জগতে কামসমূহ পরিত্যাগ করা দুঃসাধ্য।

তজ্জন্য ভগবান বলেছেন :

সত্ত্ব গুহায় নানা বিষয়ে আচ্ছন্ন হয়, (নানা বিষয়ে) অভিভূত ব্যক্তি মোহে স্থিত হয়। তাই সে বিবেক হতে দূরে। জগতে কামভোগ্য বিষয় পরিত্যাগ করা সহজসাধ্য নয়।

 

৮. ইচ্ছার কারণে সত্ত্বগণ ভবসুখে আবদ্ধ, সেই ভবসুখ ত্যাগ করা কঠিন এবং অন্যদেরও মুক্তির বিধান করা অসম্ভব। ভোগাকাঙ্ক্ষীরা কি অতীতে, কি বর্তমানে, কি ভবিষ্যতে সর্বদা এই কামে ইচ্ছা পোষণ করে।

“ইচ্ছা” বলতে তৃষ্ণা যা রাগ, সরাগ, অনুনয়, অনুরোধ, নন্দী, নন্দিরাগ; চিত্তের সরাগ, ইচ্ছা, মূর্ছা, আসক্তি, অনুরাগ, লোভ (পলিগেধো), বিষয়ানুরাগ (সঙ্গো), মালিন্য (পঙ্কো); তীব্র আকাঙ্ক্ষা (এজা), মায়া, জননী, সঞ্জননী, লিপ্সা (সিব্বিনী), বাসনা, তৃষ্ণা (সরিতা), স্পৃহা; যোগ, যোগসূত্র, প্রবৃত্তি (আযূহিনী), সহচর (দুতিযা), প্রণিধি, ভবনেত্রী (পুনর্জন্ম প্রদানকারী নেতা); ইচ্ছা, বলবতী ইচ্ছা, সম্বন্ধ (সন্ধৰো), স্নেহ, অভিলাষ (অপক্খো), প্রতিবন্ধু; আশা, প্রত্যাশা, প্রবলতৃষ্ণা; রূপ-আশা, শব্দ-আশা, গন্ধ-আশা, রস-আশা, স্পর্শ-আশা; লাভ-বাসনা, ধন-বাসনা, পুত্র-বাসনা, জীবন-বাসনা; কামনা, বলবতী স্পৃহা, অভিপ্রায়, অভিলাষ, আকাঙ্ক্ষা, লোলুপ, লোলুপতা, প্রলুব্ধতা, প্রলোভনতা, আকুলতা; পাপধর্মরাগ, বিষমলোভ, তীব্র আসক্তি, প্রবলেচ্ছা, প্রার্থনা, অনুনয়, সানুনয়; কামতৃষ্ণা, ভবতৃষ্ণা, বিভবতৃষ্ণা; রূপতৃষ্ণা (রূপব্রহ্মলোকের প্রতি আসক্তি), অরূপতৃষ্ণা, নিরোধতৃষ্ণা; রূপতৃষ্ণা, শব্দতৃষ্ণা, গন্ধতৃষ্ণা, রসতৃষ্ণা, স্পর্শতৃষ্ণা, ধর্মতৃষ্ণা; ওঘ, যোগ, গন্থি, উপাদান, আবরণ, নীবরণ, আচ্ছাদন, বন্ধন, উপক্লেশ, অনুশয়, পর্যুত্থান (বা প্রবণতা), লতা, প্রবলবাসনা; দুঃখমূল, দুঃখনিদান, দুঃখপ্রভব (দুঃখোৎপত্তি); মার-ফাঁদ, মার-বড়শি, মার-জগৎ; এবং তৃষ্ণা-নদী, তৃষ্ণা-জাল, তৃষ্ণা-রজ্জু, তৃষ্ণা-সমুদ্র, অভিধ্যা, লোভ ও অকুশলমূল। “ইচ্ছানিদান” (ইচ্ছানিদানা) বলতে ইচ্ছানিদানক (ইচ্ছা উৎপাদনের কারণ), ইচ্ছার হেতুক (কারণ), ইচ্ছার প্রত্যয়, ইচ্ছার কারণ, ইচ্ছার প্রভব (উৎপত্তি)। এ অর্থে ইচ্ছার নিদান (ইচ্ছানিদানা)।

ভবসুখ এক প্রকার সুখ বেদনা। আবার, ভবসুখ দুই প্রকার—সুখ ও ইষ্ট বিষয়ে বেদনা। পুনঃ, ভবসুখ তিন প্রকার—যৌবন, আরোগ্য ও জীবন। ভবসুখ চার প্রকার—লাভ, যশ, প্রশংসা, সুখ। ভবসুখ পাঁচ প্রকার—মনোজ্ঞ রূপ, মনোজ্ঞ শব্দ, মনোজ্ঞ গন্ধ, মনোজ্ঞ রস, মনোজ্ঞ স্পর্শ। ভবসুখ ছয় প্রকার—চক্ষুসম্পদ, শ্রোত্রসম্পদ, ঘ্রাণসম্পদ, জিহ্বাসম্পদ, কায়সম্পদ, মনোসম্পদ। ভবসুখে আবদ্ধ, সুখ বেদনায় সুখে আবদ্ধ, ইষ্ট বিষয়ে আবদ্ধ, যৌবনে আবদ্ধ, আরোগ্যে আবদ্ধ, জীবনে আবদ্ধ, লাভে আবদ্ধ, যশে আবদ্ধ, প্রশংসায় আবদ্ধ, সুখে আবদ্ধ; মনোজ্ঞরূপে আবদ্ধ, শব্দে... গন্ধে... রসে... মনোজ্ঞ স্পর্শে আবদ্ধ, চক্ষুসম্পদে আবদ্ধ, শ্রোত্র-ঘ্রাণ-জিহ্বা-কায়-মনসম্পদে আবদ্ধ, অবরুদ্ধ, বদ্ধ, সংলগ্ন, সংলগ্ন, সংযুক্ত, ইচ্ছার বা অনুরাগের কারণে ভবসুখে আবদ্ধ।

সেই ভবসুখ বিষয় ত্যাগ করা সুকঠিন হয়, অথবা সত্ত্বগণের এই সংসার ত্যাগ করার সুকঠিন। ভবসুখ ত্যাগ করা সুকঠিন কিরূপ? সুখ বেদনা ত্যাগ করা সুকঠিন, ইষ্ট বিষয় ত্যাগ করা সুকঠিন, যৌবন ত্যাগ করা সুকঠিন, আরোগ্য ত্যাগ করা সুকঠিন, জীবন ত্যাগ করা সুকঠিন, লাভ-সৎকার ত্যাগ করা সুকঠিন, যশ ত্যাগ করা সুকঠিন, প্রশংসা ত্যাগ করা সুকঠিন, সুখ ত্যাগ করা সুকঠিন, মনোজ্ঞ রূপ ত্যাগ করা সুকঠিন, মনোজ্ঞ শব্দ... গন্ধ... রস... মনোজ্ঞ স্পর্শ ত্যাগ করা সুকঠিন; চক্ষুসম্পদ ত্যাগ করা সুকঠিন, শ্রোত্র-ঘ্রাণ-জিহ্বা-কায়-মনসম্পদ ত্যাগ করা সুকঠিন, দুরূহ, দুঃসাধ্য, দুর্সংযমীত, দুর্জয়, দুরতিক্রম্য, দুর্লঙ্ঘনীয়, দুর্সমতিক্রম্য, দুর্দমনীয়। এরূপেই ভবসুখ বিষয় ত্যাগ করা সুকঠিন হয়।

সত্ত্বগণের এ সংসার ত্যাগ করা সুকঠিন কিরূপ? সত্ত্বগণের সুখবেদনা ত্যাগ করা সুকঠিন, ইষ্ট বিষয় ত্যাগ করা সুকঠিন, যৌবন ত্যাগ করা সুকঠিন, আরোগ্য ত্যাগ করা সুকঠিন, জীবন ত্যাগ করা সুকঠিন, লাভ-সৎকার ত্যাগ করা সুকঠিন, যশ ত্যাগ করা সুকঠিন, প্রশংসা ত্যাগ করা সুকঠিন, সুখ ত্যাগ করা সুকঠিন, মনোজ্ঞ রূপ ত্যাগ করা সুকঠিন, মনোজ্ঞ শব্দ... গন্ধ... রস... মনোজ্ঞ স্পর্শ ত্যাগ করা সুকঠিন, চক্ষুসম্পদ ত্যাগ করা সুকঠিন, শ্রোত্র-ঘ্রাণ-জিহ্বা-কায়-মনসম্পদ ত্যাগ করা সুকঠিন, দুরূহ, দুঃসাধ্য, দুর্সংযমিত, দুর্জয়, দুরতিক্রম্য, দুর্লঙ্ঘনীয়, দুর্সমতিক্রম্য, দুর্দমনীয়। এরূপেই সত্ত্বগণের এ সংসার ত্যাগ করা সুকঠিন হয়। এ অর্থে সেই ভবসুখ ত্যাগ করা কঠিন।

“অপরের মুক্তির বিধান করতে পারে না” বলতে তারা নিজেরাই পাপপঙ্কে নিমজ্জিত বিধায় পাপপঙ্কে নিমজ্জিত অপর ব্যক্তিকে উদ্ধার করতে সক্ষম হয় না। তাই ভগবান বলেছেন, “প্রকৃতপক্ষে হে চুন্দ, সে নিজে পাপপঙ্কে নিমজ্জিত হয়ে পাপপঙ্কে নিমজ্জিত অপর ব্যক্তিকে উদ্ধার করবে, তা অসম্ভব। চুন্দ, সে নিজে অশান্ত (অসংযত), অবিনীত ও নির্বাণ সাক্ষাৎ না করে অপরকে দমন করবে, বিনীত করবে এবং নির্বাণ সাক্ষাৎ করাবে, তা অসম্ভব।” এরূপেই অপরের মুক্তির বিধান করতে পারে না।

অথবা অন্য কোনোজন মুক্ত হতে পারে না। যদি তারা মুক্ত হতেও চায়, তাহলে নিজের সামর্থ্যে, নিজের বলে, নিজের বীর্যে, নিজের পরাক্রমে, নিজের পুরুষ-সামর্থ্যে, নিজের পুরুষবলে, নিজের পুরুষবীর্যে, নিজের পুরুষপরাক্রমে এবং নিজের দ্বারা সম্যক প্রতিপদ, অনুলোম প্রতিপদ, অনুকূল প্রতিপদ, জ্ঞাত প্রতিপদ ও ধর্মানুধর্ম প্রতিপদ অনুসরণ বা আচরণ করে মুক্ত হতে পারে। এরূপেই অপরের মুক্তির বিধান করতে পারে না।

তাই ভগবান বলেছেন :

‘আমি মুক্ত হতে সক্ষম নই’ জগতে এমন কিঞ্চিৎমাত্র সন্দেহমূলক আলাপও আছে। তুমি শ্রেষ্ঠধর্ম অবগত হয়ে এরূপে ওঘ পার হতে পারবে।

এরূপে অপরের মুক্তির বিধান করতে পারে না।

ভগবান আরও বলেছেন :

“আত্মকৃত পাপ নিজেকেই অপবিত্র বা দূষিত করে, নিজের দ্বারা অকৃত পাপ নিজেকেই বিশুদ্ধ করে, ব্যক্তিগত শুদ্ধি একে-অন্যকে বিশোধন করতে পারে না।”

এরূপে অপরের মুক্তির বিধান করতে পারে না।

ভগবান বলেছেন, “হে ব্রাহ্মণ, এরূপেই নির্বাণ ও নির্বাণগামীমার্গ স্থিত হয় এবং আমি নিজেই প্রণোদিত হয়ে স্থিত হই। আমার শ্রাবকগণ আমা কর্তৃক এভাবে উপদিষ্ট ও অনুশাসিত হলে অল্প সংখ্যকই সম্পূর্ণরূপে চিত্তের একাগ্রতা রক্ষা করে নির্বাণকে আকর্ষণ বা লাভ করতে পারে, কোনো কোনো শ্রাবক লাভ করতে পারে না। ব্রাহ্মণ, এখানে আমি কী করছি? তথাগত প্রকৃত বা সঠিক পথের প্রদর্শনকারী। বুদ্ধ মার্গকে দেখিয়ে দেন। নিজে নিজেই (সেই মার্গ) অনুশীলন বা অনুসরণ করে মুক্ত হওয়া সম্ভব হয়।” এরূপেই অপরের মুক্তির বিধান করতে পারে না। এ অর্থে বলা হয়, সেই ভবসুখ ত্যাগ করা কঠিন এবং অন্যদের মুক্তির বিধান করা অসম্ভব।

“পরে” (পচ্ছা) বলতে অনাগত এবং “পূর্বে” (পুরে) বলতে অতীতকে বুঝায়। অতীত প্রত্যয়ে বা অতীতকে নিয়ে (উপাদায) অনাগত, বর্তমান ও অতীত (পচ্ছা); অনাগত প্রত্যয়ে (উপাদায) অতীত, বর্তমান ও পূর্বে। কিরূপে পূর্বে (পূর্ব বিষয়ে) অপেক্ষা করে? “আমার রূপ সুদূর অতীতে এরূপ ছিল” বলে তথায় আনন্দে (বা তীব্র আকাঙ্ক্ষায়) প্রলোভিত হয়। “বেদনা এরূপ ছিল... সংজ্ঞা এরূপ ছিল... সংস্কার এরূপ ছিল... এবং “সুদূর অতীতে আমার বিজ্ঞান এরূপ ছিল” বলে তথায় আনন্দে প্রলোভিত হয়। এরূপে পূর্বে (পূর্ব বিষয়ে) অপেক্ষা করে।

অথবা “সূদূর অতীতে আমার চক্ষু এরূপ ছিল, রূপ এরূপ ছিল”—তথায় বিজ্ঞান ছন্দরাগে (ইচ্ছা আসক্তিতে) প্রতিবদ্ধ বা আসক্ত হয়। ছন্দরাগে প্রতিবদ্ধ হয়ে বিজ্ঞান তদভিনন্দিত হয়। এরূপে অভিনন্দিত হয়ে পূর্বে (পূর্ব বিষয়ে) অপেক্ষা করে থাকে। “সুদূর অতীতে আমার শ্রোত্র এরূপ ছিল, শব্দ এরূপ ছিল” ... “সুদূর অতীতে আমার ঘ্রাণ এরূপ ছিল, গন্ধ এরূপ ছিল” ... “সুদূর অতীতে আমার জিহ্বা এরূপ ছিল, রস এরূপ ছিল” ... “সুদূর অতীতে আমার কায় এরূপ ছিল, স্পর্শ এরূপ ছিল” ... “সুদূর অতীতে আমার মন এরূপ ছিল, ধর্ম (মনোগোচর বিষয়) এরূপ ছিল”—তথায় বিজ্ঞান ছন্দরাগে (ইচ্ছা আসক্তিতে) প্রতিবদ্ধ বা আসক্ত হয়। ছন্দরাগে প্রতিবদ্ধ হয়ে বিজ্ঞান তদভিনন্দিত হয়। এরূপে অভিনন্দিত হয়ে পূর্বে (পূর্ব বিষয়ে) অপেক্ষা করে থাকে।

অথবা পূর্বে মেয়েদের সাথে সে যেসব হাস্যালাপ-ক্রীড়াদি আস্বাদন বা পরিভোগ করে, ইচ্ছা করে; তার দ্বারা সে আনন্দ লাভ করে। এরূপে পূর্বে (পূর্ব বিষয়ে) অপেক্ষা করে থাকে।

কিরূপে পরে (ভবিষ্যৎ বিষয়ে) অপেক্ষা করে? “সুদূর ভবিষ্যতে আমার রূপ এরূপ হবে” বলে আনন্দে (বা তীব্র আকাঙ্ক্ষায়) প্রলোভিত হয়। “বেদনা এরূপ হবে... সংজ্ঞা এরূপ হবে... সংস্কার এরূপ হবে... এবং সুদূর ভবিষ্যতে আমার বিজ্ঞান এরূপ হবে” বলে আনন্দে প্রলোভিত হয়। এরূপেই পরে অপেক্ষা করে।

অথবা “সুদূর ভবিষ্যতে আমার চক্ষু এরূপ হবে, রূপ এরূপ হবে” এরূপে অপ্রতিলব্ধ বিষয় প্রতিলাভের জন্য চিত্ত তীব্রভাবে আকাঙ্ক্ষা করে। চিত্তপ্রণিধান (উচ্চাকাঙ্ক্ষা) প্রত্যয়ে অভিনন্দিত হয়। এরূপে অভিনন্দিত হয়ে পরে (অনাগত বিষয়ে) অপেক্ষা করে থাকে। “সুদূর ভবিষ্যতে আমার শ্রোত্র এরূপ হবে, শব্দ এরূপ হবে” ... “সুদূর ভবিষ্যতে আমার ঘ্রাণ এরূপ হবে, গন্ধ এরূপ হবে” ... “সুদূর ভবিষ্যতে আমার জিহ্বা এরূপ হবে, রস এরূপ হবে” ... “সুদূর ভবিষ্যতে আমার কায় এরূপ হবে, স্পর্শ এরূপ হবে” ... এবং “সুদূর ভবিষ্যতে আমার মন এরূপ হবে, ধর্ম (মনোগোচর বিষয়) এরূপ হবে” এরূপে অপ্রতিলব্ধ বিষয় প্রতিলাভের জন্য চিত্ত তীব্রভাবে আকাঙ্ক্ষা করে। চিত্তপ্রণিধান (উচ্চাকাঙ্ক্ষা) প্রত্যয়ে অভিনন্দিত হয়। এরূপে অভিনন্দিত হয়ে পরে (অনাগত বিষয়ে) অপেক্ষা করে থাকে।

অথবা “আমি এই শীল, ব্রত, তপস্যা বা ব্রহ্মচর্যের দ্বারা দেবতা বা অন্যতর দেবতা হবো” এরূপে অপ্রতিলব্ধ বিষয় প্রতিলাভের জন্য চিত্ত তীব্রভাবে আকাঙ্ক্ষা করে। চিত্তপ্রণিধান (উচ্চাকাঙ্ক্ষা) প্রত্যয়ে অভিনন্দিত হয়। এরূপে অভিনন্দিত হয়ে পরে (অনাগত বিষয়ে) অপেক্ষা করে থাকে। এ অর্থে পূর্বে (অতীত বিষয়ে) বা পরে (ভবিষ্যৎ বিষয়ে) অপেক্ষমান হয়।

“এই কামে” বলতে বর্তমান পঞ্চকামগুণ ইচ্ছা করা, উপভোগ করা, প্রার্থনা করা, আশা করা এবং আকাঙ্ক্ষা করা। “পূর্বে ইচ্ছা করা” বলতে অতীতের পঞ্চকামগুণ আশা করা, প্রার্থনা করা ও স্পৃহা করা।

তাই ভগবান বলেছেন :

ইচ্ছার কারণে সত্ত্বগণ ভবসুখে আবদ্ধ, সেই ভবসুখ ত্যাগ করা কঠিন এবং অন্যদেরও মুক্তির বিধান করা অসম্ভব। ভোগাকাঙ্ক্ষীরা কি অতীতে, কি বর্তমানে, কি ভবিষ্যতে সর্বদা এই কামে ইচ্ছা পোষণ করে।

 

৯. যারা কামসমূহে গৃদ্ধ (আসক্ত), কামান্বেষী, (কামে) বিহ্বল; তারা কৃপণতারূপ অধর্মে (বিষমে) রত হয়। দুঃখপ্রাপ্ত হলে তারা এরূপে বিলাপ করে যে, “এখান হতে চ্যুত হলে আমরা কোথায় জন্ম নেব?”

“কাম” (কামা) বলতে বিভাগ অনুযায়ী দুই প্রকার কাম—বস্তুকাম ও ক্লেশকাম... ইহাকে বস্তুকাম বলা হয়; ...ইহাকে ক্লেশকাম বলা হয়। আসক্তিকে তৃষ্ণা বলা হয়। যা রাগ, সরাগ... অভিধ্যা, লোভ, অকুশলমূল। ক্লেশকাম দ্বারা বস্তুকামসমূহে অনুরক্ত, আসক্ত, গ্রথিত, বিমোহিত, লালায়িত, সংযুক্ত, সংলগ্ন এবং আবদ্ধ হয়। এ অর্থে কামসমূহে গৃদ্ধ বা আসক্ত।

“পসুতা” বলতে যারা তৎস্বভাব, তৎবহুল, তৎপ্রবণ, তন্নিম্ন, ক্রমনিম্ন, তৎপ্রবর, তদধিমুক্ত ও তদধিপ্রত্যয় কামসমূহ অন্বেষণ করে, খোঁজ করে এবং অনুসন্ধান করে, তারাই কামান্বেষী। যারা তৃষ্ণাবশে রূপসমূহ অন্বেষণ করে, খোঁজ করে, অনুসন্ধান করে... শব্দ... গন্ধ... রস... স্পর্শ... তৎস্বভাব, তৎবহুল, তৎপ্রবণ, তন্নিম্ন, ক্রমনিম্ন, তৎপ্রবর, তদধিমুক্ত ও তদধিপ্রত্যয় কামসমূহ অনুসন্ধান করে, তারাই কামান্বেষী। যারা তৃষ্ণাবশে রূপসমূহ প্রতিলাভ করে... শব্দ... গন্ধ... রস... তৎস্বভাব, তৎবহুল, তৎপ্রবণ, তন্নিম্ন, ক্রমনিম্ন, তৎপ্রবর, তদধিমুক্ত ও তদধিপ্রত্যয় স্পর্শ প্রতিলাভ করে, তারাই কামান্বেষী। যারা তৃষ্ণাবশে রূপসমূহ অনুভব করে... শব্দ... গন্ধ... রস... তৎস্বভাব, তৎবহুল, তৎপ্রবণ, তন্নিম্ন, ক্রমনিম্ন, তৎপ্রবর, তদধিমুক্ত ও তদধিপ্রত্যয় স্পর্শ অনুভব করে, তারাই কামান্বেষী। যেমন : কলহকারী কলহ অন্বেষী হয়, কর্মকারী কার্যান্বেষী হয়, গোচরে বিচরণকারী গোচর অন্বেষী হয় এবং ধ্যানী ধ্যানান্বেষী হয়; ঠিক এভাবেই যারা তৎস্বভাব, তৎবহুল, তৎপ্রবণ, তন্নিম্ন, ক্রমনিম্ন, তৎপ্রবর, তদধিমুক্ত ও তদধিপ্রত্যয় কামসমূহ অন্বেষণ করে, খোঁজ করে এবং অনুসন্ধান করে, তারাই কামান্বেষী। যারা তৃষ্ণাবশে রূপসমূহ অন্বেষণ করে, খোঁজ করে, অনুসন্ধান করে... শব্দ... গন্ধ... রস... স্পর্শ... তৎস্বভাব, তৎবহুল, তৎপ্রবণ, তন্নিম্ন, ক্রমনিম্ন, তৎপ্রবর, তদধিমুক্ত ও তদধিপ্রত্যয় কামসমূহ অনুসন্ধান করে, তারাই কামান্বেষী। যারা তৃষ্ণাবশে রূপসমূহ প্রতিলাভ করে... শব্দ... গন্ধ... রস... তৎস্বভাব, তৎবহুল, তৎপ্রবণ, তন্নিম্ন, ক্রমনিম্ন, তৎপ্রবর, তদধিমুক্ত ও তদধিপ্রত্যয় স্পর্শ প্রতিলাভ করে, তারাই কামান্বেষী। যারা তৃষ্ণাবশে রূপসমূহ অনুভব করে... শব্দ... গন্ধ... রস... তৎস্বভাব, তৎবহুল, তৎপ্রবণ, তন্নিম্ন, ক্রমনিম্ন, তৎপ্রবর, তদধিমুক্ত ও তদধিপ্রত্যয় স্পর্শ অনুভব করে, তারাই কামান্বেষী।

“পমূল়্হা” বলতে সাধারণত দেবমনুষ্যগণ পঞ্চকামগুণে মোহিত হয়, সম্মোহিত হয়, বিহ্বল হয়; অবিদ্যার দ্বারা মোহিত, সম্মোহিত ও বিহ্বল হয়ে অন্ধ, আচ্ছন্ন, আবদ্ধ, আবৃত, পিহিত (রুদ্ধ), প্রতিচ্ছন্ন এবং আচ্ছাদিত হয়। এ অর্থে কামসমূহে আসক্ত, কামান্বেষী, বিহ্বল।

নিম্ন দিকে গমন করে এই অর্থে কৃপণ; মাৎসর্য অনুশীলনকারীদের কৃপণ বলা হয়; কৃপণ ব্যক্তিরা বুদ্ধগণের, শ্রাবকগণের আদেশ, নির্দেশ, দেশনা ও উপদেশ গ্রহণ করে না। কৃপণ ব্যক্তিরা কোথায় গমন করে? নিরয়ে গমন করে, তির্যগ্‌কুলে গমন করে এবং প্রেতলোকে গমন করে; এভাবে গমন করে—কৃপণ ব্যক্তিরা। কীরূপ মাৎসর্য অনুশীলনকারীদের কৃপণ বলা হয়? পাঁচ প্রকার মাৎসর্য—১) আবাস-মাৎসর্য, ২) কুল-মাৎসর্য, ৩) লাভ-মাৎসর্য, ৪) বর্ণ-মাৎসর্য ও ৫) ধর্ম-মাৎসর্য। যা এরূপ মাৎসর্য, মাৎসর্যতা, স্বার্থপরতা, আত্মসর্বস্বতা, কদর্যতা (কৃপণতা), কৃপণস্বভাব (কটুকঞ্চুকতা) ও মনের সংকীর্ণতাভাব, একে মাৎসর্য বলা হয়। অধিকন্তু, স্কন্ধ-মাৎসর্যই মাৎসর্য, ধাতু-মাৎসর্যই মাৎসর্য এবং আয়তন-মাৎসর্যই মাৎসর্য বলে বিবেচিত, ইহাকে মাৎসর্য বলা হয়। এই মাৎসর্যে এবং কৃপণতায় সমন্নাগত ব্যক্তিরা প্রমত্ত হয়। এরূপ মাৎসর্য অনুশীলনকারীদের কৃপণ বলা হয়। কিরূপে কৃপণ ব্যক্তিরা বুদ্ধগণের, শ্রাবকগণের আদেশ, নির্দেশ, দেশনা ও উপদেশ গ্রহণ করে না? তারা বুদ্ধগণের, শ্রাবকগণের আদেশ, নির্দেশ, দেশনা ও উপদেশ গ্রহণ করে না, শ্রবণ করে না, শ্রবণে অমনোযোগী হয়, অন্য চিত্ত উৎপন্ন করে, অবিশ্বাসী হয়, অকার্যকারী হয়, অন্যমনস্ক হয় এবং অন্যমুখী হয়। এরূপেই কৃপণ ব্যক্তিরা বুদ্ধগণের, শ্রাবকগণের আদেশ, নির্দেশ, দেশনা ও উপদেশ গ্রহণ করে না।

বিষম কায়কর্মে নিবিষ্ট, বিষম বাক্‌কর্মে নিবিষ্ট, বিষম মনোকর্মে নিবিষ্ট, বিষম প্রাণিহত্যায়, বিষম চুরিকর্মে নিবিষ্ট, বিষম মিথ্যা কামাচারে নিবিষ্ট, বিষম মিথ্যাবাক্যে নিবিষ্ট, বিষম পিশুনবাক্যে নিবিষ্ট, বিষম কর্কশবাক্যে... বিষম সম্প্রলাপবাক্যে... বিষম অভিধ্যায় নিবিষ্ট; বিষম ব্যাপাদে... বিষম মিথ্যাদৃষ্টিতে নিবিষ্ট, বিষম সংস্কারে নিবিষ্ট, বিষম পঞ্চকামগুণে নিবিষ্ট, বিষম পঞ্চনীবরণে নিবিষ্ট, বিশেষভাবে নিবিষ্ট, প্রতিস্থিত, জড়িত, উপগত, অভিনিবিষ্ট, অধিমুক্ত, সংযুক্ত, আসক্ত এবং আবদ্ধ হয়, হীন ব্যক্তি সেই বিষমে নিবিষ্ট।

“দুঃখে উপনীত” বলতে দুঃখপ্রাপ্ত হওয়া, দুঃখসম্প্রাপ্ত হওয়া, দুঃখে উপগত হওয়া, মারপ্রাপ্ত (মার দ্বারা বশীভূত) হওয়া, মারসম্প্রাপ্ত হওয়া, মারে উপগত হওয়া, মরণপ্রাপ্ত হওয়া, মরণসম্প্রাপ্ত হওয়া এবং মরণে উপগত হওয়া। “পরিদেবন করে” বলতে শোক করা, বিলাপ করা, অনুশোচনা করা, দুর্দশাগ্রস্ত হওয়া, পরিদেবন করা, বুক চাপড়িয়ে চাপড়িয়ে ক্রন্দন করা এবং সমম্মোহিত হওয়া। এ অর্থে দুঃখে উপগত হয়ে পরিদেবন করে (বলা হয়)।

“এখান হতে চ্যুত হলে আমরা কী হবো?” বলতে এখান হতে চ্যুত হলে আমরা কী হবো? নৈরয়িক হবো, তির্যক হবো, প্রেত হবো, মনুষ্য হবো, দেবতা হবো, রূপী হবো, অরূপী হবো, সংজ্ঞী হবো, অসংজ্ঞী হবো, নৈবসংজ্ঞী-নাসংজ্ঞী হবো; “সুদূর ভবিষ্যতে আমরা কী হবো, নাকি হবো না? সুদূর ভবিষ্যতে আমরা কী হবো, কিরূপে হবো? এবং সুদূর ভবিষ্যতে আমরা কী হয়ে কী হবো?” এভাবে সংশয়াপন্ন, সন্দেহযুক্ত, সন্দেহজাত এবং দ্বিধান্বিত হয়ে শোক করে, বিলাপ করে, অনুশোচনা করে, শ্রান্ত হয়, পরিদেবন করে, বুক চাপড়িয়ে চাপড়িয়ে ক্রন্দন করে এবং সম্মোহিত হয়। এ অর্থে এখান হতে চ্যুত হলে আমরা কী হবো?

তাই ভগবান বলেছেন :

যারা কামসমূহে গৃদ্ধ (আসক্ত), কামান্বেষী, (কামে) বিহ্বল; তারা কৃপণতারূপ অধর্মে (বিষমে) রত হয়। দুঃখপ্রাপ্ত হলে তারা এরূপে বিলাপ করে যে, “এখান হতে চ্যুত হলে আমরা কোথায় জন্ম নেব?”

 

১০. তাই সত্ত্বগণ জগতে যেসব অকুশলধর্ম আছে, সেসব (অকুশলধর্ম) জ্ঞাত হয়ে শিক্ষা কর। তার জন্য বিষম আচরণ করবে না হেতুতে অকুশল ধর্মে বিচরণ হবে না। কারণ জ্ঞানীরা বলে থাকেন ‘জীবন ক্ষণস্থায়ী”।

“তদ্ধেতু” বলতে সেজন্য, সেই কারণ, সেই হেতু, সেই প্রত্যয়, সেই নিদান; কামসমূহে এরূপে আদীনব দর্শন করে-তস্মা। “শিক্ষা কর” বলতে ত্রিবিধ শিক্ষা-১) অধিশীল শিক্ষা, ২) অধিচিত্ত শিক্ষা এবং ৩) অধিপ্রজ্ঞা শিক্ষা।

অধিশীল শিক্ষা কিরূপ? এক্ষেত্রে ভিক্ষু শীলবান হন, প্রাতিমোক্ষ সংবরশীলে সংবৃত বা অধিষ্ঠিত হয়ে অবস্থান করেন, আচার-গোচর বা সচ্চরিত্রসম্পন্ন হন, অণুমাত্র বর্জনীয় বিষয়সমূহে (পাপে) ভয়দর্শী হন এবং শিক্ষাপদসমূহ গ্রহণ করে শিক্ষা করেন। ক্ষুদ্রশীলস্কন্ধ, মহাশীলস্কন্ধ। শীল প্রতিষ্ঠা (রক্ষণ), আদিচরণ, সংযম, সংবর, মুখ্য, প্রমুখ্য ও কুশলধর্মসমূহের অর্জন করা, ইহা অধিশীল শিক্ষা।

অধিচিত্ত শিক্ষা কিরূপ? এক্ষেত্রে ভিক্ষু কাম ও অকুশলধর্মসমূহ হতে বিবিক্ত (পৃথক) হয়ে সবিতর্ক, সবিচার ও বিবেকজনিত প্রীতি-সুখবিমণ্ডিত প্রথম ধ্যান লাভ করে অবস্থান করেন। বিতর্ক ও বিচারের উপশমে আধ্যাত্মিক-সম্প্রসাদী বা প্রশান্তকরণ, চিত্তের একাগ্রতাভাব, বিতর্ক-বিচারাতীত সমাধিজনিত প্রীতি-সুখবিমণ্ডিত দ্বিতীয় ধ্যান লাভ করে অবস্থান করেন। প্রীতিতে বিরাগ উৎপন্ন করে উপেক্ষাশীল হয়ে অবস্থান করেন এবং স্মৃতিমান ও সম্প্রজ্ঞাত হয়ে দৈহিক-সুখ অনুভব করেন। আর্যগণ যাকে “উপেক্ষাশীল, স্মৃতিমান, সুখবিহারী” বলেন, সেই তৃতীয় ধ্যান লাভ করে অবস্থান করেন। সুখ ও দুঃখ পরিত্যাগ করে পূর্বেই সৌমনস্য এবং দৌর্মনস্য অস্তমিত করে “নাদুঃখ-নাসুখ” উপেক্ষা-স্মৃতি-পরিশুদ্ধি চতুর্থ ধ্যান লাভ করে অবস্থান করেন, ইহাই অধিচিত্ত শিক্ষা।

অধিপ্রজ্ঞা শিক্ষা কিরূপ? এক্ষেত্রে ভিক্ষু প্রজ্ঞাবান হন, উদয়-অস্তগামী (জন্ম-মৃত্যুগামী)-প্রজ্ঞায় সমন্নাগত হন, আর্য-নির্বেধিক (মর্মভেদী) সম্যক দুঃখক্ষয়গামী (প্রতিপদায়) বিমণ্ডিত হন। তিনি (দুঃখকে) “ইহা দুঃখ” বলে যথাভূতভাবে জানেন, (দুঃখসমুদয়কে) “ইহা দুঃখসমুদয়” বলে প্রকৃষ্টরূপে জানেন, (দুঃখনিরোধকে) “ইহা দুঃখনিরোধ” বলে যথাভূতভাবে জানেন, (দুঃখনিরোধগামী প্রতিপদাকে) “ইহা দুঃখনিরোধগামী প্রতিপদা” বলে যথার্থরূপে জানেন। (আসবকে) “ইহা আসব” বলে প্রকৃষ্টরূপে জানেন, (আসব সমুদয়কে) “ইহা আসব সমুদয়” বলে যথার্থরূপে জানেন, (আসব নিরোধকে) “ইহা আসব নিরোধ” বলে যথার্থরূপে জানেন, (আসব নিরোধগামী প্রতিপদাকে) “ইহা আসব নিরোধগামী প্রতিপদা” বলে প্রকৃষ্টরূপে জানেন, ইহাই অধিপ্রজ্ঞা শিক্ষা। এই ত্রিবিধ শিক্ষা মনোযোগ দিয়ে শিক্ষা করেন; জ্ঞাত হয়ে, দেখে, প্রত্যবেক্ষণ করে ও চিত্তকে অধিষ্ঠান (বা অভিনিবেশ) করে শিক্ষা করেন। শ্রদ্ধায় আনত হয়ে শিক্ষা করেন; বীর্য প্রগ্রহ (বা ধারণ) করে, স্মৃতি উপস্থাপন করে, চিত্তকে সমাধিস্থ বা কেন্দ্রীভূত করে, প্রজ্ঞা দ্বারা প্রজানন বা জ্ঞাত হয়ে শিক্ষা করেন। অভিজ্ঞেয় বিষয়কে অভিজ্ঞাত হয়ে শিক্ষা করেন; পরিজ্ঞেয় বিষয়কে পরিজ্ঞাত হয়ে, প্রহাতব্য বিষয়কে পরিত্যাগ করে, ভাবিতব্য বিষয়কে ভাবিত করে এবং সাক্ষাৎকরণীয় বিষয়কে সাক্ষাৎ করে শিক্ষা করেন, আচরণ করেন, সমাচরণ করেন ও গ্রহণ করে পালন বা শিক্ষা করেন। সেই কারণে ‘শৈক্ষ্য’ বলা হয়। (সেই ভোজন-শয্যাসন হীনবিতর্ক) ধ্বংস (বিনয়); বিনাশ (প্রতিবিনয়), প্রহান, উপশম, পরিত্যাগ ও প্রতিপ্রশ্রদ্ধি বা প্রশান্ত করে অধিশীল, অধিচিত্ত এবং অধিপ্রজ্ঞা শিক্ষা করেন। এই ত্রিবিধ শিক্ষা মনোযোগ দিয়ে শিক্ষা করেন; জ্ঞাত হয়ে, দেখে, প্রত্যবেক্ষণ করে ও চিত্তকে অধিষ্ঠান (বা অভিনিবেশ) করে শিক্ষা করেন। শ্রদ্ধায় আনত হয়ে শিক্ষা করেন; বীর্য প্রগ্রহ (বা ধারণ) করে, স্মৃতি উপস্থাপন করে, চিত্তকে সমাধিস্থ বা কেন্দ্রীভূত করে, প্রজ্ঞা দ্বারা প্রজানন বা জ্ঞাত হয়ে শিক্ষা করেন। অভিজ্ঞেয় বিষয়কে অভিজ্ঞাত হয়ে শিক্ষা করেন; পরিজ্ঞেয় বিষয়কে পরিজ্ঞাত হয়ে, প্রহাতব্য বিষয়কে পরিত্যাগ করে, ভাবিতব্য বিষয়কে ভাবিত করে এবং সাক্ষাৎকরণীয় বিষয়কে সাক্ষাৎ করে শিক্ষা করেন, আচরণ করেন, সমাচারণ করেন ও গ্রহণ করে পালন করেন।

“এখানে” (ইধ) বলতে এই দৃষ্টিতে, এই ইচ্ছায়, এই রুচিতে, এই গ্রহণে, এই ধর্মে, এই বিনয়ে, এই ধর্ম-বিনয়ে, এই প্রবচনে, এই ব্রহ্মচর্যে, এই শাস্তাশাসনে, এই আত্মভাবে, এই মনুষ্যলোকে; তদ্ধেতু এখানে বলা হয়। “জন্তু বা মানুষ” বলতে সত্ত্ব, নর... মনুষ্য।

“যা কিছু” বলতে সম্পূর্ণরূপে, পরিপূর্ণভাবে, অশেষ, নিঃশেষ এবং শেষমূলক বচন। বিষম কায়কর্মকে বিষমরূপে জানেন, বিষম বাক্‌কর্মকে বিষমরূপে জানেন, বিষম মনোকর্মকে বিষমরূপে জানেন, বিষম প্রাণিহত্যাকে বিষমরূপে জানেন, বিষম চুরিকে বিষমরূপে জানেন, বিষম মিথ্যাকামাচারকে বিষমরূপে জানেন, বিষম মিথ্যাবাক্যকে বিষমরূপে জানেন, বিষম পিশুনবাক্যকে বিষমরূপে জানেন, বিষম পরুষবাক্যকে বিষমরূপে জানেন, বিষম সম্প্রলাপবাক্যকে বিষমরূপে জানেন, বিষম অভিধ্যাকে বিষমরূপে জানেন, বিষম ব্যাপাদকে বিষমরূপে জানেন, বিষম মিথ্যাদৃষ্টিকে বিষমরূপে জানেন, বিষম সংস্কারকে বিষমরূপে জানেন, বিষম পঞ্চকামগুণকে বিষমরূপে জানেন, বিষম পঞ্চনীবরণকে বিষমরূপে জানেন, বুঝেন, জ্ঞাত হন, উপলব্ধি করেন, প্রতিবিদ্ধ করেন। “লোকে” বলতে অপায়লোকে... আয়তনলোকে।

বিষম কায়কর্মের কারণে বিষম আচরণ করেন না, বিষম বাক্‌কর্মহেতু বিষম আচরণ করেন না, বিষম মনোকর্মহেতু বিষম আচরণ করেন না, বিষম প্রাণিহত্যাহেতু বিষম আচরণ করেন না, বিষম চুরির কারণে বিষম আচরণ করেন না, বিষম মিথ্যাকামাচার-হেতু বিষম আচরণ করেন না, বিষম মিথ্যাবাক্য-হেতু বিষম আচরণ করেন না, বিষম পিশুনবাক্য-হেতু বিষম আচরণ করেন না, বিষম পরুষবাক্য-হেতু বিষম আচরণ করেন না, বিষম সম্প্রলাপবাক্য-হেতু বিষম আচরণ করেন না, বিষম অভিধ্যা-হেতু বিষম আচরণ করেন না, বিষম ব্যাপাদ-হেতু বিষম আচরণ করেন না, বিষম মিথ্যাদৃষ্টি-হেতু বিষম আচরণ করেন না, বিষম সংস্কার-হেতু বিষম আচরণ করেন না, বিষম পঞ্চকামগুণ-হেতু বিষম আচরণ করেন না, বিষম পঞ্চনীবরণ-হেতু বিষম আচরণ করেন না, বিষম চেতনা-হেতু বিষম আচরণ করেন না, বিষম প্রার্থনা-হেতু বিষম আচরণ করেন না, বিষম প্রণিধি-হেতু বিষম আচরণ করেন না, অনুশীলন করেন না, প্রতিপালন করেন না, সম্পাদন করেন না।

“জীবন” বলতে আয়ু, স্থিতি, অবস্থান, যাপন, চলন (পরিভ্রমণ), বর্তন (গতিশীলতা), পালন, জীবনীশক্তি, জীবিতেন্দ্রিয়। অধিকন্তু, দুটি কারণে জীবন ক্ষণস্থায়ী ও কম হয়—১) স্থিতি সামান্য বা সীমাবদ্ধতার কারণে জীবন ক্ষণস্থায়ী হয়, এবং ২) সরস (রসপূর্ণ) সীমাবদ্ধতার কারণে জীবন ক্ষণস্থায়ী হয়। কিরূপে স্থিতি সীমাবদ্ধতার কারণে জীবন ক্ষণস্থায়ী হয়? অতীত চিত্তক্ষণে জীবিত ছিল, বর্তমানে জীবিত নেই, ভবিষ্যতেও জীবিত থাকবে না; অনাগত চিত্তক্ষণে জীবিত থাকবে, বর্তমানে জীবিত নেই, অতীতেও জীবিত ছিল না; বর্তমান চিত্তক্ষণে জীবিত আছে, অতীতে জীবিত ছিল না, ভবিষ্যতেও জীবিত থাকবে না।

আত্মভাব জীবন কেবল সুখ-দুঃখে ভরা, একচিত্ত-সংযুক্ত এবং খুব শীঘ্রই ক্ষণ অতিবাহিত হয়। যে দেবগণ চুরাশি হাজার কল্প পর্যন্ত স্থিত থাকে, তারাও দুই চিত্ত মিলিত হয়ে বাঁচে না। যাঁরা এ জগতে মৃত্যু নিরোধ এবং প্রতিরোধ করেছেন, তাঁরা সকলেই প্রতিসন্ধিহীন স্কন্ধসদৃশ। যারা অবিরাম ভগ্ন হচ্ছে, ভবিষ্যতেও যারা ভগ্ন হবে, এর মধ্যে (তাদের) নিরুদ্ধ হওয়ার জন্য কোনো বিষম লক্ষণ নেই। পুনর্জন্মহীনতায় জন্ম হয় না, বর্তমান জন্মের দ্বারা জীবিত থাকে, চিত্তভগ্ন মৃত লোক পরমার্থের প্রজ্ঞপ্তি। ছন্দে পতিত সত্ত্বগণ যেমন নিম্নদিকে প্রবাহিত হয়, ষড়ায়তনের প্রত্যয়ে অচ্ছিন্ন ধারায় স্থানারিত হয়। সূচ্যাগ্রে স্থিত সরিষাসদৃশ যারা জন্ম হয়ে বেঁচে থাকে, তারা অনিধানগত ও ভগ্ন, (তাদের) ভবিষ্যতে (দেহ) পুঞ্জ থাকে না। উৎপন্নশীল ধর্মসমূহ বিনষ্ট হয়, সেসব সম্মুখে রক্ষিত থাকে না; অতীত হতে পৃথক হয়ে ভগ্নশীল ধর্মসমূহ স্থিত থাকে। অদর্শন বৃদ্ধি হয়, দর্শন বিনষ্ট হয়; আকাশে (তড়িদ্‌বেগে) বিদ্যুৎ উৎপন্ন হওয়ার ন্যায় (সত্ত্বগণ) উৎপন্ন হয়, ব্যয় হয়।

এরূপে স্থিতি সীমাবদ্ধতার কারণে জীবন ক্ষণস্থায়ী হয়।

কিরূপে সরস সীমাবদ্ধতার জন্য অল্প পরিমাণে বেঁচে থাকে? নিঃশ্বাস নির্ভর করে বাঁচে, প্রশ্বাসকে নির্ভর করে বাঁচে, নিঃশ্বাস-প্রশ্বাসকে নির্ভর করে বাঁচে, (চারি) মহাভূতকে নির্ভর করে বাঁচে, কবলীকৃত আহারকে নির্ভর করে বাঁচে, উষ্মাকে নির্ভর করে বাঁচে, বিজ্ঞানকে নির্ভর করে বাঁচে। এদের মূলও দুর্বল, পূর্বহেতুও দুর্বল। যেসব প্রত্যয় সেসবও দুর্বল, যারা প্রভাবিতকারী (শক্তির উৎস) তারাও দুর্বল। এদের সহভূমি দুর্বল, সম্প্রযোগও দুর্বল; এদের সহজাত (বিষয়) দুর্বল, সম্বন্ধকারী বিষয় (পযোজিকা) দুর্বল; এসব পরস্পরে নিত্য দুর্বল, পরস্পরে আশ্রয়দাতা নয়, পরস্পরকে রক্ষা বা প্রতিষ্ঠা করে না। জন্মগ্রহণকারী বর্তমান থাকে না।

“কেন কেউ ক্রমশ ক্ষয়প্রাপ্ত হয় না, এরা সবাই গন্ধর্ব। অতীতের দ্বারা এরা প্রভাবিতকারী, যারা প্রভাবিতকারী তারা পূর্বে মৃত। পূর্ব এবং পরবর্তী পরস্পরকে কখনো মর্দন করে না।”

এভাবে সরস সীমাবদ্ধতার কারণে জীবন ক্ষণস্থায়ী হয়।

অপিচ, চতুর্মহারাজিক দেবগণের জীবন বা আয়ুর চেয়ে মনুষ্যগণের আয়ু অল্প, ক্ষুদ্র, সামান্য, ক্ষণিক, কম, ক্ষণস্থায়ী, অনধিক এবং অনতিদীর্ঘ। তাবতিংস দেবগণের... যামবাসী দেবগণের... তুষিত দেবগণের... নির্মাণরতি দেবগণের... পরনির্মিতবশবর্তী দেবগণের... ব্রহ্মকায়িক দেবগণের আয়ুর চেয়ে মনুষ্যগণের আয়ু অল্প, ক্ষুদ্র, সামান্য, ক্ষণিক, কম, ক্ষণস্থায়ী, অনধিক এবং অনতিদীর্ঘ।

তাই ভগবান বলেছেন, পরলোক জ্ঞান দ্বারা বোঝা উচিত, কুশলকর্ম করা উচিত, ব্রহ্মচর্য আচরণ করা উচিত, জন্মের অমরণ নেই। যে ব্যক্তি দীর্ঘকাল বাঁচে সে শতবর্ষের কম কিংবা কিছু বেশি বেঁচে থাকে।

মনুষ্যগণের আয়ু অল্প বলে সুপুরুষ অবহেলা করতে পারে। প্রজ্বলিত মস্তকে বিচরণের ন্যায় মৃত্যুর আগমন ঘটে না। (সত্ত্বগণ) অহোরাত্রি মৃত্যুবরণ করছে এবং জীবন থেমে যাচ্ছে; ছোট নদীর (বা ছড়ার) জলের ন্যায় মরণশীল সত্ত্বগণের আয়ু ক্ষয় হয়।”

ধীর বলে ধীর, ধৃতিমান বলে ধীর, ধৃতিসম্পন্ন (ধৈর্যশীল) বলে ধীর, পাপসমূহ ধিক্কার করেছেন বলে ধীর। ‘ধী’ প্রজ্ঞাকে বলে। যা প্রজ্ঞা, প্রজানন, বিচয়, প্রবিচয়, ধর্মবিচয়, বিচক্ষণতা, উপলক্ষণ (বা তীক্ষ্ণবুদ্ধি), প্রত্যুপলক্ষণ, পাণ্ডিত্য, পারদর্শিতা, নৈপুণ্য, জ্ঞানযুক্ত বিচার, (জ্ঞানময়) চিন্তা, পুঙ্খানুপুঙ্খরূপে পরীক্ষণ, প্রাজ্ঞতা (ভূরি), মেধা, নিপুণতা (পরিনাযিকা), পরিজ্ঞান (বিপস্সনা), সম্প্রজ্ঞান, সম্প্রাজ্ঞতা, প্রজ্ঞা, প্রজ্ঞেন্দ্রিয়, প্রজ্ঞাবল, প্রজ্ঞাশস্ত্র, প্রজ্ঞাপ্রসাদ, প্রজ্ঞা-আলোক, প্রজ্ঞারশ্মি, প্রজ্ঞাজ্যোতি, প্রজ্ঞারত্ন, অমোহ, ধর্মবিচয় ও সম্যক দৃষ্টি; ধীর ব্যক্তি সেই প্রজ্ঞায় সমন্নাগত হন। অপিচ, স্কন্ধধীর, ধাতুধীর, আয়তনধীর, প্রতীত্যসমুৎপাদধীর, স্মৃতিপ্রস্থানধীর, সম্যক-প্রধানধীর, ঋদ্ধিপাদধীর, ইন্দ্রিয়ধীর, বলধীর, বোধ্যঙ্গধীর, মার্গধীর, ফলধীর এবং নির্বাণধীর। সেই ধীরগণ এরূপ বলেছেন, “মনুষ্যগণের আয়ু অল্প, ক্ষুদ্র, সামান্য, ক্ষণিক, কম, ক্ষণস্থায়ী, অনধিক এবং অনতিদীর্ঘ।” এরূপ বলেছিলেন, বলছেন, ভাষণ করছেন, বর্ণনা করছেন, ব্যাখ্যা করছেন।

তাই ভগবান বলেছেন :

তাই সত্ত্বগণ জগতে যেসব অকুশলধর্ম আছে, সেসব (অকুশলধর্ম) জ্ঞাত হয়ে শিক্ষা কর। তার জন্য বিষম আচরণ করবে না হেতুতে অকুশল ধর্মে বিচরণ হবে না। কারণ জ্ঞানীরা বলে থাকেন ‘জীবন ক্ষণস্থায়ী”।

 

১১. আমি জগতে ভবসমূহের প্রতি তৃষ্ণাযুক্ত স্পন্দমান এ সত্ত্বদের অবলোকন করছি। হীন মনুষ্যগণ তৃষ্ণামুক্ত না হয়ে ভবভবান্তরে জন্মগ্রহণ করে মৃত্যুকালে বিলাপ করে থাকে।

“দর্শন করছি” বলতে চর্মচক্ষু দ্বারা দর্শন করছি, দিব্যচক্ষু দ্বারা দর্শন করছি, প্রজ্ঞাচক্ষু দ্বারা দর্শন করছি, বুদ্ধচক্ষু দ্বারা দর্শন করছি, সমন্তচক্ষু দ্বারা দর্শন করছি, দৃষ্টিপাত করছি, অবলোকন করছি, দৃষ্টি নিবদ্ধ করছি, নিরীক্ষণ করছি। “লোকে” বলতে অপায়লোকে, মনুষ্যলোকে, দেবলোকে, স্কন্ধলোকে, ধাতুলোকে, আয়তনলোকে।

“স্পন্দমান” বলতে তৃষ্ণাস্পন্দে কম্পমান, দৃষ্টিস্পন্দে কম্পমান, ক্লেশস্পন্দে কম্পমান, ভোগস্পন্দে কম্পমান, বিপাকস্পন্দে কম্পমান, দুশ্চরিতস্পন্দে কম্পমান, অনুরক্ত রাগে কম্পমান, দুরাচারী দ্বেষে কম্পমান, নির্বোধ মোহে কম্পমান, মদোন্মত্ত মানে কম্পমান, স্বীয় ধারণায় বশীভূত মিথ্যাদৃষ্টিতে কম্পমান, বিক্ষেপগত (চাঞ্চল্য) চাঞ্চল্যে কম্পমান, অপূর্ণতাপ্রাপ্ত (মার্গফল লাভ করেনি এমন) বিচিকিৎসায় কম্পমান, থামগত (বা দুর্ভেদ্য) অনুশয়সমূহ দ্বারা কম্পমান, লাভে কম্পমান, অলাভে কম্পমান, যশে কম্পমান, অযশে কম্পমান, প্রশংসায় কম্পমান, নিন্দায় কম্পমান, সুখে কম্পমান, দুঃখে কম্পমান, জন্মের দ্বারা কম্পমান, জরায় কম্পমান, ব্যাধি দ্বারা কম্পমান, মরণে কম্পমান, শোক-পরিদেবন-দুঃখ-দৌর্মনস্য-উপায়াসে কম্পমান, নৈরয়িক দুঃখে কম্পমান, তির্যগ্‌যোনীদুঃখে কম্পমান, প্রেতযোনীদুঃখে কম্পমান, মানবীয় দুঃখে কম্পমান, প্রতিসন্ধিমূলক দুঃখে কম্পমান, গর্ভে স্থিতিমূলক দুঃখে কম্পমান, গর্ভপ্রসবমূলক দুঃখে কম্পমান, জন্মবন্ধন দুঃখে কম্পমান, জন্মাধীন দুঃখে কম্পমান, আত্মপীড়ন দুঃখে কম্পমান, পরপীড়ন দুঃখে কম্পমান, দুঃখ দুঃখে কম্পমান, সংস্কার দুঃখে কম্পমান, বিপরিণাম দুঃখে কম্পমান, চক্ষুরোগ দুঃখে কম্পমান, শ্রোত্ররোগ দুঃখে কম্পমান, ঘ্রাণরোগ দুঃখে... জিহ্বারোগ... কায়রোগ... শিররোগ... কর্ণরোগ... মুখরোগ... দন্তরোগ... কাশি... সর্দি... দাহ... জ্বর... কুক্ষিরোগ... মূর্ছা... রক্তামাশয়... শূল... কলেরা... কুষ্ঠ... গণ্ড (ফোঁড়া)... খোঁচপাচড়া... ক্ষয়রোগ... মৃগীরোগ (অপমারেন)... দাউদ... চুলকানি... চর্মরোগ... রখস (নখের একপ্রকার রোগ)... সুড়সুড়ানি... লোহিত... পিত্ত... মধুমেহ (শর্করাযুক্ত বহুমূত্র রোগ)... অর্শ্ব... গুটিবসন্ত... ভগন্দর (গুহ্যদ্বারে ব্রণজাতীয় রোগ)... পিত্তসমুত্থানজনিতরোগ... শ্লেষ্মাসমুত্থানজনিতরোগ... বায়ুসমুত্থানজনিত রোগ... সন্নিপাতিক রোগ... ঋতুপরিবর্তনজনিত রোগ... বিষম পরিহারজ (বা দুর্দশাজনিত)... খিঁচুনিরোগ (ওপক্কমিকেন)... কর্মবিপাকজনিত রোগ... শীত... উষ্ণ... ক্ষুধা... পিপাসা... মল... মুত্র... ডাঁশ-মশা-মাছি-সরিসৃপাদির স্পর্শজনিত দুঃখে... মাতামৃত্যু দুঃখে... পিতামৃত্যু দুঃখে... ভ্রাতামৃত্যু দুঃখে... ভগ্নিমৃত্যু দুঃখে... পুত্রমৃত্যু দুঃখে... কন্যামৃত্যু দুঃখে... জ্ঞাতিমৃত্যু দুঃখে... ভোগব্যসন... রোগব্যসন... শীলব্যসন... এবং দৃষ্টিব্যসন দুঃখে কম্পমান, প্রকম্পমান, বিকম্পমান, স্পন্দমান, বিস্ফন্দমান এবং প্রচণ্ডরূপে স্পন্দনমান সত্ত্বকে দেখছি, দর্শন করছি, অবলোকন করছি, প্রতিফলন করে দেখছি, পরখ করে দেখছি। এ অর্থে জগতে স্পন্দমান (সত্ত্ব) দেখছি।

“প্রজা” বলতে সত্ত্বাধিবচন। “তৃষ্ণা” বলতে রূপতৃষ্ণা, শব্দতৃষ্ণা গন্ধতৃষ্ণা, রসতৃষ্ণা, স্পর্শতৃষ্ণা, ধর্মতৃষ্ণা। “তৃষ্ণাগত” অর্থে তৃষ্ণাগত, তৃষ্ণানুগত, তৃষ্ণাবিতাড়িত, তৃষ্ণাসন্ন এবং তৃষ্ণা দ্বারা পতিত, অভিভূত ও লোভচিত্ত। “ভবসমূহে” বলতে কামভবে, রূপভবে, অরূপভবে-ভবসমূহে এই তৃষ্ণাগত লোক।

“হীন নর” বলতে হীন মানুষেরা হীন কায়কর্মে সমন্নাগত বলে হীন নর, হীন বাক্‌কর্মে সমন্নাগত বলে হীন নর, হীন মনোকর্মে সমন্নাগত বলে হীন নর, হীন প্রাণিহত্যায় সমন্নাগত বলে হীন নর, হীন চুরিকর্মে... হীন ব্যভিচারে... হীন মিথ্যাবাক্যে... হীন পিশুনবাক্যে... হীন পরুষবাক্যে... হীন সম্প্রলাপবাক্যে... হীন অভিধ্যায়... হীন ব্যাপাদে... হীন মিথ্যাদৃষ্টিতে...হীন সংস্কারে... হীন পঞ্চকামগুণে... হীন পঞ্চনীবরণে... হীনচেতনায়... হীন প্রার্থনায়... এবং হীন প্রণিধিতে সমন্নাগত বলে হীন নর, হীন, নিহীন, নীচ, তুচ্ছ, মন্দ, অধম, ক্ষুদ্র। এ অর্থে হীন নর। “মৃত্যুমুখে” অর্থে মারমুখে, মরণমুখে; মৃত্যুপ্রাপ্ত, মৃত্যুসম্প্রাপ্ত, মৃত্যুতে উপগত; মারপ্রাপ্ত, মারসম্প্রাপ্ত, মারুপগত; মরণপ্রাপ্ত, মরণসম্প্রাপ্ত, মরণে উপগত হয়ে শোক করা, বিলাপ করা, অনুশোচনা করা, দুর্দশাগ্রস্ত হওয়া, পরিদেবন করা, বুক চাপড়িয়ে চাপড়িয়ে ক্রন্দন করা এবং সসম্মোহিত হওয়া বুঝায়। এ অর্থে হীন মানুষেরা মৃত্যুমুখে বিলাপ করে।

“তৃষ্ণা” বলতে রূপতৃষ্ণা... ধর্মতৃষ্ণা। “ভবাভবে” (ভৰাভৰসেু) বলতে ভবাভবে, কর্মভবে, পুনর্ভবে; কর্মভবে, কামভবে, পুনর্ভবে, রূপভবে; কর্মভবে, রূপভবে, পুনর্ভবে, অরূপভবে; কর্মভবে, অরূপভবে, পুনর্ভবে পুনঃপুন ভবে; পুনঃপুন গতিতে, পুনঃপুন উৎপত্তিতে, পুনঃপুন প্রতিসন্ধিতে, পুনঃপুন জন্মগ্রহণে অবীততৃষ্ণা, অবিগততৃষ্ণা, অবর্জিততৃষ্ণা, অত্যক্ততৃষ্ণা। অমুক্ততৃষ্ণা অপ্রহীনতৃষ্ণা, অপ্রতিনিশ্রিত-তৃষ্ণা-ভবাভবে অবীততৃষ্ণা।

তাই ভগবান বলেছেন :

আমি জগতে ভবসমূহের প্রতি তৃষ্ণাযুক্ত স্পন্দমান এ সত্ত্বদের অবলোকন করছি। হীন মনুষ্যগণ তৃষ্ণামুক্ত না হয়ে ভবভবান্তরে জন্মগ্রহণ করে মৃত্যুকালে বিলাপ করে থাকে।

 

১২. অল্প জলে ও ক্ষীণস্রোতে পতিত মাছের ন্যায় মমত্বে (বা আসক্তিতে) কম্পমান সত্ত্বদের দর্শন কর। ইহা দেখে ভবসমূহে আসক্তিতে কম্পমান বা কম্পিত না হয়ে মমত্বহীন হয়ে বিচরণ করতে পারবে।

“মমত্ব” বলতে দ্বিবিধ মমত্ব-তৃষ্ণামমত্ব ও দৃষ্টিমমত্ব। তৃষ্ণামমত্ব কিরূপ? যতদূর পর্যন্ত তৃষ্ণা দ্বারা সীমাকৃত, সীমাবদ্ধ, নির্ধারিত, সীমায়িত, পরিগৃহীত ও মমায়িত। ইহা আমার, এটি আমার, এই পরিমাণ আমার, এসব আমার, রূপ-শব্দ-গন্ধ-রস-স্পর্শ আমার। আস্তরণ (বিছানার চাদর), আবরণ (বস্ত্র), দাস-দাসী, ছাগল, ভেড়া, কুক্কুট, শূকর, হস্তি, গরু, অশ্ব, ঘোটকী, ক্ষেত্র, বস্তু বা জায়গা, হিরণ্য, সুবর্ণ, গ্রাম, নিগম (ছোট শহর), রাজধানী, রাষ্ট্র, জনপদ, কোষাগার (ধনাগার), ভাণ্ডাগার (শস্যাগার), এবং কি সমগ্র মহাপৃথিবীকেও তৃষ্ণাবশে মমায়িত করে; এবং ১০৮ প্রকার তৃষ্ণা-বিচরিত বিষয়, ইহা তৃষ্ণামমত্ব।

দৃষ্টিমমত্ব কিরূপ? সংকায়দৃষ্টি বিশ প্রকার বিষয়, মিথ্যাদৃষ্টি দশ প্রকার বিষয়, অন্তগ্রাহিকাদৃষ্টি দশ প্রকার বিষয়—যা এইরূপ দৃষ্টি, দৃষ্টিগত, দৃষ্টিগ্রহণ, দৃষ্টিকান্তার, দৃষ্টিবিসূক (মিথ্যাদৃষ্টির পক্ষ গ্রহণ), দৃষ্টিবিস্ফন্দন, দৃষ্টি-সংযোজন, দৃষ্টি-প্রতিগ্রহণ, অভিনিবেশ, সংস্পর্শ, কুমার্গ (ভ্রান্তপথ), মিথ্যাপথ, মিথ্যা বিষয়, তীর্থিয়ায়তন, ভুল ধারণা, বিপরীত ধারণা, দৃষ্টি-বৈপরীত্য, মিথ্যা ধারণা এবং অযথার্থ বিষয়কে “যথাযথ” বলে গ্রহণ করা-সহ বাষট্টি প্রকার দৃষ্টিগত বিষয়, এটাই দৃষ্টিমমত্ব। “মমত্বে কম্পমান সত্ত্বদের দর্শন কর” বলতে মমত্ববস্তু বা অহংকারের বিষয় অভেদন-হেতু কম্পিত হয়, নীত হওয়ার দরুন কম্পিত হয়, অপহৃত হয় বলে কম্পিতও হয়, মমত্ববস্তু বিপরিণাম-হেতু কম্পিত হয়, বিপরিণামান্তে কম্পিত হয় এবং বিপরিণতিতে কম্পিত হয়, প্রকম্পিত হয়, কাতরায়, ছটফট করে, বিচলিত হয়, অস্থির হয় ও প্রচণ্ডরূপে কম্পিত হয়। এভাবে কম্পনরত, প্রকম্পমান, কাতর, উদ্ধিগ্ন, বিচলিত, অস্থির এবং প্রচণ্ডরূপে কম্পনরত সত্ত্বদের দর্শন কর, দেখ, অবলোকন কর, চিন্তা কর, নিরূপণ কর, মমত্বে কম্পমান সত্ত্বদের দর্শন কর।

যেমন : অল্প জলে, সামান্য জলে ও জলের প্রান্তভাগে অবস্থিত বা বিচরণরত মাছেরা কাক বা শ্যেনপক্ষী অথবা বকপক্ষীর দ্বারা আক্রান্তকালে, উত্তোলনকালে ও খাওয়ার সময় (ভয়ে) কম্পিত হয়, প্রকম্পিত হয়, কাতরায়, ছটফট করে, বিচলিত হয়, অস্থির হয় এবং প্রচণ্ডরূপে কম্পিত হয়; ঠিক সেভাবেই মানুষেরা মমত্ববস্তু বা অহংকারের বিষয় অভেদন-হেতু কম্পিত হয়, নীত হওয়ার দরুন কম্পিত হয়, অপহৃত হয় বলে কম্পিতও হয়, মমত্ববস্তু বিপরিণাম-হেতু কম্পিত হয়, বিপরিণামান্তে কম্পিত হয় এবং বিপরিণতিতে কম্পিত হয়, প্রকম্পিত হয়, কাতরায়, ছটফট করে, বিচলিত হয়, অস্থির হয় ও প্রচণ্ডরূপে কম্পিত হয়। এ অর্থে অল্পজলে ও ক্ষীণস্রোতে বিচরণরত মাছের ন্যায়।

এই মমত্বসমূহে আদীনব দেখে, দর্শন করে, তুলনা করে, বিচার করে, বিবেচনা করে ও উন্মুক্ত বা সহজবোধ্য করে, ইহা দেখে। “মমত্ব” বলতে দ্বিবিধ মমত্ব-তৃষ্ণামমত্ব ও দৃষ্টিমমত্ব... ইহা তৃষ্ণামমত্ব... ইহা দৃষ্টিমমত্ব। তৃষ্ণামমত্বকে ত্যাগ করে এবং দৃষ্টিমমত্বকে বর্জন করে চক্ষু, শ্রোত্র, ঘ্রাণ, জিহ্বা, কায় ও মনকে মমত্ববোধ না করে; রূপ... শব্দ... গন্ধ... রস... স্পর্শ... ধর্ম... কুল... গণ... আবাস... লাভ... যশ... প্রশংসা... সুখ... চীবর... পিণ্ডপাত... শয্যাসন... ওষুধপ্রত্যয়-ভৈষজ্য-পরিস্কার (ব্যবহার্য-সামগ্রী)... কামধাতু... রূপধাতু... অরূপধাতু... কামভব... রূপভব... অরূপভব... সংজ্ঞাভব... অসংজ্ঞাভব... নৈবসংজ্ঞা-নাসংজ্ঞাভব... একবোকার (প্রকার) ভব... চারি বোকার ভব... পঞ্চ বোকার ভব... অতীত... অনাগত... বর্তমান... এবং দৃষ্ট-শ্রুত-অনুমিত-বিজ্ঞাতব্য (মন দ্বারা অনুভূত বা জ্ঞাতব্য) ধর্মসমূহ মমত্ব না করে, গ্রহণ না করে, স্পর্শ না করে ও অভিনিবেশ না করে বিচরণ করতে পারবে, অবস্থান করতে, অগ্রসর হতে পারবে, ধারণ করতে পারবে, পালন করতে পারবে, চলতে পারবে এবং যাপন করতে পারবে, মমত্বহীন হয়ে বিচরণ করতে পারবে।

“ভবসমূহে” বলতে কামভবে, রূপভবে, অরূপভবে। “আসক্তি” তৃষ্ণাকে বুঝায়। যা রাগ, সরাগ... অভিধ্যা (অতিলোভ), লোভ ও অকুশশমূল। ভবসমূহে আসক্তিতে অকম্পমান; ছন্দে, প্রেমে, রাগে, ইচ্ছায় অকম্পমান, অজননমান, অসঞ্জননমান, অনুৎপত্তিমান, অপুনরুৎপত্তিমান, ভবসমূহে আসক্তিতে অকম্পমান।

তাই ভগবান বলেছেন :

অল্প জলে ও ক্ষীণস্রোতে পতিত মাছের ন্যায় মমত্বে (বা আসক্তিতে) কম্পমান সত্ত্বদের দর্শন কর। ইহা দেখে ভবসমূহে আসক্তিতে কম্পমান বা কম্পিত না হয়ে মমত্বহীন হয়ে বিচরণ করতে পারবে।

 

১৩. উভয় অন্তে ছন্দ বা ইচ্ছাকে অপনোদন করে স্পর্শকে পরিজ্ঞাত হয়ে অনাসক্ত হও। আত্ম-নিন্দাকারী তা সম্পাদন করেন না, ধীর ব্যক্তি দৃষ্ট ও শ্রুত বিষয়সমূহে লিপ্ত হন না।

“অন্ত” বলতে স্পর্শ প্রথম অন্ত, স্পর্শসমুদয় দ্বিতীয় অন্ত; অতীত প্রথম অন্ত, অনাগত দ্বিতীয় অন্ত; সুখবেদনা প্রথম অন্ত, দুঃখ বেদনা দ্বিতীয় অন্ত; নাম প্রথম অন্ত, রূপ দ্বিতীয় অন্ত; ছয় প্রকার আধ্যাত্মিক আয়তন প্রথম অন্ত, ছয় প্রকার বাহ্যিক আয়তন দ্বিতীয় অন্ত; এবং সৎকায় প্রথম অন্ত, সৎকায়-সমুদয় দ্বিতীয় অন্ত। “ছন্দ” বলতে কামসমূহে যা কামচ্ছন্দ, কামরাগ, কামনন্দী (কামের প্রতি তীব্র আকাঙ্ক্ষা), কামতৃষ্ণা, কামানুরাগ (বা কামস্নেহ), কামোত্তেজনা (বা কামপরিলাহ), কামে বিহ্বলতা, কামপ্রবৃত্তি, কামোঘো, কামযোগ, কামোপাদান এবং কামচ্ছন্দ-নীবরণ। “উভয় অন্তে ছন্দকে অপনোদন করে” বলতে উভয় অন্তে ছন্দকে অপনোদন করে, দমন করে, পরিত্যাগ করে, দূরীভূত করে, বিদূরীত করে ও সম্পূর্ণ নিবৃত্তি করে, উভয় অন্তে ছন্দকে অপনোদন করে।

“স্পর্শ” বলতে চক্ষুসংস্পর্শ, শ্রোত্রসংস্পর্শ, ঘ্রাণসংস্পর্শ, জিহ্বাসংস্পর্শ, কায়সংস্পর্শ, মনসংস্পর্শ, প্রত্যভিজ্ঞার ভাব (অধিবচন)-সংস্পর্শ, প্রতিঘসংস্পর্শ; সুখবেদনীয়-সংস্পর্শ, দুঃখবেদনীয়-সংস্পর্শ, অদুঃখ-অসুখবেদনীয়-সংস্পর্শ। কুশলস্পর্শ, অকুশলস্পর্শ, অব্যাকৃতস্পর্শ; কামাবচর স্পর্শ, রূপাবচর স্পর্শ, অরূপাবচর স্পর্শ; শূন্যতাস্পর্শ, অনিমিত্তস্পর্শ, অপ্রনিহিতস্পর্শ; লোকিয়স্পর্শ, লোকোত্তরস্পর্শ; অতীতস্পর্শ, অনাগতস্পর্শ, বর্তমানস্পর্শ; যা এরূপ স্পর্শ, স্পর্শকরণ, সংস্পর্শ এবং সংস্পর্শকরণ, ইহাকে বলা হয় স্পর্শ।

“স্পর্শকে জ্ঞাত হয়ে” বলতে তিন প্রকার পরিজ্ঞা (পরিজ্ঞান) দ্বারা স্পর্শকে জ্ঞাত হয়। যথা : ১) জ্ঞাত-পরিজ্ঞা দ্বারা, ২) তীরণ-পরিজ্ঞা দ্বারা এবং ৩) প্রহান-পরিজ্ঞা দ্বারা। জ্ঞাত-পরিজ্ঞান কিরূপ? এরূপে স্পর্শকে জানেন : ইহা চক্ষুসংস্পর্শ, ইহা শ্রোত্রসংস্পর্শ, ইহা ঘ্রাণসংস্পর্শ, ইহা জিহ্বাসংস্পর্শ, ইহা কায়সংস্পর্শ, ইহা মনসংস্পর্শ, ইহা অধিবচন সংস্পর্শ, ইহা প্রতিঘ সংস্পর্শ; ইহা সুখবেদনীয় সংস্পর্শ, ইহা দুঃখবেদনীয় সংস্পর্শ, ইহা অদুঃখ-অসুখবেদনীয় সংস্পর্শ। ইহা কুশলস্পর্শ, ইহা অকুশলস্পর্শ, ইহা অব্যাকৃতস্পর্শ; ইহা কামাবচরস্পর্শ, ইহা রূপাবচরস্পর্শ, ইহা অরূপাবচরস্পর্শ; ইহা শূন্যতাস্পর্শ, ইহা অনিমিত্তস্পর্শ, ইহা অপ্রনিহিতস্পর্শ; ইহা লোকিয়স্পর্শ, ইহা লোকোত্তরস্পর্শ; ইহা অতীতস্পর্শ, ইহা অনাগতস্পর্শ এবং ইহা বর্তমানস্পর্শ বলে জানেন, দেখেন, ইহাই জ্ঞাত-পরিজ্ঞান।

তীরণ-পরিজ্ঞান কিরূপ? এভাবে জ্ঞাত হয়ে স্পর্শকে অতিক্রম করেন। অনিত্যরূপে, দুঃখরূপে, রোগরূপে, গণ্ডরূপে, শল্যরূপে, অনিষ্টরূপে, পীড়ারূপে, পররূপে, ভগ্নরূপে, অশুভরূপে, উপদ্রবরূপে, ভয়রূপে, উপসর্গরূপে, ক্ষণিকরূপে, ভঙ্গুররূপে, অধ্রুবরূপে, অত্রাণরূপে, নিরাশ্রয়রূপে, অশরণরূপে, রিক্তরূপে, তুচ্ছরূপে, শূন্যরূপে, অনাত্মরূপে, আদীনবরূপে, বিপরিণামধর্মরূপে, অসাররূপে, অনিষ্টমূলরূপে, হত্যাকারীরূপে, বিভবরূপে, আসবসংযুক্তরূপে, সঙ্খতরূপে, মারামিষরূপে, জন্ম-জরা-ব্যাধি-মরণধর্মরূপে, শোক-পরিদেবন-দুঃখ-দৌর্মনস্য-উপায়াসধর্মরূপে, সংক্লেশধর্মরূপে, সমুদয়রূপে, ধ্বংসরূপে, অস্বাদরূপে, আদীনবরূপে এবং নিঃসরণরূপে অতিক্রম করেন, ইহাই তীরণ-পরিজ্ঞান।

প্রহান-পরিজ্ঞান কিরূপ? এরূপে অতিক্রম করে স্পর্শে ছন্দরাগ পরিত্যাগ করেন, অপনোদন করেন, অপসারণ করেন এবং সম্পূর্ণরূপে ধ্বংস করেন। তাই ভগবান বলেছেন, “হে ভিক্ষুগণ, স্পর্শসমূহে যে ছন্দরাগ তোমরা তা পরিত্যাগ কর। এরূপে সেই স্পর্শ প্রহীন, উচ্ছিন্ন্নমূল তালবৃক্ষ সদৃশ এবং ভবিষ্যতে অনুৎপাদধর্মী হয়”, ইহাই প্রহান-পরিজ্ঞান। “ফস্সং পরঞ্ঞিায” (স্পর্শকে জ্ঞাত হয়ে) বলতে স্পর্শকে এই তিন প্রকার পরিজ্ঞান দ্বারা জ্ঞাত হয়ে জ্ঞাত হয়। আসক্তিকে তৃষ্ণা বলে। যা রাগ, সরাগ... অভিধ্যা, লোভ, অকুশলমূল। যাঁর সেই আসক্তি প্রহীন, সমুচ্ছিন্ন, উপশান্ত, প্রতিপ্রশ্রদ্ধ, পুনরুৎপত্তিহীন এবং জ্ঞানাগ্নি দ্বারা দগ্ধ হয়েছে, তাঁকে বলা হয় অগৃদ্ধ (অনাসক্ত)। তিনি রূপের প্রতি অনাসক্ত, শব্দের প্রতি অনাসক্ত, গন্ধের প্রতি অনাসক্ত, রসের প্রতি অনাসক্ত, স্পর্শের প্রতি অনাসক্ত; কুলের প্রতি... গণের প্রতি... আবাসের প্রতি... যশে... প্রশংসায়... সুখে... চীবরে... পিণ্ডপাতে... শয়নাসনে... ওষুধ-প্রত্যয়-ভৈষজ্য-পরিষ্কারে... কামধাতুতে... রূপধাতু... অরূপধাতু... কামভব... রূপভব... অরূপভব... সংজ্ঞাভব... অসংজ্ঞাভব... নৈবসংজ্ঞা-নাসংজ্ঞাভব... একবোকার-ভব... চারি বোকার-ভব... পঞ্চবোকার-ভব... অতীত... অনাগত... বর্তমান... দৃষ্ট-শ্রুত-অনুমিত-বিজ্ঞাতব্য ধর্মসমূহের প্রতি অনাসক্ত, অনাবদ্ধ, অমূর্ছিত, নিষ্কলঙ্ক, আসক্তিহীন, আসক্তিবিগত, আসক্তিবর্জিত, আসক্তিপরিত্যক্ত, আসক্তিমুক্ত, আসক্তিপ্রহীন, আসক্তি অপসারিত, বীতরাগী, বিগতরাগী, রাগ বর্জনকারী, রাগ পরিত্যাক্তকারী, মুক্তরাগী, রাগ অপসারণকারী, রাগ পরিত্যাগকারী হয়ে মুক্ত, নির্বাপিত, শীতিভূত (শান্তভাবপ্রাপ্ত) এবং সুখ অনুভবকারী হয়ে নিজেই ব্রহ্মের ন্যায় অবস্থান করেন। এ অর্থে অনাসক্ত ব্যক্তি স্পর্শকে জ্ঞাত হয়ে।

“যদং” অর্থে যেই। “আত্ম-নিন্দাকারী” বলতে দুটি কারণে নিজেকে নিন্দা বা দোষারোপ করে-আত্মকৃত কর্ম দ্বারা এবং আত্ম-অকৃত কর্ম দ্বারা। কিরূপে আত্মকৃত কর্ম দ্বারা এবং আত্ম-অকৃত কর্ম দ্বারা নিজেকে দোষারোপ করে? আমার দ্বারা কায়দুশ্চরিত কর্ম সম্পাদিত হয়েছে, কায়সুচরিত কর্ম সম্পাদিত হয়নি, এভাবে নিজেকে দোষারোপ করে। আমার দ্বারা বাক্‌দুশ্চরিত কর্ম সম্পাদিত হয়েছে, বাকসুচরিত কর্ম সম্পাদিত হয়নি, এভাবে নিজেকে দোষারোপ করে। আমার দ্বারা মনোদুশ্চরিত কর্ম সম্পাদিত হয়েছে, মনোসুচরিত কর্ম সম্পাদিত হয়নি, এভাবে নিজেকে দোষারোপ করে। আমার দ্বারা প্রাণিহত্যা করা হয়েছে, প্রাণিহত্যা হতে বিরতি গৃহীত হয়নি, এভাবে নিজেকে দোষারোপ করে। আমার দ্বারা চুরি করা হয়েছে, চুরি হতে বিরতি গৃহীত হয়নি, এভাবে নিজেকে দোষারোপ করে। আমার দ্বারা মিথ্যাকামাচার করা হয়েছে, মিথ্যাকামাচার হতে বিরতি গৃহীত হয়নি, এভাবে নিজেকে দোষারোপ করে। আমার দ্বারা মিথ্যাবাক্য বলা হয়েছে, মিথ্যাবাক্য হতে বিরতি গৃহীত হয়নি, এভাবে নিজেকে দোষারোপ করে। আমার দ্বারা পিশুনবাক্য বলা হয়েছে, পিশুনবাক্য হতে বিরতি গৃহীত হয়নি, এভাবে নিজেকে দোষারোপ করে। আমার দ্বারা কর্কশবাক্য ভাষিত হয়েছে, কর্কশবাক্য হতে বিরতি গৃহীত হয়নি, এভাবে নিজেকে দোষারোপ করে। আমার দ্বারা সম্প্রলাপবাক্য ভাষিত হয়েছে, সম্প্রলাপবাক্য হতে বিরতি গৃহীত হয়নি, এভাবে নিজেকে দোষারোপ করে। আমার দ্বারা অভিধ্যা (অতিলোভ) কৃত হয়েছে, অভিধ্যা হতে বিরতি গৃহীত হয়নি, এভাবে নিজেকে দোষারোপ করে। আমার দ্বারা ব্যাপাদ কৃত হয়েছে, ব্যাপাদ হতে বিরতি গৃহীত হয়নি, এভাবে নিজেকে দোষারোপ করে। আমার দ্বারা মিথ্যাদৃষ্টি সম্পাদিত হয়েছে, মিথ্যাদৃষ্টি হতে বিরতি গৃহীত হয়নি, এভাবে নিজেকে দোষারোপ করে। এভাবেই আত্মকৃত কর্ম দ্বারা এবং আত্ম-অকৃত কর্ম দ্বারা নিজেকে দোষারোপ করে। অথবা আমি শীলসমূহে অপরিপূর্ণকারী, এভাবে নিজেকে দোষারোপ করে। আমি ইন্দ্রিয়সমূহে অগুপ্তদ্বার (অরক্ষাকারী), এভাবে নিজেকে দোষারোপ করে। আমি ভোজনে অমাত্রাজ্ঞ, এভাবে নিজেকে দোষারোপ করে। আমি জাগরণে অননুযুক্ত, এভাবে নিজেকে দোষারোপ করে। আমি স্মৃতি-সম্প্রজ্ঞানে অসমন্নাগত, এভাবে নিজেকে দোষারোপ করে। আমার চারি স্মৃতিপ্রস্থান অভাবিত, এভাবে নিজেকে দোষারোপ করে। আমার চারি সম্যক প্রধান অভাবিত, এভাবে নিজেকে দোষারোপ করে। আমার চারি ঋদ্ধিপাদ অভাবিত, এভাবে নিজেকে দোষারোপ করে। আমার পঞ্চেন্দ্রিয় অভাবিত, এভাবে নিজেকে দোষারোপ করে। আমার পঞ্চবল অভাবিত, এভাবে নিজেকে দোষারোপ করে। আমার সপ্ত বোধ্যঙ্গ অভাবিত, এভাবে নিজেকে দোষারোপ করে। আমার আর্য অষ্টাঙ্গিক মার্গ অভাবিত, এভাবে নিজেকে দোষারোপ করে। আমার দুঃখ অপরিজ্ঞাত, এভাবে নিজেকে দোষারোপ করে। আমার (দুঃখ) সমুদয় অপ্রহীন, এভাবে নিজেকে দোষারোপ করে। আমার মার্গ অভাবিত, এভাবে নিজেকে দোষারোপ করে। আমার নিরোধ অসাক্ষাৎকৃত, এভাবে নিজেকে দোষারোপ করে। এরূপেই আত্মকৃত কর্ম দ্বারা এবং আত্ম-অকৃত কর্ম দ্বারা নিজেকে দোষারোপ করে।

এরূপ আত্মনিন্দিত কর্ম করেন না, সম্পাদন করেন না, উৎপাদন করেন না, উৎপন্ন করেন না এবং পুনঃপুন সম্পাদন করেন না, আত্মনিন্দাকারী তা করেন না। “প্রলেপ” বলতে দুই প্রকার প্রলেপ—তৃষ্ণা-প্রলেপ, দৃষ্টি-প্রলেপ... এটাই তৃষ্ণা-প্রলেপ... এটাই দৃষ্টি-প্রলেপ। “ধীর” (ধীরো) বলতে পণ্ডিত, প্রজ্ঞাবান, বুদ্ধিমান, জ্ঞানী, বিভাবী, মেধাবী। ধীর ব্যক্তি তৃষ্ণা-প্রলেপকে ত্যাগ করে দৃষ্টিপ্রলেপকে পরিহার করে দৃষ্ট বিষয়ে লিপ্ত হন না, শ্রুত বিষয়ে লিপ্ত হন না, অনুমিত বিষয়ে লিপ্ত হন না, বিজ্ঞাত বিষয়ে লিপ্ত হন না, প্রলিপ্ত হয় না, উপলিপ্ত হয় না। অলিপ্ত, অপ্রলিপ্ত, অনুপলিপ্ত, নিষ্ক্রান্ত, মুক্ত, বিপ্রমুক্ত ও বিসংযুক্ত হয়ে অবাধ বা মুক্ত চিত্তে অবস্থান করেন, ধীর ব্যক্তি দৃষ্ট-শ্রুত বিষয়সমূহে লিপ্ত হন না।

তাই ভগবান বলেছেন :

উভয় অন্তে ছন্দ বা ইচ্ছাকে অপনোদন করে স্পর্শকে পরিজ্ঞাত হয়ে অনাসক্ত হও। আত্ম-নিন্দাকারী তা সম্পাদন করেন না, ধীর ব্যক্তি দৃষ্ট ও শ্রুত বিষয়সমূহে লিপ্ত হন না।

 

১৪. সংজ্ঞাকে পরিজ্ঞা দ্বারা জ্ঞাত হয়ে ওঘ অতিক্রম করেন, মুনি পরিগ্রহসমূহে উপলিপ্ত হন না। শল্যমুক্ত অপ্রমত্ত (ভিক্ষু) অবস্থানকালে ইহলোক ও পরলোক বাসনা করেন না।

“সংজ্ঞা” বলতে কামসংজ্ঞা, ব্যাপাদসংজ্ঞা, বিহিংসাসংজ্ঞা, নৈষ্ক্রম্যসংজ্ঞা, অব্যাপাদসংজ্ঞা, অবিহিংসাসংজ্ঞা, রূপসংজ্ঞা, শব্দসংজ্ঞা, গন্ধসংজ্ঞা, রসসংজ্ঞা, স্পর্শসংজ্ঞা, ধর্মসংজ্ঞা, যা এরূপ সংজ্ঞা সঞ্জানন, সঞ্জাননতা, ইহাকে সংজ্ঞা বলা হয়। “সংজ্ঞাকে পরিজ্ঞা দ্বারা জ্ঞাত হয়ে” বলতে সংজ্ঞাকে তিন প্রকার পরিজ্ঞা দ্বারা পরিজ্ঞাত হয়—জ্ঞাত-পরিজ্ঞা দ্বারা, তীরণ-পরিজ্ঞা দ্বারা, প্রহান-পরিজ্ঞা দ্বারা। জ্ঞাত-পরিজ্ঞা কিরূপ? সংজ্ঞাকে জানেন—ইহা কামসংজ্ঞা, ইহা ব্যাপাদসংজ্ঞা, ইহা বিহিংসাসংজ্ঞা, ইহা নৈষ্ক্রম্যসংজ্ঞা, ইহা অব্যাপাদসংজ্ঞা, ইহা অবিহিংসাসংজ্ঞা, ইহা রূপসংজ্ঞা, ইহা শব্দসংজ্ঞা, ইহা গন্ধসংজ্ঞা, ইহা রসসংজ্ঞা, ইহা স্পর্শসংজ্ঞা এবং ইহা ধর্মসংজ্ঞা বলে জানেন, দেখেন, ইহাই জ্ঞাত-পরিজ্ঞা।

তীরণ-পরিজ্ঞা কিরূপ? এভাবে জ্ঞাত হয়ে সংজ্ঞাকে অতিক্রম করেন। অনিত্যরূপে, দুঃখরূপে, রোগরূপে, গণ্ডরূপে, শৈল্যরূপে, অনিষ্টরূপে, পীড়ারূপে, পররূপে, ভগ্নরূপে, অশুভরূপে, উপদ্রবরূপে, ভয়রূপে, উপসর্গরূপে, ক্ষণিকরূপে, ভঙ্গুররূপে... সমুদয়রূপে, ধ্বংসরূপে, আস্বাদরূপে, আদীনবরূপে এবং নিঃসরণরূপে অতিক্রম করেন, ইহাই তীরণ-পরিজ্ঞা।

প্রহান-পরিজ্ঞা কিরূপ? এভাবে অতিক্রম করে সংজ্ঞায় ছন্দরাগকে ত্যাগ করেন, অপনোদন করেন, ধ্বংস করেন। তাই ভগবান বলেছেন, “হে ভিক্ষুগণ, সংজ্ঞায় যে ছন্দরাগ তা ত্যাগ কর। এভাবেই সেই সংজ্ঞা প্রহীন হয়, উচ্ছিন্নমূল তালবৃক্ষ সদৃশ হয় এবং ভবিষ্যতে অনুৎপাদধর্মী হয়”, ইহাই প্রহান-পরিজ্ঞা। “সংজ্ঞাকে পরিজ্ঞা দ্বারা জ্ঞাত হয়ে” বলতে সংজ্ঞাকে এই তিন প্রকার পরিজ্ঞা দ্বারা পরিজ্ঞাত হয়ে। “ওঘ অতিক্রম করেন” বলতে কামোঘ, ভবোঘ, দৃষ্টি-ওঘ এবং অবিদ্যা-ওঘ পার হন, উত্তীর্ণ হন, অতিক্রম করেন, সমতিক্রম করেন, জয় করেন। এ অর্থে সংজ্ঞাকে পরিজ্ঞা দ্বারা জ্ঞাত হয়ে।

“পরিগ্রহ” বলতে দুই প্রকার পরিগ্রহ-তৃষ্ণাপরিগ্রহ, দৃষ্টিপরিগ্রহ... এটাই তৃষ্ণাপরিগ্রহ... এটাই দৃষ্টিপরিগ্রহ। মুনীত। প্রাজ্ঞতাকে জ্ঞান বলা হয়। যা প্রজ্ঞা, প্রজানন... অমোহ, ধর্মবিচয়, সম্যক দৃষ্টি; সেই জ্ঞানে সমন্নাগত মুনি জ্ঞানপ্রাপ্ত হন। মুনিত্ব (জ্ঞানের পূর্ণতা) তিন প্রকার—১) কায়-মুনিত্ব (কায়সংযমে মুনিত্ব), ২) বাক-মুনিত্ব (বাক্যসংযমে মুনিত্ব) এবং ৩) মনো-মুনিত্ব (মনোসংযমে মুনিত্ব)।

কায়-মুনিত্ব কিরূপ? ত্রিবিধ কায়-দুশ্চরিতের প্রহান বা পরিত্যাগই কায়-মুনিত্ব, ত্রিবিধ কায়-সুচরিতই কায়-মুনিত্ব, কায়ালম্বনে জ্ঞানই কায়-মুনিত্ব, কায়-পরিজ্ঞানই কায়-মুনিত্ব, পরিজ্ঞানসহগত মার্গই কায়-মুনিত্ব, কায়ে ছন্দরাগ প্রহানই কায়-মুনিত্ব, কায়সংস্কার নিরোধ ও চতুর্থ ধ্যান-সমাপত্তিই কায়-মুনিত্ব, এটাই কায়-মুনিত্ব।

বাক-মুনিত্ব কিরূপ? চতুর্বিধ বাক্য-দুশ্চরিতের প্রহান বা পরিত্যাগই বাক-মুনিত্ব, চতুর্বিধ বাক্য-সুচরিতই বাক-মুনিত্ব, বাক্যালম্বনে জ্ঞানই বাক-মুনিত্ব, বাক্য-পরিজ্ঞানই বাক-মুনিত্ব, পরিজ্ঞানসহগত মার্গই বাক-মুনিত্ব, বাক্যে ছন্দরাগ প্রহানই বাক-মুনিত্ব, বাক্যসংস্কার নিরোধ ও দ্বিতীয় ধ্যান-সমাপত্তিই বাক-মুনিত্ব, এটাই বাক-মুনিত্ব।

মনো-মুনিত্ব কিরূপ? ত্রিবিধ মনোদুশ্চরিতের প্রহান বা পরিত্যাগই মনো-মুনিত্ব, ত্রিবিধ মনোসুচরিতই মনো-মুনিত্ব, চিত্তালম্বনে জ্ঞানই মনো-মুনিত্ব, চিত্তপরিজ্ঞানই মনো-মুনিত্ব, পরিজ্ঞানসহগত মার্গই মনো-মুনিত্ব, চিত্তে ছন্দরাগ প্রহানই মনো-মুনিত্ব, চিত্তসংস্কার নিরোধ ও সংজ্ঞাবেদয়িত-নিরোধই মনো-মুনিত্ব, এটাই মনো-মুনিত্ব।

“কায়মুনি, বাকমুনি ও মনোমুনিকে আসবহীন বলা হয়, মুনিত্বসম্পন্ন মুনিকে সর্ব পরিত্যাগকারী বলা হয়। কায়মুনি, বাকমুনি ও মনোমুনিকে আসবহীন বলা হয়, মুনিত্বসম্পন্ন মুনিকে পাপবিধৌতক বলা হয়।”

এই তিন প্রকার মুনিত্বধর্মে সমন্বিত ছয়জন মুনি (বিদ্যমান); যথা : আগারমুনি, অনাগারমুনি, শৈক্ষ্যমুনি, অশৈক্ষ্যমুনি, প্রত্যেকমুনি (বা স্বতন্ত্রমুনি) ও মুনিমুনি। আগারমুনি কারা? যেই আগারিকগণ দৃষ্টপদ (মুক্তির পথ দর্শন করেছেন এমন), বিজ্ঞাতশাসন; এরা আগারমুনি। অনাগারমুনি কারা? যেই প্রব্রজিতগণ দৃষ্টপদ, বিজ্ঞাতশাসন; এরা অনাগারমুনি। সাতজন শৈক্ষ্য শৈক্ষ্যমুনি। অর্হৎগণ অশৈক্ষ্যমুনি। প্রত্যেকবুদ্ধগণ প্রত্যেকমুনি। তথাগত অর্হৎ সম্যকসম্বুদ্ধগণকে মুনিমুনি বলা হয়।

“মূর্খ, অজ্ঞানী লোক কেবল মৌনাবলম্বন দ্বারা মুনি হয় না। যে পণ্ডিত ব্যক্তি মানদণ্ড নিয়ে (ভালো-মন্দ বিচারপূর্বক) উত্তম বিষয় গ্রহণ করে পাপসমূহ পরিবর্জন করেন, তদ্‌দ্বারা তিনিই মুনি হন এবং এই কারণে তাঁকে মুনি বলা হয়। যিনি (অধ্যাত্ম-বাহ্যিক) উভয় লোকে মনন করেন, তার দ্বারা তিনি মুনি বলে অভিহিত হন। অধ্যাত্ম-বাহ্যিক সর্বলোকে অসাত (অপ্রিয়) ও সাত বা প্রিয়ধর্ম জ্ঞাত হয়ে যিনি দেব-মনুষ্য দ্বারা পূজিত হন, সেই মুনি আসক্তিজাল (সঙ্গজাল) অতিক্রম করেন।”

“প্রলেপ” বলতে দুই প্রকার প্রলেপ-তৃষ্ণাপ্রলেপ এবং দৃষ্টিপ্রলেপ... ইহা তৃষ্ণাপ্রলেপ... ইহা দৃষ্টিপ্রলেপ। মুনি তৃষ্ণাপ্রলেপকে পরিত্যাগ করে দৃষ্টিপ্রলেকে বিসর্জন করে পরিগ্রহসমূহে লিপ্ত হন না, প্রলিপ্ত হন না, উপলিপ্ত হন না। অলিপ্ত, অপ্রলিপ্ত, অনুপলিপ্ত, নিক্রান্ত, মুক্ত, বিপ্রমুক্ত ও বিসংযুক্ত হয়ে অবাধ বা মুক্ত চিত্তে অবস্থান করেন। এ অর্থে মুনি পরিগ্রহসমূহে উপলিপ্ত হন না।

“শল্য” বলতে সাত প্রকার শৈল্য—রাগশল্য, দ্বেষশল্য, মোহশল্য, মানশল্য, দৃষ্টিশল্য, শোকশল্য, বিচিকিৎসাশল্য। যাঁর এই শল্যসমূহ প্রহীন, সমুচ্ছিন্ন, উপশান্ত, প্রশমিত, পুনরুৎপত্তিহীন ও জ্ঞানাগ্নি দ্বারা দগ্ধ হয়েছে; তাঁকে শল্য অপসারিত, শল্যনির্গত, শল্যউদ্ধৃত, শল্যসমুদ্ধৃত, শল্য উৎপাটিত, শল্য সমুৎপাটিত, শল্য পরিত্যক্ত, শল্যনিক্ষিপ্ত, শল্যমুক্ত, শল্যপ্রহীন, শল্যপ্রশমিত বলা হয়; এবং তিনি মুক্ত, নিবৃত, শীতিভূত (শান্ত), সুখানুভবকারী হয়ে নিজেই ব্রহ্মস্বরূপ অবস্থান করেন। এ অর্থে শল্যমুক্ত।

“বিচরণকালে” বলতে চলাকালে, অবস্থানকালে, অভ্যাসকালে, অবস্থিতিকালে, পালনকালে, যাপনকালে, জীবন-যাপনকালে। “অপ্রমত্ত” (অপ্পমত্তো) বলতে কুশলধর্মসমূহে উৎসাহী, অধ্যবসায়ী, প্রচেষ্টাকারী, অনলস, অদম্যছন্দানুসারী, অনিক্ষিপ্তধুর (কার্যভার অপরিত্যাগী)। “আমি কিরূপে অপরিপূর্ণ শীলস্কন্ধকে পরিপূর্ণ করতে পারি, পরিপূর্ণ শীলস্কন্ধকে সেই সেই স্থানে প্রজ্ঞা দ্বারা অনুগ্রহ করতে পারি?” তথায় কুললধর্মসমূহে যা ছন্দ, প্রচেষ্টা, উৎসাহ, উদ্যম, বল, চেষ্টা, স্মৃতি, সম্প্রজ্ঞান, উদ্যোগ, পরিশ্রম, অধিষ্ঠান, অধ্যবসায় ও অপ্রমাদ। “আমি কিরূপে অপরিপূর্ণ সমাধিস্কন্ধকে পরিপূর্ণ করতে পারি, পরিপূর্ণ সমাধিস্কন্ধকে সেই সেই স্থানে প্রজ্ঞা দ্বারা অনুগ্রহ করতে পারি?” তথায় কুশলধর্মসমূহে...। “আমি কিরূপে অপরিপূর্ণ প্রজ্ঞাস্কন্ধকে পরিপূর্ণ করতে পারি... বিমুক্তিস্কন্ধকে... বিমুক্তিজ্ঞানদর্শন-স্কন্ধকে পরিপূর্ণ করতে পারি, পরিপূর্ণ বিমুক্তিজ্ঞানদর্শন-স্কন্ধকে সেই সেই স্থানে প্রজ্ঞা দ্বারা অনুগ্রহ করতে পারি?” তথায় কুললধর্মসমূহে যা ছন্দ, প্রচেষ্টা, উৎসাহ, উদ্যম, বল, চেষ্টা, স্মৃতি, সম্প্রজ্ঞান, উদ্যোগ, পরিশ্রম, অধিষ্ঠান, অধ্যবসায় ও অপ্রমাদ। “আমি কিরূপে অপরিজ্ঞাত দুঃখকে পরিজ্ঞাত হতে পারি, অপ্রহীন ক্লেশসমূহকে পরিত্যাগ করতে পারি, অভাবিত মার্গকে ভাবিত করতে পারি এবং অসাক্ষাৎকৃত নিরোধকে সাক্ষাৎ করতে পারি?” তথায় কুললধর্মসমূহে যা ছন্দ, প্রচেষ্টা, উৎসাহ, উদ্যম, বল, চেষ্টা, স্মৃতি, সম্প্রজ্ঞান, উদ্যোগ, পরিশ্রম, অধিষ্ঠান, অধ্যবসায় ও অপ্রমাদ। এ অর্থে শল্যমুক্ত অপ্রমত্ত (ভিক্ষু) অবস্থানকালে।

“ইহলোক ও পরলোক আশা করেন না” বলতে ইহলোককে নিজস্বরূপে আশা করেন না, পরলোককে পররূপে আশা করেন না; ইহলোক এবং নিজের রূপ-বেদনা-সংজ্ঞা-সংস্কার-বিজ্ঞানকে আশা করেন না, পরলোক এবং অপরের রূপ-বেদনা-সংজ্ঞা-সংস্কার-বিজ্ঞানকে আশা করেন না; ইহলোক এবং ছয় আধ্যাত্মিক আয়তন আশা করেন না, পরলোক এবং ছয় বাহ্যিক আয়তন আশা করেন না; ইহলোক এবং মনুষ্যলোককে আশা করেন না, পরলোক এবং দেবলোককে আশা করেন না। ইহলোক এবং কামধাতু আশা করেন না, পরলোক, রূপধাতু এবং অরূপধাতু আশা করেন না। ইহলোক, কামধাতু এবং রূপধাতু আশা করেন না, পরলোক এবং অরূপধাতু আশা করেন না। পুনর্বার গতি, উৎপত্তি, প্রতিসন্ধি, ভব, সংসার অথবা আবর্তন আশা করেন না, ইচ্ছা করেন না, আকাঙ্ক্ষা করেন না, প্রার্থনা করেন না, স্পৃহা করেন না, অভিলাষ করেন না।

তাই ভগবান বলেছেন :

সংজ্ঞাকে পরিজ্ঞা দ্বারা জ্ঞাত হয়ে ওঘ অতিক্রম করেন, মুনি পরিগ্রহসমূহে উপলিপ্ত হন না। শল্যমুক্ত অপ্রমত্ত (ভিক্ষু) অবস্থানকালে ইহলোক ও পরলোক বাসনা করেন না।

গুহা-অষ্টক সূত্র বর্ণনা দ্বিতীয় সমাপ্ত।


 

৩. দুষ্ট-অষ্টক সূত্র বর্ণনা
অতঃপর দুষ্ট-অষ্টক সূত্র বর্ণনা ব্যাখ্যা করা হচ্ছে :

১৫. কেউ কেউ প্রদুষ্টমনে অপবাদ করে, কেউ কেউ সত্যমনা হয়ে অপবাদ করে। মুনি উৎপন্ন অপবাদে উপনীত হন না, তাই মুনির কোথাও খিল থাকে না।

“কোনো কোনো জন প্রদুষ্টমনে অপবাদ করে” বলতে সেই তৈর্থিকেরা ভগবান এবং ভগবানের ভিক্ষুসংঘকে প্রদুষ্টমনে, বিরুদ্ধমনে, প্রতিবিরুদ্ধ মনে, আহত মনে, প্রত্যাহত মনে, আঘাতপ্রাপ্ত মনে এবং প্রত্যাঘাতপ্রাপ্ত মনে অভূতভাবে অপবাদ করে, নিন্দা করে।

“অন্যেরা সত্যমনা হয়ে অপবাদ করে” বলতে সেই তির্থিয়দের মধ্যে যারা শ্রদ্ধান্বিত, বিশ্বস্ত, সম্মানিত, সত্যমনা, সত্যসংজ্ঞী, ভূতমনা, ভূতসংজ্ঞী, তথমনা (সত্যমনা), তথসংজ্ঞী, যথার্থমনা, যথার্থসংজ্ঞী, অবিপরীতমনা, অবিপরীতসংজ্ঞী তারা ভগবান এবং ভগবানের ভিক্ষুসংঘকে অভূতভাবে অপবাদ করে, নিন্দা করে-অথোপি বে সচ্চমনা বদন্তি।

সেই অপবাদ, অপরের ক্রোধ, আক্রোশ ও উপবাদ ভগবান এবং ভিক্ষুসংঘের জন্য অভূতভাবে জাত, সঞ্জাত, উৎপন্ন, পুনরুৎপন্ন, প্রাদুর্ভূত, আবির্ভাব হয়-অপবাদ উৎপন্ন হয়। প্রাজ্ঞতাকে জ্ঞান বলা হয়। যা প্রজ্ঞা, প্রজানন... অমোহ, ধর্মবিচয় ও সম্যক দৃষ্টি। সেই জ্ঞানে সমন্নাগত মুনি জ্ঞানপ্রাপ্ত হন... সেই মুনি আসক্তিজাল (সঙ্গজাল) অতিক্রম করেন।” যে অপবাদে লিপ্ত হয় সে দুটি কারণে অপবাদে লিপ্ত হয়—১) কারক বা কার্য সম্পাদনে অপবাদে লিপ্ত হয় অথবা বলার সময়, অপবাদ করার সময় কুপিত হয়, বিক্ষুব্ধ হয়, একগুঁয়ে হয়, ক্রোধ-দ্বেষ ও অসন্তোষ প্রকাশ করে ২) আমি অকারক বলে যে অপবাদে লিপ্ত হয়, সে দুটি কারণে অপবাদে লিপ্ত হয়। মুনি দুটি কারণে অপবাদে লিপ্ত হয় না। অকারক মুনি অকারকের-হেতুতে অপবাদে লিপ্ত হয় না। পুনঃ বলার সময়, দোষারোপ করার সময় কুপিত হয় না, বিক্ষুব্ধ হয় না, একগুঁয়ে হয় না, ক্রোধ-দ্বেষ ও অসন্তোষ প্রকাশ করে না। আমি অকারক বলে মুনি এই কারণে অপবাদে লিপ্ত হয় না, পতিত হয় না, সংস্পৃষ্ট হয় না, নিবিষ্ট হয় না। অর্থাৎ মুনি অপবাদে লিপ্ত হয় না।

“তদ্ধেতু” বলতে তদ্ধেতু, সেই কারণে, সেই হেতুতে, সেই প্রত্যয়ে এবং সেই প্রসঙ্গে মুনির আহতচিত্তভাব ও রূঢ়তা উৎপন্ন হয় না। পাঁচ প্রকার চিত্তের খিল (মানসিক পাপ) নেই, ত্রিবিধ খিল নেই। রাগখিল, দ্বেষখিল, মোহখিল নেই, থাকে না, বিদ্যমান থাকে না, অনুভব হয় না; বরং প্রহীন, সমুচ্ছিন্ন, উপশান্ত, উপশমিত, অনুৎপন্নশীল ও জ্ঞান অগ্নি দ্বারা দগ্ধ হয়। “কোথাও” বলতে আধ্যাত্মে না বাহ্যিকে, নাকি আধ্যাত্ম-বাহ্যিকে কোন স্থানে, কোন বিষয়ে, কোথায়? এ অর্থে মুনির কোথাও খিল থাকে না।

তাই ভগবান বলেছেন :

কেউ কেউ প্রদুষ্টমনে অপবাদ করে, কেউ কেউ সত্যমনা হয়ে অপবাদ করে। মুনি উৎপন্ন অপবাদে উপনীত হন না, তাই মুনির কোথাও খিল থাকে না।

 

১৬. ইচ্ছায় পরিচালিত, অভিরুচিতে নিবিষ্ট ব্যক্তি নিজের মিথ্যাদৃষ্টি অতিক্রম করবে কি? নিজে সম্পূর্ণরূপে পরিবর্তিত হয়ে যেভাবে জানবে, সেভাবেই বলবে।

সেই তীর্থিয়গণ সুন্দরী পরিব্রাজিকাকে হত্যা করে (সে হত্যাজনিত অপবাদ) শাক্যপুত্রীয় শ্রামণগণের অগুণ প্রকাশ করে “এরূপে আমরা এই লাভ, যশ, সৎকার, সম্মান, ফিরিয়ে আনব” বলে (তারা) এরূপ দৃষ্টিক, এরূপ ইচ্ছাকারী, এরূপ রুচিশীল, এরূপ ধারণাকারী, এরূপ সংকল্পী এবং এরূপ অভিপ্রায়ী হয়েছিল। কিন্তু তারা নিজেদের সেই দৃষ্টি, ইচ্ছা, রুচি, ধারণা, সংকল্প, অভিপ্রায় পূর্ণ করতে সক্ষম হয়নি। অতঃপর সেই অপবাদ তাদের উপরই চেপেছিল। এ অর্থে নিজের মিথ্যাদৃষ্টি কিরূপে অতিক্রম করবে? অথবা যে এরূপ মতবাদী—“লোক শাশ্বত, মূর্খ ব্যক্তি ইহা সত্য বলে মনে করে” যে এরূপ মতবাদী, সে নিজের দৃষ্টি, ইচ্ছা, রুচি, ধারণা, সংকল্প ও অভিপ্রায় কিরূপে অতিক্রম, অতিক্রমণ, সমতিক্রম এবং জয় করবে? তার কারণ কী? তার সেই দৃষ্টি সেরূপে পূর্ণ, অধিকৃত, গৃহীত, সংস্পৃষ্ট, অভিনিবিষ্ট, সংলগ্নকৃত ও অধিমুক্ত হয়ে থাকে। এ অর্থে নিজের মিথ্যাদৃষ্টি কিরূপে অতিক্রম করবে? “লোক অশাশ্বত... লোক অন্তবান... লোক অনন্তবান... যেই জীব সেই শরীর... অন্য জীব অন্য শরীর... মরণের পর তথাগত থাকেন... মরণের পর তথাগত থাকেন না... মরণের পর তথাগত থাকেন, থাকেন না... মরণের পর তথাগত থাকেন না, না থাকেন তাও নহে, মূর্খ ব্যক্তি ইহা সত্য বলে মনে করে” যে এরূপ মতবাদী, সে নিজের দৃষ্টি, ইচ্ছা, রুচি, ধারণা, সংকল্প ও অভিপ্রায় কিরূপে অতিক্রম, অতিক্রমণ, সমতিক্রম এবং জয় করবে? তার কারণ কী? তার সেই দৃষ্টি সেরূপে পূর্ণ, অধিকৃত, গৃহীত, সংস্পৃষ্ট, অভিনিবিষ্ট, সংলগ্নকৃত ও অধিমুক্ত হয়ে থাকে। এ অর্থে নিজের মিথ্যাদৃষ্টি কিরূপে অতিক্রম করবে?

“ছন্দে পরিচালিত হয়” বলতে নিজের দৃষ্টিতে, নিজের ইচ্ছাতে, নিজের রুচিতে, নিজের ধারণায় চালিত হয়, অনুগামী হয়, নীত হয়, পরিচালিত হয়, আহরিত হয়। যেমন : মানুষ হস্তিযানে, অশ্বযানে, রথযানে, গোযানে, ভেড়াযানে, মেষযানে, উটযানে, গাধাযানে করে চালিত হয়, অনুগামী হয়, নীত হয় এবং আহরিত হয়; ঠিক এরূপে আত্মদৃষ্টি দ্বারা, নিজের ইচ্ছা দ্বারা, নিজের রুচি দ্বারা এবং নিজের ধারণায় চালিত হয়, অনুগামী হয়, নীত হয়, পরিচালিত হয়, আহরিত হয়। এ অর্থে ছন্দে পরিচালিত হয়। “রুচিতে নিবিষ্ট হয়” বলতে নিজের দৃষ্টিতে, নিজের রুচিতে, নিজের ধারণায় নিবিষ্ট, প্রতিষ্ঠিত, আবদ্ধ, উপগত, আকাঙ্ক্ষিত এবং অধিমুক্ত বা অভিনিবিষ্ট হয়। এ অর্থে ছন্দে পরিচালিত, রুচিতে নিবিষ্ট হয়।

নিজে পূর্ণ করেন, পরিপূর্ণ করেন, সম্পূর্ণ করেন এবং অগ্র, শ্রেষ্ঠ, বিশিষ্ট, প্রমুখ্য, উত্তম ও প্রবর করেন। “এই শাস্তা সর্বজ্ঞ” বলে নিজে পূর্ণ করেন, পরিপূর্ণ করেন, সম্পূর্ণ করেন এবং অগ্র, শ্রেষ্ঠ, বিশিষ্ট, প্রমুখ্য, উত্তম ও প্রবর করেন। “এই ধর্ম সুব্যাখ্যাত... এই গণ সুপ্রতিপন্ন... এই দৃষ্টি সম্যক... এই প্রতিপদা সুপ্রজ্ঞাপ্ত... এবং এই মার্গ মুক্তিদায়ক” বলে নিজে পূর্ণ করেন, পরিপূর্ণ করেন, সম্পূর্ণ করেন এবং অগ্র, শ্রেষ্ঠ, বিশিষ্ট, প্রমুখ্য, উত্তম ও প্রবর করেন; এবং জন্ম দেন, সঞ্জানন করেন, উৎপন্ন করেন, উৎপাদন করেন।

“যেভাবে জানবেন সেভাবে বলবেন” বলতে যেরূপে জানবেন সেরূপে বলবেন, কথায় প্রকাশ করবেন, ভাষণ করবেন, বর্ণনা করবেন, ব্যাখ্যা করবেন। “লোক শাশ্বত, মূর্খ ব্যক্তি ইহা সত্য বলে মনে করে” এভাবে যেরূপে জানবেন সেরূপে বলবেন, কথায় প্রকাশ করবেন, ভাষণ করবেন, বর্ণনা করবেন, ব্যাখ্যা করবেন। “লোক অশাশ্বত... মরণের পর তথাগত থাকেন না, না থাকেন তাও নহে, মূর্খ ব্যক্তি ইহা সত্য বলে মনে করে” এভাবে যেরূপে জানবেন সেরূপে বলবেন, কথায় প্রকাশ করবেন, ভাষণ করবেন, বর্ণনা করবেন, ব্যাখ্যা করবেন। এ অর্থে যেভাবে জানবে, সেভাবে বলবে।

তাই ভগবান বলেছেন :

ইচ্ছায় পরিচালিত, অভিরুচিতে নিবিষ্ট ব্যক্তি নিজের মিথ্যাদৃষ্টি অতিক্রম করবে কি? নিজে সম্পূর্ণরূপে পরিবর্তিত হয়ে যেভাবে জানবে, সেভাবেই বলবে।

 

১৭. যে ব্যক্তি নিজের শীল-ব্রতাদি সম্বন্ধে জিজ্ঞাসিত না হয়েও অন্যজনের কাছে বলে; সেই আত্মপ্রশংসাকারী ব্যক্তিকে পণ্ডিতগণ অনার্য (অসাধু) বলে থাকেন।

“যে” বলতে যে, যাদৃশ, যথাযুক্ত, যথাবিহিত, যথাপ্রকার, যেই স্থান (বা বিষয়)-প্রাপ্ত এবং যেই ধর্মে সমন্নাগত ক্ষত্রিয়, ব্রাহ্মণ, বৈশ্য, শূদ্র, গৃহী, প্রব্রজিত, দেবতা বা মানুষ। “শীল-ব্রতাদি” (সীলক্ষতান) অর্থে শীল আছে, ব্রত আছে; ব্রত আছে, শীল নেই। শীল-ব্রত কিরূপ? এক্ষেত্রে ভিক্ষু শীলবান হন, প্রাতিমোক্ষ-সংবরশীলে সংযত (অধিষ্ঠিত) হয়ে অবস্থান করেন, আচার-গোচর বা সচ্চরিত্রসম্পন্ন হন, অণুমাত্র বর্জনীয় বিষয়সমূহে (পাপে) ভয়দর্শী হন এবং শিক্ষাপদসমূহ গ্রহণ করে শিক্ষা করেন। তথায় যা সংযম, সংবর ও নিরপরাধ, তা-ই শীল। যা সংকল্প (দৃঢ় প্রতিজ্ঞা), তা-ই ব্রত। সংবরার্থে শীল, সংকল্পার্থে ব্রত, একেই শীল-ব্রত বলা হয়। ব্রত কীরূপ, যা শীল নয়? আট প্রকার ধুতাঙ্গ; যথা : ১) আরণ্যিক ধুতাঙ্গ, ২) পিণ্ডপাতিক ধুতাঙ্গ, ৩) পাংশুকূলিক ধুতাঙ্গ, ৪) ত্রিচীবরিক ধুতাঙ্গ, ৫) সপদানচারিক (ক্রমান্বয়ে পিণ্ডচরণ) ধুতাঙ্গ, ৬) খলুপশ্চাৎভত্তিক ধুতাঙ্গ, ৭) নৈসজ্জিক (নেসজ্জিক) ধুতাঙ্গ, এবং ৮) যথাসন্তুষ্টিক (যথাসন্থতিক) ধুতাঙ্গ, এগুলোকে ব্রত বলা হয়, শীল নয়। দৃঢ়বীর্যসহকারে সংকল্প করাকে ব্রত বলা হয়, শীল নয়। যেমন “দেহের রক্ত-মাংস ক্ষীণ হয়ে ইচ্ছানুরূপ চর্ম-স্নায়ু-অস্থিসমূহ অবশিষ্ট থাকুক। সেই পুরুষশক্তিতে, পুরুষবলে, পুরুষবীর্যে ও পুরুষপরাক্রমে প্রাপ্তব্য-বিষয় লাভ না করা পর্যন্ত বীর্যের (বা দৃঢ় সংকল্পের) অবস্থান হবে” এরূপে চিত্তকে দমন করা, প্রতিরোধ করা। এরূপ বীর্যসংকল্পকে ব্রত বলা হয়, শীল নয়।

তৃষ্ণাশল্যকে সমূলে উৎপাটিত না করা পর্যন্ত আমি এই (অবস্থান) ছেড়ে যাব না, (পানীয়-জলাদি) পান করব না, বিহার হতে বের হবো না; কোনো কিছু দেখব না এবং এখান থেকে প্রত্যাগমন করব না।

(এরূপে) চিত্তকে দমন করা হয়, প্রতিরোধ করা হয়। এরূপ দৃঢ়বীর্যে সংকল্প করাকে ব্রত বলা হয়, শীল নয়। “আমি তাবৎ এই পদ্মাসন ত্যাগ করব না, যাবৎ আমার চিত্ত অনাসক্ত হয়ে আসবসমূহ হতে বিমুক্ত না হয়” এরূপে চিত্তকে দমন করা হয়, প্রতিরোধ করা হয়। এরূপ বীর্য-সংকল্পকে ব্রত বলা হয়, শীল নয়। “আমি তাবৎ এই আসন হতে উঠব না, চঙ্ক্রমণ করব না, বিহার হতে বের হবো না, অড্‌ঢযোগ (অর্ধছাদযুক্ত বিহার বা আবাস) হতে নিষ্ক্রমণ করব না, প্রাসাদ হতে বের হবো না, হর্ম্য প্রাসাদ (ইষ্টকাদি দিয়ে নির্মিত ভবন) হতে নামব না, গুহা হতে বের হবো না, লেণ বা পর্বতগুহা হতে নিষ্ক্রমণ করব না, কুঠির হতে বের হবো না, কূটাগার হতে নিষ্ক্রমণ করব না, অট্টালিকা হতে নামব না, শ্রেণী (সারি) হতে বের হবো না, পর্ণকুঠির হতে নিষ্ক্রমণ করব না, উপস্থানশালা হতে বের হবো না, মণ্ডপ হতে সরে যাব না এবং বৃক্ষমূল ত্যাগ করব না; যাবৎ আমার চিত্ত অনাসক্ত হয়ে আসবসমূহ হতে বিমুক্ত না হয়” এভাবে চিত্তকে দমন করা হয়, প্রতিরোধ করা হয়। এরূপ বীর্যসংকল্পকে ব্রত বলা হয়, শীল নয়। “এই পূর্বাহ্ণ সময়ে আমি আর্যধর্ম আহরণ করব, আনয়ন করব, অর্জন করব, স্পর্শ করব, সাক্ষাৎ করব” এরূপে চিত্তকে দমন করা হয়, প্রতিরোধ করা হয়। এরূপ বীর্যসংকল্পকে ব্রত বলা হয়, শীল নয়।

“এই মধ্যাহ্ন সময়ে, সায়াহ্ন সময়ে, সকালে” (মধ্যাহ্ন ভোজনের পূর্বে), বিকালে (অপরাহ্ণ সময়ে), প্রথম যামে, মধ্যম যামে, শেষ যামে, ঠিক সময়ে, জ্যোৎস্না রাতে (শুক্লপক্ষে), বর্ষাকালে, হেমন্তকালে, গ্রীষ্মকালে, প্রথম বয়সে, মধ্যম বয়সে, শেষ বয়সে আর্যধর্ম আহরণ করব, আনয়ন করব, অর্জন করব, স্পর্শ করব, সাক্ষাৎ করব” এরূপে চিত্তকে দমন করা হয়, প্রতিরোধ করা হয়। এরূপ বীর্যসংকল্পকে ব্রত বলা হয়, শীল নয়। “জন্তু বা জীব” (জন্তু) বলতে সত্ত্ব, নর, মানব পুরুষ, পুদ্গল, জীব, প্রাণী (জাগু), ব্যক্তি, মানুষ, মনুষ্য (মনুজ)-যে ব্যক্তি নিজের শীল-ব্রতাদি।

“অপরের” বলতে পরের, ক্ষত্রিয়ের, ব্রাহ্মণের, বৈশ্যের, শূদ্রের, গৃহস্থের, প্রব্রজিতের, দেবগণের, মানুষের। “জিজ্ঞাসিত না হয়ে” অর্থে প্রশ্ন না করে, জিজ্ঞাসা না করে, যাচ্ঞা বা প্রার্থনা না করে, আকাঙ্ক্ষা না করে ও প্রসাদিত (প্রসন্ন) না হয়ে। “বলে” বলতে নিজের শীল বা ব্রত অথবা শীলব্রত সম্বন্ধে বলা। আমি শীলবান, আমি ব্রতসম্পন্ন, আমি শীলব্রতসম্পন্ন; আমি এই জাতি, এই গোত্র, এই কুলপুত্র; আমার এরূপ বর্ণসৌন্দর্য (সুদর্শন), এরূপ ধন, এরূপ অধ্যয়ন (শিক্ষা), এরূপ কর্মায়তন, এরূপ শিল্পায়তন (শিল্পবিদ্যা), এরূপ বিদ্যাস্থান (অনুধ্যানের বিষয়), এরূপ শ্রুত, এরূপ প্রতিভাণ ও অন্যতর অন্যতর বিষয়ে বলা। আমি উচ্চকুল হতে প্রব্রজিত, আমি মহাকুল হতে প্রব্রজিত, আমি মহাভোগকুল হতে প্রব্রজিত, আমি বিপুল ভোগৈশ্বর্যসম্পন্ন কুল হতে প্রব্রজিত। আমি সগৃহস্থ প্রব্রজিতদের মধ্যে (সবচেয়ে) অভিজ্ঞ, যশস্বী; আমি চীবর-পিণ্ডপাত-শয়নাসন-রুগ্নপ্রত্যয়-ভৈষজ্য-পরিষ্কার (ব্যবহার্য দ্রব্যসামগ্রী)-লাভী।” “আমি সূত্রান্তিক” (সূত্রধর), আমি বিনয়ধর, আমি ধর্মকথিক। আমি আরণ্যিক, পিণ্ডপাতিক, পাংশুকূলিক, ত্রিচীবরিক, সপদানচারিক, খলুপশ্চাৎভত্তিক, নৈসজ্জিক ও যথাসন্তুষ্টিক (যথাসন্থতিক) ধুতাঙ্গধারী। আমি প্রথম ধ্যানলাভী, আমি দ্বিতীয় ধ্যানলাভী, আমি তৃতীয় ধ্যানলাভী, আমি চতুর্থ ধ্যানলাভী, আমি আকাশ-অনন্তায়তন-সমাপত্তিলাভী, আমি বিজ্ঞান-অনন্তায়তন-সমাপত্তিলাভী, আমি অকিঞ্চনায়তন-সমাপত্তিলাভী এবং আমি নৈবসংজ্ঞা-নাসংজ্ঞায়তন-সমাপত্তিলাভী” বলে প্রকাশ করে, বলে, ভাষণ করে, বর্ণনা করে ও ব্যাখ্যা করে, এভাবে জিজ্ঞাসিত না হয়েও অপরকে বলে।

“কুশল বা পণ্ডিতগণ” বলতে যারা সেই পঞ্চস্কন্ধে কুশল বা দক্ষ, চারি ধাতু সম্বন্ধে দক্ষ, ষড়ায়তনে দক্ষ, প্রতীত্য-সমুৎপাদে দক্ষ, চারি স্মৃতিপ্রস্থানে দক্ষ, চারি সম্যক প্রধানে দক্ষ, চারি ঋদ্ধিপাদে অভিজ্ঞ, পঞ্চেন্দ্রিয়ে অভিজ্ঞ, পঞ্চবলে অভিজ্ঞ, সপ্ত বোধ্যঙ্গে অভিজ্ঞ, চারি মার্গে অভিজ্ঞ, চারি ফলে দক্ষ ও নির্বাণ সম্বন্ধে অভিজ্ঞ; তারা এরূপ বলেছিলেন, “ইহা অনার্যের ধর্ম, আর্যদের ধর্ম নয়; ইহা মূর্খদের ধর্ম, পণ্ডিতদের ধর্ম নয়; ইহা অসৎপুরুষের ধর্ম; ইহা সৎপুরুষের ধর্ম নয়।” তারা এরূপ বলেছিলেন, এভাবে বলেন, এভাবে ভাষণ করেন, এভাবে বর্ণনা করেন, এভাবে ব্যাখ্যা করেন, সাধু ব্যক্তিরা (পণ্ডিতেরা) এটাকে অনার্যধর্ম বলেন।

“আত্মা” বলতে আত্ম বা নিজ। “নিজে নিজেই বলে” অর্থে নিজের সম্বন্ধে নিজেই এভাবে ভাষণ করে : “আমি শীলবান, আমি ব্রতসম্পন্ন, আমি শীলব্রতসম্পন্ন, আমি এই জাতি, এই গোত্র, এই কুলপুত্র, আমার এরূপ বর্ণসৌন্দর্য, এরূপ ধন, এরূপ কর্মায়তন, এরূপ শিল্পায়তন (শিল্পবিদ্যা), এরূপ বিদ্যাস্থান (অনুধ্যানের বিষয়), এরূপ শ্রুত, এরূপ প্রতিভাণ বা অন্যতর অন্যতর বিষয়ে নিজের সম্বন্ধে নিজেই ভাষণ করে। আমি উচ্চকুল হতে প্রব্রজিত, আমি মহাকুল হতে প্রব্রজিত, আমি মহাভোগকুল হতে প্রব্রজিত, আমি বিপুল ভোগ-ঐশ্বর্যকুল হতে প্রব্রজিত; আমি সগৃহস্থ প্রব্রজিতদের মধ্যে (সবচেয়ে) অভিজ্ঞ, যশস্বী; আমি চীবর-পিণ্ডপাত-শয়নাসন-রুগ্নপ্রত্যয়-ভৈষজ্য-পরিষ্কারলাভী; আমি সূত্রান্তিক (সূত্রধর), আমি বিনয়ধর, আমি ধর্মকথিক; আমি আরণ্যিক, পিণ্ডপাতিক, পাংশুকূলিক, ত্রিচীবরিক, সপদানচারিক, খলুপশ্চাৎভত্তিক, নৈসজ্জিক ও যথাসংস্তৃতিক (যথাসন্থতিক) ধুতাঙ্গধারী; আমি প্রথম ধ্যানলাভী, আমি দ্বিতীয় ধ্যানলাভী, আমি তৃতীয় ধ্যানলাভী, আমি চতুর্থ ধ্যানলাভী, আমি আকাশ-অনন্তায়তন-সমাপত্তিলাভী, আমি বিজ্ঞান-অনন্তায়তন-সমাপত্তিলাভী, আমি অকিঞ্চনায়তন-সমাপত্তিলাভী অথবা আমি নৈবসংজ্ঞা-নাসংজ্ঞায়তন-সমাপত্তিলাভী” এরূপ ভাষণ করে, বলে, বর্ণনা করে, ব্যাখ্যা করে এবং প্রকাশ করে।

তাই ভগবান বলেছেন :

যে ব্যক্তি নিজের শীল-ব্রতাদি সম্বন্ধে জিজ্ঞাসিত না হয়েও অন্যজনের কাছে বলে; সেই আত্মপ্রসংসাকারী ব্যক্তিকে পণ্ডিতগণ অনার্য (অসাধু) বলে থাকেন।

 

১৮. ভিক্ষু শীলসমূহে নিরহংকারী হয়ে শান্ত ও অভিনিবৃত হন। যাঁর কোনো লোকে উদ্গত নেই অভিজ্ঞ ব্যক্তিরা তাকে আযধর্ম বলেন।

“শান্ত” বলতে রাগ বা আসক্তির উপশম হয়েছে বলে শান্ত, দ্বেষের উপশম হয়েছে বলে শান্ত, মোহের উপশম হয়েছে বলে শান্ত, ক্রোধের... উপনাহের... ম্রক্ষের... বিদ্বেষের... ঈর্ষার... মাৎসর্যের... মায়ার... শঠের... কপটতার... প্রতারণার... মানের... অতিমানের... উন্মাদের... প্রমাদের... সর্বক্লেশের... সর্বদুশ্চরিত বিষয়ের... সর্বদুচিন্তার... সর্বপরিদাহের... সর্বসন্তাপের... এবং সর্ব অকুশলাভিসংস্কারের উপশম, শান্ত, উপশান্ত, ধ্বংস, নিবৃত্ত, বিগত ও প্রতিপ্রশ্রদ্ধ হয়েছে বলে শান্ত, উপশান্ত, প্রশান্ত, নিবৃত্ত, প্রতিপ্রশ্রদ্ধ (বলা হয়), শান্ত। “ভিক্ষু” বলতে সাতটি ধর্মের বিনাশ হয় বলে ভিক্ষু-সৎকায়দৃষ্টি ধ্বংস হয়, বিচিকিৎসা ধ্বংস হয়, শীলব্রত-পরামর্শ ধ্বংস হয়, রাগ ধ্বংস হয়, দ্বেষ ধ্বংস হয়, মোহ ধ্বংস হয় এবং মান ধ্বংস হয়। এভাবে পাপজনক অকুশলধর্মসমূহ, সংক্লেশসমূহ, পুনর্জন্মদায়ক (হেতু), ভয়ানক দুঃখবিপাক প্রদায়ী (কর্ম), ভবিষ্যতে জন্ম-জরা-মরণ ধ্বংস হয়।

কৃত মার্গ দ্বারা নিজেই সন্দেহমুক্ত, পরিনির্বাণগত ভব এবং বিভব (তৃষ্ণা) পরিত্যাগে পারমীপ্রাপ্ত পুনর্জন্মক্ষীণ সেই ভিক্ষু।

“সন্তো চ ভিক্খু অনিব্বুতত্তো” বলতে রাগের নির্বাপিত বা উপশম হয় বলে অভিনিবৃত, দ্বেষের উপশম হয় বলে অভিনিবৃত, মোহের উপশম হয় বলে অভিনিবৃত, ক্রোধের... উপনাহের... ম্রক্ষের... বিদ্বেষের... ঈর্ষার... মাৎসর্যের... মায়ার... শঠের... কপটতার... প্রতারণার... মানের... অতিমানের... উন্মাদের... প্রমাদের... সর্বক্লেশের... সর্বদুশ্চরিত বিষয়ের... সর্বদুচিন্তার... সর্বপরিদাহের... সর্বসন্তাপের... এবং সর্ব অকুশলাভিসংস্কারের উপশম হয় বলে অভিনিবৃত। এভাবে ভিক্ষু শান্ত ও অভিনিবৃত হন।

“ইতিহং” বলতে পদসন্ধি, পদসংসর্গ, পদপূরক, অক্ষর সমবায়, ব্যঞ্জন সংশ্লিষ্টতা এবং পদানুক্রমতা। এক্ষেত্রে কোনো কোনো (ভিক্ষু) অহংকারী ও গর্বকারী হয়। সে অহংকার করে এবং গর্ব করে। আমি শীলসম্পন্ন, ব্রতসম্পন্ন, শীল-ব্রতসম্পন্ন; জাতি, গোত্র, কুলপুত্র; বর্ণসৌন্দর্য... এবং নৈবসংজ্ঞা-নাসংজ্ঞায়তন সমাপত্তিলাভী বলে অহংকার করে, গর্ব করে। তিনি এভাবে অহংকার করেন না, গর্ব করেন না। তিনি অহংকার হতে বিরহিত (আরত), বিরত, প্রতিবিরত, নিষ্ক্রান্ত, মুক্ত, বিপ্রমুক্ত ও বিসংযুক্ত হয়ে অবাধ বা মুক্ত চিত্তে অবস্থান করেন। এ অর্থে শীলসমূহে নিরহংকারী হন।

“কুশল বা দক্ষ” বলতে যারা স্কন্ধকুশল (স্কন্ধ সম্বন্ধে অভিজ্ঞ) ধাতুকুশল, আয়তনকুশল, প্রতীত্যসমুৎপাদকুশল, স্মৃতিপ্রস্থানকুশল, সম্যক প্রধানকুশল, ঋদ্ধিপাদকুশল, উন্দ্রিয়কুশল, বলকুশল, বোধ্যঙ্গকুশল, মার্গকুশল, ফলকুশল, নির্বাণকুশল; সেই কুশল (ভিক্ষুগণ) এরূপ বলেন, “এটা আর্যগণের ধর্ম, অনার্যগণের ধর্ম নয়; এটা পণ্ডিতগণের ধর্ম, মূর্খদের ধর্ম নয়; এটা সৎপুরুষের ধর্ম, অসৎপুরুষের ধর্ম নয়।” আর্যগণের বলেন, ভাষণ করেন, বর্ণনা করেন, প্রকাশ করেন, অভিজ্ঞ ব্যক্তিরা তা আর্যগণের ধর্ম বলেন।

“যাঁর” বলতে অর্হতের, ক্ষীণাসবের। “উদ্গত” বলতে সাত প্রকার উদ্গত—রাগ-উদ্গত, দ্বেষ-উদ্গত, মোহ-উদ্গত, মান-উদ্গত, দৃষ্টি-উদ্গত, ক্লেশ-উদ্গত ও কর্ম-উদ্গত। যাঁর এই উদ্গত নেই, অবিদ্যমান, বিদ্যমান নেই ও উপলব্ধ হয় না; (পক্ষান্তরে) প্রহীন, সমুৎচ্ছিন্ন, উপশান্ত, প্রতিপ্রশ্রদ্ধ, পুনরুৎপত্তিহীন এবং জ্ঞান অগ্নি দ্বারা দগ্ধ হয়েছে।

“কোথাও” অর্থে অধ্যাত্ম বা বাহ্যিক অথবা অধ্যাত্ম-বাহ্যিক কোথাও, কোনো খানে, কোনো স্থানে। “লোকে” বলতে অপায়লোকে, মনুষ্যলোকে, দেবলোকে, স্কন্ধলোকে, ধাতুলোকে, আয়তনলোকে-যাঁর কোনো লোকে উদ্গত নেই।

তাই ভগবান বলেছেন :

ভিক্ষু শীলসমূহে নিরহংকারী হয়ে শান্ত ও অভিনিবৃত হন। যাঁর কোনো লোকে উদ্গত নেই অভিজ্ঞ ব্যক্তিরা তাকে আযধর্ম বলেন।

 

১৯. যার (দৃষ্টিগত) ধর্মসমূহ প্রকম্পিত ও কার্য-কারণসম্ভূত; তার পুরক্‌খার বা পূর্বকৃত, অপরিশুদ্ধতা আছে। সেই আনিশংস আত্মাতে (দৃষ্টিগত বিষয়ে) দর্শন করে, সেই শান্তি নিশ্রিত, কম্পিত ও প্রতীত্যসমুৎপন্ন।

“প্রকম্পন” বলতে দুই প্রকার প্রকম্পন—তৃষ্ণা প্রকম্পন, দৃস্টিপ্রকম্পন... ইহা তৃষ্ণাপ্রকম্পন... ইহা দৃষ্টিপ্রকম্পন। “কার্য-কারণসম্ভূত” অর্থে কার্য-কারণসম্ভূত, কার্য-কারণ অভিসম্ভূত, সংস্থাপিত-সঙ্খতা। অথবা অনিত্য, কার্য-কারণসম্ভূত, প্রতীত্যসমুৎপন্ন, ক্ষয়ধর্মী, ব্যয়ধর্মী, বিরাগধর্মী, নিরোধধর্মী-সঙ্খতা। “যার” অর্থে দৃষ্টিগতিকের। “ধর্মসমূহ” বলতে বাষট্টি প্রকার দৃষ্টিগত বিষয়, প্রকম্পিত বিষয়সমূহ, কার্য-কারণসম্ভূত বিষয়সমূহ, দৃষ্টিগত ধর্মসমূহ যার।

“পুরক্খর” (রাখা বা রক্ষণ) বলতে দুই প্রকার পুরক্খর—তৃষ্ণা-পুরক্খর (তৃষ্ণা রক্ষণ) ও দৃষ্টি-পুরক্খর (দৃষ্টি রক্ষণ)... ইহা তৃষ্ণা-পুরক্খর... ইহা দৃষ্টি-পুরক্খর। তার তৃষ্ণা-পুরক্‌খার অপ্রহীন, দৃষ্টি-পুরক্‌খার অপরিত্যক্ত। তৃষ্ণা-পুরক্‌খার অপ্রহীন ও দৃষ্টি-পুরক্‌খার অপরিত্যক্ত হওয়ায় সে তৃষ্ণাদৃষ্টিকে সম্মুকে রেখে বিচরণ করে; তৃষ্ণাধ্বজ, তৃষ্ণাকেতু, তৃষ্ণাধিপ্রত্যয় এবং দৃষ্টিধ্বজ, দৃষ্টিকেতু, দৃষ্টি অপ্রিত্যয় হয়ে তৃষ্ণা ও দৃষ্টিতে পরিবেষ্টিত হয়ে বিচরণ করে—পুরক্‌খতা। “সন্তি” বলতে আছে বর্তমান থাকা, বিদ্যমান থাকা, থাকা বুঝায়। “অবীবদাতা” বলতে অপবিত্র, অপরিষ্কার, অপরিশুদ্ধ, সংক্লিষ্ট, ক্লেশযুক্ত।

“যদত্তনি” বলতে যেই আত্মাতে। “আত্মা” দৃষ্টিগত বিষয়কে বলা হয়। আত্মদৃষ্টিতে দুই প্রকার আনিশংস দর্শন করে; যথা : দৃষ্টধর্মী আনিশংস, পারলৌকিক আনিশংস। দৃষ্টিতে দৃষ্টধর্মী আনিশংস কিরূপ? শাস্তা যেই দৃষ্টিসম্পন্ন হন, শ্রাবকগণও সেই দৃষ্টিসম্পন্ন হন। সেই দৃষ্টিসম্পন্ন শাস্তাকে শ্রাবকগণ সৎকার করেন, গৌরব করেন, মান্য করেন, পূজা করেন, সম্মান করেন। সেই নিদানে চীবর, পিণ্ডপাত, শয্যাসন, ওষুধ-প্রত্যয়-ভৈষজ্য-উপকরণ লাভ করেন, ইহাই দৃষ্টধর্মী আনিশংস। দৃষ্টিতে পারলৌকিক আনিশংস কিরূপ? এই দৃষ্টি অবশ্যই নাগত্ব, সুপর্ণত্ব, যক্ষত্ব, অসুরত্ব, গন্ধর্বত্ব, মহারাজত্ব, ইন্দ্রত্ব, ব্রহ্মত্ব বা দেবত্ব দান করবে। এই দৃষ্টি শুদ্ধির জন্য, বিশুদ্ধির জন্য, পরিশুদ্ধির জন্য; মুক্তির জন্য, বিমুক্তির জন্য, পরিমুক্তির জন্য। এই দৃষ্টি দ্বারা শুদ্ধ হন, বিশুদ্ধ হন, পরিশুদ্ধ হন; মুক্ত হন, বিমুক্ত হন, পরিমুক্ত হন। এই দৃষ্টি দ্বারা আমি শুদ্ধ হবো, বিশুদ্ধ হবো, পরিশুদ্ধ হবো; মুক্ত হবো, বিমুক্ত হবো, পরিমুক্ত হবো বলে ভবিষ্যৎ ফলাকাঙ্ক্ষী হন, ইহাই দৃষ্টিতে পারলৌকিক আনিশংস। আত্মদৃষ্টিতে এই দুই প্রকার আনিশংস দর্শন করেন, দেখেন, অবলোকন করেন, নির্ধারণ করেন, পরীক্ষা করেন, যেই আত্মাতে আনিশংস দর্শন করেন।

তিন প্রকার শান্তি-চিরস্থায়ী শান্তি, তদঙ্গ শান্তি, সম্মতি শান্তি। চিরস্থায়ী শান্তি কী? অমৃত নির্বাণকে চিরস্থায়ী শান্তি বলা হয়। যা সেই সর্বসংস্কার শান্ত, সর্ব-উপধি পরিত্যক্ত, তৃষ্ণাক্ষয়, বিরাগ, নিরোধ, নির্বাণ। এটাই চিরস্থায়ী শান্তি। তদঙ্গ শান্তি কিরূপ? প্রথম ধ্যান সমাপন্ন ভিক্ষুর নীবরণসমূহ শান্ত হয়; দ্বিতীয় ধ্যান সমাপন্নের বিতর্ক-বিচার শান্ত হয়; তৃতীয় ধ্যান সমাপন্নের প্রীতি শান্ত হয়; চতুর্থ ধ্যান সমাপন্নের সুখ-দুঃখ শান্ত হয়; আকাশায়তন সমাপন্নের রূপসংজ্ঞা, প্রতিঘসংজ্ঞা ও নানত্বসংজ্ঞা শান্ত হয়; বিজ্ঞানায়তন সমাপন্নের আকাশায়তনসংজ্ঞা শান্ত হয়। অকিঞ্চনায়তন সমাপন্নের বিজ্ঞানায়তনসংজ্ঞা শান্ত হয়; এবং নৈবসংজ্ঞা-নাসংজ্ঞায়তন সমাপন্নের অকিঞ্চনায়তনসংজ্ঞা শান্ত হয়। এটাই তদঙ্গ শান্তি। সম্মতি শান্তি কিরূপ? “সম্মতি শান্তি” বলতে বাষট্টি প্রকার দৃষ্টিগত বিষয়সমূহকে দৃষ্টিশান্তি বলা হয়। অপিচ, ‘সম্মতি শান্তি” এই অর্থে শান্তিই অভিপ্রেত। কম্পশান্তি, প্রকম্পশান্তি, অস্থিরশান্তি, বিচলিতশান্তি, চলিতশান্তি, ঘট্টিতশান্তি, কম্পিতশান্তি, প্রকম্পিতশান্তি অনিত্য, কার্য-কারণসম্ভূত, প্রতীত্যসমুৎপন্ন, ক্ষয়ধর্মী, ব্যয়ধর্মী, বিরাগধর্মী, নিরোধধর্মী হয়। শান্তি নিশ্রিত, আশ্রিত, আবদ্ধ, উপগত, জড়িত, অধিমুক্ত বা অভিনিবিষ্ট হয়। এ অর্থে সেই শান্তি নিশ্রিত, কম্পিত, প্রতীত্যসমুৎপন্ন।

তাই ভগবান বলেছেন :

যার (দৃষ্টিগত) ধর্মসমূহ প্রকম্পিত ও কার্য-কারণসম্ভূত; তার পুরক্‌খার বা পূর্বকৃত, অপরিশুদ্ধতা আছে। সেই আনিশংস আত্মাতে (দৃষ্টিগত বিষয়ে) দর্শন করে, সেই শান্তি নিশ্রিত, কম্পিত ও প্রতীত্যসমুৎপন্ন।

 

২০. দৃষ্টিনিবেশ অতিক্রম করা সহজসাধ্য নয়। কারণ ধর্মসমূহের মধ্য হতে তা সুগৃহীত হয়। তদ্ধেতু নর সেই নিবেশনসমূহে ধর্মকে ত্যাগ করে, গ্রহণ করে।

“দৃষ্টিনিবেশ” অর্থে ‘লোক শাশ্বত, মূর্খ ব্যক্তি ইহা সত্য মনে করে’ এরূপ অভিনিবেশ পরামর্শই দৃষ্টিনিবেশন।

“লোক অশাশ্বত... লোক সসীম... লোক অসীম... সেই জীব সেই শরীর... অন্য জীব অন্য শরীর...তথাগত মৃত্যুর পর থাকেন... তথাগত মৃত্যুর পরে থাকেন না... তথাগত মৃত্যুর পর থাকেন এবং থাকেন না... তথাগত মৃত্যুর পর থাকেন না এবং না থাকেন তাও নয়, মূর্খ ব্যক্তি ইহা সত্য মনে করে” এরূপ অভিনিবেশ পরামর্শই দৃষ্টিনিবেশন। “দৃষ্টিনিবেশ সহজে পরিত্যাগ করা যায় না” অর্থে দৃষ্টিনিবেশ সহজে ত্যাগ করা যায় না, দুরতিক্রম্য, ত্যাগ করা দুষ্কর, ত্যাগ করা দুঃসাধ্য, অতিক্রম করা দুরূহ এবং দুর্বোধ্য।

“ধর্মসমূহে” বলতে বাষট্টি প্রকার দৃষ্টিগত বিষয়সমূহে। “নিশ্রয় করে” অর্থে নিরূপণ করে, অনুসন্ধান করে, নিধারণ করে, বিবেচনা করে, তুলনা করে, বিপত্তি করে, স্থির করে, ব্যাখ্যা করে। “গৃহীত” বলতে স্থিরীকরণে সীমাগ্রহণ, পক্ষগ্রহণ, শ্রেষ্ঠগ্রহণ, বিভাগগ্রহণ, উচ্চয়গ্রহণ, সমুচ্চয় গ্রহণ (করা বুঝায়)। “ইহা সত্য, যথার্থ, প্রকৃত, বিশুদ্ধ, অবিপরীত” এরূপে গৃহিত, পরামৃষ্ট, অভিনিবিষ্ট, সংলগ্নকৃত, অধিমুক্ত হয়।

“তদ্ধেতু” বলতে সেজন্য, সেই কারণ, সেই হেতু, সেই প্রত্যয়, সেই নিদান। “নর” বলতে সত্ত্ব, নর, মানব, পুরুষ, পুদ্গল, জীব, প্রাণী, ব্যক্তি, মানুষ, মনুষ্য। সেসব দৃষ্টিনিবেশে। তাই বলা হয়েছে, তদ্ধেতু নর সেই নিবেশনসমূহে।

“নরিস্সতী” অর্থে দুটি কারণে অবজ্ঞা করে—অপরের ভেদ সৃষ্টির জন্যে অবজ্ঞা করে, অসমর্থ বলে নিন্দা করে। কীভাবে অপরের ভেদ সৃষ্টির জন্যে অবজ্ঞা করে? অপরের ভেদ সৃষ্টি করে, সেই শাস্তা সর্বজ্ঞ নন, ধর্ম সুব্যাখ্যাত নয়, সংঘ সুপ্রতিপন্ন নয়, দৃষ্টি সুন্দর নয়, প্রতিপদা সুপ্রজ্ঞাপ্ত নয়, মার্গ মুক্তিদায়ক নয়, এতে শুদ্ধি, বিশুদ্ধি, পরিশুদ্ধি, মুক্তি, বিমুক্তি, পরিমুক্তি নেই, এতে শুদ্ধ, বিশুদ্ধ, পরিশুদ্ধ, মুক্ত, বিমুক্ত, পরিমুক্ত হওয়া যায় না; তা হীন, নিকৃষ্ট, তুষ্ট, অনর্থক, অল্প, সামান্য, এভাবে অপরের ভেদ সৃষ্টি করে। এরূপে ভেদ সৃষ্টিকারী হয়ে শাস্তাকে অবজ্ঞা করে, তার ধর্মোপদেশকে অবজ্ঞা করে, সংঘকে অবজ্ঞা করে, দৃষ্টিকে অবজ্ঞা করে প্রতিপদাকে অবজ্ঞা করে, মার্গকে অবজ্ঞা করে। এভাবে অপরের ভেদ সৃষ্টির লক্ষ্যে অবজ্ঞা করে। কীভাবে অসমর্থ বলে নিন্দা করে? শীল পালনে অসমর্থ বলে শীলকে নিন্দা করে, ব্রত পালনে অসমর্থ বলে ব্রতকে নিন্দা করে, শীলব্রত পালনে অসমর্থ বলে শীলব্রতকে নিন্দা করে। এভাবে অসমর্থ বলে নিন্দা করে। “ধর্মকে গ্রহণ করেন” বলতে শাস্তাকে গ্রহণ করেন, (তাঁর) ধর্মোপদেশকে গ্রহণ করেন, সংঘকে গ্রহণ করেন, দৃষ্টিকে গ্রহণ করেন, প্রতিপদাকে গ্রহণ করেন, মার্গকে গ্রহণ করেন, স্পর্শ করেন, অভিনিবেশ করেন।

তাই ভগবান বলেছেন :

দৃষ্টিনিবেশ অতিক্রম করা সহজসাধ্য নয়। কারণ ধর্মসমূহের মধ্য হতে তা সুগৃহীত হয়। তদ্ধেতু নর সেই নিবেশনসমূহে ধর্মকে ত্যাগ করে, গ্রহণ করে।

 

২১. জগতে শোধিতের ভবাভবের প্রতি কোনো কিছু দৃষ্টি কম্পিত হয় না। মায়া, মান ত্যাগ করে আসক্তিহীন শোধিত কোন পথে গমন করবে?

জ্ঞানকে প্রজ্ঞা বলা হয়—যা প্রজ্ঞা, প্রজানন, বিচয়, প্রবিচয়, ধর্মবিচয়, বিচক্ষণতা, উপলক্ষণ (বা তীক্ষ্ণবুদ্ধি), প্রত্যুপলক্ষণ, পাণ্ডিত্য, পারদর্শিতা, নৈপুণ্য, জ্ঞানযুক্ত বিচার, (জ্ঞানময়) চিন্তা, পুঙ্খানুপুঙ্খরূপে পরীক্ষণ, প্রাজ্ঞতা (ভূরি), মেধা, নিপুণতা, পরিজ্ঞান, সম্প্রজ্ঞান, সম্প্রাজ্ঞতা, প্রজ্ঞা, প্রজ্ঞেন্দ্রিয়, প্রজ্ঞাবল, প্রজ্ঞাশস্ত্র, প্রজ্ঞাপ্রসাদ, প্রজ্ঞা-আলোক, প্রজ্ঞারশ্মি, প্রজ্ঞাজ্যোতি, প্রজ্ঞারত্ন, অমোহ, ধর্মবিচয় ও সম্যক দৃষ্টি। কী কারণে জ্ঞানকে প্রজ্ঞা বলা হয়? সেই প্রজ্ঞা দ্বারা কায়দুশ্চরিত ধুত (পরিত্যক্ত), ধৌত, বিধৌত এবং শোধিত হয়; বাক্‌দুশ্চরিত... মনোদুশ্চরিত ধুত, ধৌত, বিধৌত এবং শোধিত হয়; রাগ ধুত, ধৌত, বিধৌত এবং শোধিত হয়; দ্বেষ... মোহ... ক্রোধ... বিদ্বেষ... নিষ্টুরতা... আক্রোশ ধুত, ধৌত, বিধৌত এবং শোধিত হয়; ঈর্ষা ধুত, ধৌত, বিধৌত এবং শোধিত হয়; মাৎসর্য ধুত, ধৌত, বিধৌত এবং শোধিত হয়; মায়া ধুত, ধৌত, বিধৌত এবং শোধিত হয়; শঠতা ধুত, ধৌত, বিধৌত এবং শোধিত হয়; প্রবঞ্চনা (থম্ভ) ধুত, ধৌত, বিধৌত এবং শোধিত হয়; গর্ব... মান... অতিমান... মত্ততা... প্রমাদ ধুত, ধৌত, বিধৌত এবং শোধিত হয়; সর্বক্লেশ, সর্ব দুশ্চরিত, সর্ব উদ্বেগ, সর্ব পরিলাহ, সর্বসন্তাপ এবং সকল অকুশলাভিসংস্কার ধুত, ধৌত, বিধৌত এবং শোধিত হয়। সেই কারণে জ্ঞানকে প্রজ্ঞা বলা হয়।

অথবা সম্যক দৃষ্টি দ্বারা মিথ্যদৃষ্টি ধুত, ধৌত, বিধৌত এবং শোধিত হয়; সম্যক সংকল্প দ্বারা মিথ্যাসংকল্প ধুত, ধৌত, বিধৌত এবং শোধিত হয়; সম্যক বাক্য দ্বারা মিথ্যাবাক্য ধুত... সম্যক কর্ম দ্বারা মিথ্যাকর্ম ধুত... সম্যক জীবিকা দ্বারা মিথ্যাজীবিকা ধুত... সম্যক প্রচেষ্টা দ্বারা মিথ্যা প্রচেষ্টা ধুত... সম্যক স্মৃতি দ্বারা মিথ্যাস্মৃতি ধুত... সম্যক সমাধি দ্বারা মিথ্যাসমাধি ধুত, ধৌত, বিধৌত এবং শোধিত হয়; সম্যক জ্ঞান দ্বারা মিথ্যাজ্ঞান ধুত... এবং সম্যক বিমুক্তি দ্বারা মিথ্যাবিমুক্তি ধুত, ধৌত, বিধৌত এবং শোধিত হয়।

অথবা আর্য অষ্টাঙ্গিক মার্গ দ্বারা সর্বক্লেশ, সর্ব দুশ্চরিত, সর্ব দুশ্চিন্তা, সর্ব পরিদাহ, সর্ব সন্তাপ, সর্ব অকুশলাভিসংস্কার ধুত, ধৌত, বিধৌত এবং শোধিত হয়। অর্হতেরা এই জ্ঞানযুক্ত ধর্মসমূহ দ্বারা উপনীত, সমুপনীত, উপগত সমুপগত, উপপন্ন, সমুপপন্ন ও সমন্নাগত হন; তাই অর্হৎগণ জ্ঞানী হন। তিনি রাগবর্জনকারী, পাপবর্জনকারী, ক্লেশবর্জনকারী, পরিদাহবর্জনকারী-জ্ঞানী (ধোনো)। “কোথাও” অর্থে অধ্যাত্ম বা বাহ্যিক অথবা অধ্যাত্ম-বাহ্যিক কোথাও, কোনোখানে, কোনো স্থানে। “লোকে” বলতে অপায়লোকে... আয়তনলোকে।

“প্রকম্পিত” অর্থে দুই প্রকার প্রকম্পন-তৃষ্ণাপ্রকম্পন, দৃষ্টিপ্রকম্পন... ইহা তৃষ্ণাপ্রকম্পন... ইহা দৃষ্টিপ্রকম্পন।

“ভবাভবসমূহে” বলতে ভবাভবে, কর্মভবে, পুনর্ভবে, কামভবে; কর্মভবে, কামভবে, পুনর্ভবে, রূপভবে; কর্মভবে, রূপভবে, পুনর্ভবে, অরূপভবে; কর্মভবে, অরূপভবে, পুনর্ভবে, পুনরুৎপন্নভবে, পুনর্গতির, পুনরুৎপর, পুনঃ প্রতিসন্ধির, পুনঃ আত্মভাব বা দেহধারণের। জ্ঞানীর ব্যক্তির লোকে, ভবাভবে কোথাও কম্পিত, প্রকম্পিত, অভিসঙ্খত বা কার্য-কারণসম্ভূত বিষয় ও বিধিবদ্ধ দৃষ্টি নেই, থাকে না, বিদ্যমান থাকে না, অনুভব হয় না; বরং প্রহীন, সমুচ্ছিন্ন, উপশান্ত, উপশমিত, পুনরুৎপন্নহীন ও জ্ঞান অগ্নি দ্বারা দগ্ধ হয়।

পরিতারণা-চর্যাকে মায়া বলা হয়। এখানে কেউ কেউ কায় দ্বারা দুশ্চরিত আচরণ করে, বাক্য দ্বারা দুশ্চরিত আচরণ করে, মন দ্বারা দুশ্চরিত আচরণ করে, সেই পাপ-আবরণ-হেতু পাপেচ্ছা উৎপন্ন হয়—“আমাকে কেউ না জানুক” এমন ইচ্ছা পোষণ করে, “আমাকে কেউ না জানুক” এমন সংকল্প করে, “আমাকে কেউ না জানুক” এমন ভাষণ করে, “আমাকে কেউ না জানুক” বলে কায় দ্বারা চেষ্টা করে। এরূপে যেই মায়া, মায়াবী, ছল, বঞ্চনা, চাতুরী, ছলনা, প্রতারণা, কপটতা, শঠতা, ধূর্ততা, ভান, ভণ্ডামি, প্রবঞ্চনাকর্ম, ঐন্দ্রজালিক কর্ম, ভোঁজবাজী পাপকর্ম, একে বলা হয় মায়া।

“মান” বলতে এক প্রকার মান-যা চিত্তের দাম্ভিক অবস্থা। মান দুই প্রকার—আত্মপ্রশংসা প্রবণতা ও পরনিন্দা প্রবণতা। আবার, মান তিন প্রকার—“আমি শ্রেয়” মান, “আমি সদৃশ” মান, “আমি হীন” মান। মান চার প্রকার— (১) লাভের কারণে মান উৎপন্ন করা, (২) যশের কারণে মান উৎপন্ন করা, (৩) প্রশংসার কারণে মান উৎপন্ন করা, (৪) সুখের কারণে মান উৎপন্ন করা। পাঁচ প্রকার মান—“আমি মনোজ্ঞ রূপলাভী” বলে মান উৎপন্ন করা, “আমি মনোজ্ঞ শব্দলাভী... আমি মনোজ্ঞ গন্ধলাভী... আমি মনোজ্ঞ রসলাভী... আমি মনোজ্ঞ স্পর্শলাভী” বলে মান উৎপন্ন করা। মান ছয় প্রকার—(১) চক্ষুসম্পদের কারণে মান উৎপন্ন করা, (২) শ্রোত্রসম্পদের কারণে... ঘ্রাণসম্পদের কারণে... (৪) জিহ্বাসম্পদের কারণে... (৫) কায়সম্পদের কারণে... (৬) মনসম্পদের কারণে মান উৎপন্ন করা। মান সাত প্রকার—(১) মান, (২) অতিমান, (৩) মানাতিমান, (৪) অবজ্ঞামূলক মান, (৫) অধিমান, (৬) আত্মশ্লাঘা, (৭) মিথ্যামান। আবার মান আট প্রকার—(১) লাভের কারণে মান উৎপন্ন করা, (২) অলাভের কারণে দেমাগ উৎপন্ন করা, (৩) যশের কারণে মান উৎপন্ন করা, (৪) অযশের কারণে দেমাগ উৎপন্ন করা, (৫) প্রশংসার কারণে মান উৎপন্ন করা, (৬) অপ্রশংসার কারণে দেমাগ উৎপন্ন করা, (৭) সুখের কারণে মান উৎপন্ন করা, (৮) দুঃখের কারণে দেমাগ উৎপন্ন করা। মান নয় প্রকার—(১) “আমি শ্রেয়ের শ্রেয়” মান, (২) “আমি শ্রেয় সদৃশ” মান, (৩) “আমি শ্রেয়ের চেয়ে হীন” মান, (৪) “আমি সদৃশের চেয়ে শ্রেয়” মান, (৫) “আমি সদৃশের সদৃশ” মান, (৬) “আমি সদৃশের চেয়ে হীন” মান, (৭) “আমি হীনের চেয়ে শ্রেয়” মান, (৮) “আমি হীনের সদৃশ” মান, (৯) “আমি হীনের অপেক্ষা হীন” মান। মান দশ প্রকার—এক্ষেত্রে কোনো ব্যক্তি জাতি, গোত্র, কুলপুত্র, সৌন্দর্য, ধন, শিক্ষা, কর্মায়তন (উন্নত পেশা), শিল্পায়তন (শিল্পবিদ্যা), বিদ্যাস্থান (গবেষণা বা উন্নত বিদ্যা), শ্রুত বিষয়, প্রতিভাণ (প্রত্যুৎপন্নমতিত্ব) অথবা অন্যতর অন্যতর বিষয় দ্বারা মান উৎপন্ন করে। যা এরূপ মান, অহংকার ও আত্মশ্লাঘা (অহমিকা) বৃদ্ধি, আধিক্যতা, ধ্বজা (ধজো), অবলম্বন এবং চিত্তের আত্মবিজ্ঞপ্তি (বা গর্ব), ইহাকে মান বলা হয়। “জ্ঞানী ব্যক্তি মায়া, মান ত্যাগ করে” বলতে জ্ঞানী ব্যক্তি মায়া, মান, ত্যাগ করে, পরিত্যাগ করে, বর্জন করে, ধ্বংস করে।

“আসক্তি” বলতে দুই প্রকার আসক্তি-তৃষ্ণা আসক্তি ও মিথ্যাদৃষ্টি আসক্তি... ইহা তৃষ্ণা আসক্তি... ইহা দৃষ্টি আসক্তি। তাঁর সেই তৃষ্ণা আসক্তি প্রহীন হয়েছে, দৃষ্টি আসক্তি পরিত্যক্ত হয়েছে। তৃষ্ণা আসক্তি প্রহীন হলে ও দৃষ্টি আসক্তি পরিত্যক্ত হলে আসক্তিহীন পুদ্গল কোন রাগের দ্বারা গমন করবেন? কোন দ্বেষের দ্বারা গমন করবেন? কোন মোহের দ্বারা গমন করবেন? কোন মানের দ্বারা গমন করবেন? কোন কায়দৃষ্টির দ্বারা গমন করবেন? কোন চঞ্চলতার দ্বারা গমন করবেন? কোন বিচিকিৎসা দ্বারা গমন করবেন? কোন অনুশয়ের দ্বারা গমন করবেন? অনুরক্ত, দুষ্ট, মোহাবিষ্ট, বিনিবদ্ধ (আসক্ত), পরামৃষ্ট, বিক্ষেপগত (চঞ্চল), অনিষ্টগত (বা অপূর্ণতাপ্রাপ্ত) অথবা থামগত? সেই অভিসংস্কারসমূহ প্রহীন হয়েছে। অভিসংস্কারসমূহ প্রহীন হলে কোন গতিতে গমন করবে? নিরয় গতিতে, তির্যগ্‌যোনিতে, প্রেতকুলে, মনুষ্যকুলে, দেবতাকুলে, রূপলোকে, অরূপলোকে, সংজ্ঞীতে, অসংজ্ঞীতে অথবা নৈবসংজ্ঞী-নাসংজ্ঞীতে? সেই হেতু নেই, প্রত্যয় নেই, কারণ নেই; যার দ্বারা তিনি গমন করবেন, তিনি অনাসক্ত কেন গমন করবেন?

তাই ভগবান বলেছেন :

জগতে শোধিতের ভবাভবের প্রতি কোনো কিছু দৃষ্টি কম্পিত হয় না। মায়া, মান ত্যাগ করে আসক্তিহীন শোধিত কোন পথে গমন করবে?

 

২২. বিষয়ে আসক্তি-হেতু বাদানুবাদ উৎপন্ন হয়। যিনি বিষয়ে অনাসক্ত, তাঁর কিভাবে, কেন বাদানুবাদ হবে? আত্ম-নিরাত্ম কোনোটাই তার নেই। তিনি এ জগতে সকল প্রকার মিথ্যাদৃষ্টি পরিত্যাগ করেন।

“আসক্তি” বলতে দুই প্রকার আসক্তি—তৃষ্ণা আসক্তি ও মিথ্যাদৃষ্টি আসক্তি... ইহা তৃষ্ণা আসক্তি... ইহা দৃষ্টি আসক্তি। তার সেই তৃষ্ণা আসক্তি প্রহীন হয়নি, দৃষ্টি আসক্তি পরিত্যক্ত হয়নি। তৃষ্ণা আসক্তি অপ্রহীন ও দৃষ্টি আসক্তি অপরিত্যক্ত থাকায় অনুরক্ত, দুষ্ট, মোহাবিষ্ট, বিনিবদ্ধ (আসক্ত), পরামৃষ্ট, বিক্ষেপগত (চঞ্চল), অনিষ্টগত (বা অপূর্ণতাপ্রাপ্ত) অথবা থামগত ধর্মসম্বন্ধীয় কথায় উপনীত হয়। সেই অভিসংস্কারসমূহ প্রহীন হয়নি। অভিসংস্কারসমূহ অপ্রহীন থাকায় গতির কথা বলে থাকে। নৈরয়িক গতি, তির্যগ্‌গতি, প্রেতকুল গতি, মনুষ্যগতি, দেবগতি, রূপলোক গতি, অরপলোক গতি, সংজ্ঞী গতি, অসংজ্ঞী গতি অথবা নৈবসংজ্ঞী-নাসংজ্ঞী গতিমূলক কথায় উপনীত হয়, অগ্রসর হয়, গ্রহণ করে, ধারণ করে, অভিনিবেশ করে।

“আসক্তি” বলতে দুই প্রকার আসক্তি—তৃষ্ণা আসক্তি ও মিথ্যাদৃষ্টি আসক্তি... ইহা তৃষ্ণা আসক্তি... ইহা দৃষ্টি আসক্তি। তাঁর সেই তৃষ্ণা আসক্তি প্রহীন হয়েছে, দৃষ্টি আসক্তি পরিত্যক্ত হয়েছে। তৃষ্ণা আসক্তি প্রহীন হলে ও দৃষ্টি আসক্তি পরিত্যক্ত হলে আসক্তিহীন পুদ্গল কোন রাগে বলবেন? কোন দ্বেষে বলবেন? কোন মোহে বলবেন? কোন মানে বলবেন? কোন কায়দৃষ্টিতে বলবেন? কোন চঞ্চলতায় বলবেন? কোন বিচিকিৎসায় বলবেন? কোন অনুশয়ে বলবেন? অনুরক্ত, দুষ্ট, মোহাবিষ্ট, বিনিবদ্ধ (আসক্ত), পরামৃষ্ট, বিক্ষেপগত (চঞ্চল), অনিষ্টগত (বা অপূর্ণতাপ্রাপ্ত) অথবা থামগত? সেই অভিসংস্কারসমূহ প্রহীন হয়েছে। অভিসংস্কারসমূহ প্রহীন হলে কোন গতির কথা বলবে—নৈরয়িক গতি... অথবা নৈবসংজ্ঞী-নাসংজ্ঞী গতি? সেই হেতু নেই, প্রত্যয় নেই, কারণ নেই; যার দ্বারা বলবে, ভাষণ করবে, বর্ণনা করবে, ব্যাখ্যা করবে ও প্রকাশ করবে—অনাসক্ত ব্যক্তি কোন কথা বলবে?

“আত্মা” বলতে আত্মানুদৃষ্টি না থাকা। “নিরাত্মা” অর্থে উচ্ছেদদৃষ্টি না থাকা। “আত্মা” বলে গৃহীত না হওয়া, “নিরাত্মা” বলে মুক্তি বা ত্যাগযোগ্য না হওয়া। যার (দৃষ্টি) গৃহীত হয়, তার (দৃষ্টি) ত্যাগ করা কর্তব্য; যার (দৃষ্টি) ত্যাগ করা কর্তব্য, তার (দৃষ্টি) গৃহীত হয়। অর্হতেরা গ্রহণ ও ত্যাগকে অতিক্রম করে বৃদ্ধি এবং পরিহানি বিজয়ী হন। তিনি উত্থিত আবাস, মার্জিত-স্বভাবী (চিন্নচরণো) গতদ্ধ (বা তার সংসার ভ্রমণ সমাপ্ত), নির্বাণগত, জন্ম-মৃত্যু-সংসারের অতীত এবং তাঁর আর পুনর্জন্ম নেই।

“তিনি এই দৃষ্টিগত সব বিষয় অপনোদন করেছেন” বলতে তাঁর বাষট্টি প্রকার দৃষ্টিগত বিষয়াদি প্রহীন, সমুচ্ছিন্ন, উপশান্ত, প্রশান্ত, পুনরুৎপত্তিহীন হয়েছে এবং জ্ঞান-অগ্নি দ্বারা দগ্ধ হয়েছে। ইহজীবনে তিনি এই দৃষ্টিগত সব বিষয়াদি অধীন, বা ক্ষীণ, ধ্বংস, কম্পিত, বিচলিত, ত্যাগ, অপনোদন, বিনাশ এবং নিবৃত্ত করেছেন।

তাই ভগবান বলেছেন :

বিষয়ে আসক্তি-হেতু বাদানুবাদ উৎপন্ন হয়। যিনি বিষয়ে অনাসক্ত, তাঁর কিভাবে, কেন বাদানুবাদ হবে? আত্ম-নিরাত্ম কোনোটাই তার নেই। তিনি এ জগতে সকল প্রকার মিথ্যাদৃষ্টি পরিত্যাগ করেন।

দুষ্ট-অষ্টক সূত্র বর্ণনা তৃতীয় সমাপ্ত।


 

৪. শুদ্ধ-অষ্টক সূত্র বর্ণনা
অতঃপর শুদ্ধ-অষ্টক (সুদ্ধট্ঠক) সূত্র বর্ণনা ব্যাখ্যা করা হচ্ছে :

২৩. এ জগতে আমি শুদ্ধ, পরম রোগহীন দেখছি; দৃষ্টিতে মানুষের বিশুদ্ধি হয়। এরূপে অভিজ্ঞাত ও পরম বা শ্রেষ্ঠ বলে জ্ঞাত হয়ে “শুদ্ধানুদর্শী” এরূপে জ্ঞানত বিশ্বাস করে।

“শুদ্ধ দেখছি” বলতে শুদ্ধ (লোক) দেখছি, দর্শন করছি, অবলোকন করছি, প্রতিফলিত করছি এবং নিরূপণ করছি। “পরম রোগহীন” অর্থে পরম আরোগ্যপ্রাপ্ত, মুক্তিপ্রাপ্ত, আশ্রয়প্রাপ্ত, শরণপ্রাপ্ত, অভয়প্রাপ্ত, অচ্যুত বা অমরত্বপ্রাপ্ত, অমৃতপ্রাপ্ত ও নির্বাণপ্রাপ্ত। এ অর্থে আমি শুদ্ধ ও পরম রোগহীন দেখছি।

চক্ষুবিজ্ঞান রূপ দর্শনে মানুষের শুদ্ধি, বিশুদ্ধি, পরিশুদ্ধি, মুক্তি, বিমুক্তি ও পরিমুক্তি (লাভ) হয়; মানুষ শুদ্ধ, বিশুদ্ধ, পরিশুদ্ধ, মুক্ত, বিমুক্ত এবং পরিমুক্ত হয়। এ অর্থে দৃষ্টিতে মানুষের বিশুদ্ধি হয়।

এভাবে অভিজ্ঞাত হয়ে, জ্ঞাত হয়ে, বিশেষরূপে জ্ঞাত হয়ে, পরিজ্ঞাত হয়ে, প্রতিবিদ্ধ করে (জেনে)। “ইহা পরম, অগ্র, শ্রেষ্ঠ, প্রসিদ্ধ (উচ্চতর), মুখ্য, উত্তম, প্রবর” (অত্যুত্তম) বলে জ্ঞাত হয়ে জেনে, তুলনা করে, বিচার করে, বিবেচনা করে ও উন্মুক্ত (বা স্পষ্ট) করে। এ অর্থে এভাবে অভিজ্ঞাত ও পরম বা শ্রেষ্ঠ বলে জ্ঞাত হয়ে।

যিনি শুদ্ধকে দর্শন করেন তিনি শুদ্ধানুদর্শী। “জ্ঞানত বিশ্বাস করে” বলতে চক্ষুবিজ্ঞান রূপ দর্শনে জ্ঞানত বিশ্বাস করে, মার্গ বলে বিশ্বাস করে, পথ বলে বিশ্বাস করে এবং মুক্তি বলে বিশ্বাস করে—“শুদ্ধানুদর্শী” এরূপে জ্ঞানত বিশ্বাস করে।

তাই ভগবান বলেছেন :

এ জগতে আমি শুদ্ধ, পরম রোগহীন দেখছি; দৃষ্টিতে মানুষের বিশুদ্ধি হয়। এরূপে অভিজ্ঞাত ও পরম বা শ্রেষ্ঠ বলে জ্ঞাত হয়ে “শুদ্ধানুদর্শী” এরূপে জ্ঞানত বিশ্বাস করে।

 

২৪. দৃষ্টের দ্বারা মানুষের শুদ্ধি হয়, কিংবা সে জ্ঞান দ্বারা দুঃখ বিদূরিত করে। সোপধীক বা পুনর্জন্মে অনুরক্ত অন্য বিষয় দ্বারা সে শুদ্ধ হয়, এরূপে বলার জন্য তাকে দৃষ্টি বা দৃষ্টিক বলে থাকে।

চক্ষুবিজ্ঞান রূপ দর্শনে মানুষের শুদ্ধি, বিশুদ্ধি, পরিশুদ্ধি, মুক্তি, বিমুক্তি ও পরিমুক্তি হয়; মানুষ শুদ্ধ, বিশুদ্ধ, পরিশুদ্ধ, মুক্ত, বিমুক্ত এবং পরিমুক্ত হয়। এ অর্থে দৃষ্টের দ্বারা মানুষের শুদ্ধি হয়।

“কিংবা সে জ্ঞান দ্বারা দুঃখ বিদূরিত করে” বলতে চক্ষুবিজ্ঞান রূপ দর্শনে মানুষ জন্মদুঃখ, জরাদুঃখ, ব্যাধিদুঃখ, মরণদুঃখ এবং শোক-পরিদেবন-দুঃখ-দৌমনস্য-উপায়দুঃখ পরিত্যাগ করে কিংবা জ্ঞান দ্বারা দুঃখ বিদূরিত করে।

অন্য অশুদ্ধিমার্গ দ্বারা, মিথ্যাপ্রতিপদা দ্বারা, পাপজনক পথের দ্বারা এবং (চারি) স্মৃতিপ্রস্থানের বাইরে অন্যত্র, (চারি) সম্যক প্রধানের বাইরে অন্যত্র, (চারি) ঋদ্ধিপাদের বাইরে অন্যত্র, (পঞ্চ) ইন্দ্রিয়ের বাইরে অন্যত্র, (পঞ্চ) বলের বাইরে অন্যত্র, (সপ্ত) বোধ্যঙ্গের বাইরে অন্যত্র এবং আর্য অষ্টাঙ্গিক মার্গের বাইরে অন্যত্র মানুষ শুদ্ধ, বিশুদ্ধ, পরিশুদ্ধ, মুক্ত, বিমুক্ত ও পরিমুক্ত হয়। “সোপধীক” বলতে সরাগ, সদ্বোষ, সমোহ, সমান (মানযুক্ত), সতৃষ্ণা, সদৃষ্টি, সক্লেশ ও স-উপাদান-সোপধীক বা পুনর্জন্মে অনুরক্ত অন্য বিষয় দ্বারা সে শুদ্ধ হয়।

সেই দৃষ্টি সে পুদ্গলকে এভাবে বলে থাকে, এরূপে এই পুদ্গল মিথ্যাদৃষ্টিক, বিপরীতদর্শী।

“সেরূপ বলা হয়” বলতে সেরূপ কথিত হয়, বলা হয়, ভাষিত হয়, বর্ণিত হয়, প্রকাশ করা হয়। “লোক শাশ্বত, মূর্খরা ইহা সত্য বলে মনে করে” এরূপ কথিত হয়, বলা হয়, ভাষিত হয়, বর্ণিত হয়, প্রকাশ করা হয়। “লোক অশাশ্বত... লোক সসীম... লোক অসীম... সেই জীব সেই শরীর... অন্য জীব অন্য শরীর... তথাগত মরণের পর থাকেন... তথাগত মরণের পর থাকেন না... তথাগত মরণের পর থাকেন এবং থাকেন না... তথাগত মরণের পর থাকেন না, আবার না থাকেন তাও নয়, মূর্খরা ইহা সত্য বলে মনে করে” এরূপ কথিত হয়, বলা হয়, ভাষিত হয়, বর্ণিত হয়, প্রকাশ করা হয়।

তাই ভগবান বলেছেন :

দৃষ্টের দ্বারা মানুষের শুদ্ধি হয়, কিংবা সে জ্ঞান দ্বারা দুঃখ বিদূরিত করে। সোপধীক বা পুনর্জন্মে অনুরক্ত অন্য বিষয় দ্বারা সে শুদ্ধ হয়, এরূপে বলার জন্য তাকে দৃষ্টি বা দৃষ্টিক বলে থাকে।

 

২৫. দৃষ্ট, শ্রুত, শীলব্রত এবং অনুমান ব্যতীত অন্যরূপে অন্য কোনোরূপে ব্রাহ্মণ শুদ্ধি হয় না বলা হয়েছে। নিজের মিথ্যা বিষয় ত্যাগ করে ইহ জগতে আগমন না করে, পাপ-পুণ্যে নির্লিপ্ত হন।

“না” অর্থে প্রতিক্ষেপ। “ব্রাহ্মণ” বলতে সাতটি ধর্ম অপসারিত হয় বলে ব্রাহ্মণ-১) সৎকাদৃষ্টি অপসারিত হয়, ২) বিচিকিৎসা অপসারিত হয়, ৩) শীলব্রত-পরামর্শ অপসারিত হয়, ৪) রাগ অপসারিত হয়, ৫) দোষ (দ্বেষ) অপসারিত হয়, ৬) মোহ অপসারিত হয় এবং ৭) মান অপসারিত হয়। তাঁর পাপজনক অকুশলধর্ম, সংক্লেশ, পুনর্জন্মপ্রদায়ী (কর্ম), বেদনাদায়ক (কর্ম), দুঃখবিপাক (কর্ম) এবং ভবিষ্যৎ জন্ম-জরা-মৃত্যু অপসারিত হয়।

সকল প্রকার পাপ পরিত্যাগ করে বিমল (ব্যক্তি) উত্তমরূপে সমাহিত হয়ে স্থিত হন। তিনি সম্পূর্ণরূপে সংসার অতিক্রম করেছেন; তিনি এরূপ অনাসক্ত বিধায় তাঁকে ব্রহ্মা বলা হয়।

অন্য অশুদ্ধিমার্গ, মিথ্যা প্রতিপদা, পাপজনক পথ, অন্যত্র স্মৃতিপ্রস্থান, অন্যত্র সম্যক প্রধান, অন্যত্র ঋদ্ধিপাদ, অন্যত্র ইন্দ্রিয়, অন্যত্র বল, অন্যত্র বোধ্যঙ্গ এবং অন্যত্র আর্য অষ্টাঙ্গিক মার্গ দ্বারা শুদ্ধি, বিশুদ্ধি, পরিশুদ্ধি, মুক্তি, বিমুক্তি এবং পরিমুক্তি হয়, (ব্রাহ্মণ) এরূপ বলেন না, ভাষণ করেন না, প্রকাশ করেন না এবং বর্ণনা করেন না। এ অর্থে ব্রাহ্মণ অন্যরূপে শুদ্ধি হয় না বলা হয়েছে।

কোনো কোনো শ্রমণ-ব্রাহ্মণ দৃষ্টিশুদ্ধিক আছে। তারা কতকগুলো রূপ দর্শনে মঙ্গল হয় বলে বিশ্বাস করে; কতকগুলো রূপ দর্শনে অমঙ্গল হয় বলে বিশ্বাস করে। কোন রূপসমূহের দর্শনে মঙ্গল হয় বলে বিশ্বাস করে? তারা সকালে উঠে মঙ্গলজনক রূপসমূহ দর্শন করে—চাতকপক্ষী দর্শন করে, সুন্দর বা চমৎকার বেল গাছের ছোট চারা দর্শন করে, গর্ভিনী স্ত্রী দর্শন করে, কুমারকে কাঁধে নিয়ে গমনরত (দৃশ্য) দর্শন করে, পূর্ণঘট দর্শন করে, লোহিত বর্ণের মৎস্য দর্শন করে, সদ্বংশজাত ব্যক্তি (কুলীন) দর্শন করে, কুলীনের রথ দর্শন করে, বৃষভ দর্শন করে, কপিলবর্ণ (বাদামি রঙের) গরুকে দর্শন করে। এসব রূপসমূহের দর্শনে মঙ্গল হয় বলে বিশ্বাস করে। কোন রূপসমূহের দর্শনে অমঙ্গল হয় বলে বিশ্বাস করে? তৃণরাশি দর্শন করে, তক্রঘট (ঘোলঘট) দর্শন করে, শূন্যঘট দর্শন করে, নর্তক দর্শন করে, উলঙ্গ সন্ন্যাসী দর্শন করে, গর্দভ দর্শন করে, গদর্ভযান দর্শন করে, একচক্রযুক্ত যান দর্শন করে, অন্ধ লোক দর্শন করে, কুৎসিত লোক দর্শন করে, খঞ্জ লোক দর্শন করে, পক্ষাঘাতপ্রাপ্ত লোক দর্শন করে, বৃদ্ধ লোক দর্শন করে এবং রোগগ্রস্ত ব্যক্তি দর্শন করে। এসব রূপসমূহের দর্শনে অমঙ্গল হয় বলে বিশ্বাস করে। এসব শ্রমণ-ব্রাহ্মণ দৃষ্টিশুদ্ধিক। তারা দৃষ্টের দ্বারা শুদ্ধি, বিশুদ্ধি, পরিশুদ্ধি, মুক্তি, বিমুক্তি এবং পরিমুক্তি হয় বলে বিশ্বাস করে।

কোনো কোনো শ্রমণ-ব্রাহ্মণ শ্রুতশুদ্ধিক আছে। তারা কতকগুলো শব্দ শ্রবণে মঙ্গল হয় বলে বিশ্বাস করে; কতকগুলো শব্দ শ্রবণে অমঙ্গল হয় বলে বিশ্বাস করে। কোন কোন শব্দ শ্রবণে মঙ্গল হয় বলে বিশ্বাস করে? তারা সকালে উঠে মঙ্গলজনক শব্দ শ্রবণ করে-বৃহৎ শব্দ, বর্ধমান শব্দ, পরিপূর্ণ শব্দ, স্পর্শিত শব্দ, শোকহীন শব্দ, আনন্দপূর্ণ (সুমনা) শব্দ, সুমঙ্গল শব্দ, গৌরবময় শব্দ অথবা গৌরববর্ধন শব্দ। এসব শব্দ শ্রবণে অমঙ্গল হয় বলে বিশ্বাস করে। কোন কোন শব্দ শ্রবণে মঙ্গল হয় বলে বিশ্বাস করে?

অন্ধের শব্দ, কুৎসিত লোকের শব্দ, খঞ্জের শব্দ, পক্ষাঘাতপ্রাপ্ত লোকের শব্দ, বৃদ্ধের শব্দ, রোগগ্রস্ত ব্যক্তির শব্দ, মৃত শব্দ, ছেদন শব্দ, ভেদন শব্দ, দগ্ধ শব্দ, নষ্ট শব্দ অথবা নেই মূলক শব্দ। এসব শব্দ শ্রবণে অমঙ্গল হয় বলে বিশ্বাস করে। এসব শ্রমণ-ব্রাহ্মণই শ্রুতিশুদ্ধিক। তারা শ্রবণের দ্বারা শুদ্ধি, বিশুদ্ধি, পরিশুদ্ধি, মুক্তি, বিমুক্তি এবং পরিমুক্তি হয় বলে বিশ্বাস করে।

কোনো কোনো শ্রমণ-ব্রাহ্মণ শীলশুদ্ধিক আছে। তারা শীলের মাধ্যমে, সংযমের মাধ্যমে, সংবরের মাধ্যমে এবং দোষহীনের মাধ্যমে শুদ্ধি, বিশুদ্ধি, পরিশুদ্ধি, মুক্তি, বিমুক্তি এবং পরিমুক্তি হয় বলে বিশ্বাস করে। মুণ্ডিকাপুত্র শ্রমণ এরূপ বলেছেন : “হে গৃহপতি, আমি চার প্রকার ধর্মে সমন্বিত পুরুষ-পুদ্গলকে প্রজ্ঞাপন করছি—যেই অভিজ্ঞসম্পন্ন, শ্রেষ্ঠ অভিজ্ঞ এবং উত্তম মার্গলাভী বা অর্হত্ত্বপ্রাপ্ত শ্রমণকে জানা সুকঠিন। সেই চার প্রকার কী কী? এক্ষেত্রে গৃহপতি, কায় দ্বারা পাপমূলক কর্ম করেন না, মিথ্যাবাক্য ভাষণ করেন না, পাপমূলক সংকল্প করেন না এবং পাপমূলক জীবিকায় জীবন ধারণ করেন না। গৃহপতি, আমি এই চারি ধর্মে সমন্বিত পুরুষ-পুদ্গলকে প্রজ্ঞাপন করছি, যেই অভিজ্ঞসম্পন্ন, শ্রেষ্ঠ অভিজ্ঞ এবং উত্তম মার্গলাভী শ্রমণকে জানা সুকঠিন।” এরূপেই কোনো কোনো শ্রমণ-ব্রাহ্মণ শীলশুদ্ধিক আছে; তারা শীলের মাধ্যমে, সংযমের মাধ্যমে, সংবরের মাধ্যমে এবং দোষহীনের মাধ্যমে শুদ্ধি, বিশুদ্ধি, পরিশুদ্ধি, মুক্তি, বিমুক্তি এবং পরিমুক্তি হয় বলে বিশ্বাস করে।

কোনো কোনো শ্রমণ-ব্রাহ্মণ ব্রতশুদ্ধিক আছে। তারা হস্তীব্রত আচরণকারী, অশ্বব্রত পালনকারী, কুকুরব্রত আচরণকারী, কাকব্রত পালনকারী, বাসুদেবব্রত আচরণকারী, বলদেবব্রত পালনকারী, পূর্ণভদ্রব্রত আচরণকারী, মণিভদ্রব্রত পালনকারী, অগ্নিব্রত আচরণকারী, নাগব্রত পালনকারী, সুপর্ণব্রত আচরণকারী, যক্ষব্রত পালনকারী, অসুরব্রত আচরণকারী, গন্ধর্বব্রত পালনকারী, মহারাজব্রত আচরণকারী, চন্দ্রব্রত পালনকারী, সূর্যব্রত আচরণকারী, ইন্দ্রব্রত পালনকারী, ব্রহ্মব্রত আচরণকারী, দেবব্রত পালনকারী এবং দিকনির্ণয়ব্রত আচরণকারী। এসব শ্রমণ-ব্রহ্মণ ব্রতশুদ্ধিক। তারা ব্রত দ্বারা শুদ্ধি, বিশুদ্ধি, পরিশুদ্ধি, মুক্তি, বিমুক্তি এবং পরিমুক্তি হয় বলে বিশ্বাস করে।

কোনো কোনো শ্রমণ-ব্রাহ্মণ অনুমিতশুদ্ধিক। তারা সকালে ঘুম থেকে উঠে মাটি স্পর্শ করে, হরিত স্পর্শ করে, গোময় স্পর্শ করে, কচ্ছপ স্পর্শ করে, ফাল আক্রমণ করে, তিলবাহ স্পর্শ করে, স্পর্শ তিল খায়, স্পর্শ তেল মাখে, স্পর্শ দন্তকাষ্ঠ খায়, স্পর্শ মৃত্তিকা দ্বারা স্নান করে, স্পর্শ কাপড় পরিধান করে, স্পর্শ পাগড়ি পড়ে। সেই শ্রমণ-ব্রাহ্মণগণ মুতশুদ্ধিক। সেই মুত দ্বারা শুদ্ধি, বিশুদ্ধি, পরিশুদ্ধি, মুক্তি, বিমুক্তি, পরিমুক্তি বিশ্বাস করে। ব্রাহ্মণ অন্যভাবে শুদ্ধি বলেন না।

ব্রাহ্মণ দৃষ্টিশুদ্ধিতে শুদ্ধি, শ্রুতশুদ্ধিতে শুদ্ধি, শীলশুদ্ধিতে শুদ্ধি, ব্রতশুদ্ধিতে শুদ্ধি, অনুমিতশুদ্ধিতে শুদ্ধি বলেন না, প্রচার করেন না, ভাষণ করেন না, প্রকাশ করেন না, ব্যাখ্যা করেন না।

সমস্ত ত্রিধাতুক কুশলাভিসংস্কারকে পুণ্য বলা হয়; অপুণ্য বলা হয় সব অকুশলকে। যেহেতু পুণ্যাভিসংস্কার, অপুণ্যাভিসংস্তার, আনেঞ্জাভিসংস্কার প্রহীন হয়, উচ্ছিন্নমূল শীর্ষবিহীন তালবৃক্ষের ন্যায় পুনরুৎপত্তি হয় না, ভবিষ্যতে আর উৎপন্ন হয় না। এভাবে পুণ্য এবং পাপে লিপ্ত, প্রলিপ্ত, উপলিপ্ত হয় না; অলিপ্ত, অপ্রলিপ্ত অনুপলিপ্ত, নিক্রান্ত, নিঃসৃত, বিপ্রমুক্ত, বিসংযুক্ত হয়ে মুক্ত চিত্তে অবস্থান করে।

“অত্তঞ্জহো” বলতে আত্মদৃষ্টি বর্জন। “অত্তঞ্জহো” অর্থে মিথ্যাদৃষ্টি ত্যাগ। “অত্তঞ্জহো” বলতে তৃষ্ণাবশে, দৃষ্টিবশে গৃহীত, পরামৃষ্ট, অভিনিবিষ্ট, সংলগ্নকৃত, অধিমুক্ত; সেসবই ত্যক্ত, নির্গত, মুক্ত, প্রহীন, পরিত্যক্ত হয়। “নযিধ পকুব্বমানো” বলতে পুণ্যাভিসংস্কার, অপুণ্যাভিসংস্কার। আনেঞ্জাভিসংস্কার করে না, সম্পাদন করে না, উৎপাদন করে না, উৎপন্ন করে না, পুনঃপুন সম্পাদন করে না।

তাই ভগবান বলেছেন :

দৃষ্ট, শ্রুত, শীলব্রত এবং অনুমান ব্যতীত অন্যরূপে অন্য কোনোরূপে ব্রাহ্মণ শুদ্ধি হয় না বলা হয়েছে। নিজের মিথ্যা বিষয় ত্যাগ করে ইহ জগতে আগমন না করে, পাপ-পুণ্যে নির্লিপ্ত হন।

 

২৬. পূর্বমত পরিহার করে, মতান্তরে লগ্ন হয়ে যারা তৃষ্ণার অনুগামী তারা কখনো বন্ধনমুক্ত হয় না। বানর যেমন এক শাখা ত্যাগ করে অন্য শাখা গ্রহণ করে; সেরূপে তারাও মতবিশেষ গ্রহণ করে পুনরায় তা পরিত্যাগ করে।

পূর্ব শাস্তাকে ত্যাগ করে অপর শাস্তাতে, পূর্বধর্ম ত্যাগ করে অপর ধর্মে, পূর্বগণ বা সংঘ ত্যাগ করে অপরগণে, পূর্বদৃষ্টি ত্যাগ করে অপরদৃষ্টিতে, পূর্ব প্রতিপদ ত্যাগ করে অপর প্রতিপদে; পূর্ব মার্গ ত্যাগ করে অপর মার্গে, নিশ্রিত, সন্নিশ্রিত, সংযুক্ত, উপগত, অধ্যসিত, অধিমুক্ত হয়।

“আসক্তি” তৃষ্ণা বলা হয়। যা রাগ, সরাগ... অভিধ্যা, লোভ, অকুশলমূল। “তৃষ্ণানুগ” অর্থে তৃষ্ণানুগামী, তৃষ্ণানুগত, তৃষ্ণানুসৃত, তৃষ্ণায় আসক্ত, পতিত, অভিভূত, লোভচিত্ত। তে ন তরন্তি সঙ্গন্তি বলতে রাগবন্ধন, দ্বেষবন্ধন, মোহবন্ধন, মানবন্ধন, দৃষ্টিবন্ধন, ক্লেশবন্ধন, দুশ্চরিতবন্ধন ত্যাগ, উত্তরণ, পার করে, অতিক্রম করে, লঙ্ঘন করে।

শাস্তাকে গ্রহণ করে, তাকে ত্যাগ করে অন্য শাস্তকে গ্রহণ করে; ধর্ম গ্রহণ করে, তা ত্যাগ করে অন্য ধর্ম গ্রহণ করে; গণ বা সংঘ গ্রহণ করে, তা ত্যাগ করে অন্য গণ গ্রহণ করে; দৃষ্টি গ্রহণ করে, তা ত্যাগ করে অন্য দৃষ্টি গ্রহণ করে; প্রতিপদ গ্রহণ করে, তা ত্যাগ করে অন্য প্রতিপদ গ্রহণ করে; মার্গ গ্রহণ করে, তা ত্যাগ করে অন্য মার্গ গ্রহণ করে; এভাবে গ্রহণ করে, ত্যাগ করে, প্রশংসা করে, অবজ্ঞা করে।

যেমন বানর অরণ্যে, বনে বিচরণকালে (প্রথমে এক) শাখা গ্রহণ করে, (পরে) তা ছেড়ে অন্য শাখা গ্রহণ করে। এভাবে কিছু কিছু শ্রমণ-ব্রাহ্মণ ভিন্ন ভিন্ন মিথ্যাদৃষ্টি (অর্থাৎ একক সময় এক এক মিথ্যাদৃষ্টি) গ্রহণ করে, ত্যাগ করে, প্রশংসা করে, অবজ্ঞা করে।

তাই ভগবান বলেছেন :

পূর্বমত পরিহার করে, মতান্তরে লগ্ন হয়ে যারা তৃষ্ণার অনুগামী তারা কখনো বন্ধনমুক্ত হয় না। বানর যেমন এক শাখা ত্যাগ করে অন্য শাখা গ্রহণ করে; সেরূপে তারাও মতবিশেষ গ্রহণ করে পুনরায় তা পরিত্যাগ করে।

 

২৭. মানুষ নিজেই ব্রতাদি গ্রহণ করে নানা মতের অনুসারী হয়। কিন্তু বিদ্বান, ভূরিপ্রাজ্ঞগণ জ্ঞান দ্বারা ধর্ম অবগত হয়ে নানা মতের অনুসারী হন না।

“সযং সমাদাযা” অর্থে নিজেই গ্রহণ করে। “ব্রতসমূহ” হস্তীব্রত, অশ্বব্রত, গোব্রত, কুকুরব্রত, কাকব্রত, বাসুদেবব্রত, বলদেবব্রত, পূর্ণভদ্রব্রত, মনিব্রত, অগ্নিব্রত, নাগব্রত, সুপর্ণব্রত, যক্ষব্রত, অসুরব্রত... অথবা দিকব্রতকে গ্রহণ করে, ধারণ করে, মান্য করে, সম্পাদন করে, স্পর্শ করে, অভিনিবেশ করে। “মানুষ” বলতে সত্ত্ব, নর... মনুষ্য।

এক শাস্তার নিকট গমন করে, এক ধর্ম হতে আরেক ধর্মের নিকট গমন করে, এক পরিষদ বা সংঘ হতে আরেক পরিষদের নিকট গমন করে, এ দৃষ্টি হতে আরেক দৃষ্টিতে গমন করে, এক প্রতিপদা হতে আরেক প্রতিপদায় গমন করে, এক মার্গ হতে আরেক মার্গে গমন করে। “সঞ্ঞসত্তো” বলতে কামসংজ্ঞা, ব্যাপাদসংজ্ঞা, বিহিংসাসংজ্ঞা, দৃষ্টিসংজ্ঞায় সংলগ্ন, অনুরক্ত, আসক্ত, লগ্ন, সংযক্ত, আবদ্ধ। যেমন ভিত্তিখিলে (দেয়ালের খিল) বা নাগদন্তে ভা- সংলগ্ন, ঝুলানো, আটকানো, লগ্ন, সংযুক্ত আবদ্ধ হয়, এভাবে কামসংজ্ঞা, ব্যাপাদসংজ্ঞা, বিহিংসাসংজ্ঞা, দৃষ্টিসংজ্ঞায় সংলগ্ন, অনুরক্ত, আসক্ত, লগ্ন, সংযক্ত, আবদ্ধ হয়।

“বিদ্বা” অর্থে বিদ্বান, বিদ্যাগত, জ্ঞানী, বিজ্ঞ, মেধাবী। বেদ বা পরিজ্ঞান বলতে চারি মার্গে জ্ঞান, প্রজ্ঞা, প্রজ্ঞেন্দ্রিয়, প্রজ্ঞাবল, ধর্মবিচয় সম্বোধ্যঙ্গ, মীমাংসা, বিদর্শন, সম্যক দৃষ্টি। সেই বেদসমূহ দ্বারা (তাঁরা) জন্ম-জরা-মরণের অন্তগত, অন্তপ্রাপ্ত; সীমাগত, সীমাপ্রাপ্ত; প্রান্তগত, প্রান্তপ্রাপ্ত; অবসানগত, অবসানপ্রাপ্ত; ত্রানগত, ত্রানপ্রাপ্ত; লীনগত, লীনপ্রাপ্ত; শরণগত, শরণপ্রাপ্ত; অভয়গত, অভায়প্রাপ্ত; অচ্যুতগত, অচ্যুতপ্রাপ্ত; অমৃতগত, অমৃতপ্রাপ্ত; নির্বাণগত, নির্বাণপ্রাপ্ত; অথবা বেদসমূহের অন্তগত হন বলে বেদজ্ঞ, বেদসমূহ দ্বারা অন্তগত বলে বেদজ্ঞ, সপ্ত ধর্ম বিদিত বলে বেদজ্ঞ। (সেই বেদজ্ঞের) সৎকায়দৃষ্টি বিদিত হয়, বিচিকিৎসা বিদিত হয়, শীলব্রত-পরামর্শ বিদিত হয়, রাগ বিদিত হয়, দ্বেষ বিদিত হয় এবং পাপজনক অকুশল ধর্ম, পুনজন্ম প্রদানকারী সংক্লেশ, ভয়ানক দুঃখবিপাক, ভবিষ্যতের জন্ম-জরা-মরণ বিদিত হয়।

(ভগবান সভিয়কে বললেন, হে সভিয়) এ জগতে শ্রমণ-ব্রাহ্মণের মধ্যে যিনি সর্ববিধ জ্ঞান অর্জন করে সকল প্রকার বেদনায় বীতরাগ (অনাসক্ত) সেই সর্ববিদ্যায় পারদর্শী ব্যক্তিকে বেদগূ (বেদজ্ঞ) বলা হয়ে থাকে।

ধর্ম জ্ঞাত, অভিজ্ঞাত হন, “সর্ব সংস্কার অনিত্য” এরূপে ধর্ম জ্ঞাত, অভিজ্ঞাত হন; “সর্ব সংস্কার দুঃখ” এরূপে ধর্ম জ্ঞাত, অভিজ্ঞাত হন; “সর্ব ধর্ম অনাত্ম” এরূপে ধর্ম জ্ঞাত, অধিগত হয়; “অবিদ্যার প্রত্যয়ে সংস্কার” এরূপে ধর্ম জ্ঞাত, অভিজ্ঞাত হন; “সংস্কারের প্রত্যয়ে বিজ্ঞান” এরূপে ধর্ম জ্ঞাত, অভিজ্ঞাত হন; “বিজ্ঞানের প্রত্যয়ে নামরূপ”... “নামরূপের প্রত্যয়ে ষড়ায়তন”... “ষড়ায়তনের প্রত্যয়ে স্পর্শ”... “স্পর্শের প্রত্যয়ে বেদনা”... “বেদনার প্রত্যয়ে তৃষ্ণা”... “তৃষ্ণার প্রত্যয়ে উপাদান”... “উপাদানের প্রত্যয়ে ভব”... “ভবের প্রত্যয়ে জাতি”... “জাতির প্রত্যয়ে জরা-মরণ” এরূপে ধর্ম জ্ঞাত, অভিজ্ঞাত হন। “অবিদ্যার নিরোধে সংস্কার নিরোধ” এরূপে ধর্ম জ্ঞাত, অভিজ্ঞাত হন; “সংস্কারের নিরোধে বিজ্ঞান নিরোধ” এরূপে ধর্ম জ্ঞাত, অভিজ্ঞাত হন; “বিজ্ঞানের নিরোধে নামরূপ নিরোধ”... “নামরূপের নিরোধে ষড়ায়তন নিরোধ”... “ষড়ায়তনের নিরোধে স্পর্শনিরোধ”... “স্পর্শের নিরোধে বেদনা নিরোধ”... “বেদনার নিরোধে তৃষ্ণা নিরোধ”... “তৃষ্ণার নিরোধে উপাদন নিরোধ”... “উপাদানের নিরোধে ভব নিরোধ”... “ভবের নিরোধে জাতি নিরোধ”... “জাতির নিরোধে জরা-মরণ নিরোধ” এরূপে ধর্ম জ্ঞাত, অভিজ্ঞাত হন। “ইহা দুঃখ” এরূপে ধর্ম জ্ঞাত, অভিজ্ঞাত হন; “ইহা দুঃখ সমুদয়”... “ইহা দুঃখ নিরোধ”... “ইহা দুঃখ নিরোধগামিনী প্রতিপদা” এরূপে ধর্ম জ্ঞাত, অভিজ্ঞাত হন। “ইহা আসব” এরূপে ধর্ম জ্ঞাত, অভিজ্ঞাত হন; “ইহা আসব সমুদয়”... “ইহা আসব নিরোধ” “ইহা আসব নিরোধগামিনী প্রতিপদা” এরূপে ধর্ম জ্ঞাত, অভিজ্ঞাত হন। “এসব ধর্ম অভিজ্ঞেয়” এরূপে ধর্ম জ্ঞাত, অভিজ্ঞাত হন; “এসব ধর্ম পরিজ্ঞেয়”... “এসব ধর্ম প্রহাতব্য”... “এসব ধর্ম ভাবিতব্য”... “এসব ধর্ম সাক্ষাৎকরণীয়” এরূপে ধর্ম জ্ঞাত, অভিজ্ঞাত হন। ছয় স্পর্শায়তনের সমুদয়, অস্তগমন (বা অন্তর্ধান), আস্বাদ, আদীনব, নিঃসরণ ধর্ম জ্ঞাত, অভিজ্ঞাত হন। পঞ্চ উপাদানস্কন্ধের সমুদয়, অস্তগমন, আস্বাদ, আদীনব, নিঃসরণ ধর্ম জ্ঞাত, অভিজ্ঞাত হন। চারি মহাভূতের সমুদয়, অস্তগমন, আস্বাদ, আদীনব নিঃসরণ ধর্ম জ্ঞাত, অভিজ্ঞাত হন। “যা কিছু সমুদয়ধর্মী, সেসবই নিরোধধর্মী” এরূপে ধর্ম জ্ঞাত, অভিজ্ঞাত হন।

এক শাস্তা হতে আরেক শাস্তার নিকট গমন করে না, এক পরিষদ হতে আরেক পরিষদে গমন করে না, এক দৃষ্টি হতে আরেক দৃষ্টিতে গমন করে না, এক প্রতিপদা হতে আরেক প্রতিপদা গমন করে না, এক মার্গ হতে আরেক মার্গে গমন করে না। “ভূরিপ্রাজ্ঞ” অর্থে ভূরিপ্রাজ্ঞ, মহাপ্রাজ্ঞ, পুথুপ্রাজ্ঞ, হাসপ্রাজ্ঞ, জবনপ্রাজ্ঞ, তীক্ষ্ণপ্রাজ্ঞ, নির্বেধিকপ্রাজ্ঞ। “ভূরি” পৃথিবীকে বলা হয়। সেই বিপুল, বিস্তৃত পৃথিবী সমান প্রজ্ঞায় সমন্নাগত।

তাই ভগবান বলেছেন :

মানুষ নিজেই ব্রতাদি গ্রহণ করে নানা মতের অনুসারী হয়। কিন্তু বিদ্বান, ভূরিপ্রাজ্ঞগণ জ্ঞান দ্বারা ধর্ম অবগত হয়ে নানা মতের অনুসারী হন না।

 

২৮. যা কিছু দৃষ্ট, শ্রুত, অনুমিত, সেসব ধর্মে যে শত্রু মুক্ত; যার দর্শন শুদ্ধ ও উন্মুক্ত, কেনই-বা সে লোকে কম্পিত হবে।

“সেনা” বলতে মারসেনা। কায়দুশ্চরিত মারসেনা, বাক-দুশ্চরিত মারসেনা, মনোদুশ্চরিত মারসেনা, রাগ মারসেনা, দ্বেষ মারসেনা, মোহ মারসেনা, ক্রোধ মারসেনা, বিদ্বেষ মারসেনা... সর্ব অকুশলাভিসংস্কার মারসেনা।

ভগবান বলেছেন :

“মারের প্রধান সেনা হলো কাম, দ্বিতীয় সেনা আরতি” (কুশলকর্মে অনুৎসাহ), ক্ষুধা-পিপাসা তৃতীয় সেনা, চতুর্থ সেনা তৃষ্ণা, পঞ্চম সেনা তন্দ্রালস্য, ভীরুতা ষষ্ঠ, সপ্তম সেনা বিচিকিৎসা, ভণ্ডামি (প্রবঞ্চনা) ও কপটতা (ম্রক্ষ) হচ্ছে অষ্টম সেনা। লাভ-সৎকার, সুখ্যাতি, মিথ্যালব্ধ যশ, যে দানে প্রশংসা করার পর অবজ্ঞা করে; হে মার, এগুলো তোমার যুদ্ধরত সৈন্য। অসুর (মারপক্ষপাতী) এগুলো জয় করতে পারে না। এসব মারসেনা জয় করতে পারলে সুখ লাভ হয়।”

যেহেতু চারি আর্যসত্য ও আর্য অষ্টাঙ্গিক মার্গ দ্বারা সকল মারসেনা, অনিষ্টকারী ক্লেশসমূহ জয়, পরাজয়, ভঙ্গ, ধ্বংস, বিনষ্ট করা যায়, সে কারণে বলা হয় ক্লেশমুক্ত। সেই দৃষ্টতে ক্লেশমুক্ত, শ্রুতিতে ক্লেশমুক্ত, অনুমানে ক্লেশমুক্ত, বিজ্ঞাতে ক্লেশমুক্ত, যা কিছু দৃষ্ট, শ্রুত, অনুমিত, সেসব ধর্মে ক্লেশমুক্ত।

তা এরূপে শুদ্ধদর্শী, বিশুদ্ধদর্শী, পরিশুদ্ধদর্শী, পবিত্রদর্শী, নির্মলদর্শী হয়। অথবা শুদ্ধদর্শন, বিশুদ্ধদর্শন, পরিশুদ্ধদর্শন, পবিত্রদর্শন, নির্মলদর্শন হয়ে থাকে। “বিবটং” বলতে তৃষ্ণাচ্ছাদন, দৃষ্টিচ্ছাদন, ক্লেশচ্ছাদন, দুশ্চরিতচ্ছাদন, অবিদ্যচ্ছাদন। সেই আচ্ছাদনসমূহ উন্মুক্ত, উদ্ঘাটিত, উন্মোষিত, সম্পূর্ণরূপে অপসারিত, প্রহীন, সমুৎচ্ছিন্ন, উপশান্ত, প্রশান্ত, অনুৎপন্নশীল এবং জ্ঞানাগ্নি দ্বারা দগ্ধ হয়। “চরন্তন্তি” বলতে গমন করে, বিচরণ করে, অবস্থান করে, পদচারণ করে, পদব্রজে চলে, অগ্রসর হয়, যাপন করে, যাপন করতে বাধ্য করতে বুঝায়।

“কম্পন” বলতে দুই প্রকার কম্পন-তৃষ্ণাকম্পন ও দৃষ্টিকম্পন... ইহা তৃষ্ণাকম্পন... ইহা দৃষ্টিকম্পন। তাঁর তৃষ্ণাকম্পন প্রহীন হয়, দৃষ্টিকম্পন পরিত্যক্ত হয়। তৃষ্ণাকম্পন প্রহীন ও দৃষ্টিকম্পন পরিত্যক্ত হলে অনুরক্ত, দুষ্ট, মোহাবিষ্ট, বিনিবদ্ধ (আসক্ত), পরামৃষ্ট, বিক্ষেপগত (চঞ্চল), অনিষ্টগত (বা অপূর্ণতাপ্রাপ্ত) অথবা থামগত কোন রাগের দ্বারা কম্পিত হবে? কোন দ্বেষের দ্বারা কম্পিত হবে? কোন মোহ দ্বারা কম্পিত হবে? কোন অহংকার দ্বারা কম্পিত হবে? কোন মিথ্যাদৃষ্টি দ্বারা কম্পিত হবে? কোন চঞ্চলতার দ্বারা কম্পিত হবে? কোন সন্দেহে কম্পিত হবে? কোন অনুশয়ে কম্পিত হবে? (তাঁর) সেই অভিসংস্কারসমূহ প্রহীন হয়েছে। অভিসংস্কারসমূহের প্রহীন হলে কোন গতিতে কম্পিত হবে? নিরয়, তির্যক, প্রেত, মনুষ্য, দেবতা, রূপলোক, অরূপলোক, সংজ্ঞাসত্ত্বাবাস, অসংজ্ঞাসত্ত্বাবাস, নৈবসংজ্ঞা-নাসংজ্ঞায়তন ব্রহ্মভূমিতে? সেরূপ কোনো হেতু নেই, প্রত্যয় নেই, কারণ নেই, তার দরুন কম্পিত হয়ে, বিকম্পিত হয়ে কম্পনে প্রবর্তিত হবে। “লোকে” বলতে অপায়লোকে, মনুষ্যলোকে, দেবলোকে, স্কন্ধলোকে, ধাতুলোকে, আয়তনলোকে।

তজ্জন্য ভগবান বলেছেন :

যা কিছু দৃষ্ট, শ্রুত, অনুমিত, সেসব ধর্মে যে শত্রু মুক্ত; যার দর্শন শুদ্ধ ও উন্মুক্ত, কেনই-বা সে লোকে কম্পিত হবে।

 

২৯. তারা কম্পিত হয় না, পূর্বকৃত বিষয় উৎপন্ন করে না, ইহা সম্পূর্ণ শুদ্ধ বলে না, আসক্তিবদ্ধ গ্রন্থি বিসর্জন দিয়ে জগতে কোনো কিছুর প্রতি আকাঙ্ক্ষা করে না।

“কপ্পন” বলতে দুই প্রকার কম্পন—তৃষ্ণাকম্পন ও দৃষ্টিকম্পন... ইহা তৃষ্ণাকম্পন... ইহা দৃষ্টিকম্পন। তাঁদের তৃষ্ণাকম্পন প্রহীন হয়েছে, দৃষ্টিকম্পন পরিত্যক্ত হয়েছে। তৃষ্ণাকম্পনের প্রহীন হওয়ায় ও দৃষ্টিকম্পনের পরিত্যাগ হওয়ায় তৃষ্ণাকম্পন বা দৃষ্টিকম্পন কল্পনা করেন না, জন্ম দেন না, সঞ্জানন করেন না, উৎপন্ন করেন না, উৎপাদন করেন না। “পুরেক্খার” (রক্ষণ) বলতে দুই প্রকার পুরেক্খার-তৃষ্ণা পুরেক্খার (তৃষ্ণা রক্ষণ), দৃষ্টি পুরেক্খার (দৃষ্টি রক্ষণ)... ইহা তৃষ্ণা পুরেক্খার... ইহা দৃষ্টি পুরেক্খার। তাঁদের তৃষ্ণা পুরেক্খার প্রহীন হয়েছে, দৃষ্টি পুরেক্খার পরিত্যক্ত হয়েছে। তৃষ্ণা পুরেক্খার প্রহীন হওয়ায় ও দৃষ্টি পুরেক্খার পরিত্যাগ হওয়ায় তৃষ্ণা বা দৃষ্টিকে সম্মুখে রেখে বিচরণ করেন না; তৃষ্ণাধ্বজ, তৃষ্ণাকেতু, তৃষ্ণাধিপ্রত্যয় করেন না; দৃষ্টিধ্বজ, দৃষ্টিকেতু, দৃষ্টাধিপ্রত্যয় করেন না; এবং তৃষ্ণা বা দৃষ্টি দ্বারা পরিবৃত হয়ে বিচরণ করেন না।

“তাঁরা চরম শুদ্ধি হয় বলেন না” বলতে চূড়ান্ত শুদ্ধি, সংসার শুদ্ধি, অক্রিয়া শুদ্ধি এবং শাশ্বতবাদ বলেন না, ভাষণ করেন না, বর্ণনা করেন না, ব্যাখ্যা করেন না, প্রকাশ করেন না।

“গ্রন্থি” চার প্রকার গ্রন্থি-অভিধ্যা কায়গ্রন্থি, ব্যাপাদ কায়গ্রন্থি, শীলব্রতপরামর্শ কায়গ্রন্থি, এই সত্যাভিনিবেশ কায়গ্রন্থি। আত্মদৃষ্টির আসক্তিই অভিধ্যা কায়গ্রন্থি; পরবাদসমূহে আঘাত ও অপ্রত্যয়ই ব্যাপাদ কায়গ্রন্থি; নিজের শীল বা ব্রত অথবা শীলব্রত স্পর্শ করাই শীলব্রত কায়গ্রন্থি; এবং আত্মদৃষ্টিই এই সত্যাভিনিবেশ কায়গ্রন্থি। কী কারণে অনুরাগগ্রন্থি বলা হয়? সেই গ্রন্থিসমূহের দ্বারা রূপকে গ্রহণ করে, ধারণ করে, নেয়, স্পর্শ করে, অভিনিবেশ করে; বেদনাকে... সংজ্ঞাকে... সংস্কারকে... বিজ্ঞানকে... গতিকে... উৎপত্তিকে... প্রতিসন্ধিকে... ভবকে... এবং সংসারাবর্তকে গ্রহণ করে, ধারণ করে, নেয়, স্পর্শ করে, অভিনিবেশ করে। সেই কারণে অনুরাগগ্রন্থি বলা হয়। “বিসর্জন করে” বলতে গ্রন্থিসমূহ বিসর্জন করে।

অথবা সংযোগ, গাঁথা, গ্রন্থি, শৃঙ্খল, বিবন্ধন, আবদ্ধ, সংলগ্ন, সংবদ্ধ, রুদ্ধ ও বন্ধন আন্দোলিত করে, বিসর্জন করে। যেমন : যান (ৰয্হং), রথ, শকট বা যুদ্ধরথ সজ্জিত করা হয়, বিসজ্জিত করা হয়, নাড়া দেয়া হয়; ঠিক এভাবেই গ্রন্থি ত্যাগ করে, বিসর্জন করে। অথবা সংযোগ, গাঁথা, গ্রন্থি, শৃঙ্খল, বিবন্ধন, আবদ্ধ, সংলগ্ন, সংবদ্ধ, রুদ্ধ ও বন্ধন আন্দোলিত করে, বিসর্জন করে. গ্রথিত অনুরাগগ্রন্থিকে বিসর্জন করে।

“আশা বা অতিতৃষ্ণা” বলতে তৃষ্ণা; যা রাগ, সরাগ... অভিধ্যা, লোভ ও অকুশলমূল। “আশা করেন না” বলতে আশা না করা, উৎপন্ন না করা, উৎপাদন না করা, জন্ম না দেয়া, পুনরায় উৎপন্ন না করা। “কোথায়” অর্থে কোন স্থানে, কোথায়, অধ্যাত্ম, বাহ্যিক বা অধ্যাত্ম-বাহ্যিক কোথায়? “লোকে” বলতে অপায়লোকে... আয়তনলোকে—কোনো লোকে আশা করেন না।

তাই ভগবান বলেছেন :

তারা কম্পিত হয় না, পূর্বকৃত বিষয় উৎপন্ন করে না, ইহা সম্পূর্ণ শুদ্ধ বলে না, আসক্তিবদ্ধ গ্রন্থি বিসর্জন দিয়ে জগতে কোনো কিছুর প্রতি আকাঙ্ক্ষা করে না।

 

৩০. সীমা অতিক্রমকারী ব্রাহ্মণের জেনে ও দেখে কিছুই গৃহীত হয় না। তিনি রাগাসক্তও হন না বিরাগাসক্তও হন না; এই জগতে তার পরম বা শ্রেষ্ঠ বলে কিছুই গৃহীত হয় না।

“সীমা” বলতে চতুর্বিধ সীমা-সৎকায়দৃষ্টি, বিচিকিৎসা, শীলব্রত-পরামর্শ, দৃষ্টানুশয়, বিচিকিৎসানুশয় ও তদ্‌সংশ্লিষ্ট ক্লেশ, ইহা প্রথম সীমা। স্থুল কামরাগ সংযোজন, প্রতিঘ সংযোজন; স্থুল কামরাগানুশয়, প্রতিঘানুশয় ও তদ্‌সংশ্লিষ্ট ক্লেশ, ইহা দ্বিতীয় সীমা। অনুসহগত কামরাগ সংযোজন, প্রতিঘ সংযোজন; অনুসহগত কামরাগানুশয়, প্রতিঘানুশয় ও তদ্‌সংশ্লিষ্ট ক্লেশ, ইহা তৃতীয় সীমা। রূপরাগ, অরূপরাগ, মান, ঔদ্ধত্য, অবিদ্যা; মানানুশয়, ভবরাগানুশয়, অবিদ্যানুশয় ও তদ্‌সংশ্লিষ্ট ক্লেশ, ইহা চতুর্থ সীমা। যখন হতে চারি আর্যমার্গ দ্বারা এই চতুর্বিধ সীমা অতিক্রম, সমতিক্রম ও অতিক্রান্ত হন, তখন হতে তাঁকে সীমা অতিক্রমকারী বলা হয়। “ব্রাহ্মণ” বলতে সাতটি ধর্ম অপসারিত হওয়ায় ব্রাহ্মণ-সৎকায়দৃষ্টি অপসারিত হয়, বিচিকিৎসা অপসারিত হয়, শীলব্রত-পরামর্শ অপসারিত হয়... তিনি এরূপ অনাসক্ত বিধায় তাঁকে ব্রহ্মাও বলা হয়। “তার” বলতে অর্হতের, ক্ষীণাসবের।

“জেনে” অর্থে পরচিত্ত-জ্ঞান দ্বারা জ্ঞাত হয়ে বা পূর্বনিবাসানুস্মৃতি-জ্ঞান দ্বারা জ্ঞাত হয়ে। “দেখে” বলতে মাংসচক্ষু দ্বারা দর্শন করে বা দিব্যচক্ষু দ্বারা দর্শন করে। তাঁর ইহা পরম, অগ্র, শ্রেষ্ঠ, বিশিষ্ট (বা উচ্চতর), মুখ্য, উত্তম ও প্রবর বলে গৃহীত, পরামৃষ্ট (সংস্পৃষ্ট), অভিনিবিষ্ট, সংলগ্নকৃত এবং অধিমুক্ত হয় না, থাকে না, বিদ্যমান নেই, জ্ঞাত বা উপলব্ধ হয় না; (তবে) তা প্রহীন, সমুচ্ছিন্ন, উপশান্ত, প্রশান্ত, পুনরুৎপত্তিহীন এবং জ্ঞান-অগ্নি দ্বারা দগ্ধ হয়—সীমা অতিক্রমকারী ব্রাহ্মণের জেনে ও দেখে কিছুই গৃহীত হয় না।

“রাগাসক্ত” বলতে যারা পঞ্চকামগুণে অভিভূত, গৃদ্ধ (বা লালায়িত), আসক্ত, মূর্ছিত, অনুরক্ত, আবদ্ধ, রূদ্ধ ও সংযুক্ত তাদেরকে বুঝায়। “বিরাগাসক্ত” অর্থে যারা রূপাবচর-অরূপাবচর-সমাপত্তিসমূহে অভিভূত, গৃদ্ধ, আসক্ত, মূর্ছিত, অনুরক্ত, আবদ্ধ, রুদ্ধ ও সংযুক্ত তাদেরকে বুঝায়। “রাগাসক্তও হন না বিরাগাসক্তও হন না” বলতে সেজন্য কামরাগ, রূপরাগ ও অরূপরাগ প্রহীন, নির্মূলিত-উৎপাটিত পুনঃ পল্লবিত হবার শক্তিরহিত তালবৃক্ষসদৃশ ভবিষ্যতে অনুৎপাদধর্মী। এরূপে রাগাসক্তও হন না, বিরাগাসক্তও হন না।

“তার” বলতে অর্হতের, ক্ষীণাসবের। তাঁর ইহা পরম, অগ্র, শ্রেষ্ঠ, বিশিষ্ট, মুখ্য, উত্তম ও প্রবর বলে গৃহীত, পরামৃষ্ট, অভিনিবিষ্ট, সংলগ্নকৃত এবং অধিমুক্ত হয় না, থাকে না, বিদ্যমান নেই, উপলব্ধ হয়না; (তবে) তা প্রহীন, সমুচ্ছিন্ন, উপশান্ত, প্রশান্ত, পুনরুৎপত্তিহীন এবং জ্ঞান-অগ্নি দ্বারা দগ্ধ হয়, এ জগতে তাঁর শ্রেষ্ঠ বলে কিছুই গৃহীত হয় না।

তাই ভগবান বলেছেন :

সীমা অতিক্রমকারী ব্রাহ্মণের জেনে ও দেখে কিছুই গৃহীত হয় না। তিনি রাগাসক্তও হন না বিরাগাসক্তও হন না; এই জগতে তার পরম বা শ্রেষ্ঠ বলে কিছুই গৃহীত হয় না।

সুদ্ধট্ঠক সূত্র বর্ণনা চতুর্থ সমাপ্ত।


 

৫. পরমাষ্টক সূত্র বর্ণনা
অতঃপর পরমাষ্টক সূত্র বর্ণনা ব্যাখ্যা করা হচ্ছে :

৩১. “ইহাই শ্রেষ্ঠ” এরূপ দৃষ্টিপোষণকারী লোকেরা জগতে নিজের দৃষ্টি বা ধারণাকে বিশেষভাবে মূল্যায়ণ করে, অন্য সব বিষয় সে “হীন” বলে প্রকাশ করে থাকে, সে কারণে তার বাদানুবাদসমূহ উপশম হয় না।

এমন শ্রমণ-ব্রাহ্মণ আছে যারা দৃষ্টিগতিক। তারা বাষট্টি প্রকার দৃষ্টিগত বিষয়ের কোনো একটিতে দৃষ্টিগত হয়ে “ইহা পরম, অগ্র, শ্রেষ্ঠ, বিশিষ্ট (বা উচ্চতর), মুখ্য, উত্তম ও প্রবর (অত্যুত্তম) বলে গ্রহণ, পরিগ্রহ, ধারণ, অবলম্বন ও অবধারণ (বা আশ্রয়) করে স্ব স্ব দৃষ্টি দ্বারা বাস করে, প্রবাস করে, অবস্থান করে এবং বসবাস করে। যেমন : আগারিকেরা ঘরে বাস করে, আপত্তিগ্রস্ত ব্যক্তিরা আপত্তিসমূহের মধ্যে বাস করে, ক্লেশযুক্ত ব্যক্তিরা ক্লেশসমূহে বাস করে; ঠিক এরূপে এমন শ্রমণ-ব্রাহ্মণ আছে যারা দৃষ্টিগতিক। তারা বাষট্টি প্রকার দৃষ্টিগত বিষয়ের কোন একটিতে দৃষ্টিগত হয়ে “ইহা পরম, অগ্র, শ্রেষ্ঠ, বিশিষ্ট, মুখ্য, উত্তম ও প্রবর” বলে গ্রহণ, পরিগ্রহ, ধারণ, অবলম্বন ও অবধারণ করে স্ব স্ব দৃষ্টি দ্বারা বাস করে, প্রবাস করে, অবস্থান করে এবং বসবাস করে, পরম বলে দৃষ্টিসমূহে অবস্থান করে।

“যদং” অর্থে যে। “উত্তরিং কুরুতে” বলতে বিশেষভাবে মূল্যায়ন করা; অগ্র, শ্রেষ্ঠ, বিশিষ্ট, প্রধান, উত্তম ও প্রবর মনে করা। “এই শাস্তা সর্বজ্ঞ” এরূপে বিশেষভাবে মূল্যায়ন করা; অগ্র, শ্রেষ্ঠ, বিশিষ্ট, প্রধান, উত্তম ও প্রবর মনে করা। “এই ধর্ম সুব্যাখ্যাত... এই গণ (সংঘ) সুপ্রতিপন্ন... এই দৃষ্টি সম্যক... এই প্রতিপদা সুপ্রজ্ঞাপ্ত... এই মার্গ মুক্তিদায়ক” এরূপে বিশেষভাবে মূল্যায়ণ করা; অগ্র, শ্রেষ্ঠ, বিশিষ্ট, প্রধান, উত্তম ও প্রবর মনে করা, প্রকাশ করা, প্রদর্শন করা। “মানুষ” বলতে সত্ত্ব, নর... মনুষ্য। “লোকে” বলতে অপায়লোকে... আয়তলোকে—লোকেরা জগতে নিজের দৃষ্টি বা ধারণাকে বিশেষভাবে মূল্যায়ন করে।

“অন্য সব বিষয় সে ‘হীন’ বলে প্রকাশ করে থাকে” বলতে নিজের শাস্তা, ধর্ম, সংঘ, দৃষ্টি, প্রতিপদ মার্গ স্থাপন করে সমস্ত বাদানুবাদ ক্ষেপণ, উৎক্ষেপণ ও পরিক্ষেপণ করে। “সেই শাস্তা সর্বজ্ঞ নন, তাঁর ধর্ম সুব্যাখ্যাত নয়, গণ (সংঘ) সুপ্রতিপন্ন নয়, দৃষ্টি সম্যক নয়, প্রতিপদা সুপ্রজ্ঞাপ্ত নয় এবং মার্গ মুক্তিদায়ক নয়; এখানে কোনো শুদ্ধি, বিশুদ্ধি, পরিশুদ্ধি, মুক্তি, বিমুক্তি বা পরিমুক্তি নেই; এখানে কোনো শুদ্ধ, বিশুদ্ধ, পরিশুদ্ধ, মুক্ত, বিমুক্ত বা পরিমুক্ত হওয়া যায় না; বরং এগুলো হীন, নীচ, তুচ্ছ, নিকৃষ্ট, ক্ষুদ্র ও নগণ্য” এরূপ বলে থাকে, ভাষণ করে, বর্ণনা করে, ব্যাখ্যা করে, প্রকাশ করে।

“তদ্ধেতু” বলতে সেজন্য, সেই কারণ, সেই হেতু, সেই প্রত্যয়, সেই নিদান। দৃষ্টিকলহ, দৃষ্টিদ্বন্দ্ব, দৃষ্টিবিগ্রহ, বিরোধে দৃষ্টিবিবাদ ও দৃষ্টিবিরোধ। “অৰীতিবত্তো” বলতে অনতিক্রম, অসমতিক্রম ও অনতিক্রান্ত।

তাই ভগবান বলেছেন :

“ইহাই শ্রেষ্ঠ” এরূপ দৃষ্টিপোষণকারী লোকেরা জগতে নিজের দৃষ্টি বা ধারণাকে বিশেষভাবে মূল্যায়ণ করে, অন্য সব বিষয় সে “হীন” বলে প্রকাশ করে থাকে, সে কারণে তার বাদানুবাদসমূহ উপশম হয় না।

 

৩২. দৃষ্ট, শ্রুত, শীলব্রত এবং অনুমানে যা নিজের মধ্যে আনিশংস দর্শন করে; তখন সে ব্যক্তি তা ধারণ করে, অন্যসব হীনরূপে দর্শন করে।

“যদত্তনি” বলতে যেই আত্মাতে। “আত্মা” দৃষ্টিগত বিষয়কে বলা হয়। আত্মদৃষ্টিতে দুই প্রকার আনিশংস দর্শন করে, দৃষ্টধর্মী আনিশংস, পারলৌকিক আনিশংস। দৃষ্টিতে দৃষ্টধর্মী আনিশংস কিরূপ? শাস্তা যেই দৃষ্টিসম্পন্ন হন, শ্রাবকগণও সেই দৃষ্টিসম্পন্ন হন। সেই দৃষ্টিসম্পন্ন শাস্তাকে শ্রাবকগণ সৎকার করেন, গৌরব করেন, মান্য করেন, পূজা করেন, সম্মান করেন। সেই নিদানে চীবর, পিণ্ডপাত, শয্যাসন, ওষুধ-প্রত্যয়-ভৈষজ্য-উপকরণ লাভ করেন। ইহাই দৃষ্টধর্মী আনিশংস। দৃষ্টিতে পারলৌকিক আনিশংস কিরূপ? এই দৃষ্টি অবশ্যই নাগত্ব, সুপর্ণত্ব, যক্ষত্ব, অসুরত্ব, গন্ধর্বত্ব, মহারাজত্ব, ইন্দ্রত্ব, ব্রহ্মত্ব বা দেবত্ব দান করবে। এই দৃষ্টি শুদ্ধির জন্য, বিশুদ্ধির জন্য, পরিশুদ্ধির জন্য; মুক্তির জন্য, বিমুক্তির জন্য, পরিমুক্তির জন্য। এই দৃষ্টি দ্বারা শুদ্ধ হন, বিশুদ্ধ হন, পরিশুদ্ধ হন; মুক্ত হন, বিমুক্ত হন, পরিমুক্ত হন। এই দৃষ্টি দ্বারা আমি শুদ্ধ হবো, বিশুদ্ধ হবো, পরিশুদ্ধ হবো; মুক্ত হবো, বিমুক্ত হবো, পরিমুক্ত হবো বলে ভবিষ্যৎ ফলাকাঙ্ক্ষী হন। ইহাই দৃষ্টিতে পারলৌকিক আনিশংস। আত্মদৃষ্টির দ্বারা এই দুই প্রকার আনিশংস দর্শন করেন, দৃষ্টশুদ্ধির দ্বারা দুই প্রকার আনিশংস দর্শন করেন, শ্রুতশুদ্ধির দ্বারা দুই প্রকার আনিশংস দর্শন করেন, শীলশুদ্ধির দ্বারা দুই প্রকার আনিশংস দর্শন করেন, ব্রতশুদ্ধির দ্বারা দুই প্রকার আনিশংস দর্শন করেন, অনুমানশুদ্ধির দ্বারা দুই প্রকার আনিশংস দর্শন করেন। এ অর্থে দৃষ্টধর্মী আনিশংস, পারলৌকিক আনিশংস। অনুমানশুদ্ধির দ্বারা দৃষ্টধর্মী আনিশংস কিরূপ? শাস্তা যেই দৃষ্টিসম্পন্ন হন শ্রাবকগণও সেই দৃষ্টিসম্পন্ন হন... ইহাই অনুমানশুদ্ধির দ্বারা দৃষ্টধর্মী আনিশংস। অনুমানশুদ্ধির দ্বারা পারলৌকিক আনিশংস কিরূপ? এই দৃষ্টি অবশ্যই নাগত্ব... ইহাই অনুমানশুদ্ধির দ্বারা পারলৌকিক আনিশংস। অনুমানশুদ্ধিতে এই দুই প্রকার আনিশংস দেখেন, দর্শন করেন, অবলোকন করেন, নির্ধারণ করেন, পরীক্ষা করেন, এভাবে দৃষ্ট, শ্রুত, শীলব্রত বা অনুমানে যেই আত্মাতে আনিশংস দর্শন করেন।

“তদেৰ” অর্থে সেই দৃষ্টিগত বিষয়কে বুঝায়। “তত্থা” বলতে নিজের দৃষ্টিতে, নিজের ইচ্ছায়, নিজের রুচিতে, নিজের অভিপ্রায়ে। “সমুগ্গহায” বলতে ইহা পরম, অগ্র, শ্রেষ্ঠ, বিশিষ্ট, প্রধান, উত্তম ও প্রবর বলে গ্রহণ করে, শিক্ষা করে, ধারণ করে, স্পর্শ করে, অভিনিবেশ করে।

অন্য শাস্তা, ধর্ম, সংঘ, দৃষ্টি, প্রতিপদ ও মার্গকে হীন, নীচ, তুচ্ছ, নিকৃষ্ট, ক্ষুদ্র ও নগণ্যরূপে দর্শন করে, দেখে, অবলোকন করে, নির্ধারণ করেন, পরীক্ষা করেন। এ অর্থে অন্যসব হীনরূপ দর্শন করে।

তাই ভগবান বলেছেন :

দৃষ্ট, শ্রুত, শীলব্রত এবং অনুমানে যা নিজের মধ্যে আনিশংস দর্শন করে; তখন সে ব্যক্তি তা ধারণ করে, অন্যসব হীনরূপে দর্শন করে।

 

৩৩. যেই বিষয়ে নিশ্রয় করে অন্যদের হীনরূপে দর্শন করে, জ্ঞানী ব্যক্তিরা তাকে গ্রন্থি বলেন। তদ্ধেতু সেই ভিক্ষু দৃষ্ট, শ্রুত, অনুমান এবং শীলব্রত গ্রহণ করবে না।

“কুসলা” বলতে যারা স্কন্ধকুশল (স্কন্ধ সম্বন্ধে অভিজ্ঞ), ধাতুকুশল, আয়তনকুশল, প্রতীত্যসমুৎপাদকুশল, স্মৃতিপ্রস্থানকুশল, সম্যক প্রধানকুশল, ঋদ্ধিপাদ কুশল, ইন্দ্রিয়কুশল, বলকুশল, বোধ্যঙ্গকুশল, মার্গকুশল, ফলকুশল, নির্বাণকুশল; সেই কুশলগণ এরূপ বলেন—“এটা গ্রন্থি, এটা আসক্তি, এটা বন্ধন, এটা প্রতিবন্ধক।” এভাবে বলেন, প্রচার করেন, ভাষণ করেন, প্রকাশ করে, ব্যাখ্যা করেন।

যে শাস্তা, ধর্ম, গণ, দৃষ্টি, প্রতিপদ, মার্গে নিশ্রিত, সন্নিশ্রিত, সংযুক্ত, উপগত, অধ্যসিত, অধিমুক্ত হয়। অন্য শাস্তা, ধর্ম, গণ, দৃষ্টি, প্রতিপ্রদ, মার্গকে হীন, নিহীন, তুচ্ছ, অনর্থক, সামান্য, নিকৃষ্টরূপে দর্শন করে, পর্যবেক্ষণ করে, অবলোকন করে, বিবেচনা করে, চিন্তা করে, নিরূপণ করে।

“তস্মা” বলতে তদ্ধেতু, সে কারণে, সেহেতু, সে প্রত্যয়ে, সে নিদানে দৃষ্টি বা দৃষ্টিশুদ্ধি, শ্রুত বা শ্রুতশুদ্ধি, মুত বা মুত শুদ্ধি, শীল বা শীলশুদ্ধি ব্রত বা ব্রতশুদ্ধি বিশ্বাস করে না, গ্রহণ করে না, বিবেচনা করে না, নিষ্পত্তি বা সমর্থন করে না।

তাই ভগবান বলেছেন :

যেই বিষয়ে নিশ্রয় করে অন্যদের হীনরূপে দর্শন করে, জ্ঞানী ব্যক্তিরা তাকে গ্রন্থি বলেন। তদ্ধেতু সেই ভিক্ষু দৃষ্ট, শ্রুত, অনুমান এবং শীলব্রত গ্রহণ করবে না।

 

৩৪. তিনি জ্ঞান বা শীলব্রত দ্বারা কোনো মতবাদের সৃষ্টি করেন না। নিজেকে তিনি অন্যজনের সমান, হীন কিংবা শ্রেষ্ঠ মনে করেন না।

অষ্ট সমাপত্তি-জ্ঞান, পঞ্চাভিজ্ঞা-জ্ঞান, মিথ্যাজ্ঞান, শীল, ব্রত অথবা শীলব্রত দ্বারা কোনো দৃষ্টি সৃষ্টি করেন না, উৎপন্ন করেন না, সঞ্জানন করেন না, নিবর্তন, অভিনিবর্তন করেন না।

“লোকে” বলতে অপায়লোকে... আয়তনলোকে।

নিজেকে জাতি, গোত্র, বিশিষ্ট ব্যক্তি, বর্ণসৌন্দর্য, ধন, অধ্যয়ন, কর্মায়তন (উন্নত পেশা), শিল্পায়তন (শিল্পবিদ্যা), বিদ্যাস্থান (গবেষণা বা উন্নত বিদ্যা), শ্রুত, প্রতিভাণ, অন্যান্য বিষয় দ্বারা ‘আমি সদৃশ’ মনে করেন না।

“আমি হীন” বলে নিজেকে উপনীত করেন না জাতি, গোত্র... বা অন্যতর অন্যতর বিষয় দ্বারা। “আমি শ্রেয়” বলে নিজেকে উপনীত করেন না জাতি, গোত্র ... বা অন্যতর অন্যতর বিষয় দ্বারা।

তাই ভগবান বলেছেন :

তিনি জ্ঞান বা শীলব্রত দ্বারা কোনো মতবাদের সৃষ্টি করেন না। নিজেকে তিনি অন্যজনের সমান, হীন কিংবা শ্রেষ্ঠ মনে করেন না।

 

৩৫. আত্মদৃষ্টি পরিত্যাগপূর্বক উপাদানশূন্য হয়ে নানা জ্ঞানে তিনি নিশ্রয় করেন না। তিনি বিরুদ্ধ মতাবলম্বী দলের অনুসরণ করেন না, এমনকি কোনো রকম মতও তিনি গ্রহণ করেন না।

“অত্তং পহায” বলতে আত্মদৃষ্টি ত্যাগ করে। “অত্তং পহায” অর্থে মিথ্যাদৃষ্টি পরিহার করে। “অত্তং পহায” বলতে তৃষ্ণাবশে, দৃষ্টিবশে যা গৃহীত, পরামৃষ্ট, অভিনিবিষ্ট, নিয়োজিত ও অধিমুক্ত বিষয়কে ত্যাগ করেন, পরিহার করেন, অপনোদন করেন, ধ্বংস করেন, বিনষ্ট করেন। “অনুপাদিযানো” অর্থে চারি উপাদানে আসক্ত, গৃহীত, পরামৃষ্ট ও অভিনিবিষ্ট না হওয়া।

অষ্ট সমাপত্তি-জ্ঞান, পঞ্চাভিজ্ঞা-জ্ঞান বা মিথ্যাজ্ঞান দ্বারা তৃষ্ণানিশ্রয় অথবা দৃষ্টিনিশ্রয় না করা, জন্ম না দেয়া, সঞ্জানন না করা, উৎপাদন না করা, উৎপন্ন না করা।

ভিন্ন মতভেদে, দ্বিধাবিভক্তিতে, সন্দেহজাত বিষয়ে, নানাদৃষ্টিক, নানা বিশ্বাসী, নানাভিলাষী, নানা মতান্তরগ্রাহী, নানাদৃষ্টির নিশ্রয়ে আশ্রিত, ছন্দগতিপ্রাপ্ত, দ্বেষগতিপ্রাপ্ত, মোহগতিপ্রাপ্ত এবং ভয়গতিপ্রাপ্তদের মধ্যে তিনি ছন্দগতিতে গমন করেন না, দ্বেষগতিতে গমন করেন না, মোহগতিতে গমন করেন না, ভয়গতিতে গমন করেন না, রাগবশে গমন করেন না, দ্বেষবশে গমন করেন না, মোহবশে গমন করেন না, মানবশে গমন করেন না, দৃষ্টিবশে গমন করেন না, ঔদ্ধত্যবশে গমন করেন না, বিচিকিৎসাবশে গমন করেন না, অনুশয়বশে গমন করেন না এবং বর্গধর্ম দ্বারা চালিত হন না, নীত হন না, বাহিত হন না, আকর্ষিত বা গৃহীত হন না, তিনি মতভেদে পক্ষভূক্ত হন না।

তার বাষট্টি প্রকার দৃষ্টিগত বিষয় প্রহীন, সমুচ্ছিন্ন, উপশান্ত, প্রশান্ত, পুনরুৎপত্তিহীন ও জ্ঞানাগ্নি দ্বারা দগ্ধ হয়েছে। তিনি কোনো দৃষ্টিগত বিষয়ের সমীপবর্তী হন না, পশ্চাদ্‌গমন করেন না, তিনি কোনো দৃষ্টির সমীপবর্তী হন না।

তাই ভগবান বলেছেন :

আত্মদৃষ্টি পরিত্যাগপূর্বক উপাদানশূন্য হয়ে নানা জ্ঞানে তিনি নিশ্রয় করেন না। তিনি বিরুদ্ধ মতাবলম্বী দলের অনুসরণ করেন না, এমনকি কোনো রকম মতও তিনি গ্রহণ করেন না।

 

৩৬. এ জগতে যাঁর উভয় অন্তে প্রণিধি (তৃষ্ণা) নেই, ভবাভবে ইহলোক বা পরলোকের প্রতিও যার বাসনা থাকে না। তাঁর কোনো নিবেশন (আসক্তি) থাকে না, এবং তিনি ধর্মসমূহ (মিথ্যাদৃষ্টিসমূহ) নিরূপণ করে তা ত্যাগ করতে সক্ষম হন।

“যাঁর” অর্থে অর্হতের, ক্ষীণাসবের। “অন্তো” বলতে স্পর্শ এক বা প্রথম অন্ত, স্পর্শসমুদয় দ্বিতীয় অন্ত; অতীত প্রথম অন্ত, অনাগত দ্বিতীয় অন্ত; সুখবেদনা প্রথম অন্ত, দুঃখবেদনা দ্বিতীয় অন্ত; নাম প্রথম অন্ত, রূপ দ্বিতীয় অন্ত; ছয় অধ্যাত্ম-আয়তন প্রথম অন্ত, ছয় বাহ্যিক-আয়তন দ্বিতীয় অন্ত; সৎকায় প্রথম অন্ত, সৎকায় সমুদয় দ্বিতীয় অন্ত। তৃষ্ণাকে পণিধি বলা হয়। যা রাগ, সরাগ... অভিধ্যা, লোভ, অকুশলমূল।

“ভবাভবে” অর্থে ভবাভবে, কর্মভবে, পুনর্ভবে, কামভবে; কর্মভবে, কামভবে পুনর্ভবে, রূপভবে; কর্মভবে, রূপভবে, পুনর্ভবে, অরূপভবে; কর্মভবে, অরূপভবে, পুনর্ভবে, পুনঃ পুনর্ভবে, পুনঃপুন গতিতে, পুনঃপুন উৎপত্তিতে, পুনঃপুন প্রতিসন্ধিতে, পুনঃপুন আত্মভাব (দেহধারণ) উৎপত্তিতে। “ইধ” অর্থে স্বীয় আত্মভাব। “হুরা” অর্থে অপর আত্মভাব। “ইধ” বলতে স্বীয় রূপ, বেদনা, সংজ্ঞা, সংস্কার, বিজ্ঞান; “হুরা” বলতে অপর রূপ, বেদনা, সংজ্ঞা, সংস্কার, বিজ্ঞান। “ইধ” অর্থে ছয় অধ্যাত্ম আয়তন; “হুরা” বলতে ছয় বাহ্যিক আয়তন। “ইধ” অর্থে মনুষ্যলোক; “হুরা” অর্থে দেবলোক। “ইধ” বলতে কামধাতু; “হুরা” বলতে রূপধাতু, অরূপধাতু। “ইধ” অর্থে কামধাতু, রূপধাতু; “হুরা” অরূপধাতু। যাঁর উভয় অন্তে, ভবাভবে, মনুষ্যলোকে ও দেবলোকে প্রণিধি এবং তৃষ্ণা নেই, থাকে না, অবিদ্যমান, উপলব্ধ হয় না; বরং প্রহীন, সমুচ্ছিন্ন, উপশান্ত, প্রশমিত, পুনরুৎপত্তিহীন এবং জ্ঞানাগ্নি দ্বারা দগ্ধ হয়।

“নিবেসনা” বলতে দুই প্রকার নিবেশন-তৃষ্ণানিবেশন, দৃষ্টিনিবেশন... ইহাই তৃষ্ণানিবেশন... ইহাই দৃষ্টিনিবেশন। “তাঁর” অর্হতের, ক্ষীণাসবের। তাঁর কোনো নিবেশন নেই, থাকে না, বিদ্যমান নেই, অবিদ্যমান, উপলব্ধ হয় না; বরং প্রহীন, সমুচ্ছিন্ন, উপশান্ত, প্রশান্ত, পুনরুৎপত্তিহীন ও জ্ঞানাগ্নি দ্বারা দগ্ধ হয়।

“ধর্মসমূহে” বলতে বাষট্টি প্রকার মিথ্যাদৃষ্টিতে। “নিশ্রয় করে” অর্থে নিরূপণ করে, অনুসন্ধান করে, নির্ধারণ করে, বিবেচনা করে, তুলনা করে, নিপত্তি করে, স্থির করে, ব্যাখ্যা করে। “গৃহীত” বলতে স্থিরীকরণে সীমাগ্রহণ, পক্ষগ্রহণ, শ্রেষ্ঠগ্রহণ, বিভাগগ্রহণ, উচ্চয়গ্রহণ, সমুচ্চয় গ্রহণ। “ইহা সত্য, যথার্থ, প্রকৃত, বিশুদ্ধ, অবিপরীত” এরূপে গৃহিত, পরামৃষ্ট, অভিনিবিষ্ট, সংলগ্নকৃত, অধিমুক্ত নেই, থাকে না, অবিদ্যমান, উপলব্ধ হয় না; বরং প্রহীন, সমুচ্ছিন্ন, উপশান্ত, প্রশমিত, পুনরুৎপত্তিহীন এবং জ্ঞানাগ্নি দ্বারা দগ্ধ হয়।

তাই ভগবান বলেছেন :

এ জগতে যাঁর উভয় অন্তে প্রণিধি (তৃষ্ণা) নেই, ভবাভবে ইহলোক বা পরলোকের প্রতিও যাঁর বাসনা থাকে না। তাঁর কোনো নিবেশন (আসক্তি) থাকে না, এবং তিনি ধর্মসমূহ (মিথ্যাদৃষ্টিসমূহ) নিরূপণ করে তা ত্যাগ করতে সক্ষম হন।

 

৩৭. যাঁর দৃষ্ট, শ্রুত বা অনুমিত বিষয়ে প্রকম্পিত অনুমাত্র সংজ্ঞা সেই, সেই ব্রাহ্মণ দৃষ্টি গ্রহণ করে না। কেন সে লোকে কম্পিত হবে!

“তস্স” বলতে অর্হতের, ক্ষীণাসবের। তাঁর দৃষ্ট বিষয়ে বা দৃষ্টশুদ্ধিতে, শ্রুতিতে বা শ্রুতশুদ্ধিতে, অনুমিত বিষয়ে বা অনুমিতশুদ্ধিতে সংজ্ঞা পূর্বগামীতা, সংজ্ঞাবিকপ্পনতা; সংজ্ঞাবিগ্রহ দ্বারা সংজ্ঞায় উত্থিত, সমুত্থিত, কম্পিত, প্রকম্পিত; সঙ্খত, অভিসঙ্খত, সমন্বিত, এরূপ দৃষ্টি নেই, থাকে না, অবিদ্যামান, উপলব্ধ হয় না; বরং প্রহীন, সমুচ্ছিন্ন, উপশান্ত, প্রশমিত, পুনরুৎপত্তি রহিত, জ্ঞানাগ্নি দ্বারা দগ্ধ হয়

“ব্রাহ্মণ” বলতে সাতটি ধর্ম অপসারিত হয় বলে ব্রাহ্মণ-সৎকাদৃষ্টি অপসারিত হয়... তিনি এরূপ অনাসক্ত বিধায় তাঁকে ব্রহ্মা বলা হয়। সেই ব্রাহ্মণ দৃষ্টিকে গ্রহণ করেন না, ধারণ করেন না, বিবেচনা করেন না, অভিনিবেশ করেন নাভ।

“কম্পন” বলতে দুই প্রকার কম্পন-তৃষ্ণাকম্পন ও দৃষ্টিকম্পন... ইহা তৃষ্ণাকম্পন... ইহা দৃষ্টিকম্পন। তাঁর তৃষ্ণাকম্পন প্রহীন হয়, দৃষ্টিকম্পন পরিত্যক্ত হয়। তৃষ্ণাকম্পন প্রহীন ও দৃষ্টিকম্পন পরিত্যক্ত হলে অনুরক্ত, দুষ্ট, মোহাবিষ্ট, বিনিবদ্ধ (আসক্ত), পরামৃষ্ট, বিক্ষেপগত (চঞ্চল), অনিষ্টগত (বা অপূর্ণতাপ্রাপ্ত) অথবা থামগত কোন রাগের দ্বারা কম্পিত হবে? কোন দ্বেষের দ্বারা কম্পিত হবে? কোন মোহ দ্বারা কম্পিত হবে? কোন অহংকার দ্বারা কম্পিত হবে? কোন মিথ্যাদৃষ্টি দ্বারা কম্পিত হবে? কোন চঞ্চলতার দ্বারা কম্পিত হবে? কোন সন্দেহে কম্পিত হবে? কোন অনুশয়ে কম্পিত হবে? (তাঁর) সেই অভিসংস্কারসমূহ প্রহীন হয়েছে। অভিসংস্কারসমূহের প্রহীন হলে কোন গতিতে কম্পিত হবে? নিরয়, তির্যক, প্রেত, মনুষ্য, দেবতা, রূপলোক, অরূপলোক, সংজ্ঞাসত্ত্বাবাস, অসংজ্ঞাসত্ত্বাবাস, নৈবসংজ্ঞা-নাসংজ্ঞায়তন ব্রহ্মভূমিতে? সেরূপ কোনো হেতু নেই, প্রত্যয় নেই, কারণ নেই, যার দরুন কম্পিত হয়ে প্রকম্পিত হয়ে কম্পনে প্রবর্তিত হবে। “লোকে” বলতে অপায়লোকে... আয়তনলোকে।

তাই ভগবান বুদ্ধ বলেছেন :

যাঁর দৃষ্ট, শ্রুত বা অনুমিত বিষয়ে প্রকম্পিত অনুমাত্র সংজ্ঞা সেই, সেই ব্রাহ্মণ দৃষ্টি গ্রহণ করে না। কেন সে লোকে কম্পিত হবে!

 

৩৮. যারা কম্পিত হয় না, পূর্বকৃত বিষয় উৎপন্ন করে না, তাদের নিকট ধর্মসমূহ গৃহীত হয় না। ব্রাহ্মণ শীলব্রতের দ্বারা চালিত হয় না। তেমন পারগত ব্যক্তি পুনরায় (এ সংসারে) ফিরে আসেন না।

“কপ্পা” বলতে দুই প্রকার কম্পন-তৃষ্ণা কম্পন ও দৃষ্টি কম্পন। তৃষ্ণা কম্পন কী রকম? তৃষ্ণা সঙ্খাতের দ্বারা যেরূপ সীমাকৃত, প্রান্তকৃত, নির্দিষ্টকৃত, নির্ধারণকৃত, অধিকৃত, সংলগ্নকৃত—“ইহা আমার, এই আমার, এতটুকু আমার, এ সমস্ত আমার”; রূপ, শব্দ, গন্ধ, রস, স্পর্শ আমার; আবরণ, আচ্ছাদন, দাস-দাসী, ছাগল, কুক্কুট, শূকর, হস্তী, গরু, অশ্ব, ঘোটকী, ক্ষেত্র, বস্তু, হিরণ্য, সুবর্ণ, গ্রাম, নগর, রাজধানী, রাষ্ট্র, জনপদ, রাজকোষ, কোষাগার এমনকি সমস্ত পৃথিবীকে তৃষ্ণাবশে আমার বলে; এবং যেই পর্যন্ত একশত আট প্রকার তৃষ্ণার অধিকৃত, ইহাই তৃষ্ণা কম্পন। মিথ্যাদৃষ্টি কম্পন কী রকম? বিশ প্রকার সৎকায়দৃষ্টি, দশ প্রকার অন্তগ্রাহিকাদৃষ্টি, যা এরূপ দৃষ্টি, দৃষ্টিগত, দৃষ্টিগ্রহণ, দৃষ্টিকান্তার, দৃষ্টিবিকৃতি, দৃষ্টিবিস্ফন্দিত, দৃষ্টিসংযোগ, গৃহীত, পরিগৃহীত, অভিনিবিষ্ট, কুমার্গ, মিথ্যাপথ, মিথ্যাবিষয়, তীর্থিয়াতন, ভুল ধারণা, বিপরীতধারণা, দৃষ্টি বৈপরীত্য, মিথ্যাধারণা এবং অযথার্থ বিষয়কে “যথার্থ” বলে গ্রহণ করাসহ বাষট্টি প্রকার দৃষ্টিগত বিষয়, ইহা দৃষ্টিকম্পন। তাদের সেই তৃষ্ণা কম্পন প্রহীন ও দৃষ্টি কম্পন পরিত্যক্ত। তৃষ্ণা কম্পন প্রহীনকালে ও দৃষ্টি কম্পন পরিত্যক্তকালে তৃষ্ণা ও দৃষ্টি কম্পনে কম্পিত হন না, কম্পন উৎপন্ন করেন না, উৎপাদন করেন না, জন্ম দেন না, পুনরুৎপাদন করেন না।

“পুরেক্খার” (সম্মুখে রক্ষণ) বলতে দুই প্রকার পুরেক্খার—তৃষ্ণা পুরেক্খার (তৃষ্ণা সম্মুখে রক্ষণ), দৃষ্টি পুরেক্খার (দৃষ্টি সম্মুখে রক্ষণ)... ইহা তৃষ্ণা পুরেক্খার... ইহা দৃষ্টি পুরেক্খার। তাঁদের তৃষ্ণা পুরেক্খার প্রহীন হয়েছে, দৃষ্টি পুরেক্খার পরিত্যক্ত হয়েছে। তৃষ্ণা পুরেক্খার প্রহীন হওয়ায় ও দৃষ্টি পুরেক্খার পরিত্যাগ হওয়ায় তৃষ্ণা বা দৃষ্টিকে সম্মুখে রেখে বিচরণ করেন না; তৃষ্ণাধ্বজা, তৃষ্ণাকেতু, তৃষ্ণাধিপ্রত্যয় করেন না; দৃষ্টিধ্বজ, দৃষ্টিকেতু, দৃষ্টাধিপ্রত্যয় করেন না; এবং তৃষ্ণা বা দৃষ্টি দ্বারা পরিবৃত হয়ে বিচরণ করেন না।

“ধর্মসমূহ” বলতে বাষট্টি প্রকার মিথ্যাদৃষ্টিকে বুঝায়। “তেসং” (তাঁদের) বলতে সেই ক্ষীণাসবগণের, অর্হৎগণের। “ন পটিচ্ছিতাসে” বলতে ‘লোক (জগৎ) শাশ্বত, মূর্খ ব্যক্তি ইহা সত্য বলে মনে করে’ এরূপে গৃহীত না হওয়া। ‘লোক অশাশ্বত... লোক সসীম... লোক অসীম... সেই জীব সেই শরীর... অন্য জীব অন্য শরীর... মরণের পর তথাগত থাকেন... মরণের পর তথাগত থাকেন না... মরণের পর তথাগত থাকেন, আবার থাকেন না... মরণের পর তথাগত থাকেন না, আবার থাকেন না তাও নয়, মূর্খ ব্যক্তি ইহা সত্য বলে মনে করে” এরূপে গৃহীত না হওয়া-তাঁদের ধর্মসমূহ গৃহীত হয় না।

“না” বলতে প্রতিক্ষেপ। “ব্রাহ্মণ” বলতে সাতটি ধর্ম বর্জিত হয় বলে ব্রাহ্মণ-সৎকায়দৃষ্টি বর্জিত হয়... তিনি এরূপ অনাসক্ত বিধায় তাঁকে ব্রহ্মা বলা হয়। ব্রাহ্মণ শীলের দ্বারা, ব্রতের দ্বারা বা শীলব্রতের দ্বারা, চালিত হয় না, নীত হয় না, বাহিত হয় না, অধিকৃত হয় না—ব্রাহ্মণ শীলব্রতের নীত হন না।

অমৃতময় নির্বাণকে ওপার বলা হয়। যা সর্ব সংস্কার উপশম, সর্ব আসক্তি পরিত্যাগ, তৃষ্ণা ক্ষয়, বিরাগ, নিরোধ তা-ই নির্বাণ। তিনি পারগত, পারোত্তীর্ণ, লক্ষ্যস্থানে গত, লক্ষ্যস্থানে প্রাপ্ত, শেষপ্রান্ত (চরম সীমা) গত, শেষপ্রান্ত প্রাপ্ত, তাঁর জন্ম-মৃত্যুর সংসারে পুনঃ আগমন নেই, অর্থাৎ পুনর্জন্ম নেই; তাই পারগত। “ন পচ্চেতী” বলতে বুঝায় স্রোতাপত্তিমার্গ লাভের দ্বারা যে ক্লেশসমূহ প্রহীন হয়, সে ক্লেশসমূহ পুনর্বার আগমন করে না, সমীপবর্তী হয় না, ফিরে আসে না। সকৃদাগামীমার্গ লাভের দ্বারা যে ক্লেশসমূহ প্রহীন হয়, সে ক্লেশসমূহ পুনর্বার আগমন করে না, সমীপবর্তী হয় না, ফিরে আসে না। অনাগামীমার্গ লাভের দ্বারা যে ক্লেশসমূহ প্রহীন হয়, সে ক্লেশসমূহ পুনর্বার আগমন করে না, সমীপবর্তী হয় না, ফিরে আসে না। অর্হত্ত্বমার্গ লাভের দ্বারা যে ক্লেশসমূহ প্রহীন হয়, সে ক্লেশসমূহ পুনর্বার আগমন করে না, সমীপবর্তী হয় না, ফিরে আসে না। তাই বলা হয়েছে-পুনরায় ফিরে আসে না। “তাদী” অর্হৎগণ পাঁচ প্রকারে গুণবান-ইষ্টানিষ্টে গুণবান, ত্যাগে গুণবান, উত্তীর্ণে গুণবান, মুক্তিতে গুণবান, সেই কারণে গুণবান।

কিরূপে অর্হৎগণ ইষ্টানিষ্টে গুণবান (হন)? অর্হৎগণ লাভে যেমন অলাভেও তেমন গুণবান, যশে যেমন অযশেও তেমন গুণবান, প্রশংসায় যেমন নিন্দায়ও তেমন গুণবান, সুখে যেমন দুঃখেও তেমন গুণবান। (প্রয়োজনে) স্বীয় অঙ্গে কোথাও গন্ধ লেপন করতে, (চিকিৎসার জন্য) ক্ষুর দ্বারা অঙ্গে কোথাও কাটাতে (বলেন)-আমার মধ্যে রাগ নেই, আমার মধ্যে প্রতিঘ নেই; অনুশয়-প্রতিঘবিহীন, উৎসাহ-নিরুৎসাহ সম্পূর্ণরূপে নিষ্পন্ন বা বিনষ্ট, অনুরোধ-বিরোধ অতিক্রান্তি। এভাবে অর্হৎগণ ইষ্টানিষ্টে গুণবান হন।

কিরূপে অর্হৎগণ ত্যাগে গুণবান হন? অর্হতের রাগ পরিত্যক্ত, ত্যক্ত, মুক্ত, অপসারিত ও বর্জিত হয়। দ্বেষ... মোহ... ক্রোধ... বিদ্বেষ... ভণ্ডামি... আক্রোশ... ঈর্ষা... মাৎসর্য... মায়া... শঠতা... একগুঁয়েমি... দেমাক... মান... অতিমান... গর্ব... প্রমাদ... সকল প্রকার ক্লেশ... সকল প্রকার দুশ্চরিত... সকল প্রকার উদ্বেগ... সকল প্রকার পরিদাহ... সকল প্রকার মনস্তাপ... এবং সকল প্রকার অকুশলাভিসংস্কার পরিত্যক্ত, ত্যক্ত, মুক্ত, অপসারিত ও বর্জিত হয়। এভাবে অর্হৎগণ ত্যাগে গুণবান।

কিরূপে অর্হৎগণ পারোত্তীর্ণে গুণবান? অর্হৎগণ তিন প্রকার কামোঘ, তিন প্রকার ভব ওঘ, তিন প্রকার অবিদ্যা ওঘ, সকল সংসার পথ তীর্ণ, পারোত্তীর্ণ, উত্তীর্ণ, অতিক্রান্ত, সমতিক্রান্ত, অতিবাহিত। তিনি জন্ম-মৃত্যু ও ভবসংসার উত্থানগামী, পরিভ্রমণ ছিন্নকারী, তাঁর পুনর্ভব নেই। এরূপে অর্হৎগণ পারোত্তীর্ণে গুণবান।

কিরূপে অর্হৎগণ মুক্তিতে গুণবান (তাদী)? অর্হতের রাগ হতে চিত্ত মুক্ত, বিমুক্ত ও সবিমুক্ত; দ্বেষ (দোষ) হতে চিত্ত মুক্ত, বিমুক্ত ও সবিমুক্ত; মোহ হতে চিত্ত মুক্ত, বিমুক্ত ও সবিমুক্ত; ক্রোধ হতে... উপনাহ (বিদ্বেষ) হতে... কপটতা হতে... আক্রোশ হতে... ঈর্ষা হতে... মাৎসর্য হতে... মায়া হতে... শঠ হতে... স্বার্থপরতা হতে... প্রচণ্ডতা (উগ্র অবস্থা) হতে... মান হতে... অতিমান হতে... মত্ততা (মাতলামি) হতে... প্রমাদ হতে... সকল ক্লেশ হতে... সর্ব দুশ্চরিত বিষয় হতে... সর্ব দুশ্চিন্তা হতে... সর্ব পরিলাহ (দহন বা প্রদাহ) হতে... সর্ব সন্তাপ হতে... এবং সকল অকুশলাভিসংস্কার হতে চিত্ত মুক্ত, বিমুক্ত ও সবিমুক্ত। এরূপেই অর্হৎগণ মুক্তিতে গুণবান হন।

কিরূপে অর্হৎগণ বর্ণনায় গুণবান (তাদী)? অর্হৎগণ শীলে স্মৃতিমান ও শীলবান বলে বর্ণনায় গুণবান; শ্রদ্ধায় স্মৃতিমান ও শ্রদ্ধাবান বলে বর্ণনায় গুণবান; বীর্যে স্মৃতিমান ও বীর্যবান বলে বর্ণনায় গুণবান; স্মৃতিতে স্মৃতিসম্প্রযুক্ত ও স্মৃতিমান বলে বর্ণনায় গুণবান; সমাধিতে স্মৃতিমান ও সমাহিত বলে বর্ণনায় গুণবান; প্রজ্ঞায় স্মৃতিমান ও প্রজ্ঞাবান বলে বর্ণনায় গুণবান; বিদ্যায় স্মৃতিমান ও বিদ্যাধারী বলে বর্ণনায় গুণবান এবং অভিজ্ঞায় স্মৃতিমান ও ষড়ভিজ্ঞ বলে বর্ণনায় গুণবান। অর্হৎগণ এভাবেই বর্ণনায় গুণবান হন।

তাই ভগবান বলেছেন :

যারা কম্পিত হয় না, পূর্বকৃত বিষয় উৎপন্ন করে না, তাদের নিকট ধর্মসমূহ গৃহীত হয় না। ব্রাহ্মণ শীলব্রতের দ্বারা চালিত হয় না। তেমন পারগত ব্যক্তি পুনরায় (এ সংসারে) ফিরে আসেন না।

পরমাষ্টক সূত্র বর্ণনা পঞ্চম।


 

৬. জরা সূত্র বর্ণনা
অতঃপর জরা সূত্র বর্ণনা ব্যাখ্যা করা হচ্ছে :

৩৯. এই জীবন ক্ষণস্থায়ী, একশত বছরের নিচেও মৃত্যু হয়; তার অপেক্ষা দীর্ঘকাল যে বাঁচে সেও বৃদ্ধকালে মরে থাকে।

“জীবন” বলতে আয়ু, স্থিতি, অবস্থান, যাপন, চলন (পরিভ্রমণ), বর্তন (গতিশীলতা), পালন, জীবনীশক্তি, জীবিতেন্দ্রিয়। অধিকন্তু, দুটি কারণে জীবন ক্ষণস্থায়ী ও কম হয়—১) স্থিতি সামান্য বা সীমাবদ্ধতার কারণে জীবন ক্ষণস্থায়ী হয় এবং ২) সরস (রসপূর্ণ) সীমাবদ্ধতার কারণে জীবন ক্ষণস্থায়ী হয়। কিরূপে স্থিতি সীমাবদ্ধতার কারণে জীবন ক্ষণস্থায়ী হয়? অতীত চিত্তক্ষণে জীবিত ছিল, বর্তমানে জীবিত নেই, ভবিষ্যতেও জীবিত থাকবে না; অনাগত চিত্তক্ষণে জীবিত থাকবে, বর্তমানে জীবিত নেই, অতীতেও জীবিত ছিল না; বর্তমান চিত্তক্ষণে জীবিত আছে, অতীতে জীবিত ছিল না, ভবিষ্যতেও জীবিত থাকবে না।

আত্মভাব জীবন কেবল সুখ-দুঃখে ভরা, একচিত্ত সংযুক্ত এবং খুব শীঘ্রই ক্ষণ অতিবাহিত হয়। যে দেবগণ চুরাশি হাজার কল্প পর্যন্ত স্থিত থাকে, তারাও দুই চিত্ত মিলিত হয়ে বাঁচে না। যাঁরা এ জগতে মৃত্যু নিরোধ এবং প্রতিরোধ করেছেন, তাঁরা সকলেই প্রতিসন্ধিহীন স্কন্ধসদৃশ। যারা অবিরাম ভগ্ন হচ্ছে, ভবিষ্যতেও যারা ভগ্ন হবে, এর মধ্যে (তাদের) নিরুদ্ধ হওয়ার জন্য কোনো বিষম লক্ষণ নেই। পুনর্জন্মহীনতায় জন্ম হয় না, বর্তমান জন্মের দ্বারা জীবিত থাকে, চিত্তভগ্ন মৃত লোক পরমার্থের প্রজ্ঞপ্তি। ছন্দে পতিত সত্ত্বগণ যেমন নিম্নদিকে প্রবাহিত হয়, ষড়ায়তনের প্রত্যয়ে অচ্ছিন্ন ধারায় স্থানান্তরিত হয়। সূচ্যাগ্রে স্থিত সরিষা সদৃশ যারা জন্ম হয়ে বেঁচে থাকে, তারা অনিধানগত ও ভগ্ন, (তাদের) ভবিষ্যতে (দেহ) পুঞ্জ থাকে না। উৎপন্নশীল ধর্মসমূহ বিনষ্ট হয়, সেসব সম্মুখে রক্ষিত থাকে না; অতীত হতে পৃথক হয়ে ভগ্নশীল ধর্মসমূহ স্থিত থাকে। অদর্শন বৃদ্ধি হয়, দর্শন বিনষ্ট হয়; আকাশে (তড়িদ্বেগে) বিদ্যুৎ উৎপন্ন হওয়ার ন্যায় (সত্ত্বগণ) উৎপন্ন হয়, ব্যয় হয়।

এরূপে স্থিতি সীমাবদ্ধতার কারণে জীবন ক্ষণস্থায়ী হয়।

কিরূপে সরস সীমাবদ্ধতার জন্য অল্প পরিমাণে বেঁচে থাকে? নিঃশ্বাস নির্ভর করে বাঁচে, প্রশ্বাসকে নির্ভর করে বাঁচে, নিঃশ্বাস-প্রশ্বাসকে নির্ভর করে বাঁচে, (চারি) মহাভূতকে নির্ভর করে বাঁচে, কবলীকৃত আহারকে নির্ভর করে বাঁচে, উষ্মাকে নির্ভর করে বাঁচে, বিজ্ঞানকে নির্ভর করে বাঁচে। এদের মূলও দুর্বল, পূর্বহেতুও দুর্বল। যেসব প্রত্যয় সেসবও দুর্বল, যারা প্রভাবিতকারী (শক্তির উৎস) তারাও দুর্বল। এদের সহভূমি দুর্বল, সম্প্রযোগও দুর্বল; এদের সহজাত (বিষয়) দুর্বল, সম্বন্ধকারী বিষয় (পযোজিকা) দুর্বল; এসব পরস্পরে নিত্য দুর্বল, পরস্পরে আশ্রয়দাতা নয়, পরস্পরকে রক্ষা বা প্রতিষ্ঠা করে না। জন্মগ্রহণকারী বর্তমান থাকে না।

“কেন কেউ ক্রমশ ক্ষয়প্রাপ্ত হয় না, এরা সবাই গন্ধর্ব। অতীতের দ্বারা এরা প্রভাবিতকারী, যারা প্রভাবিতকারী তারা পূর্বে মৃত। পূর্ব এবং পরবর্তী পরস্পরকে কখনো মর্দন করে না।”

এভাবে সরস সীমাবদ্ধতার কারণে জীবন ক্ষণস্থায়ী হয়।

অপিচ, চতুর্মহারাজিক দেবগণের জীবন বা আয়ুর চেয়ে মনুষ্যগণের আয়ু অল্প, ক্ষুদ্র, সামান্য, ক্ষণিক, কম, ক্ষণস্থায়ী, অনধিক এবং অনতিদীর্ঘ। তাবতিংস দেবগণের... যামবাসী দেবগণের... তুষিত দেবগণের... নির্মাণরতি দেবগণের... পরনির্মিত বশবর্তী দেবগণের... ব্রহ্মকায়িক দেবগণের আয়ুর চেয়ে মনুষ্যগণের আয়ু অল্প, ক্ষুদ্র, সামান্য, ক্ষণিক, কম, ক্ষণস্থায়ী, অনধিক এবং অনতিদীর্ঘ।

তাই ভগবান বলেছেন, পরলোক জ্ঞান দ্বারা বোঝা উচিত, কুশলকর্ম করা উচিত, ব্রহ্মচর্য আচরণ করা উচিত, জন্মের অমরণ নেই। যে ব্যক্তি দীর্ঘকাল বাঁচে সে শতবর্ষের কম কিংবা কিছু বেশি বেঁচে থাকে।

মনুষ্যগণের আয়ু অল্প বলে সুপুরুষ অবহেলা করতে পারে। প্রজ্বলিত মস্তকে বিচরণের ন্যায় মৃত্যুর আগমন ঘটে না। (সত্ত্বগণ) অহোরাত্র মৃত্যুবরণ করছে এবং জীবন থেমে যাচ্ছে; ছোট নদীর (বা ছড়ার) জলের ন্যায় মরণশীল সত্ত্বগণের আয়ু ক্ষয় হয়। এরূপে জীবন ক্ষণস্থায়ী।

কললকালে (মাতৃগর্ভে জীবন গঠনের প্রথম অবস্থা) চ্যুত হয়, মৃত্যুবরণ করে, অন্তর্ধান হয় এবং বিলুপ্ত হয়। অবুর্দকালে (গর্ভসঞ্চারের দ্বিতীয় মাসের অবস্থা) চ্যুত হয়, মৃত্যুবরণ করে, অন্তর্ধান হয় এবং বিলুপ্ত হয়। পেশি অবস্থায় (গর্ভভ্রূণের তৃতীয় অবস্থা) চ্যুত হয়, মৃত্যুবরণ করে, অন্তর্ধান হয় এবং বিলুপ্ত হয়। ঘন অবস্থায় (ভ্রূণের সর্বশেষ অবস্থা) চ্যুত হয়, মৃত্যুবরণ করে, অন্তর্ধান হয় এবং বিলুপ্ত হয়। প্রসবকালে চ্যুত হয়, মৃত্যুবরণ করে, অন্তর্ধান হয় এবং বিলুপ্ত হয়। জন্ম হওয়া মাত্র চ্যুত হয়, মৃত্যুবরণ করে, অন্তর্ধান হয় এবং বিলুপ্ত হয়। প্রসুতিঘরে চ্যুত হয়, মৃত্যুবরণ করে, অন্তর্ধান হয় এবং বিলুপ্ত হয়। অর্ধমাসে চ্যুত হয়, মৃত্যুবরণ করে, অন্তর্ধান হয় এবং বিলুপ্ত হয়। এক মাসে চ্যুত হয়, মৃত্যুবরণ করে, অন্তর্ধান হয় এবং বিলুপ্ত হয়। দুই মাসে... তিন মাসে... চার মাসে... পাঁচ মাসে... ছয় মাসে... সাত মাসে... আট মাসে... নয় মাসে... দশ মাসে... এক বছরে... দুই বছরে... তিন বছরে... চার বছরে... পাঁচ বছরে... ছয় বছরে... সাত বছরে.. আট বছরে... নয় বছরে.. দশ বছরে... বিশ বছরে... ত্রিশ বছরে... চল্লিশ বছরে... পঞ্চাশ বছরে... ষাট বছরে... সত্তর বছরে... আশি বছরে... ও নব্বই বছর বয়সে চ্যুত হয়, মৃত্যুবরণ করে, অন্তর্ধান হয় এবং বিলুপ্ত হয়। এ অর্থে একশত বছরের নিচেও মৃত্যু হয়।

যে ব্যক্তি শত বছর অতিক্রম করে জীবিত থাকে, সে এক বছর জীবিত থাকে, দুই বছর জীবিত থাকে, তিন বছর জীবিত থাকে, চার বছর জীবিত থাকে, পাঁচ বছর জীবিত থাকে, দশ বছর জীবিত থাকে, বিশ বছর জীবিত থাকে, ত্রিশ বছর জীবিত থাকে অথবা চল্লিশ বছর জীবিত থাকে, যে শত বছরেরও অধিক জীবিত থাকে। যখন জীর্ণ, বৃদ্ধ, বয়োবৃদ্ধ, (বয়স) অর্ধগত, বয়ঃপ্রাপ্ত, দন্তহীন, পক্বচুল, মণ্ডিতমস্তক, কুঞ্চিত, গাত্রতিলকাহত, কুঁজো, বক্র এবং দণ্ডপরায়ণ (লাঠির উপর ভার দিয়ে চলা) হয়; তখন সে জরার দরুন চ্যুত হয়, মৃত্যুবরণ করে, অন্তর্ধান হয় এবং বিলুপ্ত হয়; মৃত্যু হতে রক্ষা পায় না।

“পক্ব ফলসমূহের যেমন পতন-পাতনের ভয় থাকে, তেমনিভাবে জন্মপ্রাপ্ত মরণশীল সত্ত্বগণেরও সব সময় মৃত্যুর ভয় হয়। কুম্ভকার তৈরিকৃত মৃত্তিকা ভাজনের ন্যায় মৃত্যুধীন জীবিত সত্ত্বগণ সকলেই বিচ্ছেদসীমায় আবদ্ধ। বালক, বয়োবৃদ্ধ, মূর্খ, পণ্ডিত সকলেই মৃত্যুবশে বশীভূত, সকলেই মৃত্যুপরায়ণ। সেই মরণশীল সত্ত্বগণের পরলোক গমন হতে (মৃত্যু হতে) পিতা, পুত্র, জ্ঞাতি বা আত্মীয় কেউ রক্ষা করতে পারে না। জ্ঞাতিগণের অনুসন্ধিৎসু বিবিধভাবে বিলাপকারীদের দেখ, বধযোগ্য গরুর ন্যায় মৃত্যু তাদের (মরণশীল সত্ত্বদের) এক এক করে নিয়ে যাচ্ছে। এরূপে মৃত্যু এবং জরায় জগৎ সর্বদা আক্রান্ত।”

অতঃপর সেই জরায় মৃত্যুবরণ করায়।

তাই ভগবান বলেছেন :

এই জীবন ক্ষণস্থায়ী, একশত বছরের নিচেও মৃত্যু হয়; তার অপেক্ষা দীর্ঘকাল যে বাঁচে সেও বৃদ্ধকালে মরে থাকে।

 

৪০. জনসাধারণ প্রিয়বস্তুর জন্য শোকগ্রস্ত হয়, পরিগ্রহ নিত্য নয়, সবকিছুই বিরূপভাব প্রাপ্ত হয়, এরূপে দর্শন করে গৃহে বাস করো না।

“জনা” বলতে ক্ষত্রিয়, ব্রাহ্মণ, বৈশ্য, শূদ্র, গৃহস্থ, প্রব্রজিত, দেব, মনুষ্য। “মমত্ব” (মমত্তা) বলতে দুই প্রকার মমত্ব-তৃষ্ণামমত্ব ও দৃষ্টিমমত্ব... ইহা তৃষ্ণামমত্ব... ইহা দৃষ্টিমমত্ব। মমত্ব (বা প্রিয়) বিষয়ে বিচ্ছেদ উৎকণ্ঠায় শোক করে, বিচ্ছেদের সময় শোক করে, বিচ্ছেদে শোক করে। পরিবর্তন বা বিপরিণত উৎকণ্ঠায় শোক করে, বিপরিণত সময়ে শোক করে, বিপরিণতিতে শোক করে, অনুশোচনা করে, পরিদেবন করে, বুক চাপড়িয়ে চাপড়িয়ে ক্রন্দন করে এবং সম্মাহিত হয়।

“পরিগ্রহ” বলতে দুই প্রকার পরিগ্রহ—তৃষ্ণাপরিগ্রহ ও দৃষ্টিপরিগ্রহ... ইহা তৃষ্ণা পরিগ্রহ... ইহা দৃষ্টি পরিগ্রহ। তৃষ্ণাপরিগ্রহ অনিত্যরূপে কার্য-কারণসম্ভূত, প্রতীত্যসমুৎপন্ন, ক্ষয়ধর্মী, ব্যয়ধর্মী, বিরাগধর্মী, নিরোধধর্মী, বিপরিণামধর্মী। দৃষ্টিপরিগ্রহও অনিত্যরূপে কার্য-কারণসম্ভূত, প্রতীত্যসমুৎপন্ন, ক্ষয়ধর্মী, ব্যয়ধর্মী, বিরাগধর্মী, নিরোধধর্মী, বিপরিণামধর্মী। ভগবান কর্তৃক এরূপ বলা হয়েছে, “হে ভিক্ষুগণ, তোমরা কী সেই পরিগ্রহকে দেখতে পাও; যেই পরিগ্রহ নিত্য, ধ্রুব, শাশ্বত, অবিপরিণামধর্মী, শাশ্বতসম এবং ঠিকভাবে স্থাপিত হয়?” “না, ভন্তে।” “তা উত্তম, ভিক্ষুগণ; আমিও এরূপ পরিগ্রহকে দেখতে পাচ্ছি না, যেই পরিগ্রহ নিত্য, ধ্রুব, শাশ্বত, অবিপরিণামধর্মী, শাশ্বতসম এবং ঠিকভাবে স্থাপিত হয়।” পরিগ্রহ নিত্য, ধ্রুব, শাশ্বত ও অবিপরিণামধর্মী নেই, থাকে না, অবিদ্যমান, উপলব্ধ হয় না।

নানাভাব, বিরূপভাব, অন্যথাভাব আছে, সংবিদ্যমান, উপলব্ধমান। ভগবান এরূপ বলেছেন, “হে আনন্দ, শোক করো না, পরিদেবন করো না। আমার দ্বারা পূর্বেই ব্যাখ্যাত হয়েছে, ‘সব প্রিয়, মনোজ্ঞ বিষয় নানাভাব, বিরূপভাব, অন্যথাভাব প্রাপ্ত হয়। আনন্দ, তাতে কী লাভ, যা জাত, ভূত, সঙ্খত (কার্য-কারণসম্ভূত) ও ক্ষয়ধর্মী, তা কখনো ধ্বংস হয় না;” তার কারণ বিদ্যমান নেই। পূর্ব পূর্ব স্কন্ধ, ধাতু এবং আয়তনসমূহের বিপরিণাম ও অন্যথাভাব হতে পরের পরের স্কন্ধ, ধাতু এবং আয়তনসমূহকে প্রবর্তিত করে”।

“ইতি” বলতে পদসন্ধি, পদসংসর্গ, পদপূরক, অক্ষর সমবায় ব্যঞ্জনসংশ্লিষ্টতা, পদানুক্রমণতা। “ইতি” বলতে এরূপে মমত্বসমূহে দেখে, দর্শন করে, তুলনা করে, বিবেচনা করে, বিনষ্ট করে, ধ্বংস করে-ইতি দিস্বা। “নাগারমাৰসে” বলতে সব ঘরাবাস বন্ধন, স্ত্রী-পুত্রবন্ধন, জ্ঞাতিবন্ধন, মিত্র-অমাত্যবন্ধন এবং সন্নিধিবন্ধন ছিন্ন করে কেশ-শ্মশ্রু মোচনপূর্বক কাষায় বস্ত্র পরিধান করে আগার হতে অনাগারিক প্রব্রজ্যায় প্রব্রজিত হয়ে অনাসক্তভাবে গমন করে একাকী বিচরণ করেন, অবস্থান করেন, ভ্রমণ করেন, অগ্রসর হন, পালন করেন, যাপন করেন, জীবন যাপন করেন।

তাই ভগবান বলেছেন :

জনসাধারণ প্রিয়বস্তুর জন্য শোকগ্রস্ত হয়, পরিগ্রহ নিত্য নয়, সবকিছুই বিরূপভাব প্রাপ্ত হয়, এরূপে দর্শন করে গৃহে বাস করো না।

 

৪১. লোকে যা ‘এটা আমার” এরূপ চিন্তা করে, মৃত্যুর সময় তাও ত্যাগ করে যেতে হয়। আমার শাসনানুগামী পণ্ডিত ব্যক্তি এটা জেনে মমত্বে নমিত হয় না।

“মৃত্যু” বলতে ভিন্ন ভিন্ন সত্ত্বাবস্থা হতে সত্ত্বগণের যা চ্যুতি, পতন, ভেদ, অন্তর্ধান, মৃত্যু, মরণ, কালপ্রাপ্ত, স্কন্ধসমূহের বিয়োগ, দেহত্যাগ ও জীবিতেন্দ্রিয়ের উপচ্ছেদ। “তং” অর্থে রূপগত, বেদনাগত, সংজ্ঞাগত, সংস্কারগত এবং বিজ্ঞানগত বিষয়। “পহীযতি” বলতে বিনষ্ট, ত্যক্ত, পরিত্যক্ত, অন্তর্হিত, বিলুপ্ত হওয়া। তাই ভাষিত হয়েছে :

“অশাশ্বত কামকামী ভোগীর মৃত্যুর পূর্বে ভোগসমূহ পরিত্যক্ত হয়, মৃত্যুর পূর্বতর সময়ে হয় না, তদ্ধেতু আমি শোককর মুহূর্তেও শোক করি না। চন্দ্র যেমন উদিত হয়, পরিপূর্ণ হয়, হ্রাস পায়; সূর্য যেমন অস্তগমনপূর্বক পলায়ন করে; ঠিক তেমনিভাবে আমার বিপক্ষ (অষ্ট) লোকধর্ম বিদিত হয়েছে, তাই আমি শোককর মুহূর্তেও শোক করি না।”

মৃত্যুতে তা বিনষ্ট হয়। “যা” বলতে রূপগত, বেদনাগত, সংজ্ঞাগত, সংস্কারগত ও বিজ্ঞানগত বিষয়। “পুরুষ” অর্থে সংখ্যা, সমজ্ঞা, প্রজ্ঞপ্তি, ব্যবহার, নাম, নামকর্ম, নামধেয়্য, নিরুক্তি, ব্যঞ্জন, অভিলাপ। তৃষ্ণা-অহংকারে মনে করা, দৃষ্টি-অহংকারে মনে করা, মান-অহংকারে মনে করা, ক্লেশ-অহংকারে মনে করা, দুশ্চরিত-অহংকারে মনে করা, প্রয়োগ-অহংকারে মনে করা, বিপাক-অহংকারে মনে করা।

মমত্বসমূহে এই আদীনব জ্ঞাত হয়ে, জেনে, তুলনা করে, বিবেচনা করে, চিন্তা করে, বিচার করে; পণ্ডিত, ধীর, প্রজ্ঞাবান, বুদ্ধিমান, জ্ঞানী, বিভাবী ও মেধাবী ইহা জ্ঞাত হয়ে।

“মমত্ব” বলতে দুই প্রকার মমত্ব-তৃষ্ণামমত্ব ও দৃষ্টিমমত্ব... ইহা তৃষ্ণামমত্ব... ইহা দৃষ্টিমমত্ব।

“মামকো” বলতে বুদ্ধের প্রতি অনুরক্ত, ধর্মের প্রতি অনরক্ত, সংঘের প্রতি অনুরক্ত। সে ভগবানের প্রতি অনুরক্ত, তাই ভগবান তাকে প্রতিগ্রহণ করেন। ভগবান বলেছেন, “হে ভিক্ষুগণ, যেসব ভিক্ষু কুহক, অবিনীত, সম্প্রলাপী, মিথ্যাবাদী, অহংকারী, অসমাহিত; হে ভিক্ষুগণ, তারা আমার প্রতি অনুরক্ত নয়, এই ধর্মবিনয় হতে তারা অপগত এবং ধর্ম বিনয়ে তারা বৃদ্ধি, সমৃদ্ধি ও বৈপুল্যতা প্রাপ্ত হয় না। আর যেসব ভিক্ষু কুহক, অবিনীত, সম্প্রলাপী, মিথ্যাবাদী-অহংকারী, অসমাহিত নয়; হে ভিক্ষুগণ, তারাই আমার প্রতি অনুরক্ত, এ ধর্মবিনয় হতে তারা অপগত নয় এবং এ ধর্মবিনয়ে তারা বৃদ্ধি, সমৃদ্ধি, বৈপুল্য প্রাপ্ত হয়।”

“যারা কুহক, অবিনীত, সম্প্রলাপী, মিথ্যাবাদী, অহংকারী, অসমাহিত; তারা সম্যকসম্বুদ্ধ দেশিত ধর্মে সম্বৃদ্ধ হয় না। আর যাঁরা অকুহক, অচাতুরী, ধীর, বিনীত ও সমাহিত; তাঁরাই সম্যকসম্বুদ্ধ দেশিত ধর্মে সম্বৃদ্ধ হন।”

অনুরক্তজন তৃষ্ণামমত্বকে পরিত্যাগপূর্বক দৃষ্টিমমত্বকে বিসর্জন দিয়ে মমত্বে নমিত হন না, নত হন না, অবনত হন না, তৎপ্রবণ হন না, আনত হন না, তদধিমুক্ত হন না।

তাই ভগবান বলেছেন :

লোকে যা ‘এটা আমার” এরূপ চিন্তা করে, মৃত্যুর সময় তাও ত্যাগ করে যেতে হয়। আমার শাসনানুগামী পণ্ডিত ব্যক্তি এটা জেনে মমত্বে নমিত হয় না।

 

৪২. স্বপ্নে যা দেখা যায় জাগ্রত হলে তা আর দেখা যায় না; এভাবে প্রিয়জনের মৃত্যু হলে তাকে আর দেখা যায় না।

সঙ্গত, সমাগত, সমাহিত, সমন্নাগত। যেমন : পুরুষ স্বপ্নে গত হয়ে চন্দ্র, সূর্য, মহাসমুদ্র, পর্বতরাজ সুমেরু, হাতি, ঘোড়া, রথ, সেনাবাহিনী, সেনাব্যূহ, রমনীয় আরাম, রমনীয় বন, রমনীয় ভূমি, রমনীয় পুষ্করিণী দর্শন করে; কিন্তু জাগ্রত হলে এসব কিছুই দেখতে পায় না।

“এৰং” অর্থে উপমা প্রদর্শনার্থে। “পযিাযতিং জনং” বলতে মমায়িত জন, মাতা, পিতা, ভ্রাতা, ভগ্নি, পুত্র, কন্য, মিত্র, অমাত্য, জ্ঞাতি অথবা রক্ত সম্পর্কিত আত্মীয়।

“পেতো” বলতে মৃতকে বুঝায়। কালপ্রাপ্ত জনকে না দেখা, দর্শন না করা, প্রাপ্ত না হওয়া, লাভ না করা, প্রতিলাভ না করা।

তাই ভগবান বলেছেন :

স্বপ্নে যা দেখা যায় জাগ্রত হলে তা আর দেখা যায় না; এভাবে প্রিয়জনের মৃত্যু হলে তাকে আর দেখা যায় না।

 

৪৩. যাদের নাম এ জগতে প্রকাশিত হয়; সেই সত্ত্বদের দেখাও যায়, শুনাও যায়। ইহলোকে অবস্থানকারী যেই সত্ত্বগণের নাম বলা হয়, তাদের দেখাও যায়, শুনাও যায়, কিন্তু মৃত ব্যক্তির প্রকাশিত নামমাত্রই অবশিষ্ট থাকে, তাকে দেখাও যায় না, শুনাও যায় না।

“দিট্‌ঠ” বলতে যা চক্ষুবিজ্ঞান-অভিসম্ভূত বিষয়। “সুত” অর্থে যা শ্রোত্রবিজ্ঞান-অভিসম্ভূত বিষয়। “তে জনা” অর্থে ক্ষত্রিয়, ব্রাহ্মণ, বৈশ্য, শূদ্র, গৃহস্থ, প্রব্রজিত, দেবতা এবং মনুষ্য।

“যেসং” বলতে যেসব ক্ষত্রিয়ের, ব্রাহ্মণের, বৈশ্যের, শূদ্রের, গৃহস্থের, প্রব্রজিতের, দেবের, মনুষ্যের। “নামং” অর্থে নাম, সমজ্ঞা, প্রজ্ঞপ্তি, ডাকা নাম, নামকর্ম, নামবাচক শব্দ, নিরুক্তি, ব্যঞ্জন, অভিলাপ। “পৰুচ্চতি” বলতে বলা হয়, ব্যক্ত হওয়া, কথিত হওয়া, ভাষিত হওয়া, ব্যাখ্যাত হওয়া, ব্যবহৃত হওয়া।

রূপগত, বেদনাগত, সংজ্ঞাগত, সংস্কারগত ও বিজ্ঞানগত (বিষয়) তিরোহিত করা, পরিত্যক্ত করা, বর্জন করা, অন্তর্ধান করা, বিলুপ্ত করা, নামমাত্র অবশিষ্ট রাখা। “অক্খয্যেং” বলতে ব্যক্ত করতে, প্রকাশ করতে, ভাষণ করতে, উল্লেখ করতে, ব্যবহার করতে। “প্রেতের” অর্থে মৃতের, কালগতের। “মানুষের” বলতে সত্ত্বের, নরের, মানবের, পুরুষের, পুদ্গলের, জীবের, প্রাণীর, ব্যক্তির, মানুষের, মনুষ্যের।

তাই ভগবান বলেছেন :

যাদের নাম এ জগতে প্রকাশিত হয়; সেই সত্ত্বদের দেখাও যায়, শুনাও যায়। ইহলোকে অবস্থানকারী যেই সত্ত্বগণের নাম বলা হয়, তাদের দেখাও যায়, শুনাও যায়, কিন্তু মৃত ব্যক্তির প্রকাশিত নামমাত্রই অবশিষ্ট থাকে, তাকে দেখাও যায় না, শুনাও যায় না।

 

৪৪. লোভী, স্বার্থবাদীরা শোক, বিলাপ, মাৎসর্য পরিহার করতে পারে না। সেই কারণে মুনিগণ (তৃষ্ণা, দৃষ্টি) পরিগ্রহ বা ত্যাগ করে নির্বাণদর্শী হয়ে অবস্থান করেছিলেন।

“শোক” বলতে জ্ঞাতিব্যসনে (জ্ঞাতি-বিয়োগে) স্পৃষ্ট, ভোগব্যসনে স্পৃষ্ট, রোগব্যসনে স্পৃষ্ট, শীলব্যসনে (শীল লঙ্ঘনে) স্পৃষ্ট, দৃষ্টিব্যসনে স্পৃষ্ট, অন্যতর অন্যতরব্যসনে সমন্নাগত এবং অন্যতর অন্যতর দুঃখধর্ম স্পৃষ্ট ব্যক্তির শোক, পরিদেবন, অনুশোচনা, অন্তঃশোক, অন্তঃপরিশোক, অন্তঃদাহ, অন্তঃপরিদাহ, চিত্তের পরিদাহ ও দৌর্মনস্য ও শোকশল্য। “পরিদেবন” অর্থে জ্ঞাতিব্যসনে (জ্ঞাতি-বিয়োগে) স্পৃষ্ট, ভোগব্যসনে স্পৃষ্ট, রোগব্যসনে স্পৃষ্ট, শীলব্যসনে (শীল লঙ্ঘনে) স্পৃষ্ট, দৃষ্টিব্যসনে স্পৃষ্ট, অন্যতর অন্যতরব্যসনে সমন্নাগত এবং অন্যতর অন্যতর দুঃখধর্ম স্পৃষ্ট ব্যক্তির শোক, পরিদেবন, অনুশোচনা, বিলাপ, খেদ, অনুতাপযুক্ত বাক্য, প্রলাপ, বিপ্রলাপ, ক্রন্দন, খেদোক্তি ও বিলাপকরণ। “মাৎসর্য” বলতে পাঁচ প্রকার মাৎসর্য—১) আবাস-মাৎসর্য, ২) কুল-মাৎসর্য, ৩) লাভ-মাৎসর্য, ৪) বর্ণ-মাৎসর্য ও ৫) ধর্ম-মাৎসর্য। যা এরূপ মাৎসর্য, মাৎসর্যতা, স্বার্থপরতা, আত্মসর্বস্বতা, কদর্যতা (কৃপণতা), কৃপণস্বভাব ও মনের গৃহীতভাব, একে মাৎসর্য বলা হয়। অধিকন্তু, স্কন্ধ-মাৎসর্যই মাৎসর্য, ধাতু-মাৎসর্যই মাৎসর্য এবং আয়তন-মাৎসর্যই মাৎসর্য বলে বিবেচিত, ইহাকে মাৎসর্য বলা হয়। গেধো বা আসক্তিকে তৃষ্ণা বলা হয়। যা রাগ, সরাগ... অভিধ্যা, লোভ, অকুশলমূল। “মমত্ব” বলতে দুই প্রকার মমত্ব-তৃষ্ণামমত্ব ও দৃষ্টিমমত্ব... ইহা তৃষ্ণামমত্ব... ইহা দৃষ্টিমমত্ব। মমত্ব (বা প্রিয়) বিষয়ে বিচ্ছেদ উৎকণ্ঠায় শোক করে, বিচ্ছেদের সময় শোক করে, বিচ্ছেদে শোক করে। পরিবর্তন বা ভঙ্গ উৎকণ্ঠায় শোক করে, পরিবর্তনের সময় শোক করে, পরিবর্তনে শোক করে। প্রিয় বিষয়ে বিচ্ছেদ উৎকণ্ঠায় পরিদেবন (বা বিলাপ) করে, বিচ্ছেদের সময় বিলাপ করে, বিচ্ছেদে বিলাপ করে। প্রিয় বিষয়ে ভঙ্গ উৎকণ্ঠায় বিলাপ করে, ভঙ্গের সময় বিলাপ করে, ভঙ্গে বিলাপ করে। প্রিয় বিষয়কে রক্ষা করে, সংরক্ষণ করে, পরিগ্রহণ করে, আমার আমার বলে, আকাঙ্ক্ষা করে। প্রিয় বিষয়ে শোক ত্যাগ করে না, পরিদেবন পরিত্যাগ করে না, মাৎসর্য পরিত্যাগ করে না, লোভ পরিত্যাগ করে না এবং পরিবর্জন করে না, বিদূরীত করে না, সম্পূর্ণরূপে ধ্বংস করে না, পুনরুৎপত্তি বন্ধ করে না।

“তদ্ধেতু” বলতে সেজন্য, সেই কারণ, সেই হেতু, সেই প্রত্যয়, সেই নিদান এবং মমত্বসমূহে এই আদীনব দর্শন করতে (বলা হয়েছে)। প্রজ্ঞা বা প্রাজ্ঞতাকে জ্ঞান বলা হয়। যা প্রজ্ঞা, প্রজাননা... অমোহ, ধর্মবিচার, সম্যক দৃষ্টি। সেই জ্ঞানে সমন্নাগত মুনি জ্ঞানপ্রাপ্ত হন। মুনিত্ব (জ্ঞানের পূর্ণতা) তিন প্রকার—১) কায়-মুনিত্ব (কায়সংযমে মুনিত্ব), ২) বাক-মুনিত্ব (বাক্যসংযমে মুনিত্ব) এবং ৩) মন-মুনিত্ব (মনসংযমে মুনিত্ব)... সেই মুনি আসক্তিজাল (সঙ্গজাল) অতিক্রম করেন। “পরগ্গিহো” বলতে দুই প্রকার পরিগ্রহ-তৃষ্ণাপরিগ্রহ ও দৃষ্টিপরিগ্রহ... ইহা তৃষ্ণাপরিগ্রহ... দৃষ্টিপরিগ্রহ। মুনিগণ তৃষ্ণাপরিগ্রহকে পরিত্যাগ করে দৃষ্টিপরিগ্রহকে বিসর্জন, ত্যাগ, পরিত্যাগ, অপনোদন ও সম্পূর্ণরূপে ধ্বংস করে বিচরণ করেছিলেন, অবস্থান করেছিলেন, বাস করেছিলেন, অভ্যাস করেছিলেন, পালন করেছিলেন, যাপন করেছিলেন এবং জীবন-যাপন করেছিলেন। “ক্ষেম” বলা হয় অমৃতময় নির্বাণকে। যা সেই সকল সংস্কার উপশম, সকল আসক্তি পরিত্যাগ, তৃষ্ণাক্ষয়, বিরাগ, নিরোধ ও নির্বাণ। “খেমদস্সিনো” বলতে ক্ষেমদর্শী, ত্রাণদর্শী, পরিত্রাণদর্শী, শরণদর্শী, অভয়দর্শী, অচ্যুতদর্শী, অমৃতদর্শী ও নির্বাণদর্শী; তদ্ধেতু মুনিগণ পরিগ্রহকে বর্জন করে ক্ষেমদর্শী হয়ে বিচরণ করেছিলেন।

তজ্জন্য ভগবান বলেছেন :

লোভী, স্বার্থবাদীরা শোক, বিলাপ, মাৎসর্য পরিহার করতে পারে না। সেই কারণে মুনিগণ (তৃষ্ণা, দৃষ্টি) পরিগ্রহ বা ত্যাগ করে নির্বাণদর্শী হয়ে অবস্থান করেছিলেন।

 

৪৫. অনাসক্তভাবে বিচরণকারী ও নির্জনস্থানে সাধনাকারী ভিক্ষু জগতে নিজের পুনর্জন্ম দর্শন করেন না। তাঁকে সম্পূর্ণতা অবস্থা বলা হয়।

“পতিলীনচর” বলতে সপ্ত শৈক্ষ্যকে বুঝানো হয়েছে। অর্হৎগণ পরিত্যাগে দক্ষ বা আসক্তিহীন। কী কারণে পাপবর্জনকারীকে সপ্ত শৈক্ষ্য বলা হয়। তাঁরা সেই সেই (পাপ) বিষয় হতে চিত্তকে অনাসক্ত রেখে, পরিবর্তন করে করে, সংযত করে করে, দমন করে করে, রক্ষা করে করে, সংরক্ষণ করে করে, প্রতিরক্ষা করে করে এবং রক্ষণাবেক্ষণ করে করে অবস্থান করেন, বিচরণ করেন, বিহার করেন, পরিভ্রমণ করেন, অভ্যাস করেন, জীবন-যাপন করেন ও জীবন-ধারণ করেন; চক্ষুদ্বারে চিত্তকে অনাসক্ত রেখে, পরিবর্তন করে করে, সংযত করে করে, দমন করে করে, রক্ষা করে করে, সংরক্ষণ করে করে, প্রতিরক্ষা করে করে এবং রক্ষণাবেক্ষণ করে করে অবস্থান করেন, বিচরণ করেন, বিহার করেন, পরিভ্রমণ করেন, অভ্যাস করেন, জীবন-যাপন করেন ও জীবন-ধারণ করেন; শ্রোত্রদ্বারে চিত্তকে... ঘ্রাণদ্বারে চিত্তকে... জিহ্বাদ্বারে চিত্তকে... কায়দ্বারে চিত্তকে... এবং মনোদ্বারে চিত্তকে অনাসক্ত রেখে, পরিবর্তন করে করে, সংযত করে করে, দমন করে করে, রক্ষা করে করে, সংরক্ষণ করে করে, প্রতিরক্ষা করে করে এবং রক্ষণাবেক্ষণ করে করে অবস্থান করেন, বিচরণ করেন, বিহার করেন, পরিভ্রমণ করেন, অভ্যাস করেন, জীবন-যাপন করেন ও জীবন-ধারণ করেন। যেমন : মোরকের পালক বা স্নায়ু-মাংসপেশী অগ্নিতে প্রক্ষিপ্ত হলে দৃঢ়বদ্ধ হয়, বক্র হয়, কুণ্ডলিত হয়, সম্প্রসারিত হয়; ঠিক তেমনিভাবে চিত্তকে অনাসক্ত রেখে, পরিবর্তন করে করে, সংযত করে করে, দমন করে করে, রক্ষা করে করে, সংরক্ষণ করে করে, প্রতিরক্ষা করে করে এবং রক্ষণাবেক্ষণ করে করে অবস্থান করেন, বিচরণ করেন, বিহার করেন, পরিভ্রমণ করেন, অভ্যাস করেন, জীবন-যাপন করেন ও জীবন-ধারণ করেন। চক্ষুদ্বারে চিত্তকে... শ্রোত্রদ্বারে চিত্তকে... ঘ্রাণদ্বারে চিত্তকে... জিহ্বাদ্বারে চিত্তকে... কায়দ্বারে চিত্তকে... মনোদ্বারে চিত্তকে অনাসক্ত রেখে, পরিবর্তন করে করে, সংযত করে করে, দমন করে করে, রক্ষা করে করে, সংরক্ষণ করে করে, প্রতিরক্ষা করে করে এবং রক্ষণাবেক্ষণ করে করে অবস্থান করেন, বিচরণ করেন, বিহার করেন, পরিভ্রমণ করেন, অভ্যাস করেন, জীবন-যাপন করেন ও জীবন-ধারণ করেন। এই কারণে পাপবর্জনকারীদের সপ্ত শৈক্ষ্য বলা হয়। “ভিক্ষুর” বলতে কল্যাণপৃথগ্‌জন ভিক্ষুর বা শৈক্ষ্য ভিক্ষুর-পাপবর্জনকারী ভিক্ষুর।

“আসন” বলতে যেখানে উপবেশন করা হয়, তা-ই আসন। যেমন : মঞ্চ, পিঁড়ি, মাদুর, ছোটমাদুর, চর্মখণ্ড, ঘাসদ্বারা প্রস্তুত করা মাদুর, ছড়ানো ঘাস, পাতা বিছানো আসন, তুষ বা ভূসির আসন। সেই আসন অপ্রিয় রূপ দর্শনে শূন্য বা জনশূন্য, নিভৃত, নির্জন; অপ্রিয় শব্দ শ্রবণে জনশূন্য, নিভৃত, নির্জন; অপ্রিয় গন্ধ আঘ্রাণে... অপ্রিয় রসাস্বাদনে... অপ্রিয় স্পর্শ স্পর্শনে... এবং অপ্রিয় পঞ্চকামগুণ হতে জনশূন্য, নিভৃত, নির্জন। সেই নির্জন আসন ভজনা করা, ভালোবাসা, সেবা করা, শুশ্রূষা করা, সংসেবন করা, প্রতিসেবন করা—নির্জনাসন ভজনাকারীর।

“সমগ্র” বলতে তিন প্রকার ঐক্য বা মিলন—গণ-মিলন, ধর্ম-মিলন, পুনর্জন্মহীন-মিলন।

গণমিলন বা গণ-ঐক্য কিরূপ? অনেক ভিক্ষু ঐক্যবদ্ধ, একতাবদ্ধ, মিত্রভাবাপন্ন ও দুধ আর জল মিশ্রিত হওয়ার ন্যায় পরস্পরকে প্রিয়চক্ষু দিয়ে দর্শন করে অবস্থান করেন, ইহাই গণমিলন বা গণ-ঐক্য। ধর্ম-মিলন বা ধর্ম-ঐক্য কিরূপ? চারি স্মৃতিপ্রস্থান, চারি সম্যক প্রধান, চারি ঋদ্ধিপাদ, পঞ্চেন্দ্রিয়, পঞ্চবল, সপ্ত বোধ্যঙ্গ ও আর্য অষ্টাঙ্গিক মার্গ। তারা একসঙ্গে উত্থিত (বাহির) হন, আনন্দিত হন, দাঁড়ান, বিমুক্ত হন; তাদের ধর্মসমূহের জন্য বিবাদ ও কলহ হয় না, ইহাই ধর্ম-ঐক্য। পুনর্জন্মহীন-মিলন বা পুনর্জন্মহীন ঐক্য কিরূপ? বহু ভিক্ষু অনুপাদিশেষ নির্বাণধাতুতে পরিনির্বাণ লাভ করেন; তাদের নির্বাণধাতু ঊনত্ব (ক্ষয়) বা পূর্ণত্ব (পরিপূর্ণতা) বা প্রকাশিত (সুষ্পষ্ট) হয় না, ইহাই পুনর্জন্মহীন ঐক্য। “ভবনে” (ভবনে) বলতে নৈরয়িক সত্ত্বদের নিরয় ভবন, তির্যগ্‌প্রাণীদের তির্যগ্‌কুল ভবন, প্রেতদের প্রেতলোক ভবন, মনুষ্যদের মনুষ্যলোক ভবন, দেবতাদের দেবলোক ভবন। তার এই ঐক্য, এই আচ্ছন্ন, এই প্রতিরূপ, এই অনুরূপ (অবয়ব), এই অনুলোম; যিনি এরূপ প্রতিচ্ছন্ন নিরয়ে, তির্যগ্‌যোনিতে, প্রেতলোকে, মনুষ্যলোকে ও দেবলোকে নিজেকে দেখতে পান না বলে এরূপ বলেছেন, বলছেন, ভাষণ করছেন, বর্ণনা করেছেন এবং প্রকাশ করছেন।

তাই ভগবান বলেছেন :

অনাসক্তভাবে বিচরণকারী ও নির্জনস্থানে সাধনাকারী ভিক্ষু জগতে নিজের পুনর্জন্ম দর্শন করেন না। তাঁকে সম্পূর্ণতা অবস্থা বলা হয়।

 

৪৬. মুনি সর্বত্র অনাশ্রিত, তিনি কোনো বিষয়ে প্রিয়ভাবও উৎপন্ন করেন না, অপ্রিয়ভাবও উৎপন্ন করেন না। পদ্মপত্রে যেমন জল প্রলিপ্ত হয় না (বা লেগে থাকে না), তেমনি মুনির কাছেও পরিদেবন (বিলাপ), মাৎসর্য (কৃপণতা) লিপ্ত হয় না।

“সর্ব” বলতে দ্বাদশ আয়তনকে বুঝায়; যথা : চক্ষু এবং রূপ, শ্রোত্র এবং শব্দ, ঘ্রাণ এবং গন্ধ, জিহ্বা এবং রস, কায় এবং স্পর্শ, মন এবং ধর্ম (মনোগোচর বিষয়)। প্রজ্ঞা বা প্রাজ্ঞতাকে জ্ঞান বলা হয়... সেই মুনি আসক্তিজাল (সঙ্গজাল) অতিক্রম করেন। নিশ্রয় দুই প্রকার—১) তৃষ্ণানিশ্রয় ও ২) দৃষ্টিনিশ্রয়... ইহাই তৃষ্ণানিশ্রয়... ইহাই দৃষ্টিনিশ্রয়। মুনি তৃষ্ণানিশ্রয়কে ত্যাগ ও দৃষ্টিনিশ্রয়কে বর্জন করে চক্ষু, শ্রোত্র, ঘ্রাণ, জিহ্বা, কায় ও মনকে নিশ্রয় করেন না... রূপ... শব্দ... গন্ধ... রসে... স্পর্শ... ধর্ম... কুল... গণ... আবাস... লাভ... যশ... প্রশংসা... সুখ... চীবর... পিণ্ডপাত... শয্যাসন... ওষুধ-প্রত্যয়-ভৈষজ্য-পরিষ্কার (ব্যবহার্যসামগ্রী)... কামধাতু... রূপধাতু... অরূপধাতু... কামভব... রূপভব... অরূপভব... সংজ্ঞাভব... অসংজ্ঞাভব... নৈবসংজ্ঞা-নাসংজ্ঞাভব... এক বোকার (প্রকার) ভব... চারি বোকার ভব... পঞ্চ বোকার ভব... অতীত... অনাগত... বর্তমান... দৃষ্ট বিষয়... শ্রুত বিষয়... অনুমিত বিষয়... বিজ্ঞাত বিষয়... এবং সর্বধর্মসমূহের উপর নিশ্রয় না করে অসংলগ্ন, অনুপগত, অজড়িত, অনধিমুক্ত, নিষ্ক্রান্ত, মুক্ত, বিপ্রযুক্ত, বিসংযুক্ত (বা বিমুক্ত) ও অনাবদ্ধ (মুক্ত) চিত্তে অবস্থান করেন, মুনি সর্বত্র অনাশ্রিত।

“প্রিয়” বলতে দ্বিবিধ প্রিয়-সত্ত্ব-প্রিয় ও সংস্কার-প্রিয়। সত্ত্ব-প্রিয় কিরূপ? ইহজগতে যার মাতা, পিতা, ভ্রাতা, ভগ্নি, পুত্র, কন্যা, মিত্র, অমাত্য, জ্ঞাতি অথবা রক্তসম্বন্ধীয় আত্মীয়গণ অর্থকামী, হিতকামী, মঙ্গলকামী ও মুক্তিকামী হয়, এরাই সত্ত্ব-প্রিয়। সংস্কার-প্রিয় কিরূপ? মনোজ্ঞ রূপ, শব্দ, গন্ধ, রস ও স্পশ, এগুলো সংস্কার-প্রিয়। “অপ্রিয়” বলতে দ্বিবিধ অপ্রিয়-সত্ত্ব-অপ্রিয় এবং সংস্কার-অপ্রিয়। সত্ত্ব-অপ্রিয় কিরূপ? ইহজগতে যারা (মাতা, পিতা, ভ্রাতা, ভগ্নি, পুত্র, কন্যা, মিত্র, অমাত্য, জ্ঞাতি অথবা রক্ত সম্বন্ধীয় আত্মীয়গণ) অনর্থকামী, অহিতকামী, অমঙ্গলকামী, অমুক্তিকামী ও প্রাণনাশকামী হয়, এটাই সত্ত্ব-অপ্রিয়। সংস্কার-অপ্রিয় কিরূপ? অমনোজ্ঞ রূপ, শব্দ, গন্ধ, রস ও স্পর্শ, ইহাই সংস্কার-অপ্রিয়। “এই সত্ত্ব আমার প্রিয়, এই সংস্কারসমূহ আমার মনোজ্ঞ” এরূপ রাগ বা আসক্তিবশে প্রিয় করেন না; “এই সত্ত্ব আমার অপ্রিয়, এই সংস্কারসমূহ আমার অমোনজ্ঞ” এরূপ প্রতিঘ বা বিদ্বেষবশে অপ্রিয় করেন না, বৃদ্ধি করেন না, উৎপন্ন করেন না, উৎপাদন করেন না এবং পুনরুৎপন্ন করেন না-প্রিয়ও করেন না অপ্রিয়ও করেন না।

“তার কাছে” বলতে সেই পুদ্গলের মধ্যে, অরহতের মধ্যে, ক্ষীণাসবের মধ্যে। “পরিদেবন” অর্থে জ্ঞাতিব্যসনে (জ্ঞাতি-বিয়োগে) স্পৃষ্ট, ভোগব্যসনে স্পৃষ্ট, রোগব্যসনে স্পৃষ্ট, শীলব্যসনে (শীল লঙ্ঘনে) স্পৃষ্ট, দৃষ্টিব্যসনে স্পৃষ্ট, অন্যতর অন্যতরব্যসনে সমন্নাগত এবং অন্যতর অন্যতর দুঃখধর্ম স্পৃষ্ট ব্যক্তির শোক, পরিদেবন, অনুশোচনা, বিলাপ, খেদ, অনুতাপযুক্ত বাক্য, প্রলাপ, বিপ্রলাপ, ক্রন্দন, খেদোক্তি ও বিলাপকরণ। “মাৎসর্য” বলতে পাঁচ প্রকার মাৎসর্য—১) আবাস-মাৎসর্য, ২) কুল-মাৎসর্য, ৩) লাভ-মাৎসর্য, ৪) বর্ণ-মাৎসর্য ও ৫) ধর্ম-মাৎসর্য। যা এরূপ মাৎসর্য, মাৎসর্যতা, স্বার্থপরতা, আত্মসর্বস্বতা, কদর্যতা (কৃপণতা), কৃপণস্বভাব ও মনের গৃহীতভাব, একে মাৎসর্য বলা হয়। অধিকন্তু, স্কন্ধ-মাৎসর্যই মাৎসর্য, ধাতু-মাৎসর্যই মাৎসর্য এবং আয়তন-মাৎসর্যই মাৎসর্য বলে বিবেচিত, ইহাকে মাৎসর্য বলা হয়।

“পত্র” বলতে পদ্মপত্রকে বুঝায়। “জল” বলতে উদক (জল)। জল যেমন পদ্মপত্রে লিপ্ত, প্রলিপ্ত এবং উপলিপ্ত না হয়ে অলিপ্ত, অপ্রলিপ্ত ও অনুপ্রলিপ্ত হয়; ঠিক এভাবেই সেই পুদ্গল, অর্হৎ ও ক্ষীণাসবের মধ্যে মাৎসর্য লিপ্ত, প্রলিপ্ত এবং উপলিপ্ত না হয়ে অলিপ্ত, অপ্রলিপ্ত ও অনুপলিপ্ত হয়। সেই পুদ্গল, অর্হৎ সেই ক্লেশসমূহ দ্বারা লিপ্ত, প্রলিপ্ত, উপলিপ্ত না হয়ে অলিপ্ত, অপ্রলিপ্ত ও অনুপলিপ্ত হয়ে নিষ্ক্রান্ত, মুক্ত, বিপ্রমুক্ত, বিসংযুক্ত (বা বিমুক্ত) এবং অনাবদ্ধ (মুক্ত) চিত্তে অবস্থান করেন, পদ্মপত্রে যেমন জল লিপ্ত হয় না, তেমনি তাঁর মধ্যে (অর্হতের নিকট) পরিদেবন-মাৎসর্য লিপ্ত হয় না।

তাই ভগবান বলেছেন :

মুনি সর্বত্র অনাশ্রিত, তিনি কোনো বিষয়ে প্রিয়ভাবও উৎপন্ন করেন না, অপ্রিয়ভাবও উৎপন্ন করেন না। পদ্মপত্রে যেমন জল প্রলিপ্ত হয় না (বা লেগে থাকে না), তেমনি মুনির কাছেও পরিদেবন (বিলাপ), মাৎসর্য (কৃপণতা) লিপ্ত হয় না।

 

৪৭. পদ্মে যেমন জল লিপ্ত হয় না, পদ্মপত্রেও জলবিন্দু লিপ্ত হয় না। এভাবে দৃষ্ট, শ্রুত ও অনুমানে মুনি সম্পৃক্ত বা সংশ্লিষ্ট হয় না।

জলের ফোঁটাকে জলবিন্দু বলা হয়। পদ্মের পাপড়িকে বলা হয় পদ্মপাতা। জলবিন্দু যেমন পদ্মপত্রে লিপ্ত হয় না, প্রলিপ্ত হয় না, উপলিপ্ত হয় না, অলিপ্ত, নির্লিপ্ত ও অনুপলিপ্ত হয়। এ অর্থে পদ্ম পত্রে যেমন জলবিন্দু। পদ্মপুষ্পকে বলা হয় পদ্ম। জলকে উদক বলা হয়। পদ্মপুষ্পে যেমন জল লিপ্ত হয় না, প্রলিপ্ত হয় না, উপলিপ্ত হয় না, অলিপ্ত, নির্লিপ্ত ও অনুপলিপ্ত হয়। এ অর্থে জল যেমন পদ্মে লিপ্ত না হয়।

“এৰং” অর্থে উপমা উপস্থাপন। প্রজ্ঞা বা প্রাজ্ঞতাকে জ্ঞান বলা হয়... সেই মুনি আসক্তিজাল অতিক্রম করেন। “প্রলেপ” বলতে দুই প্রকার প্রলেপ—তৃষ্ণাপ্রলেপ ও দৃষ্টিপ্রলেপ... ইহা তৃষ্ণাপ্রলেপ... ইহা দৃষ্টিপ্রলেপ। মুনি তৃষ্ণাপ্রলেপকে পরিত্যাগ করে ও দৃষ্টিপ্রলেপকে বিসর্জন দিয়ে দৃষ্ট বিষয়ে লিপ্ত হন না, শ্রুত বিষয়ে লিপ্ত হন না, অনুমিত বিষয়ে লিপ্ত হন না, বিজ্ঞাত বিষয়ে লিপ্ত হন না, প্রলিপ্ত হন না ও উপলিপ্ত হন না; বরং অলিপ্ত, অপ্রলিপ্ত ও অনুপলিপ্ত হয়ে নিষ্ক্রান্ত, মুক্ত, বিপ্রমুক্ত ও বিসংযুক্ত হয়ে অবাধ বা মুক্ত চিত্তে অবস্থান করেন, এভাবে দৃষ্ট, শ্রুত ও অনুমিত বিষয়ে মুনি উপলিপ্ত হন না।

তাই ভগবান বলেছেন :

পদ্মে যেমন জল লিপ্ত হয় না, পদ্মপত্রেও জলবিন্দু লিপ্ত হয় না। এভাবে দৃষ্ট, শ্রুত ও অনুমানে মুনি সম্পৃক্ত বা সংশ্লিষ্ট হয় না।

 

৪৮. এরূপ দৃষ্ট, শ্রুত ও অনুমানে জ্ঞানী (শোধিত) ব্যক্তি তাতে কিছু গুরুত্বারোপ করেন না। অপরের দ্বারা বিশুদ্ধি ইচ্ছা না করে সেই ব্যক্তি রাগহীন এবং বিরাগহীন হন।

জ্ঞানকে প্রজ্ঞা বলা হয়। যা প্রজ্ঞা, প্রজানন... অমোহ, ধর্মবিচয় ও সম্যক দৃষ্টি। কী কারণে জ্ঞানকে প্রজ্ঞা বলা হয়? সেই প্রজ্ঞা দ্বারা কায়দুশ্চরিত ধুত (পরিত্যক্ত), ধৌত, বিধৌত এবং শোধিত হয়; বাক্‌দুশ্চরিত... মনোদুশ্চরিত ধুত, ধৌত, বিধৌত এবং শোধিত হয়; রাগ ধুত, ধৌত, বিধৌত এবং শোধিত হয়; দ্বেষ... মোহ... ক্রোধ... বিদ্বেষ... নিষ্টুরতা... আক্রোশ... ঈর্ষা... মাৎসর্য... মায়া... শঠতা... প্রবঞ্চনা (থম্ভ)... মান... অতিমান... মত্ততা... প্রমাদ... সর্বক্লেশ... সর্ব দুশ্চরিত... সর্ব উদ্বেগ... সর্ব পরিলাহ... সর্বসন্তাপ... এবং সকল অকুশলাভিসংস্কার ধুত, ধৌত, বিধৌত এবং শোধিত হয়। সেই কারণে জ্ঞানকে প্রজ্ঞা বলা হয়।

অথবা সম্যক দৃষ্টি দ্বারা মিথ্যাদৃষ্টি ধুত, ধৌত, বিধৌত এবং শোধিত হয়; সম্যক সংকল্প দ্বারা মিথ্যাসংকল্প ধুত, ধৌত, বিধৌত এবং শোধিত হয়; সম্যক বাক্য দ্বারা মিথ্যাবাক্য ধুত... সম্যক কর্ম দ্বারা মিথ্যাকর্ম ধুত... সম্যক জীবিকা দ্বারা মিথ্যাজীবিকা ধুত... সম্যক প্রচেষ্টা দ্বারা মিথ্যাপ্রচেষ্টা ধুত... সম্যক স্মৃতি দ্বারা মিথ্যাস্মৃতি ধুত... সম্যক সমাধি দ্বারা মিথ্যাসমাধি ধুত... সম্যক জ্ঞান দ্বারা মিথ্যাজ্ঞান ধুত... এবং সম্যক বিমুক্তি দ্বারা মিথ্যাবিমুক্তি ধুত, ধৌত, বিধৌত এবং শোধিত হয়।

অথবা আর্য অষ্টাঙ্গিক মার্গ দ্বারা সর্বক্লেশ... সর্ব দুশ্চরিত... সর্ব দুশ্চিন্তা... সর্ব পরিদাহ... সর্ব সন্তাপ... সর্ব অকুশলাভিসংস্কার ধুত, ধৌত, বিধৌত এবং শোধিত হয়। অর্হতেরা এই জ্ঞানযুক্ত ধর্মসমূহ দ্বারা উপনীত, সমুপনীত, উপগত সমুপগত, উৎপন্ন, সমুৎপন্ন ও সমন্নাগত হন; তাই অর্হৎগণ জ্ঞানী হন। তিনি রাগবর্জনকারী, পাপবর্জনকারী, ক্লেশবর্জনকারী, পরিদাহবর্জনকারী-জ্ঞানী।

জ্ঞানী ব্যক্তি দৃষ্টকে মনে করেন না (বা মনে রাখেন না), দৃষ্টতে মনে করেন না, দৃষ্টরূপে মনে করেন না, আমার দৃষ্ট হয়েছে বলে মনে করেন না; শ্রুতকে মনে করেন না, শ্রুতিতে মনে করেন না, শ্রুতিরূপে মনে করেন না এবং আমার দ্বারা শ্রুত হয়েছে বলে ধারণা করেন না; অনুমানকে মনে করেন না, অনুমানে মনে করেন না, অনুমানরূপে মনে করেন না এবং আমার দ্বারা অনুমান করা হয়েছে বলে ধারণা করেন না; বিজ্ঞাতকে মনে করেন না, বিজ্ঞাততে মনে করেন না, বিজ্ঞাতরূপে মনে করেন না এবং আমার দ্বারা বিজ্ঞাত হয়েছে বলে ধারণা করেন না। ভগবান বলেছেন, “হে ভিক্ষুগণ, ‘আমি’ ইহা কল্পিত, ‘ইহা আমি’ ইহা কল্পিত, ‘(জন্ম) হবে’ ইহা কল্পিত, ‘(জন্ম) হবে না’ ইহা কল্পিত, ‘রূপী হবে’ ইহা কল্পিত, ‘অরূপী হবে’ ইহা কল্পিত, ‘সংজ্ঞী হবে’ ইহা কল্পিত, ‘অসংজ্ঞী হবে’ ইহা কল্পিত, ‘নৈবসংজ্ঞী-নাসংজ্ঞী হবে’ ইহাও কল্পিত। হে ভিক্ষুগণ, কল্পিত বিষয় রোগ, কল্পিত বিষয় গণ্ড, কল্পিত বিষয় শল্য, কল্পিত বিষয় উপদ্রব। ভিক্ষুগণ, তদ্ধেতু আমরা কল্পনা বা ধারণাহীন চিত্তে অবস্থান করব, তোমাদের এরূপ শিক্ষা করা উচিত”। এ অর্থে জ্ঞানী ব্যক্তি তদ্বারা দৃষ্ট, শ্রুত ও অনুমিত বিষয়সমূহে কিছুই মনে করেন না।

জ্ঞানী ব্যক্তি অন্য অশুদ্ধিমার্গ দ্বারা, মিথ্যাপ্রতিপদা, অমুক্তিদায়ক পথের দ্বারা, স্মৃতিপ্রস্থান হতে অন্যত্র, সম্যক প্রধান হতে অন্যত্র, ঋদ্ধিপাদ হতে অন্যত্র, ইন্দ্রিয় হতে অন্যত্র, বল হতে অন্যত্র, বোধ্যঙ্গ হতে অন্যত্র এবং আর্য অষ্টাঙ্গিক মার্গ হতে অন্যত্র শুদ্ধি, বিশুদ্ধি, পরিশুদ্ধি, মুক্তি, বিমুক্তি ও পরিমুক্তি ইচ্ছা করেন না, আকাঙ্ক্ষা করেন না, প্রার্থনা করেন না, অভিলাষ করেন না, আশা করেন না। এ অর্থে অন্য কিছুর দ্বারা বিশুদ্ধি ইচ্ছা করেন না।

সব মূর্খ পৃথগ্‌জন আসক্ত হয়, কল্যাণপৃথগ্‌জন হতে শুরু করে সাত শৈক্ষ্য অনাসক্ত হয়; অর্হৎগণ আসক্তও হন না, অনাসক্তও হন না। অনাসক্ত হয়ে তিনি রাগের ক্ষয়ে বীতরাগ, দ্বেষের ক্ষয়ে বীতদ্বেষ, মোহের ক্ষয়ে বীতমোহ হন। তিনি উত্থিত-আবাস, মার্জিত-স্বভাবী... জন্ম-জরা-মৃত্যু-সংসার (বিজিত) এবং তাঁর আর পুনর্জন্ম নেই।

তাই ভগবান বলেছেন :

এরূপ দৃষ্ট, শ্রুত ও অনুমানে জ্ঞানী (শোধিত) ব্যক্তি তাতে কিছু গুরুত্বারোপ করেন না। অপরের দ্বারা বিশুদ্ধি ইচ্ছা না করে সেই ব্যক্তি রাগহীন এবং বিরাগহীন হন।

জরা সূত্র বর্ণনা ষষ্ঠ সমাপ্ত।


 

৭. তিষ্য মৈত্রেয় সূত্র বর্ণনা
অতঃপর তিষ্য মৈত্রেয় সূত্র বর্ণনা ব্যাখ্যা করা হচ্ছে :

৪৯. আয়ুষ্মান তিষ্য মৈত্রেয় বললেন, হে মারিস, মৈথুন সেবনকারীর কী ব্যাঘাত হয় তা বর্ণনা করুন? আপনার উপদেশ শুনে আমরা বিবেকবানে থাকতে শিক্ষা করব।

“মৈথুনধর্ম” বলতে যা সেই অসদ্ধর্ম, গ্রাম্যধর্ম, বসলধর্ম (হীন আচরণ), দুষ্টতা (পাপাচার), রহস্যময় গভীর গর্ততুল্য এবং একে অপরে সংসর্গপ্রাপ্ত হওয়া। কী কারণে মৈথুনধর্ম বলা হয়? উভয়ে আসক্ত, অনুরক্ত, তৃষ্ণার্ত, পর্যুত্থিত, লোভচিত্তসম্পন্ন এবং উভয়েই সদৃশধর্মী, সে কারণে মৈথুনধর্ম বলা হয়। যেমন : উভয় কলহকারীকে মৈথুনধর্ম সেবনকারী বলা হয়, উভয় দ্বন্দ্বকারীকে মৈথুনধর্ম সেবনকারী বলা হয়, উভয় বিরোধকারীকে মৈথুনধর্ম সেবনকারী বলা হয়, উভয় বিবাদকারীকে মৈথুনধর্ম সেবনকারী বলা হয়, উভয় বাদানুবাদকারীকে মৈথুনধর্ম সেবনকারী বলা হয়, উভয় বিবাদীকে মৈথুনধর্ম সেবনকারী বলা হয়, এবং উভয় আলাপকারীকে মৈথুনধর্ম সেবনকারী বলা হয়; ঠিক এভাবেই উভয়ে আসক্ত, অনুরক্ত, তৃষ্ণার্ত, পর্যুত্থিত, লোভচিত্তসম্পন্ন এবং উভয়েই সদৃশধর্মী, সে কারণে মৈথুনধর্ম বলা হয়।

মৈথুনধর্মে নিযুক্ত, প্রযুক্ত, নিয়োজিত, অনুযুক্ত, তৎস্বভাবযুক্ত, তৎবহুল, তৎগুরুর, তন্নিম্ন, তৎপ্রবণ, তৎস্বভাবগত, তদধিমুক্ত ও তদধিপ্রত্যয় ব্যক্তির। এ অর্থে মৈথুনধর্মে অনুযুক্ত ব্যক্তির।

“ইচ্চং” বলতে পদসন্ধি, পদসংসর্গ, পদপূরক, অক্ষর সমবায়, ব্যঞ্জনসংশ্লিষ্টতা, পদানুক্রমতা। “আযস্মা” অর্থে প্রিয়বচন, গৌরববচন, আদরণীয় বচন, সম্মানসূচক বচন-আযস্মাতি। “তিষ্য” বলতে সেই স্থবিরে নাম, সংখ্যা, সমতা প্রজ্ঞপ্তি, ব্যবহার, নাম, নামকর্ম, নামধেয়, নিরুত্তি, ব্যঞ্জন, অভিলাপ। “মৈত্রেয়” অর্থে সেই স্থবিরের গোত্র, সংখ্যা, মমজ্ঞা, প্রজ্ঞপ্তি, ব্যবহার।

“ব্যাঘাত” বলতে (এখানে) ব্যাঘাত, উপঘাত, উৎপীড়ন, সংঘটন, উপদ্রব, উপসর্গকে বলুন, ব্যাখ্যা করুন, দেশনা করুন, প্রজ্ঞাপন করুন, বিবৃত করুন, বিবরণ দেন, বিভাজন করুন, প্রচার করুন, প্রকাশ করুন (অর্থে বুঝানো হয়েছে)। “মারিসা” অর্থে প্রিয়বচন, গৌরববচন, আদরণীয় বচন, সম্মানসূচক বচন। তাই বলা হয়েছে : মারিস, ব্যাঘাত বলুন।

আপনার বচন, কথা, দেশনা, অনুশাসন ও উপদেশ শুনে শ্রবণ করে, গ্রহণ করে, ধারণ করে, হৃদয়ঙ্গম করে।

“বিবেক” বলতে তিন প্রকার বিবেক-কায়বিবেক, চিত্তবিবেক, উপধিবিবেক। কায়বিবেক কিরূপ? এ জগতে ভিক্ষু একাকী অরণ্যে, বৃক্ষমূলে, পর্বতে, কন্দরে, গিরিগুহায়, শ্মশানে, গভীর অরণ্যে, খোলা আকাশে, তৃণস্তূপে শয্যাসন রচনা করেন; কায় দ্বারা (জনসাধারণ হতে) পৃথক হন, সে একাকী গমন করেন, একাকী দাঁড়ান, একাকী উপবেশন করেন, একাকী শয্যা রচনা করেন, একাকী গ্রামে পিণ্ডার্থে প্রবেশ করেন, একাকী গ্রাম হতে প্রত্যাগমন করেন, একাকী নির্জনে উপবেশন করেন, একাকী চঙ্ক্রমণে রত থাকেন। তথায় একাকী বিচরণ করেন, অবস্থান করেন, ঘুরে বেড়ান, কার্যসম্পাদন করেন, ব্রহ্মচর্য পালন করেন, গমন করেন, জীবন-যাপন করেন, ইহাই কায়বিবেক।

চিত্তবিবেক কিরূপ? প্রথম ধ্যান সমাপন্নের পঞ্চনীবরণ হতে চিত্ত পৃথক হয়। দ্বিতীয় ধ্যান সমাপন্নের বিতর্ক-বিচার হতে চিত্ত পৃথক হয়। তৃতীয় ধ্যান সম্পন্নের প্রীতি হতে চিত্ত পৃথক হয়। চতুর্থ ধ্যান সমাপন্নের সুখ-দুঃখ হতে চিত্ত পৃথক হয়। আকাশানন্তায়তন সমাপন্নের রূপসংজ্ঞা-প্রতিঘসংজ্ঞা হতে চিত্ত পৃথক হয়। বিজ্ঞাননন্তায়তন সমাপন্নের চিত্ত আকাশনন্তায়তন সংজ্ঞা হতে পৃথক হয়। আকিঞ্চায়তন সমাপন্নের চিত্ত বিজ্ঞানন্তায়তন সংজ্ঞা হতে পৃথক হয়। নৈবসংজ্ঞা-নাসংজ্ঞায়তন সমাপন্নের চিত্ত অকিঞ্চনায়তন সংজ্ঞা হতে পৃথক হয়। স্রোতাপন্নের চিত্ত সৎকায়দৃষ্টি, বিচিকিৎসা, শীলব্রত পরামর্শ, দৃষ্টি অনুশয়, বিচিকিৎসা অনুশয় এবং তৎসংশ্নিষ্ট ক্লেশ হতে পৃথক হয়। সকৃদাগামীর চিত্ত স্থুল কামরাগ-সংযোজন, প্রতিঘ-সংযোজন, স্থুল কামরাগ অনুশয়, প্রতিঘ অনুশয় এবং তৎসংশ্লিষ্ট ক্লেশ হতে পৃথক হয়। অনাগামীর চিত্ত অনুসহগত কামরাগ সংযোজন, প্রতিঘসংযোজন অনুসহগত কামরাগ অনুশয়, প্রতিঘ অনুশয় এবং তৎসংশ্লিষ্ট ক্লেশ হতে পৃথক হয়। অর্হতের চিত্ত রূপরাগ, অরূপরাগ, মান, ঔদ্ধত্য, অবিদ্যা, মান অনুশয়, ভবরাগ অনুশয়, অভিধ্যা অনুশয় এবং তৎসংশ্লিষ্ট ক্লেশ ও বাহ্যিক সব নিমিত্ত হতে পৃথক হয়, ইহাই চিত্তবিবেক।

উপধিবিবেক কিরূপ? উপধি বলা হয় ক্লেশ, স্কন্ধ এবং অভিসংস্কারকে। অমৃত-নির্বাণকে উপধিবিবেক বলা হয়। যে সর্বসংস্কারের উপশম, সর্ব উপধি ত্যাগ, তৃষ্ণাক্ষয়, বিরাগ, নিরোধ, নির্বাণ, এটাই উপধিবিবেক। বিবেকবাসীর এবং নৈষ্ক্রম্যে অভিরত জনের কায়বিবেক, পরিশুদ্ধচিত্ত সম্পন্নের এবং পরম শুদ্ধতাপ্রাপ্ত জনের চিত্তবিবেক, উপধিহীন এবং সংস্কারগত পুদ্গলের উপধিবিবেক।

সেই স্থবির স্বাবাবিকভাবেই শিক্ষণীয় বিষয়ে শিক্ষিত। অপিচ, ধর্মোপদেশ গ্রহণ করে ধর্মদেশনা শুনানোর সময় এরূপ বললেন।

তাই তিষ্য মৈত্রেয় স্থবির বললেন :

আয়ুষ্মান তিষ্য মৈত্রেয় বললেন, হে মারিস, মৈথুন সেবনকারীর কী ব্যাঘাত হয় তা বর্ণনা করুন? আপনার উপদেশ শুনে আমরা বিবেকবানে থাকতে শিক্ষা করব।

 

৫০. ভগবান মৈত্রেয়কে বললেন, হে মৈত্রেয়, মৈথুনে অনুরক্তজনের নিকট শাসন (বুদ্ধের উপদেশ) বিস্মৃত হয় এবং সে মিথ্যায় প্রতিপন্ন হয়। তাতে ইহাই অনার্য।

“মৈথুনধর্ম” বলতে যা সেই অসদ্ধর্ম, গ্রাম্যধর্ম, বসলধর্ম (হীন আচরণ), দুষ্টতা (পাপাচার), রহস্যময় গভীর গর্ততুল্য এবং একে-অপরে সংসর্গপ্রাপ্ত হওয়া। কী কারণে মৈথুনধর্ম বলা হয়? উভয়ে আসক্ত, অনুরক্ত, তৃষ্ণার্ত, পর্যুত্থিত, লোভচিত্তসম্পন্ন এবং উভয়েই সদৃশধর্মী, সে কারণে মৈথুনধর্ম বলা হয়। যেমন : উভয় কলহকারীকে মৈথুনধর্ম সেবনকারী বলা হয়, উভয় দ্বন্দ্বকারীকে মৈথুনধর্ম সেবনকারী বলা হয়, উভয় বিরোধকারীকে মৈথুনধর্ম সেবনকারী বলা হয়, উভয় বিবাদকারীকে মৈথুনধর্ম সেবনকারী বলা হয়, উভয় বাদানুবাদকারীকে মৈথুনধর্ম সেবনকারী বলা হয়, উভয় বিবাদীকে মৈথুনধর্ম সেবনকারী বলা হয়, এবং উভয় আলাপকারীকে মৈথুনধর্ম সেবনকারী বলা হয়; ঠিক এভাবেই উভয়ে আসক্ত, অনুরক্ত, তৃষ্ণার্ত, পর্যুত্থিত, লোভচিত্তসম্পন্ন এবং উভয়েই সদৃশধর্মী, সে কারণে মৈথুনধর্ম বলা হয়।

মৈথুনধর্মে নিযুক্ত, প্রযুক্ত, নিয়োজিত, অনুযুক্ত, তৎস্বভাবযুক্ত, তৎবহুল, তৎগুরুর, তন্নিম্ন, তৎপ্রবণ, তৎস্বভাবগত, তদধিমুক্ত ও তদধিপ্রত্যয় ব্যক্তির। এ অর্থে মৈথুনধর্মে অনুযুক্ত ব্যক্তির।

“মৈত্রেয়” বলতে ভগবান সেই স্থবিরকে গোত্রের মাধ্যমে সম্বোধন করছেন। “ভগবান” বলতে গৌরবাধিবচন। অধিকন্তু, রাগ (আসক্তি) বিনষ্ট করেছেন বলে ভগবান; দ্বোষ (দ্বেষ) বিনষ্ট করেছেন বলে ভগবান; মোহ বিনষ্ট করেছেন বলে ভগবান; মান ছিন্ন করেছেন বলে ভগবান; মিথ্যাদৃষ্টি ছিন্ন করেছেন বলে ভগবান; কণ্টক বা শত্রু জয় করেছেন বলে ভগবান; ক্লেশ বিনষ্ট করেছেন বলে ভগবান; ধর্মরত্নকে ভাগ, বিভাগ, শ্রেণিবিন্যাস করেছেন বলে ভগবান; ভবসমূহের অন্ত বা অতিক্রম করেছেন বলে ভগবান; ভাবিতকায়, ভাবিতশীল, ভাবিতচিত্ত, ভাবিতপ্রজ্ঞা বলে ভগবান; অরণ্য-বনজঙ্গল, নির্জন শয়নাসন, শব্দহীন স্থান, নিস্তব্ধ জায়গা, নির্জনতাপূর্ণ স্থান, মনুষ্য হতে নির্জন শয়নের উপযুক্ত স্থান ও নির্জনতানুরূপ স্থান ভজনা বা উপভোগ করেছেন বলে ভগবান; চীবর, পিণ্ডপাত, শয্যাসন, ওষুধ-প্রত্যয়-ভৈষজ্য-পরিষ্কার (ব্যবহার্যসামগ্রী) ভাগী বা অধিকারী বলে ভগবান; অর্থরস, ধর্মরস, বিমুক্তিরস, অধিশীল, অধিচিত্ত ও অধিপ্রজ্ঞার ভাগী বলে ভগবান; চারি ধ্যান, চারি অপ্রামাণ্য (মৈত্রী, করুণা, মুদিতা, উপেক্ষা), চারি অরূপসমাপত্তির অধিকারী বলে ভগবান; অষ্ট বিমোক্ষ, অষ্ট অভিভূ-আয়তন, আনুপূর্বিক নয়টি বিহার-সমাপত্তির (অষ্ট সমাপত্তি এবং নিরোধসমাপত্তির ধ্যান) অধিকারী বলে ভগবান; দশ সংজ্ঞা-ভাবনা, দশ কৃৎস্ন-সমাপত্তি, আনাপানস্মৃতি-সমাধি, অশুভ-সমাপত্তির অধিকারী বলে ভগবান; চারি স্মৃতিপ্রস্থান, চারি সম্যক-প্রধান, চারি ঋদ্ধিপাদ, পঞ্চেন্দ্রিয়, পঞ্চবল, সপ্ত বোধ্যঙ্গ, আর্য অষ্টাঙ্গিক মার্গের অধিকারী বলে ভগবান; দশ প্রকার তথাগতবল, চারি বৈশারদ্য (অর্হত্ত্ব জ্ঞান, ক্ষীণাসব অবস্থা, বিঘ্নসমূহের প্রত্যাভিজ্ঞা অর্থাৎ বাধাবিঘ্নসমূহকে প্রত্যক্ষভাবে জানা এবং নির্বাণ প্রাপ্তির উপায় সম্বন্ধে স্বীকার করণ, দেশনাকরণ বা ধর্মপ্রচারকরণ), চারি প্রতিসম্ভিদা, ষড়ভিজ্ঞা ও ছয় প্রকার বুদ্ধধর্ম বা বুদ্ধত্বের অধিকারী বলে ভগবান। এই ‘ভগবান’ নাম মাতা, পিতা, ভ্রাতা, ভগ্নি, মিত্র-অমাত্য, জ্ঞাতি-সালোহিত (সগোত্র), শ্রমণ-ব্রাহ্মণ কিংবা দেবতাগণ দ্বারা কৃত হয়নি। এই ‘ভগবান’ নাম বুদ্ধ ভগবানগণের বোধিবৃক্ষমূলে বিমোক্ষন্তিকসহ সর্বজ্ঞতা-জ্ঞানের প্রতিলাভ, সাক্ষাৎকৃতের মাধ্যমে প্রজ্ঞপ্তি হয়েছে।

দুটি কারণে শাসন বিস্মৃত হয়-পরিয়ত্তি শাসন বিস্মৃত হয় ও প্রতিপত্তি শাসন বিস্মৃত হয়। পরিয়ত্তি শাসন কী? তাঁর যা সুলভ্য জ্ঞাত বা মুখস্থ হয়—সূত্র, গেয়্য, ব্যাকরণ, গাথা, উদান, ইতিবুত্তক, জাতক, অদ্ভুতধর্ম, বেদল্ল, ইহা পরিয়ত্তি শাসন। তা ভুলে যায়, বিস্মৃত হয়, স্মৃতিতে থাকে না, মনে থাকে না এবং তা হতে বহির্ভূত হয়, এভাবেই শাসন বিস্মৃত হয়।

প্রতিপত্তি শাসন কী? সম্যক প্রতিপদা, অনুলোম প্রতিপদা, অনুকূল প্রতিপদা, অন্বর্থ প্রতিপদা, ধর্মানুধর্ম প্রতিপদা, শীলসমূহে পরিপূর্ণতা, ইন্দ্রিয়সমূহে রক্ষণশীলতা, ভোজনে মাত্রাজ্ঞতা, জাগরণশীলতা, স্মৃতিসম্প্রজ্ঞান, চারি স্মৃতিপ্রস্থান, চারি সম্যক প্রধান, চারি ঋদ্ধিপাদ, পঞ্চেন্দ্রিয়, পঞ্চবল, সপ্ত বোধ্যঙ্গ, আর্য অষ্টাঙ্গিক মার্গ-এসবই প্রতিপত্তি শাসন। তা ভুলে যায়, বিস্মৃত হয়, স্মৃতিতে থাকে না, মনে থাকে না এবং তা হতে বহির্ভূত হয়। এভাবেই শাসন বিস্মৃত হয়।

প্রাণিহত্যা করা, অদত্তবস্তু গ্রহণ করা, বিবাহ বিচ্ছেদ করা, গ্রাম লুণ্ঠন করা, এক এক গৃহ ঘেরাও করা, প্রতিবন্ধক হয়ে দাঁড়িয়ে থাকা, পরদারে গমন করা, মিথ্যা ভাষণ করা।

এই মিথ্যাপ্রতিপদা সেই পুদ্গলের কাছে অনার্যধর্ম, মূর্খধর্ম, মূঢ়ধর্ম, অজ্ঞানধর্ম, অমরাবিক্ষেপধর্ম।

তাই ভগবান বলেছেন :

ভগবান মৈত্রেয়কে বললেন, হে মৈত্রেয়, মৈথুনে অনুরক্তজনের নিকট শাসন (বুদ্ধের উপদেশ) বিস্মৃত হয় এবং সে মিথ্যায় প্রতিপন্ন হয়। তাতে ইহাই অনার্য।

 

৫১. যেই ব্যক্তি পূর্বে একাকী বিচরণ করে পরে মৈথুনধর্মে নিযুক্ত হয়, সেই ব্যক্তিকে জগতে ভ্রান্ত (বা পথহারা) রথের ন্যায় হীন, পৃথগ্‌জন বলা হয়।

দুটি কারণে পূর্বে একাকী বিচরণ করেন—প্রব্রজ্যা গ্রহণের কারণে ও সংঘ পরিত্যাগের কারণে। কিরূপে প্রব্রজ্যা গ্রহণের কারণে পূর্বে একাকী বিচরণ করেন? সর্বতোভাবে গৃহবাস প্রতিবন্ধক, স্ত্রী এবং পুত্র-কন্যা প্রতিবন্ধক, জ্ঞাতি প্রতিবন্ধক, মিত্র এবং অমাত্য প্রতিবন্ধক, ধন প্রতিবন্ধক ছিন্ন করে চুল এবং গোঁফ-দাড়ি ছেদন করে কাষায় বস্ত্র পরিধান করে আগার হতে অনাগারিকভাবে প্রব্রজিত হয়ে সংসারের প্রতি অনাসক্তভাব অবলম্বন করে একাকী বিচরণ করেন, অবস্থান করেন, ঈর্যাপথে নিয়োজিত থাকেন এবং (একাকী জীবনাচর) অভ্যাস করেন, পালন করেন, ধারণ করেন, যাপন করেন। এভাবে প্রব্রজ্যা গ্রহণের কারণে পূর্বে একাকী বিচরণ করেন।

কিভাবে সংঘ পরিত্যাগের কারণে পূর্বে একাকী বিচরণ করেন? সেই প্রব্রজিত এরূপ নিয়মিত একাকী গভীর অরণ্যে নির্জন শয়নাসন প্রতিসেবন করেন। নিস্তব্ধ, শান্ত, নির্জনতায় পরিব্যাপ্ত, মানুষ হতে নির্বিঘ্নে বসবাসকারী, নির্জনবাসী হন। তিনি একাই গমন করেন, একাই স্থিত থাকেন, একাই উপবেশন করেন, একাই শয্যা গ্রহণ করেন, একাই গ্রামে পিণ্ডচারণে প্রবিষ্ট হন, একাই প্রত্যাগমন করেন, একাই নির্জন স্থানে উপবেশন করেন, একাই চঙ্ক্রমণে মনোযোগ স্থাপন করেন। তথায় একাই বিচরণ করেন, অবস্থান করেন, ইর্যাপথে নিয়োজিত থাকেন, একাকী জীবনাচার অভ্যাস করেন, পালন করেন, ধারণ করেন, যাপন করেন। এভাবে সংঘ পরিত্যাগের কারণে পূর্বে একাকী করেন।

“মৈথুনধর্ম” বলতে যা সেই অসদ্ধর্ম... সেই কারণে মৈথুনধর্ম বলা হয়। যেই ব্যক্তি অপর সময়ে বুদ্ধ, ধর্ম, সংঘ ও শিক্ষাপদ প্রত্যাখ্যান করে হীন গৃহীজীবনে পুনরাগমন করে মৈথুনধর্ম সেবন করে, অনুশীলন করে, প্রতিসেবন করে, সংসর্গ করে, যে পরে মৈথুনধর্ম অনুশীলন করে।

“যান” বলতে হস্তিযান, অশ্বযান, গোযান, ভেড়াযান, মেষযান, উটযান, গাধাযান বলা হয়েছে। এসব যান দিয়ে ভাঙাচুড়া, অবিন্যস্ত, অসমাপ্ত, এবড়ো-খেবড়ো, খারাপ রাস্তা ধরে ক্লেশকর কাটাগাছের গোড়া অতিক্রম করে, পর্বত আহরণ করে। আহরণকালে সেসব যান ভেঙে যায়, প্রপাতে পতিত হয়। যেভাবে সেই ভ্রান্তযান অবিন্যস্ত, অসমাপ্ত, এবড়ো-খেবড়ো, খারাপ রাস্তা ধরে অগ্রসর হয়; ঠিক তেমনিভাবে ভিক্ষুধর্ম হতে চ্যুত সেই ব্যক্তিও ভ্রান্তযান সদৃশ মন্দপথ গ্রহণ করে, মিথ্যাদৃষ্টি গ্রহণ করে... মিথ্যাসমাধি গ্রহণ করে। যেরূপে সে ভ্রান্ত যান অবিন্যস্ত, অসমাপ্ত, এবড়ো-খেবড়ো, খারাপ রাস্তা পাড়ি দিয়ে ক্লেশকর কাটাগাছের গোড়া অতিক্রম করে, পর্বত আহরণ করে; ঠিক তেমনিভাবে ভিক্ষুধর্ম হতে চ্যুত সে ব্যক্তিও ভ্রান্তযান সদৃশ, নিকৃষ্ট (পাপময়) কায়কর্ম সম্পাদন করে, বাক্যকর্ম সম্পাদন করে, মনোকর্ম সম্পাদন করে, পাপজনক প্রাণিহত্যা করে, পাপজনক চুরিকর্ম সম্পাদন করে, পাপজনক ব্যভিচার করে, পাপজনক মিথ্যাবাক্য ভাষণ করে, পাপজনক কর্কশবাক্য ভাষণ করে, পাপজনক ভেদবাক্য ভাষণ করে, পাপজনক বৃথাবাক্য ভাষণ করে, পাপজনক অভিধ্যা উৎপন্ন করে, পাপজনক বিদ্বেষ উৎপন্ন করে, পাপজনক মিথ্যাদৃষ্টি উৎপন্ন করে, পাপজনক সংস্কারে আবদ্ধ হয়, পাপজনক পঞ্চকামগুণে আবদ্ধ হয়, পাপজনক নিবরণে আবদ্ধ হয়। যেভাবে সেই ভ্রান্তযান অবিন্যস্ত, অসমাপ্ত, এবড়ো-খেবড়ো রাস্তা ধরে পর্বত আহরণকালে ভেঙে যায়; ঠিক তেমনিভাবে ভিক্ষুধর্ম হতে চ্যুত সেই ব্যক্তিও ভ্রান্তযান সদৃশ নিজকে নিরয়ে সমর্পিত করে, তির্যগকুলে সমর্পিত করে, প্রেতকুলে সমর্পিত করে, মনুষ্যকুলে সমর্পিত করে, দেবকুলে সমর্পিত করে। যেভাবে সেই ভ্রান্তযান অবিন্যস্ত, অসমাপ্ত, এবড়ো-খেবড়ো রাস্তা ধরে প্রপাতে পতিত হয়; ঠিক তেমনিভাবে ভিক্ষুধর্ম হতে চ্যুত সেই ব্যক্তিও ভ্রান্তযান সদৃশ জাতি প্রপাতে পতিত হয়, জরা প্রপাতে পতিত হয়, ব্যাধি প্রপাতে পতিত হয়, মরণ প্রপাতে পতিত হয়, শোক-পরিদেবন-দুঃখ-দৌর্মনস্য-উপায়াস প্রপাতে পতিত হয়। “লোকে” বলতে অপায়লোকে ও মনুষ্যলোকে-লোকে সেই ভ্রান্তযান।

“পৃথগ্‌জন” বলা হয়, কোন অর্থে পৃথগ্‌জন? বহুলভাবে ক্লেশসমূহ উৎপন্ন করে বলে পৃথগ্‌জন, বৃহত্তর অবিহত সৎকায়দৃষ্টিক বলে পৃথগ্‌জন, বিবিধভাবে গুরুর মুখ অবলোকন করে বলে পৃথগ্‌জন, নানাভাবে সর্বগতিতে পুনরাগমন করে বলে পৃথগ্‌জন, বহুলভাবে নানাভিসংস্কারে শৃঙ্খলিত হয় বলে পৃথগ্‌জন, বিবিধভাবে নানা ওঘে প্রবাহিত হয় বলে পৃথগ্‌জন, বহুলভাবে নানা সন্তাপে সন্তপ্ত হয় বলে পৃথগ্‌জন, বিবিধভাবে নানা জ্বালায় দগ্ধ হয় বলে পৃথগ্‌জন এবং বহুলভাবে পঞ্চকামগুণে অনুরক্ত, আবদ্ধ, আসক্ত, মূর্ছিত, সংযুক্ত, লগ্ন, সংলগ্ন, রুদ্ধ হয় বলে পৃথগ্‌জন। বহুলভাবে পঞ্চনীবরণে আবৃত, বেষ্টিত, আবদ্ধ, আচ্ছাদিত, প্রতিচ্ছন্ন, অবারিত বিধায় পৃথগ্‌জন। পৃথগ্‌জনকে হীন, নীচ, ছোট, সামান্য, তুচ্ছ, নগণ্য, এরূপ বলা হয়, কথিত হয়, উক্ত হয়, বর্ণনা করা হয়, ব্যাখ্যা করা হয়, পৃথগ্‌জনকে হীন বলা হয়।

তাই ভগবান বলেছেন :

যেই ব্যক্তি পূর্বে একাকী বিচরণ করে পরে মৈথুনধর্মে নিযুক্ত হয়, সেই ব্যক্তিকে জগতে ভ্রান্ত (বা পথহারা) রথের ন্যায় হীন, পৃথগ্‌জন বলা হয়।

 

৫২. পূর্বে যা কিছু যশ-কীর্তি থাকে, তার সেসবই নষ্ট হয়ে যায়। ইহা দেখে মৈথুনধর্ম পরিত্যাগ করতে শিক্ষা করবে।

যশ কিরূপ? এখানে পূর্বে শ্রমণ অবস্থায় সৎকারলাভী, গৌরবান্বিত, সম্মানিত, পূজিত, শ্রদ্ধান্বিত এবং চীবর-পিণ্ডপাত-শয়নাসন-গিলান প্রত্যয়াদি লাভী হয়, ইহাই যশ। কীর্তি কিরূপ? এখানে কোনো কোনো পুদ্গল পূর্বে, শ্রমণ অবস্থায় প্রশংসিত, পণ্ডিত, বিদ্বান, মেধাবী, বহুশ্রুত, বিচিত্র ধর্মদেশক (চিত্তকথী) ও কল্যাণ-প্রতিভাণ (তড়িৎ সদুত্তর দাতা) হন—সূত্রান্তিক, বিনয়ধর, ধর্মকথিক, আরণ্যিক, পিণ্ডপাতিক, পাংশুকূলিক, ত্রিচীবরিক, সপদানচারিক, খুলপশ্চাৎভত্তিক, নৈসজ্জিক বা যথাসংস্তৃতিক (যথাসন্থতিক) ধুতাঙ্গধারী হন। অথবা প্রথম ধ্যানলাভী, দ্বিতীয় ধ্যানলাভী, তৃতীয় ধ্যানলাভী, চতুর্থ ধ্যানলাভী, আকাশায়তন-সমাপত্তিলাভী, বিজ্ঞানায়তন-সমাপত্তিলাভী, অকিঞ্চনায়তন-সমাপত্তিলাভী বা নৈবসংজ্ঞা-নাসংজ্ঞায়তন-সমাপত্তিলাভী হন; ইহাই কীর্তি-পূর্বে যা যশ, কীর্তি।

অন্য সময়ে বুদ্ধ, ধর্ম, সংঘ এবং শিক্ষাকে প্রত্যাখ্যান করে হীন গৃহীজীবনে ফিরে যাওয়া ব্যক্তির সেই যশ-কীর্তি ক্ষীণ, ক্ষয়, ধ্বংস, বিনাশ, অন্তর্ধান ও বিনষ্ট হয়-তার সেই যশ-কীর্তি পূর্বে ক্ষীণ হয়।

“ইহা” বলতে পূর্বে, শ্রমণাবস্থায় যশ-কীর্তি; অপরভাগে বুদ্ধ, ধর্ম, সংঘ ও শিক্ষাকে প্রত্যাখান করায় হীন গৃহী জীবনে ফিরে যাওয়া ব্যক্তির অযশ-অকীর্তি; ইহা সম্পত্তি বিপত্তি (নাশ)। “দেখে” অর্থে দর্শন করে, তুলনা করে, বিচার করে, বিবেচনা করে ও ব্যাখ্যা বা স্পষ্ট করে, ইহা দেখে। “শিক্ষা কর” বলতে ত্রিবিধ শিক্ষা—১) অধিশীল শিক্ষা, ২) অধিচিত্ত শিক্ষা এবং ৩) অধিপ্রজ্ঞা শিক্ষা।

অধিশীল শিক্ষা কিরূপ? এক্ষেত্রে ভিক্ষু শীলবান হন, প্রাতিমোক্ষ সংবরশীলে সংবৃত বা অধিষ্ঠিত হয়ে অবস্থান করেন, আচার-গোচর বা সচ্চরিত্র সম্পন্ন হন, অণুমাত্র বর্জনীয় বিষয়সমূহে (পাপে) ভয়দর্শী হন এবং শিক্ষাপদসমূহ গ্রহণ করে শিক্ষা করেন। ক্ষুদ্রশীলস্কন্ধ, মহাশীলস্কন্ধ। শীল প্রতিষ্ঠা (রক্ষণ), আদিচরণ, সংযম, সংবর, মুখ্য, প্রমুখ্য ও কুশলধর্মসমূহের অর্জন করা, ইহা অধিশীল শিক্ষা।

অধিচিত্ত শিক্ষা কিরূপ? এক্ষেত্রে ভিক্ষু কাম ও অকুশলধর্মসমূহ হতে বিবিক্ত (পৃথক) হয়ে সবিতর্ক, সবিচার ও বিবেকজনিত প্রীতি-সুখ বিমণ্ডিত প্রথম ধ্যান লাভ করে অবস্থান করেন... দ্বিতীয় ধ্যান... তৃতীয় ধ্যান... চতুর্থ ধ্যান লাভ করে অবস্থান করেন, ইহাই অধিচিত্ত শিক্ষা।

অধিপ্রজ্ঞা শিক্ষা কিরূপ? এক্ষেত্রে ভিক্ষু প্রজ্ঞাবান হন, উদয়-অস্তগামী (জন্ম-মৃত্যুগামী)-প্রজ্ঞায় সমন্নাগত হন, আর্য-নির্বেধিক (মর্মভেদী) সম্যক দুঃখক্ষয়গামী (প্রতিপদায়) বিমণ্ডিত হন। তিনি (দুঃখকে) “ইহা দুঃখ” বলে যথাভূতভাবে জানেন, (দুঃখ সমুদয়কে) “ইহা দুঃখ সমুদয়” বলে প্রকৃষ্টরূপে জানেন, (দুঃখনিরোধকে) “ইহা দুঃখ নিরোধ” বলে যথাভূতভাবে জানেন, (দুঃখনিরোধগামী প্রতিপদাকে) “ইহা দুঃখ নিরোধগামী প্রতিপদা” বলে যথার্থরূপে জানেন। (আসবকে) “ইহা আসব” বলে প্রকৃষ্টরূপে জানেন, (আসব সমুদয়কে) “ইহা আসব সমুদয়” বলে যথার্থরূপে জানেন, (আসব নিরোধকে) “ইহা আসব নিরোধ” বলে যথার্থরূপে জানেন, (আসব নিরোধগামী প্রতিপদাকে) “ইহা আসব নিরোধগামী প্রতিপদা” বলে প্রকৃষ্টরূপে জানেন, ইহাই অধিপ্রজ্ঞা শিক্ষা। “মৈথুনধর্ম” বলতে যা সেই অসদ্ধর্ম... সেই কারণে মৈথুনধর্ম বলা হয়।

মৈথুনধর্মের প্রহান, উপশম, পরিত্যাগ ও প্রশান্ত করে অধিশীল শিক্ষা করেন, অধিচিত্ত শিক্ষা করেন, অধিপ্রজ্ঞা শিক্ষা করেন। এই ত্রিবিধ শিক্ষা মনোযোগ দিয়ে শিক্ষা করেন, জ্ঞাত হয়ে শিক্ষা করেন, দর্শন করে শিক্ষা করেন, প্রত্যবেক্ষণ করে শিক্ষা করেন, চিত্তকে অধিষ্ঠান বা সংকল্প করে শিক্ষা করেন, শ্রদ্ধায় অবনত হয়ে শিক্ষা করেন, বীর্যকে প্রগ্রহ বা অনুগ্রহ করে শিক্ষা করেন, স্মৃতি উপস্থাপন করে শিক্ষা করেন, চিত্তকে সমাহিত বা কেন্দ্রীভূত করে শিক্ষা করেন, প্রজ্ঞা দ্বারা উত্তমরূপে জ্ঞাত হয়ে শিক্ষা করেন, অভিজ্ঞেয় বিষয়কে অবগত হয়ে শিক্ষা করেন, পরিজ্ঞেয় বিষয়কে পরিজ্ঞাত হয়ে শিক্ষা করেন, প্রহাতব্য বিষয়কে পরিত্যাগ করে শিক্ষা করেন, ভাবিতব্য বিষয়কে ভাবিত করে শিক্ষা করেন, সাক্ষাৎকরণীয় বিষয়কে প্রত্যক্ষ করে শিক্ষা করেন, আচরণ করেন, সমাচরণ করেন, গ্রহণ করেন, পালন বা শিক্ষা করেন, ইহা দেখে শিক্ষা কর, মৈথুনধর্মকে পরিত্যাগ কর।

তাই ভগবান বলেছেন :

পূর্বে যা কিছু যশ-কীর্তি থাকে, তার সেসবই নষ্ট হয়ে যায়। ইহা দেখে মৈথুনধর্ম পরিত্যাগ করতে শিক্ষা করবে।

 

৫৩. সে সংকল্পে বশীভূত হয়ে কৃপণের ন্যায় চিন্তা করে। পরের নিন্দাবাদ শুনে সে সেরূপে দ্বিধাগ্রস্ত (উদ্বিগ্ন বা অসন্তুষ্ট) হয়।

কামসংকল্প, ব্যাপাদ-সংকল্প, বিহিংসা-সংকল্প ও দৃষ্টিসংকল্প দ্বারা স্পৃষ্ট, বশীভূত, আচ্ছাদিত, সমন্নাগত এবং আবৃত (পিহিত) হয়ে কৃপণ, মন্দ (মূর্খ) ও মুমূর্ষ (নির্বোধ) ব্যক্তির ন্যায় চিন্তা করে, বিবেচনা করে, কল্পনা করে, বিচার করে। পেচাঁ যেমন বৃক্ষের শাখায় মূষিক (ইঁদুর) খোঁজার সময় চিন্তা করে, বিবেচনা করে, কল্পনা করে, বিচার করে; শৃগাল (কোত্থু) যেমন নদীর তীরে মৎস্য খোঁজার সময় চিন্তা করে, বিবেচনা করে, কল্পনা করে, বিচার করে; বিড়াল যেমন গৃহসংলগ্ন আবর্জনা-স্তূপে ইঁদুর খোঁজার সময় চিন্তা করে, বিবেচনা করে, কল্পনা করে, বিচার করে; পৃষ্ঠ-গ্রীবা-মাংসছিন্ন গর্দভ (গাধা) যেমন গৃহসংলগ্ন আবর্জনা-স্তূপে চিন্তা করে, বিবেচনা করে, কল্পনা করে ও বিচার করে; ঠিক এভাবে সেই বিভ্রান্ত ব্যক্তি কামসংকল্প, ব্যাপাদ-সংকল্প, বিহিংসা-সংকল্প ও দৃষ্টিসংকল্প দ্বারা স্পৃষ্ট, বশীভূত, আচ্ছাদিত, সমন্নাগত এবং আবৃত হয়ে কৃপণ, মন্দ (মূর্খ) ও মুমূর্ষু (নির্বোধ) ব্যক্তির ন্যায় চিন্তা করে, বিবেচনা করে, কল্পনা করে, বিচার করে—সে সংকল্পে বশীভূত হয়ে কৃপণের ন্যায় চিন্তা করে।

“পরের” বলতে উপাধ্যায়, আচার্য, সম-উপাধ্যায়, সম-আচার্য, মিত্র, বন্ধু, সঙ্গী বা সহচরেরা (এরূপে) নিন্দা করে—“আবুসো, সেগুলো তোমার অলাভ ও দুর্লব্ধ যে, যা তুমি এরূপ শ্রেষ্ঠ শাস্তাকে লাভ করে, এরূপ সুব্যাখ্যাত ধর্ম-বিনয়ে প্রব্রজিত হয়ে এবং এরূপ আর্যগণকে লাভ করেও হীন মৈথুনধর্মের কারণে বুদ্ধ, ধর্ম, সংঘ এবং শিক্ষাকে প্রত্যাখ্যান করে হীন গৃহীজীবনে ফিরে এসেছ। কুশলধর্মসমূহের প্রতি তোমার শ্রদ্ধা, পাপে লজ্জা, পাপে ভয়, বীর্য, স্মৃতি ও প্রজ্ঞা বলে কিছুই ছিল না।” তাঁদের (বুদ্ধ, ধর্ম, সংঘের) প্রযুক্ত বচন, দেশনা, অনুশাসন ও উপদেশ শুনে, শ্রবণ করে, গ্রহণ করে, ধারণ করে এবং উপলক্ষ বা চিহ্নিত করে দ্বিধাগ্রস্ত হওয়া; পীড়িত, অপমানিত, ব্যাধিগ্রস্ত ও দুর্মনা হওয়া। “তাদৃশ” বলতে তথাবিধ, সেইরূপ, তৎস্থাপিত, সেই প্রকার, সেই প্রতিভাগ। যে বিপথে গমনকারী।

তাই ভগবান বলেছেন :

সে সংকল্পে বশীভূত হয়ে কৃপণের ন্যায় চিন্তা করে। পরের নিন্দাবাদ শুনে সে সেরূপে দ্বিধাগ্রস্ত (উদ্বিগ্ন বা অসন্তুষ্ট) হয়।

 

৫৪. অতঃপর অপরের দ্বারা উপদিষ্ট হয়ে অস্ত্রসমূহ তৈরি করে। সে মিথ্যা ভাষণে নিমজ্জিত হয় এবং এটাই তার মহালোভ।

“অতঃপর” বলতে পদসন্ধি, পদসংযোগ, পদপূরক, অক্ষর সমবায়, ব্যঞ্জন সংশ্লিষ্টতা, পদানুক্রমতা। “সত্থানি” বলতে তিন প্রকার অস্ত্র—কায়রূপ অস্ত্র, বাক্যরূপ অস্ত্র ও মনরূপ অস্ত্র। ত্রিবিধ কায়দুশ্চরিতই কায়-অস্ত্র, চতুর্বিধ বাক্য দুশ্চরিতই হচ্ছে বাক্য-অস্ত্র এবং ত্রিবিধ মনদুশ্চরিতই হচ্ছে মন-অস্ত্র। উপাধ্যায় দ্বারা, আচার্য দ্বারা, সমুপাধ্যায় দ্বারা, সমাচার্য দ্বারা, মিত্র দ্বারা, সহবিহারী দ্বারা, সহচর দ্বারা ও সঙ্গী দ্বারা উপদিষ্ট হয়ে সম্প্রজ্ঞানে মিথ্যা ভাষণ করা। “ভন্তে, আমি প্রব্রজ্যায় অভিরমিত ছিলাম; কিন্তু আমার মাকে রক্ষা করতে হবে, তদ্ধেতু আমি বিভ্রান্ত হয়েছি” বলে প্রকাশ করা। “আমার বাবাকে রক্ষা করতে হবে, তদ্ধেতু আমি বিভ্রান্ত হয়েছি” বলে প্রকাশ করা। “আমার ভাইকে রক্ষা করতে হবে... আমার ভগিনীকে রক্ষা করতে হবে... আমার পুত্রকে রক্ষা করতে হবে... আমার কন্যাকে রক্ষা করতে হবে... আমার বন্ধুকে রক্ষা করতে হবে... আমার অমাত্যকে রক্ষা করতে হবে... আমার জ্ঞাতিকে রক্ষা করতে হবে... এবং সগোত্রকে রক্ষা করতে হবে, তদ্ধেতু আমি বিভ্রান্ত হয়েছি” বলে প্রকাশ করা। (এরূপে) বাক্যরূপ অস্ত্র ব্যবহার করে, সংগ্রহ করে, উৎপন্ন করে, জন্ম দেয়, উৎপাদন করে এবং পুনরুৎপাদন করে-অতঃপর অপরের দ্বারা উপদিষ্ট হয়ে অস্ত্রসমূহ তৈরি করে।

সম্প্রজ্ঞানে মিথ্যাভাষণ হচ্ছে তার মহালোভ, মহাবন, মহাগহীন, মহাকান্তার, মহাবিষম, মহাকুটিল, মহাপঙ্ক, মহাকর্দম, মহাবাধা এবং মহাবন্ধন, ইহা তার মহালোভ।

“মিথ্যাকথা” বলতে অসত্য কথা। এক্ষেত্রে কোনো কোনো (ভিক্ষু) সভায় গিয়ে, পরিষদে গিয়ে, জ্ঞাতির কাছে গিয়ে, দলে (বা সমাজে) গিয়ে, রাজকুলে গিয়ে কিংবা অবিনীত সাক্ষীস্বরূপ জিজ্ঞাসিত হয়ে বলে—“হে পুরুষ, এসো, যা জান তা বল”; সে অজানা বিষয়কে বলে “আমি জানি”, জানা বিষয়কে বলে “আমি জানি না”, অদেখা বিষয়কে বলে “আমি দেখি”, দেখা বিষয়কে বলে “আমি দেখি না।” এরূপে আত্মহেতু, পরহেতু অথবা যৎকিঞ্চিৎ লাভের আশায় সজ্ঞানে মিথ্যা ভাষণ করে, ইহাকে মিথ্যাকথা বলা হয়।

অধিকন্তু, তিন প্রকারে মিথ্যা ভাষণ করা হয়, (ভাষণের) পূর্বে “মিথ্যা ভাষণ করব” বলে মিথ্যা ভাষণ করা হয়, ভাষণকালে “মিথ্যা ভাষণ করছি” বলে মিথ্যা ভাষণ করা হয়, ভাষণের পর “মিথ্যা ভাষণ করেছি” বলে মিথ্যা ভাষণ করা হয়। এই তিন প্রকারে মিথ্যাভাষণ করা হয়। অপিচ, চার প্রকারে মিথ্যা ভাষণ করা হয়, (ভাষণের) পূর্বে “মিথ্যা ভাষণ করব” বলে মিথ্যা ভাষণ করা হয়, ভাষণকালে “মিথ্যা ভাষণ করছি” বলে মিথ্যা ভাষণ করা হয়, ভাষণের পর “মিথ্যা ভাষণ করেছি” বলে মিথ্যা ভাষণ করা হয় এবং মিথ্যাদৃষ্টির দ্বারা মিথ্যা ভাষণ করা হয়। অপিচ, পাঁচ প্রকারে... ছয় প্রকারে... সাত প্রকারে... আট প্রকারে মিথ্যা ভাষণ করা হয়-(ভাষণের) পূর্বে “মিথ্যা ভাষণ করব” বলে মিথ্যা ভাষণ করা হয়, ভাষণকালে “মিথ্যা ভাষণ করছি” বলে মিথ্যা ভাষণ করা হয়, ভাষণের পর “মিথ্যা ভাষণ করেছি” বলে মিথ্যা ভাষণ করা হয়, মিথ্যাদৃষ্টির দ্বারা মিথ্যা ভাষণ করা হয়, মিথ্যা ইচ্ছায় মিথ্যা ভাষণ করা হয়, মিথ্যা অভিরুচির দ্বারা মিথ্যা ভাষণ করা হয়, মিথ্যা সংজ্ঞায় মিথ্যা ভাষণ করা হয় এবং মিথ্যাভাব বা মিথ্যা অভিপ্রায়ে মিথ্যা ভাষণ করা হয়। “মিথ্যাকথায় নিমজ্জিত হয়” বলতে মিথ্যাকথায় নিমজ্জিত হওয়া, পতিত হওয়া, নিমগ্ন হওয়া ও প্রবিষ্ট হওয়া।

তাই ভগবান বলেছেন :

অতঃপর অপরের দ্বারা উপদিষ্ট হয়ে অস্ত্রসমূহ তৈরি করে। সে মিথ্যা ভাষণে নিমজ্জিত হয় এবং এটাই তার মহালোভ।

 

৫৫. একাচার্যে বা নির্জন স্থানে অধিষ্ঠিত হয় পণ্ডিত ব্যক্তিরূপে বিদিত বা পরিচিত হয়। পরে মন্দলোকের ন্যায় দুঃখপতিত বা উত্যক্ত হয়ে মৈথুনধর্মে লিপ্ত হয়।

এক্ষেত্রে কোনো কোনো পুদ্গল পূর্বে শ্রমণ অবস্থায় প্রশংসিত হন-পণ্ডিত, বিদ্বান, মেধাবী, বহুশ্রুত, বিচিত্র ধর্মদেশক (চিত্তকথী) ও কল্যাণ-প্রতিভাণ (তড়িৎ সদুত্তর দাতা), সূত্রান্তিক, বিনয়ধর, ধর্মকথিক... বা নৈবসংজ্ঞা-নাসংজ্ঞায়তন-সমাপত্তিলাভী।” এরূপে জ্ঞাত, প্রজ্ঞাত ও বিদিত হন-পণ্ডিতরূপে পরিচিত হন।

দুটি কারণে একাচারে অধিষ্ঠিত হন-প্রব্রজ্যাসঙ্খাত দ্বারা ও গণসংযোগ (সংঘ) পরিত্যাগ দ্বারা। কিরূপে প্রব্রজ্যাসঙ্খাত দ্বারা একাচারে অধিষ্ঠিত হন? সমস্ত ঘর-আবাস প্রতিবন্ধকতা ছিন্ন করে... এরূপেই প্রব্রজ্যাসঙ্খাত দ্বারা একাচারে অধিষ্ঠিত হন। কিরূপে গণসংযোগ (সংঘ) পরিত্যাগ দ্বারা একাচারে অধিষ্ঠিত হন? তিনি এরূপে প্রব্রজিত হয়ে ন্যায়সঙ্গতভাবে একাকী অরণ্য-বনপ্রস্ত, নিভৃতস্থান... এরূপেই গণসংযোগ পরিত্যাগ দ্বারা একাচারে অধিষ্ঠিত হন, একাচারে অধিষ্ঠিত হন।

“মৈথুনধর্ম” বলতে যা সেই অসদ্ধর্ম, গ্রাম্যধর্ম... সে কারণে মৈথুনধর্ম বলা হয়। সে অন্য সময়ে বুদ্ধ, ধর্ম, সংঘ ও শিক্ষাকে প্রত্যাখ্যান করে হীন গৃহীজীবনে ফিরে গিয়ে মৈথুনধর্মে যুক্ত, প্রযুক্ত, নিযুক্ত এবং সংযুক্ত হয়-সে মৈথুনধর্মে যুক্ত হয়।

সে কৃপণ, মন্দ ও মূর্খ ব্যক্তির ন্যায় ক্লান্ত হয়, ক্লিষ্ট হয়, পরিক্লিষ্ট হয়। প্রাণী হত্যা করে, চুরি করে, বিবাহ বিচ্ছেদ করে, গ্রাম লুণ্ঠন করে, এক এক গৃহ ঘেরাও করে, প্রতিবন্ধক হয়ে দাঁড়িয়ে থাকে, পরদারে গমন করে, মিথ্যা ভাষণ করে।

এরূপেই ক্লান্ত হয়, ক্লিষ্ট হয়, পরিক্লিষ্ট হয়। রাজাগণ তাকে গ্রহণ করে বিবিধ দৈহিক দণ্ড প্রদান করেন; যেমন : কশাঘাত করেন, বেত্রাঘাত করেন, অর্ধদ- বা দণ্ডের অগ্রভাগ দিয়ে আঘাত করেন, হস্ত ছেদন করেন, পাদ ছেদন করেন, হস্ত-পাদ ছেদন করেন, কর্ণ ছেদন করেন, নাসিকা ছেদন করেন, কর্ণ-নাসিকা ছেদন করেন, বিলঙ্গথালিক করেন, শঙ্খমুণ্ডক করেন, রাহুমূখ করেন, জোতিমালিক করেন, হস্ত দগ্ধ করেন, এরবত্তিক করেন, চিরবাসিক করেন, এণেয়্যক করেন, বড়শি দ্বারা মাংস বিদ্ধ করেন, কহাপনিক করেন, খারাতপচ্ছিক (শরীরের চামড়া কেটে লবণ লাগানো?) করেন, পলিঘপরিবত্তিক করেন, পলালপীঠক করেন, উত্তপ্ত তৈল ঢেলে দেন, কুকুর দিয়ে খাওয়ান, জীবিত অবস্থায় শূলে বধ করেন এবং তলোয়ার দিয়ে মস্তক ছেদন করেন। এরূপেই উৎপীড়িত হয়, ক্লিষ্ট হয়, পরিক্লিষ্ট হয়।

অথবা কামতৃষ্ণায় অভিভূত হয়ে ক্লান্ত মনে ভোগ্যবস্তু অন্বেষণ করতে করতে নৌকা নিয়ে মহাসমুদ্রে বের হয়, শীতোষ্ণ উপেক্ষা করে ডাঁশ, মশা, বাতাস, তাপ, সরীসৃপের দ্বারা স্পৃষ্ট হয়ে পীড়িত ও ৰুৎপিপাসায় ম্রিয়মান হয়ে তৃণগুল্মে (তিগুম্বং) গমন করে, তক্কোলে (জামের ন্যায় একজাতীয় ফলের গাছ) গমন করে, তক্ষশীলায় গমন করে, কালমুখে গমন করে, পুরপুরে গমন করে, বেসুঙ্গে গমন করে, বেরাপতে গমন করে, জবে গমন করে, তামলিতে গমন করে, বঙ্কে গমন করে, এলবন্ধনে গমন করে, সুবর্ণকূটে গমন করে, সুবর্ণভূমিতে গমন করে, তম্বপাণিতে গমন করে, সুপ্পাদকে গমন করে, ভারুকচ্ছ রাজ্যে গমন করে, সুরট্ঠে (সুরাষ্ট্রে) গমন করে, ভঙ্গলোকে গমন করে, ভঙ্গনে গমন করে, সরমত গণের কাছে গমন করে, যোনিতে গমন করে, পরম যোনিতে গমন করে, বিনকে গমন করে, মূলপদে গমন করে, মরুকান্তারে গমন করে, জানুপথে গমন করে, অজপথে গমন করে, ভেরাপথে গমন করে, সঙ্কুপথে (খোঁটা-খুঁটিতে পূর্ণ পথ) গমন করে, ছত্রপথে গমন করে, বংশপথে (বাঁশবনের পথে) গমন করে, পক্ষীপথে গমন করে, মূসিকপথে গমন করে, দরিপথে গমন করে এবং বেতসাড়ে গমন করে। এভাবে উৎপীড়িত হয়, ক্লিষ্ট হয়, পরিক্লিষ্ট হয়।

অনুসন্ধানকালে খুঁজে পায় না, ফলে অলাভমূলক দুঃখ ও দৌর্মনস্য অনুভব করে থাকে। এভাবে উৎপীড়িত হয়, ক্লিষ্ট হয়, পরিক্লিষ্ট হয়।

অনুসন্ধান করার সময় খুঁজে পায়, সেসব ভোগসম্পদ লাভ করলেও রক্ষণমূলক দুঃখ ও দৌর্মনস্য অনুভব করে-“তবে কেন আমার ভোগসম্পদ রাজাগণ হরণ করেন নাই, চোরগণ হরণ করে নাই, অগ্নি দগ্ধ করেনি, জল ভাসিয়ে নিয়ে যায়নি, অপ্রিয় জ্ঞাতিগণ হরণ করেনি?” তার এরূপে রক্ষিত, গোপনকৃত সেসব ভোগসম্পদ বিনষ্ট হয়। সে বিপ্রযোগ বা বিচ্ছেদমূলক দুঃখ ও দৌর্মনস্য অনুভব করে। এরূপেই উৎপীড়িত হয়, ক্লিষ্ট হয় এবং পরিক্লিষ্ট হয়।

তাই ভগবান বলেছেন :

একাচার্যে বা নির্জন স্থানে অধিষ্ঠিত হয় পণ্ডিত ব্যক্তিরূপে বিদিত বা পরিচিত হয়। পরে মন্দলোকের ন্যায় দুঃখপতিত বা উত্যক্ত হয়ে মৈথুনধর্মে লিপ্ত হয়।

 

৫৬. এই আদীনব জেনে মুনি একালে প্রথম হতে শেষ পর্যন্ত দৃঢ়তার সাথে একচর্য পালল করে, মৈথুন সেবনে নিযুক্ত হন না।

“এতং” বলতে পূর্বে শ্রমণভাবে (শ্রমণ থাকাকালীন) যশ, কীর্তি; অপরভাগে বুদ্ধ, ধর্ম, সংঘ ও শিক্ষা প্রত্যাখ্যানে হীন গৃহীজীবনের অযশ, অকীর্তি। ইহা সম্পত্তি বিপত্তি। “জ্ঞাত হয়ে” বলতে জেনে, তুলনা করে, বিবেচনা করে, চিন্তা করে, বিচার করে। মুনীত। পিরজ্ঞা বা প্রাজ্ঞতাকে জ্ঞান বলা হয়। যা প্রজ্ঞা, প্রজানন... সেই মুনি আসক্তিজাল অতিক্রম করেন। “এখানে” (ইধা) অর্থে এই দৃষ্টিতে, এই ইচ্ছায়, এই রুচিতে, এই গ্রহণে, এই ধর্মে, এই বিনয়ে, এই ধর্ম-বিনয়ে, এই প্রবচনে, এই ব্রহ্মচর্যে, এই শাস্তাশাসনে, এই আত্মভাবে, এই মনুষ্যলোকে—এখানে মুনি পূর্বাপর আদীনব জ্ঞাত হয়ে।

দুটি ধারায় (বা কারণে) একাচার দৃঢ় করেন—প্রব্রজ্যাসঙ্খাত দ্বারা ও গণসংযোগ (সংঘ) পরিত্যাগ দ্বারা। কিরূপে প্রব্রজ্যাসঙ্খাত দ্বারা একাচার দৃঢ় করেন? সব ঘর-আবাসের বাঁধা, পুত্রদার বাঁধা, জ্ঞাতি বাঁধা, মিত্র-অমাত্য বাঁধা ও সন্নিধি বা সঞ্চিতধন বাঁধা ছেদন করে কেশ-শ্মশ্রু কেটে কাসায় বস্ত্র পরিধান করে আগার হতে অনাগারিকভাবে প্রব্রজিত হয়ে অনাসক্ত হয়ে এককভাবে বিচরণ করেন, অবস্থান করেন, চলেন, অগ্রসর হন, পালন করেন, যাপন করেন, থাকেন। এরূপেই প্রব্রজ্যাসঙ্খাত দ্বারা একাচার দৃঢ় করেন।

কিরূপে গণসংযোগ (সংঘ) পরিত্যাগ দ্বারা একাচার দৃঢ় করেন? তিনি এভাবে প্রব্রজিত হয়ে ন্যায়সঙ্গতভাবে (সমানো) একাকী অরণ্য, বানপ্রস্থ (বনাশ্রম), নির্জন শয়নাসন; নীরবে, নিঃশব্দে, নির্জনতায়, মনুষ্য হতে নির্জনবাসী হয়ে ও নির্জনতানুরূপ স্থান প্রতিসেবন করেন। তিনি একাকী বিচরণ করেন, একাকী গমন করেন, একাকী দাঁড়ান, একাকী উপবেশন করেন, একাকী শয়ন করেন, একাকী পিণ্ডার্থে গ্রামে প্রবেশ করেন, একাকী প্রত্যাগমন করেন, একাকী নির্জনে উপবেশন করেন, একাকী চঙ্ক্রমণ করেন, একাকী বিচরণ করেন, অবস্থান করেন, চলেন, অগ্রসর হন, পালন করেন, যাপন করেন, থাকেন। এভাবে গণসংযোগ ত্যাগ দ্বারা একাচার দৃঢ় করেন। এরূপে কুশলধর্মসমূহে একাচার দৃঢ় করেন, স্থির করেন, দৃঢ়ভাবে গ্রহণ করেন, স্থিতি করেন—একাচার দৃঢ় করেন।

“মৈথুনধর্ম” বলতে যা সেই অসদ্ধর্ম, গ্রাম্যধর্ম... সেই কারণে মৈথুনধর্ম বলা হয়। মৈথুনধর্ম সেবন করেন না, পরিচর্যা করেন না, সংসেবন করেন না, প্রতিসেবন করেন না, আচরণ করেন না, সমাচরণ করেন না, সম্পাদন করেন না—মৈথুন সেবন করেন না।

তাই ভগবান বলেছেন :

এই আদীনব জেনে মুনি একালে প্রথম হতে শেষ পর্যন্ত দৃঢ়তার সাথে একচর্য পালল করে, মৈথুন সেবনে নিযুক্ত হন না।

 

৫৭. বিবেক অনুশীলন কর, ইহাই আর্যগণের নিকট উত্তম। তদ্‌দ্বারা নিজেকে শ্রেষ্ঠ মনে করো না, (যে এরূপ করে) সে অবশ্যই নির্বাণের নিকটে।

“বিবেক” বলতে তিন প্রকার বিবেক—কায়বিবেক, চিত্তবিবেক, উপধিবিবেক। কায়বিবেক কিরূপ?... ইহা উপধিবিবেক। বিবেকস্থিত জনের নৈষ্ক্রম্যাভিরতই কায়বিবেক। পরিশুদ্ধ চিত্তসম্পন্নের পরম বিশুদ্ধপ্রাপ্ততাই চিত্তবিবেক। অনাসক্ত পুদ্গলের সংস্কার বর্জনই উপধিবিবেক। “শিক্ষা” বলতে তিন প্রকার শিক্ষা-অধিশীল শিক্ষা, অধিচিত্ত শিক্ষা, অধিপ্রজ্ঞা শিক্ষা... ইহাই অধিপ্রজ্ঞা শিক্ষা। “এভাবে বিবেক শিক্ষা করেন” অর্থে বিবেক শিক্ষা করেন, আচরণ করেন, প্রতিপালন করেন, গ্রহণপূর্বক সম্পাদন করেন।

“আর্যগণ” বলা হয় বুদ্ধগণ, বুদ্ধের শ্রাবকগণ এবং পচ্চেকবুদ্ধদেরকে। এই বিবেকচর্যা আর্যগণের নিকট অগ্র, শ্রেষ্ঠ, বিশিষ্ট, প্রমুখ্য, উত্তম এবং প্রবর।

কায়বিবেক চর্যার মাধ্যমে (নিজকে) গৌরবান্বিত মনে গৌরব করেন না, গর্বিত হন না, অহংকার করেন না, শক্তি প্রদর্শন করেন না, ভণ্ডামি করেন না, মান উৎপাদন করেন না, এবং তদ্বারা একগুঁয়েমি, অবিনীত ও নিজেকে শ্রেষ্ঠ মনে করেন না—তদ্‌দ্বারা শ্রেষ্ঠ মনে করেন না।

তিনি নির্বাণের নিকটে, সমীপে, কাছাকাছি, অবিদূরে, সন্নিকটে।

তাই ভগবান বলেছেন :

বিবেক অনুশীলন কর, ইহাই আর্যগণের নিকট উত্তম। তদ্‌দ্বারা নিজেকে শ্রেষ্ঠ মনে করো না, (যে এরূপ করে) সে অবশ্যই নির্বাণের নিকটে।

 

৫৮. অনাসক্ত মুনি বিচরণকালে কামসমূহে অনপেক্ষাকারী হন। কামে আসক্ত মানুষেরা ওঘ উত্তীর্ণ হবার চেষ্টা করে।

রিক্ত ব্যক্তির, বিবিক্ত ব্যক্তির, প্রবিবিক্ত ব্যক্তির; কায়দুশ্চরিত দ্বারা রিক্ত ব্যক্তির, বিবিক্ত ব্যক্তির, প্রবিবিক্ত ব্যক্তির। বাক্‌দুশ্চরিত দ্বারা... মনোদুশ্চরিত দ্বারা... রাগের দ্বারা... দ্বেষের দ্বারা... মোহের দ্বারা... ক্রোধের দ্বারা... উপনাহের (বিদ্বেষ) দ্বারা... কপটতার দ্বারা... আক্রোশের দ্বারা... ঈর্ষার দ্বারা... মাৎসর্যের দ্বারা... মায়ার দ্বারা... শঠের দ্বারা... স্বার্থপরতার দ্বারা... প্রচণ্ডতার দ্বারা... (উগ্র অবস্থা), মান দ্বারা... অতিমান দ্বারা... মত্ততার দ্বারা... প্রমাদের দ্বারা... সকল ক্লেশের দ্বারা... সর্ব দুশ্চরিতের দ্বারা... সব দুশ্চিন্তার দ্বারা... সব পরিলাহের (দহন বা প্রদাহ) দ্বারা... সর্ব সন্তাপের দ্বারা... এবং সকল অকুসলাভিসংস্কার দ্বারা রিক্ত ব্যক্তির, বিবিক্ত ব্যক্তির, প্রবিবিক্ত ব্যক্তির। প্রজ্ঞা বা প্রাজ্ঞতাকে জ্ঞান বলা হয়... সেই মুনি আসক্তিজাল অতিক্রম করেন। “চরতো” অর্থে বিচরণকালে, বিহারকালে, অবস্থানকালে, সম্পাদনকালে, পালনকালে, যাপনকালে, জীবনযাপনকালে।

“কামা” বলতে বিভাগ অনুযায়ী কাম দুই প্রকার—বস্তুকাম, ক্লেশকাম... এগুলোকে বলা হয় ক্লেশকাম... এগুলোকে বলা হয় ক্লেশকাম। বস্তুকামসমূহ বিশেষভাবে জেনে ক্লেশকামসমূহ ত্যাগ করে, পরিত্যাগ করে, অপনোদন করে, ধ্বংস করে এবং ক্ষয় করে কামসমূহে অনপেক্ষাকারী, ত্যাগকামী, বর্জনকামী, বিমুক্তকামী, প্রহীনকামী, পরিত্যাগকামী, বীতরাগী, রাগত্যাগী, রাগ বর্জনকারী, রাগ বিমুক্তকারী, রাগ প্রহীনকারী ও রাগ পরিত্যাগী হয়ে মুক্ত, নিবৃত্ত, শান্ত এবং সুখ অনুভবকারী হয়ে নিজে ব্রহ্মের ন্যায় অবস্থান করেন।

“প্রজা” বলতে সত্ত্বাধিবচন; সত্ত্বগণ কামসমূহে অনুরক্ত, আসক্ত, আচ্ছন্ন, মূর্ছিত, আবৃত, সংলগ্ন, সংযুক্ত ও আবদ্ধ হয়। তারা কামোঘ, ভবোঘ, দৃষ্টি-ওঘ, অবিদ্যা-ওঘ, সর্বসস্কারপথ পার হওয়ার, উত্তীর্ণ হওয়ার, মুক্ত হওয়ার, অতিক্রম করার, সমতিক্রান্ত হওয়ার, পরিত্রাণ পাওয়ার; পারগত, পারপ্রাপ্ত; অন্তগত, অন্তপ্রাপ্ত; সীমাগত, সীমাপ্রাপ্ত; সীমানাগত, সীমানাপ্রাপ্ত; অবসানগত, অবসানপ্রাপ্ত; অভয়গত, অভয়প্রাপ্ত; অচ্যুতগত, অচ্যুতপ্রাপ্ত; অমৃতগত, অমৃতপ্রাপ্ত; এবং নির্বাণগত ও নির্বাণপ্রাপ্ত হওয়ার ইচ্ছা করে, আকাঙ্ক্ষা করে, প্রার্থনা করে, চেষ্টা করে, আরাধনা করে। যেমন : ঋণগ্রস্ত ব্যক্তি ঋণমুক্ত হবার জন্য প্রার্থনা করে, চেষ্টা করে; রোগগ্রস্ত ব্যক্তি রোগমুক্ত হবার জন্য প্রার্থনা করে, চেষ্টা করে; বন্ধনে আবদ্ধ ব্যক্তি বন্ধনমুক্ত হবার জন্য প্রার্থনা করে, চেষ্টা করে; দাসেরা দাসত্বমুক্ত হবার জন্য প্রার্থনা করে, চেষ্টা করে; ভয়াবহ পথে গমনরত ব্যক্তি নিরাপদ জায়গায় পৌঁছার জন্য প্রার্থনা করে, চেষ্টা করে; ঠিক এভাবেই সত্ত্বগণ কামে অনুরক্ত, আসক্ত, আচ্ছন্ন, মূর্ছিত, আবৃত, সংলগ্ন, সংযুক্ত ও আবদ্ধ হয়। তারা কামোঘ, ভবোঘ... এবং নির্বাণগত ও নির্বাণপ্রাপ্ত হওয়ার ইচ্ছা করে, আকাঙ্ক্ষা করে, প্রার্থনা করে, চেষ্টা করে, আরাধনা করে।

তাই ভগবান বলেছেন :

অনাসক্ত মুনি বিচরণকালে কামসমূহে অনপেক্ষাকারী হন। কামে আসক্ত মানুষেরা ওঘ উত্তীর্ণ হবার চেষ্টা করে।

তিষ্য মৈত্রেয় সূত্র বর্ণনা সপ্তম সমাপ্ত।


 

৮. পসূর সূত্র বর্ণনা
অতঃপর পসূর সূত্র বর্ণনা ব্যাখ্যা করা হচ্ছে :

৫৯. তারা এরূপ বলে থাকে যে, “ইহাতেই শুদ্ধি”; অন্যধর্মে বিশুদ্ধি নেই। যা আশ্রয় করে অবস্থান করে, সেটাকে তারা শুভ বলে আখ্যা দেয়। তারা বহুল পরিমাণে পৃথক পৃথক সত্যে নিবিষ্ট হয়।

এখানে শুদ্ধি, বিশুদ্ধি, মুক্তি, বিমুক্তি, পরিমুক্তি বলে, প্রকাশ করে, ভাষণ করে, বর্ণনা করে, ব্যাখ্যা করে। “লোক শাশ্বত, মূর্খ ব্যক্তি ইহা সত্য বলে মনে করে” এরূপে শুদ্ধি, বিশুদ্ধি, মুক্তি, বিমুক্তি, পরিমুক্তি বলে, অভিহিত করে, ভাষণ করে, বর্ণনা করে, ব্যাখ্যা করে। “লোক অশাশ্বত... লোক সসীম... লোক অসীম... সেই জীব সেই শরীর... অন্য জীব অন্য শরীর... মরণের পর তথাগত থাকেন... মরণের পর তথাগত থাকেন না... মরণের পর তথাগত থাকেন, আবার থাকেন না... মরণের পর তথাগত থাকেন না, আবার থাকেন না তাও নহে, মূর্খ ব্যক্তি ইহা সত্য বলে মনে করে” এরূপে শুদ্ধি, বিশুদ্ধি, মুক্তি, বিমুক্তি, পরিমুক্তি বলে, প্রকাশ করে, ভাষণ করে, বর্ণনা করে, ব্যাখ্যা করে—এখানে শুদ্ধি আছে বলে থাকে।

নিজের শাস্তা, ধর্ম, দৃষ্টি, প্রতিপদ এবং মার্গকে বাদ দিয়ে অন্য সকল পরবাদে ক্ষেপণ করে, উৎক্ষেপণ করে, পরিক্ষেপণ করে। তারা এরূপ বলে থাকে : “সেই শাস্তা সর্বজ্ঞ নন, ধর্ম সুব্যাখ্যাত নয়, সংঘ সুপ্রতিপন্ন নয়, দৃষ্টি সম্যক নয়, প্রতিপদ সুপ্রজ্ঞাপ্ত নয়, মার্গ মুক্তিদায়ক নয়; এখানে কোনো শুদ্ধি নেই, বিশুদ্ধি নেই, মুক্তি নেই, বিমুক্তি নেই, পরিমুক্তি নেই। তথায় শুদ্ধ হওয়া যায় না, বিশুদ্ধ হওয়া যায় না, মুক্ত হওয়া যায় না, বিমুক্ত হওয়া যায় না, পরিমুক্ত হওয়া যায় না। সেসব হীন, নীচ, তুচ্ছ, নিকৃষ্ট, নগণ্য—এরূপ বলা হয়, ভাষণ করা হয়, বর্ণনা করা হয়, অভিহিত করা হয়, প্রকাশ করা হয়, ব্যাখ্যা করা হয়। এ অর্থে অন্য ধর্মসমূহে বিশুদ্ধি নেই বলে।

সেই শাস্তা, ধর্ম, সংঘ, দৃষ্টি, প্রতিপদ, মার্গকে আশ্রয় করে, নির্ভর করে, প্রতিষ্ঠিত হয়, অনুরাগাবদ্ধ হয়, উপগত হয়, সংযুক্ত হয়, অধিমুক্ত হয়। “তত্থা” বলতে স্বীয় দৃষ্টি, স্বীয় ইচ্ছা, স্বীয় রুচি, স্বীয় সাধনা। “সুভং ৰদানা” বলতে শুভবাক্য, শোভনবাক্য, পাণ্ডিত্যপূর্ণ বাক্য, গম্ভীরবাক্য, ন্যায়বাক্য, হেতুবাক্য, লক্ষণবাক্য, কারণবাক্য, যুক্তিযুক্ত বাক্য ও স্বীয় ধারণা।

প্রত্যেক শ্রমণ-ব্রাহ্মণ স্বীয় স্বীয় সত্যে পৃথক পৃথকভাবে আশ্রয় করে, নির্ভর করে, প্রতিষ্ঠিত থাকে, অনুরাগাবদ্ধ হয়, উপগত হয়, সংযুক্ত হয়, অধিমুক্ত হয়। “লোক শাশ্বত, ইহা সত্য বলে মূর্খ এরূপ মতবাদী” হয়ে সেই মতবাদে আশ্রয় করে, নির্ভর করে, প্রতিষ্ঠিত থাকে, অনুরাগাবদ্ধ হয়, উপগত হয়, সংযুক্ত হয়, অধিমুক্ত হয়। “লোক অশাশ্বত.... “লোক অন্তবান.... “লোক অনন্তবান... যেই জীব সেই শরীর...“জীব অন্য শরীর অন্য... “মরণের পর তথাগতের অস্তিত্ব থাকে... “মরণের পর তথাগতের অস্তিত্ব থাকে না... “মরণের পর তথাগতের অস্তিত্ব থাকে, থাকে না... “মরণের পর তথাগতের অস্তিত্ব থাকে না, থাকে না তাও নহে, ইহা সত্য বলে মূর্খ এরূপ মতবাদী” এরূপে সেই মতবাদে আশ্রয় করে, নির্ভর করে, প্রতিষ্ঠিত থাকে, অনুরাগাবদ্ধ হয়, উপগত হয়, সংযুক্ত হয়, অধিমুক্ত হয়।

তজ্জন্য ভগবান বলেছেন :

তারা এরূপ বলে থাকে যে, “ইহাতেই শুদ্ধি”; অন্যধর্মে বিশুদ্ধি নেই। যা আশ্রয় করে অবস্থান করে, সেটাকে তারা শুভ বলে আখ্যা দেয়। তারা বহুল পরিমাণে পৃথক পৃথক সত্যে নিবিষ্ট হয়।

 

৬০. বিবাদকামীগণ পরিষদে প্রবেশ করে একে অপরকে প্রতিদ্বন্দ্বী হিসেবে দেখে, মূর্খ বলে বলে দগ্ধ করে। তারা অন্যের উপর নির্ভরশীল হয়ে বিবাদে প্রবৃত্ত হয় এবং প্রশংসাকামী হয়ে নিজকে দক্ষ বলে ঘোষণা করে।

তারা বিবাদকামী, বিবাদ অভিলাষী, বিবাদ অভিপ্রায়ী, বিবাদসম্পন্ন, বিবাদ অনুসন্ধানকারী হয়ে বিচরণকারী। ক্ষত্রিয়-পরিষদ, ব্রাহ্মণ-পরিষদ, গৃহপতি-পরিষদ, শ্রমণ-পরিষদে প্রবেশ করে অভিনিবিষ্ট হয়, নিযুক্ত হয়, যোগ দেয়।

“মিথু” বলতে দুইজন ব্যক্তি, দুই কলহকারী, দুইজন ঝগড়াকারী, দুইজন বিতর্ককারী, দুইজন বিবাদকারী, দুইজন অভিযোগকারী, দুইজন বাদানুবাদকারী, দুইজন কথোপকথনকারী। তারা পরস্পরকে মূর্খ, হীন, নীচ, তুচ্ছ, নিষ্কৃষ্ট, নগণ্য বলে বলে দগ্ধ করে; সেরূপে দর্শন করে, বিচার করে, অবলোকন করে, বিবেচনা করে, নিরূপণ করে।

অন্য শাস্তা, ধর্ম, সংঘ, দৃষ্টি, প্রতিপদ ও মার্গকে আশ্রয় করে, নির্ভর করে, প্রতিষ্ঠিত হয়, অনুরাগাবদ্ধ হয়, উপগত হয়, সংযুক্ত হয়, অধিমুক্ত হয়। “কথোজ্জং” অর্থে কলহ, ঝগড়া, বাদানুবাদ, বিবাদ, বিরোধ। অথবা “কথোজ্জং” বলতে আনন্দিত হয়ে বিরুদ্ধ কথা বলে, বাদানুবাদপূর্ণ কথা বলে, কলহপূর্ণ কথা বলে, ঝগড়াপূর্ণ কথা বলে, বিরুদ্ধবাদী কথা বলে, বিবাদপূর্ণ কথা বলে, বিরোধপূর্ণ কথা বলে, ভাষণ করে, উক্তি করে, প্রকাশ করে, চিৎকার করে।

“পসংসকামা” বলতে প্রশংসাকামী, প্রশংসা অভিলাষী, প্রশংসাসম্পন্ন, প্রশংসা অনুসন্ধানকারী হয়ে বিচরণকারী। “কুসলাৰদানা” বলতে দক্ষতাপূর্ণ বাক্য, পাণ্ডিত্যপূর্ণ বাক্য, গম্ভীরবাক্য, ন্যায়বাক্য, হেতুবাক্য, লক্ষণবাক্য, কারণবাক্য, যক্তিযুক্ত বাক্য ও স্বীয় ধারণা।

তজ্জন্য ভগবান বলেছেন :

বিবাদকামীগণ পরিষদে প্রবেশ করে একে অপরকে প্রতিদ্বন্দ্বী হিসেবে দেখে, মূর্খ বলে বলে দগ্ধ করে। তারা অন্যের উপর নির্ভরশীল হয়ে বিবাদে প্রবৃত্ত হয় এবং প্রশংসাকামী হয়ে নিজকে দক্ষ বলে ঘোষণা করে।

 

৬১. পরিষদ বা সভামধ্যে তর্কে প্রবৃত্ত হয়ে প্রশংসাভিলাষী ব্যক্তি পরাজয়ের ভয়ে ভীত হয়। সে খণ্ডিত বিষয়ে (মতবাদে) অসন্তুষ্ট হয়, সেই পরদোষ অন্বেষী ব্যক্তি নিন্দিত হয়ে কুপিত হয়।

ক্ষত্রিয়-পরিষদ, ব্রাহ্মণ-পরিষদ, গৃহপতি-পরিষদ অথবা শ্রমণ-পরিষদের মধ্যে নিজের মতবাদে (বা যুক্তি-তর্কে) যুক্ত, প্রযুক্ত, নিযুক্ত, সংযুক্ত (প্রবৃত্ত), সম্প্রযুক্ত হয়ে বলাপরিষদের মধ্যে তর্কে প্রবৃত্ত হওয়া (যুত্তো কথাযং পরিসায মজ্ঝে)।

“প্রশংসাভিলাষী” বলতে প্রশংসা, স্তুতি, কীর্তি ও গুণকীর্তন ইচ্ছা করা, আরাধনা করা, প্রার্থনা করা, আকাঙ্ক্ষা করা, অভিপ্রায় করা। “পরাজয়ের ভয়ে ভীত হয়” অর্থে পূর্বোক্তরূপে কথাবার্তা বা মতবাদ ভাষণকারী পরাজয়ের ভয়ে ভীত হয়। “আমার জয় হবে, পরাজয় হবে, কিরূপে নিগ্রহ করব, কিরূপে প্রতিকর্ম বা প্রতিকার করব, কীভাবে বিশেষ (বা প্রভেদ) করব, কীভাবে প্রতিবিশেষ (বা বিচারাধীন) করব, কিরূপে ঘুরাব (বা পরিবর্তন করব), কীভাবে ব্যাখ্যা (স্পষ্ট বা সমাধান) করব, কিরূপে ছেদন করব, কীভাবে মণ্ডলাকার বা বিন্যাস করব”, এভাবে পূর্বোক্তরূপে মতবাদ ভাষণকারী পরাজয়ের ভয়ে ভীত হয়—প্রশংসাভিলাষী ব্যক্তি পরাজয়ের ভয়ে ভীত হয়।

যারা প্রশ্নমীমাংসাকারী, সভাকারী (পরিষদ), মন্ত্রণাকারী (পারিসজ্জা), সম্মেলনকারী (পাসারিকা); তাদেরকে সরিয়ে ফেলা বা হরণ করা। (যেমন) “অর্থহীন কথা ভাষিত হয়েছে” বলে অর্থ হতে হরণ করে; “ব্যঞ্জনহীন কথা ভাষিত হয়েছে” বলে ব্যঞ্জন হতে হরণ করে; “অর্থ-ব্যঞ্জনহীন কথা ভাষিত হয়েছে” বলে অর্থ-ব্যঞ্জন হতে হরণ করে; “তোমাদের অর্থ দুর্নীত (নীতিবিরুদ্ধ), ব্যঞ্জন গর্হিত (দুরোপিত), অর্থ-ব্যঞ্জন দুর্নীত, গর্হিত; এবং নিগ্রহ অকৃত, প্রতিকর্ম বা প্রতিকার দুষ্কৃত; বিশেষ বা প্রভেদ অকৃত, প্রতিবিশেষ (বা বিচারাধীন) দুষ্কৃত; পরিবর্তন অকৃত, ব্যাখ্যা (স্পষ্ট বা সমাধান) দুষ্কৃত; ছেদন অকৃত, মণ্ডলাকার দুষ্কৃত; বিষমকথা দুর্কথিত, দুবর্ণিত, দুরালাপিত, মন্দভাষিত ও দুর্ভাষিত” বলে হরণ করে। সে খণ্ডিত বিষয়ে অসন্তুষ্ট হয়, ব্যথিত হয়, অপমানিত হয়, পীড়িত হয় এবং দুর্মনা হয়। এ অর্থে সে খণ্ডিত বিষয়ে অসন্তুষ্ট হয়।

(সে) নিন্দিত, গর্হিত, অসম্মানিত (অকিত্তিযা) অগুণান্বিত (বা কলঙ্কিত) হয়ে কুপিত হয়, বিরক্ত (উদ্বিগ্ন) হয়, পাষাণ-হৃদয় (বা একগুঁয়ে) হয়; সে ক্রোধ, দোষ ও অপ্রসন্নতা (অসন্তোষ) প্রাদুর্ভাব বা প্রকাশ করে—নিন্দিত হয়ে কুপিত হয়। “পরদোষ অন্বেষী বলতে ছিদ্রান্বেষী, পরদোষ অন্বেষণকারী, দোষ অনুসরণকারী, পরদোষ অনুসন্ধানকারী, দোষান্বেষক। এভাবে পরদোষ অন্বেষী ব্যক্তি নিন্দিত হয়ে কুপিত হয়।

তাই ভগবান বলেছেন :

পরিষদ বা সভামধ্যে তর্কে প্রবৃত্ত হয়ে প্রশংসাভিলাষী ব্যক্তি পরাজয়ের ভয়ে ভীত হয়। সে খণ্ডিত বিষয়ে (মতবাদে) অসন্তুষ্ট হয়, সেই পরদোষ অন্বেষী ব্যক্তি নিন্দিত হয়ে কুপিত হয়।

 

৬২. প্রশ্ন মীমাংসাকারীগণ (তার) খণ্ডিত মতবাদকে “হীন (পরিহীন) বললেন” বলে হীনবাদী (হীনমত পোষণকারী) ব্যক্তি বিলাপ ও অনুশোচনা করে, “আমাকে পরাজিত করলেন” মনে করে রোদন করে থাকে।

“(তার) মতবাদকে হীন বললেন” বলতে ‘তার মতবাদ হীন, তুচ্ছ, অনর্থ (নিকৃষ্ট), তাচ্ছিল্যকর, পরিপূর্ণ নয় বললেন’ বলে ভাষণ করে, ব্যক্ত করে, বর্ণনা করে এবং প্রকাশ করে—(তার) মতবাদকে হীন বললেন।

যাঁরা প্রশ্ন মীমাংসাকারী, সভাকারী (পরিষদ), মন্ত্রণাকারী (পারিসজ্জা), সম্মেলনকারী (পাসারিকা) তাদের সরিয়ে ফেলা বা হরণ করা। (যেমন) “অর্থহীন কথা ভাষিত হয়েছে” বলে অর্থ হতে হরণ করে; “ব্যঞ্জনহীন কথা ভাষিত হয়েছে” বলে ব্যঞ্জন হতে হরণ করে; “অর্থ-ব্যঞ্জনহীন কথা ভাষিত হয়েছে” বলে অর্থ-ব্যঞ্জন হতে হরণ করে; “তোমাদের অর্থ দুর্নীত (নীতিবিরুদ্ধ), ব্যঞ্জন গর্হিত (দুরোপিত), অর্থ-ব্যঞ্জন দুর্নীত, গর্তিত; এবং নিগ্রহ অকৃত, প্রতিকর্ম বা প্রতিকার দুষ্কৃত; বিশেষ বা প্রভেদ অকৃত, প্রতিবিশেষ (বা বিচারাধীন) দুষ্কৃত; পরিবর্তন অকৃত, ব্যাখ্যা (স্পষ্ট বা সমাধান) দুষ্কৃত; ছেদন অকৃত, মণ্ডলাকার দুষ্কৃত; বিষমকথা দুর্কথিত, দুবর্ণিত, দুরালাপিত, মন্দভাষিত ও দুর্ভাষিত” বলে হরণ করে—প্রশ্ন মীমাংসাকারীগণ খণ্ডিত (মতবাদকে)।

“বিলাপ করে” বলতে “আমার দ্বারা যা আবর্তিত, চিন্তিত, উপধারিত ও উপলক্ষিত তা বহুজন সমর্থিত, মহাপরিষদ ও মহাপরিবার অনুমোদিত; কিন্তু এই পরিষদ একতাবদ্ধ নয়; পরিষদের একতার জন্য এই আলোচ্য বিষয় পুনরায় উত্থাপন করব”; যা এরূপ (খেদযুক্ত বাক্য), প্রলাপ, বিপ্রলাপ, ক্রন্দন, খেদোক্তি ও বিলাপকরণ। এ অর্থে বিলাপ করে। “অনুশোচনা করে” বলতে ‘তার জয় (হলো)’ বলে অনুশোচনা করে, “আমার পরাজয় (হলো)’ বলে অনুশোচনা করে, ‘তার লাভ (হলো)’ বলে অনুশোচনা করে, ‘আমার অলাভ (হলো)’ বলে অনুশোচনা করে, ‘তার যশ’ বলে অনুশোচনা করে, ‘আমার অযশ’ বলে অনুশোচনা করে, ‘তার প্রশংসা’ বলে অনুশোচনা করে, ‘আমার নিন্দা’ বলে অনুশোচনা করে, ‘তার সুখ’ বলে অনুশোচনা করে, ‘আমার দুঃখ’ বলে অনুশোচনা করে; “সে সৎকারপ্রাপ্ত, গৌরবান্বিত, মানিত, পূজিত, সম্মানিত, চীবর-পিণ্ডপাত-শয্যাসন-রোগীর প্রত্যয়-ভৈষজ্য-পরিষ্কার (ব্যবহার্য সামগ্রী)-লাভী; (পক্ষান্তরে) আমি অসৎকারপ্রাপ্ত, অগৌরবান্বিত, অমানিত, অপূজিত, অসম্মানিত এবং চীবর-পিণ্ডপাত-শয্যাসন-রোগীর প্রত্যয়-ভৈষজ্য-পরিষ্কার অলাভী” বলে অনুশোচনা করে, শ্রান্ত হয়, বিলাপ করে, বুক চাপড়িয়ে চাপড়িয়ে ক্রন্দন করে এবং সম্মোহিত বা মতিভ্রম হয়। এ অর্থে বিলাপ করে, অনুশোচনা করে। “হীনমত পোষণকারী (হীনৰাদো) অর্থে হীনবাদী, তুচ্ছবাদী, পরিহীন বা অনর্থবাদী, তাচ্ছিল্যবাদী, পরিপূর্ণবাদী নয়—এভাবে হীনমত পোষণকারী বিলাপ ও অনুশাচনা করে।

তিনি মতবাদ দ্বারা আমার মতবাদকে জয় করলেন, পরাজয় করলেন, অতিক্রম করলেন, সমতিক্রম করলেন, পরাভূত করলেন। এরূপে “পরাজিত করলেন” বলে মনে করে। অথবা মতবাদ দ্বারা আমার মতবাদকে জয়, পরাজয়, পরাভূত ও মর্দন বা পদদলিত করে বিচরণ করেন, অবস্থান করেন, ভ্রমণ করেন, অগ্রসর হন, পালন করেন, যাপন করেন, জীবন যাপন করেন। এভাবে “পরাজিত করলেন” বলে মনে করে। “রোদন” (অনুত্থুনা) বলতে (খেদযুক্ত) বাক্য, প্রলাপ, বিপ্রলাপ, ক্রন্দন, খেদোক্তি ও বিলাপকরণ। এ অর্থে “আমাকে পরাজিত করলেন” বলে মনে করে রোদন করে থাকে।

তাই ভগবান বলেছেন :

প্রশ্ন মীমাংসাকারীগণ (তার) খণ্ডিত মতবাদকে “হীন (পরিহীন) বললেন” বলে হীনবাদী (হীনমত পোষণকারী) ব্যক্তি বিলাপ ও অনুশোচনা করে, “আমাকে পরাজিত করলেন” মনে করে রোদন করে থাকে।

 

৬৩. শ্রমণদের মধ্যে এভাবে বিবাদ উৎপন্ন হয়ে উহাতে জয় পরাজয় ঘটে থাকে। ইহা দেখে বাকবিতর্ক হয়ে বিরত হবে, কারণ প্রশংসা লাভে কোনো উপকার নেই।

“সমণা” বলতে যারা বুদ্ধশাসনের বাইরে পরিব্রাজককুলে উপগত ও পরিব্রাজককুল সমাপন্ন। এই দৃষ্টিকলহ, দৃষ্টিদ্বন্দ্ব, দৃষ্টিবিগ্রহ, দৃষ্টিবিবাদ, দৃষ্টিবিরোধ শ্রমণদের মধ্যে জাত, সঞ্জাত, উৎপন্ন, উৎপাদিত এবং প্রাদুর্ভূত হয়—এই বিবাদ শ্রমণদের মধ্যে উৎপন্ন হয়।

জয়-পরাজয় হয়, লাভ-অলাভ হয়, যশ-অযশ হয়, নিন্দা-প্রশংসা হয়, সুখ-দুঃখ হয়, সৌমনস্য-দৌর্মনস্য হয়, ইষ্ট-অনিষ্ট হয়, অনুনয়-প্রতিঘ হয়, আনন্দিত-নিরানন্দিত হয়, অনুরোধ-বিরোধ হয়, জয়ে চিত্ত আনন্দিত হয়, পরাজয়ে চিত্ত নিরানন্দিত হয়, লাভে চিত্ত আনন্দিত হয়, অলাভে চিত্ত নিরানন্দিত হয়, যশে চিত্ত আনন্দিত হয়, অযশে নিরানন্দিত হয়, প্রশংসায় চিত্ত আনন্দিত হয়, নিন্দায় চিত্ত নিরানন্দিত হয়, সুখে চিত্ত আনন্দিত হয়, দুঃখে চিত্ত নিরানন্দিত হয়, সৌমনস্যে চিত্ত আনন্দিত হয়, দৌর্মনস্যে চিত্ত নিরানন্দিত হয়, এবং উন্নতিতে চিত্ত আনন্দিত হয়, অবনতিতে চিত্ত নিরানন্দিত হয়, ইহাতে আনন্দিত-নিরানন্দিত হয়।

“এতম্পি দিস্বা” বলতে দৃষ্টিকলহে, দৃষ্টিদ্বন্দ্বে, দৃষ্টিবিগ্রহে, দৃষ্টিবিবাদে এবং দৃষ্টিবিরোধে এই আদীনব দেখে, দর্শন করে, তুলনা করে, বিচার করে, বিবেচনা করে এবং সুনিশ্চিত করে, ইহা দেখে বাক-বিতর্ক হতে বিরত হবে। “কথোজ্জং” বলতে কলহ, দ্বন্দ্ব, বিগ্রহ, বিবাদ ও বিরোধ। অথবা “কথোজ্জং” বলতে আনন্দিত হয়ে মিথ্যা প্রতিবাদ বাক-বিতর্ক না করা, কলহ না করা, দ্বন্দ্ব না করা, বিগ্রহ না করা, বিবাদ না করা, বিরোধ না করা; কলহ, দ্বন্দ্ব, বিগ্রহ, বিবাদ, বিরোধ ত্যাগ করা, বিদূরিত করা, অপসারিত করা এবং সম্পূর্ণরূপে ধ্বংস করা। কলহ, দ্বন্দ্ব, বিগ্রহ, বিবাদ, বিরোধ হতে আরত (মুক্ত) বিরত, প্রতিবিরত, নিষ্ক্রান্ত, মুক্ত, বিপ্রমুক্ত ও বিসংযুক্ত হয়ে উন্মুক্ত চিত্তে অবস্থান করা, ইহা দেখে বাক-বিতর্ক হতে বিরত হবে।

প্রশংসা লাভে তেমন কোনো উপকার নেই, যথা নিজের উপকার, অপরের উপকার, উভয়ের উপকার, ইহকালের উপকার, পরকালে উপকার, উত্তান উপকার, গভীর নিভৃত বা গুপ্ত উপকার, প্রতিচ্ছন্ন উপকার ন্যায়, গৃহীত, অনবদ্য, ক্লেশহীন, শুদ্ধ বা শোধন, পরমার্থ উপকার নেই, শান্তি নেই, বিদ্যমান নেই বা অস্তিত্ব নেই ও উপলব্ধি নেই বা হয় না। এ অর্থে প্রশংসা লাভে কোনো উপকার নেই।

তাই ভগবান বলেছেন :

শ্রমণদের মধ্যে এভাবে বিবাদ উৎপন্ন হয়ে উহাতে জয় পরাজয় ঘটে থাকে। ইহা দেখে বাকবিতর্ক হয়ে বিরত হবে, কারণ প্রশংসা লাভে কোনো উপকার নেই।

 

৬৪. পরিষদে বা সভার মধ্যে পরবাদ খণ্ডন করে প্রশংসা লাভ হতে পারে। তাতে মন যেমন বলে সে বিষঘু প্রাপ্ত হলে বিজয়ীর হাসি ও আনন্দিত হয়।

“তত্থা” বলতে নিজের দৃষ্টি, ইচ্ছার, রুচি ও মতবাদ দ্বারা প্রশংসিত, গুণান্বিত, কীর্তিত ও বর্ণিত হওয়া, ইহাতে তথায় প্রশংসিত হয়।

ক্ষত্রিয় পরিষদ, ব্রাহ্মণ পরিষদ, গৃহপতি পরিষদ ও শ্রমণ পরিষদের মধ্যে নিজের মতবাদ খণ্ডনের জন্য বর্ণনা করতে, বাদানুবাদ খণ্ডনের জন্য বর্ণনা করতে, প্রকাশ করতে, প্রচার করতে, ভাষণ করতে, ব্যাখ্যা করতে, বিবৃত করতে এবং পরিগ্রহণ করতে বলা হয়েছে, পরিষদের মধ্যে মতবাদ খণ্ডন করে।

সে সেই জয় লাভের ফলে তুষ্ট, হৃষ্ট, সন্তুষ্ট, আনন্দিত, উল্লসিত হয় এবং সংকল্প পরিপূর্ণ হয়। অথবা সে দাঁত দেখিয়ে হাসতে থাকে। “‘সো হস্সতী উন্নমতী চ তনে” বলতে সে সেই জয় লাভের ফলে গৌরবান্বিত হয়, গর্বিত হয়, বিজয়-ধ্বজা উত্তোলন করে এবং চিত্তের আত্মবিজ্ঞপ্তি (লাভ করে)। এ অর্থে সে তদ্বারা আনন্দিত হয়ে হাঁসে।

সেই জয়ের ফলে প্রাপ্ত, অধিগত, অনুভব এবং প্রতিলাভ করে আনন্দিত হয়। “যথা মনো অহু” বলতে মন যেমন বলে, চিত্ত যেমন বলে সংকল্প বা মনোকর্ম যেমন বলে এবং বিজ্ঞান যেমন বলে মন যেমন বলে।

তাই ভগবান বলেছেন :

পরিষদে বা সভার মধ্যে পরবাদ খণ্ডন করে প্রশংসা লাভ হতে পারে। তাতে মন যেমন বলে সে বিষঘু প্রাপ্ত হলে বিজয়ীর হাসি ও আনন্দিত হয়।

 

৬৫. যা আনন্দ তা পরাজয়ের ভূমি হয়। সে বিজয়ী ব্যক্তি গর্বযুক্ত বাক্য বলে থাকে। ইহা দেখে বিবাদ করবে না, কারণ জ্ঞানীরা উহাকে শুদ্ধি বলেন না।

চিত্তের যে গৌরব, গর্ব, ধ্বজা এবং আত্মবিজ্ঞপ্তি-যা উন্নতি।

তা তার বিঘাতভূমি, উপঘাতভূমি, উৎপীড়নভূমি, অবঙ্গভুমি, উপদ্রবভূমি, উপসর্গভূমি।

সে পুদ্গল মানযুক্ত, অতিমানযুক্ত কথা বলে।

দৃষ্টিকলহে, দৃষ্টিদ্বন্দ্বে, দৃষ্টিবিগ্রহে, দৃষ্টিবিবাদে এবং দৃষ্টিবিরোধে এই আদীনব দেখে, দর্শন করে, তুলনা করে, বিচার করে বিবেচনা করে এবং সুনিশ্চিত করে। কলহ করেন না, দ্বন্দ্ব করেন না, বিগ্রহ করেন না, বিবাদ করেন না, বিরোধ করেন না; কলহ, দ্বন্দ্ব, বিগ্রহ, বিবাদ, বিরোধ ত্যাগ করেন, বিদূরিত করেন, অপসারিত করেন এবং সম্পূর্ণরূপে ধ্বংস করেন। কলহ, দ্বন্দ্ব, বিগ্রহ, বিবাদ, বিরোধ হতে আরত (মুক্ত) বিরত, প্রতিবিরত, নিষ্ক্রান্ত, মুক্ত, বিপ্রমুক্ত ও বিসংযুক্ত হয়ে উন্মুক্ত চিত্তে অবস্থান করেন।

“অভিজ্ঞগণ” অর্থে যারা স্কন্ধকুশল, ধাতুকুশল, আয়তনকুশল, প্রতীত্যসমুৎপাদ-কুশল, স্মৃত্যুপস্থানকুশল, সম্যক প্রধান-কুশল, ঋদ্ধিপাদকুশল, ইন্দ্রিয়কুশল, বলকুশল, বোধ্যঙ্গকুশল, মার্গকুশল, ফলকুশল, নির্বাণকুশল; সেই কুশলগণ (অভিজ্ঞগণ) দৃষ্টিকলহ, দৃষ্টিদ্বন্দ্ব, দৃষ্টিবিগ্রহ, দৃষ্টিবিবাদ এবং দৃষ্টিবিরোধ দ্বারা শুদ্ধি, বিশুদ্ধি, পরিশুদ্ধি; মুক্তি, বিমুক্তি, পরিমুক্তি বলেন না, বিবৃত করেন না, ভাষণ করেন না, প্রকাশ করেন না, ব্যাখ্যা করেন না।

তাই ভগবান বলেছেন :

যা আনন্দ তা পরাজয়ের ভূমি হয়। সে বিজয়ী ব্যক্তি গর্বযুক্ত বাক্য বলে থাকে। ইহা দেখে বিবাদ করবে না, কারণ জ্ঞানীরা উহাকে শুদ্ধি বলেন না।

 

৬৬. রাজভোগে পালিত সূর (বীর) যেমন গর্জন করতে করতে প্রতিদ্বন্দ্বী দর্শনের ইচ্ছায় অগ্রসর হয়। হে সূর, যেখানে সেই বিজয়ী তার্কিক সেখানে যাও। পূর্বে এরূপ যোধ্যের অস্তিত্ব ছিল না।

“সূরো” বলতে সূর, বীর, বিক্রমী, সাহসী, নির্ভীক, অনুত্রাসী, পরাক্রমী। “রাজখাদায পুট্ঠো” অর্থে রাজকীয় খাদ্যে, রাজকীয় ভোজনে পুষ্ট, পোষিত, পালিত, বর্ধিত।

সে গর্জন, চিৎকার ও উচ্চধ্বনি করতে করতে প্রতিদ্বন্দ্বী, শত্রু , বিপক্ষ এবং প্রতিপক্ষের নিকট গমন করতে, পৌঁছাতে ও অগ্রসর হতে ইচ্ছা করে, কামনা করে, প্রার্থনা করে, আকাঙ্ক্ষা করে, অভিলাষ করে।

যেখানে সেই মিথ্যাদৃষ্টিক সেখানে যাও, গমন কর, পৌঁছাও, উপনীত হও; সে তোমার প্রতিদ্বন্দ্বী, প্রতিপক্ষ, শত্রু , বিপক্ষ।

পূর্বেই বোধিমূলে যেসব বিরুদ্ধ, প্রতিদ্বন্দ্বী, শত্রু ও প্রতিপক্ষ ক্লেশ ছিল, সেসব আর নেই, বিদ্যমান নেই, অবিদ্যমান এবং উপলব্ধও হয় না; বরং প্রহীন, সমুচ্ছিন্ন, উপশান্ত, প্রশান্ত, পুনরুৎপত্তিহীন এবং জ্ঞানাগ্নি দ্বারা দগ্ধ হয়েছে। “যদিদং যুধাযা” বলতে যেমন : যুদ্ধের জন্য, কলহের জন্য, ঝগড়ার জন্য, বিগ্রহের জন্য, বিবাদের জন্য, বিতর্কের জন্য।

তাই ভগবান বলেছেন :

রাজভোগে পালিত সূর (বীর) যেমন গর্জন করতে করতে প্রতিদ্বন্দ্বী দর্শনের ইচ্ছায় অগ্রসর হয়। হে সূর, যেখানে সেই বিজয়ী তার্কিক সেখানে যাও। পূর্বে এরূপ যোধ্যের অস্তিত্ব ছিল না।

 

৬৭. মিথ্যাদৃষ্টিকে বিশেষভাবে আঁকড়ে ধরে বিবাদে প্রবৃত্ত হয়ে ‘এটা সত্য’ এরূপ যারা বলে; বিবাদ উপস্থিত হলে তাদেরকে বলবে, ‘এখানে তোমাদের প্রতিদ্বন্দ্বী নেই।’

বাষট্টি প্রকার দৃষ্টিগত বিষয়ের অন্যতর অন্যতর দৃষ্টিগত বিষয় গ্রহণ, ধারণ, শিক্ষা, স্পর্শ ও অভিনিবেশ করে বিবাদ করে থাকে, কলহ করে থাকে, দন্দ্ব করে থাকে, বিগ্রহ করে, বিবাদ করে, ঝগড়া করে—“তুমি এই ধর্ম-বিনয় জান না, আমি এই ধর্ম-বিনয় জানি; তুমি কী করে এই ধর্ম-বিনয় জানবে? তুমি মিথ্যাপ্রতিপন্ন, আমি সম্যক প্রতিপন্ন; আমারটা সঙ্গত, তোমারটা অসঙ্গত; পূর্বে বলার যোগ্য বিষয়কে পরে বল, পরে বলার যোগ্য বিষয়কে পূর্বে বল; তোমার গবেষিত বিষয় বিপরিবর্তিত (ভুল), তোমার মতবাদ আরোপিত (কল্পিত), তুমি নিগৃহীত (নির্যাতিত), তুমি মিথ্যা গল্পে অবস্থানকারী, যদি তুমি (এটা) অসত্য বলে প্রতিবাদ করতে সমর্থ হও!”

“লোক শাশ্বত, মূর্খ ব্যক্তি ইহা সত্য বলে মনে করে” এভাবে বলে, বিবৃত করে, ভাষণ করে, প্রকাশ করে, ব্যাখ্যা করে। “লোক অশাশ্বত... তথাগত মৃত্যুর পর থাকেন না, আবার না থাকেন তাও নয়, মূর্খ ব্যক্তি ইহা সত্য বলে মনে করে” এভাবে বলে, বিবৃত করে, ভাষণ করে, প্রকাশ করে, ব্যাখ্যা করে।

তারা ‘তুমি দৃষ্টিগতিক” বলবে, বাদকে বাদ দ্বারা, নিগ্রহকে নিগ্রহ দ্বারা, প্রতিকর্মকে প্রতিকর্ম দ্বারা, বিশেষকে বিশেষ দ্বারা, প্রতিবিশেষকে প্রতিবিশেষ দ্বারা, ঘুরানো কথাকে ঘুরানো কথা দ্বারা, ব্যাখ্যাকে ব্যাখ্যা দ্বারা, ছেদকে ছেদ দ্বারা এবং মণ্ডলকে মণ্ডলদ্বারা বলবে; তারা তোমার প্রতিদ্বন্দ্বী, শত্রু , বিপক্ষ এবং প্রতিপক্ষ। বিবাদসমূহ প্রতিদ্বন্দ্বী, শত্রু , বিপক্ষ এবং প্রতিপক্ষ হিসেবে জাত, সঞ্জাত, উৎপন্ন, উৎপত্তি ও প্রদুর্ভূত হয়ে কলহ করে, দ্বন্দ্ব করে, বিগ্রহ করে, বিবাদ করে, ঝগড়া করে; সেসব (তাঁর) নেই, বিদ্যমান নেই, অবিদ্যমান এবং উপলব্ধ হয় না; বরং প্রহীন... জ্ঞানাগ্নি দ্বারা দগ্ধ হয়েছে।

তাই ভগবান বলেছেন :

মিথ্যাদৃষ্টিকে বিশেষভাবে আঁকড়ে ধরে বিবাদে প্রবৃত্ত হয়ে ‘এটা সত্য’ এরূপ যারা বলে; বিবাদ উপস্থিত হলে তাদেরকে বলবে, ‘এখানে তোমাদের প্রতিদ্বন্দ্বী নেই।’

 

৬৮. যারা শত্রু মুক্ত, দৃষ্টি দ্বারা দৃষ্টিতে অপ্রতিরুদ্ধ হয়ে অবস্থান করে, এ জগতে কোনো বিষয়ই উত্তমরূপে গ্রহণ করে না। তুমি তাদের প্রতিদ্বন্দ্বী খুজে পাবে কী করে?

মারসেনাকে বলা সেনা। কায়দুশ্চরিত মারসেনা, বাক্‌দুশ্চরিত মারসেনা, মনোদুশ্চরিত মারসেনা, লোভ মারসেনা, দ্বেষ মারসেনা, মোহ মারসেনা, ক্রোধ মারসেনা, উপনাহ (বিদ্বেষ) মারসেনা, কপটতা মারসেনা, আক্রোশ মারসেনা, ঈর্ষা মারসেনা, মাৎসর্য মারসেনা, মায়া মারসেনা, শঠতা মারসেনা, স্বার্থপরতা মারসেনা, প্রচণ্ডতা (উগ্র অবস্থা) মারসেনা, মান মারসেনা, অতিমান মারসেনা, মত্ততা (মাতলামি) মারসেনা, প্রমাদ মারসেনা, সকল ক্লেশ মারসেনা, সর্ব দুশ্চরিত বিষয় মারসেনা, সর্ব দুশ্চিন্তা মারসেনা, সর্ব পরিলাহ (দহন বা প্রদাহ) মারসেনা, সর্ব সন্তাপ মারসেনা এবং সকল অকুশলাভিসংস্কার মারসেনা।

তাই ভগবান এরূপ বলেছেন :

মারের প্রথম সেনা হচ্ছে কাম, দ্বিতীয় সেনা অরতি... অসুর (মারপক্ষপাতী) তাঁকে জয় করতে পারে না, সেসব সেনার বিরুদ্ধে জয় লাভ করতে পারলে সুখ লাভ হয়।”

যেহেতু চারি আর্যমার্গ দ্বারা সব মারসৈন্য এবং সব ক্লেশ ধ্বংস করেন, জয় করেন, পরাজয় করেন, ভগ্ন করেন, বিনষ্ট করেন এবং অপসারণ করেন; তাই বলা হয় শত্রু মুক্ত। “যাঁরা” (যে) বলতে অর্হৎগণ, ক্ষীণাসবগণ। “চরন্তি” অর্থে বিচরণ করেন, অবস্থান করেন, বিহার করেন, পালন করেন, যাপন করেন, জীবন-যাপন করেন।

যাঁদের বাষট্টি প্রকার মিথ্যাদৃষ্টি প্রহীন, সমুচ্ছিন্ন, ধ্বংস, তিরোহিত, পুনরুৎপত্তিহীন এবং জ্ঞানাগ্নি দ্বারা দগ্ধ হয়; তাঁরা দৃষ্টি দ্বারা দৃষ্টিতে অবিরুদ্ধ-মান, অপ্রতিবিরুদ্ধ-মান, অপ্রহীন-মান, অব্যাহত-মান, অপ্রতিহত-মান হন।

সেই অর্হৎ ক্ষীণাসবগণের কাছে কী করে প্রতিদ্বন্দ্বী, প্রতিযোগী, প্রতিপক্ষ ও বিপক্ষ খুঁজে পাবে?

যেই অর্হৎ ক্ষীণাসবগণের “এটি পরম, অগ্র, শ্রেষ্ঠ, বিশিষ্ট, প্রধান, উত্তম, প্রবর” বলে গৃহিত, পরামৃষ্ট, অভিনিবিষ্ট, সংলগ্নকৃত, অধিমুক্ত হবে; (তার কারণ) নেই, থাকে না, অবিদ্যমান এবং কি উপলব্ধও হয় না; বরং প্রহীন, সমুচ্ছিন্ন, উপশান্ত, প্রশান্ত, পুনরুৎপত্তিহীন ও জ্ঞানাগ্নি দ্বারা দগ্ধ হয়।

তাই ভগবান বলেছেন :

যারা শত্রু মুক্ত, দৃষ্টি দ্বারা দৃষ্টিতে অপ্রতিরুদ্ধ হয়ে অবস্থান করে, এ জগতে কোনো বিষয়ই উত্তমরূপে গ্রহণ করে না। তুমি তাদের প্রতিদ্বন্দ্বী খুজে পাবে কী করে?

 

৬৯. মন দ্বারা মিথ্যাদৃষ্টিক বিষয় চিন্তা করে তুমি প্রবিতর্কে প্রবৃত্ত হয়েছে। শোধিত পুদ্গলের (অর্হৎ) সাথে যুগধারণ করছ। কিন্তু তুমি একসাথে অগ্রসর হতে সক্ষম হবে না।

“অতঃপর” বলতে পদসন্ধি, পদসংসর্গ, পদপূরক, অক্ষর সমরায়, ব্যঞ্জন সংশিষ্টতা, পদানুক্রমতা-অথাতি। “পবিতক্কমাগমা” অর্থে তর্ককালে, বিতর্ককালে ও বিবাদকালে “আমার অবশ্যই জয় হবে, অবশ্যই আমার পরাজয় হবে, কীভাবে নিগ্রহ করব, কীভাবে প্রতিকার করব, কীভাবে প্রভেদ করব, কীভাবে প্রতিবিশেষ করব, কীভাবে অগ্রাহ্য করব, কীভাবে ব্যাখ্যা করব, কীভাবে ছেদন করব, কীভাবে মণ্ডলাকার করব” এরূপ বিষয় তর্ককালে, বিতর্ককালে, বিবাদকালে আগত হয়, উপগত হয়, সম্প্রাপ্ত হয় এবং আমার সাথে সমাগত হয়।

“মন” বলতে যা চিত্ত, মন, মানস, হৃদয়, পাণ্ডুর, মন, মনায়তন, মনেন্দ্রিয়, বিজ্ঞান, বিজ্ঞানস্কন্ধ, তদুদ্ভূত মনোবিজ্ঞানধাতু। চিত্ত দ্বারা মিথ্যাদৃষ্টি বিষয় চিন্তাকালে, কল্পনাকালে “লোক শাশ্বত” বা “লোক অশাশ্বত” ... “তথাগত মৃত্যুর পর থাকেন না, আবার থাকেন না তাও না।”

জ্ঞানকে বলা হয় প্রজ্ঞা। যা প্রজ্ঞা, প্রজানন... অমোহ, ধর্মবিচয়, সম্যক দৃষ্টি। কী কারণে জ্ঞানকে প্রজ্ঞা বলা হয়? সেই প্রজ্ঞা দ্বারা কায়দুশ্চরিত ধুত (পরিত্যক্ত), ধৌত, বিধৌত এবং শোধিত হয়; বাক্‌দুশ্চরিত... এবং সকল অকুশলাভিসংস্কার ধুত, ধৌত, বিধৌত এবং শোধিত হয়। অথবা সম্যক দৃষ্টি দ্বারা মিথ্যদৃষ্টি... সম্যক সংকল্প দ্বারা মিথ্যাসংকল্প... ধুত, ধৌত, বিধৌত এবং শোধিত হয়; সম্যক বাক্য দ্বারা মিথ্যাবাক্য ধুত... এবং সম্যক বিমুক্তি দ্বারা মিথ্যাবিমুক্তি ধুত, ধৌত, বিধৌত এবং শোধিত হয়। অথবা আর্য অষ্টাঙ্গিক মার্গ দ্বারা সর্বক্লেশ... সর্ব দুশ্চরিত... সর্ব দুশ্চিন্তা... সর্ব পরিদাহ... সর্ব সন্তাপ... সর্ব অকুশলাভিসংস্কার ধুত, ধৌত, বিধৌত এবং শোধিত হয়। ভগবান এই জ্ঞানযুক্ত ধর্মসমূহ দ্বারা উপনীত, সমুপনীত, উপগত সমুপগত, উপপন্ন, সমুপপন্ন ও সমন্নাগত হন; তাই ভগবান জ্ঞানী হন। তিনি রাগবর্জনকারী, পাপবর্জনকারী, ক্লেশবর্জনকারী, পরিদাহবর্জনকারী-জ্ঞানী।

পসূর পরিব্রাজক জ্ঞানী ভগবান বুদ্ধের সাথে একত্রে মিলে সমকক্ষভাবে আলোচনা করতে, তর্ক করতে এবং বাদানুবাদে লিপ্ত হতে সক্ষম নয়। তার কারণ কী? প্রসূর পরিব্রাজক হীন, নীচ, তুচ্ছ, নগণ্য, সাধারণ, ক্ষুদ্র। সেই ভগবান অগ্র, শ্রেষ্ঠ, প্রসিদ্ধ, প্রধান, উত্তম, প্রবর বা বিখ্যাত। শশক বা খরগোশ যেমন মত্ত হাতির সাথে একত্রে প্রাধান্য করতে সক্ষম হয় না, শৃগাল যেমন পশুরাজ সিংহের সাথে প্রধান্য করতে সক্ষম হয় না, তরুণ গোশাবক যেমন ষাড়ের সাথে প্রাধান্য করতে সক্ষম হয় না, কাক যেমন গরুড়পক্ষীর সাথে প্রাধান্য করতে সক্ষম হয় না, চণ্ডাল যেমন চক্রবর্তীর রাজার সাথে প্রাধান্য করতে সক্ষম হয় না, পাংশুপিশাচ যেমন দেবরাজ ইন্দ্রের সাথে প্রাধান্য করতে সক্ষম হয় না; ঠিক তেমনিভাবে প্রসূর পরিব্রাজকও ভগবান বুদ্ধের সাথে প্রজ্ঞা দ্বারা একত্রে কর্তৃত্ব করতে, আলোচনা করতে, বাক্যালাপ করতে ও তর্ক করতে সক্ষম হয় না। তার কারণ কী? প্রসূর পরিব্রাজক হীনপ্রাজ্ঞ, নীচপ্রাজ্ঞ, তুচ্ছপ্রাজ্ঞ, নগণ্যপ্রাজ্ঞ, সাধারণপ্রাজ্ঞ, ক্ষুদ্রপ্রাজ্ঞ। সেই ভগবান মহাপ্রাজ্ঞ, পুথুপ্রাজ্ঞ, হাসপ্রাজ্ঞ, জবনপ্রাজ্ঞ, তীক্ষ্ণপ্রাজ্ঞ, নির্বেধিকপ্রাজ্ঞ এবং প্রজ্ঞা প্রভেদ দক্ষ, বিদীর্ণপ্রাজ্ঞ। তিনি প্রতিসম্ভিদালাভী, চারিপ্রকার বৈশারদ্যপ্রাপ্ত, দশবলধারী, নরশ্রেষ্ঠ পুরুষ, পুরুষসিংহ, পুরুষনাগ, শ্রেষ্ঠ মহাপুরুষ, সামর্থবান পুরুষ, অনন্ত জ্ঞানী, অনন্ততেজী, মহাযশস্বী, মহা ঐশ্বর্যশালী, মহাধনী, ধনবান, নেতা, শিক্ষাদাতা, সান্তনাদাতা, জ্ঞানদাতা, আনন্দদাতা, দৃষ্টিদাতা, প্রসন্নদাতা। সেই ভগবান অনুৎপন্ন মার্গের উৎপন্নকারী, অনুৎপাদিত মার্গের উৎপাদনকারী, অব্যাখ্যাত মার্গের ব্যাখ্যাদানকারী, মার্গাজ্ঞ, মার্গবিদ, মার্গে সুদক্ষ, মার্গে অনুগত; পরে শ্রাবকগণ এসবে সমন্নাগত হয়ে অবস্থান করেন।

সেই ভগবান যা জানার জেনেছেন, যা দর্শন করার দর্শন করেছেন, তিনি চক্ষুভূত, জ্ঞানভূত, ধর্মভূত, ব্রহ্মভূত (আচার পদ্ধতিতে ব্রহ্ম সদৃশ) এবং বক্তা, প্রবক্তা, অর্থনির্ণেতা, অমৃতদাতা, ধর্মস্বামী তথাগত। ভগবানের প্রজ্ঞাতে অজ্ঞাত, অদৃষ্ট, অবিদিত, অসাক্ষাৎকৃত ও অস্পর্শিত বলে কিছুই নেই। অতীত, অনাগত, ভবিষ্যত সম্পর্কে সবধর্ম সর্বপ্রকারে ভগবান বুদ্ধের জ্ঞানমুখে গোচরীভূত হয়। যা কিছু জ্ঞাত, নাম, ধর্ম ও জানার আছে যেমন : নিজের অর্থ, পরের অর্থ, উভয়ের অর্থ, দৃষ্টধর্মের অর্থ, পরলোকের অর্থ, সুস্পষ্টের অর্থ, গম্ভীরের অর্থ, দুর্বোধ্যের অর্থ, প্রতিচ্ছন্নের অর্থ, জ্ঞাতের অর্থ, নিরূপিতের অর্থ, অনবদ্যের অর্থ, ক্লেশহীনের অর্থ, বিশুদ্ধির অর্থ, পরমার্থের অর্থ তা সবই বুদ্ধজ্ঞানের মধ্যে প্রবর্তিত হয়।

ভগবান বুদ্ধের সকল কায়কর্মের কোনো পরিবর্তন নেই, বাক্‌কর্মের কোনো পরিবর্তন নেই, মনোকর্মের কোনো পরিবর্তন নেই। অতীতের ভগবান বুদ্ধের জ্ঞান অপ্রনিহিত, অনাগত ভগবান বুদ্ধের জ্ঞান অপ্রনিহিত, বর্তমান ভগবান বুদ্ধের জ্ঞান অপ্রনিহিত। যতটুকু জ্ঞাত, ততটুকু জ্ঞান; যতটুকু জ্ঞান, ততটুকু জ্ঞাত। জ্ঞাত পর্যন্ত জ্ঞান, জ্ঞান পর্যন্ত জ্ঞাত; জ্ঞাত অতিক্রম করে জ্ঞান প্রবর্তিত হয় না, জ্ঞান অতিক্রম করে জ্ঞাতপদ নেই। সেই ধর্মসমূহ পারস্পারিক সম্পর্কযুক্ত। যেমন : দুটি ঝুড়ি ভালোভাবে স্পর্শিত হলে নিচের ঝুড়িটি উপরের ঝুড়িকে ছাড়িয়ে যায় না, আবার উপরের ঝুড়ি নিচের ঝুড়িকে ছাড়িয়ে যায় না; পারস্পরিক সম্পর্কযুক্ত হয়ে স্থিত থাকে। ঠিক তেমনিভাবে ভগবান বুদ্ধের জ্ঞাত, জ্ঞান পারস্পরিক সম্পর্কযুক্ত; যতটুকু জ্ঞাত, ততটুকু জ্ঞান; যতটুকু জ্ঞান, ততটুকু জ্ঞাত। জ্ঞাত পর্যন্ত জ্ঞান, জ্ঞান পর্যন্ত জ্ঞাত; জ্ঞাত অতিক্রম করে জ্ঞান প্রবর্তিত হয় না, জ্ঞান অতিক্রম করে জ্ঞাতপদ নেই। সেই পারস্পারিক সম্পর্কযুক্ত ধর্মসমূহ সকলধর্মে ভগবান বুদ্ধের জ্ঞান প্রবর্তিত হয়।

ভগবান বুদ্ধের সকল ধর্ম আবর্জন প্রতিবদ্ধ, আকাঙ্ক্ষা প্রতিবদ্ধ, মনোযোগ প্রতিবদ্ধ, চিত্ত উদয় প্রতিবদ্ধ। ভগবান বুদ্ধের জ্ঞান সকল সত্ত্বের জন্য প্রবর্তিত হয়। ভগবান সকল সত্ত্বের আসব সম্বন্ধে জানেন, অনাস্রব সম্বন্ধে জানেন, চরিত্র সম্বন্ধে জানেন, অভিপ্রায় সম্বন্ধে জানেন। ভবাভবে সত্ত্বের অল্প রজম্রক্ষিত সম্বন্ধে ও মহারজ ম্রক্ষিত সম্বন্ধে, তীক্ষ্ণ ইন্দ্রিয় সম্বন্ধে ও মৃদু ইন্দ্রিয় সম্বন্ধে, সুন্দর আকার সম্বন্ধে ও দুরাকার সম্বন্ধে, সুবিজ্ঞেয় সম্বন্ধে ও দুর্বিজ্ঞেয় সম্বন্ধে সম্যকরূপে জানেন। জগৎ, দেবতা, ব্রহ্ম, মার, শ্রমণ-ব্রাহ্মণসহ প্রজা ও দেব-মানবগণ বুদ্ধজ্ঞানের মধ্যে প্রবর্তিত হয়।

কিছু কিছু মৎস্য-কচ্ছপ যেভাবে তিমিঙ্গলক হতে তলগামী হয়ে পাশাপাশি থেকে মহাসমুদ্রে বিচরণ করে, ঠিক তেমনিভাবে জগৎ, দেবতা, ব্রহ্ম, মার, শ্রমণ-ব্রাহ্মণসহ প্রজা ও দেব-মানবগণ বুদ্ধজ্ঞানে প্রবর্তিত হয় বা বিচরণ করে। অন্যান্য পক্ষীগণ যেভাবে গরুড়পক্ষী হতে নিম্নগামী হয়ে পাশাপাশি থেকে আকাশে উড়ে বেড়ায়, ঠিক তেমনিভাবে তারা প্রজ্ঞায় সারিপুত্রসম হয়ে বুদ্ধজ্ঞান প্রদেশে প্রবর্তিত হয়। বুদ্ধজ্ঞান দেবমনুষ্যের জ্ঞান ভেদ ও অতিক্রম করে স্থিত থাকে।

যারা ক্ষত্রিয়পণ্ডিত, ব্রাহ্মণপণ্ডিত, গৃহপতিপণ্ডিত, শ্রমণপণ্ডিত নিপুণ পরস্পর বাদ-বিতর্ককারী, তর্ক-বিতর্ককারী, বিভক্তকারী, ভেদকারী হয়ে স্বীয় মিথ্যাজ্ঞান ও মিথ্যাধারণা দ্বারা আত্মশ্লাঘায় বিচরণকারী; তারা প্রশ্নে সুসজ্জিত হয়ে তথাগতের নিকট উপস্থিত হয়ে গূঢ় ও প্রতিচ্ছন্ন বিষয় সম্বন্ধে জিজ্ঞাসা করে। এভাবে তারা ভগবান কর্তৃক ব্যাখ্যাত দৃঢ়ভাবে সমর্থিত প্রশ্নসমূহ সংগ্রহকারী ও ক্রেতা হয়। তারা ভগবানের অনুগামী হয়। অতঃপর ভগবান তা দেদীপ্যমান করতে এরূপে প্রকাশ করলেন।

তাই ভগবান বলেছেন :

মন দ্বারা মিথ্যাদৃষ্টিক বিষয় চিন্তা করে তুমি প্রবিতর্কে প্রবৃত্ত হয়েছে। শোধিত পুদ্গলের (অর্হৎ) সাথে যুগধারণ করছ। কিন্তু তুমি একসাথে অগ্রসর হতে সক্ষম হবে না।

পসূর সূত্র বর্ণনা অষ্টম সমাপ্ত।


 

৯. মাগণ্ডিয়া সূত্র বর্ণনা
অতঃপর মাগণ্ডিয়া সূত্র বর্ণনা ব্যাখ্যা করা হচ্ছে :

৭০. তৃষ্ণা, অরতি এবং রাগকে (আসক্তিকে) দেখেও আমার মৈথুনধর্মে (মৈথুন সেবনের জন্য) ইচ্ছা উৎপন্ন হয়নি। আর এই মূত্র ও মলপূর্ণ শরীরের কথাই বা কী? আমি পা দিয়েও তা স্পর্শ করতে ইচ্ছা করি না।

তৃষ্ণা, অরতি ও রাগ নামক মারকন্যাকে দেখে, দর্শন করে আমার মৈথুনধর্মে ছন্দ বা রাগ অথবা প্রেম উৎপন্ন হয়নি—তৃষ্ণা, অরতি এবং আসক্তিকে দেখেও আমার মৈথুনধর্মে ইচ্ছা উৎপন্ন হয়নি।

এই মূত্রপূর্ণ, মলপূর্ণ, শ্লেষ্মাপূর্ণ, রক্তপূর্ণ, অস্থিরাশি-স্নায়ুযুক্ত, রক্তমাংসমিশ্রিত, চর্মাবৃত, ছবিযুক্ত (শীররের বাহ্যিক আবরণী বা পাতলা চর্মে আবৃত), ছিদ্রাবচ্ছিদ্র (ছিদ্র ছিদ্র), ক্ষরমাণ, স্রাবমাণ, কৃমিকুল আশ্রিত এবং নানারূপ লালা বা থুথুপূর্ণ দেহকে পা দিয়েও অতিক্রম বা স্পর্শ করতে ইচ্ছা করে না, আর সংবাস বা সংসর্গের কথাই বা কী? এই মূত্র ও মলপূর্ণ শরীরের কথাই বা কী? আমি পা দিয়েও তা স্পর্শ করতে ইচ্ছা করি না। মানুষ এই অনাশ্চর্য দিব্যকাম প্রার্থনা বা ইচ্ছা করতে গিয়ে মনুষ্যকাম আকাঙ্ক্ষা করে না, বা মনুষ্যকাম ইচ্ছা করতে গিয়ে দিব্যকাম আকাঙ্ক্ষা করে না। (হে মাগণ্ডিয়) যদি তুমি উভয় কামই ইচ্ছা, উপভোগ (অভিপ্রায়), আকাঙ্ক্ষা, অভিলাষ ও প্রার্থনা (স্পৃহা) না কর, তাহলে কী দেখে, কোন দৃষ্টিতে সমন্নাগত হয়ে এরূপ প্রশ্ন করছ?

তাই ভগবান বলেছেন :

তৃষ্ণা, অরতি এবং রাগকে (আসক্তিকে) দেখেও আমার মৈথুনধর্মে (মৈথুন সেবনের জন্য) ইচ্ছা উৎপন্ন হয়নি। আর এই মূত্র ও মলপূর্ণ শরীরের কথাই বা কী? আমি পা দিয়েও তা স্পর্শ করতে ইচ্ছা করি না।

 

৭১. বহু নরপতির আকাঙ্ক্ষিত ঈদৃশ নারীরত্ন যদি আপনি ইচ্ছা না করেন, তাহলে আপনি কোন দৃষ্টিগত (দৃষ্টি পোষণকারী), কোন শীলব্রতানুসারে জীবিত, আপনার ভবোৎপত্তিই বা কী রকম তা বর্ণনা করুন।

৭২. (ভগবান বললেন, হে মাগণ্ডিয়) আমি বলছি যে, আমার মিথ্যাধর্মসমূহে বিবেচনা করে গ্রহণ করার প্রয়োজন নেই। দৃষ্টিসমূহে (আদীনব) গ্রহণ না করে আধ্যাত্মিক শান্তিকে উদ্ঘাটন করেই দর্শন করেছি।

“ইহা বলছি” বলতে এটা বলছি, ইহা বলছি, এটুকু বলছি, এই পরিমাণে বলছি, এই দৃষ্টিগত (বিষয়কে) বলছি—“লোক (জগৎ) শাশ্বত”... অথবা তথাগত মরণের পর থাকেন না, আবার না থাকেন তাও না।” “তা (আমার) হয় না” অর্থে আমার হয় না, “এটুকু বলছি” এরূপে তা আমার হয় না-আমি বলছি যে, তা আমার হয় না।

“মাগণ্ডিয়” বলতে ভগবান সেই ব্রাহ্মণকে নাম ধরে সম্বোধন করছেন। “ভগবান” (ভগৰা) বলতে গৌরবাধিবচন... সাক্ষাৎকৃত ও প্রজ্ঞপ্তি হয়েছে—ভগবান (বলেছেন) হে মাগণ্ডিয়।

“ধর্মসমূহে” বলতে বাষট্টি প্রকার দৃষ্টিগত বিষয়সমূহের মধ্যে। “বিচার করে” অর্থে নিরূপণ করে, পরীক্ষা করে, চিন্তা করে, গবেষণা করে, তুলনা করে, বিচার করে, বিবেচনা করে, আলোচনা বা ব্যাখ্যা করে। “গৃহীত” বলতে সীমাগ্রহণ, পক্ষগ্রহণ, শ্রেষ্ঠগ্রহণ, বিভাগ-গ্রহণ, উচ্চয় গ্রহণ, সমুচ্চয় গ্রহণ। “ইহা সত্য, প্রকৃত, তথ, যথার্থ, অভ্রান্ত, অবিপরীত” বলে গৃহীত, স্পৃষ্ট, অভিনিবিষ্ট, সংযোজিত ও অধিমুক্ত; নাই, নেই, অবিদ্যমান, উপলব্ধ হয় না; সেগুলো প্রহীন, সমুচ্ছিন্ন, উপশান্ত, প্রশান্ত (প্রতিপ্রশ্রদ্ধি), পুনরুৎপত্তিহীন এবং জ্ঞান-অগ্নি দ্বারা দগ্ধ হয়—ধর্মসমূহে বিবেচনা করে গৃহীত।

দৃষ্টিসমূহে আদীনব দর্শন করে দৃষ্টিসমূহ গ্রহণ করি না, স্পর্শ করি না, অভিনিবিষ্ট বা অনুরক্ত হই না। অথবা গ্রহণ করা অনুচিত, স্পর্শ করা অনুচিত এবং অভিনিবিষ্ট বা অনুরক্ত হওয়া অনুচিত। এরূপেই দৃষ্টিসমূহে (আদীনব) গ্রহণ না করে দর্শন করেছি।

অথবা “এই জগৎ শাশ্বত মূর্খ ইহা, ধ্রুব বলে মনে করে” বলে এরূপে দৃষ্টিগত, দৃষ্টিগ্রহণ, দৃষ্টিকান্তার, দৃষ্টিবিসূক (মিথ্যাদৃষ্টির পক্ষপাত), দৃষ্টিবিস্ফন্দিত (মিথ্যাদৃষ্টির তাড়নায় কাতরানো) ও দৃষ্টিসংযোজন হয়; দুঃখময়, যন্ত্রণাদায়ক, শোকযুক্ত, সপরিলাহ (জ্বালাময়) হয়; এবং নির্বেদ, বিরাগ, নিরোধ, উপশম, অভিজ্ঞান, সম্বোধি ও নির্বাণ লাভের জন্য সংবর্তিত হয় না। দৃষ্টিসমূহে আদীনব দর্শন করে দৃষ্টিসমূহ গ্রহণ করি না, স্পর্শ করি না, অভিনিবিষ্ট বা অনুরক্ত হই না। অথবা গ্রহণ করা অনুচিত, স্পর্শ করা অনুচিত এবং অভিনিবিষ্ট বা অনুরক্ত হওয়া অনুচিত। এরূপে দৃষ্টিসমূহে গ্রহণ করে দর্শন করেছি।

অথবা “লোক (জগৎ) অশাশ্বত, সসীম (সীমাবদ্ধ), অসীম (অনন্ত), সেই জীব সেই শরীর, অন্য জীব অন্য শরীর, তথাগত মরণের পর হন, তথাগত মরণের পর হন না, তথাগত মরণের পর হন ও না হন, তথাগত মরণের পর না হন না এবং না হন তাও নয়, মূর্খ ইহাই ধ্রুব বলে মনে করে”—এরূপে দৃষ্টিগত, দৃষ্টিগ্রহণ, দৃষ্টিকান্তার, দৃষ্টিবিসূক (মিথ্যাদৃষ্টির পক্ষপাত), দৃষ্টিবিস্ফন্দিত (মিথ্যাদৃষ্টির তাড়নায় কাতরানো) ও দৃষ্টিসংযোজন হয়; দুঃখময় যন্ত্রণাদায়ক, শোকযুক্ত, সপরিলাহ (জ্বালাময়) হয়; এবং নির্বেদ, বিরাগ, নিরোধ, উপশম, অভিজ্ঞান, সম্বোধি ও নির্বাণ লাভের জন্য সংবর্তিত হয় না। দৃষ্টিসমূহে আদীনব দর্শন করে দৃষ্টিসমূহ গ্রহণ করি না, স্পর্শ করি না, অভিনিবিষ্ট বা অনুরক্ত হই না। অথবা গ্রহণ করা অনুচিত, স্পর্শ করা অনুচিত এবং অভিনিবিষ্ট বা অনুরক্ত হওয়া অনুচিত। এরূপে দৃষ্টিসমূহে গ্রহণ করে দর্শন করেছি।

অথবা এই দৃষ্টিসমূহ এরূপে গৃহীত, এরূপে স্পৃষ্ট, এরূপে গতিপ্রাপ্ত এবং ভবিষ্যতে এরূপ হবে। দৃষ্টিসমূহে আদীনব দর্শন করে দৃষ্টিসমূহ গ্রহণ করি না, স্পর্শ করি না, অভিনিবিষ্ট বা অনুরক্ত হই না। অথবা গ্রহণ করা অনুচিত, স্পর্শ করা অনুচিত এবং অভিনিবিষ্ট বা অনুরক্ত হওয়া অনুচিত। এরূপে দৃষ্টিসমূহে গ্রহণ করে দর্শন করেছি।

অথবা এই দৃষ্টিসমূহ নিরয়সংবর্তনিক (নিরয়ে সংবর্তনকারী), তির্যগ্‌যোনিসংবর্তনিক (তির্যগ্‌কুলে সংবর্তনকারী) ও প্রেতলোকসংবর্তনিক (প্রেতলোকে সংবর্তনকারী)। দৃষ্টিসমূহে আদীনব দর্শন করে দৃষ্টিসমূহ গ্রহণ করি না, স্পর্শ করি না, অভিনিবিষ্ট বা অনুরক্ত হই না। অথবা গ্রহণ করা অনুচিত, স্পর্শ করা অনুচিত এবং অভিনিবিষ্ট বা অনুরক্ত হওয়া অনুচিত। এরূপে দৃষ্টিসমূহে গ্রহণ করে দর্শন করেছি।

অথবা এই দৃষ্টিসমূহ অনিত্য, কার্য-কারণসম্ভূত, প্রতীত্যসমুৎপন্ন, ক্ষয়ধর্মী, ব্যয়ধর্মী, বিরাগধর্মী ও নিরোধধর্মী। দৃষ্টিসমূহে আদীনব দর্শনকালে আমি দৃষ্টিসমূহ গ্রহণ করি না, স্পর্শ করি না এবং অভিনিবেশ করি না। অথবা গ্রহণ করা অনুচিত, স্পর্শ করা অনুচিত ও অভিনিবেশ করা অনুচিত। এরূপে দৃষ্টিসমূহে গ্রহণ করে দর্শন করেছি।

“আধ্যাত্মিক শান্তি” বলতে আধ্যাত্মিক আসক্তির শান্তি বা উপশম, দ্বেষের উপশম, মোহের উপশম, ক্রোধের... বিদ্বেষের... কপটতার... আক্রোশের... ঈর্ষার... মাৎসর্যের... প্রবঞ্চনার... শঠতার (প্রতারণার)... স্বার্থপরতার... প্রচণ্ডতার... মানের... অতিমানের... মত্ততার... প্রমাদের... সর্বক্লেশের... সমস্ত দুশ্চরিতের... এবং সমস্ত অকুশলাভিসংস্কারের উপশম, উপশান্তি, প্রশান্তি, নিবৃত্তি, প্রতিপ্রশ্রদ্ধি ও শান্তি। “পচিনং” বলতে বিচারকালে, বিবেচনাকালে, বিশ্লেষণকালে, তুলনাকালে, ধারণাকালে, নির্ণয়কালে ও সুনিশ্চিতকরণকালে; “সকল সংস্কার অনিত্য” এরূপ বিচারকালে, বিবেচনাকালে, বিশ্লেষণকালে, তুলনাকালে, ধারণাকালে, নির্ণয়কালে ও সুনিশ্চিতকরণকালে; “সকল সংস্কার দুঃখ”... “সকল ধর্ম (সংস্কার?) অনাত্মা” এরূপ বিচারকালে, বিবেচনাকালে, বিশ্লেষণকালে... “যা কিছু সমুদয়ধর্মী, তৎসমস্তই নিরোধধর্মী” এরূপ বিচারকালে, বিবেচনাকালে, বিশ্লেষণকালে, তুলনাকালে, ধারণাকালে, নির্ণয়কালে ও সুনিশ্চিতকরণকালে। “অদস্সং” বলতে দেখিনি, দর্শন করিনি, অবলোকন করিনি, জ্ঞাত হইনি।

তাই ভগবান বলেছেন :

বহু নরপতির আকাঙ্ক্ষিত ঈদৃশ নারীরত্ন যদি আপনি ইচ্ছা না করেন, তাহলে আপনি কোন দৃষ্টিগত (দৃষ্টি পোষণকারী), কোন শীলব্রতানুসারে জীবিত, আপনার ভবোৎপত্তিই বা কী রকম তা বর্ণনা করুন।

(ভগবান বললেন, হে মাগণ্ডিয়) আমি বলছি যে, আমার মিথ্যাধর্মসমূহে বিবেচনা করে গ্রহণ করার প্রয়োজন নেই। দৃষ্টিসমূহে (আদীনব) গ্রহণ না করে আধ্যাত্মিক শান্তিকে উদ্ঘাটন করেই দর্শন করেছি।

 

৭৩. মাগণ্ডিয় বললেন, হে মুনি, প্রকল্পিত বিনিচ্ছয়সমূহ গ্রহণ না করে বলুন। যে অর্থে আধ্যাত্মিক রাগাদি উপশম হয়, পণ্ডিতগণের দ্বারা তা কিরূপে বিদিত?

“বিনিচ্ছয়” বলকে বাষট্টি প্রকার মিথ্যাদৃষ্টিই দৃষ্টিবিনিচ্ছয়। “পকল্পিত” বলতে কল্পিত, প্রকল্পিত, অভিসঙ্খাত বা কার্য-কারণসম্ভূত, সংস্থাপিত হয় বলে প্রকল্পিত। অথবা অনিত্য, কার্য-কারণসম্ভূত, প্রতীত্যসমুৎপন্ন, ক্ষয়ধর্মী, ব্যয়ধর্মী, বিরাগধর্মী, নিরোধধর্মী এবং বিপরিণামধর্মী বলে প্রকল্পিত।

“ইতি” বলতে পদসন্ধি, পদসংসর্গ, পদপূরক, অক্ষয় সমবায়, ব্যঞ্জন সংশ্লিষ্টতা ও পদানুক্রমতা। “মাগণ্ডিয়” অর্থে সেই ব্রাহ্মণের নাম সঙ্খা (নাম নিরূপণ), সমজ্ঞা, প্রজ্ঞপ্তি, ব্যবহার।

“তং বে” বলতে বাষট্টি প্রকার মিথ্যাদৃষ্টি। মুনীত। পি্রজ্ঞা বা প্রাজ্ঞতাকে জ্ঞান বলা হয়... সেই মুনি আসক্তিজাল (সঙ্গজাল) অতিক্রম করেন। “অনুগ্গহায” বলতে দৃষ্টিসমূহে আদীনব দর্শন করে দৃষ্টিসমূহ গ্রহণ করি না, স্পর্শ করি না ও অভিনিবেশ করি না বলে ভাষণ করেছেন, আধ্যাত্মিক রাগাদির উপশম হয়েছে বলে ভাষণ করেছেন। “ইহাই অর্থ” বলতে যা পরম অর্থ—হে মুনি, সেসব (বাষট্টি প্রকার মিথ্যাদৃষ্টি) গ্রহণ না করে বলুন, যে অর্থে আধ্যাত্মিক রাগাদি উপশম হয়েছে।

“কথং নু” অর্থে পদ সম্বন্ধে সংশয়মূলক প্রশ্ন, বিমতিমূলক প্রশ্ন, সংশয়াপন্ন প্রশ্ন ও বহুরূপ প্রশ্ন, এরূপে নাকি? নাকি নয়? কিরূপে? কিভাবে? “‘ধীরেহি” বলতে ধীর ব্যক্তিদের দ্বারা, পণ্ডিতগণের দ্বারা, প্রজ্ঞাবানদের দ্বারা, বুদ্ধিমানদের দ্বারা, জ্ঞানীদের দ্বারা, অভিজ্ঞদের দ্বারা ও মেধাবীদের দ্বারা। “পক্ষদেতিং” বলতে বিদিত, জ্ঞাত, নির্দেশিত, দেশিত, প্রজ্ঞাপিত, স্থাপিত, বিবৃত, উন্মুক্ত, ব্যাখ্যাত এবং সুম্পষ্টরূপে প্রকাশিত—পণ্ডিতগণের দ্বারা তা কিরূপে বিদিত?

তাই সেই ব্রাহ্মণ বলেলেন :

মাগণ্ডিয় বললেন, হে মুনি, প্রকল্পিত বিনিচ্ছয়সমূহ গ্রহণ না করে বলুন। যে অর্থে আধ্যাত্মিক রাগাদি উপশম হয়, পণ্ডিতগণের দ্বারা তা কিরূপে বিদিত?

 

৭৪. ভগবান মাগণ্ডিয়কে বললেন, হে মাগণ্ডিয়, দৃষ্টি, শ্রুতি, জ্ঞান ও শীলব্রত দ্বারা শুদ্ধি লাভ হয় না, এমনকি অদৃষ্টি, অশ্রুতি, অজ্ঞান ও অশীলব্রতাদির দ্বারাও শুদ্ধি লাভ নয়। ইহা গ্রহণ না করে শান্ত এবং (তৃষ্ণা-দৃষ্টিকে) নিশ্রয় না করে ভব (কাম-রূপ-অরূপভব) জপ বা প্রার্থনা করো না।

দৃষ্টের দ্বারা শুদ্ধি, বিশুদ্ধি, পরিশুদ্ধি, মুক্তি, বিমুক্তি ও পরিমুক্তি বলেননি, ভাষণ করেননি, প্রকাশ করেননি, ব্যাখ্যা করেননি, বর্ণনা করেননি; শ্রুতির দ্বারা শুদ্ধি, বিশুদ্ধি, পরিশুদ্ধি, মুক্তি, বিমুক্তি ও পরিমুক্তি বলেননি, ভাষণ করেননি, প্রকাশ করেননি, ব্যাখ্যা করেননি, বর্ণনা করেননি; দৃষ্ট ও শ্রুতির দ্বারা শুদ্ধি, বিশুদ্ধি, পরিশুদ্ধি, মুক্তি, বিমুক্তি ও পরিমুক্তি বলেননি, ভাষণ করেননি, প্রকাশ করেননি, ব্যাখ্যা করেননি, বর্ণনা করেননি; জ্ঞানের দ্বারা শুদ্ধি, বিশুদ্ধি, পরিশুদ্ধি, মুক্তি, বিমুক্তি ও পরিমুক্তি বলেন নি, ভাষণ করেননি, প্রকাশ করেননি, ব্যাখ্যা করেননি এবং বর্ণনা করেননি—দৃষ্টের দ্বারা নয়, শ্রুতির দ্বারা নয়, জ্ঞান দ্বারা নয়।

“মাগণ্ডিয়” বলতে ভগবান সেই ব্রাহ্মণকে নামের মাধ্যমে সম্বোধন করলেন। “ভগবান” বলতে গৌরবাধিবচন... সাক্ষাৎকৃত ও প্রজ্ঞপ্তি হয়েছে।

শীলের মাধ্যমে শুদ্ধি, বিশুদ্ধি, পরিশুদ্ধি, মুক্তি, বিমুক্তি ও পরিমুক্তি বলেননি, ভাষণ করেননি, প্রকাশ করেননি, ব্যাখ্যা করেননি, বর্ণনা করেননি; ব্রত দ্বারা শুদ্ধি, বিশুদ্ধি, পরিশুদ্ধি, মুক্তি, বিমুক্তি ও পরিমুক্তি বলেননি, ভাষণ করেননি, প্রকাশ করেননি, ব্যাখ্যা করেননি, বর্ণনা করেননি; শীলব্রত দ্বারা শুদ্ধি, বিশুদ্ধি, পরিশুদ্ধি, মুক্তি, বিমুক্তি ও পরিমুক্তি বলেননি, ভাষণ করেননি, প্রকাশ করেননি, ব্যাখ্যা করেননি, বর্ণনা করেননি।

দৃষ্টি ইচ্ছা করা উচিত। দশবস্তুক সম্যক দৃষ্টি-দান আছে, যজ্ঞ আছে, হুত আছে, সুকর্মের ফল আর দুষ্কর্মের বিপাক আছে, ইহলোক আছে, পরলোক আছে, ঔপপাতিক সত্ত্ব আছে, মাতা আছে, পিতা আছে, জগতে সম্যকগত, সম্যক প্রতিপন্ন শ্রমণ-ব্রাহ্মণ আছে, যারা ইহলোক এবং পরলোক সম্পর্কে স্বয়ং অভিজ্ঞা সাক্ষাৎ করে প্রচার করেন। শ্রবণ ইপ্সিতব্য : অপরের দ্বারা ঘোষিত, সূত্র, গেয়্য, ব্যাকরণ, গাথা, উদান, ইতিবুত্তক, জাতক, অদ্ভুতধর্ম, বেদল্ল। জ্ঞান ইপ্সিতব্য : কর্মের সুনির্দিষ্ট জ্ঞান, সত্যানুলোমিক জ্ঞান, অভিজ্ঞাজ্ঞান, সমাপত্তি-জ্ঞান। শীল ইপ্সিতব্য : প্রাতিমোক্ষ সংবরণ শীল। আট প্রকার ধুতাঙ্গব্রত ইপ্সিতব্য : আরণ্যিক, পিণ্ডপাতিক, পাংশুকুলিক, ত্রিচীবরিক, সপদানচারিক, খলুপশ্চাৎভত্তিক, নৈসজ্জিক, যথাসন্থতিক।

শুধুমাত্র সম্যক দৃষ্টি দ্বারা, শুধুমাত্র শ্রুতি দ্বারা, শুধুমাত্র জ্ঞান দ্বারা, শুধুমাত্র শীল দ্বারা, শুধুমাত্র ব্রত দ্বারা অধ্যাত্ম শান্তি প্রাপ্ত হয় না, আবার এসব ছাড়াও অধ্যাত্ম শান্তি প্রাপ্ত হয় না, তথাপি এসবের সমন্বয়ে অধ্যাত্ম শান্তি প্রাপ্ত হয়, অধিগত, স্পর্শিত, সাক্ষাৎকৃত হয়।

“এতে” বলতে কৃষ্ণপক্ষীয় (পাপ) ধর্মসমূহের সমুৎপাটন ও প্রহান ইপ্সিতব্য, ত্রিধাতুক কুশলধর্মসমূহের অতন্ময়তা ইপ্সিতব্য; যে পর্যন্ত কৃষ্ণপক্ষীয় ধর্মসমূহ সমুৎপাটন ও প্রহান দ্বারা প্রহীন, উচ্ছিন্নমূল, মস্তকবিহীন তালবৃক্ষ সদৃশ এবং ভবিষ্যতে অনুৎপাদধর্মী হয়; ত্রিধাতুক কুশলধর্মসমূহে অতন্ময়তা হয়; সে পর্যন্ত গৃহীত হয় না, স্পৃষ্ট হয় না, অভিনিবিষ্ট হয় না। অথবা গ্রহণ করা অনুচিত, স্পর্শ করা অনুচিত, অভিনিবেশ করা অনুচিত। এভাবে এসব গৃহীত হয় না, পরিত্যক্ত হয়। যেহেতু তৃষ্ণা, দৃষ্টি, মান প্রহীন হয়, উচ্ছিন্নমূল, মস্তকবিহীন তালবৃক্ষের ন্যায় ভবিষ্যতে আর উৎপন্ন হয় না; সেহেতু গৃহীত, পরামৃষ্ট, অভিনিবিষ্ট হয় না। এভাবে এসব গৃহীত হয় না, পরিত্যক্ত হয়।

যে পর্যন্ত পুণ্যাভিসংস্কার, অপুণ্যাভিসংস্কার, আনেঞ্জাভিসংস্কার প্রহীন, উচ্ছিন্নমূল, মস্তকবিহীন তালবৃক্ষ সদৃশ এবং ভবিষ্যতে অনুৎপাদধর্মী হয়; সে পর্যন্ত গ্রহণ করা অনুচিত, স্পর্শ করা অনুচিত, অভিনিবেশ করা অনুচিত। এভাবে এসব গৃহীত হয় না, পরিত্যক্ত হয়।

“সন্ত বা সিদ্ধপুরুষ” বলতে রাগ বা আসক্তির উপশম হওয়ায় সন্ত, দ্বেষের হওয়ায় সন্ত, মোহের হওয়ায় সন্ত, ক্রোধের... বিদ্বেষের... কপটতার... আক্রোশের... ঈর্ষার... মাৎসর্যের... প্রবঞ্চনার... শঠতার (প্রতারণার)... স্বার্থপরতার... প্রচণ্ডতার... মানের... অতিমানের... মত্ততার... প্রমাদের... সর্বক্লেশের... সমস্ত দুশ্চরিতের... সর্ব দুশ্চিন্তার... সর্ব পরিলাহের... সর্ব সন্তাপের... এবং সমস্ত অকুশলাভিসংস্কারের হওয়ায় সন্ত, শমিত, উপশমিত, জ্ঞাত, নিবৃত্ত, বিগত ও প্রতিপ্রশ্রদ্ধ হওয়ায় সন্ত, উপশান্ত, প্রশান্ত, নিবৃত্ত এবং প্রতিপ্রশ্রদ্ধ-সন্ত বা সিদ্ধপুরুষ।

“নিশ্রয় না করে” বলতে দুই প্রকার নিশ্রয়-তৃষ্ণানিশ্রয় ও দৃষ্টিনিশ্রয়... ইহা তৃষ্ণানিশ্রয়... ইহা দৃষ্টিনিশ্রয়। তৃষ্ণানিশ্রয়কে ত্যাগ করে দৃষ্টিনিশ্রয়কে পরিবর্জনপূর্বক চক্ষুকে নিশ্রয় না করে, শ্রোত্রকে নিশ্রয় না করে, ঘ্রাণকে নিশ্রয় না করে, জিহ্বাকে নিশ্রয় না করে, কায়কে নিশ্রয় না করে, মনকে নিশ্রয় না করে, রূপ... শব্দ... গন্ধ... রস... স্পর্শ... কুল... গণ... আবাস... লাভ... যশ... প্রশংসা... সুখ... চীবর... পিণ্ডপাত... শয্যাসন... ওষুধ-প্রত্যয়-ভৈষজ্য-পরিষ্কার... কামধাতু... রূপধাতু... অরূপধাতু... কামভব... রূপভব... অরূপভব... সংজ্ঞাভব... অসংজ্ঞাভব... নৈবসংজ্ঞা-নাসংজ্ঞাভব... একবোকারভব... চারি বোকারভব... পঞ্চবোকারভব... অতীত... অনাগত... বর্তমান... এবং দৃষ্ট-শ্রুত-অনুমিত-বিজ্ঞাতব্য ধর্মসমূহকে নিশ্রয় না করে, গ্রহণ না করে, স্পর্শ না করে, অভিনিবেশ না করে-সন্ত নিশ্রয় না করে। “ভৰং ন জপ্পে” বলতে কামভব আকাঙ্ক্ষা করেন না, রূপভব আকাঙ্ক্ষা করেন না, অরূপভব আকাঙ্ক্ষা করেন না, কামনা করেন না, অভিলাষ করেন না।

তাই ভগবান বলেছেন :

ভগবান মাগণ্ডিয়কে বললেন, হে মাগণ্ডিয়, দৃষ্টি, শ্রুতি, জ্ঞান ও শীলব্রত দ্বারা শুদ্ধি লাভ হয় না, এমনকি অদৃষ্টি, অশ্রুতি, অজ্ঞান ও অশীলব্রতাদির দ্বারাও শুদ্ধি লাভ নয়। ইহা গ্রহণ না করে শান্ত এবং (তৃষ্ণা-দৃষ্টিকে) নিশ্রয় না করে ভব (কাম-রূপ-অরূপভব) জপ বা প্রার্থনা করো না।

 

৭৫. মাগণ্ডিয় বললেন, আপনি বলেছেন দৃষ্টি, শ্রুতি, জ্ঞান কিংবা শীলব্রত দ্বারা শুদ্ধি লাভ হয় না; অদৃষ্টি, অশ্রুতি, শীলহীনতা, ব্রতহীনতা দ্বারাও শুদ্ধি লাভ হয় না। তবে আমি মনে করি ‘এটা আপনার মিথ্যা ধারণা’ কোনো কোনো জন দৃষ্টি দ্বারা শুদ্ধি লাভ করে।

দৃষ্টির (দৃষ্ট?) দ্বারা শুদ্ধি, বিশুদ্ধি, পরিশুদ্ধি, মুক্তি, বিমুক্তি ও পরিমুক্তি বলেননি, ভাষণ করেননি, প্রকাশ করেননি, ব্যাখ্যা করেননি, বর্ণনা করেননি; শ্রুতির দ্বারা শুদ্ধি, বিশুদ্ধি, পরিশুদ্ধি, মুক্তি, বিমুক্তি ও পরিমুক্তি... দৃষ্ট ও শ্রুতির দ্বারা শুদ্ধি, বিশুদ্ধি, পরিশুদ্ধি, মুক্তি, বিমুক্তি ও পরিমুক্তি... এবং জ্ঞানের দ্বারা শুদ্ধি, বিশুদ্ধি, পরিশুদ্ধি, মুক্তি, বিমুক্তি ও পরিমুক্তি বলেননি, ভাষণ করেননি, প্রকাশ করেননি, ব্যাখ্যা করেননি এবং বর্ণনা করেননি—কখনো দৃষ্টের দ্বারা নয়, শ্রুতির দ্বারা নয়, জ্ঞান দ্বারা নয়।

“ইতি” বলতে পদসন্ধি...। “মাগণ্ডিয়” অর্থে সেই ব্রাহ্মণের নাম... ইতি মাগণ্ডিযো।

শীল দ্বারা শুদ্ধি, বিশুদ্ধি, পরিশুদ্ধি... ব্রত দ্বারা শুদ্ধি, বিশুদ্ধি, পরিশুদ্ধি... শীলব্রত দ্বারা শুদ্ধি, বিশুদ্ধি, পরিশুদ্ধি, মুক্তি, বিমুক্তি ও পরিমুক্তি বলেননি, ভাষণ করেননি, প্রকাশ করেননি, ব্যাখ্যা করেননি এবং বর্ণনা করেননি।

‘দৃষ্টি ইপ্সিতব্য’ এরূপ বলছেন, ‘শ্রবণ ইপ্সিতব্য’ এরূপ বলছেন, ‘জ্ঞান ইপ্সিতব্য’ এরূপ বলছেন; নিশ্চয়ই আপনি জ্ঞাত হতে সক্ষম নন, আবার প্রত্যাখ্যান করতেও সক্ষম নন।

ইহা তোমার ‘অবিজ্ঞধর্ম, মূর্খধর্ম, মূঢ়ধর্ম, অজ্ঞানধর্ম, অমরাবিক্ষেপ ধর্ম’ বলে আমি মনে করি, জানি, বুঝি, ধারণা করি, জ্ঞাত হই, উপলব্ধি করি।

কোনো কোনো শ্রমণ-ব্রাহ্মণ শুদ্ধিদৃষ্টি দ্বারা শুদ্ধি, বিশুদ্ধি, পরিশুদ্ধি; মুক্তি, বিমুক্তি ও পরিমুক্তি বিশ্বাস করে। “লোক শাশ্বত, মূর্খ ব্যক্তি ইহা সত্য বলে মনে করে” এই দৃষ্টি দ্বারা কোনো কোনো শ্রমণ-ব্রাহ্মণ শুদ্ধি, বিশুদ্ধি, পরিশুদ্ধি; মুক্তি, বিমুক্তি ও পরিমুক্তি বিশ্বাস করে; “লোক অশাশ্বত... তথাগত মৃত্যুর পর থাকেন না, আবার না থাকেন তাও না, মূর্খ ব্যক্তি ইহা সত্য বলে মনে করে” এরূপ দৃষ্টি দ্বারা কোনো কোনো শ্রমণ-ব্রাহ্মণ শুদ্ধি, বিশুদ্ধি, পরিশুদ্ধি; মুক্তি, বিমুক্তি ও পরিমুক্তি বিশ্বাস করে।

তাই সেই ব্রাহ্মণ বললেন :

মাগণ্ডিয় বললেন, আপনি বলেছেন দৃষ্টি, শ্রুতি, জ্ঞান কিংবা শীলব্রত দ্বারা শুদ্ধি লাভ হয় না; অদৃষ্টি, অশ্রুতি, শীলহীনতা, ব্রতহীনতা দ্বারাও শুদ্ধি লাভ হয় না। তবে আমি মনে করি ‘এটা আপনার মিথ্যা ধারণা’ কোনো কোনো জন দৃষ্টি দ্বারা শুদ্ধি লাভ করে।

 

৭৬. ভগবান মাগণ্ডিয়কে বললেন, তুমি দৃষ্টিতে আশ্রিত হয়ে প্রশ্ন জিজ্ঞাসা করছ। তোমার গৃহীত দৃষ্টিতে তুমি অজ্ঞানতা প্রকাশ করছ; এসব বিষয়ে তোমার অণুমাত্র জ্ঞান নেই। তাই তুমি মূর্খতা বলে আরোপ বা স্থির করছ।

মাগণ্ডিয় ব্রাহ্মণ দৃষ্টিকে নিশ্রয় করে দৃষ্টি জিজ্ঞাসা করে, আসক্তিকে নিশ্রয় করে আসক্তি জিজ্ঞাসা করে, বন্ধনকে নিশ্রয় করে বন্ধন জিজ্ঞাসা করে, প্রতিবন্ধ করে নিশ্রয় করে প্রতিবন্ধক জিজ্ঞাসা করে। “অনুপুচ্ছমানো” অর্থে পুনঃপুন জিজ্ঞাসা করা।

“মাগণ্ডিয়” বলতে ভগবান সেই ব্রাহ্মণকে নামের মাধ্যমে সম্বোধন করছেন। “ভগবান” বলতে গৌরবাধিবচন... সাক্ষাৎকৃত ও প্রজ্ঞপ্তি হয়েছে।

যেই দৃষ্টি তোমার দ্বারা গৃহীত, স্পৃষ্ট, অভিনিবিষ্ট, সংযুক্ত ও অধিমুক্ত হয়েছে; সেই দৃষ্টির কারণে তুমি মূর্খ, জ্ঞানহারা ও নির্বোধ হয়েছে; মোহে আগত হয়েছ, প্রমোহে আগত হয়েছ, সম্মোহে আগত হয়েছ, অন্ধকারে আচ্ছন্ন হয়েছ।

আধ্যাত্মিক শান্তি বা প্রতিপদা কিংবা ধর্মদেশনা হতে যুক্তসংজ্ঞা, প্রাপ্তসংজ্ঞা, লক্ষণসংজ্ঞা, কারণসংজ্ঞা, স্থানসংজ্ঞা কোনোটিই প্রতিলাভ করেনি, কোথায় আর জ্ঞান? এভাবে এখান হতে অণুমাত্র সংজ্ঞা দেখেননি। অথবা অনিত্য বা অনিত্য-সংজ্ঞা-অনুলোম, দুঃখ বা দুঃখ-সংজ্ঞানুলোম, অনাত্ম বা অনাত্ম-সংজ্ঞানুলোম, সংজ্ঞা-উৎপাদন মাত্র অথবা সঞ্জানিত বা উপলব্ধি মাত্র লাভ করতে পারেনি; কোথায় আর জ্ঞান? এভাবে এখান হতে অণুমাত্র সংজ্ঞা দেখেননি।

“তস্মা” বলতে তাই, সে কারণে, সেহেতু, সে প্রত্যয়ে, সে নিদানে তুমি অবিজ্ঞধর্ম, মূর্খধর্ম, মূঢ়ধর্ম, অজ্ঞানধর্ম ও অমরাবিক্ষেপ ধর্মরূপে দেখছ, দর্শন করছ, পর্যবেক্ষণ করছ, অবলোকন করছ, বিবেচনা করছ, নিরূপণ করছ।

তাই ভগবান বলেছেন :

ভগবান মাগণ্ডিয়কে বললেন, তুমি দৃষ্টিতে আশ্রিত হয়ে প্রশ্ন জিজ্ঞাসা করছ। তোমার গৃহীত দৃষ্টিতে তুমি অজ্ঞানতা প্রকাশ করছ; এসব বিষয়ে তোমার অণুমাত্র জ্ঞান নেই। তাই তুমি মূর্খতা বলে আরোপ বা স্থির করছ।

 

৭৭. যে নিজেকে অন্যজনের সমান, অপেক্ষাকৃত উত্তম কিংবা হীন বলে চিন্তা করে যে, ওই কারণে বিবাদে প্রবৃত্ত হয়। উক্ত তিন প্রকার অবস্থায় যিনি স্থির, তাঁর কাছে সমানও নেই, অপেক্ষাকৃত উত্তমও নেই।

“আমি সদৃশ, আমি শ্রেয় বা আমি হীন” যে ব্যক্তি এরূপ মনে করে, সে উক্ত অহংকার বা দৃষ্টি দ্বারা অন্য ব্যক্তির সাথে কলহ করে, ঝগড়া করে, বাদানুবাদ করে, বিবাদ করে, তর্ক-বিতর্ক করে—“তুমি এই ধর্ম-বিনয় জান না, আমি এই ধর্ম-বিনয় জানি, তুমি কিরূপে এই ধর্ম-বিনয় জানবে? তুমি মিথ্যায় প্রতিপন্ন, আমি সম্যক প্রতিপন্ন; আমার যোগ্যতা আছে, তোমার যোগ্যতা নেই; তুমি পূর্বের বচন পরে বল, আর পরের বচন পূর্বে বল; তোমার সাধনা ভ্রান্তপথে চালিত, তোমার উপদেশ ত্রুটিপূর্ণ, তুমি তিরস্কৃত, তুমি মিথ্যা গল্পে অবস্থানকারী, যদি তুমি এটা অসত্য বলে প্রতিবাদ করতে সমর্থ হও।

যাঁর এই তিন প্রকার অহংকার প্রহীন, সমুচ্ছিন্ন, উপশান্ত, প্রশান্ত, পুনরুৎপত্তিহীন এবং জ্ঞানাগ্নি দ্বারা দগ্ধ হয়েছে, তিনি উক্ত তিন প্রকার অহংকারে কম্পিত হন না, বিকম্পিত হন না, সেই অকম্পমান বা স্থির ব্যক্তির “আমি সদৃশ, আমি শ্রেয় বা আমি হীন” এসব নেই। আমার কাছে সমান, অপেক্ষাকৃত উত্তম ও হীন নেই; এই তিন প্রকার অহংকারে আমি সুস্থির।

তাই ভগবান বলেছেন :

যে নিজেকে অন্যজনের সমান, অপেক্ষাকৃত উত্তম কিংবা হীন বলে চিন্তা করে যে, ওই কারণে বিবাদে প্রবৃত্ত হয়। উক্ত তিন প্রকার অবস্থায় যিনি স্থির, তাঁর কাছে সমানও নেই, অপেক্ষাকৃত উত্তমও নেই।

 

৭৮. সেই ব্রাহ্মণ কিরূপে “ইহা সত্য” অথবা “ইহা মিথ্যা” বলে বিবাদে নিযুক্ত হবেন? যাঁর কাছে সমান ও অসমান কিছুই নেই, সে কী প্রকারে বাক-বিতর্কে রত হবেন।

“ব্রাহ্মণ” বলতে সাত প্রকার ধর্ম অপসারিত হওয়ায় ব্রাহ্মণ... তিনি এরূপ অনাসক্ত বিধায় তাঁকে ব্রহ্মাও বলা হয়। “লোক শাশ্বত, মূর্খ ইহা সত্য বলে মনে করে”; ব্রাহ্মণ, সেটা কিরূপে বলবে? কিরূপে বর্ণনা করবে? কিরূপে ভাষণ করবে? কিরূপে ব্যাখ্যা করবে? কিরূপে প্রকাশ করবে? “লোক অশাশ্বত... “মরণের পর তথাগতের অস্তিত্ব থাকে না, থাকে না তাও নহে, মূর্খ ইহা সত্য বলে মনে করে;” ব্রাহ্মণ, সেটা কিরূপে বলবে? কিরূপে বর্ণনা করবে? কিরূপে ভাষণ করবে? কিরূপে ব্যাখ্যা করবে? কিরূপে প্রকাশ করবে?

ব্রাহ্মণ, আমার বাক্য সত্য, তোমার বাক্য মিথ্যা; কীরূপ অহংকার দ্বারা, কীরূপ দৃষ্টি দ্বারা এবং কীরূপ পুদ্গলের দ্বারা কলহ করবে, ঝগড়া করবে, বাদানুবাদ করবে, বিবাদ করবে, তর্ক-বিতর্ক করবে—“তুমি ধর্ম-বিনয় জান না... সমর্থ হও।”

“যস্মিং” বলতে যে পুদ্গলের মধ্যে, অর্হতের মধ্যে, ক্ষীণাসবের মধ্যে “আমি সদৃশ” এ অহংকার নেই, “আমি শ্রেয়” এ অহংকার নেই, “আমি হীন” এ অহংকার নেই, বিদ্যমান থাকে না এবং অবিদ্যমান ও অনুভব হয় না; বরং প্রহীন হয়, সমুচ্ছিন্ন হয়, উপশান্ত হয়, প্রশান্ত হয়, পুনরুৎপত্তিহীন এবং জ্ঞান অগ্নি দ্বারা দগ্ধ হয়-যাঁর কাছে সমান, অসমান নেই।

সে কীরূপ অহংকার দ্বারা, কীরূপ দৃষ্টি দ্বারা ও কীরূপ পুদ্গলের দ্বারা বাদানুবাদে সংযুক্ত করতে সক্ষম হবে, কলহ করবে, ঝগড়া করবে, বাকবিতণ্ডা করবে, বিবাদ করবে, তর্ক-বিতর্ক করবে, “তুমি এই ধর্ম-বিনয় জান না... সমর্থ হও।”

তজ্জন্য ভগবান বলেছেন :

সেই ব্রাহ্মণ কিরূপে “ইহা সত্য” অথবা “ইহা মিথ্যা” বলে বিবাদে নিযুক্ত হবেন? যাঁর কাছে সমান ও অসমান কিছুই নেই, সে কী প্রকারে বাক-বিতর্কে রত হবেন।

 

৭৯. মুনি গৃহ পরিত্যাগ করে গৃহহীনভাবে বিচরণকারী এবং গ্রামে সম্পর্ক স্থাপনে বিরত। তিনি কামভোগে রিক্ত ও অনুরাগী না হয়ে অন্য লোকের সাথে কলহজনক কথায় লিপ্ত হয় না।

অতঃপর হালিদ্দকানি গৃহপতি যেখানে আয়ুষ্মান মহাকচ্চায়ন অবস্থান করছেন, তথায় উপস্থিত হলেন। উপস্থিত হয়ে আয়ুষ্মান মহাকচ্চায়নকে অভিবাদন করে একপার্শ্বে উপবেশন করলেন। একপার্শ্বে উপবিষ্ট হরিদ্রকানি গৃহপতি আয়ুষ্মান মহাকাচ্চায়ণকে এরূপ বললেন, “ভন্তে মহাকাচ্চায়ন, ভগবান কর্তৃক অষ্টক-বর্গে মাগণ্ডিয় প্রশ্নে এরূপ বলা হয়েছে :

মুনি গৃহ পরিত্যাগ করে গৃহহীনভাবে বিচরণকারী এবং গ্রামে সম্পর্ক স্থাপনে বিরত। তিনি কামভোগে রিক্ত ও অনুরাগী না হয়ে অন্য লোকের সাথে কলহজনক কথায় লিপ্ত হয় না।

ভন্তে মহাকাচ্চায়ন, ভগবান দ্বারা সংক্ষেপে ভাষিত এই বিষয়ের অর্থ কিরূপে বিস্তারিতভাবে দ্রষ্টব্য?

“হে গৃহপতি, রূপধাতু বিজ্ঞানের গৃহ; রূপধাতু রাগাসক্ত-বিজ্ঞানকে “গৃহবাসী” বলে (ওকসারীতি) বলা হয়। বেদনাধাতু... সংজ্ঞাধাতু... সংস্কারধাতু বিজ্ঞানের গৃহ; সংস্কারধাতু রাগাসক্ত-বিজ্ঞানকে ‘গৃহবাসী’ বলে বলা হয়। গৃহপতি, এভাবেই গৃহবাসী হয়।”

“গৃহপতি, কিরূপে গৃহত্যাগী হন? রূপধাতুর যে ছন্দ, রাগ, নন্দী (আসক্তি), তৃষ্ণা, উপায়ুপাদান, চিত্ত, অধিষ্ঠান, অভিনিবেশ ও অনুশয়; সেগুলো তথাগতের প্রহীন (পরিত্যাক্ত), নির্মূলিত, উৎপাটিত, নিবৃত্ত (ধ্বংস) হয়েছে এবং ভবিষ্যতে অনুৎপাদধর্মী। তদ্ধেতু তথাগতকে গৃহত্যাগী বলা হয়। বেদনাধাতুর... সংজ্ঞাধাতুর... সংস্কারধাতুর... বিজ্ঞানধাতুর যে ছন্দ, রাগ, নন্দী (আসক্তি), তৃষ্ণা, উপায়ুপাদান, চিত্ত, অধিষ্ঠান, অভিনিবেশ ও অনুশয়; সেগুলো তথাগতের প্রহীন (পরিত্যাক্ত), নির্মূলিত, উৎপাটিত, নিবৃত্ত (ধ্বংস) হয়েছে এবং ভবিষ্যতে অনুৎপাদধর্মী। গৃহপতি, এভাবেই গৃহত্যাগী হন।”

“গৃহপতি, কিরূপে গৃহবাসী হয়? রূপনিমিত্ত-গৃহবাহুল্যতায় আসক্ত ব্যক্তিকেই গৃহবাসী বলা হয়। শব্দনিমিত্ত... গন্ধনিমিত্ত... রসনিমিত্ত... স্পর্শনিমিত্ত... এবং ধর্মনিমিত্ত-গৃহবাহুল্যতায় আসক্ত ব্যক্তিকেই গৃহবাসী বলা হয়। গৃহপতি, এভাবেই গৃহবাসী হয়।”

“গৃহপতি, কিরূপে অনাগারচারী (গৃহত্যাগী) হন? তথাগতের রূপনিমিত্ত-গৃহবাহুল্যতায় আসক্ততা প্রহীন হয়েছে, নির্মূলিত হয়েছে, উৎপাটিত হয়েছে, নিবৃত্ত হয়েছে এবং তা ভবিষ্যতে অনুৎপাদধর্মী। সেহেতু তথাগতকে অনাগারচারী বা গৃহত্যাগী বলা হয়। তথাগতের শব্দনিমিত্ত... তথাগতের গন্ধনিমিত্ত... তথাগতের রসনিমিত্ত... তথাগতের স্পর্শনিমিত্ত... তথাগতের ধর্মনিমিত্ত-গৃহবাহুল্যতায় আসক্ততা প্রহীন হয়েছে, নির্মূলিত হয়েছে, উৎপাটিত হয়েছে, নিবৃত্ত হয়েছে এবং তা ভবিষ্যতে অনুৎপাদধর্মী। গৃহপতি, এরূপেই অনাগারচারী হন।”

“গৃহপতি, কিরূপে গ্রামে সম্পর্ক-স্থাপনকারী (সন্থৰজাতো) হয়? এক্ষেত্রে কোনো ভিক্ষু গৃহীদের সাথে সংশ্লিষ্ট হয়ে অবস্থান করে। সে সহনন্দী (একসঙ্গে বা গ্রামবাসীর সঙ্গে আনন্দোৎসব করা) হয়, অন্যের শোকে শোকপ্রাপ্ত হয়, অন্যজনের সুখে সুখী হয়, দুঃখে দুঃখী হয় এবং উৎপন্ন (বা বিদ্যমান) কৃত্য-করণীয় বিষয়সমূহ (সম্পাদন করতে) নিজেই চেষ্টা করে থাকে। গৃহপতি, এভাবেই গ্রামে সর্ম্পক-স্থাপনকারী হয়।”

“গৃহপতি, কিরূপে গ্রামে সম্পর্ক-স্থাপনকারী হন না? এক্ষেত্রে কোনো ভিক্ষু গৃহীদের সাথে সংশ্লিষ্ট না হয়ে অবস্থান করেন। তিনি সহনন্দী হন না, অন্যের শোকে শোকপ্রাপ্ত হন না, অন্যজনের সুখে সুখী হন না, দুঃখে দুঃখী হন না এবং উৎপন্ন কৃত্য-করণীয় বিষয়সমূহ (সম্পাদন করতে) নিজে চেষ্টা করেন না। গৃহপতি, এরূপেই গ্রামে সম্পর্ক-স্থাপনকারী হন না।”

“গৃহপতি, কিরূপে কামসমূহ দ্বারা অরিক্ত (পরিপূর্ণ) হয়? এক্ষেত্রে কোনো ভিক্ষু কামসমূহে অবীতরাগী, অবিগতচ্ছন্দ (সরাগী), অবিগতপ্রেমী (প্রেমী), অবিগতপিপাসু (তীব্র আকাঙ্ক্ষী), অবিগতপরিলাহ (কামে প্রজ্বলিত) ও অবিগততৃষ্ণা-স্বভাবী (তৃষ্ণাযুক্ত) হয়। গৃহপতি, এভাবেই কামসমূহ দ্বারা অরিক্ত বা পরিপূর্ণ হয়।”

“গৃহপতি, কিরূপে কামসমূহ দ্বারা রিক্ত (শূন্য) হন? এক্ষেত্রে কোনো ভিক্ষু কামসমূহে বীতরাগী, বিগতচ্ছন্দ (ছন্দহীন), বিগতপ্রেমী (নিষ্প্রেমী), বিগতপিপাসু (অনাকাঙ্ক্ষী), বিগতপরিলাহ (কামে প্রদাহমুক্ত) ও বিগততৃষ্ণা-স্বভাবী (তৃষ্ণামুক্ত) হন। গৃহপতি, এভাবেই কামসমূহ দ্বারা রিক্ত হন।”

“গৃহপতি, কিরূপে আসক্ত বা অনুরাগী (পুরক্খেরানো) হয়? এক্ষেত্রে কোনো ভিক্ষুর এরূপ (মনে) হয়-‘সুদূর ভবিষ্যতে রূপ এ রকম হবে’ বলে তাতে ইচ্ছা উৎপন্ন করে (সমন্নানেতি), ‘বেদনা এ রকম হবে... সংজ্ঞা এ রকম হবে... সংস্কার এ রকম হবে... সুদূর ভবিষ্যতে বিজ্ঞান এরূপ হবে’ বলে তাতে ইচ্ছা উৎপন্ন করে। গৃহপতি, এভাবেই আসক্ত বা অনুরাগী হয়।”

“গৃহপতি, কিরূপে অননুরাগী হন? এক্ষেত্রে কোনো ভিক্ষুর এরূপ (মনে) হয়-‘সুদূর ভবিষ্যতে রূপ এ রকম হবে’ বলে তাতে ইচ্ছা উৎপন্ন করেন না, ‘বেদনা এ রকম হবে... সংজ্ঞা এ রকম হবে... সংস্কার এ রকম হবে... বিজ্ঞান এরূপ হবে’ বলে তাতে ইচ্ছা উৎপন্ন করেন না। গৃহপতি, এভাবেই অননুরাগী হন।”

“গৃহপতি, কিরূপে বিগ্রহ বা বিবাদ বৃদ্ধিকর্তা (বা উৎপন্নকারী) হয়? এক্ষেত্রে কোনো (ভিক্ষু) এরূপ ভাষণকর্তা হয়-‘তুমি এই ধর্ম-বিনয় জান না, আমি এই ধর্ম-বিনয় জানি; তুমি কী করে এই ধর্ম-বিনয় জানবে? তুমি মিথ্যাপ্রতিপন্ন, আমি সম্যক প্রতিপন্ন; আমারটা সঙ্গত, তোমারটা অসঙ্গত; পূর্বে বলারযোগ্য বিষয়কে পরে বল, পরে বলারযোগ্য বিষয়কে পূর্বে বল; তোমার গবেষিত বিষয় বিপরিবর্তিত (ভুল), তোমার মতবাদ আরোপিত (কল্পিত), তুমি নিগৃহীত (নির্যাতিত), তুমি মিথ্যাগল্পে অবস্থানকারী (চর ৰাদপ্পমোক্খায); যদি তুমি এটা অসত্য বলে প্রতিবাদ করেত সমর্থ হও” গৃহপতি, এরূপেই বিগ্রহ বৃদ্ধিকর্তা হয়।”

“গৃহপতি, কিরূপে বিগ্রহ বৃদ্ধিকর্তা হন না? এক্ষেত্রে কোনো (ভিক্ষু) এরূপ ভাষণকর্তা হন না-‘তুমি এই ধর্ম-বিনয় জান না... যদি তুমি এটা অসত্য বলে প্রতিবাদ করতে সমর্থ হও!’ গৃহপতি, এরূপেই বিগ্রহ বৃদ্ধিকর্তা হন না।”

গৃহপতি, অষ্টক বর্গে মাগণ্ডিয় প্রশ্নে ভগবান কর্তৃক এরূপ বলা হয়েছে :

“গৃহপতি, ভগবান কর্তৃক সংক্ষিপ্তরূপে ভাষিত বিষয়ের অর্থ এরূপে বিস্তারিতভাবে জ্ঞাতব্য।”

তাই ভগবান বলেছেন :

মুনি গৃহ পরিত্যাগ করে গৃহহীনভাবে বিচরণকারী এবং গ্রামে সম্পর্ক স্থাপনে বিরত। তিনি কামভোগে রিক্ত ও অনুরাগী না হয়ে অন্য লোকের সাথে কলহজনক কথায় লিপ্ত হয় না।

 

৮০. যেমন উদকজাত পদ্ম এবং জলজ কণ্ডক (পদ্মমূলের গোলাকার শালুক) জল ও পঙ্কে উপলিপ্ত হয় না; তেমনিভাবে নাগ যেসব মিথ্যাদৃষ্টি হতে পৃথক হয়ে জগতে বিচরণ করেন, সেসব মিথ্যাদৃষ্টি গ্রহণ না করে বলেন। এরূপে মুনি শান্তিবাদী হন, অলোভী হন এবং কাম ও লোকে লিপ্ত হন না।

“যেহি” বলতে যেসব দৃষ্টিগত বিষয় হতে। “বিবিত্তো” বলতে কায়দুশ্চরিত হতে রিক্ত, বিবিক্ত ও প্রবিবিক্ত; বাক্‌দুশ্চরিত হতে রিক্ত, বিবিক্ত ও প্রবিবিক্ত; মনোদুশ্চরিত হতে রিক্ত, বিবিক্ত ও প্রবিবিক্ত; রাগ (আসক্তি) হতে রিক্ত, বিবিক্ত ও প্রবিবিক্ত... সর্ব অকুশলাভিসংস্কার হতে রিক্ত, বিবিক্ত ও প্রবিবিক্ত। “বিচরয্যে” বলতে বিচরণ করে, অবস্থান করে, স্থানার করে, অভ্যাস করে, রক্ষা করে যাপন করে এবং জীবন-যাপন করে। “লোকে” বলতে মনুষ্যলোকে—যেসব হতে বিবিক্ত হয়ে জগতে বিচরণ করেন।

“নাগো” বলতে পাপাসক্তি করেন না বলে নাগ, গমন করেন না বলেই নাগ, আগমন করেন না বলেই নাগ। কিরূপে পাপাসক্তি করেন না বলে নাগ? পাপমূলক অকুশলধর্ম, সংক্লেশ, পুনর্জন্মদায়ক ভয়ানক দুঃখ বিপাক ও ভবিষ্যৎ জন্ম-জরা-মরণকে পাপাসক্তি বলা হয়।

(ভগবান সোভিয়কে বললেন, হে সোভিয়,) জগতে কোনো রকম পাপাসক্তি করেন না, যিনি সকল সংযোগ ও বন্ধন ত্যাগ করে সমস্ত বস্তুতে অনাসক্ত ও বিমুক্ত, তিনি নাগ বলে কথিত।

এরূপে পাপাসক্তি করেন না বিধায়, নাগ বক কমিত হন।

কিরূপে গমন করেন না বলেই নাগ? (তিনি) ছন্দগতিতে গমন করেন না, দ্বেষগতিতে গমন করেন না, মোহগতিতে গমন করেন না, ভয়গতিতে গমন করেন না, রাগবশে গমন করেন না, দ্বেষবশে গমন করেন না, মোহবশে গমন করেন না, মানবশে গমন করেন না, দৃষ্টিবশে গমন করেন না, ঔদ্ধত্যবশে গমন করেন না, বিচিকিৎসাবশে গমন করেন না, অনুশয়বশে গমন করেন না; এবং বর্গধর্ম দ্বারা চালিত, পরিচালিত, নীত ও আহরিত হন না। এভাবে গমন করেন না বলেই নাগ।

কিরূপে আগমন করেন না বলেই নাগ? স্রোতাপত্তিমার্গ দ্বারা যে ক্লেশসমূহ প্রহীন হয়েছে, সেই ক্লেশসমূহ পুনর্বার আগমন করে না, ফিরে আসে না এবং প্রত্যাগমন করে না। সকৃদাগামীমার্গ দ্বারা... অনাগামীমার্গ দ্বারা... অর্হত্ত্বমার্গ দ্বারা যেসব ক্লেশ প্রহীন হয়েছে, সেসব ক্লেশ পুনরায় আগমন করে না, ফিরে আসে না এবং প্রত্যাগমন করে না। এভাবে আগমন করেন না বলেই নাগ।

নাগ সেই দৃষ্টিগত বিষয়সমূহসমূহ গ্রহণ, শিক্ষা, ধারণ, স্পর্শ এবং অভিনিবেশ না করে বলেন, ভাষণ করেন, প্রকাশ করেন, ব্যাখ্যা করেন ও বর্ণনা করেন; “লোক শাশ্বত... তথাগত মরণের পর থাকেন না, আবার না থাকেন তাও না, মূর্খ ব্যক্তি ইহা সত্য বলে মনে করে” এরূপ বলেন না, ভাষণ করেন না, প্রকাশ করেন না, ব্যাখ্যা করেন না এবং বর্ণনা করেন না—নাগ সেসব শিক্ষা না করে বলেন।

পানিকে উদক বলা হয়, পদ্মকে পদুম বলা হয়, কণ্ডককে খরদণ্ড বলা হয়, বারিকে উদক বলে, বারিজকে বারিসম্ভূত পদ্ম বলে, জলকে উদক বলে এবং পঙ্ককে কর্দম বলে। বারিজ ও বারিসম্ভূত পদুম যেমন জল এবং পঙ্ক দ্বারা লিপ্ত হয় না, প্রলিপ্ত হয় না, উপলিপ্ত হয় না; অলিপ্ত, অপ্রলিপ্ত, ও অনুপলিপ্ত হয়—জলম্বুজ জলজকণ্ডক যেমন জল ও পঙ্ক দ্বারা লিপ্ত হয় না।

“এৰং” অর্থে উপমা প্রতিপাদন বা উপস্থাপন। মুনীত। পি্রজ্ঞা বা প্রাজ্ঞতাকে জ্ঞান বলা হয়... সেই মুনি আসক্তিজাল (সঙ্গজাল) অতিক্রম করেন। “সন্তিৰাদো” মুনি শান্তিবাদী, ত্রাণ বা মুক্তিবাদী, আশ্রয়বাদী, শরণবাদী, অভয়বাদী, অচ্যুতবাদী, অমৃতবাদী এবং নির্বাণবাদী হয়। আসক্তিকে (গেধো) তৃষ্ণা বলা হয়। যা রাগ, সরাগ... অভিধ্যা, লোভ অকুশলমূল। যাঁর এই আসক্তি প্রহীন, সমুচ্ছিন্ন, উপশান্ত, প্রতিপ্রশ্রদ্ধ (প্রশান্ত), পুনরুৎপত্তিহীন এবং জ্ঞানাগ্নি দ্বারা দগ্ধ হয়েছে, তিনিই অলোভী। তিনি রূপে অলোভী, শব্দে... গন্ধে... রসে... স্পর্শে... কুলে... গণে... আবাসে... লাভে... যশে... প্রশংসায়... সুখে... চীবরে... পিণ্ডপাতে... শয়নাসনে... ওষুধ-প্রত্যয়-ভৈষজ্য-পরিষ্কারে... কামধাতুতে... রূপধাতুতে... অরূপধাতুতে... কামভবে... রূপভবে... অরূপভবে... সংজ্ঞাভবে... অসংজ্ঞাভবে... নৈবসংজ্ঞা-নাসংজ্ঞাভবে... এক বোকার ভবে... চরি বোকার ভবে... পঞ্চ বোকার ভবে... অতীতে... অনাগতে... বর্তমানে... দৃষ্ট-শ্রুত-অনুমিত-বিজ্ঞাতব্য ধর্মসমূহে অলোভী, অনাসক্ত, অমূর্ছিত, অননুরক্ত; বীতরাগী, বিগতরাগী, রাগত্যাগী, রাগ পরিত্যক্তকারী, রাগমুক্ত, প্রহীনরাগী, রাগ পরিত্যাগী; তিনি মুক্ত, নিবৃত্ত, শান্ত, সুখানুভবকারী হয়ে নিজেই ব্রহ্মের ন্যায় অবস্থান করেন।

“কাম” বলতে বিভাগ অনুযায়ী কাম দুই প্রকার—বস্তুকাম ও ক্লেশকাম... এগুলোকে বস্তুকাম বলে... এগুলোকে ক্লেশকাম বলে। “লোকে” বলতে অপায়লোকে, মনুষ্যলোকে, দেবলোকে, স্কন্ধলোকে, ধাতুলোকে ও আয়তনলোকে। “প্রলেপ” অর্থে দুই প্রকার প্রলেপ-তৃষ্ণাপ্রলেপ ও দৃষ্টিপ্রলেপ... ইহা তৃষ্ণাপ্রলেপ... ইহা দৃষ্টিপ্রলেপ। মুনি তৃষ্ণাপ্রলোপ ত্যাগ করে দৃষ্টিপ্রলেপ পরিত্যাগ করে কামে ও লোকে লিপ্ত হন না, প্রলিপ্ত হন না, উপলিপ্ত হন না; নির্লিপ্ত, অলিপ্ত এবং অনুপলিপ্ত হয়ে মুক্ত, বিপ্রমুক্ত, বিসংযুক্ত হয়ে অবাধ বা মুক্ত চিত্তে অবস্থান করেন।

তদ্ধেতু ভগবান বলেছেন :

যেমন উদকজাত পদ্ম এবং জলজ কণ্ডক (পদ্মমূলের গোলাকার শালুক) জল ও পঙ্কে উপলিপ্ত হয় না; তেমনিভাবে নাগ যেসব মিথ্যাদৃষ্টি হতে পৃথক হয়ে জগতে বিচরণ করেন, সেসব মিথ্যাদৃষ্টি গ্রহণ না করে বলেন। এরূপে মুনি শান্তিবাদী হন, অলোভী হন এবং কাম ও লোকে লিপ্ত হন না।

 

৮১. যিনি পূর্ণতা লাভ করেছেন; দৃষ্টিবিশেষ বা চিন্তাবিশেষ তাকে গর্বিত করে না। কারণ, তিনি তাতে আচ্ছন্ন নন। কর্ম বা শ্রুতির সাহায্যে তিনি চালিত হন না। তিনি আসক্তিশূন্য।

“না” বলতে প্রতিক্ষেপ। বেদ বা প্রজ্ঞান বলতে চারি মার্গে জ্ঞান, প্রজ্ঞা, পঞ্চেন্দ্রিয়, পঞ্চবল, ধর্মবিচয় সম্বোধ্যঙ্গ, বীমাংসা, বিদর্শন ও সম্যক দৃষ্টি। (তাঁরা) সেই বেদ বা পরিজ্ঞান দ্বারা জন্ম-জরা-মৃত্যুর অন্তগত, অন্তপ্রাপ্ত; পারগত, পারপ্রাপ্ত; সীমাগত, সীমাপ্রাপ্ত; অবসানগত, অবসানপ্রাপ্ত; ত্রানগত, ত্রাণপ্রাপ্ত; লেণগত, লেণপ্রাপ্ত; সরণগত, শরণপ্রাপ্ত; অভয়গত, অভয়প্রাপ্ত; অচ্যুতগত, অচ্যুতপ্রাপ্ত; অমৃতগত, অমৃতপ্রাপ্ত; এবং নির্বাণগত ও নির্বাণপ্রাপ্ত। তাঁরা বেদের অন্তগত বলে বেদজ্ঞ, বেদের দ্বারা অন্তগত বলে বেদজ্ঞ, সপ্ত ধর্মে বিদিত হওয়ায় বেদজ্ঞ। তাঁরা সৎকায়দৃষ্টি বিদিত হন, বিচিকিৎসা বিদিত হন, শীলব্রত-পরামর্শ বিদিত হন, রাগ (আসক্তি) বিদিত হন, দ্বোষ (দ্বেষ) বিদিত হন, মোহ বিদিত হন, মান বিদিত হন, পাপমূলক অকুশলধর্ম, সংক্লেশ, পুনজন্মদায়ক ভয়ানক দুঃখবিপাক ও ভবিষ্যৎ জন্ম-জরা-মৃত্যু বিদিত হন।

(ভগবান সভিয়কে বললেন, হে সভিয়,) এ জগতে শ্রমণ-ব্রাহ্মণের মধ্যে যিনি সর্ববিধ জ্ঞান অর্জন করে সকল প্রকার বেদনায় বীতরাগ (অনাসক্ত) সেই সর্ববিদ্যায় পারদর্শী ব্যক্তিকে বেদগূ (বেদজ্ঞ) বলা হয়ে থাকে।

“ন দিট্ঠিযা” বলতে তাঁর বাষট্টি প্রকার মিথ্যাদৃষ্টি প্রহীন, সমুচ্ছিন্ন, উপশান্ত, প্রশান্ত, পুনরুৎপত্তিহীন ও জ্ঞানাগ্নি দ্বারা দগ্ধ হয়েছে। তিনি দৃষ্টিতে চালিত হন না, নীত হন না, বাহিত (পরিচালিত) হন না, গৃহীত হন না, সেই মিথ্যাদৃষ্টিসমূহকে সাররূপে গ্রহণ করেন না, পশ্চাদগমন করেন না। “ন মুতিযা” বলতে অনুমান, অপরের ঘোষণা, জন সাধারণের সম্মতি দ্বারা মানে নীত হন না, উপনীত হন না, গমন করেন না, মানকে গ্রহণ, ধারণ বা পোষণ, অভিনিবেশ করেন না।

“ন হি তম্মযো সো” বলতে তৃষ্ণাবশে, দৃষ্টিবশে তন্ময়, অনুরক্ত, তৎপরায়ণ হয় না। যেহেতু তার তৃষ্ণা, দৃষ্টি, মান প্রহীন হয়, উচ্ছিন্ন, মস্তকবিহীন তালবৃক্ষের ন্যায় ভবিষ্যতে আর উৎপন্ন হন না, সেহেতু তন্ময়, অনুরক্ত, তৎপরায়ণ হয় না।

“ন কম্মুনা” অর্থে পুণ্যাভিসংস্কার, অপুণ্যাভিসংস্কার, আনেঞ্জাভিসংস্কারে চালিত হন না, নীত হন না, গৃহীত হন না, বাহিত (পরিচালিত) হন না, গৃহীত হন না-ন কম্মুনা। “নোপি সুতেন নেয্যো” অর্থে শ্রুতশুদ্ধিতে, অপরের কথায় বা মহাজনতার সম্মতিতে চালিত হন না, নীত হন না, গৃহীত হন না, বাহিত (পরিচালিত) হন না, গৃহীত হন না।

“আসক্তি” বলতে দুই প্রকার আসক্তি-তৃষ্ণা আসক্তি, দৃষ্টি আসক্তি... ইহা তৃষ্ণা আসক্তি... ইহা দৃষ্টি আসক্তি। তাঁর তৃষ্ণাসক্তি প্রহীন হয়েছে, দৃষ্টি আসক্তি পরিত্যক্ত হয়েছে। তৃষ্ণাসক্তি প্রহীন ও দৃষ্টি আসক্তি পরিত্যক্ত হওয়ায় তিনি নিবেশনসমূহে অনূপনীত, অনুপলিপ্ত, অনুপগত, অনাসক্ত ও অনধিমুক্ত হয়ে নিষ্ক্রান্ত, মুক্ত, বিপ্রমুক্ত এবং বিসংযুক্ত হয়ে মুক্ত চিত্তে অবস্থান করেন।

তাই ভগবান বলেছেন :

যিনি পূর্ণতা লাভ করেছেন; দৃষ্টিবিশেষ বা চিন্তাবিশেষ তাকে গর্বিত করে না। কারণ, তিনি তাতে আচ্ছন্ন নন। কর্ম বা শ্রুতির সাহায্যে তিনি চালিত হন না। তিনি আসক্তিশূন্য।

 

৮২. সংজ্ঞা বিমুক্তের কোনো গ্রন্থি থাকে না, প্রজ্ঞাবিমুক্তের কোনো মোহ থাকে না। যারা সংজ্ঞা ও দৃষ্টি গ্রহণ করে তারা আঘাতপ্রাপ্ত হয়ে পৃথিবীতে বিচরণ করে।

যে শমথ পূর্বঙ্গম আর্যমার্গ ভাবনা করে তাঁর শুরু থেকে গ্রন্থি বিনষ্ট হয়, অর্হত্ত্বপ্রাপ্তিতে অর্হতের গ্রন্থি, মোহ, নীবরণ, কামসংজ্ঞা, ব্যাপাদসংজ্ঞা, বিহিংসাসংজ্ঞা প্রহীন হয়, উচ্ছিন্নমূল তালবৃক্ষ সদৃশ পুনরুৎপত্তিহীন ও ভবিষ্যৎ অনুৎপাদধর্মী হয়।

যিনি বিদর্শন-পূর্বঙ্গম আর্যমার্গ ভাবনা করেন, তাঁর শুরু থেকে মোহ বিনষ্ট হয়, অর্হত্ত্বপ্রাপ্তিতে অর্হতের মোহ, গ্রন্থি, নীবরণ, কামসংজ্ঞা, ব্যাপাদসংজ্ঞা, বিহিংসা-সংজ্ঞা প্রহীন হয়, উচ্ছিন্নমূল তালবৃক্ষসদৃশ পুনরুৎপত্তিহীন ও ভবিষ্যৎ অনুৎপাদধর্মী হয়।

যারা কামসংজ্ঞা, ব্যাপাদসংজ্ঞা ও বিহিংসা-সংজ্ঞা সংজ্ঞা গ্রহণ করে, তারা সংজ্ঞাবশে আঘাতপ্রাপ্ত হয়, ক্ষতিগ্রস্ত হয়। রাজা রাজার সাথে বিবাদ করে, ক্ষত্রিয় ক্ষত্রিয়ের সাথে বিবাদ করে, ব্রাহ্মণ ব্রাহ্মণের সাথে, গৃহপতি গৃহপতির সাথে, মা ছেলের সাথে, ছেলে মায়ের সাথে, পিতা পুত্রের সাথে, পুত্র পিতার সাথে, ভাই ভাইয়ের সাথে, বোন বোনের সাথে, ভাই বোনের সাথে, বোন ভাইয়ের সাথে, বন্ধু বন্ধুর সাথে বিবাদ করে। তারা সেখানে কলহ-বিবাদে সমাপন্ন হয়ে একে অন্যকে হাত দ্বারা আঘাত করে, পাথর দিয়ে আঘাত করে, দণ্ড দ্বারা আঘাত করে, শস্ত্র দ্বারা আঘাত করে, তারা তথায় মৃত্যুবরণ করে, মরণ সদৃশ দুঃখ পায়। যারা দৃষ্টি গ্রহণ করে “লোক শাশ্বত”... অথবা “তথাগত মরণের পর থাকেন না, আবার না থাকেন তাও না” এরূপে তারা দৃষ্টিবশে গমন করে, চালিত হয়; এক শাস্তা হতে আরেক শাস্তার নিকট গমন করে, এক ধর্ম হতে আরেক ধর্মে গমন করে, এক পরিষদ হতে আরেক পরিষদে গমন করে, এক দৃষ্টিহতে আরেক দৃষ্টিতে গমন করে, এক প্রতিপদ হতে আরেক প্রতিপদে গমন করে, এক মার্গ হতে আরেক মার্গে গমন করে।

অথবা তারা বিবাদ করে, কলহ করে, ঝগড়া করে, বিগ্রহ করে, দ্বন্দ্ব করে, বাদানুবাদ করে এই বলে যে—“তুমি এই ধর্ম-বিনয় সম্পর্কে জান না... যদি তুমি এটা অসত্য বলে প্রতিবাদ করতে সমর্থ হও!” তাদের অভিসংস্কারসমূহ অপ্রহীন থাকে; অভিসংস্কারসমূহের অপ্রহীন হওয়ায় নানা গতিতে গমন করে, নিরয়ে গমন করে, তির্যগ্‌কুলে গমন করে, প্রেতকুলে গমন করে, মনুষ্যলোকে গমন করে, দেবলোকে গমন করে, গতি দ্বারা গতিতে... উৎপত্তি দ্বারা উৎপত্তিতে... প্রতিসন্ধি দ্বারা প্রতিসন্ধিতে... ভব দ্বারা ভবে সংসার দ্বারা সংসারে... আবর্ত দ্বারা আবর্তে গমন করে, সংযোগ করে, স্থির করে, বিচরণ করে, বিহার করে, অবস্থান করে, থাকে, পালন করে, যাপন করে, জীবন-যাপন করে। “লোকে” বলতে অপায়লোকে... আয়তনলোকে।

তাই ভগবান বলেছেন :

সংজ্ঞা বিমুক্তের কোনো গ্রন্থি থাকে না, প্রজ্ঞাবিমুক্তের কোনো মোহ থাকে না। যারা সংজ্ঞা ও দৃষ্টি গ্রহণ করে তারা আঘাতপ্রাপ্ত হয়ে পৃথিবীতে বিচরণ করে।

মাগণ্ডিয়া সূত্র বর্ণনা নবম সমাপ্ত।


 

১০. পুরাভেদ সূত্র বর্ণনা
অতঃপর পুরাভেদ সূত্র বর্ণনা ব্যাখ্যা করা হচ্ছে :

৮৩. কী রকম দৃষ্টি ও শীলসম্পন্নকে ‘উপশান্ত’ বলা হয়? হে গৌতম, আমি আপনাকে নরশ্রেষ্ঠের বিষয় জিজ্ঞাসা করছি, আপনি তা প্রকাশ করুন।

“কথংদস্সী” বলতে কীদৃশ দর্শনে সমন্নাগত, কোন বিধিবদ্ধে, কোন প্রকারে, কোন প্রতিভাগে। “কথংসীলো” অর্থে কীদৃশ শীলে সমন্নাগত, কোন বিধিবদ্ধে, কোন প্রকারে, কোন প্রতিভাগে। “উপসন্তো বুচ্চতি” অর্থে শান্ত, উপশান্ত, প্রশান্ত, নিবৃত, প্রশমিত বলা হয়, আখ্যায়িত হয়, কথিত হয়, ভাষণ করা হয়, প্রকাশ করা হয়, প্রচার করা হয়। “কথংদস্সী” বলে অধিপ্রজ্ঞা সম্পর্কে জিজ্ঞাসা করা, “কথংসীলো” বলে অধিশীল সম্পর্কে জিজ্ঞাসা করা, “উপসন্তো” বলে অধিচিত্ত সম্পর্কে জিজ্ঞাসা করা।

“তং” বলতে যা জিজ্ঞাসা করছি, যা প্রার্থনা করছি, যা অনুরোধ করছি, যা মীমাংসা করছি। “গোতম” অর্থে সেই নির্মিত বুদ্ধ ভগবানকে গোত্রের মাধ্যমে সম্বোধন করা। “পব্রূহি” বলতে বলুন, ব্যাখ্যা করুন, দেশনা করুন, প্রজ্ঞাপন, স্থাপন, বিবরণ, বিভাজন, প্রদর্শন, প্রকাশ করুন।

“পুচ্ছিতো” অর্থে জিজ্ঞাসিত হয়ে, প্রশ্নকৃত হয়ে, যাচিত হয়ে, প্রার্থিত হয়ে, প্রসাদিত হয়ে। “উত্তম নর” বলতে অগ্র, শ্রেষ্ঠ, বিশিষ্ট, প্রমুখ্য, উত্তম ও প্রবর নর।

তাই সেই নির্মিত বুদ্ধ বলেছেন :

কী রকম দৃষ্টি ও শীলসম্পন্নকে ‘উপশান্ত’ বলা হয়? হে গৌতম, আমি আপনাকে নরশ্রেষ্ঠের বিষয় জিজ্ঞাসা করছি, আপনি তা প্রকাশ করুন।

 

৮৪. ভগবান বলেলেন, দেহত্যাগের পূর্বে যিনি বীততৃষ্ণ হয়েছেন, যাঁর নিকট অতীত, বর্তমান, সব বিষয় অনিশ্রিত, অনুৎপন্ন যোগ্য; তাঁর অনুরাগ (পরিখা) থাকে না।

কায়ভেদের পূর্বে, আত্মভাবের, পূর্বে, কলেবরের পূর্বে, মৃত্যুর পূর্বে বীততৃষ্ণা, বিগততৃষ্ণা, ত্যক্ততৃষ্ণা, বর্জিততৃষ্ণা, মুক্ততৃষ্ণা, প্রহীনতৃষ্ণা, পরিত্যক্ততৃষ্ণা, বীতরাগ, বিগতরাগ, ত্যক্তরাগ, বর্জিতরাগ, মুক্তরাগ, প্রহীনরাগ, পরিত্যক্তরাগ, অনাসক্ত, নিবৃত, শান্ত, সুখ-অনুভবকারী হয়ে ব্রহ্মের ন্যায় অবস্থান করেন।

“ভগবান” বলতে গৌরবাধিবচন। অধিকন্তু, রাগ (আসক্তি) বিনষ্ট করেছেন বলে ভগবান; দ্বোষ (দ্বেষ) বিনষ্ট করেছেন বলে ভগবান; মোহ বিনষ্ট করেছেন বলে ভগবান; মান ছিন্ন করেছেন বলে ভগবান; মিথ্যাদৃষ্টি ছিন্ন করেছেন বলে ভগবান; কণ্টক বা শত্রু জয় করেছেন বলে ভগবান; ক্লেশ বিনষ্ট করেছেন বলে ভগবান; ধর্মরত্নকে ভাগ, বিভাগ, শ্রেণিভাগ করেছেন বলে ভগবান; ভবসমূহের অন্ত বা অতিক্রম করেছেন বলে ভগবান; ভাবিতকায়, ভাবিতশীল, ভাবিতচিত্ত, ভাবিতপ্রজ্ঞা বলে ভগবান; অরণ্য-বনজঙ্গল, নির্জন শয়নাসন, শব্দহীন (স্থান), নিস্তব্ধ (জায়গা), নির্জনতাপূর্ণ স্থান, মনুষ্য হতে নির্জন শয়নের উপযুক্ত স্থান ও নির্জনতানুরূপ স্থান ভজনা বা উপভোগ করেছেন বলে ভগবান; চীবর, পিণ্ডপাত, শয্যাসন, ওষুধ-প্রত্যয়-ভৈষজ্য-পরিষ্কার (ব্যবহার্য সামগ্রী) ভাগী বা অধিকারী বলে ভগবান; অর্থরস, ধর্মরস, বিমুক্তিরস, অধিশীল, অধিচিত্ত ও অধিপ্রজ্ঞার ভাগী বলে ভগবান; চারি ধ্যান, চারি অপ্রামাণ্য (মৈত্রী, করুণা, মুদিতা, উপেক্ষা), চারি অরূপসমাপত্তির অধিকারী বলে ভগবান; অষ্ট বিমোক্ষ, অষ্ট অভিভূ-আয়তন, আনুপূর্বিক নয়টি বিহারসমাপত্তির (অষ্ট সমাপত্তি এবং নিরোধ-সমাপত্তির ধ্যান) অধিকারী বলে ভগবান; দশ সংজ্ঞা-ভাবনা, দশ কৃৎস্ন-সমাপত্তি, আনাপানস্মৃতি-সমাধি, অশুভ-সমাপত্তির অধিকারী বলে ভগবান; চারি স্মৃতিপ্রস্থান, চারি সম্যক-প্রধান, চারি ঋদ্ধিপাদ, পঞ্চেন্দ্রিয়, পঞ্চবল, সপ্ত বোধ্যঙ্গ, আর্য অষ্টাঙ্গিক মার্গের অধিকারী বলে ভগবান; দশ প্রকার তথাগতবল, চারি বৈশারদ্য (অর্হত্ত্বজ্ঞান, ক্ষীণাসব অবস্থা, বিঘ্নসমূহের প্রত্যাভিজ্ঞা অর্থাৎ বাধাবিঘ্নসমূহকে প্রত্যক্ষভাবে জানা এবং নির্বাণ প্রাপ্তির উপায় সম্বন্ধে স্বীকার করণ, দেশনাকরণ বা ধর্মপ্রচারকরণ), চারি প্রতিসম্ভিদা, ষড়ভিজ্ঞা ও ছয় প্রকার বুদ্ধধর্ম বা বুদ্ধত্বের অধিকারী বলে ভগবান। এই ‘ভগবান’ নাম মাতা, পিতা, ভ্রাতা, ভগ্নি, মিত্র-অমাত্য, জ্ঞাতি-সগোত্র, শ্রমণ-ব্রাহ্মণ কিংবা দেবতাগণ দ্বারা কৃত হয়নি। এই ‘ভগবান’ নাম বুদ্ধ ভগবানগণের বোধিবৃক্ষমূলে বিমোক্ষন্তিকসহ সর্বজ্ঞতা-জ্ঞানের প্রতিলাভ, সাক্ষাৎকৃত ও প্রজ্ঞপ্তিতে হয়েছে।

“পুব্বন্তো” বলতে সুদূর অতীত। সুদূর অতীতের তৃষ্ণা প্রহীন হয়, দৃষ্টি পরিত্যক্ত হয়; ইহা তৃষ্ণার প্রহীনতা, দৃষ্টির পরিত্যক্ততা। এরূপে অতীত বিষয়ে নিশ্রয় করেন না। অথবা “অতীতে (আমার) এ রকম রূপ ছিল” বলে সেই বিষয়ে আসক্তি উৎপন্ন করেন না, (সেভাবে) চালিত হন না। অথবা “বেদনা এ রকম ছিল.... সংজ্ঞা এ রকম ছিল... এ রকম সংস্কার ছিল... এ রকম বিজ্ঞান ছিল” বলে সেই বিষয়ে আসক্তি উৎপন্ন করেন না, (সেভাবে) চালিত হন না। এরূপে অতীত বিষয়ে নিশ্রয় করেন না। অথবা “অতীতে আমার এরূপ চক্ষু ছিল, রূপ এ রকম ছিল” বলে সেই বিষয়ে ছন্দরাগ প্রতিবিদ্ধ বিজ্ঞান উৎপন্ন করেন না, ছন্দরাগ প্রতিবিদ্ধ বিজ্ঞানের তদভিনন্দন করেন না, অভিনন্দনকারী হন না। এরূপে অতীত বিষয়ে নিশ্রয় করেন না। “অতীতে আমার এরূপ শ্রোত্র ছিল, এরূপ শব্দ ছিল”, “অতীতে আমার এরূপ ঘ্রাণ ছিল, এরূপ গন্ধ ছিল”, “অতীতে আমার এরূপ জিহ্বা ছিল, এরূপ রস ছিল”, “অতীতে আমার এরূপ কায় ছিল, এরূপ স্পর্শ ছিল”, “অতীতে আমার এরূপ মন ছিল, এরূপ ধর্ম ছিল” বলে সেই বিষয়ে ছন্দরাগ প্রতিবিদ্ধ বিজ্ঞান উৎপন্ন করেন না, ছন্দরাগ প্রতিবিদ্ধ বিজ্ঞানের তদ্‌-অভিনন্দন করেন না, অভিনন্দনকারী হন না। এরূপে অতীত বিষয়ে নিশ্রয় করেন না। অথবা পূর্বে স্ত্রীলোকের সাথে যেসব হাসি হাসতেন, আলাপ করতেন, খেলতেন তার আস্বাদ উপভোগ করেন না, সেটা পুনরায় পাওয়ার ইচ্ছা করেন না, তদ্‌দ্বারা আনন্দিতও হন না। এরূপে অতীত বিষয়ে নিশ্রয় করেন না।

‘বেমজ্ঝং’ বর্তমান কালকে বুঝায়। বর্তমান কালের তৃষ্ণা প্রহীন হয়েছে, দৃষ্টি পরিত্যক্ত হয়েছে। তৃষ্ণা প্রহীন হওয়ায় ও দৃষ্টি পরিত্যক্ত হওয়ায় ‘আসক্ত’ বলে অভিহিত করা অনুচিত, ‘দুষ্ট’ (দ্বোষযুক্ত বা পাপী) বলে অভিহিত করা অনুচিত, ‘মূর্খ’ বলে অভিহিত করা অনুচিত, ‘বিনিবদ্ধ’ (মোহগ্রস্ত)’ বলে অভিহিত করা অনুচিত, ‘পরামৃষ্ট’ বলে অভিহিত করা অনুচিত, ‘বিক্ষেপগত’ বলে অভিহিত করা অনুচিত, ‘অনিষ্টগত’ বলে অভিহিত করা অনুচিত, ‘থামগত’ বলে অভিহিত করা অনুচিত। সেসব অভিসংস্কার প্রহীন হয়েছে। অভিসংস্কারসমূহের প্রহীন হওয়ায় গতি দ্বারা অভিহিত করেন না; যথা : নৈরয়িক, তির্যক, প্রেত, মনুষ্য, দেব, রূপী, অরূপী, সংজ্ঞী অথবা নৈবসংজ্ঞী-নাসংজ্ঞী। সেই হেতু নেই, প্রত্যয় নেই, কারণ নেই, যদ্‌দ্বারা নিরূপণ করবেন।

“তস্স” বলতে অর্হতের, ক্ষীণাসবের। “পুরক্খোরা” (সম্মুখে রক্ষণ) বলতে দুই প্রকার পুরেক্খার তৃষ্ণাপুরেক্খার (তৃষ্ণা সম্মুখে রক্ষণ) ও দৃষ্টিপুরেক্খার (তৃষ্ণা সম্মুখে রক্ষণ)... ইহা তৃষ্ণাপুরেক্খার...দৃষ্টিপুরেক্খার। তাঁর তৃষ্ণাপুরেক্খার হয়, দৃষ্টিপুরেক্খার পরিত্যক্ত হয়। তৃষ্ণাপুরেক্খার প্রহীন ও দৃষ্টিপুরেক্খার পরিত্যক্ত হওয়ায় তৃষ্ণা বা মিথ্যাদৃষ্টিকে সম্মুখে রেখে বিচরণ করে না; তৃষ্ণাধ্বজ, তৃষ্ণাকেতু না হয়ে তৃষ্ণার আধিপত্য হয় না; মিথ্যাদৃষ্টিধ্বজ, মিথ্যাদৃষ্টিকেতু না হয়ে মিথ্যাদৃষ্টির আধিপত্য হয় না। তদাবস্থায় তারা তৃষ্ণা বা মিথ্যাদৃষ্টি পরিবেষ্টিত হয়ে বিচরণ করেন না। এরূপে তাঁর সম্মুখে রক্ষিত থাকে না। অথবা “সুদূর অনাগতে এ রকম রূপ হবে” বলে সেই সম্বন্ধে আসক্তি উৎপন্ন করেন না; “এ রকম বেদনা... এ রকম সংজ্ঞা... এ রকম সংস্কার... “সুদূর অনাগতে এ রকম বিজ্ঞান হবে” বলে সেই সম্বন্ধে আসক্তি উৎপন্ন করেন না। এরূপে তাঁর সম্মুখে রক্ষিত থাকে না। অথবা “অনাগতে আমার এ রকম চক্ষু ও এ রকম রূপ হবে” বলে অপ্রতিলব্ধ বিষয় প্রতিলাভের জন্য চিত্তে তৃষ্ণা উৎপন্ন করেন না, মনে বা মানসিক অপ্রণিধান প্রত্যয়ে তদঅভিনন্দন করেন না, অভিনন্দনকারী হন না। এরূপে তাঁর সম্মুখে রক্ষিত থাকে না। “অনাগতে আমার এ রকম শ্রোত্র ও এ রকম শব্দ হবে”, “অনাগতে আমার এ রকম ঘ্রাণ ও এ রকম গন্ধ হবে”, “অনাগতে আমার এ রকম জিহ্বা ও এ রকম রস হবে”, “অনাগতে আমার এ রকম কায় ও এ রকম স্পর্শ হবে”, “অনাগতে আমার এ রকম মন ও এ রকম ধর্ম হবে” বলে অপ্রতিলব্ধ বিষয় প্রতিলাভের জন্য চিত্তে তৃষ্ণা উৎপন্ন করেন না, মনে বা মানসিক অপ্রণিধান প্রত্যয়ে তদঅভিনন্দন করেন না, অভিনন্দনকারী হন না। এরূপে তাঁর সম্মুখে রক্ষিত থাকে না। অথবা “আমি এই শীল, ব্রত, তপচর্যা ও ব্রহ্মচর্য পালনের দ্বারা দেবতা বা অন্যতর দেবতা হবো” বলে অপ্রতিলব্ধ বিষয় প্রতিলাভের জন্য চিত্তে তৃষ্ণা উৎপন্ন করেন না, মনে বা মানসিক অপ্রণিধান প্রত্যয়ে তদ্‌-অভিনন্দন করেন না, অভিনন্দনকারী হন না। এরূপে তাঁর সম্মুখে রক্ষিত থাকে না।

তাই ভগবান বলেছেন :

ভগবান বলেলেন, দেহত্যাগের পূর্বে যিনি বীততৃষ্ণ হয়েছেন, যাঁর নিকট অতীত, বর্তমান, সব বিষয় অনিশ্রিত, অনুৎপন্ন যোগ্য; তাঁর অনুরাগ (পরিখা) থাকে না।

 

৮৫. যিনি অক্রোধী, ভয়হীন, নিরহংকারী, অনুশোচনাহীন, বাক-কুশলী, অনুদ্ধত এবং যার বাক্য সংযত, তিনিই মুনি।

“অক্রোধী” বলা হয়েছে; অধিকন্তু, তা ক্রোধ বলা উচিত। দশ প্রকারে ক্রোধ উৎপন্ন হয়—“আমার দ্বারা অনর্থ আচরিত হয়েছিল” এভাবে ক্রোধ উৎপন্ন হয়, “আমার দ্বারা অনর্থ আচরিত হচ্ছে” এভাবে ক্রোধ উৎপন্ন হয়, “আমার দ্বারা অনর্থ আচরিত হবে” এভাবে ক্রোধ উৎপন্ন হয়, “প্রিয় ও মনোজ্ঞের জন্য আমার দ্বারা অনর্থ আচরিত হয়েছিল... অনর্থ আচরিত হচ্ছে... অনর্থ আচরিত হবে” এভাবে ক্রোধ উৎপন্ন হয়, “অপ্রিয় ও অমনোজ্ঞের জন্য আমার দ্বারা অর্থ (মঙ্গলজনক বিষয়) আচরিত হয়েছিল... অর্থ আচরিত হচ্ছে... অর্থ আচরিত হবে” এভাবে ক্রোধ উৎপন্ন হয় এবং অবিষয়ে (অট্ঠান) ক্রোধ উৎপন্ন হয়। যা এরূপ চিত্তের আঘাত (বিদ্বেষ), প্রতিঘাত (বিরোধ) প্রতিঘ, প্রতিবিরোধ; কোপ, প্রকোপ, সম্প্রকোপ (অতিশয় ক্রোধ); দোষ, প্রদোষ, সম্প্রদোষ; চিত্তের অনিষ্টকরণ (ব্যাপত্তি), মনের প্রদুষ্টতা; ক্রোধ, রাগ, ক্রদ্ধতা; দোষ, পাপাচার, অনিষ্টতা, ঈর্ষাপরায়ণতা, বিদ্বেষ, অহিতকরণ (বা শত্রু তা); বিরোধ, প্রতিবিরোধ, হিংস্রতা; এবং ক্ষোভ ও চিত্তের নিরানন্দতা, ইহাকেই ক্রোধ বলা হয়।

তথাপি ক্রোধ সম্বন্ধে অধিকমাত্রায় জ্ঞাতব্য। কোনো কোনো সময়ে ক্রোধ মাত্র চিত্তের আবিলতা সৃষ্টি করে, কিন্তু মুখভঙ্গি বিকৃত-কুৎসিত হয় না। কোনো কোনো সময়ে ক্রোধ মাত্র মুখভঙ্গি বিকৃত-কুৎসিত করে, কিন্তু হনু (গণ্ডদেশের উপরিভাগ বা চোয়াল) আলোড়িত (সঞ্চোপন) হয় না। কোনো কোনো সময়ে ক্রোধ মাত্র হনু আলোড়িত করে, কিন্তু কর্কশবাক্য ভাষণ করে না। কোনো কোনো সময়ে ক্রোধ কর্কশবাক্যমাত্র ভাষণ করে, কিন্তু এদিক-ওদিক অবলোকন করে না। কোনো কোনো সময় ক্রোধ মাত্র এদিক-ওদিক অবলোককন করে, কিন্তু দণ্ড-শস্ত্র স্পর্শ করে না। কোনো কোনো সময় ক্রোধ মাত্র দণ্ড-শস্ত্র স্পর্শ করে, কিন্তু দণ্ড-শস্ত্র বের (বা উত্তোলন) করে না। কোনো কোনো সময় ক্রোধ মাত্র দণ্ড-শস্ত্র উত্তোলন করে, কিন্তু দণ্ড-শস্ত্র দিয়ে আক্রমণ করে না। কোনো কোনো সময় ক্রোধ দণ্ড-শস্ত্র দিয়ে আক্রমণ করে, কিন্তু ছিন্নবিচ্ছিন্ন করে না। কোনো কোনো সময় ক্রোধ ছিন্নবিচ্ছিন্ন করে, কিন্তু খণ্ডবিখণ্ড করে না। কোনো কোনো সময় ক্রোধ মাত্র খণ্ডবিখণ্ড করে, কিন্তু (খণ্ড-বিখণ্ডিত) সমস্ত অঙ্গ-প্রত্যঙ্গ তুলে ফেলে না। কোনো কোনো সময় ক্রোধ (খণ্ড-বিখণ্ডিত) সমস্ত অঙ্গ-প্রত্যঙ্গ তুলে ফেলে মাত্র, কিন্তু জীবন কেড়ে নেয় না। কোনো কোনো সময় ক্রোধ মাত্র জীবন কেড়ে নেয়, কিন্তু সব (অঙ্গ) ত্যাগ-পরিত্যাগের জন্য (বা ফেলে দেয়ার জন্য) স্থির বা সংকল্পবদ্ধ হয় না। ক্রোধ পরপুদ্গলকে হত্যা করার পর যখন নিজেকেও হত্যা করে, তখন ক্রোধ প্রচণ্ডরূপে বৃদ্ধি পায়, অধিকতরূপে বৈপুল্যতাপ্রাপ্ত বা বর্ধিত হয়। যার সেই ক্রোধ প্রহীন, সমুচ্ছিন্ন, উপশান্ত, প্রশান্ত, পুনরুৎপত্তিহীন ও জ্ঞানাগ্নি দ্বারা দগ্ধ হয়েছে, তাঁকে অক্রোধী বলা হয়। ক্রোধ প্রহীন হয়েছে বিধায় অক্রোধী, ক্রোধের বিষয় পরিজ্ঞাত হয়েছেন বিধায় অক্রোধী এবং ক্রোধের হেতু ছিন্ন হয়েছে বিধায় অক্রোধী।

“অভীরু” বলতে এক্ষেত্রে কোনো (ভিক্ষু) ভীতু, ভীরু ও আতঙ্কগ্রস্ত হয়। সে ভীত, ত্রাসিত, সন্ত্রস্ত (শঙ্কিত), আতঙ্কগ্রস্ত এবং সন্ত্রাসিত বা ভয়প্রাপ্ত হয়। “আমি কুল লাভ করছি না, গণ লাভ করছি না, আবাস লাভ করছি না, লাভ সৎকার লাভ করছি না, যশ লাভ করছি না, প্রশংসা লাভ করছি না, সুখ লাভ করছি না, চীবর লাভ করছি না, পিণ্ডপাত লাভ করছি না, শয্যাসন লাভ করছি না, রোগীর প্রত্যয়-ভৈষজ্য-পরিস্কার (উপকরণ) লাভ করছি না, রোগী শুশ্রুষাকারী লাভ করছি না এবং আমি অপরিচিত বা অখ্যাতিসম্পন্ন” বলে ভীত হয়, ত্রাসিত হয়, সন্ত্রস্ত হয়, আতঙ্কগ্রস্ত হয় ও সন্ত্রাসিত বা ভয়প্রাপ্ত হয়।

এক্ষেত্রে ভিক্ষু অভীরু, অভীতু, সাহসী বা নির্ভীক হন। তিনি ভীত হন না, ত্রাসিত হন না, সন্ত্রস্ত হন না, আতঙ্কগ্রস্ত হন না এবং সস্ত্রাসিত বা ভয়প্রাপ্ত হন না। “আমি কুল লাভ করছি না, গণ লাভ করছি না, আবাস লাভ করছি না, লাভ সৎকার লাভ করছি না, যশ লাভ করছি না, প্রশংসা লাভ করছি না, সুখ লাভ করছি না, চীবর লাভ করছি না, পিণ্ডপাত লাভ করছি না, শয্যাসন লাভ করছি না, রোগীর প্রত্যয়-ভৈষজ্য-পরিস্কার (ব্যবহার্য উপকরণ) লাভ করছি না, রোগী শুশ্রুষাকারী লাভ করছি না এবং আমি অপরিচিত বা অখ্যাতিসম্পন্ন” বলে ভীত হন না, ত্রাসিত হন না, সন্ত্রস্ত হন না, আতঙ্কগ্রস্ত হন না এবং সন্ত্রাসিত বা ভয়প্রাপ্ত হন না।

এক্ষেত্রে কোনো কোনো (ভিক্ষু) অহংকারী ও দাম্ভিক (গর্বকারী) প্রকৃতির হয়; সে এভাবে অহংকার এবং গর্ব করে থাকে—“আমি শীলবান, আমি ব্রতসম্পন্ন, আমি শীলব্রতসম্পন্ন; আমি এই জাতি, এই গোত্র, এই কুলপুত্র; আমার এরূপ বর্ণসৌন্দর্য (সুদর্শন), এরূপ ধন, এরূপ কর্মায়তন, এরূপ শিল্পায়তন (শিল্পবিদ্যা), এরূপ বিদ্যাস্থান (অনুধ্যানের বিষয়), এরূপ শ্রুত, এরূপ প্রতিভাণ ইত্যাদি ইত্যাদি বিষয়ে বলা। আমি উচ্চকুল হতে প্রব্রজিত, আমি মহাকুল হতে প্রব্রজিত, আমি মহাভোগকুল হতে প্রব্রজিত, আমি বিপুল ভোগ-ঐশ্বর্যকুল হতে প্রব্রজিত। আমি সগৃহস্থ প্রব্রজিতদের মধ্যে (সবচেয়ে) অভিজ্ঞ, যশস্বী। আমি চীবর-পিণ্ডপাত-শয়নাসন-রুগ্নপ্রত্যয়-ভৈষজ্য-পরিষ্কারলাভী। আমি সূত্রান্তিক (সূত্রধর), আমি বিনয়ধর, আমি ধর্মকথিক। আমি আরণ্যিক, পিণ্ডপাতিক, পাংশুকূলিক, ত্রিচীবরিক, সপদানচারিক, খলুপশ্চাৎভত্তিক, নৈসজ্জিক ও যথাসংস্তৃতিক (যথাসন'তিক) ধুতাঙ্গধারী। আমি প্রথম ধ্যানলাভী, আমি দ্বিতীয় ধ্যানলাভী, আমি তৃতীয় ধ্যানলাভী, আমি চতুর্থ ধ্যানলাভী, আমি আকাশায়তন-সমাপত্তিলাভী, আমি বিজ্ঞানায়তন-সমাপত্তিলাভী, আমি অকিঞ্চনায়তন-সমাপত্তিলাভী এবং আমি নৈবসংজ্ঞা-নাসংজ্ঞায়তন-সমাপত্তিলাভী” বলে অহংকার ও গর্ব করে থাকে। (তিনি) এভাবে অহংকারও করেন না, গর্বও করেন না। অহংকার ও গর্ব করা হতে নিবৃত্ত, বিরত, প্রতিবিরত, নিষ্ক্রান্ত, মুক্ত, বিপ্রমুক্ত এবং বিসংযুক্ত হয়ে অপ্রতিরুদ্ধ বা মুক্ত চিত্তে অবস্থান করেন—নিরহঙ্কারী।

“কৌকৃত্য বা মনস্তাপ” বলতে হস্তদুশ্চরিত্রতাই (হস্ত দ্বারা পাপকর্ম সম্পাদন) কৌকৃত্য, পাদদুশ্চরিত্রতাই (পা দ্বারা পাপকর্ম সম্পাদন) কৌকৃত্য, হস্ত-পাদদুশ্চরিত্রতাই কৌকৃত্য। অকপ্পিয় বা অসঙ্গত বিষয়ে কপ্পিয় বা সঙ্গতসংজ্ঞা, কপ্পিয় (সঙ্গত) বিষয়ে অকপ্পিয় (অসঙ্গত)-সংজ্ঞা; বিকালে কালসংজ্ঞিতা, কালে বিকালসংজ্ঞিতা; অর্বজনীয় বিষয়ে বর্জনীয়সংজ্ঞা, বর্জনীয় বিষয়ে অবর্জনীয়সংজ্ঞা। এরূপ যা দুশ্চরিত্র, দুশ্চরিত্রতা ও দুশ্চরিত্রতামূলক চিত্তের মনস্তাপ, অনুতাপ, ইহাকে কৌকৃত্য বলা হয়।

অধিকন্তু, কৃত ও অকৃত দুটি কারণেই কৌকৃত্য ও চিত্তের মনস্তাপ, অনুতাপ উৎপন্ন হয়। কিরূপে কৃত ও অকৃত কারণে কৌকৃত্য এবং চিত্তের মনস্তাপ, অনুতাপ উৎপন্ন হয়? “আমার দ্বারা কায়দুশ্চরিত কৃত হয়েছে, কায়সুচরিত কৃত হয়নি” এরূপে কৌকৃত্য ও চিত্তের মনস্তাপ, অনুতাপ উৎপন্ন হয়। “আমার দ্বারা বাক্‌দুশ্চরিত কৃত হয়েছে, বাকসুচরিত কৃত হয়নি... আমার দ্বারা মনোদুশ্চরিত কৃত হয়েছে, মনোসুচরিত কৃত হয়নি” এরূপে কৌকৃত্য ও চিত্তের মনস্তাপ, অনুতাপ উৎপন্ন হয়। “আমার দ্বারা প্রাণিহত্যা কৃত হয়েছে, প্রাণিহত্যা হতে বিরতি গৃহীত হয়নি” এরূপে কৌকৃত্য ও চিত্তের মনস্তাপ, অনুতাপ উৎপন্ন হয়। “আমার দ্বারা অদত্তবস্তু গৃহীত হয়েছে, অদত্তবস্তু গ্রহণ হতে বিরতি গৃহীত হয়নি” এরূপে কৌকৃত্য ও চিত্তের মনস্তাপ, অনুতাপ উৎপন্ন হয়। “আমার দ্বারা মিথ্যাকামাচার কৃত হয়েছে, মিথ্যাকামাচার হতে বিরতি গৃহীত হয়নি” এরূপে কৌকৃত্য ও চিত্তের মনস্তাপ, অনুতাপ উৎপন্ন হয়। “আমার দ্বারা মিথ্যাভাষণ করা হয়েছে, মিথ্যাভাষণ হতে বিরতি গৃহীত হয়নি... “আমার দ্বারা পিশুনবাক্য ভাষিত হয়েছে, পিশুনবাক্য হতে বিরতি গৃহীত হয়নি... “আমার দ্বারা কর্কশ বাক্য ভাষিত হয়েছে, কর্কশ বাক্য হতে বিরতি গৃহীত হয়নি”... “আমার দ্বারা সম্প্রলাপ বাক্য ভাষিত হয়েছে, সম্পলাপ বাক্য হতে বিরতি গৃহীত হয়নি”... “আমার দ্বারা অভিধ্যা কৃত হয়েছে, অনভিধ্যা কৃত হয়নি”... “আমার দ্বারা ব্যাপাদ সম্পাদিত হয়েছে, অব্যাপাদ কৃত হয়নি”... “আমার দ্বারা মিথ্যাদৃষ্টি সম্পাদিত হয়েছে, সম্যক দৃষ্টি কৃত হয়নি” এরূপে কৌকৃত্য ও চিত্তের মনস্তাপ, অনুতাপ উৎপন্ন হয়। এরূপেই কৃত ও অকৃত কারণে কৌকৃত্য এবং চিত্তের মনস্তাপ, অনুতাপ উৎপন্ন হয়।

অথবা “আমি শীলসমূহে পরিপূর্ণ নয়” এরূপে কৌকৃত্য ও চিত্তের মনস্তাপ, অনুতাপ উৎপন্ন হয়; “ইন্দ্রিয়সমূহে অগুপ্তদ্বার”... “ভোজনে মাত্রাজ্ঞানহীন”... “জাগরণে অনিযুক্ত”... “স্মৃতিসম্প্রজ্ঞানে অসমন্নাগত”... “আমার চারি স্মৃতিপ্রস্থান অভাবিত”... “আমার চারি সম্যক প্রধান অভাবিত”... “আমার চারি ঋদ্ধিপাদ অভাবিত”... “আমার পঞ্চেন্দ্রিয় অভাবিত”... “আমার পঞ্চবল অভাবিত”... “আমার সপ্ত বোধ্যঙ্গ অভাবিত”... “আমার আর্য অষ্টাঙ্গিক মার্গ অভাবিত”... “আমার দুঃখ অপরিজ্ঞাত”... “আমার (দুঃখ) সমুদয় অপ্রহীন”... “আমার মার্গ অভাবিত”... “আমার নিরোধ অসাক্ষাৎকৃত” এরূপে কৌকৃত্য ও চিত্তের মনস্তাপ, অনুতাপ উৎপন্ন হয়। যাঁর এই কৌকৃত্য প্রহীন, সমুচ্ছিন্ন, উপশান্ত, প্রতিপ্রশ্রদ্ধ, পুনরুৎপত্তিহীন ও জ্ঞানাগ্নি দ্বারা দগ্ধ হয়েছে, তাঁকে কৌকৃত্যহীন বলে।

জ্ঞানকে প্রজ্ঞা বলা হয়। যা প্রজ্ঞা, প্রজানন... অমোহ, ধর্মবিচয় ও সম্যক দৃষ্টি। জ্ঞানের দ্বারা পরিগ্রহণ করে বহুলরূপে কথা বলার সময়, ভাষণ করার সময়, প্রকাশ করার সময় ও বর্ণনা বা ব্যাখ্যা করার সময়ে বাক্য ভাষণ করে যথা : দুর্বাক্য, দুভাষণ, কুকথা, মন্দ কথা ও দুর্ভাষিত বাক্য ভাষণ করেন না। তথায় ঔদ্ধত্য কিরূপ? যে ঔদ্ধত্য চিত্তের উপশম রহিত, চিত্ত বিক্ষিপ্ত ও চিত্তের ভ্রান্তত্ব, ইহাকে বলা হয় ঔদ্ধত্য। যাঁর এই ঔদ্ধত্য প্রহীন, সমুচ্ছিন্ন, উপশান্ত, প্রতিপ্রশ্রদ্ধ, পুনরুৎপত্তিহীন ও জ্ঞানাগ্নি দ্বারা দগ্ধ হয়েছে, তাঁকে ঔদ্ধত্যহীন বলে।

এক্ষেত্রে ভিক্ষু মিথ্যাবাক্য ত্যাগ করে মিথ্যাবাক্য হতে প্রতিবিরত হন; জনসাধারণের নিকট সত্যবাদী, সত্যভাষী, সত্যনিষ্ট, বিশ্বস্ত, অবিসংবাদী (যথার্থবাদী) হন। পিশুনবাক্য ত্যাগ করে পিশুন বাক্য হতে প্রতিবিরত হন, এখান থেকে শুনে ভেদ সৃষ্টির লক্ষে অন্যস্থানে বলেন না, অন্যস্থান থেকে শুনে এখানে বলেন না, এভাবে বিভক্তদের মিলিত করেন, মিলিতদের ত্যাগ না করে ঐক্যবদ্ধকরণে রত, সন্ধিকরণে রত, ঐক্যবদ্ধতায় প্রীত এবং সন্ধিকরণমূলক বাক্য ভাষণ করেন। পরুষ বাক্য ত্যাগ করে পরুষবাক্য হতে প্রতিবিরত হন, যে বাক্য শান্ত, শ্রুতিমধুর, প্রীতিপূর্ণ, আনন্দদায়ক, ভদ্র, বহুজনকান্ত, বহুজন মনোজ্ঞ সেরূপ বাক্য বলেন। সম্প্রলাপ বাক্য ত্যাগ করে সম্প্রলাপ বাক্য হতে প্রতিবিরত হয়ে কালবাদী, ভূতবাদী, অর্থবাদী, ধর্মবাদী, বিনয়বাদী হন; সমানুপাত, কারণযুক্ত, বিচারবুদ্ধিসম্পন্ন, অর্থসংযুক্ত বাক্য বলেন। চার প্রকার বাকসুচরিতে সমন্বিত হয়ে চারি দোষমুক্ত বাক্য বলেন। বত্রিশ প্রকার হীনালাপ হতে আরত, বিরত, প্রতিবিরত, নিষ্ক্রান্ত, মুক্ত, বিপ্রমুক্ত ও বিসংযুক্ত হয়ে বিমুক্ত চিত্তে অবস্থান করেন।

তিনি দশ প্রকার বিষয়ে কথা বলেন; যথা : অল্পেচ্ছা কথা বলেন, সন্তুষ্টি কথা বলেন, প্রবিবেক কথা... অসংসর্গ কথা... বীর্যারম্ভ কথা... শীল কথা... সমাধি কথা... প্রজ্ঞা কথা... বিমুক্তি কথা... বিমুক্তিজ্ঞানদর্শন কথা... স্মৃতিপ্রস্থান কথা... সম্যক প্রধান কথা... ঋদ্ধিপাদ কথা... ইন্দ্রিয় কথা... বল কথা... বোধ্যঙ্গ কথা... মার্গ কথা... ফলকথা... ও নির্বাণ কথা বলেন। “ৰাচাযতো” বলতে যেই বাক্য হতে সতর্ক, সচেতন, রক্ষিত, জাগ্রত, সংরক্ষিত, উপশান্ত। মুনীত। পি্রজ্ঞা বা প্রাজ্ঞতাকে জ্ঞান বলা হয়। যা প্রজ্ঞা, প্রজানন... অমোহ, ধর্মবিচয়, সম্যক দৃষ্টি... সেই মুনি আসক্তিজাল (সঙ্গজাল) অতিক্রম করেন।

তাই ভগবান বলেছেন :

যিনি অক্রোধী, ভয়হীন, নিরহংকারী, অনুশোচনাহীন, বাক-কুশলী, অনুদ্ধত এবং যার বাক্য সংযত, তিনিই মুনি।

 

৮৬. যিনি ভবিষ্যত বিষয়ে অনাসক্ত হয়ে অতীতকে নিয়ে অনুশোচনা করেন না। তিনি স্পর্শ ও দৃষ্টিসমূহে বিবেকদর্শী হয়ে চালিত হন না।

আসক্তি তৃষ্ণাকে বলা হয়। যা রাগ, সরাগ... অভিধ্যা, লোভ, অকুশলমুল। যাঁর এই আসক্তি, তৃষ্ণা প্রহীন, সমুচ্ছিন্ন, উপশান্ত, প্রতিপ্রশ্রদ্ধ, পুনরুৎপত্তিহীন ও জ্ঞানাগ্নি দ্বারা দগ্ধ হয়েছে। অনাগত বিষয়ে নিরাসক্তি এরূপ। অথবা “সুদূর ভবিষ্যতে রূপ এ রকম হবে” বলে আনন্দে (বা তীব্র আকাঙ্ক্ষায়) প্রলোভিত হন না, “বেদনা এরূপ হবে... সংজ্ঞা এরূপ হবে... সংস্কার এরূপ হবে... এবং সুদূর ভবিষ্যতে বিজ্ঞান এরূপ হবে” বলে আনন্দে প্রলোভিত হন না। অনাগত বিষয়ে নিরাসক্তি এরূপ। অথবা “সুদূর ভবিষ্যতে আমার চক্ষুর ও রূপ এ রকম হবে” এভাবে অপ্রতিলব্ধ বিষয় প্রতিলাভের জন্য চিত্তে ইচ্ছা উৎপন্ন করেন না, অপ্রণিধান প্রত্যয়ে চিত্তও তদভিনন্দিত হয় না, এবং তদভিনন্দন কালেও হয় না। ‘সুদূর ভবিষ্যতে আমার শ্রোত্র ও শব্দ....আমার মন ও ধর্ম এ রকম হবে” এভাবে অপ্রতিলব্ধ বিষয় প্রতিলাভের জন্য চিত্তে ইচ্ছা উৎপন্ন করেন না, অপ্রণিধান প্রত্যয়ে চিত্তও তদভিনন্দিত হয় না, এবং তদভিনন্দন কালেও হয় না। এভাবে অনাগতে আসক্তিহীন হয়। অথবা “আমি এই শীল, ব্রত, তপস্যা ব্রহ্মচর্য দ্বারা দেব এবং অন্যতর দেবতা হবো” এভাবে অপ্রতিলব্ধ বিষয় প্রতিলাভের জন্য চিত্তে ইচ্ছা উৎপন্ন করেন না, অপ্রণিধান প্রত্যয়ে চিত্তও তদভিনন্দিত হয় না, এবং তদভিনন্দন কালেও হয় না। অনাগত বিষয়ে নিরাসক্তি এরূপ।

বিপরিণত বিষয়কে নিয়ে অনুশোচনা করেন না, বিপরিণত বিষয়ের মধ্যে অনুশোচনা করেন না; “আমার চক্ষু বিপরিণত” এরূপে অনুশোচনা করেন না; “ আমার শ্রোত্র... আমার ঘ্রাণ... আমার জিহ্বা... আমার কায়... আমার রূপ... আমার শব্দ... আমার গন্ধ... আমার রস... আমার স্পর্শ...আমার কুল... আমার গণ... আমার আবাস... আমার লাভ... আমার যশ... আমার প্রশংসা... আমার সুখ... আমার চীবর... আমার পিণ্ডপাত... আমার শয্যাসন... আমার ওষুধ-প্রত্যয়-ভৈষজ্য-পরিষ্কার... আমার মাতা... আমার পিতা... আমার ভ্রাতা... আমার ভগ্নি... আমার পুত্র... আমার কন্যা... আমার অমাত্য... আমার জ্ঞাতি... আমার সগোত্র বিপরিণত” বলে শোচনা করেন না, অনুশোচনা করেন না, পরিদেবন করেন না, বুক চাপড়িয়ে চাপড়িয়ে ক্রন্দন করেন না এবং সম্মোহিত হন না।

চক্ষুসংস্পর্শ, শ্রোত্রসংস্পর্শ, ঘ্রাণসংস্পর্শ, জিহ্বাসংস্পর্শ, কায়সংস্পর্শ, মনোসংস্পর্শ, অধিবচন সংস্পর্শ, প্রতিঘসংস্পর্শ, সুখবেদনীয় স্পর্শ, দুঃখবেদনীয় স্পর্শ, অদুঃখ-অসুখ বেদনীয় স্পর্শ, কুশল স্পর্শ, অকুশলস্পর্শ, অব্যাকৃত স্পর্শ, কামাবচর স্পর্শ, রূপাবচর স্পর্শ, অরূপাবচর স্পর্শ, শূণ্যতা স্পর্শ, অনিমিত্ত স্পর্শ, অপ্রণিহিত স্পর্শ, লৌকিক স্পর্শ, লোকুত্তর স্পর্শ, অতীত স্পর্শ, অনাগত স্পর্শ, বর্তমান স্পর্শ, এরূপে যে স্পর্শ, স্পর্শদ্বারা, সংস্পর্শ দ্বারা সংস্পর্শিত, ইহাকে স্পর্শ বলা হয়।

চক্ষুসংস্পর্শকে আত্ম, আত্মনীয়, নিত্য, ধ্রুব, শাশ্বত অথবা অবিপরিণামধর্ম দ্বারা বিবিক্ত (পার্থক্য) দর্শন করেন। শ্রোত্রসংস্পর্শকে বিবিক্ত দর্শন করেন... ঘ্রাণসংস্পর্শকে বিবিক্ত দর্শন করেন... জিহ্বাসংস্পর্শকে বিবিক্ত দর্শন করেন... কায়সংস্পর্শকে বিবিক্ত দর্শন করেন... মনসংস্পর্শকে বিবিক্ত দর্শন করেন... অধিবচন সংস্পর্শকে বিবিক্ত দর্শন করেন... প্রতিঘ সংস্পর্শকে বিবিক্ত দর্শন করেন... সুখবেদনীয় স্পর্শকে বিবিক্ত দর্শন করেন... দুঃখবেদনীয় স্পর্শকে বিবিক্ত দর্শন করেন... অদুঃখ-অসুখবেদনীয় স্পর্শকে বিবিক্ত দর্শন করেন... কুশলস্পর্শকে বিবিক্ত দর্শন করেন... অকুশলস্পর্শকে বিবিক্ত দর্শন করেন... অব্যাকৃত স্পর্শকে বিবিক্ত দর্শন করেন... কামাবচর স্পর্শকে বিবিক্ত দর্শন করেন... রূপাবচর স্পর্শকে বিবিক্ত দর্শন করেন... অরূপাবচর স্পর্শকে বিবিক্ত দর্শন করেন... লোকিক স্পর্শকে আত্মা, আত্মনীয়, নিত্য, ধ্রুব, শাশ্বত অথবা অবিপরিণামধর্ম দ্বারা বিবিক্ত দর্শন করেন।

অথবা অতীত স্পর্শকে অনাগত ও বর্তমান স্পর্শ দ্বারা বিবিক্ত দর্শন করেন; অনাগত স্পর্শকে অতীত ও বর্তমান স্পর্শ দ্বারা বিবিক্ত দর্শন করেন; বর্তমান স্পর্শকে অতীত ও অনাগত স্পর্শ হতে বিবিক্ত দর্শন করেন। অথবা যেসব স্পর্শ আর্য, অনাসব, লোকোত্তর ও শূন্যতা প্রতিসংযুক্ত, সেসব স্পর্শকে রাগ, দ্বেষ, মোহ, ক্রোধ, উপনাহ (বিদ্বেষ), কপটতা, আক্রোশ, ঈর্ষা, মাৎসর্য, মায়া, শঠতা, স্বার্থপরতা, প্রচণ্ডতা (উগ্র অবস্থা), মান, অতিমান, মত্ততা (মাতলামি), প্রমাদ, সকল ক্লেশ, সর্ব দুশ্চরিত বিষয়, সব দুশ্চিন্তা, সব পরিলাহ (দহন বা প্রদাহ), সর্ব সন্তাপ এবং সকল অকুশলাভিসংস্কার দ্বারা বিবিক্ত দর্শন করেন।

তাঁর বাষট্টি প্রকার মিথ্যাদৃষ্টি প্রহীন, সমুচ্ছিন্ন, উপশান্ত, প্রশান্ত, পুনরুৎপত্তিহীন ও জ্ঞানাগ্নি দ্বারা দগ্ধ হয়েছে। তিনি দৃষ্টিতে চালিত হন না, নীত হন না, নিমগ্ন হন না, গৃহীত হন না; সেসব মিথ্যাদৃষ্টি সাররূপে গ্রহণ করেন না, অনুসরণ করেন না।

তাই ভগবান বলেছেন :

যিনি ভবিষ্যত বিষয়ে অনাসক্ত হয়ে অতীতকে নিয়ে অনুশোচনা করেন না। তিনি স্পর্শ ও দৃষ্টিসমূহে বিবেকদর্শী হয়ে চালিত হন না।

 

৮৭. তিনি অসংলগ্ন, অকুহক, অলোভী, অকৃপণ, অচঞ্চল, ঘৃণারহিত, এবং পৈশুন্যমুক্ত।

“পতিলীনো” বলতে রাগ প্রহীন হওয়ায় অসংলগ্ন, দ্বেষ প্রহীন হওয়ায় অসংলগ্ন, মোহ প্রহীন হওয়ায় অসংলগ্ন, ক্রোধ... উপনাহ (বিদ্বেষ), কপটতা... আক্রোশ... ঈর্ষা... মাৎসর্য... সব-অকুশলাভিসংস্কার প্রহীন হওয়ায় অসংলগ্ন। তাই ভগবান কর্তৃক এরূপ ব্যক্ত হয়েছে, “ভিক্ষুগণ, ভিক্ষু কিভাবে অসংলগ্ন হয়? ভিক্ষুগণ, এই ভিক্ষুর আত্মাভিমান প্রহীন হয়, উচ্ছিন্নমূল তালবৃক্ষ সদৃশ হয় এবং ভবিষ্যতে অনুৎপাদধর্মী হয়। ভিক্ষুগণ, ভিক্ষু এভাবেই অসংলগ্ন হয়।

“অকুহক” বলতে তিন প্রকার কুহন বিষয়-প্রত্যয় প্রতিসেবনসম্ভূত কুহনবস্তু, ইর্যাপথসম্ভূত কুহনবস্তু, ঘোরানো কথা বিষয় কুহনবস্তু।

প্রত্যয় প্রতিসেবনসম্ভূত কুহনবস্তু কিরূপ? এক্ষেত্রে গৃহপতিগণ চীবর, পিণ্ডপাত, শয্যাসন, ওষুধ-প্রত্যয়-ভৈষজ্য-উপকরণাদি দ্বারা ভিক্ষুকে নিমন্ত্রণ করেন। সে পাপেচ্ছু ও ইচ্ছাভিলাষী হয়ে চীবর, পিণ্ডপাত শয্যাসন, ওষুধ-প্রত্যয়-ভৈষজ্য-উপকরণাদি অধিক লাভের আশায় চীবর, পিণ্ডপাত, শয্যাসন, ওষুধ-প্রত্যয়-ভৈষজ্য উপরকণ প্রত্যাখ্যান করে। সে এরূপ বলে, “কী প্রয়োজন শ্রমণের এই মহার্ঘ চীবর”, শ্রমণ শ্মশানে, আবর্জনাস্তূপে, দোকানে পরিত্যক্ত জীর্ণবস্ত্র সংগ্রহ করে সংঘাটি তৈরি করে তা ব্যবহার করবে, এটাই তার যথোপযুক্ত। কী প্রয়োজন শ্রমণের এই মহার্ঘ পিণ্ডপাত! শ্রমণ ভিক্ষালব্ধ আহার দ্বারা জীবন ধারণ করবে, এটাই তার যথোপযুক্ত। কী প্রয়োজন শ্রমণের এই মহার্ঘ শয্যাসন! শ্রমণ বৃক্ষমূলে, শ্মশানে, খোলা আকাশে অবস্থান করবে, এটাই তার যথোপযুক্ত। কী প্রয়োজন শ্রমণের এই মহার্ঘ ওষুধ-প্রত্যয়-ভৈষজ্য উপকরণ! শ্রমণ পুতিমুত্র, হরীতকীর টুকরো দ্বারা ওষুধ তৈরি করে সেবন করবে, এটাই তার যথোপযুক্ত।” তদুপায়ে সে অনুন্নত চীবর পরিধান করে, অনুন্নত পিণ্ডপাত পরিভোগ করে, অনুন্নত শয্যাসন গ্রহণ করে, অনুন্নত গ্লান-প্রত্যয়-ভৈষজ্য উপকরণ প্রতিসেবন করে। গৃহপতিগণ তাকে এরূপে জানেন—“এই শ্রমণ অল্পে সন্তুষ্ট, প্রবিবিক্ত, অসংশ্লিষ্ট, আরব্ধবীর্য, ধুতাঙ্গধারী” এরূপে বেশি বেশি চীবর, পিণ্ডপাত, শয্যাসন, ওষুধ-প্রত্যয়-ভৈষজ্য-উপকরণ দ্বারা নিমন্ত্রণ করেন। সে এরূপ বলে, “তিনটি বিষয় বিদ্যমানে শ্রদ্ধাবান কুলপুত্র বহু পুণ্য অর্জন করে থাকে—১) শ্রদ্ধা বিদ্যমানে শ্রদ্ধাবান কুলপুত্র বহু পুণ্য অর্জন করে, ২) দান-ধর্ম বা দানীয়বস্তু থাকলে শ্রদ্ধাবান কুলপুত্র বহু পুণ্য অর্জন করে, ৩) দাক্ষিণ্য বা দানের যোগ্য পাত্রের সম্মুখী হলে শ্রদ্ধাবান কুলপুত্র বহু পুণ্য অর্জন করে। ‘তোমাদের শ্রদ্ধা আছে, দানীয়সামগ্রীও বিদ্যমান, প্রতিগ্রাহক হিসেবে আমিও আছি। যদি আমি গ্রহণ না করি, তাহলে তোমরা পুণ্য হতে বঞ্চিত হবে। যদিও এগুলো আমার প্রয়োজন নেই, তথাপি তোমাদের প্রতি অনুকম্পা করণার্থে প্রতিগ্রহণ করছি।’” এই উপায়ে সেই ভিক্ষু বহু চীবর, পিণ্ডপাত, শয়নাসন, ওষুধ-প্রত্যয়-ভৈসজ্য-দ্রব্য প্রতিগ্রহণ করে। যা এরূপ গর্ব, অহংকার, ছলনা, প্রবঞ্চনা, ভণ্ডামি, ইহা প্রত্যয় প্রতিসেবনসম্ভূত কুহনবস্তু।

ইর্যাপথসম্ভূত কুহনবস্তু কিরূপ? এক্ষেত্রে কোনো কোনো ভিক্ষু পাপেচ্ছু, ইচ্ছালোলুপ বা লোভী ও সম্মান অভিপ্রায়ী হয়, “এভাবে জনসাধারণ আমাকে মার্গফললাভী মনে করবে” এই মতলবে গমনে সংযত হয়, দাঁড়ানে সংযত হয়, উপবেশনে সংযত হয়, শয়নে সংযত হয়; সংযতভাবে গমন করে, সংযতভাবে দাঁড়িয়ে থাকে, সংযতভাবে উপবেশন করে, সংযতভাবে শয়ন করে; সমাধিস্থ ব্যক্তির মতো গমন করে, সমাধিস্থ ব্যক্তির মতো দাঁড়িয়ে থাকে, সমাধিস্থ ব্যক্তির মতো উপবেশন করে, সমাধিস্থ ব্যক্তির মতো শয়ন করে এবং পথে পথে বা প্রকাশ্যস্থানে ধ্যানে মগ্ন হয়। এরূপে ইর্যাপথের যা স্থাপন, অস্থাপন, সংস্থাপন, গর্ব, অহংকার, ছলনা, প্রবঞ্চনা, ভণ্ডামি, ইহা ইর্যাপথসম্ভূত কুহনবস্তু।

ঘোরানো কথা বিষয়ক কুহনবস্তু কিরূপ? এক্ষেত্রে কোনো কোনো ভিক্ষু পাপেচ্ছু, ইচ্ছালোলুপ বা লোভী ও সম্মান অভিপ্রায়ী হয়, “এভাবে জনসাধারণ আমাকে মার্গলাভী মনে করবে” এই মতলবে আর্যধর্ম সন্নিশ্রিত বাক্য ভাষণ করে। “যিনি এরূপ চীবর পরিধান করেন তিনি মহাশক্তির অধিকারী” বলে প্রকাশ করে; “যিনি এরূপ পাত্র ধারণ করেন... লৌহপাত্র ধারণ করেন... ধর্মকরণ (জলপাত্র) ধারণ করেন... পরিসাবন (জলছাকনী) ধারণ করেন... চাবি ধারণ করেন... জুতা ধারণ করেন... কায়বন্ধন (কটিবন্ধনি) ধারণ করেন... ভূষণ ধারণ করেন সেই শ্রমণ মহাশক্তির অধিকারী” বলে প্রকাশ করে, “যার এরূপ উপাধ্যায় সেই শ্রমণ মহাশৈক্ষ্য” বলে প্রকাশ করে, “যার এরূপ আচার্য... এরূপ সমানুপধ্যায়... সমানাচার্য... মিত্র... বন্ধু... সঙ্গী... সহায় সেই শ্রমণ মহাশক্তির অধিকারী” বলে প্রকাশ করে, “যিনি এরূপ বিহারে অবস্থান করেন সেই শ্রমণ মহাশক্তির অধিকারী” বলে প্রকাশ করে; “যিনি এরূপ অর্ধচালযুক্ত ঘরে বাস করেন... প্রাসাদে বাস করেন... হর্মীয় প্রাসাদে বাস করেন... গুহায় বাস করেন... পর্বতগুহায় (লেনে) বাস করেন... কুটিরে বাস করেন... কুটাগারে বাস করেন... অট্টে (উঁচু গৃহসদৃশ মাচাং) বাস করেন... মাটিতে (মালে) বাস করেন... পর্ণকুটিরে বাস করেন... উপস্থানশালায় বাস করেন... মণ্ডপে বাস করেন... বৃক্ষমূলে অবস্থান করেন সেই শ্রমণ মহাশক্তির অধিকারী” বলে প্রকাশ করে।

অথবা কোরজিক কোরজিককে, ভ্রূকুটিক ভ্রূকুটিককে, কুহক কুহককে, লপক লপককে কথার মাধ্যমে বলে, “এই শ্রমণ এরূপ শান্ত বিহারসমাপত্তিলাভী।” তাদৃশ গম্ভীর, গূঢ়, নিপুণ, প্রতিচ্ছন্ন লোকোত্তর এবং শূন্যতা প্রতিসংযুক্তমূলক কথা ভাষণ করে, ইহা ঘোরানো কথা বিষয়ক কুহনবস্তু। যাঁর এই তিন কুহনবস্তু প্রহীন, সমুচ্ছিন্ন, উপশান্ত, প্রশান্ত, পুনরুৎপত্তিহীন, জ্ঞানাগ্নি দ্বারা দগ্ধ হয়েছে, তাঁকেই বলা হয় অকুহক।

“পিহা” তৃষ্ণাকে বলা হয়। যা রাগ, সরাগ... অভিধ্যা, লোভ, অকুশলমূল। যাঁর এই পিহা (বলবতী ইচ্ছা), তৃষ্ণা প্রহীন, সমুচ্ছিন্ন, উপশান্ত, প্রশান্ত, পুনরুৎপত্তিহীন, জ্ঞানাগ্নি দ্বারা দগ্ধ হয়েছে, তাঁকেই বলা হয় অপিহালু। তিনি রূপে আসক্ত হন না, শব্দে... গন্ধে... রসে... স্পর্শে... কুল.....গণ... আবাস... লাভে... যশ... প্রশংসা... সুখ... চীবর... পিণ্ডপাত... শয্যাসন... ওষুধ-প্রত্যয়-ভৈষজ্য উপকরণ... কামধাতু... রূপধাতু... অরূপধাতু... কামভব... রূপভব... অরূপভব... সংজ্ঞাভব... অসংজ্ঞাভব... নৈবসংজ্ঞা-নাসংজ্ঞাভব... এক বোকার ভব... চারি বোকার ভব... পঞ্চ বোকার ভব... অতীত বিষয়... অনাগত বিষয়... বর্তমান বিষয়... দৃষ্ট-শ্রুত-অনুমিত-বিজ্ঞাতব্য ধর্মসমূহে আসক্ত হন না, ইচ্ছা করেন না, প্রার্থনা করেন না, অভিলাষ করেন না। “অমচ্ছরী” বলতে পাঁচ প্রকার মাৎসর্য—১) আবাস-মাৎসর্য, ২) কুল-মাৎসর্য, ৩) লাভ-মাৎসর্য, ৪) বর্ণ-মাৎসর্য ও ৫) ধর্ম-মাৎসর্য। যা এরূপ মাৎসর্য, মাৎসর্যতা, স্বার্থপরতা, আত্মসর্বস্বতা, কদর্যতা (কৃপণতা), কৃপণস্বভাব (কটুকঞ্চুকতা) ও মনের গৃহীতভাব-একে মাৎসর্য বলা হয়। অধিকন্তু, স্কন্ধ-মাৎসর্যই মাৎসর্য, ধাতু-মাৎসর্যই মাৎসর্য এবং আয়তন-মাৎসর্যই মাৎসর্য বলে বিবেচিত, ইহাকে মাৎসর্য বলা হয়। যাঁর এই মাৎসর্য প্রহীন, সমুচ্ছিন্ন, উপশান্ত, প্রশান্ত, পুনরুৎপত্তিহীন ও জ্ঞানাগ্নি দ্বারা দগ্ধ হয়েছে; তাঁকেই বলা হয় মাৎসর্যহীন।

“প্রগল্‌ভতা” বলতে ত্রিবিধ প্রগল্‌ভতা—১) কায়িক প্রগল্‌ভতা, ২) বাচনিক প্রগল্‌ভতা, এবং ৩) চৈতসিক প্রগল্‌ভতা। কায়িক প্রগল্‌ভতা কিরূপ? এক্ষেত্রে কোনো কোনো ভিক্ষু সংঘগত হয়ে কায়িক প্রগল্‌ভতা প্রদর্শন করে, গণগত হয়ে কায়িক পগল্‌ভতা প্রদর্শন করে, ভোজনশালায় কায়িক প্রগল্‌ভতা প্রদর্শন করে, স্নানাগারে কায়িক প্রগল্‌ভতা প্রদর্শন করে, উদকতীর্থে (ঘাটে) কায়িক প্রগল্‌ভতা প্রদর্শন করে, অন্তরঘরে প্রবেশের সময় কায়িক প্রগল্‌ভতা প্রদর্শন করে, অন্তরঘরে প্রবিষ্ট হয়ে কায়িক প্রগল্‌ভতা প্রদর্শন করে।

কিভাবে সংঘগত হয়ে কায়িক প্রগল্‌ভতা প্রদর্শন করে? এক্ষেত্রে কোনো কোনো ভিক্ষু সংঘগত হয়ে স্থবির ভিক্ষুদের অশ্রদ্ধা করে তাঁদের গা-ঘেঁষে দাঁড়ায়, গা-ঘেঁষে উপবেশন করে, সম্মুখে দাঁড়ায়, সম্মুখে উপবেশন করে, তাঁদের চেয়ে উচ্চাসনে উপবেশন করে, মস্তক আবরিত করে উপবেশন করে, দাঁড়িয়ে কথা বলে, বাহুবিক্ষেপ করে বা হাত নেড়ে কথা বলে। এভাবেই সংঘগত হয়ে কায়িক প্রগল্‌ভতা প্রদর্শন করে।

কিভাবে গণগত হয়ে কায়িক প্রগল্‌ভতা প্রদর্শন করে? এক্ষেত্রে কোনো কোনো ভিক্ষু গণগত হয়ে স্থবির ভিক্ষুদের অশ্রদ্ধা করে, তাঁরা জুতো খুলে চঙ্ক্রমণ করলে সে জুতো পড়ে চঙ্ক্রমণ করে, নিচে চঙ্ক্রমণ করলে উপরে চঙ্ক্রমণ করে, ভূমিতে চঙ্ক্রমণ করলে চঙ্ক্রমণস্থানে চঙ্ক্রমণ করে, গা-ঘেঁষে দাড়ায়, গা-ঘেঁষে উপবেশন করে, সম্মুখে দাঁড়ায়, সম্মুখে উপবেশন করে, উচ্চাসনে উপবেশন করে, মস্তক আবরিত করে উপবেশন করে, দাঁড়িয়ে কথা বলে, বাহু বিক্ষেপ করে বা হাত নেড়ে কথা বলে। এভাবে গণগত হয়ে কায়িক প্রগল্‌ভতা প্রদর্শন করে।

কিভাবে ভোজনশালায় কায়িক প্রগল্‌ভতা প্রদর্শন করে? এক্ষেত্রে কোনো কোনো ভিক্ষু ভোজনশালায় স্থবির ভিক্ষুদের অশ্রদ্ধা করে অনুপযুক্ত বা অনধিকারভুক্ত স্থানে উপবেশন করে, নবদীক্ষিত ভিক্ষুগণকে আসনে নিবারণ করে, গা-ঘেঁষে দাঁড়ায়, গা-ঘেঁষে উপবেশন করে, সম্মুখে দাঁড়ায়, সম্মুখে উপবেশন করে, উচ্চাসনে উপবেশন করে, মস্তক আবরিত করে উপবেশন করে, দাঁড়িয়ে কথা বলে, বাহুবিক্ষেপ করে বা বাহু নেড়ে কথা বলে। এরূপেই ভোজনশালায় কায়িক প্রগল্‌ভতা (কায় অসংযম) প্রদর্শন করে।

কিরূপে স্নানাগারে কায়িক প্রগল্‌ভতা প্রদর্শন করে? এক্ষেত্রে কোনো কোনো ভিক্ষু স্নানাগারে স্থবির ভিক্ষুগণকে অশ্রদ্ধা করে গা-ঘেঁষে দাঁড়ায়, গা-ঘেঁষে উপশেন করে, সম্মুখে দাঁড়ায়, সম্মুখে উপবেশন করে, উচ্চাসনে উপবেশন করে, জিজ্ঞাসা না করে ও আদিষ্ট না হয়ে দন্তকাষ্ঠ নিক্ষেপ করে, দ্বার বন্ধ করে, বাহু নেড়ে কথা বলে। এভাবেই স্নানাগারে কায়িক প্রগল্‌ভতা প্রদর্শন করে।

কিরূপে স্নানঘাটে কায়িক প্রগল্‌ভতা প্রদর্শন করে? এক্ষেত্রে কোনো কোনো ভিক্ষু স্নানঘাটে স্থবির ভিক্ষুগণকে অশ্রদ্ধা করে গা-ঘেঁষে অবতরণ করে, সম্মুখে অবতরণ করে, গা-ঘেঁষে স্নান করে, সম্মুখে স্নান করে, উপরিভাগে স্নান করে, গা-ঘেঁষে উত্তরণ করে, সম্মুখে উত্তরণ করে, উপরিভাগে উত্তরণ করে। এভাবেই স্নানঘাটে কায়িক প্রগল্‌ভতা প্রদর্শন করে।

কিভাবে অন্তরঘরে প্রবেশকালে কায়িক প্রগল্‌ভতা প্রদর্শন করে? এক্ষেত্রে কোনো কোনো ভিক্ষু অন্তরঘরে প্রবেশের সময় স্থবির ভিক্ষুগণকে অশ্রদ্ধা করে গা-ঘেঁষে গমন করে, সম্মুখে গমন করে; একদিকে ঘুরিয়ে যেতে স্থবির ভিক্ষুগণের সম্মুখে সম্মুখে গমন করে। এরূপেই অন্তরঘরে প্রবেশকালে কায়িক প্রগল্‌ভতা প্রদর্শন করে।

কিরূপে অন্তরঘরে প্রবিষ্ট হয়ে কায়িক প্রগল্‌ভতা প্রদর্শন করে? এক্ষেত্রে কোনো কোনো ভিক্ষু অন্তরঘরে প্রবেশ করে স্থবির ভিক্ষুগণকে “ভন্তে, আপনি প্রবেশ করবেন না” বলে নিজে প্রবেশ করে; “ভন্তে, আপনি দাঁড়াবেন না” বলে নিজে দাঁড়ায়; “ভন্তে, আপনি উপবেশন করবেন না” বলে নিজেই উপবেশন করে। গৃহীদের শয়নকক্ষে, নিভৃতে, গোপনস্থানে অনবকাশে প্রবেশ করে, অনবকাশে দাঁড়ায়, অনবকাশে উপবেশন করে। যেখানে কুলস্ত্রী, কুলকন্যা, কুলবধু ও কুলকুমারীগণ উপবেশন করে, সেখানে সহসা প্রবেশ করে এবং ছোট বালকের মাথায় হাত বুলিয়ে দেয়। এরূপেই অন্তরঘরে প্রবিষ্ট হয়ে কায়িক প্রগল্‌ভতা প্রদর্শন করে-এরূপেই কায়িক প্রগল্‌ভতা প্রদর্শন করে। ইহাই কায়িক প্রগল্‌ভতা।

কিরূপে বাচনিক প্রগল্‌ভতা প্রদর্শন করে? এক্ষেত্রে কোনো কোনো ভিক্ষু সংঘগত স্থবির ভিক্ষুর সম্মুকে বাচনিক প্রগলভ প্রদর্শন করে, গণগত হয়ে স্থবির ভিক্ষুর সম্মুখে বাচনিক প্রগলভ প্রদর্শন করে, অন্তরঘরে প্রবিষ্ট হয়ে বাচনিক প্রগলভ প্রদর্শন করে।

কিরূপে সংঘগত হয়ে বাচনিক প্রগল্‌ভতা প্রদর্শন করে? এক্ষেত্রে কোনো কোনো ভিক্ষু সংঘগত হয়ে স্থবির ভিক্ষুগণকে অশ্রদ্ধা করে অজিজ্ঞাসিত, অনাদিষ্ট হয়ে বিহারে অবস্থানরত ভিক্ষুগণকে ধর্মদেশনা প্রদান করে, প্রশ্নের উত্তর দেয়, প্রাতিমোক্ষ আবৃত্তি করে, দাঁড়িয়ে দাঁড়িয়ে কথা বলে, বাহু নেড়ে কথা বলে। এভাবে সংঘগত হয়ে বাচনিক প্রগল্‌ভতা প্রদর্শন করে।

কিভাবে গণগত হয়ে বাচনিক প্রগল্‌ভতা প্রদর্শন করে? এক্ষেত্রে কোনো কোনো ভিক্ষু গণগত হয়ে স্থবির ভিক্ষুগণকে অশ্রদ্ধা করে অজিজ্ঞাসিত, অনাদিষ্ট হয়ে বিহারে অবস্থানরত ভিক্ষুগণকে ধর্মদেশনা প্রদান করে, প্রশ্নের উত্তর দেয়, দাঁড়িয়ে দাঁড়িয়ে কথা বলে, বাহু নেড়ে কথা বলে। বিহারে অবস্থানরত ভিক্ষুণী, উপাসক-উপাসিকাগণকে ধর্মদেশনা প্রদান করে, প্রশ্নের উত্তর দেয়, দাঁড়িয়ে দাঁড়িয়ে কথা বলে, বাহু নেড়ে কথা বলে। এভাবে গণগত হয়ে বাচনিক প্রগলভ প্রদর্শন করে।

কিরূপে অন্তরঘরে প্রবিষ্ট হয়ে বাচনিক প্রগল্‌ভতা প্রদর্শন করে? এক্ষেত্রে কোনো কোনো ভিক্ষু অন্তরঘরে প্রবেশ করে কুলস্ত্রী, কুলকুমারীগণকে এরূপ বলে : “এই নামে, এই গোত্রীয় কেউ আছে কি? যাগু আছে কি? ভাত আছে কি? খাবার যোগ্য কিছু আছে কি? (আমি) কী পান করব? কী ভোজন করব? কী খাব? কী আছে আমাকে দেখাবে কি? এরূপে সারহীন, নিরর্থ, অনর্থ, মূল্যহীন, বাজে কথা, বৃথাকথা ভাষণ করে। এভাবে অন্তরঘরে প্রবিষ্ট হয়ে বাচনিক প্রগলভ প্রদর্শন করে। এগুলোই বাচনিক প্রগলভতা।

মানসিক প্রগলভ কিরূপ? এক্ষেত্রে কোনো কোনো ভিক্ষু উচ্চকুল হতে প্রব্রজিত না হয়েও নিজকে উচ্চকুল হতে প্রব্রজিতের সাথে সমকক্ষ মনে করে, মহাকুল হতে প্রব্রজিত না হয়েও নিজকে মহাকুল হতে প্রব্রজিতের সাথে সমকক্ষ মনে করে, ধনাঢ্য কুল হতে প্রব্রজিত না হয়েও নিজকে ধনাঢ্যকুল হতে প্রব্রজিতের সাথে সমকক্ষ মনে করে, অভিজাতকুল হতে প্রব্রজিত না হয়েও নিজকে অভিজাতকুল হতে প্রব্রজিতের সাথে সমকক্ষ মনে করে, নিজে সূত্রধর না হয়েও সূত্রধর ভিক্ষুর সমকক্ষ মনে করে, বিনয়ধর না হয়েও বিনয়ধর ভিক্ষুর সমকক্ষ মনে করে, অভিধর্মধর না হয়েও অভিধর্মধর ভিক্ষুর সমকক্ষ মনে করে, অরণ্যচারী ভিক্ষু না হয়েও অরণ্যচারী ভিক্ষুর সমকক্ষ মনে করে, পিণ্ডচারিক ভিক্ষু না হয়েও পিণ্ডচারিক ভিক্ষুর সমকক্ষ মনে করে, পাংশুকুলিক ভিক্ষু না হয়েও পাংশুকুলিক ভিক্ষুর সমকক্ষ মনে করে, ত্রিচীবরিক ভিক্ষু না হয়েও ত্রিচীবরিক ভিক্ষুর সমকক্ষ মনে করে, সাপদানচারীক ভিক্ষু না হয়েও সাপাদানচারীক ভিক্ষুর সমকক্ষ মনে করে, খলুপচ্ছাভত্তিক ভিক্ষু না হয়ে খলুপচ্চাভত্তিক ভিক্ষুর সমকক্ষ মনে করে, নৈসজ্জিক ভিক্ষু না হয়েও নৈসজ্জিক ভিক্ষু মনে করে, যথাসন্তুষ্টিক ভিক্ষু না হয়েও যথাসন্তুষ্টিক ভিক্ষু মনে করে, প্রথম ধ্যানলাভী ভিক্ষু না হয়েও প্রথম ধ্যানলাভী ভিক্ষুর সমকক্ষ মনে করে, দ্বিতীয় ধ্যানলাভী ভিক্ষু না হয়েও দ্বিতীয় ধ্যানলাভী ভিক্ষুর সমকক্ষ মনে করে, তৃতীয় ধ্যানলাভী ভিক্ষু না হয়েও তৃতীয় ধ্যানলাভী ভিক্ষুর সমকক্ষ মনে করে, চতুর্থ ধ্যানলাভী ভিক্ষু না হয়েও চতুর্থ ধ্যানলাভী ভিক্ষুর সমকক্ষ মনে করে, আকাশ অনন্তায়তন সমাপত্তিলাভী ভিক্ষু না হয়েও আকাশ অনন্তায়তন ভিক্ষুর সমকক্ষ মনে করে, বিজ্ঞানান্তায়তন সমাপত্তিলাভী ভিক্ষু না হয়েও বিজ্ঞানানন্তায়তন সমাপত্তিলাভী ভিক্ষুর সমকক্ষ মনে করে, অকিঞ্চনায়তন সমাপত্তিলাভী ভিক্ষু না হয়েও অকিঞ্চনায়তন সমাপত্তিলাভী ভিক্ষুর সমকক্ষ মনে করে, নৈবসংজ্ঞা-নাসংজ্ঞায়তন সমাপত্তিলাভী ভিক্ষু না হয়েও নৈবসংজ্ঞা-নাসংজ্ঞায়তন সমাপত্তিলাভী ভিক্ষুর সমকক্ষ মনে করে। ইহা মানসিক প্রগলভ। যার এই তিন প্রকার প্রগলভ প্রহীন হয়, সমুচ্ছিন্ন হয়, উপশান্ত হয়, উৎপত্তির অযোগ্য হয় এবং জ্ঞান অগ্নি দ্বারা দগ্ধ হয়, তাঁকেই অপ্রগলভ বলা হয়।

ঘৃণার্হ পুদ্গলও রয়েছে, ঘৃণারহিত পুদ্গলও রয়েছে। ঘৃণার্হ পুদ্গল কিরূপ? এক্ষেত্রে কোনো পুদ্গল দুঃশীল, পাপধর্মচারী, অপবিত্র-দুষ্ট আচরণকারী, গোপনে পাপচারী, শ্রমণভাণকারী অশ্রমণ, ব্রহ্মচারী ভাণকারী অব্রহ্মচারী, দুশ্চরিত্র, লোভী, কলুষিত হয়, একে বলা হয় ঘৃণার্হ পুদ্গল। অথবা সে ক্রোধী হয়, উপায়াসবহুল হয়; ন্যায় সংগত কিছু বললে ৰুব্ধ হয়, কুপিত হয়, বিরক্ত হয়, পাষাণ-হৃদয় বা কঠোর হয়; ক্রোধ, বিদ্বেষ, অসন্তোষ প্রকাশ করে, একে বলা হয় ঘৃণার্হ পুদ্গল। পুনশ্চ, ক্রোধী, বিদ্বেষী, পরনিন্দুক, রাগী, হিংসুক, কৃপণ, শঠ, মায়াবী, নির্দয়, অতিমানী, পাপেচ্ছু, মিথ্যাদৃষ্টিক, বিষয়ীভাবে (সাংসারিক বিষয়ে) কলুষিত ও অনুরক্ত, পাপ অপরিত্যাগকারী, একে বলা হয় ঘৃণার্হ পুদ্গল।

ঘৃণারহিত পুদ্গল কিরূপ? কোনো কোনো ভিক্ষু শীলবান হন, প্রাতিমোক্ষ সংবরণে সংযত হয়ে অবস্থান করেন, আচার-গোচরসম্পন্ন হন, অণুমাত্র বর্জনীয় বিষয়সমূহে ভয়দর্শী হন এবং শিক্ষাপদসমূহ গ্রহণ করে শিক্ষা করেন-একে বলা হয় ঘৃণারহিত পুদ্গল। অথবা (তিনি) অক্রোধী, অনুপায়াসবহুল হন। মানযুক্ত বা মানসম্বন্ধীয় (সমানো) কথা বহুরূপে বলা হলেও তিনি ক্রুদ্ধ হন না, কুপিত হন না, বিরক্ত হন না, পাষাণ-হৃদয় (একগুঁয়ে) হন না; কোপ, দ্বোষ ও অপ্রত্যয় (মনে মনে রাগান্বিতভাব) উৎপন্ন করেন না, একে ঘৃণারহিত পদ্গল বলা হয়। অথবা তিনি অক্রোধী, অহিংসুক (অনুপনাহী), অম্রক্ষী (বা অনিষ্ঠুর), দয়ালু, অনুৎসুক্য, মাৎসর্যহীন (নিঃস্বার্থপর), অশঠ, অমায়াবী, অনির্দয় ও অনতিমানী হন; পাপেচ্ছু হন না, মিথ্যাদৃষ্টিপরায়ণ হন না, সংসারিকতার সহিত জড়িত বা কলুষিত হন না, আসক্তিমুক্ত হন এবং সহজে পরিত্যাগী হন (বা অনায়াসে পরিত্যাগ করেন), একে ঘৃণারহিত পুদ্গল বলা হয়। সকল মূর্খ-পৃথগ্‌জন ঘৃণিত হয়, (পক্ষান্তরে) সৎপৃথগ্‌জনসহ (ধর্মশীল ব্যক্তি) আট প্রকার আর্যপুদ্গল অঘৃণিত হন অপ্রগল্‌ভ ও অঘৃণিত (পুদ্গল)।

“অপবাদ বা পিশুনবাক্য” বলতে এক্ষেত্রে কোনো কোনো ব্যক্তি পিশুনভাষী হয়—এখান হতে শুনে ভেদ সৃষ্টির লক্ষে অমুক স্থানে বলে দেয়। অথবা অমুক স্থানে শুনে ভেদ সৃষ্টির জন্য তা অমুক অমুক স্থানে বলে দেয়। এভাবে ঐক্যবদ্ধদের বিভেদ সৃষ্টি করে (বিভেদ সৃষ্টিকারী হয়), বিভক্তদের ত্যাগ করে (বা ঐক্য করে না), দল বিভাগেচ্ছু, বর্গরত (বা দল বিভাগে ব্যগ্র), বর্গনন্দী (বা দল বিভাগে সন্তুষ্টি) ও বর্গ বিভক্তিমূলক বাক্য ভাষণ করে, ইহাকে পরোক্ষে অপবাদ (পিশুনবাক্য) বলা হয়।

অধিকন্তু, দুটি কারণে পিশুনবাক্য ভাষণে প্রবৃত্ত হয়—১) প্রিয় বা মনোজ্ঞ হওয়ার অভিলাষে, ২) ভেদ সৃষ্টির অভিপ্রায়ে। কিরূপে মনোজ্ঞ হওয়ার জন্য পিশুনবাক্য ভাষণে প্রবৃত্ত হয়? এরূপে প্রিয় হবো, মনোজ্ঞ হবো, বিশ্বস্ত হবো, অন্তরঙ্গ বন্ধু হবো ও সুহৃদ হবো। এভাবে প্রিয় বা মনোজ্ঞ হওয়ার ইচ্ছায় পিশুন বাক্য ভাষণ করে থাকে। কিরূপে ভেদ সৃষ্টির অভিপ্রায়ে পিশুনবাক্য ভাষণে প্রবৃত্ত হয়? “এরা কীভাবে পৃথক হতে পারে, অনৈক্য হতে পারে, (অপর একটি) দল হতে পারে, দ্বিধা হতে পারে, দ্বিধা-বিভক্ত হতে পারে, দুই পক্ষ হতে পারে, (ঐক্য) ভঙ্গ হতে পারে, একত্রিত হতে না পারে এবং দুঃখে অবস্থান করতে পারে, সুখে নয়।” এরূপে বিভেদ সৃষ্টির লক্ষ্যে পিশুনবাক্য ভাষণ করে থাকে। যাঁর এই পিশুনমূলক বাক্য প্রহীন, সমুচ্ছিন্ন, উপশান্ত, প্রশান্ত, পুনরুৎপত্তিহীন এবং জ্ঞানাগ্নি দ্বারা দগ্ধ হয়েছে, তিনিই পিশুনমূলক বাক্য ভাষণে যুক্ত, নিযুক্ত, প্রযুক্ত ও সম্বন্ধযুক্ত হন না, পিশুনমূলক বাক্য ভাষণে যুক্ত বা প্রবৃত্ত হন না।

তাই ভগবান বলেছেন :

তিনি অসংলগ্ন, অকুহক, অলোভী, অকৃপণ, অচঞ্চল, ঘৃণারহিত, এবং পৈশুন্যমুক্ত।

 

৮৮. তিনি আনন্দজনক বিষয়সমূহে (পঞ্চকামগুণে) নিরানন্দিত এবং অতিমানে যুক্ত নন। তিনি শান্ত, প্রতিভাবান (প্রত্যুৎপন্নমতি); (তিনি) অনুরক্তও নন, আবার স্বয়ং অনাগ্রহও দেখান না।

“আনন্দজনক বিষয়” বলতে পঞ্চকামগুণকে বুঝায়। কী কারণে আনন্দজনক বিষয়কে পঞ্চকামগুণ বলা হয়? দেব-মনুষ্যগণ অধিক পরিমাণে পঞ্চকামগুণ ইচ্ছা করে, কামনা করে, প্রার্থনা করে, আকুলভাবে আকাঙ্ক্ষা করে ও স্পৃহা করে; সেই কারণেই আনন্দজনক বিষয়কে পঞ্চকামগুণ বলা হয়। যাদের এসব আনন্দজনক বিষয়-তৃষ্ণা অপ্রহীন আছে, তাদের চক্ষু হতে রূপতৃষ্ণা প্রবাহিত হয়, নির্গত হয়, দ্রব বা ক্ষরণ হয়, প্রবর্তিত হয়; শ্রোত্র হতে শব্দতৃষ্ণা... ঘ্রাণ হতে গন্ধতৃষ্ণা... জিহ্বা হতে রসতৃষ্ণা... কায় হতে স্পর্শতৃষ্ণা... মন হতে ধর্মতৃষ্ণা প্রবাহিত হয়, নির্গত হয়, দ্রব বা ক্ষরণ হয়, প্রবর্তিত হয়। যাঁদের এসব আনন্দজনক বিষয়-তৃষ্ণা প্রহীন, সমুচ্ছিন্ন, উপশান্ত, প্রশান্ত, পুনরুৎপত্তিহীন ও জ্ঞানাগ্নি দ্বারা দগ্ধ হয়েছে, তাঁদের চক্ষু হতে রূপতৃষ্ণা প্রবাহিত হয় না, নির্গত হয় না, দ্রব হয় না প্রবর্তিত হয় না; শ্রোত্র হতে শব্দতৃষ্ণা... ঘ্রাণ হতে গন্ধতৃষ্ণা... জিহ্বা হতে রসতৃষ্ণা... কায় হতে স্পর্শতৃষ্ণা... মন হতে ধর্মতৃষ্ণা প্রবাহিত হয় না, নির্গত হয় না, দ্রব হয় না, প্রবর্তিত হয় না—আনন্দজনক বিষয়সমূহে নিরানন্দিত।

অতিমান কিরূপ? এক্ষেত্রে কোনো কোনো (ভিক্ষু) জাতি দ্বারা, গোত্র দ্বারা... এবং অন্যতর অন্যতর বিষয় দ্বারা অপরকে অতিশয় অবজ্ঞা করে থাকে। যা এরূপ মান, অহংকার ও আত্মশ্লাঘা (অহমিকা) বৃদ্ধি, আধিক্যতা, ধ্বজা বা নিদর্শন (ধজো), অবলম্বন এবং চিত্তের আত্মবিজ্ঞপ্তি (বা গর্ব), ইহাকে অতিমান বলা হয়। যাঁর এই অতিমান প্রহীন, সমুচ্ছিন্ন, উপশান্ত, প্রশান্ত, পুনরুৎপত্তিহীন ও জ্ঞানাগ্নি দ্বারা দগ্ধ হয়েছে, তিনি অতিমানে যুক্ত, নিযুক্ত, প্রযুক্ত এবং সম্বন্ধযুক্ত হন না, তিনি অতিমানে যুক্ত হন না।

“শান্ত” বলতে শান্ত (বা শান্তিকর) কায়কর্মে সমন্নাগত বলে শান্ত, শান্তিকর বাক্‌কর্মে... শান্তিকর মনোকর্মে সমন্নাগত বিধায় শান্ত, শান্তিকর (চারি) স্মৃতিপ্রস্থানে সমন্নাগত বলে শান্ত, শান্তিকর (চারি) সম্যক প্রধানে... শান্তিকর (চারি) ঋদ্ধিপাদে... শান্তিকর পঞ্চেন্দ্রিয়ে... শান্তিকর পঞ্চবলে... শান্তিকর (সপ্ত) বোধ্যঙ্গে সমন্নাগত বলে শান্ত এবং শান্তিকর আর্য অষ্টাঙ্গিক মার্গে সমন্নাগত বিধায় শান্ত-শান্ত (সণ্হো)।

“প্রতিভাবান” বলতে তিন প্রকার প্রতিভাবান—১) পরিয়ত্তি প্রতিভাবান, ২) প্রশ্ন জিজ্ঞাসামূলক প্রতিভাবান, ৩) অধিগম প্রতিভাবান। পরিয়ত্তি প্রতিভাবান কিরূপ? এক্ষেত্রে কোনো (ভিক্ষু) সাধারণত সূত্র, গেয়্য, ব্যাকরণ, গাথা, উদান, ইতিবুত্তক, জাতক, অদ্ভুতধর্ম ও বেদল্যে সুশিক্ষিত হন; এবং পরিয়ত্তিকে আশ্রয় করে তাঁর (জ্ঞান) প্রতিভাত হয়, এটাই (বা তিনিই) পরিয়ত্তি প্রতিভাবান। প্রশ্ন জিজ্ঞাসামলূক প্রতিভাবান কিরূপ? এক্ষেত্রে কোনো (ভিক্ষু) নিজস্বার্থে (অত্তত্থে), ন্যায়ার্থে, লক্ষণে, কারণে ও স্থান-অস্থানে জিজ্ঞাসিত হন; সেই প্রশ্নকে নিশ্রয় করে তাঁর (জ্ঞান) প্রতিভাত হয়, এটাই (বা ইনিই) প্রশ্ন জিজ্ঞাসামূলক প্রতিভাবান। অধিগম প্রতিভাবান কিরূপ? এক্ষেত্রে কোনো (ভিক্ষু) চারি স্মৃতিপ্রস্থান, চারি সম্যক প্রধান, চারি ঋদ্ধিপাদ, পঞ্চেন্দ্রিয়, পঞ্চবল, সপ্ত বোধ্যঙ্গ, আর্য অষ্টাঙ্গিক মার্গ, চারি আর্যমার্গ, চারি শ্রমণ্যফল, চারি প্রতিসম্ভিদা এবং ষড়ভিজ্ঞা অধিগত করেন। তাঁর অর্থ জ্ঞাত হয়, ধর্ম জ্ঞাত হয়, নিরুক্তি জ্ঞাত হয়। অর্থ জ্ঞাত হয়ে অর্থ প্রতিভাত হয়; ধর্ম জ্ঞাত হয়ে ধর্ম প্রতিভাত হয়; নিরুক্তি জ্ঞাত হয়ে নিরুক্তি প্রতিভাত হয়। এই তিন প্রকার জ্ঞানে জ্ঞানই প্রতিভাণ প্রতিসম্ভিদা। তিনি এই প্রতিভাণ প্রতিসম্ভিদায় উপনীত, সমুপনীত, উপগত, সমুপগত, উৎপন্ন, সমুৎপন্ন ও সমন্নাগত হন; তাই প্রতিভাবান বলা হয়। যার পরিয়ত্তি, প্রশ্ন জিজ্ঞাসা ও অধিগম নেই; তার কীই-বা প্রতিভাত হবে?-শান্ত ও প্রতিভাবান।

“ন সদ্ধো” বলতে স্বয়ং নিজের দ্বারা অভিজ্ঞাত ও আত্মপ্রত্যক্ষেত ধর্মকে কেবল শ্রদ্ধা করে; অন্য কোনো শ্রমণ, ব্রাহ্মণ, দেব, মার বা ব্রহ্মার কথায় শ্রদ্ধান্বিত হয় না। “সকল সংস্কার অনিত্য” এভাবে স্বয়ং নিজের দ্বারা অভিজ্ঞাত... “সকল সংস্কার দুঃখ”... “সকল ধর্ম অনাত্ম”... “অবিদ্যার প্রত্যয়ে সংস্কার”... “জাতির প্রত্যয়ে জরা-মরণ”... “অবিদ্যার নিরোধে সংস্কার নিরোধ”... “জন্ম নিরোধে জরা-মরণ নিরোধ”... “ইহা দুঃখ”... “ইহা দুঃখ নিরোধগামিনী প্রতিপদা”... “ইহা আসব”... “ইহা আসব নিরোধগামিনী প্রতিপদা”... “এই ধর্মসমূহ অভিজ্ঞেয়”... “এই ধর্মসমূহ সাক্ষাৎ করা উচিত” এভাবে স্বয়ং নিজের দ্বারা অভিজ্ঞাত... ছয় স্পর্শায়তনের সমুদয়, বিলয়, আস্বাদ, আদীনব, নিঃসরণ, পঞ্চ উপাদান স্কন্ধের সমুদয়... চারি মহাভূতের সমুদয় বিলয়, আস্বাদ, আদীনব ও নিঃসরণ স্বয়ং নিজের দ্বারা অভিজ্ঞাত... “যা কিছু সমুদয়ধর্মী তৎসমস্তই নিরোধধর্মী” এভাবে স্বয়ং নিজের দ্বারা স্বয়ং নিজের দ্বারা অভিজ্ঞাত ও আত্মপ্রত্যক্ষেত ধর্মকে কেবল শ্রদ্ধা করে; অন্য কোনো শ্রমণ, ব্রাহ্মণ, দেব, মার বা ব্রহ্মার কথায় শ্রদ্ধান্বিত হয় না।

ভগবান এরূপ বললেন, “হে সারিপুত্র, তুমি কি বিশ্বাস কর যে, শ্রদ্ধেন্দ্রিয় ভাবিত ও বহুলীকৃত হলে অমৃতোগধ (অমৃতে অবগাহন), অমৃতপরায়ণ ও অমৃত পর্যাবসান হয়? বীর্যেন্দ্রিয়... স্মৃতীন্দ্রিয়... সমাধীন্দ্রিয়... প্রজ্ঞেন্দ্রিয় ভাবিত ও বহুলীকৃত হলে অমৃতোগধ, অমৃতপরায়ণ ও অমৃত পর্যাবসান হয়?”

“ভন্তে, আমি নিশ্চয়ই এখানে ভগবানের কথায় একমত হচ্ছি না যে, শ্রদ্ধেন্দ্রিয়... বীর্যেন্দ্রিয়... স্মৃতীন্দ্রিয়... সমাধীন্দ্রিয়... প্রজ্ঞেন্দ্রিয় ভাবিত ও বহুলীকৃত হলে অমৃতোগধ, অমৃতপরায়ণ ও অমৃত পর্যাবসান হয়। ভন্তে, প্রজ্ঞা দ্বারা যাদের এই বিষয় অজ্ঞাত, অদৃষ্ট, অবিদিত, অসাক্ষাৎকৃত ও অস্পর্শিত, সেক্ষেত্রে তারা অন্যভাবে বিশ্বাস করতে পারে যে, শ্রদ্ধেন্দ্রিয় ভাবিত ও বহুলীকৃত হলে অমৃতোগধ, অমৃতপরায়ণ ও অমৃত পর্যাবসান হয়। বীর্যেন্দ্রিয়... স্মৃতীন্দ্রিয়... সমাধীন্দ্রিয়... প্রজ্ঞেন্দ্রিয় ভাবিত ও বহুলীকৃত হলে অমৃতোগধ, অমৃতপরায়ণ ও অমৃত পর্যাবসান হয়। ভন্তে, প্রজ্ঞা দ্বারা যাঁদের এই বিষয় জ্ঞাত, দৃষ্ট, বিদিত, সাক্ষাৎকৃত ও স্পর্শিত, তথায় তাঁরা সন্দেহহীন ও বিচিকিৎসাহীন হন। শ্রদ্ধেন্দ্রিয়... বীর্যেন্দ্রিয়... স্মৃতীন্দ্রিয়... সমাধীন্দ্রিয়... প্রজ্ঞেন্দ্রিয় ভাবিত ও বহুলীকৃত হলে অমৃতোগধ, অমৃতপরায়ণ ও অমৃত পর্যাবসান হয়। ভন্তে, প্রজ্ঞা দ্বারা আমার এই বিষয় জ্ঞাত, দৃষ্ট, বিদিত, সাক্ষাৎকৃত ও স্পর্শিত হয়েছে, তদ্ধেতু তথায় আমি সন্দেহহীন ও বিচিকিৎসাহীন। শ্রদ্ধেন্দ্রিয... বীর্যেন্দ্রিয়... স্মৃতীন্দ্রিয়... সমাধীন্দ্রিয়... প্রজ্ঞেন্দ্রিয় ভাবিত ও বহুলীকৃত হলে অমৃতোগধ, অমৃতপরায়ণ ও অমৃত পর্যাবসান হয়।”

“সাধু, সাধু, সাধু সারিপুত্র, প্রজ্ঞা দ্বারা যাঁদের এই বিষয় অজ্ঞাত, অদৃষ্ট, অবিদিত, অসাক্ষাৎকৃত ও অস্পর্শিত, সেক্ষেত্রে তারা অন্যভাবে বিশ্বাস করতে পারে যে, শ্রদ্ধেন্দ্রিয়... বীর্যেন্দ্রিয়... স্মৃতীন্দ্রিয়... সমাধীন্দ্রিয়... প্রজ্ঞেন্দ্রিয় ভাবিত ও বহুলীকৃত হলে অমৃতোগধ, অমৃতপরায়ণ ও অমৃত পর্যাবসান হয়।

যিনি অশ্রদ্ধ বা অদ্ধবিশ্বাসী নন, অকৃত বা নির্বাণ জেনেছেন, সংসার-সন্ধিছেদ করেছেন, এবং কুশল-অকুশলের আসক্তি ও বাসনা ক্ষয় করেছেন, তিনিই পুরুষোত্তম বা পুরুষের মধ্যে শ্রেষ্ঠ।

সকল মূর্খ-পৃথগ্‌জন অনুরক্ত হয়; সাত প্রকার শৈক্ষ্য, কল্যাণপৃথগ্‌জন (উপাদায) আসক্তি উৎপাদনে অনাসক্ত হয়। কিন্তু অর্হতেরা অনুরক্তও নন এবং অনাসক্তও নন; তাঁরা রাগ বা আসক্তি-ক্ষয়ের দ্বারা বীতরাগ, দ্বেষক্ষয়ের দ্বারা বীতদ্বেষ ও মোহক্ষয়ের দ্বারা বীতমোহ হয়ে অনাসক্ত হন। তাঁরা উত্থিতাবাস, অভ্যাসগত স্বভাব... তাঁর সংসারে জন্ম-মরণ, পুনর্জন্ম এবং পুনাবির্ভাব নেই।

তাই ভগবান বলেছেন :

তিনি আনন্দজনক বিষয়সমূহে (পঞ্চকামগুণে) নিরানন্দিত এবং অতিমানে যুক্ত নন। তিনি শান্ত, প্রতিভাবান (প্রত্যুৎপন্নমতি); (তিনি) অনুরক্তও নন, আবার স্বয়ং অনাগ্রহও দেখান না।

 

৮৯. যে ব্যক্তি লাভের ইচ্ছায় শিক্ষা করেন না এবং অলাভে কুপিত হন না। তিনি তৃষ্ণার দ্বারা অনুরক্ত না হয়ে রসেও অতিলোভী বা লোভপরায়ণ হন না।

কিরূপে লাভেচ্ছু হয়ে শিক্ষা করে? হে ভিক্ষুগণ, এক্ষেত্রে ভিক্ষু চীবর-পিণ্ডপাত-শয়নাসন-ওষুধ-প্রত্যয়-ভৈষজ্য-পরিষ্কারলাভী ভিক্ষুকে দর্শন করে; তার এরূপ চিন্তা উদয় হয় যে—“কিরূপে এই আয়ুষ্মান চীবর-পিণ্ডপাত-শয়নাসন-ওষুধ-প্রত্যয়-ভৈষজ্য-পরিষ্কারলাভী?” তার এরূপ ধারণা হয় যে, “এই আয়ুষ্মান সূত্রান্তিক, তদ্ধেতু এই আয়ুষ্মান চীবর-পিণ্ডপাত-শয়নাসন-ওষুধ-প্রত্যয়-ভৈষজ্য-পরিষ্কারলাভী।” সেই লাভের হেতুতে, লাভের প্রত্যয়ে, লাভের কারণে ও লাভ পুনঃ উদ্ধারের জন্য, লাভের আশায় সূত্রান্ত শিক্ষা করে। এভাবে লাভেচ্ছু হয়ে শিক্ষা করে।

অথবা ভিক্ষু চীবর-পিণ্ডপাত-শয়নাসন-ওষুধ-প্রত্যয়-ভৈষজ্য-পরিষ্কারলাভী ভিক্ষুকে দর্শন করে; তার এরূপ চিন্তা উদয় হয় যে—“কীরূপে এই আয়ুষ্মান চীবর-পিণ্ডপাত-শয়নাসন-ওষুধ-প্রত্যয়-ভৈষজ্য-পরিষ্কারলাভী?” তার এরূপ ধারণা হয় যে-“এই আয়ুষ্মান বিনয়ধর... ধর্মকথিক... আভিধার্মিক, তদ্ধেতু এই আয়ুষ্মান চীবর-পিণ্ডপাত-শয়নাসন-ওষুধ-প্রত্যয়-ভৈষজ্য-পরিষ্কারলাভী।” সেই লাভের হেতুতে, লাভের প্রত্যয়ে, লাভের কারণে ও লাভ পুনঃ উদ্ধারের জন্য, লাভের আশায় সূত্রান্ত শিক্ষা করে। এভাবে লাভেচ্ছু হয়ে শিক্ষা করে।

অথবা ভিক্ষু চীবর-পিণ্ডপাত-শয়নাসন-ওষুধ-প্রত্যয়-ভৈষজ্য-পরিষ্কারলাভী ভিক্ষুকে দর্শন করে; তার এরূপ চিন্তা উদয় হয় যে—“কিরূপে এই আয়ুষ্মান চীবর-পিণ্ডপাত-শয়নাসন-ওষুধ-প্রত্যয়-ভৈষজ্য-পরিস্কারলাভী?” তার এরূপ ধারণা হয় যে—“এই আয়ুষ্মান আরণ্যিক... পিণ্ডপাতিক... পাংশুকূলিক... ত্রিচীবরিক... সপাদানচারিক... খলুপশ্চাৎভত্তিক... নৈসজ্জিক... যথাসন্তুষ্টিক, তদ্ধেতু এই আয়ুষ্মান চীবর-পিণ্ডপাত-শয়নাসন-ওষুধ-প্রত্যয়-ভৈষজ্য-পরিষ্কারলাভী।” সেই লাভের হেতুতে, লাভের প্রত্যয়ে, লাভের কারণে ও লাভ পুনঃ উদ্ধারের জন্য, লাভের আশায় আরণ্যিক হয়... সন্দৃষ্টিক হয়। এভাবে লাভেচ্ছু হয়ে শিক্ষা করে।

কিভাবে লাভেচ্ছু না হয়ে শিক্ষা করেন? এক্ষেত্রে ভিক্ষু লাভের হেতুতে, লাভের প্রত্যয়ে, লাভের কারণে, লাভ পুনঃ উদ্ধারের জন্য ও লাভের আশায় সূত্র, বিনয়, অভিধর্ম শিক্ষা করেন না। আত্মদমন, আত্মোপশম ও আত্মনিবৃত্তির জন্য সূত্র শিক্ষা করেন, বিনয় শিক্ষা করেন, অভিধর্ম শিক্ষা করেন। এভাবে লাভেচ্ছু না হয়ে শিক্ষা করেন।

অথবা ভিক্ষু লাভের হেতু ছাড়া, লাভের প্রত্যয় ছাড়া, লাভের কারণ ছাড়া, লাভ পুনরুৎপাদন ছাড়া এবং লাভের আশা না করে যতটুকু সম্ভব অল্পেচ্ছা, সন্তুষ্টি, কঠোর ব্রত, প্রবিবেক এবং অস্তিত্ব বা বাস্তবতাকে নিশ্রয় করে আরণ্যিক হন, পিণ্ডপাতিক হন, পাংশুকূলিক হন, ত্রিচীবরিক হন, সপদানচারিক হন, খলুপশ্চাৎভত্তিক হন, নৈসজ্জিক হন, যথাসন্তুষ্টিক হন। এভাবে লাভেচ্ছু না হয়ে শিক্ষা করেন-লাভকম্যা ন সক্খিতি।

কীভাবে অলাভে কুপিত হয়? এক্ষেত্রে কোনো কোনো (ভিক্ষু) “আমি কুল লাভ করি না, গণ লাভ করি না, আবাস লাভ করি না, যশ করি না, প্রশংসা করি না, সুখ করি না, চীবর করি না, পিণ্ডপাত করি না, শয্যাসন করি না, ওষুধ-প্রত্যয়-ভৈষজ্য-পরিষ্কার করি না, রোগীর সেবাকারী লাভ করি না অথবা আমি খ্যাতিসম্পন্ন নই” এই বলে কুপিত হয়, নিরাশ হয়, একগুঁয়ে হয়; কোপ, দ্বেষ ও অসন্তোষ প্রকাশ করে। এভাবে অলাভে কুপিত হয়।

কিভাবে অলাভে কুপিত হন না? এক্ষেত্রে ভিক্ষু “আমি কুল লাভ করি না, গণ লাভ করি না, আবাস লাভ করি না, যশ করি না, প্রশংসা করি না, সুখ করি না, চীবর করি না, পিণ্ডপাত করি না, শয্যাসন করি না, ওষুধ-প্রত্যয়-ভৈষজ্য-পরিষ্কার করি না, রোগীর সেবাকারী লাভ করি না অথবা আমি খ্যাতিসম্পন্ন নই” এই বলে কুপিত হন না, নিরাশ হন না, একগুঁয়ে হন না; কোপ, দ্বেষ ও অসন্তোষ প্রকাশ করেন না। এভাবে অলাভে কুপিত হন না।

“বিরুদ্ধো” বলতে যা চিত্তের আঘাত, প্রতিঘাত; প্রতিঘ, প্রতিবিরোধ, কোপ, প্রকোপ, সম্প্রকোপ, দোষ, প্রদোষ, সম্প্রদোষ; চিত্তের বিপত্তি, মন-প্রদোষ; ক্রোধ, রাগ, উত্তেজনা; দ্বেষ, দোষ, বিদ্বেষ; বিপত্তি, অনিষ্ট, ক্ষতি, বিরোধ, প্রতিবিরোধ, চিত্তের হিংস্রতা, অসহিঞ্চুতা, নিরানন্দতা, একেই বলে বিরোধ। যাঁর এই বিরোধ প্রহীন, সমুচ্ছিন্ন, উপশান্ত, প্রশান্ত, পুনরুৎপত্তিহীন ও জ্ঞানাগ্নি দ্বারা দগ্ধ হয়, তাঁকেই বলে বন্ধনমুক্ত। “তৃষ্ণা” (তণ্হা) রূপতৃষ্ণা, শব্দতৃষ্ণা, গন্ধতৃষ্ণা, রসতৃষ্ণা, স্পর্শতৃষ্ণা, ধর্মতৃষ্ণা। “রস” (রসো) বলতে মূলরস (বৃক্ষমূলের রস), স্কন্ধরস (বৃক্ষকাণ্ডারের রস), বাকলের রস, পাতার রস, পুস্পরস, ফলরস, অম্লরস, মধুর বা মিষ্টি রস, তিক্ত রস, কটুরস, লবণযুক্ত রস, ৰারযুক্ত রস, কর্কশ বা অপক্ব ফলাদির অম্লরস (লম্বিকং), কষায় রস, সুস্বাদু রস, অস্বাদু বা অপ্রীতিকর রস, ঠান্ডা রস, উষ্ণ রস। কোনো কোনো শ্রমণ-ব্রাহ্মণ রসলোভী আছে; তারা জিহ্বাগ্র দিয়ে উৎকৃষ্ট রসাদি পরীক্ষা বা অন্বেষণ করে করে বিচরণ করে; অম্লরস লাভ করে অম্লহীন রস খোঁজে, অম্লহীন রস লাভ করে অম্লরস খোঁজে; মিষ্টিরস লাভ করে তিক্ত রস খোঁজে, তিক্ত রস লাভ করে মিষ্টিরস খোঁজে; কটুরস লাভ করে কটুহীন রস খোঁজে, কটুহীন রস লাভ করে কটুরস খোঁজে; লবণযুক্ত রস লাভ করে লবণহীন রস খোঁজে, লবণহীন রস লাভ করে লবণযুক্ত রস খোঁজে; ক্ষারযুক্ত রস লাভ করে ক্ষারহীন রস খোঁজে, ক্ষারহীন রস লাভ করে ক্ষারযুক্ত রস খোঁজে; অপক্ব ফলাদির অম্লরস লাভ করে পক্ব ফলাদির মিষ্টরস খোঁজে, পক্ব ফলাদির মিষ্টরস লাভ করে অপক্ব ফলাদির অম্লরস খোঁজে; কষায় রস লাভ করে কষায়হীন রস খোঁজে, কষায়হীন রস লাভ করে কষায় রস খোঁজে; সুস্বাদু রস লাভ করে অস্বাদু (স্বাদহীন) রস খোঁজে, অস্বাদু রস লাভ করে সুস্বাদু রস খোঁজে; ঠান্ডা রস লাভ করে উষ্ণ রস খোঁজে, উষ্ণ রস লাভ করে ঠান্ডা রস খোঁজে। তারা যা যা লাভ করে তদ্বারা তুষ্ট হয় না, পুনঃপুন খোঁজে, মনোজ্ঞ রসসমূহে অভিভূত, লালায়িত, আসক্ত, বিমোহিত, অনুরক্ত, যুক্ত, সংযুক্ত ও আবদ্ধ হয়। যাঁর এই রস তৃষ্ণা প্রহীন, সমুচ্ছিন্ন, উপশান্ত, প্রতিপ্রশ্রদ্ধি (প্রশান্ত), পুনরুৎপত্তিহীন ও জ্ঞানাগ্নি দ্বারা দগ্ধ হয়েছে, তিনি মনোযোগ-সহকারে আহার করেন-তা ক্রীড়ার জন্য নয়, মত্ততার জন্য নয়, মণ্ডনের জন্য নয়, বিভূষণের জন্য নয়, শুধুমাত্র এই কায়ের স্থিতি ও রক্ষার জন্য, ক্ষুধারোগ নিবারণের জন্য, ব্রহ্মচর্য রক্ষার জন্য, পুরাতন ক্ষুধা-বেদনা বিনাশের জন্য এবং (আহারজনিত) নব নব ক্ষুধা-বেদনা অনুৎপাদনের জন্য, অধিকন্তু আমার জীবনযাত্রা অনবদ্য ও সুখাবস্থান হবে।

যেমন, কেবল বনে অগ্নি সংযোগ করা হয় গাছ লাগানোর জন্য, কেবল ভার বহন করার জন্য চক্রে তৈল লেপন করা হয়, কেবল দুর্গম পথ অতিক্রম করার জন্য পচামাংস আহার করা হয়; ঠিক এভাবেই ভিক্ষু মনোযোগসহকারে আহার করেন, তা ক্রীড়ার জন্য নয়, মত্ততার জন্য নয়, মণ্ডনের জন্য নয়, বিভূষণের জন্য নয়, শুধুমাত্র এই কায়ের স্থিতি ও রক্ষার জন্য, ক্ষুধারোগ নিবারণের জন্য, ব্রহ্মচর্য রক্ষার জন্য, পুরাতন ক্ষুধা-বেদনা বিনাশের জন্য এবং (আহারজনিত) নব নব ক্ষুধা-বেদনা অনুৎপাদনের জন্য, অধিকন্তু আমার জীবনযাত্রা অনবদ্য ও সুখাবস্থান হবে। তিনি রসতৃষ্ণা পরিত্যাগ করেন, বিনাশ করেন, ধ্বংস করেন, নিবৃত্ত করেন; রসতৃষ্ণা হতে আরত (নিবৃত্ত), বিরত, প্রতিবিরত, নিষ্ক্রান্ত, মুক্ত, বিপ্রমুক্ত এবং বিসংযুক্ত হয়ে অবাধ বা মুক্ত চিত্তে অবস্থান করেন।

তাই ভগবান বলেছেন :

যে ব্যক্তি লাভের ইচ্ছায় শিক্ষা করেন না এবং অলাভে কুপিত হন না। তিনি তৃষ্ণার দ্বারা অনুরক্ত না হয়ে রসেও অতিলোভী বা লোভপরায়ণ হন না।

 

৯০. তিনি উপেক্ষক, সদা স্মৃতিমান। জগতে তিনি অন্যজনের সমান, অন্যজনের চেয়ে শ্রেষ্ঠ বা অন্যজনের চেয়ে নীচ মনে করেন না। তাঁর কোনো অহমিকা (উৎসদ) নেই।

“উপেক্খকো” অর্থে ষড়াঙ্গ উপেক্ষাগুণে সমন্নাগত। চক্ষু দ্বারা রূপ দেখে সুমনা, দুর্মনা না হয়ে উপেক্ষক, স্মৃতিমান ও সম্প্রজ্ঞানী হয়ে অবস্থান করেন। শ্রোত্র দ্বারা শব্দ শুনে... এবং মন দ্বারা ধর্ম বিজ্ঞাত হয়ে সুমনা, দুর্মনা না হয়ে উপেক্ষক, স্মৃতিমান ও সম্প্রজ্ঞানী হয়ে অবস্থান করেন। চক্ষু দ্বারা মনোজ্ঞ রূপ দেখে আনন্দিত হন না, উল্লসিত হন না, আসক্তি উৎপন্ন করেন না। তাঁর কায় স্থির হয়, আধ্যাত্মিকভাবে চিত্ত স্থিত, সুস্থিত ও সুবিমুক্ত হয়। চক্ষু দ্বারা অমনোজ্ঞ রূপ দেখে বিরক্ত হন না, (তাতে) তাঁর চিত্ত অপ্রতিষ্ঠিত হয়, মন অলীন হয় ও অব্যাপন্ন চিত্ত হন। তাঁর কায় স্থির হয়, আধ্যাত্মিকভাবে চিত্ত স্থিত, সুস্থিত ও সুবিমুক্ত হয়। শ্রোত্র দ্বারা শব্দ শুনে... নাসিকা দ্বারা ঘ্রাণ নিয়ে... জিহ্বা দ্বারা রস আস্বাদন করে... কায় দ্বারা স্পৃষ্টব্য বিষয় স্পর্শ করে... মন দ্বারা মনোজ্ঞ ধর্ম বিজ্ঞাত হয়ে বিরক্ত হন না, (তাতে) তাঁর চিত্ত অপ্রতিষ্ঠিত হয়, মন অলীন হয় ও অব্যাপন্নচিত্ত হন। তাঁর কায় স্থির হয়, আধ্যাত্মিকভাবে চিত্ত স্থিত, সুস্থিত ও সুবিমুক্ত হয়।

চক্ষু দ্বারা রূপ দেখে মনোজ্ঞ-অমনোজ্ঞ রূপসমূহে তাঁর কায় স্থিত হয়, আধ্যাত্মিকভাবে চিত্ত স্থিত, সুস্থিত ও সুবিমুক্ত হয়। শ্রোত্র দ্বারা শব্দ শুনে... মন দ্বারা ধর্ম বিজ্ঞাত হয়ে মনোজ্ঞ-অমনোজ্ঞ রূপসমূহে তাঁর কায় স্থিত হয়, আধ্যাত্মিকভাবে চিত্ত স্থিত, সুস্থিত ও সুবিমুক্ত হয়।

চক্ষু দ্বারা রূপ দেখে রজনীয় রূপে আসক্ত হন না, দূষনীয় রূপে দূষিত হন না, মোহনীয় রূপে মোহিত হন না, কোপনীয় রূপে কুপিত হন না, মদনীয় বা মত্ততাজনক রূপে মত্ত হন না, ক্লেশনীয় রূপে ক্লিষ্ট হন না। শ্রোত্র দ্বারা শব্দ শুনে... মন দ্বারা ধর্ম বিজ্ঞাত হয়ে রজনীয় ধর্মে আসক্ত হন না, দূষনীয় ধর্মে দূষিত হন না, মোহনীয় ধর্মে মোহিত হন না, কোপনীয় (ধর্মে) কুপিত হন না, মদনীয় বা মত্ততাজনক ধর্মে মত্ত হন না, ক্লেশনীয় ধর্মে ক্লিষ্ট হন না। দৃষ্টতে দৃষ্টমাত্র, শ্রুতিতে শ্রুতমাত্র, অনুমানে অনুমিতমাত্র, বিজ্ঞাতে বিজ্ঞাতমাত্র। দৃষ্ট বিষয়ে লিপ্ত হন না, শ্রুতিতে লিপ্ত হন না, অনুমানে লিপ্ত হন না, বিজ্ঞাতে লিপ্ত হন না। দৃষ্টতে অনাসক্ত, নিরাসক্ত, অনিশ্রিত, অপ্রতিবদ্ধ, বিপ্রমুক্ত ও বিসংযুক্ত হয়ে মুক্ত চিত্তে অবস্থান করেন। শ্রুতিতে... অনুমানে... বিজ্ঞাতে অনাসক্ত, নিরাসক্ত, অনিশ্রিত, অপ্রতিবদ্ধ, বিপ্রমুক্ত ও বিসংযুক্ত হয়ে মুক্ত চিত্তে অবস্থান করেন।

অর্হতের চক্ষু বিদ্যমান, অর্হৎ চক্ষু দ্বারা রূপ দর্শন করেন। (কিন্তু) অর্হতের ছন্দরাগ নেই, অর্হৎ সুবিমুক্ত চিত্তসম্পন্ন। অর্হতের শ্রোত্র বিদ্যমান, শ্রোত্র দ্বারা অর্হৎ শব্দ শ্রবণ করেন। অর্হতের ছন্দরাগ নেই, অর্হৎ সুবিমুক্ত চিত্তসম্পন্ন। অর্হতের ঘ্রাণ বিদ্যমান, অর্হৎ ঘ্রাণ দিয়ে গন্ধ গ্রহণ করেন। অর্হতের ছন্দরাগ নেই, অর্হৎ সুবিমুক্ত চিত্তসম্পন্ন। অর্হতের জিহ্বা বিদ্যমান, অর্হৎ জিহ্বা দ্বারা রসাস্বাদন করেন... অর্হতের কায় বিদ্যমান, অর্হৎ কায় দ্বারা স্পৃষ্টব্য... অর্হতের মন বিদ্যমান, অর্হৎ মন দ্বারা ধর্ম জানেন। অরহতের ছন্দরাগ নেই, অর্হৎ সুবিমুক্ত চিত্তসম্পন্ন।

চক্ষু রূপে আশ্রিত, রূপেরত, রূপ-সমুদিত; অর্হতের তা দান্ত, গুপ্ত, রক্ষিত, সংযত থাকে এবং তা সংবরণের জন্য অর্হৎ ধর্মদেশনা করেন। শ্রোত্র শব্দে আশ্রিত... ঘ্রাণ গন্ধে আশ্রিত... জিহ্বা রসে আশ্রিত, রসেরত, রস-সমুদিত; অর্হতের তা দান্ত, গুপ্ত, রক্ষিত, সংযত থাকে এবং তা সংবরণের জন্য অর্হৎ ধর্মদেশনা করেন। কায় স্পর্শে আশ্রিত... মন ধর্মে আশ্রিত, ধর্মেরত, ধর্ম-সমুদিত; অর্হতের তা দান্ত, গুপ্ত, রক্ষিত, সংযত থাকে এবং তা সংবরণের জন্য অর্হৎ ধর্মদেশনা করেন।

দান্ত সম্মেলনে অগ্রগামী হয়, দান্ত রাজার ন্যায় (মঞ্চে) আরোহন করে। মানুষের মধ্যে দান্ত শ্রেষ্ঠ, যে কুব্যবহার সহ্য করে। শ্রেষ্ঠ অশ্বতর আজানেয়, সিন্ধু দান্ত; তার চেয়ে শ্রেষ্ঠ দান্ত কুঞ্জর, মহানাগ; তার চেয়েও শ্রেষ্ঠ যে আত্মসংযত। এরা অগত দিকে গমন করে না। দান্ত যেমন নিজে সুদান্ত হয়ে অপর সুদান্তের সাথে গমন করে। যারা নীতিতে অবিচলিত, বিপ্রমুক্ত, যাদের পুনর্জন্ম নেই, যারা দান্তভূমিতে প্রাপ্ত; তারা সর্বলোকে জয়ী। সর্বলোকে যার ভিতর ও বাইরের ইন্দ্রিয়সমূহ ভাবিত হয়েছে, ইহলোক ও পরলোক সম্পর্কে সম্পূর্ণ জ্ঞান লাভ করে যিনি শান্তচিত্তে মরণের অপেক্ষা করেন, তিনিই দান্ত।

সদা, সর্বদা, সর্বকাল, নিত্যকাল, ধ্রুবকাল... শেষ বয়সে। “স্মৃতিমান” (সতো) বলতে চারটি বিষয়ে স্মৃতিমান—কায়ে কায়ানুদর্শন স্মৃতিপ্রস্থান ভাবনাকালে স্মৃতিমান, বেদনায়... চিত্তে... ধর্মে ধর্মানুদর্শন স্মৃতিপ্রস্থান ভাবনাকালে স্মৃতিমান... তাই তাঁকে স্মৃতিমান বলা হয়।

“আমি সদৃশ হই” এই বলে মান উৎপন্ন করেন না, জাতি দ্বারা, গোত্র দ্বারা... অথবা অন্যতর অন্যতর বিষয় দ্বারা মান উৎপন্ন করেন না।

“আমি শ্রেয়” এই বলে অতিমান উৎপন্ন করেন না, জাতি দ্বারা, গোত্র দ্বারা... অথবা অন্যতর অন্যতর বিষয় দ্বারা অতিমান উৎপন্ন করেন না। “আমি হীন” এই বলে অপমান উৎপন্ন করেন না, জাতি দ্বারা, গোত্র দ্বারা... অথবা অন্যতর অন্যতর বিষয় দ্বারা অপমান উৎপন্ন করেন না।

“তাঁর” বলতে অর্হতের, ক্ষীণাসবের। “উদ্গত” (উস্সদা) বলতে সাত প্রকার উদগত-রাগ উদগত, দ্বেষ উদগত, মোহ উদগত, মান উদগত, মিথ্যাদৃষ্টি উদগত, ক্লেশ উদগত, কর্ম উদগত। তাঁর এই উদগতসমূহ বিদ্যমান নেই, বিদ্যমান থাকে না, জাগ্রত হয় না, অনুভব হয় না বরং প্রহীন হয়, সমুচ্ছিন্ন হয়, উপশান্ত হয়, প্রশান্ত হয়, পুনরুৎপত্তিহীন হয় এবং জ্ঞান অগ্নি দ্বারা দগ্ধ হয়েছে—তাঁর কোনো উদ্গত নেই।

তাই তো ভগবান বলেছেন :

তিনি উপেক্ষক, সদা স্মৃতিমান। জগতে তিনি অন্যজনের সমান, অন্যজনের চেয়ে শ্রেষ্ঠ বা অন্যজনের চেয়ে নীচ মনে করেন না। তাঁর কোনো অহমিকা (উৎসদ) নেই।

 

৯১. যাঁর কোনো নিশ্রয় নেই, ধর্ম জেনে যিনি অনিশ্রিত, ভবের প্রতি বা বিভবের প্রতি যাঁর কোনো তৃষ্ণা বিদ্যমান নেই।

“যস্স” বলতে অর্হতের, ক্ষীণাসবের। “নিশ্রয়” বলতে দুই প্রকার নিশ্রয়-তৃষ্ণা নিশ্রয় ও দৃষ্টি নিশ্রয়... ইহা তৃষ্ণা নিশ্রয়... ইহা দৃষ্টি নিশ্রয়। তাঁর তৃষ্ণা নিশ্রয় প্রহীন হয়েছে, দৃষ্টি নিশ্রয় পরিত্যক্ত হয়েছে। তৃষ্ণা নিশ্রয় প্রহীন হওয়ায়, দৃষ্টি নিশ্রয় পরিত্যক্ত হওয়ায় তাঁর এসবের প্রতি অধীনতা নেই, বিদ্যমান থাকে না, জাগ্রত হয় না, অনুভব হয় না বরং প্রহীন হয়, সমুচ্ছিন্ন হয়, উপশান্ত হয়, প্রশমিত হয়, পুনরুৎপত্তিহীন হয় এবং জ্ঞান অগ্নি দ্বারা দগ্ধ হয়—যাঁর নিশ্রয় নেই।

“ঞত্বা” বলতে জ্ঞাত হয়ে, জেনে, তুলনা করে, বিবেচনা করে, প্রকাশ করে, ব্যাখ্যা করে; “সকল সংস্কার অনিত্য” এটা জ্ঞাত হয়ে, জেনে, তুলনা করে, বিবেচনা করে, প্রকাশ করে, ব্যাখ্যা করে; “সকল সংস্কার দুঃখ”... “সকল সংস্কার অনাত্ম”... “যা কিছু সমুদয়ধর্মী তৎসমস্তই নিরোধধর্মী” এটা জ্ঞাত হয়ে, জেনে, তুলনা করে, বিবেচনা করে, প্রকাশ করে, ব্যাখ্যা করে। “অনিশ্রিত হয়ে” অর্থে নিশ্রয় দুই প্রকার—তৃষ্ণা নিশ্রয় ও দৃষ্টি নিশ্রয়... ইহা তৃষ্ণা নিশ্রয়... ইহা দৃষ্টি নিশ্রয়। তৃষ্ণা নিশ্রয় ত্যাগ করে, দৃষ্টি নিশ্রয় পরিত্যাগ করে চক্ষে নিশ্রয় না করে, শ্রোত্রে নিশ্রয় না করে, ঘ্রাণে নিশ্রয় না করে, জিহ্বায় নিশ্রয় না করে, কায়ে নিশ্রয় না করে, মনে নিশ্রয় না করে, রূপে নিশ্রয় না করে, শব্দে নিশ্রয় না করে, গন্ধে নিশ্রয় না করে, রসে নিশ্রয় না করে, স্পর্শে নিশ্রয় না করে, কুলে নিশ্রয় না করে, সংঘে নিশ্রয় না করে, আবাসে নিশ্রয় না করে, দৃষ্ট-শ্রুত-অনুমিত-বিজ্ঞাতধর্মে নিশ্রয় না করে, অসংলগ্ন হয়ে, অনুপগত হয়ে, অভিভূত না হয়ে, অধিমুক্ত না হয়ে নিষ্ক্রান্ত, মুক্ত, বিপ্রমুক্ত, বিসংযুক্ত হয়ে মুক্ত চিত্তে অবস্থান করেন। এ অর্থে ধর্মকে জেনে, নিশ্রয় না করে।

“তৃষ্ণা” বলতে রূপতৃষ্ণা, শব্দতৃষ্ণা, গন্ধতৃষ্ণা, রসতৃষ্ণা, স্পর্শতৃষ্ণা, ধর্মতৃষ্ণা। “যস্স” বলতে অর্হতের, ক্ষীণাসবের। “ভৰায” বলতে ভবদৃষ্টিতে, “বিভবায” বলতে বিভবদৃষ্টিতে; “ভৰায” বলতে শাশ্বতদৃষ্টিতে, “অবিভবায” বলতে উচ্ছেদদৃষ্টিতে; “ভৰায” বলতে পুনঃপুন ভবে, পুনঃপুন উৎপত্তিতে, পুনঃপুন প্রতিসন্ধিতে, পুনঃপুন আত্মভাব উৎপাদনে। যাঁর তৃষ্ণা নেই, বিদ্যমান থাকে না, অবিদ্যমান ও উপলব্ধি হয় না; বরং প্রহীন হয়, সমুচ্ছিন্ন হয়, উপশান্ত হয়, প্রশান্ত হয়, প্রশমিত হয়, পুনরুৎপত্তিহীন হয় এবং জ্ঞান অগ্নি দ্বারা দগ্ধ হয়। এ অর্থে ভব ও বিভবে যাঁর তৃষ্ণা থাকে না।

তাই ভগবান বলেছেন :

যাঁর কোনো নিশ্রয় নেই, ধর্ম জেনে যিনি অনিশ্রিত, ভবের প্রতি বা বিভবের প্রতি যাঁর কোনো তৃষ্ণা বিদ্যমান নেই।

 

৯২. যিনি কামে নিরপেক্ষ, তাঁকে আমি উপশান্ত বলি। যাঁর কোনো গ্রন্থি বিদ্যমান নেই, সেই ব্যক্তি তৃষ্ণা অতিক্রমকারী।

যিনি উপশান্ত, প্রশান্ত, নির্বাপিত, প্রশমিত তাকেই (আমি) কথায় প্রকাশ করি, প্রচার করি, ভাষণ করি, বর্ণনা করি, ব্যাখ্যা করি।

“কাম” বলতে দুই প্রকার কাম-বস্তুকাম ও ক্লেশকাম... ইহাকে বলা হয় বস্তুকাম... ইহাকে বলা হয় ক্লেশকাম। বস্তুকাম পরিজ্ঞাত হয়ে, ক্লেশকাম প্রহীন, ত্যাগ, বিদূরীত, ধ্বংস এবং সম্পূর্ণরূপে বিনাশসাধন করে কামে নিরপেক্ষ, কামহীন, কামবর্জিত, কামত্যক্ত, কামমুক্ত, কামপ্রহীন ও কামপরিত্যক্ত হন। এভাবে কামে আসক্তিহীন, আসক্তিবিমুক্ত, আসক্তিত্যক্ত, আসক্তিমুক্ত, আসক্তিপ্রহীন, আসক্তিপরিত্যক্ত হয়ে অনাকাঙ্ক্ষী, নির্বাপিত, শীতলতাপ্রাপ্ত হয়ে স্বয়ং ব্রহ্ম সদৃশ সুখ অবস্থান করেন।

“গ্রন্থি” বলতে চার প্রকার গ্রন্থি-অভিধ্যা গ্রন্থি, ব্যাপাদ গ্রন্থি, শীলব্রতপরামর্শ গ্রন্থি, আত্মানুবাদ গ্রন্থি। স্বীয় মিথ্যাদৃষ্টিজাত আসক্তিই অভিধ্যা গ্রন্থি; পরের কথায় আঘাত পেয়ে রেগে যাওয়াই ব্যাপাদ গ্রন্থি; নিজের শীল, ব্রত বা শীলব্রতকে সত্য বলে আঁকড়ে ধরে রাখাই শীলব্রত-পরামর্শ গ্রন্থি; নিজের দৃষ্টি বা মতবাদই আত্মবাদ গ্রন্থি। “তাঁর” (তস্স) বলতে অর্হতের, ক্ষীণাসবের। তাঁর গ্রন্থিসমূহ বিদ্যমান নেই, বিদ্যমান থাকে না, অবিদ্যমান এবং উপলব্ধি হয় না বরং প্রহীন হয়, সমুচ্ছিন্ন হয়, উপশান্ত হয়, প্রশান্ত হয়, প্রশমিত হয়, পুনরুৎপত্তিহীন হয় এবং জ্ঞান অগ্নি দ্বারা দগ্ধ হয়। এ অর্থে তাঁর গ্রন্থি বিদ্যমান নেই।

‘আসক্তি’ তৃষ্ণাকে বলা হয়। যা রাগ, সরাগ... অভিধ্যা, লোভ, অকুশলমূল। কোন অর্থে তৃষ্ণা? তৃষ্ণা বলে তৃষ্ণা, বিশাল বলে তৃষ্ণা, আসক্তি বলে তৃষ্ণা, বিষম বলে তৃষ্ণা, বিশেষভাবে সংগৃহীত হয় বলে তৃষ্ণা, প্রতারণা করে বলে তৃষ্ণা, বিষমূল বলে তৃষ্ণা, বিষফল বলে তৃষ্ণা, বিষপরিভোগ বলে তৃষ্ণা। অথবা সেই বিশাল তৃষ্ণা রূপে... শব্দে... গন্ধে... রসে... স্পর্শে... কুলে... গণে... আবাসে... এবং দৃষ্ট-শ্রুত-অনুমিত-বিজ্ঞাতব্য ধর্মসমূহে তৃষ্ণা বিস্তৃত বলেই তৃষ্ণা।

তিনি এই আসক্তি-তৃষ্ণাকে অতিক্রম করেছেন, উত্তীর্ণ হয়েছেন, পার হয়েছেন, সমতিক্রম করেছেন এবং অতিবাহিত বা জয় করেছেন, তিনি আসক্তি বা তৃষ্ণাকে অতিক্রম করেছেন।

তাই ভগবান বলেছেন :

যিনি কামে নিরপেক্ষ, তাঁকে আমি উপশান্ত বলি। যাঁর কোনো গ্রন্থি বিদ্যমান নেই, সেই ব্যক্তি তৃষ্ণা অতিক্রমকারী।

 

৯৩. তাঁর পুত্র, পশু, ক্ষেত্র ও বাস্তু (জায়গা) কিছুই নেই। আত্মা বা নিরাত্মা তাঁর কিছুই উপলব্ধ বা অনুভব হয় না।

“নেই” বলতে প্রতিক্ষেপন (বা অস্বীকারকরণ)। “তাঁর” অর্থে অর্হতের, ক্ষীণাসবের। “পুত্র” (পুত্তা) বলতে চার প্রকার পুত্র; যথা : ১) আত্মজ পুত্র (স্বীয় ঔরসজাত পুত্র), ২) ক্ষেত্রজ পুত্র, ৩) দণ্ডক পুত্র (প্রদত্ত বা পালিত পুত্র) এবং ৪) শিষ্যরূপ পুত্র। “পশু” (পসৰো) বলতে ছাগল, ভেড়া, কুক্কুট, (মুরগি), শূকর, হস্তি, গরু, অশ্ব, ঘোটকী। “ক্ষেত্র” (খেত্তং) অর্থে শালিক্ষেত্র (শালিধান্য), শস্যক্ষেত্র, মুগক্ষেত্র (ডালক্ষেত্র), মাষক্ষেত্র (এক প্রকার শিম জাতীয় ফসল), যবক্ষেত্র (গমক্ষেত্র), গোধুমক্ষেত্র (গমশস্য), তিলক্ষেত্র। “বাস্তু” (ৰত্থুং) বলতে বাস্তুভিটা, প্রকোষ্ঠবস্তু, পূর্বদিকস্থ বাস্তু, পশ্চিমদিকস্থ বাস্তু, আরাম বাস্তু (বাগান), বিহারবাস্তু। তাঁর পুত্রপরিগ্রহ (পুত্র অধিকারভুক্ত), পশুপরিগ্রহ, ক্ষেত্রপরিগ্রহ বা বাস্তুপরিগ্রহ নেই, অবিদ্যমান, অনুপস্থিত এমনকি উপলব্ধও হয় না। (অধিকন্তু, সেগুলো তাঁর) প্রহীন, সমুচ্ছিন্ন, উপশান্ত, প্রশান্ত, পুনরুৎপত্তিহীন এবং জ্ঞানাগ্নি দ্বারা দগ্ধ হয়েছে। এ অর্থে ক্ষেত্র এবং বাস্তু কিছুই বিদ্যমান নেই।

“আত্মা” বলতে আত্মানুদৃষ্টি। “নিরাত্মা” অর্থে উচ্ছেদদৃষ্টি। “আত্মা” বলে গৃহীত হয় না; “নিরাত্মা” বলে মোচনীয় থাকে না। যাঁর গৃহীত হয় না, তাঁর ত্যাগযোগ্যও থাকে না। যাঁর ত্যাগযোগ্য থাকে না তাঁর গৃহীতও হয় না। অর্হৎগণ গ্রহণ এবং ত্যাগকে সমতিক্রম করে বৃদ্ধি ও পরিহানি বিজয়ী হন। তিনি উত্থিত-আবাস, মার্জিত-স্বভাবী... জন্ম-মৃত্যু-সংসার (বিজিত) এবং তাঁর আর পুনর্জন্ম নেই-আত্মা বা নিরাত্মা তাঁর কিছুই উপলব্ধ বা অনুভব হয় না।

তাই ভগবান বলেছেন :

তাঁর পুত্র, পশু, ক্ষেত্র ও বাস্তু (জায়গা) কিছুই নেই। আত্মা বা নিরাত্মা তাঁর কিছুই উপলব্ধ বা অনুভব হয় না।

 

৯৪. পৃথগ্‌জন (সাধারণ লোক) এবং শ্রমণ-ব্রাহ্মণেরা যার দ্বারা তাঁকে দোষযুক্ত (পাপী) মনে করে থাকে; তা (সেই বিষয়) তাঁর ভক্তির বিষয় নয়, সে কারণে তিনি বাদানুবাদে উত্তেজিত হন না।

“পৃথগ্‌জন” বলতে অপরাপর ক্লেশসমূহ উৎপন্ন করে বলে পৃথগ্‌জন, অপরাপর সৎকায়দৃষ্টি বিহত (বিনষ্ট) হয়নি বলে পৃথগ্‌জন, অপরাপর শিক্ষকের তোশামোদকারী বলে পৃথগ্‌জন, অপরাপর সর্বগতি হতে অনুত্থিত বলে পৃথগ্‌জন, অপরাপর নানাভিসংস্কারসমূহ পুনঃ সংস্কার করে বলে পৃথগ্‌জন, অপরাপর নানা-ওঘসমূহের দ্বারা নীত হয় বলে পৃথগ্‌জন, অপরাপর নানা-সন্তাপের দ্বারা সন্তাপিত হয় বলে পৃথগ্‌জন, অপরাপর নানা-পরিলাহ (পরিদাহ) দ্বারা পরিদগ্ধ হয় বলে পৃথগ্‌জন, অপরাপর পঞ্চকামগুণে রঞ্জিত, লালায়িত, জড়িত, মূর্ছিত, অনুরক্ত, লগ্ন, সংলগ্ন ও আবদ্ধ বলে পৃথগ্‌জন, অপরাপর পঞ্চনীবরনের দ্বারা আবৃত, নিবৃত (বা দৃঢ়ীকৃত), রুদ্ধ, আচ্ছাদিত, প্রতিচ্ছন্ন এবং আবরিত বলে পৃথগ্‌জন। “শ্রমণগণ” (সামণা) বলতে যারা এই বুদ্ধশাসনের বাইরে পরিব্রাজককুলে উপগত, পরিব্রাজককুলে সমাপন্ন (বা প্রবিষ্ট)। “ব্রাহ্মণগণ” (ব্রাহ্মণা) অর্থে যারা ভোবাদী। পৃথগ্‌জনেরা রাগ, দ্বেষ, মোহ, মান, দৃষ্টি, ঔদ্ধত্য, বিচিকিৎসা এবং অনুশয় দ্বারা বশীভূত হয়ে তাঁকে এরূপ বলতে পারে-আপনি উত্তেজিত, দুষ্ট, মূর্খ, আবদ্ধ, পরামৃষ্ট (সংস্পৃষ্ট), বিক্ষেপগত (চঞ্চল), অপূর্ণতাপ্রাপ্ত (অর্হৎ নয়), থামগত অথবা আপনার অভিসংস্কারসমূহ প্রহীন হয়েছে। অভিসংস্কারসমূহের প্রহীন হওয়ায় গতি নির্দিষ্ট করে তাঁকে এরূপ বলতে পারে-আপনি নৈরয়িক, তির্যক, প্রেত, মনুষ্য, দেব, রূপী, অরূপী, সংজ্ঞী, অসংজ্ঞী বা নৈবসংজ্ঞী-নাসংজ্ঞী। সেই হেতু, প্রত্যয় ও কারণ অবিদ্যমান; যার দ্বারা তাকে বলতে পারে, বিবৃত করতে পারে, ভাষণ করতে পারে, ব্যাখ্যা করতে পারে, প্রকাশ বা বর্ণনা করতে পারে। এ অর্থে পৃথগ্‌জন এবং শ্রমণ-ব্রাহ্মণেরা তাঁকে যে কারণে দোষযুক্ত মনে করে।

“তাঁর” বলতে অর্হতের, ক্ষীণাসবের। “পুরেক্খার” (রক্ষণ) অর্থে দুই প্রকার পুরেক্‌খার—১) তৃষ্ণা পুরেক্‌খার (তৃষ্ণা রক্ষণ), ২) দৃষ্টি পুরেক্‌খার (দৃষ্টি রক্ষণ)... ইহা তৃষ্ণা পুরেক্‌খার..পে... ইহা দৃষ্টি পুরেক্‌খার। তার তৃষ্ণা পুরেক্খার প্রহীন হয়েছে, দৃষ্টি পুরেক্‌খার পরিত্যক্ত হয়েছে। তৃষ্ণা পুরেক্‌খার প্রহীন ও দৃষ্টি পুরেক্‌খার পরিত্যক্ত হওয়ায় তিনি তৃষ্ণা বা দৃষ্টিকে সম্মুখে রেখে বিচরণ করেন না; তৃষ্ণাধ্বজ, তৃষ্ণাকেতু, তৃষ্ণা-আধিপত্য (তৃষ্ণার উপর আধিপত্য বিস্তার), দৃষ্টিধ্বজ, দৃষ্টকেতু ও দৃষ্টাধিপত্য (দৃষ্টির উপর আধিপত্য বিস্তার) করে বিচরণ করেন না; এবং তৃষ্ণা বা দৃষ্টিতে পরিবেষ্টিত হয়ে বিচরণ করেন না, তা তাঁর সম্মুখে অরক্ষিত।

“সে কারণে” বলতে তদ্ধেতু, সেই কারণে, সেই হেতুতে, সেই প্রত্যয়ে এবং সেই নিদানে বাদানুবাদ ও উপবাদসমূহে নিন্দা, তিরস্কার, অকীর্তি (অগৌরব) ও অপবাদকারীর দ্বারা উত্তেজিত হন না, বিচলিত হন না, আলোড়িত হন না, কম্পিত হন না, প্রকম্পিত হন না এবং সম্প্রকম্পিত (প্রচণ্ডরূপে কম্পিত) হন না, সে কারণে তিনি বাদানুবাদে উত্তেজিত হন না।

তাই ভগবান বলেছেন :

পৃথগ্‌জন (সাধারণ লোক) এবং শ্রমণ-ব্রাহ্মণেরা যার দ্বারা তাঁকে দোষযুক্ত (পাপী) মনে করে থাকে; তা (সেই বিষয়) তাঁর ভক্তির বিষয় নয়, সে কারণে তিনি বাদানুবাদে উত্তেজিত হন না।

 

৯৫. বীতলোভ, মাৎসর্যহীন মুনি নিজেকে উচ্চ শ্রেণীভুক্ত, সমশ্রেণীভুক্ত কিংবা নিম্ন শ্রেণীভুক্তও বলে বা মনে করেন না (এবং) তিনি কল্প ও অকল্পকে গ্রহণ করেন না।

আসক্তিকে তৃষ্ণা বলা হয়। যা রাগ, সরাগ... অভিধ্যা, লোভ, অকুশলমূল। যাঁর সেই আসক্তি প্রহীন, সমুচ্ছিন্ন উপশান্ত, প্রতিপ্রশ্রদ্ধ, পুনরুৎপত্তিহীন ও জ্ঞান-অগ্নি দ্বারা দগ্ধ হয়েছে, তাঁকে বলা হয় বীতরাগী। তিনি রূপের প্রতি অনাসক্ত... দৃষ্ট-শ্রুত-অনুমিত-বিজ্ঞাতব্য ধর্মসমূহের প্রতি অনাসক্ত, অনাবদ্ধ, অমূর্ছিত, নিষ্কলঙ্ক, আসক্তিহীন, আসক্তিবিগত, আসক্তিবর্জিত, আসক্তিপরিত্যক্ত, আসক্তিমুক্ত, আসক্তিপ্রহীন, আসক্তি অপসারিত, বীতরাগী, বিগতরাগী, রাগ বর্জনকারী, রাগ পরিত্যাক্তকারী, মুক্তরাগী, রাগ অপসারণকারী, রাগ পরিত্যাগকারী হয়ে মুক্ত, নির্বাপিত, শীতিভূত (শান্তভাবপ্রাপ্ত) এবং সুখ অনুভবকারী হয়ে নিজেই ব্রহ্মের ন্যায় অবস্থান করেন। “মাৎসর্য” পাঁচ প্রকার মাৎসর্য—১) আবাস-মাৎসর্য, ২) কুল-মাৎসর্য, ৩) লাভ-মাৎসর্য, ৪) বর্ণ-মাৎসর্য ও ৫) ধর্ম-মাৎসর্য। যা এরূপ... ও মনের গৃহীতভাব, একে মাৎসর্য বলা হয়। যাঁর এই মাৎসর্য প্রহীন, সমুৎচ্ছিন্ন, উপশান্ত, প্রশান্ত, পুনরুৎপত্তিহীন ও জ্ঞান-অগ্নি দ্বারা দগ্ধ হয়েছে, তাঁকে বলা হয় মাৎসর্যহীন-বীতরাগী, মাৎসর্যহীন।

প্রজ্ঞা বা প্রাজ্ঞতাকে জ্ঞান বলা হয়... সেই মুনি আসক্তিজাল (সঙ্গজাল) অতিক্রম করেন। “আমি শ্রেয়”, “আমি সৃদশ” বা “আমি হীন” এরূপ বলেন না, ভাষণ করেন না, ব্যাখ্যা করেন না, বর্ণনা প্রকাশ করেন না। এ অর্থে তিনি নিজেকে শ্রেয়, সমান ও হীন মনে করে না।

“কপ্প” বলতে দুই প্রকার কম্পন—তৃষ্ণাকম্পন ও দৃষ্টিকম্পন... এটা তৃষ্ণাকম্পন... এটা দৃষ্টিকম্পন । তাঁর তৃষ্ণাকম্পন প্রহীন হয়েছে, দৃষ্টিকম্পন পরিত্যক্ত হয়েছে; তৃষ্ণাকম্পন প্রহীন হওয়ায় ও দৃষ্টিকম্পন পরিত্যাগ হওয়ায় তৃষ্ণাকম্পন বা দৃষ্টিকম্পনে চালিত হন না, উপনীত হন না, তা গ্রহণ করেন না, ধারণ করেন না, অভিনিবেশ করেন না। এ অর্থে কম্পনে চালিত হন না। “কপ্প” বলতে দুই প্রকার কম্পন—তৃষ্ণাকম্পন ও দৃষ্টিকম্পন... এটা তৃষ্ণাকম্পন... এটা দৃষ্টিকম্পন। তাঁর তৃষ্ণাকম্পন প্রহীন হয়েছে, দৃষ্টিকম্পন পরিত্যক্ত হয়েছে; তৃষ্ণাকম্পনের প্রহীন হওয়ায় তৃষ্ণাকম্পন বা দৃষ্টিকম্পনের কল্পনা করেন না, জন্ম দেন না, সঞ্জানন করেন না, উৎপন্ন করেন না, উৎপাদন করেন না।

তাই ভগবান বলেছেন :

বীতলোভ, মাৎসর্যহীন মুনি নিজেকে উচ্চ শ্রেণীভুক্ত, সমশ্রেণীভুক্ত কিংবা নিম্ন শ্রেণীভুক্তও বলে বা মনে করেন না (এবং) তিনি কল্প ও অকল্পকে গ্রহণ করেন না।

 

৯৬. এই জগতে নিজের বলে যার বা অর্হতের কোনো কিছু নেই নিতি বিপরিণত বিষয় নিয়ে অনুশোচনা করেন না এবং বিভিন্ন ধর্মের মতানুসরণ করেন না। তিনি “শান্ত” বলে বিবেচিত হন।

“তস্স” বলতে অর্হতের, ক্ষীণাসবের। তাঁর “ইহা আমার, ইহা অপরের” (সম্বন্ধীয়) যা কিছু রূপগত, বেদনাগত, সংজ্ঞাগত, সংস্কারগত ও বিজ্ঞানগত বিষয় গৃহীত, পরামৃষ্ট (সংস্পৃষ্ট), অভিনিবিষ্ট, অধিমুক্ত (বা দৃঢ় সংকল্পিত) নেই, থাকে না... এবং জ্ঞানাগ্নি দ্বারা দগ্ধ হয়, জগতে নিজের বলে যাঁর কিছু নেই। বিপরিণত বিষয়কে নিয়ে অনুশোচনা করেন না, বিপরিণত বিষয়ে অনুশোচনা করেন না। “আমার চক্ষু বিপরিণত” এরূপে অনুশোচনা করেন না; “আমার শ্রোত্র... আমার ঘ্রাণ... আমার জিহ্বা... আমার কায়... আমার মন... আমার রূপ... আমার শব্দ... আমার গন্ধ... আমার রস... আমার স্পর্শ... আমার কুল... আমার গণ... আমার আবাস... আমার লাভ... আমার যশ... আমার প্রশংসা... আমার সুখ... আমার চীবর... আমার পিণ্ডপাত... আমার শয়নাসন... আমার ওষুধ-প্রত্যয়-ভৈষজ্য-পরিষ্কার... আমার মাতা... আমার পিতা... আমার ভ্রাতা... আমার ভগ্নি... আমার পুত্র... আমার কন্যা... আমার মিত্র... আমার সহচর... আমার জ্ঞাতি... এবং আমার সগোত্র বিপরিণত” এরূপে অনুশোচনা করেন না, শ্রান্ত হন না, পরিদেবন করেন না, বুক চাপড়িয়ে চাপড়িয়ে ক্রন্দন করেন না এবং সম্মোহিত হন না। এভাবে অমনোজ্ঞ বিষয় নিয়ে অনুশোচনা করে না।

অথবা অমনোজ্ঞ দুঃখবেদনায় স্পৃষ্ট, পীড়িত, আচ্ছাদিত ও সমন্নাগত হয়ে অনুশোচনা করেন না, শ্রান্ত হন না, পরিদেবন করেন না, বুক চাপড়িয়ে চাপড়িয়ে ক্রন্দন করেন না এবং সম্মোহিত হন না। চক্ষুরোগে স্পৃষ্ট, পীড়িত, আচ্ছাদিত ও সমন্নাগত হয়ে অনুশোচনা করেন না, শ্রান্ত হন না, পরিদেবন করেন না, বুক চাপড়িয়ে চাপড়িয়ে ক্রন্দন করেন না এবং সম্মোহিত হন না; শ্রোত্ররোগে... ঘ্রাণরোগে... জিহ্বারোগে... কায়রোগে... শিররোগে... কর্ণরোগে... মুখরোগে... দন্তরোগে... কাশিরোগে... নাসিকারোগে... দাহরোগে... জ্বরে... কুক্ষিরোগে... মূর্ছায়... রক্তামাশয়ে... শূলরোগে... কলেরায়... কুষ্ঠরোগে... গণ্ডরোগে (পোড়া)... খোঁচপাচড়ায়... ক্ষয়রোগে... মৃগীরোগে (অপমারেন)... দাউদরোগে... চুলকানিতে... চর্মরোগে... রখসায় (নখের একপ্রকার রোগ)... সুড়সুড়ানিতে... লোহিতপিত্তরোগে... মধুমেহতে (শর্করাযুক্ত বহুমূত্ররোগ)... অর্শ্বরোগে... গুটিবসন্তে... সন্নিপাতরোগে... পিত্তসমুত্থানজনিত রোগে... শ্লেষ্মাসমুত্থানজনিত রোগে... বায়ুসমুত্থানজনিত রোগে... সন্নিপাতিকরোগে... ঋতুপরিবর্তনজনিত রোগে... বিষম পরিহারজে (বা দুর্দশায়)... খিঁচুনিরোগে... কর্মবিপাকজনিত রোগে... শীতে... উষ্ণতায়... ক্ষুধায়... পিপাসায়... মলে... মুত্রে... ডাঁশ-মশা-মাছি-সরিসৃপাদির দ্বারা স্পৃষ্ট, পীড়িত, আচ্ছাদিত ও সমন্নাগত হয়ে অনুশোচনা করেন না, শ্রান্ত হন না, পরিদেবন করেন না, বুক চাপড়িয়ে চাপড়িয়ে ক্রন্দন করেন না এবং সম্মোহিত হন না। এভাবে অমনোজ্ঞ বিষয় নিয়ে অনুশোচনা করে না।

অথবা অবর্তমান, অবিদ্যমান ও অনুপলব্ধ বিষয়ে—“অহো, আমার সেই ব্রত আমার সেই ব্রত আছে, আমি সেই ব্রত লাভ করছি না!” এরূপে অনুশোচনা করেন না, শ্রান্ত হন না, পরিদেবন করেন না, বুক চাপড়িয়ে চাপড়িয়ে ক্রন্দন করেন না এবং সম্মোহিত হন না। এভাবে অমনোজ্ঞ বিষয় নিয়ে অনুশোচনা করে না।

“ধম্মেসু চ ন গচ্ছতি” বলতে ছন্দগতিতে গমন করেন না, দোষগতিতে গমন করেন না, মোহগতিতে গমন করেন না, ভয়গতিতে গমন করেন না, রাগবশে গমন করেন না, দোষবশে গমন করেন না, মোহবশে গমন করেন না, মানবশে গমন করেন না, দৃষ্টিবশে গমন করেন না, ঔদ্ধত্যবশে গমন করেন না, বিচিকিৎসাবশে গমন করে না, অনুশয়বশে গমন করেন না এবং বর্গধর্মে (তীর্থিয় ধর্মে) চালিত হন না, নীত হন না, পরিচালিত হন না—ধর্মসমূহে গমন করেন না।

তাঁকে শান্ত, উপশান্ত, প্রশান্ত, নিবৃত, প্রতিপ্রশ্রদ্ধ বলে বলা হয়, বলে, ভাষণ করা হয়, বর্ণনা করা হয়, ব্যাখ্যা করা হয়, প্রকাশ করা হয়। এ অর্থে তাঁকে ‘শান্ত’ বলা হয়।

তাই ভগবান বলেছেন :

এই জগতে নিজের বলে যার বা অর্হতের কোনো কিছু নেই নিতি বিপরিণত বিষয় নিয়ে অনুশোচনা করেন না এবং বিভিন্ন ধর্মের মতানুসরণ করেন না। তিনি “শান্ত” বলে বিবেচিত হন।

পূরাভেদ সূত্র বর্ণনা দশম সমাপ্ত।


 

১১. কলহ-বিবাদ সূত্র বর্ণনা
অতঃপর কলহ-বিবাদ সূত্র বর্ণনা ব্যাখ্যা করা হচ্ছে :

৯৭. কোথা হতে কলহ, বিবাদ, পরিদেবন, শোক, মাৎসর্য, গর্ব, আত্মপ্রশংসা, পৈশুন্য ইত্যাদির সৃষ্টি হয়, দয়া করে তা প্রকাশ করুন।

“কলহ” অর্থে এক প্রকারে কলহ, বিবাদও সেরূপ। যা কলহ তা-ই বিবাদ, যা বিবাদ তা-ই কলহ। অথবা কলহের পূর্বাবস্থার বিবাদকে অন্য প্রকারে বিবাদ বলা হয়। রাজা রাজার সাথে বিবাদ করে, ক্ষত্রিয় ক্ষত্রিয়ের সাথে বিবাদ করে, ব্রাহ্মণ ব্রাহ্মণের সাথে, গৃহপতি গৃহপতির সাথে, মা ছেলের সাথে, ছেলে মায়ের সাথে, পিতা পুত্রের সাথে, পুত্র পিতার সাথে, ভাই ভাইয়ের সাথে, বোন বোনের সাথে, ভাই বোনের সাথে, বোন ভাইয়ের সাথে, বন্ধু বন্ধুর সাথে বিবাদ করে, ইহাই বিবাদ। কলহ কী? আগারিক অভিযুক্ত হলে কায়, বাক্য দ্বারা কলহ করে, প্রব্রজিত আপত্তিগ্রস্ত হলে কায়, বাক্য দ্বারা কলহ করে, এটাই বিবাদ। কলহ কিরূপ? আগারিকেরা দণ্ড উত্তোলন করে কায় ও বাক্য দ্বারা কলহ করে, প্রব্রজিতরা আপত্তিপ্রাপ্ত হলে কায় এবং বাক্য দ্বারা কলহ করে, ইহাই কলহ।

কলহ ও বিবাদ কোথা হতে উৎপন্ন হয়, কোথা হতে জাত হয়, কোথা হতে সঞ্জাত হয়, কোথা হতে উৎপত্তি হয়, কোথা হথে উদ্ভব হয়, কোথা হতে প্রাদুর্ভূত হয়? এবং তাদের নিদান কী, সমুদয় কী ও উদ্ভব কী? এরূপে কলহ এবং বিবাদের মূল সম্বন্ধে জিজ্ঞাসা করা, হেতু সম্বন্ধে জিজ্ঞাসা করা, নিদান সম্বন্ধে জিজ্ঞাসা করা, উৎপত্তি সম্বন্ধে জিজ্ঞাসা করা, প্রভব (উৎস) সম্বন্ধে জিজ্ঞাসা করা, সমুত্থান সম্বন্ধে জিজ্ঞাসা করা, আহার সম্বন্ধে জিজ্ঞাসা করা, আলম্বন সম্বন্ধে জিজ্ঞাসা করা, প্রত্যয় সম্বন্ধে জিজ্ঞাসা করা, সমুদয় সম্বন্ধে জিজ্ঞাসা করা, প্রশ্ন করা, যাচ্ঞা করা, প্রার্থনা করা, অনুগ্রহ করা।

“পরিদেবন” অর্থে জ্ঞাতিব্যসনে (জ্ঞাতি-বিয়োগে) স্পৃষ্ট, ভোগব্যসনে স্পৃষ্ট, রোগব্যসনে স্পৃষ্ট, শীলব্যসনে (শীল লঙ্ঘনে) স্পৃষ্ট, দৃষ্টিব্যসনে স্পৃষ্ট, অন্যতর অন্যতরব্যসনে সমন্নাগত এবং অন্যতর অন্যতর দুঃখধর্ম স্পৃষ্ট ব্যক্তির শোক, পরিদেবন, অনুশোচনা, বিলাপ, খেদ, অনুতাপযুক্ত বাক্য, প্রলাপ, বিপ্রলাপ, ক্রন্দন, খেদোক্তি ও বিলাপকরণ। “শোক” বলতে জ্ঞাতিব্যসনে (জ্ঞাতি-বিয়োগে) স্পৃষ্ট, ভোগব্যসনে স্পৃষ্ট, রোগব্যসনে স্পৃষ্ট, শীলব্যসনে (শীল লঙ্ঘনে) স্পৃষ্ট, দৃষ্টিব্যসনে স্পৃষ্ট, অন্যতর অন্যতর ব্যসনে সমন্নাগত এবং অন্যতর অন্যতর দুঃখধর্ম স্পৃষ্ট ব্যক্তির শোক, পরিদেবন, অনুশোচনা, অন্তঃশোক, অন্তঃপরিশোক, অন্তর্দাহ, অন্তঃপরিদাহ, চিত্তের পরিদাহ ও দৌর্মনস্য ও শোকশল্য। “মাৎসর্য” (মচ্ছরং) বলতে পাঁচ প্রকার মাৎসর্য—১) আবাস-মাৎসর্য, ২) কুল-মাৎসর্য, ৩) লাভ-মাৎসর্য, ৪) বর্ণ-মাৎসর্য ও ৫) ধর্ম-মাৎসর্য। যা এরূপ মাৎসর্য, মাৎসর্যতা, স্বার্থপরতা, আত্মসর্বস্বতা, কদর্যতা (কৃপণতা), কৃপণস্বভাব (কটুকঞ্চুকতা) ও মনের গৃহীতভাব-একে মাৎসর্য বলা হয়। অধিকন্তু, স্কন্ধ-মাৎসর্যই মাৎসর্য, ধাতু-মাৎসর্যই মাৎসর্য এবং আয়তন-মাৎসর্যই মাৎসর্য বলে বিবেচিত, ইহাকে মাৎসর্য বলা হয়।

“মান” এক্ষেত্রে কোনো কোনো (ভিক্ষু) জাতি, গোত্র, কুলপুত্র, বর্ণসৌন্দর্য, ধন, অধ্যয়ন (শিক্ষা) কর্মায়তন, শিল্পায়তন (শিল্পবিদ্যা), বিদ্যাস্থান (অনুধ্যানের বিষয়), শ্রুত বিষয়, প্রতিভাণ এবং অন্যতর অন্যতর বিষয় দ্বারা অহংকার উৎপন্ন করে। “অতিমান” বলতে এক্ষেত্রে কোনো কোনো (ভিক্ষু) অপরকে জাতি, গোত্র... এবং অন্যতর অন্যতর বিষয় দ্বারা। “পরোক্ষে অপবাদ বা পিশুনবাক্য” বলতে এক্ষেত্রে কোনো কোনো ব্যক্তি পিশুনভাষী হয়, এখান হতে শুনে ভেদ সৃষ্টির লক্ষে অমুক স্থানে বলে দেয়। অথবা অমুক স্থানে শুনে ভেদ সৃষ্টির জন্য তা অমুক অমুক স্থানে বলে দেয়। এভাবে ঐক্যবদ্ধদের বিভেদ সৃষ্টি করে (বিভেদ সৃষ্টিকারী হয়), বিভক্তদের উৎসাহ প্রদান (বা ঐক্য করে না), দল বিভাগেচ্ছু, বর্গরত (বা দল বিভাগে ব্যগ্র), বর্গনন্দী (বা দল বিভাগে সন্তুষ্টি) ও বর্গ বিভক্তিকরণমূলক বাক্য ভাষণ করে, ইহাকে পরোক্ষে অপবাদ (পিশুনবাক্য) বলা হয়। অধিকন্তু, দুটি কারণে পিশুনবাক্য ভাষণে প্রবৃত্ত হয়—১) প্রিয় বা মনোজ্ঞ হওয়ার অভিলাষে, ২) ভেদ সৃষ্টির অভিপ্রায়ে। কিরূপে মনোজ্ঞ হওয়ার জন্য পিশুনবাক্য ভাষণে প্রবৃত্ত হয়? এর প্রিয় হবো, মনোজ্ঞ হবো, বিশ্বস্ত হবো, অন্তরঙ্গ বন্ধু হবো ও সুহৃদয় হবো। এভাবে প্রিয় বা মনোজ্ঞ হওয়ার ইচ্ছায় পিশুন বাক্য ভাষণ করে থাকে। কিরূপে ভেদ সৃষ্টির অভিপ্রায়ে পিশুনবাক্য ভাষণে প্রবৃত্ত হয়? “এরা কীভাবে পৃথক হতে পারে, অনৈক্য হতে পারে, (অপর একটি) দল হতে পারে, দ্বিধা হতে পারে, দ্বিধা-বিভক্ত হতে পারে, দুই পক্ষ হতে পারে, (ঐক্যতা) ভঙ্গ হতে পারে, একত্রিত হতে না পারে এবং দুঃখে অবস্থান করতে পারে, সুখে নয়—এরূপে বিভেদ সৃষ্টির লক্ষে পিশুনবাক্য ভাষণ করে থাকে।

কলহ, বিবাদ, শোক, পরিদেব, মাৎসর্য, মান, অতিমান, পৈশুন্য এই আট ক্লেশ কোথা হতে উৎপন্ন হয়, জাত হয়, সঞ্জাত হয়, উৎপাদিত হয়, জন্ম হয় ও প্রাদুর্ভূত হয়? তাদের নিদান কী, সমুদয় কী, উদ্ভব কী এবং প্রভব কী? এই আট প্রকার ক্লেশের মূল, হেতু, নিদান, উৎস, বুৎপত্তি, প্রভব (বা আদি কারণ), আহার, আলম্বন, প্রত্যয় ও সমুদয় জিজ্ঞাসা করা, প্রশ্ন করা, যাচ্ঞা করা, প্রশ্ন দ্বারা জিজ্ঞাসা করা, প্রসাদিত বা শোধন করা। “ইঙ্ঘ ব্রূহি” অর্থে বলুন, ব্যাখ্যা করুন, দেশনা করুন, প্রজ্ঞাপন করুন, স্থাপন করুন, বিবৃত করুন, বিভাজন করুন, উদ্ঘাটন করুন, প্রকাশ করুন।

তাই নির্মিত (বুদ্ধ) বলেছেন :

কোথা হতে কলহ, বিবাদ, পরিদেবন, শোক, মাৎসর্য, গর্ব, আত্মপ্রশংসা, পৈশুন্য ইত্যাদির সৃষ্টি হয়, দয়া করে তা প্রকাশ করুন।

 

৯৮. প্রিয়বস্তু হতে কলহ, বিবাদ, পরিদেবন, শোক, মাৎসর্য, মান, অতিমান, পৈশুন্য ইত্যাদি সৃষ্টি হয়। কলহ ও বিবাদ, মাৎসর্যে যুক্ত হয়। বিবাদ হতে পৈশুন্যের জন্ম হয়।

“প্রিয়” বলতে দ্বিবিধ প্রিয়-সত্ত্ব-প্রিয় ও সংস্কার-প্রিয়। সত্ত্ব-প্রিয় কিরূপ? ইহজগতে যার মাতা, পিতা, ভ্রাতা, ভগ্নি, পুত্র, কন্যা, মিত্র, অমাত্য, জ্ঞাতি অথবা রক্তসম্বন্ধীয় জ্ঞাতি অর্থকামী, হিতকামী, মঙ্গলকামী ও মুক্তিকামী হয়, এরাই সত্ত্ব-প্রিয়। সংস্কার-প্রিয় কিরূপ? মনোজ্ঞ রূপ, শব্দ, গন্ধ, রস ও স্পর্শ-এগুলো সংস্কার-প্রিয়।

প্রিয় বস্তুর বিচ্ছেদের ভয়ে কলহ করে, বিচ্ছেদকালে কলহ করে, বিচ্ছেদ হলে কলহ করে। প্রিয় বস্তুর বিপরিণামের ভয়ে কলহ করে, বিপরিণামের সময় কলহ করে, বিপরিণত হলে কলহ করে। প্রিয় বস্তুর বিচ্ছেদের ভয়ে বিবাদ করে। প্রিয় বস্তুর বিপরিণামের ভয়ে বিবাদ করে, বিপরিণামের সময় বিবাদ করে, বিপরিণত হলে বিবাদ করে। প্রিয় বস্তুর বিচ্ছেদের ভয়ে বিলাপ করে, বিচ্ছেদকালে বিলাপ করে, বিচ্ছেদ হলে বিলাপ করে। প্রিয় বস্তুর বিপরিণামের ভয়ে বিলাপ করে, বিপরিণামের সময় বিলাপ করে, বিপরিণত হলে বিলাপ করে। প্রিয়বস্তুর বিচ্ছেদের ভয়ে শোক করে, বিচ্ছেদকালে শোক করে, বিচ্ছেদ হলে শোক করে। প্রিয় বস্তুর বিপরিণামের ভয়ে শোক করে, বিপরিণামের সময় শোক করে, বিপরিণত হলে শোক করে। প্রিয় বস্তুকে রক্ষা করে, গোপন রাখে, পরিগ্রহণ করে, আসক্তি করে, মাৎসর্য করে।

প্রিয় বস্তুকে নির্ভয় করে মান উৎপন্ন করে, প্রিয় বস্তুকে নির্ভর করে অতিমান উৎপন্ন করে। কীভাবে প্রিয় বস্তুকে নির্ভর করে মান উৎপন্ন করে? আমরা মনোজ্ঞ রূপ, শব্দ, গন্ধ, রস ও স্পর্শলাভী। এভাবে প্রিয় বস্তুকে নির্ভর করে মান উৎপন্ন করে। কীভাবে প্রিয় বস্তকে নির্ভর করে অতিমান উৎপন্ন করে? আমরা মনোজ্ঞ রূপ, শব্দ, গন্ধ, রস ও স্পর্শলাভী, কিন্তু এরা মনোজ্ঞ রূপ, শব্দ, গন্ধ, রস এবং স্পর্শলাভী নয়। এভাবে প্রিয়বস্তুকে নির্ভর করে অতিমান উৎপন্ন করে। “পরোক্ষে অপবাদ বা পিশুনবাক্য” বলতে এক্ষেত্রে কোনো কোনো ব্যক্তি পিশুনভাষী হয়, এখান হতে শুনে ভেদ সৃষ্টির লক্ষে অমুক স্থানে বলে দেয়... এরূপে বিভেদ সৃষ্টির লক্ষে পিশুনবাক্য ভাষণ করে থাকে...।

কলহ, বিবাদ, পরিদেবন, শোক, মান, অতিমান, পৈশুন্য—এই সাত প্রকার ক্লেশ-মাৎসর্যে যুক্ত, প্রযুক্ত, প্রবিষ্ট, সংযুক্ত।

বিবাদ জাত, সঞ্জাত, জন্ম, উৎপন্ন ও আবির্ভূত হলে পৈশুন্যের সৃষ্টি হয়; এখান হতে শুনে ভেদ সৃষ্টির লক্ষে অমুক স্থানে বলে দেয়; অথবা অমুক স্থানে শুনে ভেদ সৃষ্টির জন্য তা অমুক অমুক স্থানে বলে দেয়। এভাবে ঐক্যবদ্ধদের বিভেদ সৃষ্টি করে (বিভেদ সৃষ্টিকারী হয়), বিভক্তদের উৎসাহ প্রদান (বা ঐক্য করে না), দল বিভাগেচ্ছু, বর্গরত (বা দল বিভাগে ব্যগ্র), বর্গনন্দী (বা দল বিভাগে সন্তুষ্টি) ও বর্গ বিভক্তিকরণমূলক বাক্য ভাষণ করে, ইহাকে পরোক্ষে অপবাদ (পিশুনবাক্য) বলা হয়। অধিকন্তু, দুটি কারণে পিশুনবাক্য ভাষণে প্রবৃত্ত হয়—১) প্রিয় বা মনোজ্ঞ হওয়ার অভিলাষে, ২) ভেদ সৃষ্টির অভিপ্রায়ে। কিরূপে মনোজ্ঞ হওয়ার জন্য পিশুনবাক্য ভাষণে প্রবৃত্ত হয়? এর প্রিয় হবো, মনোজ্ঞ হবো, বিশ্বস্ত হবো, অন্তরঙ্গ বন্ধু (অব্ভন্তরকিো) হবো ও সুহৃদয় হবো। এভাবে প্রিয় বা মনোজ্ঞ হওয়ার ইচ্ছায় পিশুন বাক্য ভাষণ করে থাকে। কিরূপে ভেদ সৃষ্টির অভিপ্রায়ে পিশুনবাক্য ভাষণে প্রবৃত্ত হয়? “এরা কীভাবে পৃথক হতে পারে, অনৈক্য হতে পারে, (অপর একটি) দল হতে পারে, দ্বিধা হতে পারে, দ্বিধা-বিভক্ত হতে পারে, দুই পক্ষ হতে পারে, (ঐক্য) ভঙ্গ হতে পারে, একত্রিত হতে না পারে এবং দুঃখে অবস্থান করতে পারে সুখে নয়, এরূপে বিভেদ সৃষ্টির লক্ষে পিশুনবাক্য ভাষণ করে থাকে।

তাই ভগবান বলেছেন :

প্রিয়বস্তু হতে কলহ, বিবাদ, পরিদেবন, শোক, মাৎসর্য, মান, অতিমান, পৈশুন্য ইত্যাদি সৃষ্টি হয়। কলহ ও বিবাদ, মাৎসর্যে যুক্ত হয়। বিবাদ হতে পৈশুন্যের জন্ম হয়।

 

৯৯. জগতে কোথা হতে প্রিয় বস্তুর উৎপত্তি হয়? যারা লোকে বিচরণ করে; তাদের লোভ, আশা-অভিপ্রায় কোথা হতে উৎপত্তি হয়; যার কারণে পুনর্জন্ম গ্রহণ করে?

“প্রিয় কোথা হতে উৎপত্তি, জাত, সঞ্জাত, জন্ম, উৎপন্ন ও আবির্ভূত হয়? তার নিদান, সমুদয়, জন্ম, প্রভব কী?” এভাবে প্রিয়সমূহের মূল জিজ্ঞাসা করে... সমুদয় জিজ্ঞাসা করে, প্রশ্ন করে, যাচ্ঞা করে, প্রশ্ন দ্বারা জিজ্ঞাসা করে, প্রসাদিত বা শোধন করে।

“যে চাপি” বলতে ক্ষত্রিয়, ব্রাহ্মণ, বৈশ্য, শূদ্র, গৃহস্থ, প্রব্রজিত, দেবতা, মনুষ্য। “লোভ” বলতে যা লোভ, বাসনা, অভিলাষ, সরাগ, আসক্তি, অনুরাগ, অভিধ্যা, লালসা, অকুশলমূল। বিচরন্তী শব্দটি দ্বারা বিচরণ করা, অবস্থান করা, পদব্রজে চলা, উপস্থিত থাকা, পালন করা, যাপন করা, জীবন ধারণ করা বুঝানো হয়েছে। “লোকে” বলতে অপায়লোকে, মনুষ্যলোকে, দেবলোকে, স্কন্ধলোকে, ধাতুলোকে, আয়তনলোকে।

“আশা ও অভিপ্রায় কোথা হতে উৎপত্তি, জাত, সঞ্জাত, জন্ম, উৎপন্ন ও আবির্ভূত হয়? তার নিদান, সমুদয়, জন্ম, প্রভব কী?” এভাবে “আশা ও অভিপ্রায়ের মূল জিজ্ঞাসা করে... সমুদয় জিজ্ঞাসা করে, প্রশ্ন করে, যাচ্ঞা করে, প্রশ্ন দ্বারা জিজ্ঞাসা করে, প্রসাদিত বা শোধন করে। যা মানুষের অবলম্বন হয়, পরিত্রাণ হয়, ত্রাণ হয়, আশ্রয় হয়, শরণ হয় এবং মূল অবলম্বন হয় সেটাই বলা হয়েছে।

তজ্জন্য ভগবান বলেছেন :

জগতে কোথা হতে প্রিয় বস্তুর উৎপত্তি হয়? যারা লোকে বিচরণ করে; তাদের লোভ, আশা-অভিপ্রায় কোথা হতে উৎপত্তি হয়; যার কারণে পুনর্জন্ম গ্রহণ করে?

 

১০০. জগতে লোভ, আশা, প্রিয়, অভিপ্রায় ছন্দ হতে উৎপন্ন হয়। যারা জগতে বিচরণ করে তাদের পুনর্জন্ম নির্ধারিত হয়।

“ছন্দো” বলতে কামসমূহে যে কামচ্ছন্দ, কামরাগ, কামনন্দী, কামতৃষ্ণা, কামস্নেহ (কামপ্রেম) কাম উন্মাদনা, কামমূর্ছা, কামউত্তেজনা, কামওগ, কামযোগ, কামউপাদান, কামনীবরণ। ছন্দ পাঁচ প্রকার—অন্বেষণ ছন্দ, প্রতিলাভ ছন্দ, পরিভোগ ছন্দ, সঞ্চয় ছন্দ, বিসর্জন ছন্দ।

অন্বেষণ ছন্দ কিরূপ? এক্ষেত্রে কোনো কোনো আকাঙ্ক্ষাকারী দৃঢ় প্রতিজ্ঞায় ইচ্ছাজাত রূপ অন্বেষণ করে। শব্দ... গন্ধ... রস... স্পর্শ অন্বেষণ করে, ইহা অন্বেষণ ছন্দ। প্রতিলাভ ছন্দ কিরূপ? এক্ষেত্রে কোনো কোনো আকাঙ্ক্ষাকারী দৃঢ় প্রতিজ্ঞায় ইচ্ছাজাত রূপ প্রতিলাভ করে। শব্দ... গন্ধ... রস... স্পর্শ প্রতিলাভ করে, ইহা প্রতিলাভ ছন্দ। পরিভোগ ছন্দ কিরূপ? এক্ষেত্রে কোনো কোনো আকাঙ্ক্ষাকারী দৃঢ় প্রতিজ্ঞায় ইচ্ছাজাত রূপ পরিভোগ করে। শব্দ... গন্ধ... রস... স্পর্শ পরিভোগ করে, ইহা পরিভোগ ছন্দ। সঞ্চয় ছন্দ কিরূপ? এক্ষেত্রে কোনো কোনো আকাঙ্ক্ষাকারী দৃঢ় প্রতিজ্ঞায় ইচ্ছাজাত ধন “আপদের সময় প্রয়োজনে লাগবে” বলে সঞ্চয়ী করে, ইহা সঞ্চয় ছন্দ। বিসর্জন ছন্দ কিরূপ? এক্ষেত্রে কোনো কোনো আকাঙ্ক্ষাকারী “এরা আমাকে রক্ষা করবে, পাহারা দেবে বা পালন করবে, সেবা করবে” বলে হস্ত্যারূঢ়, অশ্বারূঢ়, রথারূঢ়, তীরন্দাজ ও পদাতিক সৈন্যদের জন্য দৃঢ় প্রতিজ্ঞায় ইচ্ছাজাত ধন বিসর্জন দেয়, ইহা বিসর্জন ছন্দ। “পিযানি” বলতে দুই প্রকার প্রিয়—সত্ত্ব-প্রিয় ও সংস্কার-প্রিয়... এরাই সত্ত্ব-প্রিয়... এগুলো সংস্কার-প্রিয়। প্রিয় হতে ছন্দ কারণ, ছন্দ সমুদয়, ছন্দ অন্তর্গত ও ছন্দ উৎপন্ন হয়।

“যে চাপি” বলতে ক্ষত্রিয়, ব্রাহ্মণ, বৈশ্য, শূদ্র, গৃহস্থ, প্রব্রজিত, দেবতা, মনুষ্য। “লোভ” বলতে যা লোভ, বাসনা, অভিলাষ, সরাগ, আসক্তি, অনুরাগ, অভিধ্যা, লালসা ও অকুশলমূল। “বিচরন্ত” অর্থে বিচরণ করা, অবস্থান করা, পদব্রজে চলা, উপস্থিত থাকা, পালন করা, যাপন করা, জীবন ধারণ করা। “লোকে” বলতে অপায়লোকে, মনুষ্যলোকে, দেবলোকে, স্কন্ধলোকে, ধাতুলোকে, আয়তনলোকে।

“আশা” তৃষ্ণাকে বলা হয়। যা রাগ, সরাগ... অভিধ্যা, লোভ, অকুশলমূল। “নিট্ঠা” বলতে এখানে কেউ কেউ রূপ অন্বেষণকালে রূপ প্রতিলাভ করে, রূপ অভিপ্রায়ী হয়; শব্দ... গন্ধ... রস... স্পর্শ... কুল... সংঘ... আবাস... লাভ... যশ... প্রশংসা... সুখ... চীবর... পিণ্ডপাত... শয়নাসন... গিলানপ্রত্যয়... সূত্রধর... বিনয়ধর... অভিধর্মধর... অরণ্যচারী... পিণ্ডচারিক... পাংশুকুলিক... ত্রিচীবরিক... সাপদানচারীক... খলুপচ্ছাভত্তিক... নৈসজ্জিক... যথাসন্তুষ্টিক... প্রথম ধ্যানলাভী... দ্বিতীয় ধ্যানলাভী... তৃতীয় ধ্যানলাভী... চতুর্থ ধ্যানলাভী... আকাশ অনন্তায়তন সমাপত্তিলাভী... বিজ্ঞানান্তায়তন সমাপত্তিলাভী... অকিঞ্চনায়তন সমাপত্তিলাভী... নৈবসংজ্ঞা-নাসংজ্ঞায়তন সমাপত্তি অন্বেষণকালে নৈবসংজ্ঞা-নাসংজ্ঞায়তন সমাপত্তি প্রতিলাভ করে, নৈবসংজ্ঞা-নাসংজ্ঞায়তন সমাপত্তি অভিপ্রায়ী হয়।

আশার কারণে ক্ষেত্রে কর্ষণ করা হয় এবং আশার কারণে বীজ বপণ করা হয়। ধন লাভের আশায় বণিকেরা সমুদ্রে গমন করে, আমি যে আশায় স্থিত, সেই আশা আমার লাভ হয়েছে।

আশায় সমৃদ্ধিকে অভিপ্রায় বলে। আশা ও অভিপ্রায় এখান হতেই উৎপত্তি, সমুদয়, জন্ম ও উৎপন্ন হয়।

যাঁরা নরের অবলম্বন হন, দীপ হন, ত্রাণ হন, লেণ হন, শরণ হন, চূড়ান্ত অবলস্বন হন।

তাই ভগবান বলেছেন :

জগতে লোভ, আশা, প্রিয়, অভিপ্রায় ছন্দ হতে উৎপন্ন হয়। যারা জগতে বিচরণ করে তাদের পুনর্জন্ম নির্ধারিত হয়।

 

১০১. জগতে ছন্দ কোথা হতে উৎপন্ন হয়? বিনিচ্ছয় কোথা হতে উৎপত্তি হয়? ক্রোধ, মিথ্যাকথা, সংশয়; যে ধর্মসমূহ শ্রমণ কর্তৃক ভাষিত হয়েছে।

ছন্দ কোথা হতে উৎপন্ন, জাত, সঞ্জাত, উৎপাদিত, জন্ম ও প্রাদুর্ভূত হয়? ছন্দের মূল নিদান কী, সমুদয় কী, স্বরূপ কী, প্রভব বা উৎস কী? ছন্দের মূল জিজ্ঞাসা করা... ও সমুদয় জিজ্ঞাসা করা, প্রশ্ন করা, যাচ্ঞা করা, প্রশ্ন দ্বারা জিজ্ঞাসা করা, প্রসাদিত বা শোধন করা। এ অর্থে জগতে ছন্দ কোথা হতে উৎপন্ন হয়?

বিনিচ্ছয় কোথা হতে উৎপন্ন, জাত, সঞ্জাত, উৎপাদিত, জন্ম ও প্রাদুর্ভূত হয়? বিনিচ্ছয়ের মূল নিদান কী, সমুদয় কী, স্বরূপ কী, প্রভব বা উৎস কী? বিনিচ্ছয়ের মূল জিজ্ঞাসা করা... ও সমুদয় জিজ্ঞাসা করা, প্রশ্ন করা, যাচ্ঞা করা, প্রশ্ন দ্বারা জিজ্ঞাসা করা, প্রসাদিত বা শোধন করা। এ অর্থে বিনিচ্ছয় কোথা হতে উৎপন্ন হয়?

“ক্রোধ” বলতে যা এরূপ চিত্তের আঘাত, প্রতিঘাত; প্রতিঘ (প্রতিহিংসা), প্রতিবিরোধ; কোপ, প্রকোপ, সম্প্রকোপ (ঘৃণামিশ্রিত ক্রোধ); দোষ, প্রদোষ, সম্প্রদোষ (দুষ্টতা); চিত্তের অনিষ্টতা (অপকার), মনোপ্রদোষ (মনের প্রদুষ্টতা); ক্রোধ, রাগ, ক্রোধতা (রোষ), দোষ, দোষবহ (পাপাচার), দোষবহতা (অনিষ্টকরণ); ক্ষতি, ক্ষতিকরণ, ক্ষতিকরণতা বা বিদ্বেষ (ব্যাপজ্জিতত্তং); বিরোধ, প্রতিবিরোধ; হিংস্রতা, ক্ষোভ এবং চিত্তের অসন্তুষ্টিতা। “মিথ্যাকথা” বলতে অসত্য কথা। “সংশয়” বলতে বিচিকিৎসাকে বুঝায়। এ অর্থে ক্রোধ, মিথ্যাকথা এবং সংশয়।

“যে” বলতে যে ক্রোধ, মিথ্যাকথা এবং সংশয় দ্বারা সহগত, সহজাত, সংশ্লিষ্ট, সম্প্রযুক্ত; এক উৎপত্তি, এক নিরোধ, একবত্থুক (কারণ বা হেতু আছে এমন) ও এক আলম্বন, এগুলোকে যে ধর্মসমূহ বলা হয়। “শ্রমণ কর্তৃক বলা হয়েছে” বলতে শ্রমণ উপশমিত পাপ দ্বারা, ব্রাহ্মণ অপসারিত পাপধর্ম দ্বারা, ভিক্ষু ভগ্ন ক্লেশমূল দ্বারা এবং সর্বকুশলমূল-বন্ধন প্রমুক্ত দ্বারা উক্ত, কথিত, বর্ণিত, দেশিত, প্রজ্ঞাপিত, ভাষিত, বিশ্লেষিত, ব্যাখ্যাত, বিবৃত এবং প্রকাশিত হয়েছে, যে ধর্মসমূহ শ্রমণ কর্তৃক ভাষিত হয়েছে।

তাই ভগবান বলেছেন :

জগতে ছন্দ কোথা হতে উৎপন্ন হয়? বিনিচ্ছয় কোথা হতে উৎপত্তি হয়? ক্রোধ, মিথ্যাকথা, সংশয়; যে ধর্মসমূহ শ্রমণ কর্তৃক ভাষিত হয়েছে।

 

১০২. জগতে যাকে সাত (সুখকর) ও অসাত (দুঃখকর) বলা হয়েছে, তার উপনিশ্রয়েই ছন্দের উৎপত্তি হয়। (সমস্ত) রূপসমূহে বিভব (ক্ষয়) ও ভব (সৃষ্টি) দর্শন করে মানুষ লোকে বিনিচ্ছয় (বিবেচনা) করে।

“সাত বা সুখকর” বলতে সুখবেদনা, ইষ্ট বস্তু (আনন্দদায়ক বস্তু)। “জগতে যাকে বলা হয়েছে” বলতে যাকে বলা হয়েছে, বলা হয়, ভাষণ করা হয়, ব্যাখ্যা করা হয় এবং বর্ণনা করা হয়। এ অর্থে জগতে যাকে সাত (সুখকর) ও অসাত (দুঃখকর) বলা হয়েছে।

সাত-অসাতকে নিশ্রয় করে, সুখ-দুঃখকে নিশ্রয় করে, সৌমনস্য-দৌর্মনস্যকে নিশ্রয় করে, ইষ্ট-অনিষ্টকে নিশ্রয় করে এবং প্রতিঘ-অনুশয়কে নিশ্রয় করে ছন্দের উৎপত্তি, প্রভব, জন্ম, উৎপাদন, পুনর্জন্ম ও প্রসব হয়-তার উপনিশ্রয়েই ছন্দের উৎপত্তি হয়।

“রূপসমূহে” বলতে চারি মহাভূত ও চারি মহাভূতের প্রত্যয়ে রূপ। রূপসমূহের ভব বা সৃষ্টি কিরূপ? যা রূপসমূহের সৃষ্টি, জাতি, উৎপত্তি, উৎপন্ন জন্ম ও প্রাদুর্ভাব, ইহা রূপসমূহের ভব বা সৃষ্টি। রূপসমূহের বিভব বা ক্ষয় কিরূপ? যা রূপসমূহের ক্ষয়, ব্যয়, ভেদ (বিচ্ছেদ), পরিভেদ (ভঙ্গুর), অনিত্যতা ও অন্তর্ধান, ইহা রূপসমূহের বিভব বা ক্ষয়। “রূপসমূহে বিভব (ক্ষয়) ও ভব বা সৃষ্টি দেখে” বলতে রূপসমূহে ভব ও বিভব দর্শন করে, দেখে, তুলনা করে, বিচার করে, বিবেচনা করে এবং ব্যাখ্যা বা স্পষ্ট করে—রূপসমূহে বিভব ও ভব দর্শন করে।

“বিনিচ্ছয়” বলতে দুই প্রকার বিনিচ্ছয়—১) তৃষ্ণা বিনিচ্ছয়, ২) দৃষ্টি বিনিচ্ছয়। কিরূপে তৃষ্ণা বিনিচ্ছয় করে? এক্ষেত্রে কোনো (ভিক্ষুর) অনুৎপন্ন ভোগ (উপভোগ্য বস্তু) উৎপন্ন হয় না, উৎপন্ন ভোগ পরিক্ষয় হয়। তার এরূপ (চিন্তা উদয়) হয়—“কী কারণে আমার অনুৎপন্ন ভোগ উৎপন্ন হয় না এবং উৎপন্ন ভোগ পরিক্ষয় হয়?” তখন তার এরূপ (মনে) হয়—“সুরাজাতীয় মাদকদ্রব্য সেবনে নিয়োজিত থাকার কারণে আমার অনুৎপন্ন ভোগ উৎপন্ন হয় না ও উৎপন্ন ভোগ পরিক্ষয় হয়। অসময়ে রাস্তায় বসে বসে মিথ্যাগল্পে নিয়োজিত থাকার দরুন আমার অনুৎপন্ন ভোগ উৎপন্ন হয় না, উৎপন্ন ভোগ পরিক্ষয় হয়। মেলা বা উৎসব দর্শনে অভ্যস্ত বা নিয়োজিত থাকায় আমার... জুয়াখেলায় নিযুক্ত থাকার কারণে আমার... পাপমিত্রের সাথে নিযুক্ত বা মেলামেশা করায় আমার অনুৎপন্ন ভোগ উৎপন্ন হয় না, উৎপন্ন ভোগ পরিক্ষয় হয়। আলস্যতার কারণে আমার অনুৎপন্ন ভোগ উৎপন্ন হয় না ও উৎপন্ন ভোগ পরিক্ষয় হয়।” এভাবে জ্ঞান করে ছয় (প্রকারে) ভোগ্যবস্তু বিনাশের মুখ বা কারণ (অপাযমুখানি) সেবন করে না, ছয় (প্রকারে) ভোগ্যবস্তু উপার্জনের উপায়াদি (আযমুখানি) সেবন করে। এরূপেই তৃষ্ণা বিনিচ্ছয় করে থাকে।

অথবা কৃষিকার্য, বাণিজ্য, গোপালন, ধনুর্বিদ্যা, রাজকর্মচারী বা শিল্প যেকোনো একটির অনুসরণ বা গ্রহণ করে। এভাবে তৃষ্ণা বিনিচ্ছয় করে। কিরূপে দৃষ্টি বিনিচ্ছয় করে? চক্ষুতে উৎপন্ন হলে জানে—আমার আত্মা উৎপন্ন হয়েছে”; চক্ষুতে অন্তর্হিত হলে জানে-“আমার আত্মা অন্তর্হিত হয়েছে, বিগত হয়েছে।” এরূপে দৃষ্টি বিনিচ্ছয় করে। শ্রোত্রে... ঘ্রাণে... জিহ্বায়... কায়ে... রূপে... শব্দে... গন্ধে... রসে... স্পর্শে উৎপন্ন হলে জানে-“আমার আত্মা উৎপন্ন হয়েছে”; স্পর্শে অন্তর্হিত হলে জানে-“আমার আত্মা অন্তর্হিত হয়েছে, বিগত হয়েছে।” এভাবেই দৃষ্টি বিনিচ্ছয় করে, জন্ম দেয়, উৎপন্ন করে, উৎপাদন করে এবং উদ্ভূত বা পুনরুৎপন্ন করে। “মানুষ” (জন্তু) বলতে সত্ত্ব, নর, মানব... মনুষ্য। “লোকে” (লোকে) অর্থে অপায়লোকে... আয়তনলোকে।

তাই ভগবান বলেছেন :

জগতে যাকে সাত (সুখকর) ও অসাত (দুঃখকর) বলা হয়েছে, তার উপনিশ্রয়েই ছন্দের উৎপত্তি হয়। (সমস্ত) রূপসমূহে বিভব (ক্ষয়) ও ভব (সৃষ্টি) দর্শন করে মানুষ লোকে বিনিচ্ছয় (বিবেচনা) করে।

 

১০৩. ক্রোধ, মিথ্যাকথা এবং সন্দেহসমূহ উক্ত দু-প্রকার ধর্মে উৎপন্ন হয়। সন্দেহকারী জ্ঞানের মার্গ দ্বারা শিক্ষিত হবে। শ্রমণ কর্তৃক জ্ঞাত হয়ে এই ধর্মসমূহ প্রকাশিত হয়েছে।

“কোধো” বলতে চিত্তের যা এরূপ আঘাত, প্রতিঘাত... মিথ্যাকথাকে বলা হয় মিথ্যাবচন। সন্দেহকে বিচিকিৎসা বলা হয়। ইষ্ট বা মনোজ্ঞ বিষয়কে নিশ্রয় করে ক্রোধ উৎপন্ন হয়, অনিষ্ট বা অমনোজ্ঞ বিষয়কে নিশ্রয় করে ক্রোধ উৎপন্ন হয়। ইষ্ট বা মনোজ্ঞ বিষয়কে নিশ্রয় করে মিথ্যাকথা উৎপত্তি হয়, অনিষ্ট বা অমনোজ্ঞ বিষয়কে নিশ্রয় করে মিথ্যাকথা উৎপত্তি বা প্রকাশ হয়। ইষ্ট বা মনোজ্ঞ বিষয়কে নিশ্রয় করে সন্দেহ উৎপন্ন হয়, অনিষ্ট বা অমনোজ্ঞ বিষয়কে নিশ্রয় করেও সন্দেহ উৎপন্ন হয়।

কিরূপে অনিষ্ট বিষয়কে নিশ্রয় করে ক্রোধ উৎপন্ন হয়? সাধারণত অমোনজ্ঞ বিষয়কে নিশ্রয় করে ক্রোধ উৎপন্ন হয়। ‘আমার দ্বারা অনর্থ আচরণ করা হয়েছে’ এরূপে ক্রোধ উৎপন্ন করে; ‘আমার দ্বারা অনর্থ আচরণ করা হচ্ছে’ এরূপে ক্রোধ উৎপন্ন করে; ‘আমার দ্বারা অনর্থ আচরণ করা হবে’ এরূপে ক্রোধ উৎপন্ন করে; ‘আমার দ্বারা প্রিয় ও মনোজ্ঞের জন্য অনর্থ আচরণ করা হয়েছে... অনর্থ আচরণ করা হচ্ছে... অনর্থ আচরণ করা হবে’ এরূপে ক্রোধ উৎপন্ন করে; ‘আমার দ্বারা অপ্রিয় এবং অমনোজ্ঞের জন্য অর্থ বা হিত আচরণ করা হয়েছে’... অনর্থ আচরণ করা হচ্ছে... অনর্থ আচরণ করা হবে’ এরূপে ক্রোধ উৎপন্ন করে। এভাবে অনিষ্ট বিষয়কে নিশ্রয় করে ক্রোধ উৎপন্ন হয়।

কিরূপে ইষ্ট বা মনোজ্ঞ বিষয়কে নিশ্রয় করে ক্রোধ উৎপন্ন হয়? মনোজ্ঞ বিষয় বিচ্ছেদের ভয়ে ক্রোধ উৎপন্ন হয়, বিনাশের সময় ক্রোধ উৎপন্ন হয় এবং বিচ্ছিন্ন হয়েও ক্রোধ উৎপন্ন হয়। মনোজ্ঞ বিষয় বিপরিণামের ভয়ে ক্রোধ উৎপন্ন হয়, বিপরিণতকালে ক্রোধ উৎপন্ন হয় এবং বিপরিণতিতেও ক্রোধ উৎপন্ন হয়। এভাবে মনোজ্ঞ বিষয়কে নিশ্রয় করে ক্রোধ উৎপন্ন হয়।

কিরূপে অনিষ্ট বা অমনোজ্ঞ বিষয়কে আশ্রয় করে মিথ্যাকথা উৎপন্ন হয়? এক্ষেত্রে কেউ শিকল বন্ধনে আবদ্ধ হয়; সেই বন্ধন হতে মুক্তির জন্য সম্প্রজ্ঞানে মিথ্যা ভাষণ করে... রশি বন্ধনে আবদ্ধ হয়... শৃঙ্খলাবদ্ধ হয়... বেত বন্ধনে আবদ্ধ হয়... লতা বন্ধনে আবদ্ধ হয়... প্রক্ষেপ বন্ধনে আবদ্ধ হয়... পরিক্ষেপ বন্ধনে আবদ্ধ হয়... গ্রাম-নিগমণ্ডনগর-রাষ্ট্র বন্ধনে আবদ্ধ হয়... এবং জনপদ বন্ধনে আবদ্ধ হয়; সেই বন্ধন হতে মুক্তির জন্য সম্প্রজ্ঞানে মিথ্যা ভাষণ করে। এভাবে অনিষ্ট বিষয়কে নিশ্রয় করে মিথ্যাকথা উৎপন্ন হয়।

কিরূপে ইষ্ট বা মনোজ্ঞ বিষয়কে নিশ্রয় করে মিথ্যাকথা উৎপন্ন হয়? এখানে কেউ মনোজ্ঞ রূপসমূহের জন্য সম্প্রজ্ঞানে মিথ্যা ভাষণ করে... মনোজ্ঞ শব্দসমূহের জন্য... গন্ধের জন্য... রসের জন্য... স্পর্শের জন্য... চীবরের জন্য... পিণ্ডপাতের জন্য... শয়নাসনের জন্য... ওষুধ-প্রত্যয়-ভৈষজ্য-পরিষ্কারের জন্য সম্প্রজ্ঞানে মিথ্যা ভাষণ করে। এভাবে ইষ্ট বা মনোজ্ঞ বিষয়কে নিশ্রয় করে মিথ্যাকথা উৎপন্ন হয়।

কিরূপে অনিষ্ট বা অমনোজ্ঞ বিষয়কে নিশ্রয় করে সন্দেহ উৎপন্ন হয়? “সত্যিই কি আমি চক্ষুরোগ হতে মুক্ত হবো, নাকি হবো না? শ্রোত্ররোগ হতে মুক্ত হবো... ঘ্রাণরোগ হতে... জিহ্বা রোগ হতে... কায়রোগ হতে... শিররোগ হতে... কর্ণরোগ হতে... মুখরোগ হতে... দন্তরোগ হতে মুক্ত হবো, নাকি হবো না?” এভাবে অনিষ্ট বিষয়কে নিশ্রয় করে সন্দেহ উৎপন্ন হয়।

কিরূপে ইষ্ট বা মনোজ্ঞ বিষয়কে নিশ্রয় করে সন্দেহ উৎপন্ন হয়? “সত্যিই কি আমি মনোজ্ঞ রূপসমূহ লাভ করব, নাকি করব না? সত্যিই কি আমি মনোজ্ঞ শব্দ... গন্ধ... রস... স্পর্শ... কুল... গণ (সংঘ)... আবাস... লাভ... যশ... প্রশংসা... সুখ... চীবর... পিণ্ডপাত... শয়নাসন... ওষুধ-প্রত্যয়-ভৈষজ্য-পরিষ্কার লাভ করব, নাকি করব না?” এভাবে ইষ্ট বা মনোজ্ঞ বিষয়কে নিশয় করে সন্দেহ উৎপন্ন হয়।

মনোজ্ঞ-অমনোজ্ঞ আছে, সুখ-দুঃখ বিদ্যমান, সৌমনস্য-দৌর্মনস্য বিদ্যমান, ইষ্টানিষ্ট বিদ্যমান, অনুনয়-প্রতিঘ আছে, বিদ্যমান এবং উপলব্ধমানও আছে। এ অর্থে এই ধর্মসমূহ যুক্ত আছে।

জ্ঞানই জ্ঞানপথ, জ্ঞানের আলম্বন জ্ঞানপথ, জ্ঞানের উপনীত ধর্মসমূহও জ্ঞানপথ, যথা আর্যমার্গ আর্যপথ, দেবমার্গ দেবপথ, ব্রহ্মমার্গ ব্রহ্মপথ; এভাবে জ্ঞানই জ্ঞানপথ, জ্ঞানের আলম্বনই জ্ঞানপথ এবং জ্ঞানের উপনীত ধর্মসমূহও জ্ঞানপথ।

“শিক্ষা” বলতে ত্রিবিধ শিক্ষা—১) অধিশীল শিক্ষা, ২) অধিচিত্ত শিক্ষা এবং ৩) অধিপ্রজ্ঞা শিক্ষা। অধিশীল শিক্ষা কিরূপ? এক্ষেত্রে ভিক্ষু শীলবান হন, প্রাতিমোক্ষ সংবরশীলে সংবৃত বা অধিষ্ঠিত হয়ে অবস্থান করেন, আচার-গোচর বা সচ্চরিত্রসম্পন্ন হন, অণুমাত্র বর্জনীয় বিষয়সমূহে (পাপে) ভয়দর্শী হন এবং শিক্ষাপদসমূহ গ্রহণ করে শিক্ষা করেন। ক্ষুদ্রশীলস্কন্ধ... মহাশীলস্কন্ধ... শীল প্রতিষ্ঠা (রক্ষণ), আদিচরণ, সংযম, সংবর, মুখ্য, প্রমুখ্য ও কুশলধর্মসমূহ অর্জন করেন, ইহা অধিশীল শিক্ষা। অধিচিত্ত শিক্ষা কিরূপ? এক্ষেত্রে ভিক্ষু কাম ও... চতুর্থ ধ্যান লাভ করে অবস্থান করেন, ইহাই অধিচিত্ত শিক্ষা। অধিপ্রজ্ঞা শিক্ষা কিরূপ? এক্ষেত্রে ভিক্ষু প্রজ্ঞাবান হন, উদয়-অস্তগামী (জন্ম-মৃত্যুগামী)-প্রজ্ঞায় সমন্নাগত হন, আর্য-নির্বেধিক (মর্মভেদী) সম্যক দুঃখক্ষয়গামী (প্রতিপদায়) বিমণ্ডিত হন। তিনি (দুঃখকে) “ইহা দুঃখ” বলে যথার্থরূপে জানেন... “ইহা দুঃখ নিরোধগামী প্রতিপদা” বলে যথার্থরূপে জানেন। (আসবকে) “ইহা আসব” বলে প্রকৃষ্টরূপে জানেন... “ইহা আসব নিরোধগামী প্রতিপদা” বলে প্রকৃষ্টরূপে জানেন, ইহাই অধিপ্রজ্ঞা শিক্ষা।

সন্দিগ্ধ, সংশয়াপন্ন, সন্দেহযুক্ত, দ্বিধাদ্বন্দ্বিত ও সন্দিহান পুদ্গল জ্ঞান অধিগত, স্পর্শ ও সাক্ষাৎ করার জন্য অধিশীল, অধিচিত্ত, অধিপ্রজ্ঞা শিক্ষা করে। এই তিন প্রকার শিক্ষা আবর্জন কালে শিক্ষা করে, জানার সময় শিক্ষা করে, দেখার সময় শিক্ষা করে, প্রত্যবক্ষেণ করার সময় শিক্ষা করে, চিত্ত অধিষ্ঠান করার সময় শিক্ষা করে, শ্রদ্ধায় অধিমুক্তকালে শিক্ষা করে, বীর্য দৃঢ় করার সময় শিক্ষা করে, স্মৃতি উপস্থাপন কালে শিক্ষা করে, চিত্ত সমাহিত করার সময় শিক্ষা করে, প্রজ্ঞা দ্বারা প্রজানন কালে শিক্ষা করে, অভিজ্ঞেয় অভিজানন কালে শিক্ষা করে, পরিজ্ঞেয় পরিজাননকালে শিক্ষা করে, প্রহাতব্য প্রহানকালে শিক্ষা করে, ভাবিতব্য ভাবনাকালে শিক্ষা করে, সাক্ষাতব্য সাক্ষাৎকালে শিক্ষা করে, আচরণ, প্রতিপালন, সম্পাদন করে।

“ঞত্বা” বলতে জ্ঞাত হয়ে, জেনে, তুলনা করে, বিবেচনা করে, বিচার করে ও বিশ্লেষণ করে ব্যক্ত, ভাষিত, ব্যাখ্যাত, দেশিত, প্রজ্ঞাপিত, স্থাপিত, বিবৃত, বিভাজিত, ঘোষিত এবং প্রকাশিত। “সব সংস্কার অনিত্য” এরূপে জ্ঞাত হয়ে, জেনে, তুলনা করে, বিবেচনা করে, বিচার করে ও বিশ্লেষণ করে ব্যক্ত, ভাষিত, ব্যাখ্যাত, দেশিত, প্রজ্ঞাপিত, স্থাপিত, বিবৃত, বিভাজিত, ঘোষিত এবং প্রকাশিত;“সব সংস্কার দুঃখ”... “সব ধর্ম অনাত্ম”... “অবিদ্যা প্রত্যয়ে সংস্কার”... “জাতি প্রত্যয়ে জরা-মরণ”... “অবিদ্যা নিরোধে সংস্কার নিরোধ”... “জাতি নিরোধে জরা-মরণ নিরোধ”... “ইহা দুঃখ”... “ইহা দুঃখ নিরোধগামী প্রতিপদা”... “এগুলো আসব”... “ইহা আসব নিরোধগামী প্রতিপদা”... “এসব ধর্ম অভিজ্ঞেয়”... “এসব ধর্ম পরিজ্ঞেয়”... “এসব ধর্ম প্রহাতব্য”... “এসব ধর্ম ভাবিতব্য”... “এসব ধর্ম সাক্ষাৎকরনীয়”... ছয় স্পর্শায়তনের সমুদয়, অস্তগমন, আস্বাদ, আদীনব, নিঃসরণ... পঞ্চ উপাদানস্কন্ধের... চারি মহাভূতের... “যা কিছু সমুদয়ধর্মী তা সবই নিরোধধর্মী” এরূপে জ্ঞাত হয়ে, জেনে, তুলনা করে, বিবেচনা করে, বিচার করে ও বিশ্লেষণ করে ব্যক্ত, ভাষিত, ব্যাখ্যাত, দেশিত, প্রজ্ঞাপিত, স্থাপিত, বিবৃত, বিভাজিত, ঘোষিত এবং প্রকাশিত।

ভগবান এরূপ বলেছেন, “ভিক্ষুগণ, আমি অভিজ্ঞাত হয়ে ধর্ম দেশনা করি, অনভিজ্ঞাত হয়ে নয়। সনিদানে ধর্ম দেশনা করি, অনিদানে নয়। সপ্রতিহার্যে ধর্ম দেশনা করি, অপ্রতিহার্যে নয়। ভিক্ষুগণ, তা আমার অভিজ্ঞাত হয়ে ধর্ম দেশিত হয়, অনভিজ্ঞাত হয়ে নয়; সনিদানে ধর্ম দেশিত, অনিদানে নয়; সপ্রতিহার্যে ধর্ম দেশিত হয়, অপ্রতিহাযে নয়; উপদেশ করণীয়, অনুশাসন করণীয়। ভিক্ষুগণ, তুষ্টির জন্য, আনন্দের জন্য, সৌমনস্যের জন্য ভগবান সম্যকসম্বুদ্ধ, সুব্যাখ্যাত ধর্ম, সুপতিপন্ন সংঘ। এই ব্যাকরণ ভাষণকালে দশ সহস্র লোকধাতু কম্পিত হয়”।

তাই ভগবান বলেছেন :

ক্রোধ, মিথ্যাকথা এবং সন্দেহসমূহ উক্ত দু-প্রকার ধর্মে উৎপন্ন হয়। সন্দেহকারী জ্ঞানের মার্গ দ্বারা শিক্ষিত হবে। শ্রমণ কর্তৃক জ্ঞাত হয়ে এই ধর্মসমূহ প্রকাশিত হয়েছে।

 

১০৪. সাত (মনোজ্ঞ) অসাত (অমনোজ্ঞ) কোথা হতে উৎপন্ন হয়, কিসের অবর্তমানে তা উৎপন্ন হয় না? বিভব, ভব পরমার্থ; এসবের যে নিদান তা বলুন।

মনোজ্ঞ, অমনোজ্ঞ কোথা হতে উৎপত্তি, জাত, সঞ্জাত, জন্ম, উৎপন্ন ও আবির্ভূত হয়? তাদের নিদান, সমুদয়, জন্ম, প্রভব কী?” এভাবে মনোজ্ঞ ও অমনোজ্ঞের মূল জিজ্ঞাসা করা... সমুদয় জিজ্ঞাসা করা, প্রশ্ন করা, যাচ্ঞা করা, প্রশ্ন দ্বারা জিজ্ঞাসা করা, প্রসাদিত বা শোধন করা।

কিসের অবর্তমানে অবিদ্যমানে, অবর্তমানে ও অনুপলব্ধিতে সুখ-দুঃখ বেদনার জন্ম হয় না, উৎপত্তি হয় না, জাত হয় না, সঞ্জাত হয় না, সমুদয় হয় না, উৎপাদিত হয় না, পাদুর্ভাব হয় না।

মনোজ্ঞ-অমনোজ্ঞের ভব কী? মনোজ্ঞ ও অমনোজ্ঞের যা ভব, প্রভব, জন্ম, সঞ্জানন, উৎপত্তি, উৎপন্ন ও পাদুর্ভাব, ইহা মনোজ্ঞ ও অমনোজ্ঞের ভব। মনোজ্ঞ ও অমনোজ্ঞের বিভব কী? মনোজ্ঞ ও অমনোজ্ঞের যা ক্ষয়, ব্যয়, ভেদ, পরিভেদ, অনিত্যতা ও অন্তর্ধান, এটাই মনোজ্ঞ ও অমনোজ্ঞের বিভব। “যমেতত্থং” অর্থে যা পরমার্থ।

“এতং” বলতে যা জিজ্ঞাসা করছি, যাচ্ঞা করছি, প্রার্থনা করছি, অনুরোধ করছি। “পব্রূহি” অর্থে বলুন, ভাষণ করুন, ব্যাখ্যা করুন, দেশনা করুন, প্রজ্ঞাপন করুন, স্থাপন করুন, বিবৃত করুন, বিভাজন করুন, উন্মুক্ত করুন, প্রকাশ করুন-এতং মে পব্রূহি। “যতোনিদানং” যে নিদান, যে সমুদয়, যে উদ্ভব, যে প্রভব।

তাই সে নির্মিত (বুদ্ধ) বলেছেন :

সাত (মনোজ্ঞ) অসাত (অমনোজ্ঞ) কোথা হতে উৎপন্ন হয়, কিসের অবর্তমানে তা উৎপন্ন হয় না? বিভব, ভব পরমার্থ; এসবের যে নিদান তা বলুন।

 

১০৫. মনোজ্ঞ ও অমনোজ্ঞ (স্পর্শ) হতে স্পর্শ উৎপন্ন হয়, স্পর্শের অবর্তমানে, অবিদ্যমানে তা সৃষ্ট হয় না। বিভব, ভব, পরমার্থ, এসবের নিদান এটা (স্পর্শ) হতে আমি বলি।

সুখবেদনীয় স্পর্শের কারণে সুখবেদনা উৎপন্ন হয়। সেই সুখবেদনীয় স্পর্শের যে নিরোধ, যা তদুদ্ভূত বেদয়িত সুখবেদনীয় স্পর্শের কারণে উৎপন্ন সুখবেদনা, তা নিরুদ্ধ হয়, উপশমিত হয়। দুঃখবেদনীয় স্পর্শের কারণে দুঃখ বেদনা উৎপন্ন হয়। সেই দুঃখ বেদনীয় স্পর্শের যে নিরোধ; যা তদুদ্ভূত বেদয়িত দুঃখ বেদনীয় স্পর্শের কারণে উৎপন্ন দুঃখ বেদনা, তা নিরুদ্ধ হয়, উপশমিত হয়। অদুঃখ-অসুখবেদনীয় স্পর্শের কারণে অদুঃখ-অসুখ বেদনা উৎপন্ন হয়। সেই অদুঃখ-অসুখ বেদনীয় স্পর্শের যে নিরোধ; যা তদুদ্ভূত বেদয়িত অদুঃখ-অসুখ বেদনীয় স্পর্শের কারণে উৎপন্ন অদুঃখ-অসুখ বেদনা, তা নিরুদ্ধ হয়, উপশমিত হয়। মনোজ্ঞ-অমনোজ্ঞ স্পর্শ নিদান, স্পর্শ সমুদয়, স্পর্শ উদ্ভব ও স্পর্শ প্রভব হয়।

স্পর্শের অবিদ্যমানে, অবর্তমানে ও অনুপলব্ধিতে সুখ-দুঃখ বেদনার জন্ম হয় না, উৎপত্তি হয় না, জাত হয় না, সঞ্জাত হয় না, সমুদয় হয় না, উৎপাদিত হয় না, পাদুর্ভাব হয় না।

ভবদৃষ্টিই স্পর্শ নিদান, বিভবদৃষ্টিই স্পর্শনিদান। “যমেতমত্থং” অর্থে যা পরমার্থ।

“এতং” বলতে যা জিজ্ঞাসা করতেছ, যাচ্ঞা করতেছ, প্রার্থনা করতেছ, অনুরোধ করতেছ। “পব্রূমি” অর্থে বলছি, ভাষণ করছি, দেশনা করছি, প্রজ্ঞাপন করছি, স্থাপন করছি, বিবৃত করছি, বিভাজন করছি, উন্মুক্ত করছি, প্রকাশ করছি। “ইতোনিদানং” বলতে ইহা হতে স্পর্শ নিদান, স্পর্শ সমুদয়, স্পর্শ উদ্ভব ও স্পর্শ প্রভব হয়।

তাই ভগবান বলেছেন :

মনোজ্ঞ ও অমনোজ্ঞ (স্পর্শ) হতে স্পর্শ উৎপন্ন হয়, স্পর্শের অবর্তমানে, অবিদ্যমানে তা সৃষ্ট হয় না। বিভব, ভব, পরমার্থ, এসবের নিদান এটা (স্পর্শ) হতে আমি বলি।

 

১০৬. জগতে স্পর্শ কোথা হতে উৎপন্ন হয়? পরিগ্রহ কোথা হতে সৃষ্টি হয়? কিসের অবিদ্যমানে মমত্ব থাকে না? কী ধ্বংস হলে স্পর্শসমূহ স্পৃষ্ট হয় না?

“স্পর্শ কোথা হতে উৎপন্ন হয়, জাত হয়, সঞ্জাত হয়, উদ্ভব হয়, উৎপত্তি হয়, প্রাদুর্ভূত হয়? স্পর্শের উৎপত্তি কী, সমুদয় কী, জাতি কী, প্রভব কী?” এভাবে স্পর্শের মূল জিজ্ঞাসা করা, হেতু জিজ্ঞাসা করা... সমুদয় জিজ্ঞাসা করা, প্রশ্ন করা, যাচ্ঞা করা, প্রশ্ন দ্বারা জিজ্ঞাসা করা, প্রসাদিত বা শোধন করা।

পরিগ্রহ কোথা হতে সৃষ্টি হয়, জাত হয়, সঞ্জাত হয়, উদ্ভব হয়, উৎপত্তি হয়, প্রাদুর্ভূত হয়? তার উৎপত্তি কী, সমুদয় কী, জাতি কী, প্রভব কী?” এভাবে পরিগ্রহের মূল জিজ্ঞাসা করা, হেতু জিজ্ঞাসা করা... সমুদয় জিজ্ঞাসা করা, প্রশ্ন করা, যাচ্ঞা করা, প্রশ্ন দ্বারা জিজ্ঞাসা করা, প্রসাদিত বা শোধন করা।

কিসের অবিদ্যমানে, অবর্তমানে, অনুপস্থিতিতে ও অনুপলব্ধিতে মমত্ব থাকে না, অনুপস্থিত, অবিদ্যমান থাকে, উপলব্ধ হয় না; বরং প্রহীন, সমুচ্ছিন্ন, উপশম, প্রশান্ত, পুনরুৎপত্তিহীন ও জ্ঞান অগ্নি দ্বারা দগ্ধ হয়?

কী ধ্বংস হলে, বিনষ্ট হলে, অতিক্রান্ত হলে, সমতিক্রান্ত হলে, অপসারিত হলে স্পর্শসমূহ স্পৃষ্ট হয় না?

তাই সেই নির্মিত (বুদ্ধ) বলেছেন :

জগতে স্পর্শ কোথা হতে উৎপন্ন হয়? পরিগ্রহ কোথা হতে সৃষ্টি হয়? কিসের অবিদ্যমানে মমত্ব থাকে না? কী ধ্বংস হলে স্পর্শসমূহ স্পৃষ্ট হয় না?

 

১০৭. নামরূপের কারণে স্পর্শের উৎপত্তি, ইচ্ছানিদান হতে পরিগ্রহের সৃষ্টি হয়। ইচ্ছার অবিদ্যমানে মমত্ব থাকে না, রূপ ধ্বংস হলে স্পর্শসমূহও স্পৃষ্ট হয় না।

চক্ষু এবং রূপের কারণে চক্ষুবিজ্ঞান উৎপন্ন হয়, এই তিনের মিলনে স্পর্শের উৎপত্তি হয়। চক্ষু ও রূপ রূপের মধ্যে চক্ষুসংস্পর্শকে বাদ দিয়ে সম্প্রযুক্ত ধর্মসমূহ নামের মধ্যে গণ্য হয়। এভাবে নামরূপের কারণে স্পর্শ উৎপন্ন হয়। শ্রোত্র ও শব্দের প্রত্যয়ে শ্রোতবিজ্ঞান উৎপন্ন হয়, এই তিনের মিলনে স্পর্শের উৎপত্তি হয়। শ্রোত্র ও শব্দ রূপের মধ্যে শ্রোত্রসংস্পর্শকে বাদ দিয়ে সম্প্রযুক্ত ধর্মসমূহ নামের মধ্যে গণ্য হয়। এরূপে নামরূপের কারণে স্পর্শ উৎপন্ন হয়। ঘ্রাণ ও গন্ধের প্রত্যয়ে ঘ্রাণবিজ্ঞান উৎপন্ন হয়, এই তিনের মিলনে স্পর্শের উৎপত্তি হয়। ঘ্রাণ ও গন্ধ রূপের মধ্যে চক্ষুসংস্পর্শকে বাদ দিয়ে সম্প্রযুক্ত ধর্মসমূহ নামের মধ্যে গণ্য হয়। এভাবে নামরূপের কারণে স্পর্শ উৎপন্ন হয়। জিহ্বা এবং রসের কারণে জিহ্বাবিজ্ঞান উৎপন্ন হয়, এই তিনের মিলনে স্পর্শের উৎপত্তি হয়। জিহ্বা ও রস রূপের মধ্যে জিহ্বাসংস্পর্শকে বাদ দিয়ে সম্প্রযুক্ত ধর্মসমূহ নামের মধ্যে গণ্য হয়। এরূপে নামরূপের কারণে স্পর্শ উৎপন্ন হয়। কায় ও স্পর্শের কারণে কায়বিজ্ঞান উৎপন্ন হয়, এই তিনের মিলনে স্পর্শের উৎপত্তি হয়। কায় ও স্পর্শ রূপের মধ্যে কায়সংস্পর্শকে বাদ দিয়ে সম্প্রযুক্ত ধর্মসমূহ নামের মধ্যে গণ্য হয়। এভাবে নামরূপের কারণে স্পর্শ উৎপন্ন হয়। মন এবং ধর্মের কারণে মনোবিজ্ঞান উৎপন্ন হয়, এই তিনের মিলনে স্পর্শের উৎপত্তি হয়। বস্তু রূপ রূপের মধ্যে, রূপীর ধর্মসমূহ রূপের মধ্যে মনোসংস্পর্শকে বাদ দিয়ে সম্পযুক্ত ধর্মসমূহ নামের মধ্যে গণ্য হয়। এভাবে নামরূপের কারণে স্পর্শ উৎপন্ন হয়।

তৃষ্ণাকে ইচ্ছা বলা হয়। যা রাগ, সরাগ... অভিধ্যা, লোভ, অকুশলমূল। “পরিগ্রহ” বলতে দুই প্রকার পরিগ্রহ; যথা : তৃষ্ণাপরিগ্রহ, দৃষ্টিপরিগ্রহ... ইহা তৃষ্ণাপরিগ্রহ... ইহা দৃষ্টিপরিগ্রহ। পরিগ্রহ হতে ইচ্ছার নিদান, ইচ্ছার হেতুক, ইচ্ছার প্রত্যয়, ইচ্ছার কারণ, ইচ্ছার প্রভব হয়।

ইচ্ছাকে তৃষ্ণা বলা হয়। যা রাগ, সরাগ.... অভিধ্যা, লোভ অকুশলমূল। “মমত্তা” বলতে দুই প্রকার মমত্ব—তৃষ্ণা মমত্ব ও দৃষ্টি মমত্ব .... ইহা তৃষ্ণা মমত্ব.... ইহা দৃষ্টি মমত্ব। ইচ্ছার অবিদ্যমানের অনস্তিত্ব নেই, অনুপলব্ধমানের মমত্ব নেই, বিদ্যমান থাকে না, জাগ্রত হয় না, উপলব্ধি হয় না এবং প্রহীন হয়, সমুচ্ছিন্ন হয়, উপশান্ত হয়, প্রশান্ত হয়, প্রশমিত হয়, উৎপত্তির অযোগ্য হয় এবং জ্ঞান অগ্নি দ্বারা দগ্ধ হয়।

“রূপ” বলতে চারি মহাভূত ও চারি মহাভূতের সমবায়ে উপাদেয় রূপ। চার প্রকারে রূপ ধ্বংস হয়—জ্ঞাত ধ্বংসের দ্বারা, তীরণ ধ্বংসের দ্বারা, প্রহান ধ্বংসের দ্বারা, সমতিক্রম ধ্বংসের দ্বারা।

কিরূপে জ্ঞাত ধ্বংসের দ্বারা রূপ ধ্বংস হয়? রূপকে এরূপে জানে—“যা কিছু রূপ রয়েছে, সবই চারি মহাভূত এবং চারি মহাভূতের সমবায়ে উপাদেয় রূপ” বলে জানে, দর্শন করে। এভাবে জ্ঞাত ধ্বংসের দ্বারা রূপ ধ্বংস হয়।

কিরূপে তীরণ ধ্বংসের দ্বারা রূপ ধ্বংস হয়? এরূপে জ্ঞাত হয়ে রূপকে বিচার করে : অনিত্য, দুঃখ, রোগ, গন্ড, শৈল্য, উৎপীড়ন, পীড়া, পর, ভগ্নাবস্থা, উপদ্রব, ভয়, উপসর্গ, ক্ষণিক, ভঙ্গুর, অধ্রুব, অত্রাণ, অনাশ্রয়, অশরণ, রিক্ত, তুচ্ছ, শূন্য, অনাত্ম, আদীনব, বিপরিণামধর্মী, অসার, মনকষ্টের মূল, বধক, বিভব, ক্লেশ সংযুক্ত, ক্লেশসম্ভূত, কামদেবের কাম প্রবৃত্তি, জাতিধর্ম, জরাধর্ম, ব্যাধিধর্ম, মরণধর্ম, শোক-পরিদেবন-দুঃখ-দৌর্মনস্য-উপায়াসধর্ম, সংক্লেশকরধর্ম, অন্তর্ধান, অশাশ্বত, আদীনব এবং নিঃশরণ। এভাবে তীরণ ধ্বংসের দ্বারা রূপ ধ্বংস হয়।

কিরূপে প্রহান ধ্বংসের দ্বারা রূপ ধ্বংস হয়? ভগবান কর্তৃক এরূপ বলা হয়েছে, “হে ভিক্ষুগণ, রূপে যে ছন্দরাগ তা পরিহার কর। এরূপে সেই রূপ প্রহীন হলে উচ্ছিন্নমূল তালবৃক্ষ যেমন পুনঃ গজিয়ে উঠার শক্তি রহিত হয়, তেমনি ভবিষ্যতের ধর্মসমূহ উৎপন্ন হতে পারে না।” ভগবানের সেই উপদেশের প্রেক্ষিতে এরূপ বিচার করে রূপে ছন্দরাগ পরিত্যক্ত হয়, বিদূরীত হয়, সম্পূর্ণরূপে ধ্বংস হয়, পুনরুৎপর অযোগ্য হয়। এরূপে প্রহান ধ্বংসের দ্বারা রূপ ধ্বংস হয়।

কিরূপে সমতিক্রম ধ্বংসের দ্বারা রূপ ধ্বংস হয়? চারি প্রকার অরূপ সমাপত্তি প্রতিলব্ধের রূপসমূহ ধ্বংস, বিলুপ্ত, অতিক্রম, সমতিক্রম, অতিক্রান্ত হয় এরূপে সমতিক্রম ধ্বংসের দ্বারা রূপ ধ্বংস হয়। এই চার প্রকার কারণে রূপ ধ্বংস হয়।

রূপসমূহ ধ্বংস হলে, বিনষ্ট হলে, অতিক্রান্ত হলে, সমতিক্রান্ত হলে, অপসারিত হলে পঞ্চস্পর্শ স্পর্শ করেন না-চক্ষুসংস্পর্শ, শ্রোত্রসংস্পর্শ, ঘ্রাণসংস্পর্শ, জিহ্বাসংস্পর্শ, কায়সংস্পর্শ।

তাই ভগবান বলেছেন :

নামরূপের কারণে স্পর্শের উৎপত্তি, ইচ্ছানিদান হতে পরিগ্রহের সৃষ্টি হয়। ইচ্ছার অবিদ্যমানে মমত্ব থাকে না, রূপ ধ্বংস হলে স্পর্শসমূহও স্পৃষ্ট হয় না।

 

১০৮. কিরূপ অবস্থা প্রাপ্তের রূপ ধ্বংস হয়? সুখ ও দুঃখ কিরূপে ধ্বংস হয়? যেরূপে ইহার ধ্বংস হয়, তা আমাকে প্রকাশ করুন; আমরা সেটাই জেনে নেবো। আমার এটাই মনস্কাম।

শান্ত ব্যক্তির, প্রতিপন্নের, গমনকারী, অভ্যাসকারীর, পালনকারী, যাপনকারী, জীবন-যাপনকারী কিভাবে রূপ ধ্বংস হয়, বিধ্বংস হয়, অতিক্রমিত হয়, সমতিক্রমিত হয় এবং অতিক্রান্ত হয়? এ অর্থে প্রশান্তের কিভাবে রূপ ধ্বংস হয়?

সুখ ও দুঃখ কিভাবে ধ্বংস হয়, বিনষ্ট হয়, অতিক্রান্ত হয়, সমতিক্রান্ত হয়, অপসারিত হয়?

“এতং” বলতে যা জিজ্ঞাসা করছি, যাচ্ঞা করছি, প্রার্থনা করছি, অনুরোধ করছি। “পব্রূহি” অর্থে আমাকে বলুন, ভাষণ করুন, ব্যাখ্যা করুন, দেশনা করুন, প্রজ্ঞাপন করুন, স্থাপন করুন, বিবৃত করুন, বিভাজন করুন, উন্মুক্ত করুন, প্রকাশ করুন। “যথা বিভোতি” বলতে যেভাবে ধ্বংস হয়, বিনষ্ট হয়, অতিক্রান্ত হয়, সমতিক্রান্ত হয়, অপসারিত হয়।

“তং জানিযাম” বলতে তা আমরা জানতে পারব, জ্ঞাত হতে পারব, বিজ্ঞাত হতে পারব, পরিজ্ঞাত হতে পারব, প্রতিবিদ্ধ বা অনুজ্ঞাত হতে পারব। আমার মন এরূপ বলা হয়, আমার চিত্ত এরূপ বলা হয়, আমার সংকল্প এরূপ বলা হয়, আমার বিজ্ঞান এরূপ বলা হয়।

তাই সেই নির্মিত (বুদ্ধ) বলেছেন :

কিরূপ অবস্থা প্রাপ্তের রূপ ধ্বংস হয়? সুখ ও দুঃখ কিরূপে ধ্বংস হয়? যেরূপে ইহার ধ্বংস হয়, তা আমাকে প্রকাশ করুন; আমরা সেটাই জেনে নেবো। আমার এটাই মনস্কাম।

 

১০৯. সংজ্ঞায় সংজ্ঞী হয় না, বিসংজ্ঞীও হয় না; অসংজ্ঞীও হয় না, সংজ্ঞা পরিত্যাগকারীও হয় না; এভাবে অবস্থানকারীর রূপ ধ্বংস হয়। প্রপঞ্চসমূহ সংজ্ঞার কারণে উৎপন্ন হয়।

সংজ্ঞা-সংজ্ঞী বলা হয় তাঁদের, যাঁরা মৌলিক সংজ্ঞায় স্থিত; সে মৌলিক সংজ্ঞায় স্থিত নয়। বিসংজ্ঞা-সংজ্ঞী উন্মত্তদের বলা হয়, যারা ক্ষিপ্তচিত্তসম্পন্ন; সে উন্মত্তও নয়, ক্ষিপ্তচিত্তসম্পন্নও নয়-সংজ্ঞী-অসংজ্ঞীও নয়, সংজ্ঞী-বিসংজ্ঞীও নয়।

“অসংজ্ঞী” বলতে যারা নিরোধসমাপন্ন, সংজ্ঞাহীন বা অসংজ্ঞীসত্ত্ব তাঁদেরকে বুঝায়; সে নিরোধসমাপন্নও নয়, অসংজ্ঞীসত্ত্বও নয়। “বিনষ্টসংজ্ঞী” বলতে যারা চারি অরূপসমাপত্তিলাভী; সে চারি অরূপসমাপত্তিলাভী নয়-অসংজ্ঞীও নয়, বিনষ্টসংজ্ঞীও নয়।

এক্ষেত্রে ভিক্ষু সুখ ও দুঃখ পরিত্যাগ করে... চতুর্থ ধ্যান লাভ করে অবস্থান করেন। তিনি এরূপ সমাহিত, পরিশুদ্ধ, বিশুদ্ধ, নির্দোষ, বিগত-উপক্লেশ, মৃদুভূত (নমনীয়), কর্মণ্য, স্থিত ও শান্ত চিত্তে আকাশায়তন-সমাপত্তি প্রতিলাভের জন্য চিত্তকে ব্যবহার (বা চেষ্টা) করেন, প্রয়োগ করেন এবং দেহহীনসত্ত্বের (অরূপ ব্রহ্মলোকের সত্ত্ব) উপায় অবলম্বন করেন। এরূপ অবস্থাপ্রাপ্ত (বা সাক্ষাৎকারী), প্রতিপন্ন, আচরণকারী, অভ্যাসকারী, পালনকারী (বা রক্ষাকারী), অবস্থানকারী ও যাপনকারী ভিক্ষুর রূপ ধ্বংস, বিনাশ, অতিক্রম, সমতিক্রম এবং অতিক্রান্ত হয়, এরূপ সাক্ষাৎকারীর রূপ ধ্বংস হয়।

প্রপঞ্চই প্রপঞ্চসঙ্খা (বদ্ধসংস্কারের লক্ষণ), সংজ্ঞা নিদান, সংজ্ঞা সমুদয়, সংজ্ঞা উদ্ভব এবং সংজ্ঞা প্রভব হতে তৃষ্ণাপ্রপঞ্চসঙ্খা এবং মানপ্রপঞ্চসঙ্খা (উৎপত্তি) হয়, সংজ্ঞা নিদান হতেই প্রপঞ্চসঙ্খা উৎপন্ন হয়।

তাই ভগবান বলেছেন :

সংজ্ঞায় সংজ্ঞী হয় না, বিসংজ্ঞীও হয় না; অসংজ্ঞীও হয় না, সংজ্ঞা পরিত্যাগকারীও হয় না; এভাবে অবস্থানকারীর রূপ ধ্বংস হয়। প্রপঞ্চসমূহ সংজ্ঞার কারণে উৎপন্ন হয়।

 

১১০. আপনাকে যা জিজ্ঞাসা করেছিলাম তা বর্ণনা করা হয়েছে। এখন অন্য একটি প্রশ্ন করছি তা বলুন—এ জগতে পণ্ডিতগণ মানুষের শুদ্ধিকেই কি এইরূপে অগ্র বা শ্রেষ্ঠ বলেন, কিংবা অন্যকিছু বলেন?

যা জিজ্ঞাসা করেছি, যাচ্ঞা করেছি, অনুরোধ করেছি, (প্রশ্ন দ্বারা) শোধন করেছি। “বর্ণনা করা হয়েছে” বলতে উক্ত, বর্ণিত, কথিত, দেশিত, প্রজ্ঞাপিত, ভাষিত, বিশ্লেষিত, ব্যাখ্যাত, বিবৃত এবং প্রকাশিত হয়েছে—আপনাকে যা জিজ্ঞাসা করেছিলাম তা বর্ণনা করা হয়েছে।

অন্য (একটি) প্রশ্ন করছি, যাচ্ঞা করছি, অনুরোধ করছি, (প্রশ্ন দ্বারা) শোধন করছি, স্বাধীনভাবে প্রশ্ন করছি। “আসুন তা বলুন” অর্থে আসুন বলুন, বর্ণনা করুন, দেশনা করুন, জ্ঞাপন করুন, ভাষণ করুন, বিশ্লেষণ করুন, ব্যাখ্যা করুন, বিবৃত করুন এবং প্রকাশ করুন—অন্য একটি প্রশ্ন করছি তা বলুন।

কোনো কোনো শ্রমণ-ব্রাহ্মণ এই অরূপসমাপত্তিকে অগ্র, শ্রেষ্ঠ, বিশিষ্ট, মুখ্য, উত্তম ও প্রবর বলেন, ভাষণ করেন, বর্ণনা করেন, ব্যাখ্যা করেন, বিশ্নেষণ করেন। “মানুষের” বলতে সত্ত্বের, নরের, মানবের, পুরুষের, পুদ্গলের, জীবের, ব্যক্তির, প্রাণীর, লোকের, মনুষ্যের। “শুদ্ধিকে” (সুদ্ধিং) অর্থে শুদ্ধিকে, বিশুদ্ধিকে, পরিশুদ্ধিকে, মুক্তিকে, বিমুক্তিকে, পরিমুক্তিকে। “এ জগতে পণ্ডিতগণ” বলতে ইহজগতে নিজের অনুমানে পণ্ডিতবাদী, ধীরবাদী, ন্যায়বাদী, হেতুবাদী, লক্ষণবাদী, কারণবাদী ও স্থানবাদী, এ জগতে পণ্ডিতগণ মানুষের শুদ্ধিকেই কী এইরূপে অগ্র বা শ্রেষ্ঠ বলেন?

কিংবা কোনো কোনো শ্রমণ-ব্রাহ্মণ এই অরূপসমাপত্তিকে অতিক্রম, সমতিক্রম ও জয় করে এই অরূপসমাপত্তি হতে অন্যকে উত্তোরনের জন্য মানুষের শুদ্ধি, বিশুদ্ধি, পরিশুদ্ধি, মুক্তি, বিমুক্তি ও পরিমুক্তি বলেন, ভাষণ করেন, বর্ণনা করেন, ব্যাখ্যা করেন এবং বিশ্লেষণ করেন, কিংবা অন্যকে বলেন?

তাই সেই নির্মিত (বুদ্ধ) বললেন :

আপনাকে যা জিজ্ঞাসা করেছিলাম তা বর্ণনা করা হয়েছে। এখন অন্য একটি প্রশ্ন করছি তা বলুন—এ জগতে পণ্ডিতগণ মানুষের শুদ্ধিকেই কি এইরূপে অগ্র বা শ্রেষ্ঠ বলেন, কিংবা অন্যকিছু বলেন?

 

১১১. এ জগতে পণ্ডিতগণ মানুষের শুদ্ধিকে এরূপে অগ্র বা শ্রেষ্ঠ বলেন। তাঁদের মধ্যে কোনো কোনো জন কোনো কোনো সময়ে অনুপাদিশেষকে কুশলবাদী বলে থাকেন।

কোনো কোনো শ্রমণ-ব্রাহ্মণ আছেন যারা শাশ্বতবাদী; (তারা) এই অরূপসমাপত্তিকে অগ্র, শ্রেষ্ঠ, বিশিষ্ট, মুখ্য, উত্তম ও প্রবর বলেন, ভাষণ করেন, বর্ণনা করেন, ব্যাখ্যা করেন, বিশ্লেষণ করেন। “মানুষের” বলতে সত্ত্বের, নরের, মানবের, পুরুষের, পুদ্গলের, জীবের, ব্যক্তির, প্রাণীর, লোকের, মনুষ্যের। “শুদ্ধিকে” (সুদ্ধিং) অর্থে শুদ্ধিকে, বিশুদ্ধিকে, পরিশুদ্ধিকে, মুক্তিকে, বিমুক্তিকে, পরিমুক্তিকে। “এ জগতে পণ্ডিতগণ” বলতে ইহজগতে নিজের অনুমানে পণ্ডিতবাদী, ধীরবাদী, ন্যায়বাদী, হেতুবাদী, লক্ষণবাদী, কারণবাদী ও স্থানবাদী, এ জগতে পণ্ডিতগণ মানুষের শুদ্ধিকে এরূপেই অগ্র বা শ্রেষ্ঠ বলেন।

“তাঁদের মধ্যে কোনো কোনোজন কোনো কোনো সময়ে অনুপাদিশেষকে কুশলবাদী বলেন” বলতে সেই শ্রমণ-ব্রাহ্মণের মধ্যে কোনো কোনো শ্রমণ-ব্রাহ্মণ উচ্ছেদবাদীদের, ভবতর্জিতদের (বা ভবতাড়িতদের) ও বিভবকে অভিনন্দন করেন; তারা সত্ত্বের শান্তি, উপশম, প্রশান্তি, নিরোধ এবং প্রতিপ্রশ্রদ্ধি বা প্রশান্ত বলেন। ভদন্ত, যখনই এই আত্মা কায়ভেদে উচ্ছেদ ও বিনাশ হয়, মৃত্যুর পর হয় না; এই পর্যন্তই অনুপাদিশেষ। “কুশলবাদী” বলতে নিজের অনুমানে কুশলবাদী, পণ্ডিতবাদী, ধীরবাদী, ন্যায়বাদী, হেতুবাদী, লক্ষণবাদী, করণবাদী, স্থানবাদী (বা বিষয়বাদী)—তাদের মধ্যে কোনো কোনো জন কোনো কোনো সময়ে অনুপাদিশেষকে কুশলবাদী বলেন।

তাই ভগবান বলেছেন :

এ জগতে পণ্ডিতগণ মানুষের শুদ্ধিকে এরূপে অগ্র বা শ্রেষ্ঠ বলেন। তাঁদের মধ্যে কোনো কোনো জন কোনো কোনো সময়ে অনুপাদিশেষকে কুশলবাদী বলে থাকেন।

 

১১২. মুনি এই উপনিশ্রয় বিষয়সমূহ জ্ঞাত হয়ে সেই অন্বেষণকারী (উক্ত) ধর্মসমূহ জ্ঞাত হয়ে বিমুক্ত ব্যক্তি বিবাদে যুক্ত হন না। তাই পণ্ডিত ব্যক্তি ভব হতে ভবে পুনর্জন্ম গ্রহণ করেন না।

“এতে” বলতে বাষট্টি প্রকার মিথ্যাদৃষ্টিতে। “উপনস্সিতি” বলতে শাশ্বতদৃষ্টি নিশ্রয় সম্বন্ধে জ্ঞাত হয়ে, উচ্ছেদদৃষ্টি নিশ্রয় সম্বন্ধে জ্ঞাত হয়ে এবং শাশ্বত-উচ্ছেদদৃষ্টি নিশ্রয় সম্বন্ধে জ্ঞাত হয়ে, জানে, তুলনা বা ধারণা, বিচার, বিবেচনা ও সুনিশ্চিত করে—এসব উপনিশ্রয় সম্বন্ধে জ্ঞাত হয়ে।

প্রজ্ঞা বা প্রাজ্ঞতাকে জ্ঞান বলা হয়... সেই মুনি আসক্তিজাল (সঙ্গজাল) অতিক্রম করেন। মুনি শাশ্বতদৃষ্টি, উচ্ছেদদৃষ্টি এবং শাশ্বত ও উচ্ছেদদৃষ্টি নিশ্রয় সম্বন্ধে জ্ঞাত, জানেন, ধারণা, বিচার, বিবেচনা এবং সুনিশ্চিত করেন। “সো ৰীমংসী” বলতে পণ্ডিত, প্রজ্ঞাবান, বুদ্ধিমান, জ্ঞানী, অভিজ্ঞ এবং মেধাবী সম্বন্ধে জ্ঞাত হয়ে মুনিকে নিশ্রয় করে তিনি অনুসন্ধানকারী বা গবেষণাকরী হন। “ঞত্বা বিমুত্তো ন বিবাদমেতি” বলতে জ্ঞাত হয়ে, জেনে, তুলনা করে, বিচার করে, বিবেচনা করে ও সুনিশ্চিত করে। “বিমুত্তো” বলতে সম্পূর্ণ অনাসক্তি বিমোক্ষ দ্বারা মুক্ত, বিমুক্ত, পরিমুক্ত এবং সবিমুক্ত। “সকল সংস্কার অনিত্য” এভাবে জ্ঞাত হয়ে, জেনে, তুলনা করে, বিচার করে, বিবেচনা করে ও সুনিশ্চিত করে সম্পূর্ণ অনাসক্তি বিমোক্ষ দ্বারা মুক্ত, বিমুক্ত, পরিমুক্ত এবং সুবিমুক্ত। “সকল সংস্কার দুঃখ”... “সকল সংস্কার অনাত্ম”... “যা কিছু সমুদয়ধর্মী তৎসমস্তই নিরোধধর্মী” এভাবে জ্ঞাত হয়ে, জেনে, তুলনা করে, বিচার করে, বিবেচনা করে ও সুনিশ্চিত করে সম্পূর্ণ অনাসক্তি বিমোক্ষ দ্বারা মুক্ত, বিমুক্ত, পরিমুক্ত এবং সুবিমুক্ত-জ্ঞাত হয়ে বিমুক্ত হন। (তিনি) কলহ করেন না, দ্বন্দ্ব করেন না, বিগ্রহ করেন না, বিবাদ করেন না ও বিরোধ করেন না। তাই ভগবান বলেছেন, “হে অগ্নিবেশ্বন, এরূপ বিমুক্ত চিত্ত ভিক্ষু কোনো প্রকার ঝগড়া করেন না, বিবাদ করেন না, লোকে যা উক্ত হয়েছে তা প্রকাশ করে বিপদগামী হন না”—বিমুক্ত জ্ঞাত হয়ে বিবাদ করেন না।

“ভৰাভৰায” বলতে ভবে, কর্মভবে, পুনর্ভবে, কামভবে; কর্মভবে, কামভবে, পুনর্ভবে, রূপভবে; কর্মভবে, রূপভবে, পুনর্ভবে, অরূপভবে; কর্মভবে, অরূপভবে, পুনর্ভবে, পুনঃপুন ভবে, পুনঃপুন গতিতে, পুনঃপুন উৎপত্তিতে, পুনঃপুন প্রতিসন্ধিতে, পুনঃপুন আত্মভাবে, পুনঃপুন জন্ম গ্রহণে সম্মুখীন হন না, গমন করেন না, গ্রহণ করেন না স্পর্শ করেন না, অভিনিবেশ করেন না। “ধীরো” বলতে ধীর, পণ্ডিত, প্রজ্ঞাবান, বুদ্ধিমান, জ্ঞানী, অভিজ্ঞ ও মেধাবী-পণ্ডিত ব্যক্তি ভবাভবে মিলিত হন না।

তদ্ধেতু ভগবান বললেন :

মুনি এই উপনিশ্রয় বিষয়সমূহ জ্ঞাত হয়ে সেই অন্বেষণকারী (উক্ত) ধর্মসমূহ জ্ঞাত হয়ে বিমুক্ত ব্যক্তি বিবাদে যুক্ত হন না। তাই পণ্ডিত ব্যক্তি ভব হতে ভবে পুনর্জন্ম গ্রহণ করেন না।

কলহ-বিবাদ সূত্র একাদশ সমাপ্ত।


 

১২. চূল়বিযূহ সূত্র বর্ণনা
অতঃপর চূল়বিযূহ সূত্র বর্ণনা ব্যাখ্যা করা হচ্ছে :

১১৩. নিজ নিজ দৃষ্টিতে অবস্থান করে তা করে বিবিধ প্রকারে তার শ্রেষ্ঠত্ব প্রকাশ করে। সে এরূপ জানে যে তা জ্ঞাত হয়ে প্রত্যাখ্যান করতে অসমর্থ হয়।

কোনো কোনো শ্রমণ-ব্রাহ্মণ দৃষ্টিগতিক আছে; তারা বাষট্টি প্রকার মিথ্যাদৃষ্টির অন্যতর অন্যতর মিথ্যাদৃষ্টিকে গ্রহণ করে, শিক্ষা করে, ধারণ করে, পোষণ করে ও অভিনিবেশ করে স্বীয় স্বীয় দৃষ্টিতে বাস করে, সংবাস করে, অবস্থান করে ও পরিবাস করে। আগারিকেরা যেমন ঘরে বাস করে, আপত্তিগ্রস্ত (ভিক্ষু) আপত্তিসমূহে অবস্থান করে এবং ক্লেশযুক্ত ব্যক্তিরা ক্লেশসমূহে অবস্থান করে; ঠিক এভাবেই কোনো কোনো শ্রমণ-ব্রাহ্মণ দৃষ্টিগতিক আছে; তারা বাষট্টি প্রকার মিথ্যাদৃষ্টির অন্যতর অন্যতর মিথ্যাদৃষ্টিকে গ্রহণ করে, শিক্ষা করে, ধারণ করে, স্পর্শ করে ও অভিনিবেশ করে স্বীয় স্বীয় দৃষ্টিতে বাস করে, সংবাস করে, অবস্থান করে ও পরিবাস করে-স্বীয় স্বীয় দৃষ্টিতে অবস্থান করে।

“বিগ্গয্হ” বলতে গ্রহণ করে, শিক্ষা করে, ধারণ করে, পোষণ করে ও অভিনিবেশ করে নানাভাবে বলে, বিবিধভাবে, বিভিন্নভাবে বলে, পৃথকভাবে বলে; শুধু একভাবে বলে না, ভাষণ করে না, প্রকাশ করে না, বর্ণনা করে না ও ব্যাখ্যা করে না। “কুসলা” বলতে কুশলবাদী, পণ্ডিতবাদী, ধীরবাদী, ন্যায়বাদী, হেতুবাদী, লক্ষণবাদী, কারণবাদী ও স্থানবাদী, স্বীয় বিষয় উপলব্ধিবাদী।

যে ব্যক্তি এই ধর্ম, দৃষ্টি, প্রতিপদ ও মার্গকে জানেন; তিনি ধর্মকে জেনেছেন, জ্ঞাত হয়েছেন, দর্শন করেছেন, প্রতিবিদ্ধ বা পরিজ্ঞাত হয়েছেন, যিনি এরূপে জানেন তিনি ধর্মকে জ্ঞাত হয়েছেন।

যে এই ধর্ম, দৃষ্টি, প্রতিপদ ও মার্গকে প্রত্যাখ্যান করে; সে অপুর্ণ, অসমর্থ, অপরিপূর্ণ, হীন, নীচ, অধম, নিকৃষ্ট, ক্ষুদ্র ও নগণ্য, যে ইহা প্রত্যাখ্যান করে সে অসমর্থ হয়।

তাই সেই নির্মিত (বুদ্ধ) বলেছেন :

নিজ নিজ দৃষ্টিতে অবস্থান করে তা করে বিবিধ প্রকারে তার শ্রেষ্ঠত্ব প্রকাশ করে। সে এরূপ জানে যে তা জ্ঞাত হয়ে প্রত্যাখ্যান করতে অসমর্থ হয়।

 

১১৪. তারা এভাবে বিতর্ক করে বিবাদে লিপ্ত হয়, অপরজনকে মূর্খ, অনভিজ্ঞ বলে থাকে। এদের কোন কথাটি সত্য? এরা সকলেই কুসলবাদী (দক্ষ প্রমাণকারী)।

এরূপে গ্রহণ করে, শিক্ষা করে, ধারণ করে, পোষণ করে, অভিনিবেশ করে বিবাদ করে, কলহ করে, ঝগড়া করে, বিগ্রহ করে এবং বিরোধ করে দ্বন্দ্বে লিপ্ত হয়—“তুমি এই ধর্ম-বিনয় জান না... আর তুমি কিনা জট খুলতে সক্ষম হও!” এভাবে বিতর্ক করে বিবাদ করে থাকে।

অপরজন মূর্খ, হীন, নীচ, তুচ্ছ, মন্দ, অধম, ক্ষুদ্র, অনভিজ্ঞ, জ্ঞানহীন, অবিদ্যাগত, অজ্ঞানী, অবিভাবী (অপণ্ডিত), দুষ্প্রাজ্ঞ; এরূপ বলে, ভাষণ করে, বর্ণনা করে, ব্যাখ্যা করে, ব্যবহার বা প্রকাশ করে, অপরজনকে মূর্খ, অনভিজ্ঞ বলে থাকে।

সচ্চো নু ৰাদো কতমো ইমসেন্ত। এিই শ্রমণ-ব্রাহ্মণগণের কোন মতবাদ সত্য, ঠিক, যথার্থ, ভূত (আসল), অভ্রান্ত, অবিপরীত? এদের কোন কথাটি সত্য?

এই সব শ্রমণ-ব্রাহ্মণ স্বীয় মতবাদ বা দৃষ্টিতে কুশলবাদী (অভিজ্ঞবাদী), পণ্ডিতবাদী, স্থিরবাদী, ন্যায়বাদী, হেতুবাদী, লক্ষণবাদী, কারণবাদী, স্থান বা বিষয়বাদী, এরা সকলেই কুশলবাদী।

তাই সেই নির্মিত (বুদ্ধ) বলেছেন :

তারা এভাবে বিতর্ক করে বিবাদে লিপ্ত হয়, অপরজনকে মূর্খ, অনভিজ্ঞ বলে থাকে। এদের কোন কথাটি সত্য? এরা সকলেই কুসলবাদী (দক্ষ প্রমাণকারী)।

 

১১৫. পরের ধর্ম জ্ঞাত না হলে (অপরজন) মূর্খ, নীচ ও হীনজ্ঞানসম্পন্ন হয়। এরা সকলেই সুনিহীন-প্রজ্ঞাসম্পন্ন, এরা সবাই দৃষ্টিতে অবস্থানকারী।

অপরের ধর্ম, দৃষ্টি, প্রতিপদা ও মার্গ না জানলে, দর্শন না করলে, অনুমান না করলে, সম্মত বা অনুজ্ঞাত না হলে, অনুমোদন না করলে-পরের ধর্ম জ্ঞাত না হলে।

অপরজন মূর্খ, হীন, নীচ, তুচ্ছ, মন্দ, অধম, ক্ষুদ্র হয়; হীনপ্রাজ্ঞ, নীচপ্রাজ্ঞ, অল্পপ্রাজ্ঞ, মন্দপ্রাজ্ঞ, নিম্নপ্রাজ্ঞ, মৃদুপ্রাজ্ঞ হয়—এ অর্থে মূর্খ, নীচ ও হীনজ্ঞানসম্পন্ন হয়।

এই সব শ্রমণ-ব্রাহ্মণ মূর্খ, হীন, নীচ, তুচ্ছ, মন্দ, অধম, ক্ষুদ্র; সকলেই হীনপ্রাজ্ঞ, নীচপ্রাজ্ঞ, অল্পপ্রাজ্ঞ, মন্দপ্রাজ্ঞ, নিম্নপ্রাজ্ঞ, মৃদুপ্রাজ্ঞ—এরা সবাই সুনিহীন-প্রজ্ঞাসম্পন্ন।

এই সব শ্রমণ-ব্রাহ্মণ দৃষ্টিগতিক; তারা বাষট্টি প্রকার দৃষ্টিগত বিষয়ের অন্যতর অন্যতর দৃষ্টিগত বিষয়কে গ্রহণ, শিক্ষা, ধারণ, পোষণ এবং অভিনিবেশ করে স্বীয় স্বীয় দৃষ্টিতে বাস করে, সংবাস করে, অবস্থান করে, থাকে। যেমন : আগারিকেরা ঘরসমূহের মধ্যে বাস করে, আপত্তিগ্রস্ত ব্যক্তিরা আপত্তিসমূহে বাস করে, ক্লেশযুক্ত মানুষেরা ক্লেশসমূহে বাস করে; ঠিক এভাবে এই সব শ্রমণ-ব্রাহ্মণ দৃষ্টিগতিক... থাকে, এরা সবাই দৃষ্টিতে অবস্থানকারী।

তাই ভগবান বলেছেন :

পরের ধর্ম জ্ঞাত না হলে (অপরজন) মূর্খ, নীচ ও হীনজ্ঞানসম্পন্ন হয়। এরা সকলেই সুনিহীন-প্রজ্ঞাসম্পন্ন, এরা সবাই দৃষ্টিতে অবস্থানকারী।

 

১১৬. বিশুদ্ধ-প্রাজ্ঞ, পণ্ডিত ও অভিজ্ঞ ব্যক্তিরা সন্দৃষ্টির দ্বারা বিশুদ্ধ হন না। তাঁরা কোনোজন হীনপ্রাজ্ঞ নন, সেভাবে তাঁদের দৃষ্টি সম্পাদিত হয়।

স্বীয় দৃষ্টি, স্বীয় ইচ্ছা, স্বীয় রুচি এবং স্বীয় দর্শন বা মতবাদ দ্বারা বিশুদ্ধ হন না, নির্মল হন না, পবিত্র হন না, সংক্লিষ্ট হন, কলঙ্কিত হন-সন্দৃষ্টির দ্বারা বিশুদ্ধ হন না।

শুদ্ধপ্রাজ্ঞ, বিশুদ্ধপ্রাজ্ঞ, পরিশুদ্ধপ্রাজ্ঞ, নির্মলপ্রাজ্ঞ, পরিশোধিতপ্রাজ্ঞ। অথবা শুদ্ধদর্শন, বিশুদ্ধদর্শন, পরিশুদ্ধদর্শন, নির্মলদর্শন, পরিশোধিতদর্শন বা পবিত্রদর্শন-বিশুদ্ধপ্রাজ্ঞ। “কুশল বা পণ্ডিত” বলতে দক্ষ, পণ্ডিত, প্রজ্ঞাবান, বিচক্ষণসম্পন্ন, জ্ঞানী, বিভাবী (বিজ্ঞ), মেধাবী-বিশুদ্ধপ্রাজ্ঞ, পণ্ডিত। “অভিজ্ঞ” অর্থে বুদ্ধিমান, পণ্ডিত, প্রজ্ঞাবান, বিচক্ষণসম্পন্ন, জ্ঞানী, বিভাবী, মেধাবী—বিশুদ্ধপ্রাজ্ঞ, পণ্ডিত ও অভিজ্ঞগণ।

সেই শ্রমণ-ব্রাহ্মণগণ কেউ হীনপ্রাজ্ঞ, নীচপ্রাজ্ঞ, অল্পপ্রাজ্ঞ, মন্দপ্রাজ্ঞ, নিম্নপ্রাজ্ঞ, ক্ষুদ্র বা মৃদুপ্রাজ্ঞ নন। সকলেই শ্রেষ্ঠপ্রাজ্ঞ, বিশিষ্টপ্রাজ্ঞ, প্রমুখ্য বা প্রধানপ্রাজ্ঞ, উত্তমপ্রাজ্ঞ, প্রবরপ্রাজ্ঞ, তাঁরা কেউ হীনপ্রাজ্ঞ নন।

সেই শ্রমণ-ব্রাহ্মণগণের দৃষ্টি সেভাবে সম্পাদিত হয়, ধৃত হয়, গৃহীত হয়, স্পৃষ্ট হয়, অভিনিবিষ্ট হয়, সংলগ্নকৃত হয়, আত্মনিয়োগকৃত (অধিমুত্ত) হয়, এভাবে তাঁদের দৃষ্টি সম্পাদিত হয়।

তাই ভগবান বলেছেন :

বিশুদ্ধ-প্রাজ্ঞ, পণ্ডিত ও অভিজ্ঞ ব্যক্তিরা সন্দৃষ্টির দ্বারা বিশুদ্ধ হন না। তাঁরা কোনোজন হীনপ্রাজ্ঞ নন, সেভাবে তাঁদের দৃষ্টি সম্পাদিত হয়।

 

১১৭. “এটি সত্য” আমি এরূপ বলি না। যেরূপে কলহকারী মূর্খগণ একে অন্যকে বলে। তারা আপন আপন দৃষ্টিকে “সত্য” বলে আখ্যা দেয়। সে কারণে অন্যকে “মূর্খ” বলে অবজ্ঞা করে।

“না” বলতে প্রতিক্ষেপ। “এতং” অর্থে আমি “এই বাষট্টি প্রকার মিথ্যাদৃষ্টিকে সত্য, প্রকৃত, বিশুদ্ধ, যথার্থ, অবিপরীত” বলি না, ব্যাখ্যা করি না, দেশনা করি না, প্রজ্ঞাপন করি না, স্থাপন করি না, বিবৃত করি না, বিভাজন করি না, বর্ণনা করি না, প্রকাশ করি না।

“মিথু” বলতে দুই জন, দুই কলহকারী, দুই ঝগড়াকারী, দুই বাদানুবাদকারী, দুই বিবাদকারী, দুই অধিকরণকারী, দুই বাদী, দুই আলাপকারী; তারা একে অন্যকে এভাবে অন্য ছয় পদ দ্বারা মূর্খ, হীন নিহীন, তুচ্ছ, নিকৃষ্ট, নীচ ও সামান্য বলে, প্রচার করে, ভাষণ করে, প্রকাশ করে, ব্যাখ্যা করে।

“লোক শাশ্বত, মূর্খ ব্যক্তি ইহা সত্য বলে মনে করে”, “লোক অশাশ্বত, মূর্খ ব্যক্তি ইহা সত্য বলে মনে করে” ... “তথাগত মৃত্যুর পর থাকেন না, আবার না থাকেন তাও না, মূর্খ ব্যক্তি ইহা সত্য বলে মনে করে”।

“তস্মা” বলতে তদ্ধেতু, সে কারণে, সেহেতু, সেই প্রত্যয়ে, সেই নিদানে অপরকে “মূর্খ, হীন, নিহীন, তুচ্ছ, অধম, নীচ, সামান্য” বলে অবজ্ঞা করে, দর্শন করে, দেখে, অবলোকন করে, বিবেচনা করে, বিচার করে।

তাই ভগবান বলেছেন :

“এটি সত্য” আমি এরূপ বলি না। যেরূপে কলহকারী মূর্খগণ একে অন্যকে বলে। তারা আপন আপন দৃষ্টিকে “সত্য” বলে আখ্যা দেয়। সে কারণে অন্যকে “মূর্খ” বলে অবজ্ঞা করে।

 

১১৮. কোনো কোনো জন যা “প্রকৃত, সত্য” বলে, অন্যেরা তা “অপ্রকৃত, মিথ্যা” বলে আখ্যা দেয়। এভাবে কলহ করে তারা বিবাদে লিপ্ত হয়, কেন শ্রমণেরা একরকম কথা বলে না?

যে ধর্ম, দৃষ্টি, প্রতিপদা ও মার্গকে কোনো কোনো শ্রমণ-ব্রাহ্মণ “ইহা সত্য, নির্মল, প্রকৃত, বিশুদ্ধ, যথার্থ অবিপরীত” এরূপ বলে, প্রচার করে, ভাষণ করে, প্রকাশ করে, ব্যাখ্যা করে।

সেই ধর্ম দৃষ্টি, প্রতিপদা ও মার্গকে কোনো কোনো শ্রমণ-ব্রাহ্মণ “ইহা তুচ্ছ, ইহা মিথ্যা, ইহা অভূত, ইহা ভ্রান্ত, ইহা অযথার্থ” এরূপ বলে, প্রচার করে, ভাষণ করে, প্রকাশ করে, ব্যাখ্যা করে।

এভাবে গ্রহণ করে, শিক্ষা করে, ধারণ করে, পোষণ করে ও অভিনিবিষ্ট হয়ে বিবাদ করে, কলহ করে, ঝগড়া করে, বিগ্রহ করে, তর্ক করে, বাদানুবাদ করে : “তুমি এই ধর্ম বিনয় জান না... আর তুমি কিনা জট খুলতে সক্ষম হও!”

“কস্মা” অর্থে কেন, কী কারণে, কী হেতুতে, কী প্রত্যয়ে, কী নিদানে, কী সমুদয়ে, কী উৎপত্তিতে, কী প্রভবে এক রকম বলে না, নানারকম বলে, বিবিধ বলে, ভিন্ন ভিন্ন বলে, পৃথক পৃথক বলে, প্রচার করে, ভাষণ করে, প্রকাশ করে, ব্যাখ্যা করে।

তাই সেই নির্মিত (বুদ্ধ) বলেছেন :

কোনো কোনো জন যা “প্রকৃত, সত্য” বলে, অন্যেরা তা “অপ্রকৃত, মিথ্যা” বলে আখ্যা দেয়। এভাবে কলহ করে তারা বিবাদে লিপ্ত হয়, কেন শ্রমণেরা একরকম কথা বলে না?

 

১১৯. সত্য এক, দ্বিতীয় (আর) নেই; যে কারণে জ্ঞানী জ্ঞানীর সাথে বিবাদে লিপ্ত হন না। (তারাই বিবাদে লিপ্ত হয়) যারা বিবিধ বিষয়কে স্বয়ং “সত্য” বলে প্রশংসা করে; তদ্ধেতু শ্রমণগণ এক রকম কথা বলে না।

দুঃখ নিরোধ নির্বাণকে বলা হয় একসত্য। যা সেই সর্বসংস্কার উপশম, সর্ব উপধি বা আসক্তি পরিত্যাগ, তৃষ্ণাক্ষয়, বিরাগ, নিরোধ, নির্বাণ। অথবা, এক সত্য বলা হয়-মার্গসত্য, মুক্তি, দুঃখনিরোধগামিনী প্রতিপদা, আর্য অষ্টাঙ্গিক মার্গ। যথা : সম্যক দৃষ্টি, সম্যক সংকল্প, সম্যক বাক্য, সম্যক কর্ম, সম্যক আজীব বা জীবিকা, সম্যক ব্যায়াম, সম্যক স্মৃতি, সম্যক সমাধি।

“যস্মি” বলতে যেই সত্যে। “পজা” বলতে সত্ত্বাধিবচন। পজানন্তি বলতে যেই সত্যকে জানাকালে, বুঝাকালে, উপলব্ধিকালে, হৃদয়ঙ্গমকালে, জ্ঞাতকালে বাদানুবাদ, ঝগড়া, বিরোধ, বিবাদ, বাক-বিতণ্ডা ত্যাগ করে, বিদূরীত করে, বিনাশ করে, ধ্বংস করে।

তারা স্বয়ং নানা প্রকারে প্রশংসা করে, কথা বলে, আলাপ করে, ভাষণ করে, প্রকাশ করে, বর্ণনা করে। “লোক শাশ্বত, মূর্খ ব্যক্তি ইহা সত্য বলে মনে করে” এরূপে নিজে প্রশংসা করে, কথা বলে, আলাপ করে, ভাষণ করে, প্রকাশ করে, বর্ণনা করে। “লোক অশাশ্বত... “মরণের পর তথাগতের অস্তিত্ব থাকে না, থাকে না তাও নহে, মূর্খ ব্যক্তি ইহা সত্য বলে মনে করে” এরূপে স্বয়ং প্রশংসা করে, কথায় বলে, আলাপ করে, ভাষণ করে, প্রকাশ করে, বর্ণনা করে।

“তস্মা” বলতে তদ্ধেতু, সেই কারণে, সেই হেতুতে, সেই প্রত্যয়ে, সেই উদ্দেশে একভাবে বলে না বরং নানাভাবে বলে, বিবিধ প্রকারে বলে, একে অন্যের বিরুদ্ধে বলে, পৃথকভাবে বলে, কথায় বলে, ভাষণ করে, প্রকাশ করে, বর্ণনা করে।

তজ্জন্য ভগবান বলেছেন :

সত্য এক, দ্বিতীয় (আর) নেই; যে কারণে জ্ঞানী জ্ঞানীর সাথে বিবাদে লিপ্ত হন না। (তারাই বিবাদে লিপ্ত হয়) যারা বিবিধ বিষয়কে স্বয়ং “সত্য” বলে প্রশংসা করে; তদ্ধেতু শ্রমণগণ এক রকম কথা বলে না।

 

১২০. নিজেদের বিশেষজ্ঞ ঘোষণা করে বিতণ্ডাকারীগণ কী জন্য নানাসত্য প্রচার করে? অনেক প্রকার ভিন্ন সত্য কি শুনা গেছে, নাকি তারা তর্কের অনুসরণ করে?

“কস্মা” বলতে কেন, কী কারণে, কী হেতুতে, কী প্রত্যয়ে সত্যাদি নানাভাবে বলে, বিবিধ প্রকারে বলে, একে অন্যের বিরুদ্ধে বলে, পৃথকভাবে বলে, কথায় বলে, ভাষণ করে, প্রকাশ করে, বর্ণনা করে।

বিতর্ক সম্পর্কে বাদানুবাদ করা। তারা স্বীয় স্বীয় মতবাদকে প্রচার করে, কথায় বলে, ভাষণ করে, প্রকাশ করে, বর্ণনা করে। “লোক শাশ্বত, মূর্খ ব্যক্তি ইহা সত্য বলে মনে করে” এরূপে প্রচার করে, কথায় বলে, আলাপ করে, ভাষণ করে, প্রকাশ করে, বর্ণনা করে। “লোক অশাশ্বত... “মরণের পর তথাগতের অস্তিত্ব থাকে না, থাকে না তাও নহে, মূর্খ ব্যক্তি ইহা সত্য বলে মনে করে” এরূপে প্রচার করে, কথা বলে, আলাপ করে, ভাষণ করে, প্রকাশ করে, বর্ণনা করে। “কুসলাৰদানা” বলতে স্বীয় কুশলবাদ, পণ্ডিতবাদ, যথার্থবাদ, ন্যায়বাদ, হেতুবাদ, লক্ষণবাদ, কারণবাদ, যুক্তিসিদ্ধবাদ।

সত্য ও শ্রুত বিষয়সমূহ নানাবিধ, বহুবিধ, বিবিধ প্রকার, বিভিন্ন রকম, নানা রকম।

তর্কের দ্বারা, সংকল্পের দ্বারা চালিত হয়, নীত হয়, প্রবর্তিত হয়, আকর্ষিত হয় বুঝানো হয়েছে। এরূপে নাকি তারা তর্কে মনোনিবেশ করে। অথবা তর্কে পরিাজিত, মীমাংসানুকূল প্রতুৎপন্নমতিত্বকে স্বয়ং বলে, কথায় প্রকাশ করে, ভাষণ করে, ব্যাখ্যা করে, বর্ণনা করে। এরূপে তারা তর্কে মনোনিবেশ করে।

তজ্জন্য নির্মিত (বুদ্ধ) বলেছেন :

নিজেদের বিশেষজ্ঞ ঘোষণা করে বিতণ্ডাকারীগণ কী জন্য নানাসত্য প্রচার করে? অনেক প্রকার ভিন্ন সত্য কি শুনা গেছে, নাকি তারা তর্কের অনুসরণ করে?

 

১২১. জগতে সংজ্ঞা ছাড়া নানা প্রকার ও বহু প্রকার সত্য, নিত্য বিদ্যমান নেই। দৃষ্ট বা মতবাদকে তর্ক দ্বারা পরিকল্পনা করে সত্য ও মিথ্যা এ দুই ধর্ম প্রচার করে।

সত্যসমূহ নানাবিধ, বহুবিধ, বিবিধ প্রকার, বিভিন্ন রকম, নানা রকম নয়।

জগতে অন্য সংজ্ঞায় একমাত্র সত্যকে নিত্যরূপে গ্রহণ করে ‘দুঃখনিরোধ নির্বাণ’ এরূপ বলে, ভাষণ করে, প্রকাশ করে, বর্ণনা করে। যা সেই সমস্ত সংস্কার উপশান্ত, সকল প্রকার আসক্তি পরিত্যক্ত, তৃষ্ণাক্ষয়, বিরাগ, নিরোধ ও নির্বাণ। অথবা একমাত্র সত্য বলা হয়—মার্গসত্য, মুক্তসত্য (নিয্যানসচ্চং), দুঃখনিরোধগামিনী প্রতিপদা, আর্য অষ্টাঙ্গিক মার্গ; যথা : সম্যক দৃষ্টি ... সম্যক সমাধি।

তর্ক, বিতর্ক, সংকল্প; তর্ক করে, বিতর্ক করে, সংকল্প করে মিথ্যাদৃষ্টিসমূহ জন্ম দেয়, সঞ্জানন করে, উৎপাদন করে, উৎপন্ন করে। মিথ্যাদৃষ্টিসমূহ জন্ম দিয়ে, সঞ্জানন করে, উৎপাদন করে, উৎপন্ন করে “আমারটা সত্য, তোমারটা মিথ্যা” এরূপে বলে, ভাষণ করে, প্রকাশ করে, বর্ণনা করে, ব্যাখ্যা করে।

তজ্জন্য ভগবান বলেছেন :

জগতে সংজ্ঞা ছাড়া নানা প্রকার ও বহু প্রকার সত্য, নিত্য বিদ্যমান নেই। দৃষ্ট বা মতবাদকে তর্ক দ্বারা পরিকল্পনা করে সত্য ও মিথ্যা এ দুই ধর্ম প্রচার করে।

 

১২২. দৃষ্ট বিষয়ে, শ্রুত বিষয়ে, শীলব্রতে ও অনুমিত বিষয়সমূহে নিশ্রয় করে ঘৃণাপ্রদর্শনকারী (অসম্মানকারী) আনন্দেরসহিত বিনিচ্ছয়সমূহে (বাষট্টি প্রকার দৃষ্টিগত বিষয়ে) প্রতিষ্ঠিত হয়ে অপরকে “মূর্খ, অনভিজ্ঞ” বলে থাকে।

দৃষ্ট বা দৃষ্টশুদ্ধি, শ্রুত বা শ্রুতশুদ্ধি, শীল বা শীলশুদ্ধি, ব্রত বা ব্রতশুদ্ধি এবং অনুমিত বা অনুমিত-শুদ্ধিকে নিশ্রয়, উপনিশ্রয়, গ্রহণ, ধারণ ও অভিনিবেশ করে-দৃষ্ট বিষয়ে, শ্রুত বিষয়ে, শীলব্রতে ও অনুমিত বিষয়সমূহে। সম্মান বা গৌরব করে না বলে ঘৃণাপ্রদর্শনকারী। অথবা দৌর্মনস্য উৎপন্ন করে বলে ঘৃণাপ্রদর্শনকারী-দৃষ্ট বিষয়ে, শ্রুত বিষয়ে, শীলব্রতে ও অনুমিত বিষয়সমূহে নিশ্রয় করে ঘৃণাপ্রদর্শনকারী।

“বিনিচ্ছয়” বলতে বাষট্টি প্রকার দৃষ্টিগত বিষয়কে বুঝায়। দৃষ্টিবিনিচ্ছয়ে, বিনিচ্ছয়দৃষ্টিতে অবস্থান করে, প্রতিষ্ঠিত হয়ে, গ্রহণ করে, ধারণ করে, অভিনিবেশ করে—বিনিচ্ছয়সমূহে অবস্থান করে বা প্রতিষ্ঠিত হয়ে। “আনন্দের সহিত” বলতে তুষ্ট, হৃষ্ট, প্রহৃষ্ট, আনন্দিত এবং সংকল্প সিদ্ধ হওয়া। অথবা আনন্দিত হয়ে (হেঁসে হেঁসে) দন্ত প্রদর্শন করা—আনন্দের সাথে বিনিচ্ছয়সমূহে প্রতিষ্ঠিত হয়ে।

অপরকে “মূর্খ, হীন, অধম, তুচ্ছ, নিকৃষ্ট, ক্ষুদ্র (ছতুক্কো), নীচ, অনিপুণ, অকৌশলী (অপণ্ডিত), অবিদ্যাগত (জ্ঞানহীন), অজ্ঞানী, অবিভাবী (অনভিজ্ঞ), অমেধাবী ও দুষ্পাজ্ঞ” এরূপ বলেছে, বলে, ভাষণ করে, ব্যাখ্যা করে, প্রকাশ করে—অপরকে “মূর্খ, অনভিজ্ঞ” এরূপ বলে থাকে।

তাই ভগবান বলেছেন :

দৃষ্ট বিষয়ে, শ্রুত বিষয়ে, শীলব্রতে ও অনুমিত বিষয়সমূহে নিশ্রয় করে ঘৃণাপ্রদর্শনকারী (অসম্মানকারী) আনন্দেরসহিত বিনিচ্ছয়সমূহে (বাষট্টি প্রকার দৃষ্টিগত বিষয়ে) প্রতিষ্ঠিত হয়ে অপরকে “মূর্খ, অনভিজ্ঞ” বলে থাকে।

 

১২৩. যেহেতু সে পরকে “মূর্খ” বলে অভিহিত করে, সেহেতু সে নিজেকেই “দক্ষ বা অভিজ্ঞ” বলে থাকে। (যখন) স্বয়ং নিজেকে কুশলবাদী (কৌশলী) বলে প্রকাশ করে, তখন অন্যকে অবমাননা করে থাকে।

যেই হেতু, প্রত্যয়, কারণ, প্রভব (উদ্দেশ্য) দ্বারা অপরকে মূর্খ, হীন, অধম, তুচ্ছ, নিকৃষ্ট, ক্ষুদ্র এবং নীচরূপে আরোপ করে, দেখে, দর্শন করে, অবলোকন করে, প্রতিফলিত করে, নিরূপণ করে; যেহেতু সে পরকে “মূর্খ” বলে অভিহিত করে।

“নিজ” (আতুমানো) বলতে আত্ম বা নিজকে বুঝায়। তখন সে সেই হেতু, প্রত্যয়, কারণ ও প্রভব বা উদ্দেশ্যে নিজেকে “আমি কৌশলী (অভিজ্ঞ), পণ্ডিত, প্রজ্ঞাবান, বুদ্ধিমান, জ্ঞানী, বিভাবী (বিজ্ঞ) এবং মেধাবী” বলে থাকে—সেহেতু সে নিজেকেই “অভিজ্ঞ” বলে থাকে।

নিজেকে নিজেই কুশলবাদী, পণ্ডিতবাদী, ধীরবাদী, ন্যায়বাদী, হেতুবাদী, লক্ষণবাদী, কারণবাদী এবং স্থান বা বিষয়বাদী বলে উপলব্ধি বা ধারণা করে; স্বয়ং নিজেকে কুশলবাদী বলে।

সম্মান বা গৌরব করে না বলে অন্যকে অবমাননা (বা ঘৃণা) করে। অথবা দৌর্মনস্য উৎপন্ন করে বলে অন্যকে অবমাননা করে। “তখন বলে” বলতে তখন সেই দৃষ্টিগত ব্যক্তিকে বলে যে, “এই পুদ্গল মিথ্যাদৃষ্টিক ও বিপরীতদর্শী”—তখন অন্যকে অবমাননা করে থাকে।

তাই ভগবান বলেছেন :

যেহেতু সে পরকে “মূর্খ” বলে অভিহিত করে, সেহেতু সে নিজেকেই “দক্ষ বা অভিজ্ঞ” বলে থাকে। (যখন) স্বয়ং নিজেকে কুশলবাদী (কৌশলী) বলে প্রকাশ করে, তখন অন্যকে অবমাননা করে থাকে।

 

১২৪. সে অতিসারদৃষ্টিতে (বা মিথ্যাদৃষ্টিতে) পরিপূর্ণ, মানে উন্মত্ত ও অহংকারে পরিপূর্ণ। সে নিজে নিজেই মনোবৃত্তিতে অভিষিক্ত হয়, (আর) সে দৃষ্টিই তার সম্পাদিত বা পূর্ণ হয়।

“অতিসারদৃষ্টি” বলতে বাষট্টি প্রকার দৃষ্টিগত বিষয়কে বুঝায়। কী কারণে অতিসারদৃষ্টিকে বাষট্টি প্রকার দৃষ্টিগত বিষয় বলা হয়? সেসব দৃষ্টি কারণ অতিক্রান্ত, লক্ষণ অতিক্রান্ত ও স্থান অতিক্রান্ত; সে কারণে অতিসারদৃষ্টিকে বাষট্টি প্রকার দৃষ্টিগত বিষয় বলা হয়। সব দৃষ্টিই অতিসারদৃষ্টি। কী কারণে সব দৃষ্টিকে অতিসারদৃষ্টি বলা হয়? সেসব দৃষ্টি পরস্পরকে অতিক্রম, সমতিক্রম ও অতিবাহিত বা উপেক্ষা করে দৃষ্টিগত বিষয়সমূহকে উৎপন্ন করে, উৎপাদন করে, জন্ম দেয়, প্রসব করে; সে কারণেই সব দৃষ্টিকে অতিসারদৃষ্টি বলা হয়। অতিসারদৃষ্টি দ্বারা পূর্ণ, পরিপূর্ণ ও সম্পূর্ণ (বা পূর্ণাঙ্গ)—সে অতিসারদৃষ্টিতে পরিপূর্ণ।

স্বীয়দৃষ্টি দ্বারা, দৃষ্টিমান দ্বারা মত্ত, প্রমত্ত, উন্মত্ত ও অতিমত্ত (অত্যধিক উন্মত্ত)—মান দ্বারা মত্ত (মানেন মত্তো)। “অহংকারে পরিপূর্ণ” (পরিপুণ্ণমানী) বলতে পরিপূর্ণমানী, পূর্ণমানী, পূর্ণাঙ্গমানী—মানে মত্ত ও অহংকারে পরিপূর্ণ।

স্বীয়ং নিজেকে চিত্ত বা মন দ্বারা অভিসিঞ্চন বা অভিষিক্ত করে যে, “আমি কৌশলী (অভিজ্ঞ), পণ্ডিত, প্রজ্ঞাবান, বুদ্ধিমান, জ্ঞানী, বিভাবী (বিজ্ঞ) ও মেধাবী”—নিজে নিজেই মনোবৃত্তিতে অভিষিক্ত হয়।

সে দৃষ্টিই তার সম্পাদিত বা পূর্ণ হয়, ধৃত হয়, গৃহীত হয়, পরামৃষ্ট (স্পৃষ্ট) হয়, অভিনিবিষ্ট হয়, সংলগ্নকৃত হয় ও আত্মনিয়োগকৃত (অধিমুত্ত) হয়—সেই দৃষ্টিই তার সম্পাদিত বা পূর্ণ হয়।

তাই ভগবান বলেছেন :

সে অতিসারদৃষ্টিতে (বা মিথ্যাদৃষ্টিতে) পরিপূর্ণ, মানে উন্মত্ত ও অহংকারে পরিপূর্ণ। সে নিজে নিজেই মনোবৃত্তিতে অভিষিক্ত হয়, (আর) সে দৃষ্টিই তার সম্পাদিত বা পূর্ণ হয়।

 

১২৫. সে পরের দ্বারা হীন বলে উক্ত হলে নিন্দকারীকে বলে থাকে তুমিও হীন প্রজ্ঞাসম্পন্ন। অথচ নিজে যদি উচ্চতম জ্ঞানসম্পন্ন ধীর হতো, তাহলে শ্রমণদের মধ্যে কেউই মূর্খ থাকত না।

অপরের বাক্য ও বচন দ্বারা নিন্দিত, গর্হিত ও অপতাদিত হওয়ায় অপর জন মূর্খ, হীন, নীচ, তুচ্ছ, নিকৃষ্ট, ক্ষুদ্র ও অধম হয়—পরের কথায় হীন। সেও তার মতো হীনপ্রাজ্ঞ, নীচপ্রাজ্ঞ, অল্পপ্রাজ্ঞ, মন্দপ্রাজ্ঞ, নিম্নপ্রাজ্ঞ, মৃদুপ্রাজ্ঞ হয়—তুমিও তার মতো হীন প্রজ্ঞাসম্পন্ন।

অতঃপর স্বয়ং পারদর্শী, ধীর, পণ্ডিত, প্রজ্ঞাবান, জ্ঞানী, অভিজ্ঞ এবং মেধাবী হন—অতঃপর নিজেই পারদর্শী ও ধীর হন।

শ্রমণদের মধ্যে কোনো জন মূর্খ, হীন, নীচ, তুচ্ছ, নিকৃষ্ট, ক্ষুদ্র ও অধম নেই; তাঁরা সকলে শ্রেষ্ঠপ্রাজ্ঞ, উচ্চপ্রাজ্ঞ, বিশিষ্টপ্রাজ্ঞ, উত্তমপ্রাজ্ঞ ও প্রবরপ্রাজ্ঞ—শ্রমণদের মধ্যে কেউ মূর্খ নেই।

তদ্ধেতু ভগবান বলেছেন :

সে পরের দ্বারা হীন বলে উক্ত হলে নিন্দকারীকে বলে থাকে তুমিও হীন প্রজ্ঞাসম্পন্ন। অথচ নিজে যদি উচ্চতম জ্ঞানসম্পন্ন ধীর হতো, তাহলে শ্রমণদের মধ্যে কেউই মূর্খ থাকত না।

 

১২৬. যারা এই ধর্ম হতে অন্য ধর্মকে অভিবাদন করে, তারা ভ্রম হতে শুদ্ধি লাভ করতে পারে না। এভাবে তীর্থিয়গণও মিথ্যাদৃষ্টি সম্পন্ন কথা বলে কেন না তারা স্বীয় দৃষ্টির প্রতি অনুরক্ত।

এখান হতে (এই ধর্ম হতে) যারা অন্য ধর্ম, দৃষ্টি, প্রতিপদ এবং মার্গকে অভিবাদন করে, তারা শুদ্ধিমার্গ, বিশুদ্ধিমার্গ, পরিশুদ্ধিমার্গ, মুক্তিমার্গ এবং শোধিতমার্গকে বিরুদ্ধ, দ্বোষযুক্ত, স্খলিত ও ক্ষরিতরূপে জ্ঞাত হয়ে দ্বোষী এবং অসিদ্ধ হয়; তারা অসমর্থ, অপরিপূর্ণ; তারা হীন, নীচ, তুচ্ছ, নিকৃষ্ট, ক্ষুদ্র ও অধম—যারা এখান হতে অন্য ধর্মকে অভিবাদন করে, তারা ভ্রম হতে শুদ্ধি লাভ করতে পারে না।

মিথ্যাদৃষ্টিকে তীর্থ (তীর্থিয় ধর্মবিশ্বাস) বলা হয়। তীর্থিয়দের বলা হয় দৃষ্টিগতিক। পুথুদৃষ্টিসমূহকে পুথুদৃষ্টিগত বলে, ভাষণ করে, বর্ণনা করে, ব্যাখ্যা করে, প্রকাশ করে।

নিজের দৃষ্টি ও দৃষ্টিরাগের দ্বারা আসক্ত, অনুরক্ত—তারা স্বীয় দৃষ্টিরাগে অনুরক্ত।

তাই ভগবান বলেছেন :

যারা এই ধর্ম হতে অন্য ধর্মকে অভিবাদন করে, তারা ভ্রম হতে শুদ্ধি লাভ করতে পারে না। এভাবে তীর্থিয়গণও মিথ্যাদৃষ্টি সম্পন্ন কথা বলে কেন না তারা স্বীয় দৃষ্টির প্রতি অনুরক্ত।

 

১২৭. যারা এই ধর্মে শুদ্ধি আছে বলে প্রকাশ করে, অন্য ধর্মসমূহে বিশুদ্ধি নাই বলে প্রকাশ করে; এভাবে তীর্থিয়গণ মিথ্যাদৃষ্টিতে নিবিষ্ট হয়ে তথায় তারা নিজের মতকে দৃঢ় বলে প্রকাশ করে।

এখানে (এই ধর্মে) শুদ্ধি, বিশুদ্ধি, পরিশুদ্ধি; মক্তি, বিমুক্তি ও পরিমুক্তি বলে, ভাষণ করে, বর্ণনা করে, ব্যাখ্যা করে, প্রকাশ করে। “লোক শাশ্বত, মূর্খ ব্যক্তি ইহা সত্য বলে মনে করে” এভাবে এখানে শুদ্ধি, বিশুদ্ধি, পরিশুদ্ধি; মক্তি, বিমুক্তি ও পরিমুক্তি বলে, ভাষণ করে, বর্ণনা করে, ব্যাখ্যা করে, প্রকাশ করে। “লোক অশাশ্বত... মরণের পর তথাগত থাকেন, আবার থাকেন না তাও নয়, মূর্খ ব্যক্তি ইহা সত্য বলে মনে করে” এভাবে এখানে শুদ্ধি, বিশুদ্ধি, পরিশুদ্ধি; মক্তি, বিমুক্তি ও পরিমুক্তি বলে, ভাষণ করে, বর্ণনা করে, ব্যাখ্যা করে, প্রকাশ করে—এখানে (এই ধর্মে) শুদ্ধি আছে বলে ভাষণ করে।

নিজের শাস্তা, ধর্ম, সংঘ, দৃষ্টি, প্রতিপদা ও মার্গকে বাদ দিয়ে সমস্ত পরবাদ ক্ষেপণ করা, উৎপক্ষেপ করা এবং পরিক্ষেপণ করা। “সেই শাস্তা সর্বজ্ঞ নয়, (তার) ধর্ম সুব্যাখ্যা নয়, সংঘ সুপ্রতিপন্ন নয়, দৃষ্টি সম্যক নয়, প্রতিপদা সুপ্রজ্ঞাপ্ত নয় এবং মার্গ মুক্তিদায়ক নয়; এখানে কোনো শুদ্ধি, বিশুদ্ধি, পরিমুদ্ধি, মুক্তি, বিমুক্তি বা পরিমুক্তি নেই; এখানে শুদ্ধ হয় না, বিশুদ্ধ হয় না, পরিশুদ্ধ হয় না, মুক্ত হয় না, বিমুক্ত হয় না অথবা পরিমুক্ত হয় না; তদ্ধেতু ইহা হীন, নীচ, তুচ্ছ, নিকৃষ্ট, ক্ষুদ্র অধম”; এরূপ বলে, ভাষণ করে, বর্ণনা করে, ব্যাখ্যা করে, প্রকাশ করে—অন্য ধর্মে বিশুদ্ধি নেই বলে থাকে।

মিথ্যাদৃষ্টিকে তীর্থ (তীর্থিয় ধর্মবিশ্বাস) বলা হয়। তীর্থিয়দের বলা হয় দৃষ্টিগতিক। পুথুদৃষ্টির দ্বারা পুথুদৃষ্টিগত বিষয়সমূহে নিবিষ্ট, প্রতিষ্ঠিত, জড়িত, উপগত, সংশ্লিষ্ট ও অধিমুক্ত (বা অভিনিবিষ্ট)।

নিজের ধর্ম, নিজের দৃষ্টি, নিজের প্রতিপদা, নিজের মার্গ, নিজের বিষয়াদিতে দৃঢ়বাদী, স্থিরবাদী, উগ্রবাদী, স্থিতবাদী—তথায় নিজের মতকে দৃঢ়ভাবে প্রকাশ করে।

তাই ভগবান বলেছেন :

যারা এই ধর্মে শুদ্ধি আছে বলে প্রকাশ করে, অন্য ধর্মসমূহে বিশুদ্ধি নাই বলে প্রকাশ করে; এভাবে তীর্থিয়গণ মিথ্যাদৃষ্টিতে নিবিষ্ট হয়ে তথায় তারা নিজের মতকে দৃঢ় বলে প্রকাশ করে।

 

১২৮. স্বীয় (মতবাদকে) দৃঢ়ভাবে প্রকাশ করে কেন এই বিষয়ে অপরকে মূর্খ বলে অভিহিত করে? পরকে মূর্খ, অশুদ্ধিধর্মী বলে সে নিজেই বিবাদ আনয়ন করে থাকে।

নিজের ধর্ম, নিজের দৃষ্টি, নিজের প্রতিপদা, নিজের মার্গ, নিজের বিষয়াদিতে দৃঢ়বাদী, স্থিরবাদী, উগ্রবাদী, স্থিতবাদী—স্বীয় (মতবাদকে) দৃঢ়ভাবে প্রকাশ করা।

“এই বিষয়ে” বলতে নিজের দৃষ্টি, নিজের ইচ্ছা, নিজের রুচি, নিজের উপলব্ধি দ্বারা অপরকে মূর্খ, হীন, নীচ, তুচ্ছ, মন্দ, অধম ও ক্ষুদ্ররূপে কেন অভিহিত করে, দেখে, দর্শন করে, অবলোকন করে, বিবেচনা করে এবং নিরূপণ করে?—কেন এই বিষয়ে অপরকে মূর্খ বলে অভিহিত করে?

অপরজন মূর্খ, হীন, নীচ, তুচ্ছ, মন্দ, অধম, ক্ষুদ্র, অশুদ্ধিধর্মী, অবিশুদ্ধিধর্মী, অপরিশুদ্ধিধর্মী, কলুষধর্মী, এরূপ বলে বলে, ভাষণ করে করে, প্রকাশ করে করে, ব্যাখ্যা করে করে এবং ব্যবহার করে করে নিজেই কলহ, দন্ধ, বিগ্রহ, বিবাদ ও বিরোধ আনয়ন করে, উৎপন্ন করে, আহরণ করে, নিয়ে আসে, টেনে আনে, আকর্ষণ করে, গ্রহণ করে, ধারণ করে, অভিনিবেশ করে—সে পরকে মূর্খ, অশুদ্ধিধর্মী বলে নিজেই বিবাদ আনয়ন করে।

তাই ভগবান বলেছেন :

স্বীয় (মতবাদকে) দৃঢ়ভাবে প্রকাশ করে কেন এই বিষয়ে অপরকে মূর্খ বলে অভিহিত করে? পরকে মূর্খ, অশুদ্ধিধর্মী বলে সে নিজেই বিবাদ আনয়ন করে থাকে।

 

১২৯. বিনিচ্ছয়ে প্রতিষ্ঠিত হয়ে নিজে প্রমাণ করে জগতে অনাগত বিষয়ে বিবাদ করে থাকে। সকল বিনিচ্ছয় ত্যাগ করে মানুষ জগতে কলহ করেন না।

“বিনিচ্ছয়” বলতে বাষট্টি প্রকার দৃষ্টিগত বিষয়কে বুঝায়। বিনিচ্ছয়দৃষ্টিতে অবস্থান করে, প্রতিষ্ঠিত হয়ে, গ্রহণ করে, ধারণ করে, অভিনিবেশ করে—বিনিচ্ছয়ে প্রতিষ্ঠিত হয়ে। “নিজে প্রমাণ করে অর্থে নিজে প্রমাণ করে, চিহ্নিত করে। “এই শাস্তা সর্বজ্ঞ” বলে নিজে প্রমাণ করে, চিহ্নিত করে; “এই ধর্ম সুব্যাখ্যাত... এই গণ বা সংঘ সুপ্রতিপন্ন... এই দৃষ্টি সৎ বা যথার্থ... এই প্রতিপদা সুপ্রজ্ঞাপ্ত... এই মার্গ মুক্তিদায়ক” বলে নিজে প্রমাণ করে, চিহ্নিত করে—বিনিচ্ছয়ে প্রতিষ্ঠিত হয়ে নিজে প্রমাণ করে।

“ভবিষ্যৎ” বলতে অনাগতকে বলা হয়। নিজের মতবাদকে ভবিষ্যৎ কেন্দ্র করে নিজেই কলহ, দ্বন্দ্ব, বিগ্রহ, বিবাদ ও বিরোধে লিপ্ত হয়, উপনীত হয়, গমন করে, গ্রহণ করে, স্পর্শ করে, অভিনিবেশ করে। এভাবেই জগতে অনাগত বিষয়ে বিবাদ করে থাকে। অথবা অন্যের সাথে ভবিষ্যৎ মতবাদ দিয়ে কলহ করে, দন্দ্ব করে, বিগ্রহ করে, বিবাদ করে, বিরোধ করে—“তুমি এই ধর্ম-বিনয় জান না... আর তুমি কিনা জট খুলতে সমর্থ হও!” এরূপেই জগতে অনাগত বিষয়ে বিবাদ করে থাকে।

বাষট্টি প্রকার দৃষ্টিগত বিষয়কে বিনিচ্ছয় বলা হয়। দৃষ্টিবিনিচ্ছয় এবং সমস্ত বিনিচ্ছয় প্রত্যাখ্যান, ত্যাগ, পরিত্যাগ, বর্জন, পরিবর্জন, ধ্বংস, বিনাশ ও নিবৃত্ত করে—সকল বিনিচ্ছয় ত্যাগ করে।

কলহ করেন না, দ্বন্দ্ব করেন না, বিগ্রহ করেন না, বিবাদ করেন না, বিরোধ করেন না। তাই ভগবান বলেছেন, “অগ্নিবেশ্বন, এরূপ বিমুক্তচিত্ত ভিক্ষু কোনোভাবেই কলহ করেন না, বিবাদ করেন না; লোকে যা বলে তিনি তা বিচার করেন, প্রলুব্ধ হন না।” “জন্তু বা মানুষ” (জন্তু) বলতে সত্ত্ব, নর, মানব, পুরুষ, পুদ্গল, জীব, প্রাণী, ব্যক্তি, মানুষ, মনুষ্য। “লোকে” (লোকে) অর্থে অপায়লোকে... আয়তনলোকে—মানুষ জগতে কলহ করেন না।

তাই ভগবান বলেছেন :

বিনিচ্ছয়ে প্রতিষ্ঠিত হয়ে নিজে প্রমাণ করে জগতে অনাগত বিষয়ে বিবাদ করে থাকে। সকল বিনিচ্ছয় ত্যাগ করে মানুষ জগতে কলহ করেন না।

চূল়বিযূহ সূত্র বর্ণনা দ্বাদশ সমাপ্ত।


 

১৩. মহাবিযূহ সূত্র বর্ণনা
অতঃপর মহাবিয়ূহ সূত্র বর্ণনা ব্যাখ্যা করা হচ্ছে :

১৩০. যারা এসব দৃষ্টিতে পরিচালিত হয়ে ‘ইহাই সত্য’ বলে বিবাদ করে। তারা সকলেই নিন্দিত হয় এবং প্রশংসাও লাভ করে।

“যে কেচি” বলতে সম্পূর্ণরূপে, পরিপূর্ণভাবে, অশেষ, নিঃশেষ এবং শেষমূলক বচন। এক শ্রেণীর দৃষ্টিগতিক শ্রমণ-ব্রাহ্মণ আছে; তারা বাষট্টি প্রকার মিথ্যাদৃষ্টির অন্যতর অন্যতর মিথ্যাদৃষ্টিকে গ্রহণ করে, শিক্ষা করে, ধারণ করে, পোষণ করে এবং অভিনিবিষ্ট হয়ে আপন আপন দৃষ্টিতে বাস করে, সংবাস করে, বসবাস করে, পরিবাস করে। যেমন : আগারিকেরা গৃহে বাস করে বা আপত্তিগ্রস্ত (ভিক্ষু) আপত্তিসমূহে অবস্থান করে অথবা ক্লেশযুক্ত ব্যক্তিরা ক্লেশসমূহে অবস্থান করে; ঠিক এভাবে এক শ্রেণীর... পরিবাস করে।

“লোক শাশ্বত, মূর্খ ব্যক্তি ইহা সত্য বলে মনে করে” এরূপে বলে, বর্ণনা করে, ভাষণ করে, প্রকাশ করে, ব্যাখ্যা করে। “লোক অশাশ্বত... মরণের পর তথাগত থাকেন না, আবার থাকেন না তাও নয়, মূর্খ ব্যক্তি ইহা সত্য বলে মনে করে” এরূপে বলে, বর্ণনা করে, ভাষণ করে, প্রকাশ করে, ব্যাখ্যা করে।

সেসব শ্রমণ-ব্রাহ্মণ নিন্দাই অনুসরণ করে, তিরস্কার অনুসরণ করে, অকীর্তি অনুসরণ করে; সবাই নিন্দিত হয়, তিরস্কৃত হয়, অকীর্তি প্রাপ্ত হয়।

তথায় আপন দৃষ্টিতে, আপন ইচ্ছায়, আপন রুচিতে ও আপন মতে, প্রশংসা, স্তূতি, কীর্তি এবং যশ লাভ করে, অর্জন করে, প্রাপ্ত হয়, অনুভব করে।

তাই সেই নির্মিত (বুদ্ধ) বলেছেন :

যারা এসব দৃষ্টিতে পরিচালিত হয়ে ‘ইহাই সত্য’ বলে বিবাদ করে। তারা সকলেই নিন্দিত হয় এবং প্রশংসাও লাভ করে।

 

১৩১. ইহা সামান্য, নিবৃত্তির জন্য অনুপযোগী। এই বিবাদের দুটি ফল আমি বলি। ইহা দেখে বিবাদ করো না। সবাই অবিবাদভূমিকে ক্ষেমরূপে দর্শন কর।

ইহা অল্প, তুচ্ছ, অনর্থক, নীচ, নিকৃষ্ট, সামান্য। “ন অলং সমাযা” বলতে শুধুমাত্র রাগ উপশমের জন্য নয়, দ্বেষ উপশমের জন্য, মোহ উপশমের জন্য, ক্রোধের... বিদ্বেষের... কপটতার... নির্দয়তার... ঈর্ষার... মাৎসর্যের... মায়ার... শঠতার... প্রবঞ্চনার... ঔদ্ধত্যের... মানের... অতিমানের... মত্ততার... প্রমত্ততার... সব ক্লেশের... সব দুশ্চরিতের... সব দুশ্চিন্তার... সব পরিদাহের... সব সন্তাপের... সব অকুশলাভিসংস্কার নিবৃত্তির জন্য, উপশমের জন্য, অবসানের জন্য, নিবারণের জন্য, পরিত্যাগের জন্য, প্রশমনের জন্য।

দৃষ্টি-কলহকারীর, দৃষ্টি-ঝগড়াকারীর, দৃষ্টি-বিগ্রহকারীর, দৃষ্টি-বিবাদকারীর ও দৃষ্টি-বাদানুবাদকারীর দুটি ফল হয়; যথা : জয়-পরাজয় হয়, লাভ-অলাভ হয়, নিন্দা-প্রশংসা হয়, সুখ-দুঃখ হয়, সৌমনস্য-দৌমনস্য হয়, ইষ্ট-অনিষ্ট হয়, অনুনয়-প্রতিঘ হয়, আঘাত-প্রত্যাঘাত হয়, অনুরোধ-বিরোধ হয়। অথবা আমি সেই কর্ম নিরয়-সংবর্তনিক (নিরয়ে সংবর্তনকারী), তির্যগ্‌যোনি-সংবর্তনিক (তির্যগ্‌কুলে সংবর্তনকারী) ও প্রেতলোকসংবর্তনিক (প্রেতলোকে সংবর্তননিকারী) বলি, ব্যাখ্যা করি, দেশনা করি, প্রজ্ঞাপন করি, স্থাপন করি, বিবৃত করি, বিভাজন করি, প্রচার করি, প্রকাশ করি।

“এতম্পি দিস্বা” বলতে দৃষ্টিকলহ, দৃষ্টিঝগড়া, দৃষ্টিবিবাদ, দৃষ্টিবিগ্রহ ও দৃষ্টি-বাদানুবাদসমূহের মধ্যে এই আদীনব দেখে, পর্যবেক্ষণ করে, বিচার করে, বিবেচনা করে, চিন্তা করে, উপলব্ধি করে। কলহ না করা, ঝগড়া না করা, বিগ্রহ না করা, বিবাদ না করা, বাদানুবাদ না করা; কলহ, ঝগড়া, বিগ্রহ, বিবাদ, বাদানুবাদ ত্যাগ করা, অপনোদন করা, ধ্বংস করা ক্ষয় করা; কলহ, ঝগড়া, বিগ্রহ, বিবাদ ও বাদানুবাদ হতে আরত, বিরত, প্রতিবিরত, নিষ্ক্রান্ত, মুক্ত, বিপ্রমুক্ত এবং বিসংযুক্ত হয়ে মুক্তচিত্তে অবস্থান করা।

অবিবাদভূমি বলা হয় অমৃত নির্বাণকে। যা সেই সকল সংস্কার উপশম, সব উপধি (আসক্তি) পরিত্যাগ, তৃষ্ণাক্ষয়, বিরাগ, নিরোধ ও নির্বাণ। এই অবিবাদভূমিকে ক্ষেম, ত্রাণ, মুক্তি, শরণ, অভয়, অচ্যুত, অমৃত ও নির্বাণরূপে দর্শন করা, পর্যবেক্ষণ করা, অবলোকন করা, বিচার করা, বিবেচনা করা।

তাই ভগবান বলেছেন :

ইহা সামান্য, নিবৃত্তির জন্য অনুপযোগী। এই বিবাদের দুটি ফল আমি বলি। ইহা দেখে বিবাদ করো না। সবাই অবিবাদভূমিকে ক্ষেমরূপে দর্শন কর।

 

১৩২. পৃথগ্‌জনেরা যেসব সিদ্ধান্তে (বাষট্টি প্রকার মিথ্যাদৃষ্টি) সম্মত হয়। জ্ঞানীরা কিন্তু তা গ্রহণ করেন না। যিনি উপাদানহীন, তিনি উপাদানে গমন করবে কি? তিনি দৃষ্টতে, শ্রুতিতে ও ইচ্ছায় চালিত হন না।

“যা কাচি” বলতে সম্পূর্ণরূপে, পরিপূর্ণভাবে, অশেষ, নিঃশেষ এবং শেষমূলক বচন। বাষট্টি প্রকার মিথ্যাদৃষ্টি ও মিথ্যাদৃষ্টি সম্মুতিকে সম্মুতি বলা হয়। “পুথুজ্জানা” বলতে পৃথগ্‌জন কর্তৃক মিথ্যাদৃষ্টিসমূহ উৎপন্ন হয় বলে পুথুজ্জা বা পৃথগ্‌জন, পৃথকভাবে নানাজন কর্তৃক মিথ্যাদৃষ্টিসমূহ উৎপন্ন হয় বলে পুথুজ্জা বা পৃথগ্‌জন।

জ্ঞানপ্রাপ্ত বলে বিদ্বান, জ্ঞানী, বিজ্ঞ, মেধাবী। জ্ঞানী ব্যক্তি এসব মিথ্যাদৃষ্টি সম্মতে চালিত হন না, অগ্রসর হন না, সমীপবর্তী হন না, সম্মত হন না, আসক্ত হন না, অভিনিবিষ্ট হন না।

“উপযো” বলতে দুই প্রকার উপাদান-তৃষ্ণা উপাদান ও মিথ্যাদৃষ্টি উপাদান... ইহা তৃষ্ণা উপাদান... ইহা মিথ্যাদৃষ্টি উপাদান। তার তৃষ্ণা উপাদান প্রহীন হয়, মিথ্যাদৃষ্টি উপাদান পরিত্যক্ত হয়। তৃষ্ণা উপাদান প্রহীন হলে, মিথ্যাদৃষ্টি উপাদান পরিত্যক্ত হলে উপাদানহীন ব্যক্তি কোন রূপকে আমার আত্মা বলে উপনীত হবেন, গমন করবেন, গ্রহণ করবেন, স্পর্শ করবেন এবং অভিনিবিষ্ট হবেন? কোন বেদনায়... কোন সংজ্ঞায়... কোন সংস্কারে... কোন বিজ্ঞানে... কোন গতিতে... কোন উৎপত্তিতে... কোন প্রতিসন্ধিতে... কোন ভবে... কোন সংসারে... কোন সংসারাবর্তে উপনীত হবেন, গমন করবেন, গ্রহণ করবেন, স্পর্শ করবেন এবং অভিনিবিষ্ট হবেন?

দৃষ্টে বা দৃষ্টশুদ্ধে, শ্রুতে বা শ্রুতশুদ্ধে, অনুমিতে বা অনুমানশুদ্ধে, ইচ্ছায় চালিত হয় না, জাত হয় না, সঞ্জাত হয় না, আবির্ভূত হয় না, উদ্ভুত হয় না।

তজ্জন্য ভগবান বলেছেন :

পৃথগ্‌জনেরা যেসব সিদ্ধান্তে (বাষট্টি প্রকার মিথ্যাদৃষ্টি) সম্মত হয়। জ্ঞানীরা কিন্তু তা গ্রহণ করেন না। যিনি উপাদানহীন, তিনি উপাদানে গমন করবে কি? তিনি দৃষ্টতে, শ্রুতিতে ও ইচ্ছায় চালিত হন না।

 

১৩৩. ‘শীলই উত্তম’ এমন মতবাদী শ্রমণ-ব্রাহ্মণ রয়েছেন, তারা সংযমের দ্বারা শুদ্ধি লাভ হয় বলে থাকেন, তাই ব্রত বা কর্তব্য গ্রহণ করে তারা সেবা পরায়ণ হন। আমরা ইহা হতেই শুদ্ধি শিক্ষা করব। যারা ভবে আসক্ত তারা নিজেকে দক্ষ বলে ঘোষণা করে।

‘শীলই উত্তম’ এমন মতবাদী শ্রমণ-ব্রাহ্মণ রয়েছেন, তারা শীল, সংযম, সংবর, বিধি অলঙ্ঘনের মাধ্যমে শুদ্ধি, বিশুদ্ধি, পরিশুদ্ধি, মুক্তি, বিমুক্তি, পরিমুক্তি লাভ হয় বলে থাকেন, কথায় প্রকাশ করেন, ভাষণ করেন বর্ণনা করেন, ব্যাখ্যা করেন।

মুণ্ডিতপুত্র শ্রমণ এরূপ বলেছেন, হে গৃহপতি, আমি চার প্রকার ধর্মে সমন্বিত পুরুষ বা পুদ্গলের কথা প্রকাশ করছি, যারা সম্পূর্ণ দক্ষ, পরম দক্ষ, উত্তমলাভী, অপরাজেয় শ্রমণ। সেই চার প্রকার কী কী? গৃহপতি, এক্ষেত্রে তারা কায় দ্বারা পাপকর্ম সম্পাদন করে না, পাপজনক বাক্য ভাষণ করে না, পাপজনক সংকল্পে সংকল্পিত হয় না, পাপজনক জীবিকায় জীবনযাপন করে না। হে গৃহপতি, আমি এই চার প্রকার ধর্মে সমন্বিত পুরুষ বা পুদ্গলের কথা প্রকাশ করছি-যারা সম্পূর্ণ দক্ষ, পরম দক্ষ, উত্তমলাভী, অপরাজেয় শ্রমণ। এভাবে জগতে উত্তম শীলসম্পন্ন শ্রমণ-ব্রাহ্মণ রয়েছেন; তারা শীল, সংযম, সংবর ও বিধি অলঙ্ঘনের মাধ্যমে শুদ্ধি, পরিশুদ্ধি, বিশুদ্ধি, মুক্তি, বিমুক্তি, পরিমুক্তি লাভ হয় বলে থাকেন। এভাবে তারা (শীলই উত্তম) বলেন, কথায় প্রকাশ করেন, ভাষণ করেন, বর্ণনা করেন, ব্যাখ্যা করেন।

“ৰতং” বলতে হস্তিব্রত, অশ্বব্রত, গোব্রত, কুকুরব্রত, কাকব্রত, বাসুদেবব্রত, বলদেবব্রত, পূর্ণভদ্র (পূর্ণভদ্র নামে যক্ষ বিশেষ) ব্রত, মণিভদ্র (যক্ষরাজ কুবের ভ্রাতা) ব্রত, অগ্নিব্রত, নাগব্রত, সুবর্ণব্রত, যক্ষব্রত, অসুরব্রত, গন্ধর্বব্রত, চারিদিকপাল মহারাজব্রত, চন্দ্রব্রত, সূর্যব্রত, ইন্দ্রব্রত, ব্রহ্মব্রত, দেবতাব্রত, দিকব্রতকে বিশ্বাসের সাথে গ্রহণ করে, অবলম্বন করে। এবং গ্রহণ করতে, অবলম্বন করতে, ধারণ করতে, অনুমোদন করতে, আচরণ করতে, অভিনিবিষ্ট হতে উপনীত হয়, সমুপস্থিত হয়, আবদ্ধ হয়, উপগত হয়, আকাঙ্ক্ষা করে এবং ইচ্ছুক হয়।

“ইধ” বলতে স্বীয় মিথ্যাদৃষ্টিতে, স্বীয় ইচ্ছায়, স্বীয় রুচিতে, স্বীয় অভিপ্রায়ে। “সক্খিমে” বলতে শিক্ষা করব, আচরণ করব, অনুশীলন করব, গ্রহণ করব, প্রতিপালন করব। “অথস্স” বলতে অতঃপর শুদ্ধি, পরিশুদ্ধি, বিশুদ্ধি, মুক্তি, বিমুক্তি, পরিমুক্তি হওয়া।

“ভৰূপনীতা” বলতে ভবে উপনীত, ভবে উপগত, ভবে সংলগ্ন, ভবে অধিমুক্ত-ভবূপনীতা। “কুসলাৰদানা” বলতে কুশলবাদ, পণ্ডিতবাদ, যথার্থবাদ, ন্যায়বাদ, হেতুবাদ, লক্ষণবাদ, কারণবাদ, যুক্তিসিদ্ধবাদ এবং স্বীয় অভিপ্রায় বুঝায়।

তজ্জন্য ভগবান বলেছেন :

‘শীলই উত্তম’ এমন মতবাদী শ্রমণ-ব্রাহ্মণ রয়েছেন, তারা সংযমের দ্বারা শুদ্ধি লাভ হয় বলে থাকেন, তাই ব্রত বা কর্তব্য গ্রহণ করে তারা সেবা পরায়ণ হন। আমরা ইহা হতেই শুদ্ধি শিক্ষা করব। যারা ভবে আসক্ত তারা নিজেকে দক্ষ বলে ঘোষণা করে।

 

১৩৪. শীলব্রত হতে চ্যুত হলে সে কর্ম পরিত্যাগ কারণে কম্পিত হয়। তখন সে গৃহ হতে বহির্গত প্রবাসের ন্যায় শাস্তা হতে হীনজনের কাছে পরিশুদ্ধির কামনা ও প্রার্থনা করে।

দুটি কারণের দ্বারা শীলব্রত হতে চ্যুত হয়—অপরকে পরিবিচ্ছিন্ন বা পৃথক করার জন্য চ্যুত হয় এবং লাভে অসমর্থ হয়ে চ্যুত হয়।

কিরূপে অপরকে পরিবিচ্ছিন্ন বা পৃথক করার জন্য চ্যুত হয়? সে অপরকে এই বলে পৃথক করে : সেই শাস্তা সর্বজ্ঞ নয়, ধর্ম সুব্যাখ্যাত নয়, সংঘ সুপ্রতিপন্ন নয়, দৃষ্টি সম্যক নয়, প্রতিপদা সুপ্রজ্ঞাপ্ত নয়, মার্গ মুক্তিদায়ক নয়; এখানে শুদ্ধি, বিশুদ্ধি বা পরিশুদ্ধি নেই; মুক্তি, বিমুক্তি বা পরিমুক্তি নেই; শুদ্ধ, বিশুদ্ধ বা পরিশুদ্ধ নেই; মুক্ত, বিমুক্ত বা পরিমুক্ত নেই; (বরং এগুলো) হীন, অধম, তুচ্ছ, নিকৃষ্ট, ক্ষুদ্র (ছতুক্কা) এবং নীচ। এরূপে অপরকে বিচ্ছিন্ন বা পৃথক করে। এভাবে বিচ্ছিন্ন বা পৃথক করতে গিয়ে শাস্তা হতে চ্যুত হয়, ধর্মোপদেশ হতে চ্যুত হয, সংঘ হতে চ্যুত হয়, দৃষ্টি হতে চ্যুত হয়, প্রতিপদা হতে চ্যুত হয় এবং মার্গ হতেও চ্যুত হয়। এরূপে পরিবিচ্ছিন্ন বা পৃথক করার জন্য চ্যুত হয়। কিরূপে লাভে অসমর্থ হয়ে চ্যুত হয়? শীল লাভে অসমর্থ হয়ে শীল হতে চ্যুত হয়, ব্রত লাভে অসমর্থ হয়ে ব্রত হতে চ্যুত হয়, শীল-ব্রত লাভে অসমর্থ হয়ে শীল-ব্রত হতে চ্যুত হয়। এভাবে লাভে অসমর্থ হয়ে চ্যুত হয়ে থাকে।

“প্রকম্পিত হয়” বলতে শীল, ব্রত বা শীলব্রতকে ‘আমার দ্বারা অপ্রাপ্ত, অকৃতকার্য, স্খলিত, দ্রবীভূত হয়েছে এবং আমি (সেগুলো) জ্ঞাত হয়েও অকৃতকার্য হয়েছি’ বলে কম্পিত হয়, প্রকম্পিত হয় ও সম্প্রকম্পিত বা প্রচণ্ডরূপে কম্পিত হয়-প্রকম্পিত হয়। “কর্ম অপ্রাপ্ত হয়ে” বলতে পুণ্যাভিসংস্কার, অপুণ্যভিসংস্কার বা আনেঞ্জাসংস্কারকে ‘আমার দ্বারা অপ্রাপ্ত, অকৃতকার্য, স্খলিত, দ্রবীভূত হয়েছে এবং আমি (সেগুলো) জ্ঞাত হয়েও অকৃতকার্য হয়েছি’ বলে কম্পিত হয়, প্রকম্পিত হয় ও সম্প্রকম্পিত বা প্রচণ্ডরূপে কম্পিত হয়। এ অর্থে কর্ম অপ্রাপ্ত হয়ে প্রকম্পিত হয়।

“স্পৃহা করে” বলতে শীল ইচ্ছা করা, ব্রত ইচ্ছা করা, শীলব্রত ইচ্ছা করা, আকাঙ্ক্ষা করা, অভিলাষ করা—স্পৃহা করে। “শুদ্ধি প্রার্থনা করে” অর্থে শীলশুদ্ধি প্রার্থনা করা, ব্রতশুদ্ধি প্রার্থনা করা, শীল-ব্রতশুদ্ধি প্রার্থনা করা, আকাঙ্ক্ষা করা, অভিলাষ করা—শুদ্ধি ইচ্ছা করে, প্রার্থনা করে।

শাস্তা হতে নিম্নস্থানীয় পুরুষ যেমন ঘর হতে বের হয়ে শাস্তার সাথে প্রবাসে অবস্থানকালে সেই শাস্তাকে অনুগমন করে কিংবা স্বীয় ঘরে প্রত্যাগমন করে; ঠিক এভাবে সেই দৃষ্টিগতিক সে শাস্তাকে গ্রহণ করে বা অন্য শাস্তাকে গ্রহণ করে, সেই ধর্মোপদেশকে গ্রহণ করে বা অন্য ধর্মোপদেশকে গ্রহণ করে, সেই গণ বা সংঘকে গ্রহণ করে বা অন্য সংঘকে গ্রহণ করে, সেই দৃষ্টিকে গ্রহণ করে বা অন্য দৃষ্টিকে গ্রহণ করে, সেই প্রতিপদাকে গ্রহণ করে বা অন্য প্রতিপদাকে গ্রহণ করে, সেই মার্গকে গ্রহণ করে বা অন্য মার্গকে গ্রহণ করে, ধারণ করে, অভিনিবেশ করে। এ অর্থে শাস্তা হতে নিম্নস্থানীয় পুরুষ প্রবাসে ঘর হতে।

তাই ভগবান বলেছেন :

শীলব্রত হতে চ্যুত হলে সে কর্ম পরিত্যাগ কারণে কম্পিত হয়। তখন সে গৃহ হতে বহির্গত প্রবাসের ন্যায় শাস্তা হতে হীনজনের কাছে পরিশুদ্ধির কামনা ও প্রার্থনা করে।

 

১৩৫. সব শীলব্রত পরিহার করে এবং সাবদ্য (দোষবহ), অনবদ্য (নির্দোষ) উভয় কর্মও ত্যাগপূর্বক শুদ্ধি ও অশুদ্ধির প্রার্থনায় বিরত হয়ে সন্তি বা বাষট্টি প্রকার দৃষ্টিগত বিষয় গ্রহণ না করে বিচরণ করেন।

সব শীলশুদ্ধি পরিহার, ত্যাগ, অপনোদন, ধ্বংস ও সম্পূর্ণরূপে নিবৃত্ত করে; সব ব্রতশুদ্ধি পরিহার, ত্যাগ, অপনোদন, ধ্বংস ও সম্পূর্ণরূপে নিবৃত্ত করে; এবং সব শীলব্রতশুদ্ধি পরিহার, ত্যাগ, অপনোদন, ধ্বংস ও সম্পূর্ণরূপে নিবৃত্ত করে, সব শীলব্রত পরিহার করে।

“সাবদ্যকর্ম” বলতে কৃষ্ণকর্ম (পাপকর্ম) ও পাপফলকে বুঝায়। “অনবদ্যকর্ম” বলতে শুক্লকর্ম (পুণ্যকর্ম) ও সুফল বা পুণ্যফলকে বুঝায়। সাবদ্য ও অনবদ্য কর্ম পরিহার, পরিত্যাগ, অপনোদন, ধ্বংস ও সম্পূর্ণরূপে নিবৃত্তপূর্বক—সাবদ্য ও অনবদ্য কর্ম পরিত্যাগ করে।

“অশুদ্ধি” (অসুদ্ধিং) বলতে অশুদ্ধি প্রার্থনা করা, অকুশলধর্মসমূহ প্রার্থনা করা। “শুদ্ধি” (সুদ্ধিং) অর্থে শুদ্ধি প্রার্থনা করা, পঞ্চকামগুণ প্রার্থনা করা; অশুদ্ধি প্রার্থনা করা, অকুশলধর্মসমূহ প্রার্থনা করা, পঞ্চকামগুণ প্রার্থনা করা; শুদ্ধি প্রার্থনা করা, বাষট্টি প্রকার দৃষ্টিগত বিষয় প্রার্থনা করা, অশুদ্ধি প্রার্থনা করা, অকুশলধর্মসমূহ প্রার্থনা করা, পঞ্চকামগুণ প্রার্থনা করা, বাষট্টি প্রকার দৃষ্টিগত বিষয় প্রার্থনা করা; শুদ্ধি প্রার্থনা করা, ত্রিলোকে (তেধাতুকে) কুশলধর্মসমূহ প্রার্থনা করা, অশুদ্ধি প্রার্থনা করা, অকুশলধর্মসমূহ প্রার্থনা করা, পঞ্চকামগুণ প্রার্থনা করা, বাষট্টি প্রকার দৃষ্টিগত বিষয় প্রার্থনা করা, ত্রিলোকে কুশলধর্মসমূহ প্রার্থনা করা; শুদ্ধি প্রার্থনা করা, কল্যাণপৃথগ্‌জন এবং মুক্তির আবর্তন প্রার্থনা করা। শৈক্ষ্যগণ অগ্রধর্ম অর্হত্ব প্রার্থনা করেন। অর্হত্বপ্রাপ্ত অর্হৎগণ অকুশলধর্ম, পঞ্চকামগুণ, বাষট্টি প্রকার দৃষ্টিগত বিষয়, ত্রিলোকে কুশলধর্ম, মুক্তির আর্বতন এমনকি অগ্রধর্ম অর্হত্বও প্রার্থনা করেন না। অর্হৎ বৃদ্ধি-অবনতির প্রার্থনা অতিক্রম করেন না। তিনি উত্থিত-আবাস, মার্জিত-স্বভাবী... জন্ম-জরা-মৃত্যু-সংসার (বিজয়ী) এবং তাঁর আর পুনর্জন্ম নেই—শুদ্ধি ও অশুদ্ধির প্রার্থনায় বিরত হয়ে।

“বিরত হয়ে” বলতে শুদ্ধি-অশুদ্ধি হতে দূরে, দূরবর্তী, বিরত, প্রতিবিরত, নিষ্ক্রান্ত, মুক্ত, বিপ্রমুক্ত ও বিসংযুক্ত হয়ে মুক্ত চিত্তে অবস্থান করেন—বিরত হয়ে। “বিচরণ করেন” অর্থে চলেন, বিচরণ করেন, বিহার করেন, অবস্থান করেন, ধারণ করেন, পালন করেন, যাপন করেন, জীবনযাপন করেন। এ অর্থে বিরত হয়ে বিচরণ করেন। “সন্তি” বলতে বাষট্টি প্রকার দৃষ্টিগত বিষয়কে বুঝায়। সেই দৃষ্টিসন্তি বা দৃষ্টিগত বিষয়সমূহ গ্রহণ না করে, ধারণ না করে ও অভিনিবিষ্ট না হয়ে-সন্তি বা বাষট্টি প্রকার দৃষ্টিগত বিষয় গ্রহণ না করে, বিরত হয়ে বিচরণ করেন।

তাই ভগবান বলেছেন :

সব শীলব্রত পরিহার করে এবং সাবদ্য (দোষবহ), অনবদ্য (নির্দোষ) উভয় কর্মও ত্যাগপূর্বক শুদ্ধি ও অশুদ্ধির প্রার্থনায় বিরত হয়ে সন্তি বা বাষট্টি প্রকার দৃষ্টিগত বিষয় গ্রহণ না করে বিচরণ করেন।

 

১৩৬. সেই কৃচ্ছ্রতাকে (জিগুচ্ছিতং) উপনিশ্রয় করে, অথবা দৃষ্ট, শ্রুত বা অনুমিত বিষয়কে উপনিশ্রয় করে উদ্ধংসরাবাদী ও অবীততৃষ্ণগণ (তৃষ্ণাযুক্ত ব্যক্তিরা) শুদ্ধির জন্য ক্রন্দন বা বিলাপ করে ভবাভবে জন্ম নিয়ে থাকে।

কোনো কোনো শ্রমণ-ব্রাহ্মণ আছে, যারা কৃচ্ছতাবাদী তপোজিগুচ্ছবাদী, তপোজিগুচ্ছ সারবাদী ও তপোজিগুচ্ছায় নিশ্রিত, আশ্রিত আবদ্ধ, উপগত, জড়িত এবং অধিমুক্ত।

দৃষ্ট বা দৃষ্টিশুদ্ধিকে, শ্রুত বা শ্রুতশুদ্ধিকে অথবা অনুমিত বা অনুমিতশুদ্ধিকে নিশ্রয় করে, উপনিশ্রয় করে, গ্রহণ করে, ধারণ করে ও অভিনিবেশ করে।

কোনো কোনো শ্রমণ-ব্রাহ্মণ আছে যারা উচ্চস্বরবাদী। সেই উচ্চস্বরবাদী শ্রমণ-ব্রাহ্মণ কিরূপ? যেসব শ্রমণ-ব্রাহ্মণ সম্পূর্ণশুদ্ধিক, সংসারশুদ্ধিক, অক্রিয়দৃষ্টিক ও শাশ্বতবাদী—এসব শ্রমণ-ব্রাহ্মণ উচ্চস্বরবাদী। তারা সংসারে শুদ্ধি, বিশুদ্ধি, পরিশুদ্ধি, মুক্তি, বিমুক্তি, পরিমুক্তি (হয় বলে) প্রচার করে, বলে, ভাষণ করে, বর্ণনা করে, ব্যাখ্যা করে, প্রকাশ করে।

“তণ্হা” বলতে রূপতৃষ্ণা, শব্দতৃষ্ণা, গন্ধতৃষ্ণা, রসতৃষ্ণা, স্পর্শতৃষ্ণা ও ধর্মতৃষ্ণা। “ভৰাভবেসু” বলতে ভবাভবে কর্মভবে, পুনর্ভবে, কামভবে; কর্মভবে, কামভবে, পুনর্ভবে, রূপভবে; কর্মভবে, রূপভবে, পুনর্ভবে, অরূপভবে; কর্মভবে, অরূপভবে, পুনর্ভবে, পুনঃপুন ভবে, পুনঃপুন গতিতে, পুনঃপুন উৎপত্তিতে, পুনঃপুন প্রতিসন্ধিতে, পুনঃপুন আত্মভাবে, পুনঃপুন জন্ম গ্রহণে অবীততৃষ্ণা, অবিগততৃষ্ণা, তৃষ্ণা অবর্জিত, তৃষ্ণা অপরিত্যক্ত, তৃষ্ণা অমুক্ত, তৃষ্ণা অপ্রহীন ও তৃষ্ণা পরিত্যাগ হয় না।

তাই ভগবান বলেছেন :

সেই কৃচ্ছ্রতাকে (জিগুচ্ছিতং) উপনিশ্রয় করে, অথবা দৃষ্ট, শ্রুত বা অনুমিত বিষয়কে উপনিশ্রয় করে উদ্ধংসরাবাদী ও অবীততৃষ্ণগণ (তৃষ্ণাযুক্ত ব্যক্তিরা) শুদ্ধির জন্য ক্রন্দন বা বিলাপ করে ভবাভবে জন্ম নিয়ে থাকে।

 

১৩৭. জপিত বিষয়সমূহ প্রার্থনাকারীর প্রকম্পনসমূহে উৎকণ্ঠা উৎপন্ন হয়। কিন্তু ইহলোকে যাঁর জন্ম-মৃত্যু নাই তিনি কিরূপে উৎকণ্ঠিত হবেন? কিংবা কিরূপে জপ করবেন?

প্রার্থনাকে তৃষ্ণা বলা হয়। যা রাগ, সরাগ... অভিধ্যা, লোভ, অকুশলমূল। “পত্থযমানস্স” বলতে প্রার্থনাকারীর, ইচ্ছাকারীর, অভিলাষীর, আকাঙ্ক্ষাকারীর এবং অভিপ্রায়কারীর—প্রার্থনাকারী। জল্পনা তৃষ্ণাকে বলা হয়। যা রাগ, সরাগ... অভিধ্যা, লোভ, অকুশলমূল-জপিত বিষয়সমূহ প্রার্থনাকারী।

“পকম্পন” বলতে দুই প্রকার প্রকম্পন-তৃষ্ণা প্রকম্পন এবং দৃষ্টি প্রকম্পন... এটা তৃষ্ণা প্রকম্পন... এটা দৃষ্টি প্রকম্পন। প্রকল্পিত বিষয় বিচ্ছেদ হওয়ার ভয়ে কম্পিত হয়, ধ্বংস হওয়ার সময়ে কম্পিত হয় এবং বিচ্ছিন্ন হওয়ার সময়েও কম্পিত হয়; প্রকল্পিত বিষয় বিপরিণামের ভয়ে কম্পিত হয়, বিপরিণামের সময়ে কম্পিত হয়, বিপরিণতিতেও কম্পিত হয়, প্রকম্পিত হয় ও প্রচণ্ডভাবে কম্পিত হয়—প্রকল্পিত বিষয়ে কম্পিত হয়।

“যাঁর” (যস্স) বলতে অর্হতের, ক্ষীণাসবের। যাঁর গমন, আগমন, গমনাগমন, মরণ, ভবাভব, চ্যুতি, উৎপত্তি, উদ্ভব, বিচ্ছেদ ও জন্ম-জরা-মরণ নেই, অবিদ্যমান, বিদ্যমান নেই ও উপলব্ধি হয় না, বরং প্রহীন, সমুচ্ছিন্ন, উপশান্ত, প্রতিপ্রশ্রদ্ধ, পুনরুৎপত্তিহীন ও জ্ঞান অগ্নি দ্বারা দগ্ধ হয়েছে—ইহলোকে যাঁর চ্যুতি ও উৎপত্তি নেই।

তিনি কোন রাগে কম্পিত হবেন, কোন দ্বেষে কম্পিত হবেন, কোন মোহে কম্পিত হবেন, কোন মানে কম্পিত হবেন, কোন দৃষ্টিতে কম্পিত হবেন, কোন বিচিকিৎসায় কম্পিত হবেন, কোন অনুশয়ে কম্পিত হবেন—অনুরক্ত, দুষ্ট, মোহাবিষ্ট, বিনিবদ্ধ (আসক্ত), পরামৃষ্ট, বিক্ষেপগত (চঞ্চল), অপূর্ণতাপ্রাপ্ত বা থামগত? (তাঁর) সেই অভিসংস্কারসমূহ প্রহীন হয়েছে। অভিসংস্কারসমূহ প্রহীন হলে কোন গতিতে কম্পিত হবেন—নিরয় গতিতে, তির্যগ্‌যোনিতে, প্রেতকুলে, মনুষ্যকুলে, দেবতাকুলে, রূপলোকে, অরপলোকে, সংজ্ঞীতে, অসংজ্ঞীতে অথবা নৈবসংজ্ঞী-নাসংজ্ঞীতে? সেই হেতু নেই, প্রত্যয় নেই, কারণ নেই; যার দ্বারা তিনি কম্পিত হবেন, প্রকম্পিত হবেন ও প্রচণ্ডভাবে কম্পিত হবেন। কোন স্থানে ইচ্ছা করবেন, কোথায় ইচ্ছা করবেন, কোন জায়গায় ইচ্ছা করবেন, আকাঙ্ক্ষা করবেন এবং স্পৃহা করবেন?

তদ্ধেতু ভগবান বলেছেন :

জপিত বিষয়সমূহ প্রার্থনাকারীর প্রকম্পনসমূহে উৎকণ্ঠা উৎপন্ন হয়। কিন্তু ইহলোকে যাঁর জন্ম-মৃত্যু নাই তিনি কিরূপে উৎকণ্ঠিত হবেন? কিংবা কিরূপে জপ করবেন?

 

১৩৮. যে ধর্মকে কোনো কোনো জন ‘পরম’ বলে, সেই ধর্মকে অন্যরা ‘হীন’ বলে থাকে। এদের কার কথাটি সত্য? কারণ এরা সকলেই কুশলবাদী (নিজেকে দক্ষ প্রমাণকারী)।

যেই ধর্ম, দৃষ্টি, প্রতিপদা ও মার্গকে কোনো কোনো শ্রমণ-ব্রাহ্মণ “ইহা পরম, অগ্র, শ্রেষ্ঠ, বিশিষ্ট, প্রমুখ, উত্তম ও প্রবর” এরূপ বলে, ভাষণ করে, ব্যাখ্যা করে, বর্ণনা করে, প্রকাশ করে—কোনো কোনো জন যেই ধর্মকে ‘পরম’ বলে থাকে।

সেই ধর্ম, দৃষ্টি, প্রতিপদা ও মার্গকে কোনো কোনো শ্রমণ-ব্রাহ্মণ “ইহা হীন, নীচ, তুচ্ছ, নিকৃষ্ট, অধম ও ক্ষুদ্র” এরূপ বলে, ভাষণ করে, ব্যাখ্যা করে, বর্ণনা করে, প্রকাশ করে; অন্যরা সেই ধর্মকে ‘হীন’ বলে থাকে।

এই শ্রমণ-ব্রাহ্মণের কার কথাটি সত্য, নিষ্ট, যথার্থ, প্রকৃত, ভূত ও অবিপরীত? এদের কার কথাটি সত্য?

নিজের অনুমানে এসব শ্রমণ-ব্রাহ্মণ সকলেই কুশলবাদী, পণ্ডিতবাদী, ধীরবাদী, ন্যায়বাদী, হেতুবাদী, লক্ষণবাদী, কারণবাদী এবং স্থান বা বিষয়বাদী। এ অর্থে এরা সকলেই কুশলবাদী।

তাই সেই নির্মিত (বুদ্ধ) বলেছেন :

যে ধর্মকে কোনো কোনো জন ‘পরম’ বলে, সেই ধর্মকে অন্যরা ‘হীন’ বলে থাকে। এদের কার কথাটি সত্য? কারণ এরা সকলেই কুশলবাদী (নিজেকে দক্ষ প্রমাণকারী)।

 

১৩৯. কোনো কোনো (শ্রমণ-ব্রাহ্মণ) নিজের ধর্ম সর্বাঙ্গ পরিপূর্ণ, অন্যজনের ধর্ম হীন বলে। (শ্রমণ-ব্রাহ্মণগণ) এভাবে ভিন্নমতি হয়ে বিতর্ক করে বিবাদে লিপ্ত হয়, তারা নিজ নিজ মতকে সত্য বলে থাকে।

কোনো কোনো শ্রমণ-ব্রাহ্মণ নিজের ধর্ম, দৃষ্টি, প্রতিপদ এবং মার্গকে “এটি সর্বাঙ্গ পরিপূর্ণ, সর্বোৎকৃষ্ট” এরূপ বলে... এরূপ প্রকাশ করে—নিজের ধর্ম সর্বাঙ্গ পরিপূর্ণ বলে থাকে।

কোনো কোনো শ্রমণ-ব্রাহ্মণ অন্যজনের ধর্ম, দৃষ্টি, প্রতিপদ এবং মার্গকে “এটি হীন, নীচ, তুচ্ছ, মন্দ, অধম (ছতুক্কং), ক্ষুদ্র” এরূপ বলে, এরূপ ভাষণ করে, এরূপ বর্ণনা করে, এরূপ ব্যাখ্যা করে, এরূপ প্রকাশ করে—অন্যজনের ধর্ম হীন বলে থাকে।

এরূপ গ্রহণ করে, শিক্ষা করে, ধারণ করে, পোষণ করে এবং অভিনিবেশ করে বিবাদ করে, কলহ করে, ঝগড়া করে, বিগ্রহ করে, বিরোধ করে, দ্বন্দ্বে লিপ্ত হয়—“তুমি এই ধর্ম-বিনয় জান না... যদি তুমি সেটা অসত্য বলে প্রতিবাদ করতে সক্ষম হও!” এরূপে বিতর্ক করে বিবাদ করে থাকে।

“জগৎ শাশ্বত, মোঘপুরুষ ইহা ধ্রুব বলে মনে করে”—নিজ নিজ মতকে সত্য বলে থাকে। “লোক (জগৎ) অশাশ্বত... তথাগত মরণের পর থাকেন না, আবার না থাকেন তাও নয়, মোঘপুরুষ এটাই ধ্রুব বলে মনে করে”—নিজ নিজ মতকে সত্য বলে থাকে।

তাই ভগবান বলেছেন :

কোনো কোনো (শ্রমণ-ব্রাহ্মণ) নিজের ধর্ম সর্বাঙ্গ পরিপূর্ণ, অন্যজনের ধর্ম হীন বলে। (শ্রমণ-ব্রাহ্মণগণ) এভাবে ভিন্নমতি হয়ে বিতর্ক করে বিবাদে লিপ্ত হয়, তারা নিজ নিজ মতকে সত্য বলে থাকে।

 

১৪০. পরের অবজ্ঞায় যদি হীন হয়, তাহলে ধর্মসমূহে কোনো শ্রেষ্ঠ বা পার্থক্য থাকবে না। বিভিন্ন জনে অন্যের ধর্মকে দৃঢ়ভাবে নীচ বা হীন বলে থাকে।

অপরের অবজ্ঞার কারণে, নিন্দার কারণে, গর্হিতের কারণে, অপবাদের কারণে যদি অপরজন মূর্খ, হীন, নীচ, তুচ্ছ, মন্দ, অধম ও ক্ষুদ্র হয়—পরের অবজ্ঞায় যদি হীন হয়।

ধর্মসমূহে কোনো অগ্র, শ্রেষ্ঠ, বিশিষ্ট, প্রমুখ, উত্তম, প্রবর থাকবে না, ধর্মসমূহে কোনো শ্রেষ্ঠ বা পার্থক্য থাকবে না।

বহুজন বহুজনের ধর্মকে হীন, নীচ, তুচ্ছ, মন্দ, অধম ও ক্ষুদ্র বলে ভাষণ করে অপবাদ করে, নিন্দা করে, তিরস্কার করে। বহুজন একজনের ধর্মকে হীন, নীচ, তুচ্ছ, মন্দ, অধম ও ক্ষুদ্র বলে ভাষণ করে অপবাদ করে, নিন্দা করে, তিরস্কার করে। একজন বহুজনের ধর্মকে হীন, নীচ, তুচ্ছ, মন্দ, অধম ও ক্ষুদ্র বলে ভাষণ করে অপবাদ করে, নিন্দা করে, তিরস্কার করে। একজন একজনের ধর্মকে হীন, নীচ, তুচ্ছ, মন্দ, অধম ও ক্ষুদ্র বলে ভাষণ করে অপবাদ করে, নিন্দা করে, তিরস্কার করে। এ অর্থে বিভিন্ন জন অন্যের ধর্মকে বলে।

নিজের ধর্ম, নিজের দৃষ্টি, নিজের প্রতিপদা, নিজের মার্গ এবং নিজের বিষয়ে (বা মতে) দৃঢ়বাদ, স্থিরবাদ, উগ্রবাদ, স্থিতবাদ—নীচ বলে দৃঢ়রূপে বলে থাকে।

তাই ভগবান বলেছেন :

পরের অবজ্ঞায় যদি হীন হয়, তাহলে ধর্মসমূহে কোনো শ্রেষ্ঠ বা পার্থক্য থাকবে না। বিভিন্ন জনে অন্যের ধর্মকে দৃঢ়ভাবে নীচ বা হীন বলে থাকে।

 

১৪১. সদ্ধর্মপূজা সত্য বা সঠিক, যেমন নিজের বিষয়াদি (মতবাদাদি) প্রশংসা করা হয়। সকল মতবাদ সত্য হওয়া উচিত, তাদের শুদ্ধি স্বতন্ত্র বা পৃথক।

সদ্ধর্মপূজা কিরূপ? “এই শাস্তা সর্বজ্ঞ” বলে নিজে সৎকার করা, গৌরব করা, মান্য করা, পূজা করা, এটাই সদ্ধর্মপূজা। “এই মার্গ মুক্তিদায়ক” বলে নিজে ধর্মোপদেশকে, সংঘকে, দৃষ্টিকে (সম্যক দৃষ্টিকে), প্রতিপদাকে (সম্যক প্রতিপদাকে) এবং মার্গকে (মুক্তিমার্গকে) সৎকার করা, গৌরব করা, মান্য করা, পূজা করা, এটাই সদ্ধর্মপূজা। “সঠিক সদ্ধর্মপূজা” বলতে সত্য, যথার্থ, ভূত বা প্রকৃত, যথাযথ, অবিপরীত সদ্ধর্মপূজা। এ অর্থে সঠিক সদ্ধর্মপূজা।

নিজের ধর্ম, নিজের দৃষ্টি, নিজের প্রতিপদা, নিজের মার্গ এবং নিজের বিষয়াদি প্রশংসা করে, স্তুতি করে, কীর্তন করে, গুণকীর্তন করে। এ অর্থে যেভাবে নিজের বিষয়াদি (মতবাদাদি) প্রশংসা করা হয়।

সব বাদই সত্য, প্রকৃত, ভূত, যথার্থ, অবিপরীত।

সেই শ্রমণ-ব্রাহ্মণগণের শুদ্ধি, বিশুদ্ধি, পরিশুদ্ধি, মুক্তি, বিমুক্তি, পরিমুক্তি প্রত্যক্ষ হয়।

তাই ভগবান বলেছেন :

সদ্ধর্মপূজা সত্য বা সঠিক, যেমন নিজের বিষয়াদি (মতবাদাদি) প্রশংসা করা হয়। সকল মতবাদ সত্য হওয়া উচিত, তাদের শুদ্ধি স্বতন্ত্র বা পৃথক।

 

১৪২. ব্রাহ্মণের পরনির্ভর শীলতা নেই, (তার নিকট) ধর্মসমূহ বিবেচনা করে গ্রহণ করার মতো কিছুই নেই। তাই তিনি বিবাদের অতীত। তিনি অন্যান্য ধর্মকে শ্রেষ্ঠ মনে করেন না।

“না” বলতে প্রতিক্ষেপ। “ব্রাহ্মণ” (ব্রাহ্মণো) বলতে সাতটি ধর্ম অপসারিত হয় বলে ব্রাহ্মণ... তিনি এরূপ অনাসক্ত বিধায় তাঁকে ব্রহ্মাও বলা হয়। ব্রাহ্মণের পরনির্ভরশীলতা নেই; ব্রাহ্মণ পরনির্ভরশীল, পরাধীন, পরাশ্রিত ও পরমুখাপেক্ষী না হয়ে জ্ঞানী, সম্প্রজ্ঞানী, মনোযোগী হয়ে জানেন, দেখেন। “সব সংস্কার অনিত্য” এরূপে ব্রাহ্মণের পরনির্ভরশীলতা নেই; ব্রাহ্মণ পরনির্ভরশীল, পরাধীন, পরাশ্রিত ও পরমুখাপেক্ষী না হয়ে জ্ঞানী, সম্প্রজ্ঞানী, মনযোগী হয়ে জানেন, দেখেন। “সব সংস্কার দুঃখ”... “যা কিছু সমুদয়ধর্মী, তা সবই নিরোধধর্মী” এরূপে ব্রাহ্মণের পরনির্ভরশীলতা নেই; ব্রাহ্মণ পরনির্ভরশীল, পরাধীন, পরাশ্রিত ও পরমুখাপেক্ষী না হয়ে জ্ঞানী, সম্প্রজ্ঞানী, মনোযোগী হয়ে জানেন, দেখেন।

“ধর্মসমূহে” বলতে বাষট্টি প্রকার মিথ্যাদৃষ্টিতে। “নিশ্রয় করে” অর্থে নিরূপণ করে, অনুসন্ধান করে, নির্ধারণ করে, বিবেচনা করে, তুলনা করে, বিপত্তি করে, স্থির করে, ব্যাথ্যা করে। “গৃহীত” বলতে স্থিরীকরণে সীমাগ্রহণ, পক্ষগ্রহণ, শ্রেষ্ঠগ্রহণ, বিভাগগ্রহণ, উচ্চয়গ্রহণ, সমুচ্চয় গ্রহণ। “ইহা সত্য, যথার্থ, প্রকৃত, বিশুদ্ধ, অবিপরীত” এরূপে গৃহিত, পরামৃষ্ট, অভিনিবিষ্ট, সংলগ্নকৃত, অধিমুক্ত নেই, থাকে না, অবিদ্যমান, উপলব্ধ হয় না; বরং প্রহীন, সমুচ্ছিন্ন, উপশান্ত, প্রশমিত, পুনরুৎপত্তিহীন এবং জ্ঞানাগ্নি দ্বারা দগ্ধ হয়।

“তস্মা” বলতে তদ্ধেতু, সে কারণে, সেহেতু, সে প্রত্যয়ে, সে নিদানে দৃষ্টিকলহ, দৃষ্টিঝগড়া, দৃষ্টিবিগ্রহ, দৃষ্টিবিবাদ এবং দৃষ্টিবাদানুবাদ দূরীভূত হয়, অতিক্রান্ত হয়, উপেক্ষিত হয়, নিষ্ক্রান্ত হয়।

অিন্য শাস্তা, ধর্ম, গণ, দৃষ্টি, প্রতিপদা ও মার্গকে স্মৃতিপ্রস্থান হতে অন্যত্র, সম্যক প্রধান হতে অন্যত্র, ঋদ্ধিপাদ হতে অন্যত্র, ইন্দ্রিয় হতে অন্যত্র, বল হতে অন্যত্র, বোধ্যঙ্গ হতে অন্যত্র এবং আর্য অষ্টাঙ্গিক মার্গ হতে অন্যত্র অগ্র, শ্রেষ্ঠ, বিশিষ্ট, প্রমুখ, উত্তম, প্রবর ধর্ম দর্শন করেন না, দেখেন না, অবলোকন করেন না, বিচার করেন না, বিবেচনা করেন না।

তাই ভগবান বলেছেন :

ব্রাহ্মণের পরনির্ভর শীলতা নেই, (তার নিকট) ধর্মসমূহ বিবেচনা করে গ্রহণ করার মতো কিছুই নেই। তাই তিনি বিবাদের অতীত। তিনি অন্যান্য ধর্মকে শ্রেষ্ঠ মনে করেন না।

 

১৪৩. আমি ইহা যথার্থভাবে জানি এবং দেখি, কেউ কেউ দৃষ্টি দ্বারা শুদ্ধি লাভ বলে বলে বিশ্বাস করে। তদ্‌দ্বারা আপনি কী দেখেছেন? প্রকৃত শুদ্ধিমার্গকে বাদ দিয়ে অন্যভাবে শুদ্ধি বলে থাকে।

“জানামি” অর্থে পরচিত্তজ্ঞান দ্বারা জানি, পূর্বনিবাসানুস্মৃতি-জ্ঞান দ্বারা জানি। “পস্সামি” বলতে মাংসচক্ষু দ্বারা দেখি, দিব্যচক্ষু দ্বারা দেখি। “তথেব এতং” অর্থে ইহা সত্য, প্রকৃত, ভূত যথার্থ, অবিপরীত।

দৃষ্টি দ্বারা কোনো কোনো শ্রমণ-ব্রাহ্মণ শুদ্ধি, বিশুদ্ধি, পরিশুদ্ধি, মুক্তি, বিমুক্তি, পরিমুক্তি হয় বলে বিশ্বাস করে। “লোক শাশ্বত, মূর্খ ব্যক্তি ইহা সত্য বলে মনে করে” এরূপ দৃষ্টি দ্বারা কোনো কোনো শ্রমণ-ব্রাহ্মণ শুদ্ধি, বিশুদ্ধি, পরিশুদ্ধি, মুক্তি, বিমুক্তি, পরিমুক্তি হয় বলে বিশ্বাস করে। “লোক অশাশ্বত... মরণের পর তথাগত থাকেন না, আবার না থাকেন তাও না, মূর্খ ব্যক্তি ইহা সত্য বলে মনে করে” এরূপ দৃষ্টি দ্বারা কোনো কোনো শ্রমণ—ব্রাহ্মণ শুদ্ধি, বিশুদ্ধি, পরিশুদ্ধি, মুক্তি, বিমুক্তি, পরিমুক্তি হয় বলে বিশ্বাস করে।

“অদক্খি” বলতে পরচিত্তজ্ঞান দ্বারা দেখেছেন, পূর্বনিবাসানুস্মৃতি-জ্ঞান দ্বারা দেখেছেন, মাংসচক্ষু দ্বারা দেখেছেন, দিব্যচক্ষু দ্বারা দেখেছেন। তার সেই দর্শন দ্বারা কী কৃত হয়? সেই দর্শনে দুঃখ পরিজ্ঞা হয় না, সমুদয়ের প্রহান হয় না, মার্গভাবনা নেই, ফল সাক্ষাৎকরণ নেই, রাগের সমুচ্ছেদ-প্রহান হয় না, দ্বেষের সমুচ্ছেদ-প্রহান হয় না, মোহের সমুচ্ছেদ-প্রহান হয় না, ক্লেশের সমুচ্ছেদ-প্রহান হয় না, সংসারাবর্তের উপচ্ছেদ নেই।

সেই তীর্থিয়রা শুদ্ধিমার্গ, বিশুদ্ধমার্গ, পরিশুদ্ধমার্গ, পবিত্রমার্গ ও নিষ্কলঙ্কমার্গকে অতিক্রম করে, সমতিক্রম করে এবং বাদ দিয়ে স্মৃতিপ্রস্থান হতে অন্যত্র, সম্যক প্রধান হতে অন্যত্র, ঋদ্ধিপাদ হতে অন্যত্র, ইন্দ্রিয় হতে অন্যত্র, বল হতে অন্যত্র, বোধ্যঙ্গ হতে অন্যত্র, আর্য-অষ্টাঙ্গিক মার্গ হতে অন্যত্র শুদ্ধি, বিশুদ্ধি, পরিশুদ্ধি, মুক্তি, বিমুক্তি, পরিমুক্তি বলে থাকে, ভাষণ করে, বর্ণনা করে, ব্যাখ্যা করে, প্রকাশ করে। এরূপেই অতিক্রম করে অন্যভাবে শুদ্ধি বলে থাকে।

অথবা বুদ্ধ, বুদ্ধশ্রাবক এবং পচ্চেক বুদ্ধগণ সেই তীর্থিয়গণের অশুদ্ধিমার্গ, অবিশুদ্ধিমার্গ, অপরিশুদ্ধমার্গ, অপবিত্রমার্গ, অবপবিত্রমার্গ অতিক্রম, সমতিক্রম ও উপেক্ষা করে চারি স্মৃতিপ্রস্থান, চারি সম্যক প্রধান, চারি ঋদ্ধিপাদ, পঞ্চইন্দ্রিয়, পঞ্চবল, সপ্ত বোধ্যঙ্গ, আর্য অষ্টাঙ্গিক মার্গের দ্বারা শুদ্ধি, বিশুদ্ধি, পরিশুদ্ধি, মুক্তি, বিমুক্তি এবং পরিমুক্তি লাভ হয় বলেন কথায় প্রকাশ করেন, ভাষণ করেন, বর্ণনা করেন ব্যাখ্যা করেন।

তজ্জন্য ভগবান বলেছেন :

আমি ইহা যথার্থভাবে জানি এবং দেখি, কেউ কেউ দৃষ্টি দ্বারা শুদ্ধি লাভ বলে বলে বিশ্বাস করে। তদ্‌দ্বারা আপনি কী দেখেছেন? প্রকৃত শুদ্ধিমার্গকে বাদ দিয়ে অন্যভাবে শুদ্ধি বলে থাকে।

 

১৪৪. যে মানুষের দর্শন করার শক্তি আছে, সে নামরূপ দর্শন করে। (নামরূপ) দর্শন করে সেই সম্বন্ধে জ্ঞাত হয়। কামকে বহুরূপে দর্শন করতে নামরূপকে অল্প বলে মনে করে, তদ্‌দ্বারা পণ্ডিতগণ শুদ্ধিলাভ হয় না বলেন।

যে মানুষের দর্শন করার শক্তি আছে, সে পরচিত্ত বিজানন জ্ঞান, পূর্বনিবাস জ্ঞান এবং মাংসচক্ষু, দিব্যচক্ষু দ্বারা দর্শনকালে নামরূপকে নিত্য, সুখ ও আত্ম বলে দর্শন করে। ফলে সেই ধর্মসমূহের আস্বাদ, আদীনব, নিঃসরণ, দেখতে পায় না।

“দিস্বা” বলতে পরচিত্ত বিজানন জ্ঞান দ্বারা দেখে, পূর্বনিবাসানুস্মৃতি জ্ঞান দ্বারা দেখে, মাংসচক্ষু দ্বারা দেখে অথবা দিব্যচক্ষু দ্বারা নামরূপকে দেখে নিত্য, সুখ, আত্ম বলে জ্ঞাত হয়। ফলে সেই ধর্মসমূহের অন্তর্ধান, আস্বাদ, আদীনব, নিঃসরণ জ্ঞাত হয় না।

কামকে বহুরূপে দর্শনকালে নামরূপকে অল্প, নিত্য, সুখ, আত্ম বলে মনে করে।

“কুসলা” বলতে যাঁরা স্কন্ধ সম্বন্ধে দক্ষ, ধাতু সম্বন্ধে দক্ষ, আয়তন সম্বন্ধে দক্ষ, প্রতীত্যসমুৎপাদ-নীতি সম্বন্ধে দক্ষ, স্মৃতিপ্রস্থান সম্বন্ধে দক্ষ, সম্যক প্রধান সম্বন্ধে দক্ষ, ঋদ্ধিপাদ সম্বন্ধে দক্ষ, ইন্দ্রিয় সম্বন্ধে দক্ষ, বল সম্বন্ধে দক্ষ, বোধ্যাঙ্গ সম্বন্ধে দক্ষ, মার্গ সম্বন্ধে দক্ষ, ফল সম্বন্ধে দক্ষ, নির্বাণ সম্বন্ধে দক্ষ। সেই দক্ষগণ পরচিত্ত-বিজানন জ্ঞান, পূর্বনিবাসানুস্মৃতি জ্ঞান, মাংসচক্ষু বা দিব্যচক্ষু দ্বারা নামরূপ দর্শনের মাধ্যমে শুদ্ধি, পরিশুদ্ধি, বিশুদ্ধি, মুক্তি, বিমুক্তি, পরিমুক্তি লাভ হয় বলেন না, কথায় প্রকাশ করেন না, ভাষণ করেন না, বর্ণনা করেন না, ব্যাখ্যা করেন না।

তজ্জন্য ভগবান বলেছেন :

যে মানুষের দর্শন করার শক্তি আছে, সে নামরূপ দর্শন করে। (নামরূপ) দর্শন করে সেই সম্বন্ধে জ্ঞাত হয়। কামকে বহুরূপে দর্শন করতে নামরূপকে অল্প বলে মনে করে, তদ্‌দ্বারা পণ্ডিতগণ শুদ্ধিলাভ হয় না বলেন।

 

১৪৫. ভ্রান্ত বিশ্বাসে মতবাদী কোনো বিষয় সহজে বুঝে না, স্বীয় দৃষ্টি বা মতবাদকে প্রাধান্য দিয়ে পরিকল্পনা করে যাকে নিশ্রয় করে অবস্থান করে, তাকেই শুভ বলে। সে তথায় শুদ্ধি দর্শন করে।

“লোক শাশ্বত, মূর্খ ব্যক্তি ইহা সত্য বলে মনে করে” এরূপে ভ্রান্ত মতবাদী; “লোক অশাশ্বত... তথাগত মৃত্যুর পর থাকেন না, আবার না থাকেন তাও না, মূর্খ ব্যক্তি ইহা সত্য বলে মনে করে”—ভ্রান্ত মতবাদী। ভ্রান্ত মতবাদী লোক দুর্বিনীত, দুষ্প্রাজ্ঞ, দুর্বোধ, নির্বোধ, দুষ্প্রসাদ।

কল্পিত, প্রকল্পিত, অভিসঙ্খত (কার্য-কারণসম্ভূত) ও বিধিবদ্ধ দৃষ্টিকে সম্মুখে রেখে বিচরণ করা। দৃষ্টিধ্বজ, দৃষ্টিকেতু, দৃষ্টাধিপ্রত্যয় দৃষ্টি দ্বারা পরিবৃত হয়ে বিচরণ করা।

“যং নস্সিতিো” বলতে যেই শাস্তা, ধর্ম, সংঘ, দৃষ্টি, প্রতিপদা ও মার্গকে নিশ্রয় করে, উপনিশ্রয় করে, আবদ্ধ হয়ে, উপগত হয়ে, অনুরক্ত হয়ে, অধিমুক্ত হয়ে-যং নস্সিতিো। “তত্থ” অর্থে নিজের দৃষ্টিতে, নিজের ইচ্ছায়, নিজের রুচিতে, নিজের দর্শনে। “সুভং ৰদানো” বলতে নিজের অনুমানে শুভবাদ, শোভনবাদ, পণ্ডিতবাদ, স্থিরবাদ, ন্যায়বাদ, হেতুবাদ, লক্ষণবাদ, কারণবাদ, স্থান বা বিষয়বাদ।

শুদ্ধিবাদ, বিশুদ্ধিবাদ, পরিশুদ্ধিবাদ, পবিত্রবাদ, নির্মলবাদ। অথবা শুদ্ধিদর্শী, বিশুদ্ধিদর্শী, পরিশুদ্ধিদর্শী, পবিত্রদর্শী, নির্মলদর্শী। “তত্থ” অর্থে নিজের দৃষ্টিতে, নিজের ইচ্ছায়, নিজের রুচিতে, নিজের দর্শনে সত্য, প্রকৃত, ভূত, যথার্থ ও অবিপরীতরূপে দর্শন করেছেন, দেখেছেন, অবলোকন করেছেন, প্রতিবিদ্ধ (জ্ঞাত) হয়েছেন।

তাই ভগবান বলেছেন :

ভ্রান্ত বিশ্বাসে মতবাদী কোনো বিষয় সহজে বুঝে না, স্বীয় দৃষ্টি বা মতবাদকে প্রাধান্য দিয়ে পরিকল্পনা করে যাকে নিশ্রয় করে অবস্থান করে, তাকেই শুভ বলে। সে তথায় শুদ্ধি দর্শন করে।

 

১৪৬. ব্রাহ্মণ কল্পসঙ্খা বা কল্পজ্ঞানের সমীপবর্তী হন না এবং দৃষ্টিসারী (মিথ্যাদৃষ্টি বিশ্বাসী) ও জ্ঞানবন্ধুও হন না। তিনি নিকৃষ্ট (পুথুজ্জা) সম্মুতিসমূহ (বাষট্টি প্রকার দৃষ্টিগত বিষয়) জ্ঞাত হয়ে উদাসীন হন, যদিও বা তা অন্যজনে গ্রহণ বা শিক্ষা করে।

“না” বলতে প্রতিক্ষেপ। “ব্রাহ্মণ” বলতে সাতটি ধর্ম অপসারিত হয় বলে ব্রাহ্মণ... তিনি এরূপ অনাসক্ত বিধায় তাঁকে ব্রহ্মাও বলা হয়। “কল্প” বলতে দ্বিবিধ কম্পন-তৃষ্ণাকম্পন ও দৃষ্টিকম্পন... ইহা তৃষ্ণাকম্পন... ইহা দৃষ্টিকম্পন। “সঙ্খা” বলতে জ্ঞানকে বুঝায়। যা প্রজ্ঞা, প্রজানন... অমোহ, ধর্মবিচয় ও সম্যক দৃষ্টি। ব্রাহ্মণ জ্ঞান দ্বারা জেনে, তুলনা করে, বিচার করে, বিবেচনা করে, ব্যাখ্যা বা স্পষ্ট করে। “সকল সংস্কার অনিত্য... সকল সংস্কার দুঃখ... “যা কিছু সমুদয়ধর্মী, তৎসমস্তই নিরোধধর্মী” বলে জ্ঞান দ্বারা জেনে, তুলনা করে, বিচার করে, বিবেচনা করে এবং ব্যাখ্যা বা স্পষ্ট করে তৃষ্ণাকম্পন বা দৃষ্টিকম্পনকে উপস্থিত করেন না, উপনীত হন না, সমীপবর্তী হন না, গ্রহণ করেন না, স্পর্শ করেন না এবং অভিনিবিষ্ট হন না-ব্রাহ্মণ কল্পসঙ্খা বা কল্পজ্ঞানের সমীপবর্তী হন না।

তাঁর বাষট্টি প্রকার মিথ্যাদৃষ্টি প্রহীন, সমুচ্ছিন্ন, উপশান্ত, প্রশান্ত, পনুর্বৎপত্তিহীন এবং জ্ঞানাগ্নি দ্বারা দগ্ধ হয়। তিনি দৃষ্টির দ্বারা চালিত হন না, নীত হন না, বাহিত (পরিচালিত) হন না, গৃহীত বা অধিকারভুক্ত হন না এবং সেই দৃষ্টিগত বিষয়কে সাররূপে স্বীকার বা বিশ্বাস করেন না, পশ্চাদগমন করেন না—দৃষ্টিসারী (মিথ্যাদৃষ্টি বিশ্বাসী) হন না। “জ্ঞানবন্ধু হন না (নপি ঞাণবন্ধু) বলতে অষ্ট সমাপত্তি-জ্ঞান দ্বারা বা পঞ্চ-অভিজ্ঞা জ্ঞান দ্বারা তৃষ্ণাবন্ধু বা দৃষ্টিবন্ধুকে উৎপাদন করেন না, উৎপন্ন করেন না, প্রসব করেন না, জন্ম দেন না—দৃষ্টিসারীও হন না জ্ঞানবন্ধুও হন না।

“জেনে” বলতে জ্ঞাত হয়ে, অবগত হয়ে, তুলনা করে, বিচার করে, বিবেচনা করে, ব্যাখ্যা বা স্পষ্ট করে। “সকল সংস্কার অনিত্য” (ইহা) জ্ঞাত হয়ে, অবগত হয়ে, তুলনা করে, বিচার করে, বিবেচনা করে, ব্যাখ্যা করে। “সকল সংস্কার দুঃখ... “যা কিছু সমুদয়ধর্মী, তৎসমস্তই নিরোধধর্মী” (ইহা) জ্ঞাত হয়ে, অবগত হয়ে, তুলনা করে, বিচার করে, বিবেচনা করে, ব্যাখ্যা করে, তিনি জ্ঞাত হয়ে। “সম্মুতি” বলতে বাষট্টি প্রকার দৃষ্টিগত বিষয়কে দৃষ্টিসম্মুতি বলা হয়। “নিকৃষ্ট” অর্থে পৃথগ্‌জনের দ্বারা উৎপাদিত বিষয় বা সেই সম্মুতিসমূহ (বাষট্টি প্রকার দৃষ্টিগত বিষয়) নিকৃষ্ট। নানা শ্রেণীর মানুষ দ্বারা উৎপাদিত বিষয় অথবা সম্মুতি বা বাষট্টি প্রকার দৃষ্টিগত বিষয় বলে নিকৃষ্ট; তিনি নিকৃষ্ট সম্মুতিসমূহ জ্ঞাত হয়ে।

অন্যজন তৃষ্ণাবশে, দৃষ্টিবশে গ্রহণ করে, ধারণ করে, অভিনিবিষ্ট হয়। (কিন্তু) অর্হতেরা উদাসীন হন, গ্রহণ করেন না, ধারণ করেন না এবং অভিনিবিষ্টও হন না, উদাসীন হন (যদিও বা) অন্যজনে তা গ্রহণ বা শিক্ষা করে।

তাই ভগবান বলেছেন :

ব্রাহ্মণ কল্পসঙ্খা বা কল্পজ্ঞানের সমীপবর্তী হন না এবং দৃষ্টিসারী (মিথ্যাদৃষ্টি বিশ্বাসী) ও জ্ঞানবন্ধুও হন না। তিনি নিকৃষ্ট (পুথুজ্জা) সম্মুতিসমূহ (বাষট্টি প্রকার দৃষ্টিগত বিষয়) জ্ঞাত হয়ে উদাসীন হন, যদিও বা তা অন্যজনে গ্রহণ বা শিক্ষা করে।

 

১৪৭. মুনি ইহলোকে গ্রন্থিসমূহ (বন্ধন) পরিত্যাগ করে উৎপন্ন বিবাদসমূহে পক্ষভুক্ত হন না। তিনি অশান্তদের মধ্যে শান্ত, উপেক্ষক ও অনুগ্রহকারী হন, যদিও বা তা (গ্রন্থিসমূহ) অন্যজনে গ্রহণ বা শিক্ষা করে।

“গ্রন্থি” বলতে চারি প্রকার গ্রন্থি—১) অভিধ্যা কায়গ্রন্থি, ২) ব্যাপাদ কায়গ্রন্থি, ৩) শীলব্রত-পরামর্শ কায়গ্রন্থি ও ৪) এই সত্যাভিনিবেশ কায়গ্রন্থি। আত্মদৃষ্টির আসক্তিই অভিধ্যা কায়গ্রন্থি; পরবাদসমূহে আঘাত ও অপ্রত্যয়ই ব্যাপাদ কায়গ্রন্থি; নিজের শীল বা ব্রত অথবা শীলব্রত স্পর্শ করাই শীলব্রত কায়গ্রন্থি; এবং আত্মদৃষ্টিই এই সত্যাভিনিবেশ কায়গ্রন্থি। “বিসর্জন করে” বলতে গ্রন্থিসমূহ বিসর্জন করে। অথবা সংযোগ, গাঁথা, গ্রন্থি, শৃঙ্খল, বিবন্ধন, আবদ্ধ, সংলগ্ন, সংবদ্ধ, রুদ্ধ ও বন্ধন আন্দোলিত করে—বিসর্জন করে। যেমন : যান, রথ, শকট বা যুদ্ধরথ সজ্জিত করা হয়, বিসজ্জিত করা হয়, নাড়া দেয়া হয়; ঠিক এভাবেই গ্রন্থি ত্যাগ করে—বিসর্জন করে। অথবা সংযোগ, গাঁথা, গ্রন্থি, শৃঙ্খল, বিবন্ধন, আবদ্ধ, সংলগ্ন, সংবদ্ধ, রুদ্ধ ও বন্ধন আন্দোলিত করে, বিসর্জন করে। মুনীত। পি্রাজ্ঞতাকে জ্ঞান বলা হয়... সেই মুনি আসক্তিজাল অতিক্রম করেন। “এখানে” অর্থে এই দৃষ্টিতে... এই মনুষ্যলোকে—মুনি ইহলোকে গ্রন্থিসমূহ পরিত্যাগপূর্বক।

জাত, উৎপন্ন, সৃষ্ট, প্রসূত ও প্রাদুর্ভূত বিবাদসমূহে এবং ছন্দগতি, দ্বোষগতি (দ্বেষগতি), ভয়গতি, মোহগতিপ্রাপ্ত বিষয়সমূহে ছন্দগতি, দ্বোষগতি, ভয়গতি, মোহগতি হন না; রাগবশে, দ্বোষবশে, মোহবশে, মানবশে, দৃষ্টিবশে, ঔদ্ধত্যবশে, বিচিকিৎসাবশে এবং অনুশয়বশে গমন করেন না; বর্গ, ধর্ম দ্বারা চালিত, নীত, বাহিত ও গৃহীত বা অধিকারভুক্ত হন না, উৎপন্ন বিবাদসমূহে পক্ষভুক্ত হন না।

“শান্ত” বলতে রাগ, দ্বোষ, মোহ সন্তপ্ত বা দগ্ধ হয়েছে বিধায় শান্ত... সকল অকুশলাভিসংস্কার সন্তপ্ত, শান্ত, উপশান্ত, প্রশমিত, নিবৃত্ত, বিগত এবং প্রশান্ত হয়েছে বিধায় শান্ত, উপশান্ত, উপশমিত, নির্বাপিত ও প্রশান্ত-শান্ত (সন্তো)। “অশান্তদের মধ্যে” (অসন্তেসু) বলতে অশান্তদের মধ্যে, অনুপশান্তদের মধ্যে, অনির্বাপিতদের মধ্যে, অপ্রশান্তদের মধ্যে, অশান্তদের মধ্যে শান্ত (সন্তো অসন্তেসু)। “তিনি উপেক্ষক” (উপক্খেকো সো) অর্থে অর্হতেরা ষড়-ইন্দ্রিয়ের উপেক্ষায় সমন্নাগত হয়ে চক্ষু দ্বারা রূপ দেখে সুমনা ও দুর্মনা না হয়ে উপেক্ষক, স্মৃতিমান এবং সম্প্রজ্ঞানী হয়ে অবস্থান করেন। শ্রোত্র দ্বারা শব্দ শুনে... ভাবিত ও শান্ত হয়ে কাল প্রতীক্ষা করেন-তিনি অশান্তদের মধ্যে শান্ত, উপেক্ষক।

অন্যজন তৃষ্ণাবশে, দৃষ্টিবশে গ্রহণ করে, ধারণ করে, অভিনিবিষ্ট হয়। (কিন্তু) অর্হতেরা উদাসীন হন, গ্রহণ করেন না, ধারণ করেন না এবং অভিনিবিষ্ট হন না, অনুগ্রাহী হন, যদিও বা অন্যজনে তা গ্রহণ বা শিক্ষা করে।

তাই ভগবান বলেছেন :

মুনি ইহলোকে গ্রন্থিসমূহ (বন্ধন) পরিত্যাগ করে উৎপন্ন বিবাদসমূহে পক্ষভুক্ত হন না। তিনি অশান্তদের মধ্যে শান্ত, উপেক্ষক ও অনুগ্রহকারী হন, যদিও বা তা (গ্রন্থিসমূহ) অন্যজনে গ্রহণ বা শিক্ষা করে।

 

১৪৮. পূর্বের আসবসমূহ পরিত্যাগ করে নুতন আসবসমূহ গ্রহণ না করে ভ্রান্ত বিশ্বাসে মতবাদী না হয়ে ইচ্ছা চালিত হন না। মিথ্যাদৃষ্টি হতে বিপ্রমুক্ত সেই ধীর ব্যক্তি নিজেকে অবজ্ঞা না করে জগতে লিপ্ত হন না।

“পূর্বাসব” (পুব্বাসৰা) বলতে অতীতের রূপ, বেদনা, সংজ্ঞা, সংস্কার ও বিজ্ঞানকে বলা হয়। অতীতের সংস্কারসমূহকে ভিত্তি করে যে ক্লেশসমূহ উৎপন্ন হবে, সেই ক্লেশসমূহ বর্জন করে, ত্যাগ করে, পরিত্যাগ করে, পরিহার করে, অপনোদন করে, অপসারণ করে এবং সম্পূর্ণরূপে ধ্বংস করে—পূর্বের আসবসমূহ ত্যাগ করে “নব” বলতে বর্তমান রূপ, বেদনা, সংজ্ঞা, সংস্কার ও বিজ্ঞানকে বলা হয়। বর্তমান সংস্কারসমূহকে ভিত্তি করে ছন্দ বা ইচ্ছা না করে, প্রেম না করে, আসক্তি না করে জন্ম না দেয়া, উৎপত্তি না করা, উৎপাদন না করা এবং পুনরুৎপত্তি না করা-পূর্বের আসবসমূহ ত্যাগ করে নূতন আসব ইচ্ছা না করা।

তিনি ইচ্ছায় গমন করেন না, দ্বেষে গমন করেন না, মোহে গমন করেন না, ভয়ে গমন করেন না, রাগবশে গমন করেন না, দ্বেষবশে গমন করেন না, মোহবশে গমন করেন না, মানবশে গমন করেন না, দৃষ্টিবশে গমন করেন না, ঔদ্ধত্যবশে গমন করেন না, বিচিকিৎসাবশে গমন করেন না, অনুশয়বশে গমন করেন না এবং বর্গধর্ম দ্বারা নীত হন না, চালিত হন না, পরিচালিত হন না এবং অগ্রসর হন না-ইচ্ছায় চালিত হন না। ‘লোক শাশ্বত, মূর্খ ব্যক্তি ইহা সত্য বলে মনে করে’ এরূপে ভ্রান্ত মতবাদী হন না; ‘লোক অশাশ্বত... তথাগত মৃত্যুর পর থাকেন না, আবার না থাকেন তাও না, মূর্খ ব্যক্তি ইহা সত্য বলে মনে করে’ এরূপে ভ্রান্ত মতবাদী হন না, তিনি ইচ্ছায় চালিত হন না, ভ্রান্ত মতবাদী হন না।

তার বাষট্টি প্রকার মিথ্যাদৃষ্টি প্রহীন হয়, সমুচ্ছিন্ন হয়, উপশান্ত হয়, প্রশান্ত হয়, পুনরুৎপত্তিহীন হয় এবং জ্ঞান অগ্নি দ্বারা দগ্ধ হয়। তিনি সেই মিথ্যাদৃষ্টি হতে বিপ্রমুক্ত ও বিসংযুক্ত হয়ে মুক্ত চিত্তে অবস্থান করেন। “ধীরো” বলতে ধীর, পণ্ডিত, প্রজ্ঞাবান, বুদ্ধিমান, জ্ঞানী, অভিজ্ঞ ও মেধাবী—সেই ধীর ব্যক্তি মিথ্যাদৃষ্টি হতে বিপ্রমুক্ত।

“প্রলেপ” (লেপা) বলতে দুই প্রকার প্রলেপ-তৃষ্ণা প্রলেপ ও দৃষ্টি প্রলেপ... এটা তৃষ্ণা প্রলেপ... এটা দৃষ্টি প্রলেপ। তাঁর তৃষ্ণা প্রলেপ প্রহীন হয়, দৃষ্টি প্রলেপ পরিত্যক্ত হয়; তৃষ্ণা প্রলেপ প্রহীন হওয়ায় ও দৃষ্টি প্রলেপ পরিত্যক্ত হওয়ায় তিনি অপায়লোকে, মনুষ্যলোকে, দেবলোকে, স্কন্ধলোকে, ধাতুলোকে এবং আয়তনলোকে লিপ্ত হন না, প্রলিপ্ত হন না ও উপলিপ্ত হন না; অলিপ্ত, নির্লিপ্ত, অনুপলিপ্ত, নিষ্ক্রান্ত, মুক্ত, বিপ্রমুক্ত এবং বিসংযুক্ত হয়ে মুক্ত চিত্তে অবস্থান করেন, জগতে লিপ্ত হন না।

“অনত্তগরহি” বলতে দুটি কারণে নিজেকে অবজ্ঞা করে-কৃতকর্ম এবং অকৃতকর্ম। কিরূপে কৃতকর্ম এবং অকৃতকর্মের কারণে নিজেকে অবজ্ঞা করে? “আমার দ্বারা কায়দুশ্চরিত কর্ম কৃত হয়েছে, কায়সুচরিত কর্ম কৃত হয়নি” এভাবে নিজেকে অবজ্ঞা করে। “আমার দ্বারা বাক্‌দুশ্চরিত কর্ম কৃত হয়েছে... মনোদুশ্চরিত কর্ম কৃত হয়েছে... প্রাণিহত্যা করা হয়েছে... মিথ্যাদৃষ্টিমূলক কর্ম সম্পাদিত হয়েছে, সম্যক দৃষ্টিমূলক কর্ম কৃত হয়নি” এভাবে নিজেকে অবজ্ঞা করে। এরূপ কৃতকর্ম এবং অকৃতকর্ম সম্পাদনে নিজেকে অবজ্ঞা করে।

অথবা “আমি শীলসমূহে অপরিপূর্ণ” এভাবে নিজেকে অবজ্ঞা করে। “আমি ইন্দ্রিয়সমূহ অরক্ষাকারী”... “ভোজনে অমাত্রাজ্ঞ”... “জাগরণে অননুযুক্ত”... “স্মৃতিসম্প্রজ্ঞানে অসমন্নাগত”... “আমার চারি স্মৃতিপ্রস্থান অভাবিত”... “আমার চারি সম্যক প্রধান অভাবিত”... “আমার চারি ঋদ্ধিপাদ অভাবিত”... “আমার পঞ্চেন্দ্রিয় অভাবিত”... “আমার পঞ্চবল অভাবিত”... “আমার সপ্ত বোধ্যঙ্গ অভাবিত”... “আমার আর্য অষ্টাঙ্গিক মার্গ অভাবিত”... “আমার দুঃখ অপরিজ্ঞাত”... “আমার দুঃখ সমুদয় অপ্রহীন”... “আমার মার্গ অভাবিত”... “আমার নিরোধ অসাক্ষাৎকৃত” এভাবে নিজেকে অবজ্ঞা করে। এরূপেই কৃতকর্ম এবং অকৃতকর্ম সম্পাদনে নিজেকে অবজ্ঞা করে। আত্মনিন্দাকারী এরূপ। তিনি এই কর্ম সম্পাদন করেন না, জন্ম না দিয়ে, উৎপত্তি না করে, উৎপন্ন না করে, পুনরুৎপন্ন না করে নিজেকে অবজ্ঞা করেন না। এ অর্থে জগতে লিপ্ত না হয়ে নিজেকে অবজ্ঞা করেন না।

তাই ভগবান বলেছেন :

পূর্বের আসবসমূহ পরিত্যাগ করে নুতন আসবসমূহ গ্রহণ না করে ভ্রান্ত বিশ্বাসে মতবাদী না হয়ে ইচ্ছা চালিত হন না। মিথ্যাদৃষ্টি হতে বিপ্রমুক্ত সেই ধীর ব্যক্তি নিজেকে অবজ্ঞা না করে জগতে লিপ্ত হন না।

 

১৪৯. তিনি দৃষ্ট, শ্রুত বা অনুমিত সব ধর্মসমূহে শত্রু বিজয়ী। সেই মুনি ভারমুক্ত, বিপ্রমুক্ত; তিনি কল্প বা কল্পনা করেন না, বিরত হন না, প্রার্থনা বা ইচ্ছাও করেন না।

‘সেনা’ বলতে মারসেনাকে বলা হয়। কায়দুশ্চরিত মারসেনা, বাক্‌দুশ্চরিত মারসেনা, মনোদুশ্চরিত মারসেনা, রাগ... দ্বেষ... মোহ... ক্রোধ... বিদ্বেষ... কপটতা... ভণ্ডামি... নির্দয়তা... ঈর্ষা... মাৎসর্য... মায়া... শঠতা... ভণ্ডামি... উগ্রতা... মান... অতিমান... উন্মাদ... প্রমাদ... সর্বক্লেশ... সর্বদুশ্চরিত... সর্ব দুচিন্তা... সর্ব প্রদাহ... সর্ব সন্তাপ... এবং সমস্ত অকুশলাভিসংস্কার হচ্ছে মারসেনা।

তাই ভগবান কর্তৃক এরূপ বলা হয়েছে :

“কাম হচ্ছে প্রথম সেনা, দ্বিতীয় সেনা অরতি...। অসুর (মারপক্ষপাতী) তাকে জয় করতে পারে না, সেসব মারসেনা জয় করতে পারলে সুখ লাভ হয়।”

যেহেতু চারি আর্যসত্য ও আর্য অষ্টাঙ্গিক মার্গ দ্বারা সকল মারসেনা, অনিষ্টকারী ক্লেশসমূহ জয়, পরাজয়, ভঙ্গ, ধ্বংস, বিনষ্ট করা যায়, সে কারণে বলা হয় শত্রু মুক্ত। তিনি দৃষ্টতে ক্লেশমুক্ত, শ্রুতিতে... অনুমানে... বিজ্ঞাতে ক্লেশমুক্ত-যা কিছু দৃষ্ট, শ্রুত, অনুমিত, সেসব ধর্মে শত্রু মুক্ত।

“ভার” বলতে তিন প্রকার ভার; যথা : ১) স্কন্ধভার, ২) ক্লেশভার এবং ৩) অভিসংস্কারভার। স্কন্ধভার কী? প্রতিসন্ধির দ্বারা রূপ, বেদনা, সংজ্ঞা, সংস্কার, বিজ্ঞান, এটাই স্কন্ধভার। ক্লেশভার কী? রাগ, দ্বেষ, মোহ, ক্রোধ, উপনাহ (বিদ্বেষ), কপটতা, আক্রোশ, ঈর্ষা, মাৎসর্য, মায়া, শঠ, স্বার্থপরতা, প্রচণ্ডতা (উগ্র অবস্থা), মান, অতিমান, মত্ততা, প্রমাদ, সকল ক্লেশ, সর্ব দুশ্চরিত বিষয়, সব দুশ্চিন্তা, সব পরিলাহ (দহন বা প্রদাহ), সর্ব সন্তাপ এবং সকল অকুসলাভিসংস্কার, এটাই ক্লেশভার। অভিসংস্কারভার কী? পুণ্যাভিসংস্কার, অপুণ্যাভিসংস্কার, আনেঞ্জাভিসংস্কার-এটি অভিসংস্কারভার। যেহেতু স্কন্ধভার, ক্লেশভার ও অভিসংস্কারভার প্রহীন ও মূলোৎপাটিত তালবৃক্ষ সদৃশ ভবিষ্যতে অনুৎপাদধর্মী হয়; তাই ভারমুক্ত, ভার পরিত্যক্ত, ভার অবনত (বর্জিত), ভার সমারোপিত, ভার নিক্ষিপ্ত ও ভার প্রতিপ্রশ্রদ্ধ বলা হয়।

প্রজ্ঞা বা প্রাজ্ঞতাকে জ্ঞান বলা হয়। যা প্রজ্ঞা, প্রজানন, বিচয়, প্রবিচয়, ধর্মবিচয়, বিচক্ষণতা (সল্লক্খণা), উপলক্ষণ (বা তীক্ষ্ণবুদ্ধি), প্রত্যুপলক্ষণ (পচ্চুপলক্খণা), পাণ্ডিত্য, পারদর্শিতা, নৈপুণ্য, জ্ঞানযুক্ত বিচার, (জ্ঞানময়) চিন্তা, পুঙ্খানুপুঙ্খরূপে পরীক্ষণ (উপপরক্খিা), প্রাজ্ঞতা (ভূরি), মেধা, নিপুণতা (পরিনাযিকা), পরিজ্ঞান, সম্প্রজ্ঞান, সম্প্রাজ্ঞতা (পতোদো), প্রজ্ঞা, প্রজ্ঞেন্দ্রিয়, প্রজ্ঞাবল, প্রজ্ঞাশস্ত্র, প্রজ্ঞাপ্রসাদ, প্রজ্ঞা-আলোক, প্রজ্ঞারশ্মি, প্রজ্ঞাজ্যোতি, প্রজ্ঞারত্ন, অমোহ, ধর্মবিচয় ও সম্যক দৃষ্টি। সেই জ্ঞানে সমন্নাগত মুনি জ্ঞানপ্রাপ্ত হন। মুনিত্ব (জ্ঞানের পূর্ণতা) তিন প্রকার—১) কায়-মুনিত্ব (কায়সংযমে মুনিত্ব), ২) বাক-মুনিত্ব (বাক্যসংযমে মুনিত্ব) এবং ৩) মনো-মুনিত্ব (মনোসংযমে মুনিত্ব)।

কায়-মুনিত্ব কিরূপ? ত্রিবিধ কায়-দুশ্চরিতের প্রহানই কায়-মুনিত্ব, ত্রিবিধ কায়-সুচরিতই কায়-মুনিত্ব, কায়ালম্বনে জ্ঞানই কায়-মুনিত্ব, কায়-পরিজ্ঞানই কায়-মুনিত্ব, পরিজ্ঞানসহগত মার্গই কায়-মুনিত্ব, কায়ে ছন্দরাগ প্রহানই কায়-মুনিত্ব, কায়সংস্কার নিরোধ ও চতুর্থ ধ্যান-সমাপত্তিই কায়-মুনিত্ব—এটাই কায়-মুনিত্ব।

বাক-মুনিত্ব কিরূপ? চতুর্বিধ বাক্য-দুশ্চরিতের প্রহানই বাক-মুনিত্ব, চতুর্বিধ বাক্য-সুচরিতই বাক-মুনিত্ব, বাক্যালম্বনে জ্ঞানই বাক-মুনিত্ব, বাক্য-পরিজ্ঞানই বাক-মুনিত্ব, পরিজ্ঞানসহগত মার্গই বাক-মুনিত্ব, বাক্যে ছন্দরাগ প্রহানই বাক-মুনিত্ব, বাক্যসংস্কার নিরোধ ও দ্বিতীয় ধ্যান-সমাপত্তিই বাক-মুনিত্ব—এটাই বাক-মুনিত্ব।

মনো-মুনিত্ব কিরূপ? ত্রিবিধ মনোদুশ্চরিতের প্রহানই মনো-মুনিত্ব, ত্রিবিধ মনোসুচরিতই মনো-মুনিত্ব, চিত্তালম্বনে জ্ঞানই মনো-মুনিত্ব, চিত্তপরিজ্ঞানই মনো-মুনিত্ব, পরিজ্ঞানসহগত মার্গই মনো-মুনিত্ব, চিত্তে ছন্দরাগ প্রহানই মনো-মুনিত্ব, চিত্তসংস্কার নিরোধ ও সংজ্ঞাবেদয়িত-নিরোধই মনো-মুনিত্ব—এটাই মনো-মুনিত্ব।

“কায়মুনি, বাকমুনি ও মনোমুনিকে আসবহীন বলা হয়, মুনিত্বসম্পন্ন মুনিকে সর্ব পরিত্যাগকারী বলা হয়। কায়মুনি, বাকমুনি ও মনোমুনিকে আসবহীন বলা হয়, মুনিত্বসম্পন্ন মুনিকে পাপবিধৌতক বলা হয়।”

এই তিন প্রকার মুনিত্বধর্মে সমন্নাগত ছয়জন মুনি (বিদ্যমান); যথা : আগারমুনি, অনাগারমুনি, শৈক্ষ্যমুনি, অশৈক্ষ্যমুনি, প্রত্যেকমুনি (বা স্বতন্ত্রমুনি) ও মুনিমুনি। আগারমুনি কারা? যেই আগারিকগণ দৃষ্টপদ (মুক্তির পথ দর্শন করেছেন এমন), বিজ্ঞাতশাসন—এরা আগারমুনি। অনাগারমুনি কারা? যেই প্রব্রজিতগণ দৃষ্টপদ, বিজ্ঞাতশাসন—এরা অনাগারমুনি। সাতজন শৈক্ষ্য শৈক্ষ্যমুনি। অর্হৎগণ অশৈক্ষ্যমুনি। প্রত্যেকবুদ্ধগণ প্রত্যেকমুনি। তথাগত অর্হৎ সম্যকসম্বুদ্ধগণকে মুনিমুনি বলা হয়।

“মূর্খ, অজ্ঞানী লোক কেবল মৌনাবলম্বন দ্বারা মুনি হয় না। যে পণ্ডিত ব্যক্তি মানদণ্ড নিয়ে (ভালো-মন্দ বিচারপূর্বক) উত্তম বিষয় গ্রহণ করে পাপসমূহ পরিবর্জন করেন, তদ্‌দ্বারা তিনিই মুনি হন এবং এই কারণে তাঁকে মুনি বলা হয়। যিনি (অধ্যাত্ম-বাহ্যিক) উভয় লোকে মনন করেন, তার দ্বারা তিনি মুনি বলে অভিহিত হন। অধ্যাত্ম-বাহ্যিক সর্বলোকে অসাত (অপ্রিয়) ও সাত বা প্রিয়ধর্ম জ্ঞাত হয়ে যিনি দেব-মনুষ্য দ্বারা পূজিত হন, সেই মুনি আসক্তিজাল (সঙ্গজাল) অতিক্রম করেন।”

“বিপ্রমুক্ত” বলতে রাগ বা আসক্তি হতে মুনির চিত্ত মুক্ত, বিমুক্ত, সুবিমুক্ত; দ্বেষ হতে চিত্ত... মোহ হতে চিত্ত... এবং সকল অকুসলাভিসংস্কার হতে চিত্ত মুক্ত, বিমুক্ত, সুবিমুক্ত, সেই মুনি ভারমুক্ত, বিপ্রমুক্ত।

“কল্প” (কপ্প) বলতে দুই প্রকার কম্পন-তৃষ্ণাকম্পন ও দৃষ্টিকম্পন... ইহা তৃষ্ণাকম্পন... ইহা দৃষ্টিকম্পন। তাঁর তৃষ্ণাকম্পন প্রহীন হয়, দৃষ্টিকম্পন পরিত্যক্ত হয়; তৃষ্ণাকম্পন প্রহীন হওয়ায় ও দৃষ্টিকম্পন পরিত্যক্ত হওয়ায় তৃষ্ণাকম্পন বা দৃষ্টিকম্পনকে সঞ্চালন করেন না, জন্ম দেন না, সঞ্জানন করেন না, উৎপন্ন করেন না, উৎপাদন করেন না। নূপরতোতি। সকল মূর্খ-পৃথগ্‌জন অনুরক্ত হয়, কল্যাণ-পৃথগ্‌জনসহ সাতজন শৈক্ষ্য অপ্রাপ্ত বিষয় প্রাপ্তির জন্য, অনধিগত বিষয় অধিগম বা লাভের জন্য, অসাক্ষাৎকৃত বিষয় সাক্ষাৎকরণের জন্য বিরত হন, ক্ষান্ত হন, প্রতিবিরত হন; পূজার্হ হতে আরত, বিরত, প্রতিবিরত, নিষ্ক্রান্ত, মুক্ত, বিপ্রমুক্ত, বিসংযুক্ত হয়ে অবাধ বা মুক্ত চিত্তে অবস্থান করেন-তিনি কল্পনা করেন না, বিরত হন না। ন পত্থিযোতি। ‘প্রার্থনা’ তৃষ্ণাকে বলা হয়। যা রাগ, সরাগ... অভিধ্যা, লোভ, অকুশলমূল। এই প্রার্থনা (ইচ্ছা) ও তৃষ্ণা প্রহীন, সমুচ্ছিন্ন, উপশান্ত, প্রতিপ্রশ্রদ্ধ (বা প্রশান্ত), পুনরুৎপত্তিহীন ও জ্ঞানাগ্নি দ্বারা দগ্ধ হয়েছে, তাই প্রার্থনা বা ইচ্ছা করেন না বলা হয়।

“ভগবান” (ভগৰা) বলতে গৌরবাধিবচন। অধিকন্তু, রাগ (আসক্তি) বিনষ্ট করেছেন বলে ভগবান; দ্বোষ (দ্বেষ) বিনষ্ট করেছেন বলে ভগবান; মোহ বিনষ্ট করেছেন বলে ভগবান; মান ছিন্ন করেছেন বলে ভগবান; মিথ্যাদৃষ্টি ছিন্ন করেছেন বলে ভগবান; কণ্টক বা শত্রু জয় করেছেন বলে ভগবান; ক্লেশ বিনষ্ট করেছেন বলে ভগবান; ধর্মরত্নকে ভাগ, বিভাগ, শ্রেণিভাগ করেছেন বলে ভগবান; ভবসমূহের অন্ত বা অতিক্রম করেছেন বলে ভগবান; ভাবিতকায়, ভাবিতশীল, ভাবিতচিত্ত, ভাবিতপ্রজ্ঞা বলে ভগবান; অরণ্য-বনজঙ্গল, নির্জন শয়নাসন, শব্দহীন (স্থান), নিস্তব্ধ (জায়গা), নির্জনতাপূর্ণ স্থান, মনুষ্য হতে নির্জন শয়নের উপযুক্ত স্থান ও নির্জনতানুরূপ স্থান ভজনা বা উপভোগ করেছেন বলে ভগবান; চীবর, পিণ্ডপাত, শয্যাসন, ওষুধ-প্রত্যয়-ভৈষজ্য-পরিষ্কার (ব্যবহার্য সামগ্রী) ভাগী বা অধিকারী বলে ভগবান; অর্থরস, ধর্মরস, বিমুক্তিরস, অধিশীল, অধিচিত্ত ও অধিপ্রজ্ঞার ভাগী বলে ভগবান; চারি ধ্যান, চারি অপ্রামাণ্য (মৈত্রী, করুণা, মুদিতা, উপেক্ষা), চারি অরূপ-সমাপত্তির অধিকারী বলে ভগবান; অষ্ট বিমোক্ষ, অষ্ট অভিভূ-আয়তন, আনুপূর্বিক নয়টি বিহার-সমাপত্তির (অষ্ট সমাপত্তি এবং নিরোধসমাপত্তির ধ্যান) অধিকারী বলে ভগবান; দশ সংজ্ঞা-ভাবনা, দশ কৃৎস্ন-সমাপত্তি, আনাপানস্মৃতি-সমাধি, অশুভ-সমাপত্তির অধিকারী বলে ভগবান; চারি স্মৃতিপ্রস্থান, চারি সম্যক-প্রধান, চারি ঋদ্ধিপাদ, পঞ্চেন্দ্রিয়, পঞ্চবল, সপ্ত বোধ্যঙ্গ, আর্য অষ্টাঙ্গিক মার্গের অধিকারী বলে ভগবান; দশ প্রকার তথাগতবল, চারি বৈশারদ্য (অর্হত্ত্বজ্ঞান, ক্ষীণাসব অবস্থা, বিঘ্নসমূহের প্রত্যাভিজ্ঞা অর্থাৎ বাধাবিঘ্নসমূহকে প্রত্যক্ষভাবে জানা এবং নির্বাণপ্রাপ্তির উপায় সম্বন্ধে স্বীকার করণ, দেশনাকরণ বা ধর্মপ্রচারকরণ), চারি প্রতিসম্ভিদা, ষড়ভিজ্ঞা ও ছয় প্রকার বুদ্ধধর্ম বা বুদ্ধত্বের অধিকারী বলে ভগবান। এই ‘ভগবান’ নাম মাতা, পিতা, ভ্রাতা, ভগ্নি, মিত্র-অমাত্য, জ্ঞাতি-গোত্র, শ্রমণ-ব্রাহ্মণ কিংবা দেবতাগণ দ্বারা কৃত হয়নি। এই ‘ভগবান’ নাম বুদ্ধ ভগবানগণের বোধিবৃক্ষমূলে বিমোক্ষন্তিকসহ সর্বজ্ঞতা-জ্ঞানের প্রতিলাভ, সাক্ষাৎকৃত ও প্রজ্ঞপ্তি হয়েছে।

তাই ভগবান বলেছেন :

তিনি দৃষ্ট, শ্রুত বা অনুমিত সব ধর্মসমূহে শত্রু বিজয়ী। সেই মুনি ভারমুক্ত, বিপ্রমুক্ত; তিনি কল্প বা কল্পনা করেন না, বিরত হন না, প্রার্থনা বা ইচ্ছাও করেন না।

মহাবিযূহ সূত্র বর্ণনা ত্রয়োদশ সমাপ্ত।


 

১৪. তুবট্টক সূত্র বর্ণনা
অতঃপর তুবট্টক সূত্র বর্ণনা ব্যাখ্যা করা হচ্ছে :

১৫০. হে আদিত্যবন্ধু, আপনার মতো মহর্ষিকে বিবেক ও শান্তিপদ সম্বন্ধে জিজ্ঞাসা করছি। কীভাবে ভিক্ষু দর্শন দ্বারা লোকে অনাসক্ত হয়ে নির্বাপিত হন।

“পুচ্ছা” বলতে তিন প্রকার প্রশ্ন-অদৃষ্ট বিষয় ব্যাখ্যামূলক প্রশ্ন, দৃষ্ট বিষয় বিচারমূলক প্রশ্ন, বিমতিচ্ছেদন প্রশ্ন। অদৃষ্ট বিষয় ব্যাখ্যামূলক প্রশ্ন কিরূপ? স্বাভাবিকভাবে লক্ষণ অজ্ঞাত, অদৃষ্ট, অতুল্য, অপরিমিত, দুর্বোধ্য ও অস্পষ্ট হলে তা জানার জন্য, দর্শনের জন্য, তুলনার জন্য, পরিমাপের জন্য, বোধগম্যের জন্য ও স্পষ্টকরণের জন্য প্রশ্ন জিজ্ঞাসা করে, ইহাই অদৃষ্ট বিষয় ব্যাখ্যামূলক প্রশ্ন। দৃষ্ট বিষয় বিচারমূলক প্রশ্ন কিরূপ? স্বাভাবিকভাবে লক্ষণ জ্ঞাত, দৃষ্ট, তুলনাকৃত, পরিমিত, বোধগম্য ও স্পষ্ট হলেও অন্য পণ্ডিতের সাথে মিল খোঁজার জন্য প্রশ্ন জিজ্ঞাসা করে, ইহাই দৃষ্ট বিষয় বিচারমূলক প্রশ্ন। বিমতিচ্ছেদন প্রশ্ন কিরূপ? স্বাভাবিকভাবে সংশয় উৎপন্ন হলে, সন্দেহ উৎপন্ন হলে ও সন্দিগ্ধ হলে ‘এভাবে নাকি অন্যভাবে, কী হবে, কীরূপ হবে’ এরূপে সে বিমতিচ্ছেদনের জন্য প্রশ্ন জিজ্ঞাসা করে—ইহাই বিমতিচ্ছেদন প্রশ্ন। এগুলোই তিন প্রকার প্রশ্ন।

আরও তিন প্রকার প্রশ্ন-মনুষ্য প্রশ্ন, অমনুষ্য প্রশ্ন, নির্মিত প্রশ্ন। মনুষ্য প্রশ্ন কিরূপ? মানুষেরা ভগবান বুদ্ধের নিকট উপস্থিত হয়ে প্রশ্ন করে। যেমন : ভিক্ষুগণ প্রশ্ন করেন, ভিক্ষুণীগণ প্রশ্ন করেন, উপাসকগণ প্রশ্ন করেন, উপাসিকাগণ প্রশ্ন করেন, রাজাগণ প্রশ্ন করেন, ক্ষত্রিয়গণ প্রশ্ন করেন, ব্রাহ্মণগণ প্রশ্ন করেন, বৈশ্যগণ প্রশ্ন করেন, শূদ্রগণ প্রশ্ন করেন, গৃহস্থগণ প্রশ্ন করেন, প্রব্রজিতগণ প্রশ্ন করেন, ইহাই মনুষ্য প্রশ্ন। অমনুষ্য প্রশ্ন কিরূপ? অমনুষ্যগণ ভগবান বুদ্ধের নিকট উপস্থিত হয়ে প্রশ্ন করে। যেমন : নাগগণ প্রশ্ন করে, সুপর্ণগণ প্রশ্ন করে, যক্ষগণ প্রশ্ন করে, অসুরগণ প্রশ্ন করে, গন্ধর্বগণ প্রশ্ন করে, (চারি দিকপাল) মহারাজগণ প্রশ্ন করে, ইন্দ্রগণ প্রশ্ন করে, ব্রহ্মাগণ প্রশ্ন করে, দেবতাগণ প্রশ্ন করে, ইহাই অমনুষ্য প্রশ্ন। নির্মিত প্রশ্ন কিরূপ? ভগবান মনোময়, সর্বাঙ্গ-প্রত্যঙ্গসম্পন্ন ও সতেজ ইন্দ্রিয়সম্পন্ন রূপ অভিনির্মিত করেন, সেই নির্মিত বুদ্ধ ভগবান বুদ্ধের নিকট উপস্থিত হয়ে প্রশ্ন করেন, ভগবান সেই প্রশ্নের উত্তর দেন, ইহাই নির্মিত প্রশ্ন কীরূপ। এগুলোই তিন প্রকার প্রশ্ন।

অপর তিন প্রকার প্রশ্ন-আত্মার্থে প্রশ্ন, পরার্থে, উভয়ার্থে প্রশ্ন। অপর তিন প্রকার প্রশ্ন—দৃষ্টধর্মীমূলক প্রশ্ন, পরলোক সম্বন্ধীয় প্রশ্ন, পরমার্থ প্রশ্ন। অপর তিন প্রকার প্রশ্ন—নিষ্কলঙ্ক প্রশ্ন, কলুষমুক্ত প্রশ্ন, পরিশুদ্ধপ্রশ্ন। অপর তিন প্রকার প্রশ্ন—অতীত প্রশ্ন, অনাগত প্রশ্ন, বর্তমান প্রশ্ন। অপর তিন প্রকার প্রশ্ন—অধ্যাত্ম প্রশ্ন, বাহ্যিক প্রশ্ন, অধ্যাত্ম-বাহ্যিক প্রশ্ন। অপর তিন প্রকার প্রশ্ন—কুশল প্রশ্ন, অকুশল প্রশ্ন, অব্যাকৃত প্রশ্ন। অপর তিন প্রকার প্রশ্ন-স্কন্ধ প্রশ্ন, ধাতু প্রশ্ন, আয়তন প্রশ্ন। অপর তিন প্রকার প্রশ্ন—স্মৃতিপ্রস্থান প্রশ্ন, সম্যক প্রধান প্রশ্ন, ঋদ্ধিপাদ প্রশ্ন। অপর তিন প্রকার প্রশ্ন—ইন্দ্রিয় প্রশ্ন, বল প্রশ্ন, বোধ্যঙ্গ প্রশ্ন। অপর তিন প্রকার প্রশ্ন—মার্গ প্রশ্ন, ফল প্রশ্ন, নির্বাণ প্রশ্ন।

“পুচ্ছামি তং” অর্থে তা জিজ্ঞাসা করছি, যাচ্ঞা করছি, অনুরোধ করছি, প্রার্থনা করছি “আমাকে বলুন”। সূর্যকে আদিত্য বলা হয়। গোত্রের মাধ্যমে গৌতম সূর্য, গোত্রের দ্বারা ভগবানই গৌতম, ভগবান সূর্যের গোত্রজ্ঞাতি ও গোত্রবন্ধু; তাই বুদ্ধ আদিত্যবন্ধু।

‘বিবেক’ বলতে তিন প্রকার বিবেক—কায়বিবেক, চিত্তবিবেক, উপধিবিবেক। কায়বিবেক কী রকম? এক্ষেত্রে ভিক্ষু নির্জন শয়নাসনে আনন্দ লাভ করেন। অরণ্যে, বৃক্ষমূলে, পর্বতে, পর্বতের খাদে, গিরিগুহায়, শ্মশানে, গভীর অরণ্যে, উন্মুক্ত স্থানে, তৃণস্তুপে কায়বিবেক দ্বারা অবস্থান করেন। তিনি একাকী গমন করেন, একাকী দাঁড়িয়ে থাকেন, একাকী উপবেশন করেন, একাকী শয়ন করেন, একাকী পিণ্ডচারণের জন্য গ্রামে প্রবেশ করেন, একাকী প্রত্যাগমন করেন বা ফিরে আসেন, একাকী নির্জন স্থানে উপবেশন করেন, একাকী চঙ্ক্রমণ করেন, একাকী বিচরণ করেন, অবস্থান করেন, ইর্যাপথে যাপন করেন, নিজেকে পরিচালিত করেন, দিনাতিপাত করেন, জীবনধারণ করেন, জীবন অতিবাহিত করেন। ইহাই কায় বিবেক।

চিত্তবিবেক কী রকম? প্রথম ধ্যানলাভীর চিত্ত পঞ্চ নীবরণ হতে পৃথক হয়, দ্বিতীয় ধ্যানলাভীর চিত্ত বিতর্ক-বিচার হতে পৃথক হয়, তৃতীয় ধ্যানলাভীর চিত্ত প্রীতি হতে পৃথক হয়, চতুর্থ ধ্যানলাভীর চিত্ত সুখ-দুঃখ হতে পৃথক হয়, আকাশানন্তায়তন সমাপত্তিলাভীর চিত্ত রূপসংজ্ঞা, প্রতিঘসংজ্ঞা, নানাত্বসংজ্ঞা হতে পৃথক হয়, বিজ্ঞানানন্তায়তন সমাপত্তিলাভীর চিত্ত আকাশানন্তায়তন সংজ্ঞা হতে পৃথক হয়, অকিঞ্চনায়তন সমাপত্তিলাভীর চিত্ত বিজ্ঞানানন্তায়তন সংজ্ঞা হতে পৃথক হয়, নৈবসংজ্ঞা-নাসংজ্ঞায়তন সমাপত্তিলাভীর চিত্ত অকিঞ্চনায়তন সংজ্ঞা হতে পৃথক হয়। স্রোতাপন্নের চিত্ত সৎকায়দৃষ্টি, বিচিকিৎসা, শীলব্রত-পরামর্শ, দৃষ্টি অনুশয়, বিচিকিৎসা অনুশয় এবং তদনুরূপ ক্লেশাদি হতে পৃথক হয়, সকৃদাগামীর চিত্তস্থ'ল কামরাগ সংযোজন, প্রতিঘ সংযোজন, কামারাগানুশয়, প্রতিঘানুশয় এবং তদনুরূপ ক্লেশাদি হতে পৃথক হয়, অনাগামীর চিত্ত অনুসহগত (বা অণুমাত্র বিদ্যমান) কামরাগ সংযোজন, প্রতিঘ সংযোজন, কামারাগানুশয়, প্রতিঘানুশয় এবং তদনুরূপ ক্লেশাদি হতে পৃথক হয়, অর্হতের চিত্ত রূপরাগ, অরূপরাগ, মান, চঞ্চলতা, অবিদ্যা ও মানানুশয়, ভবরাগানুশয়, অবিদ্যানুশয় এবং তদনুরূপ ক্লেশ ও বাহ্যিক সকল প্রকার নিমিত্তগ্রাহী হতে পৃথক হয়। ইহা চিত্তবিবেক।

উপধিবিবেক কী রকম? ক্লেশ, স্কন্ধ ও অভিসংস্কারকে বলা হয় উপধি। অমৃতময় নির্বাণকে বলা হয় উপধিবিবেক। যা সেই সকল সংস্কারের উপশম, সকল আসক্তির পরিত্যাগ, তৃষ্ণাক্ষয়, বিরাগ, নিরোধ ও নির্বাণ—ইহা উপাধিবিবেক। নির্জন বিহারে ও নৈষ্ক্রম্য অনুরাগীদের জন্য কায় বিবেক, পরিশুদ্ধ চিত্তের অধিকারী ও পরম পবিত্রতা প্রাপ্তদের জন্য চিত্ত বিবেক এবং সংস্কারে অনাগত বা সংস্কারহীন ও আসক্তিহীন পুদ্গলদের জন্য উপাধি বিবেক। “সন্তি” বলতে এক প্রকারের শান্তি, সেই শান্তিপদই হলো অমৃতময় নির্বাণ। যা সেই সকল সংস্কারের উপশম, সকল আসক্তির পরিত্যাগ, তৃষ্ণাক্ষয়, বিরাগ, নিরোধ ও নির্বাণ। ভগবান কর্তৃক এরূপ বলা হয়েছে, “এটা শান্তিপদ, এটা উত্তমপদ। যথা : সকল সংস্কারের উপশম, সকল আসক্তির পরিত্যাগ, তৃষ্ণাক্ষয়, বিরাগ, নিরোধ ও নির্বাণ।” অথবা অন্য প্রকারে যে ধর্মসমূহ শান্তি অধিগমের, শান্তি প্রাপ্তির ও শান্তি সাক্ষাৎ করার জন্য সংবর্তিত হয়; যেমন : চারি স্মৃতিপ্রস্থান, চারি সম্যক প্রধান, চারি ঋদ্ধিপাদ, পঞ্চ-ইন্দ্রিয়, পঞ্চবল, সপ্ত বোধ্যঙ্গ, আর্য অষ্টাঙ্গিক মার্গ। একে বলা হয় শান্তিপদ, ত্রাণপদ, মুক্তিপদ, শরণপদ, অভয়পদ, অচ্যুতপদ, অমৃতপদ, নির্বাণপদ।

“মহেসি” বলতে মহাঋষি বা শ্রেষ্ঠ ঋষি। ভগবানই শ্রেষ্ঠ ঋষি। মহাশীলস্কন্ধ অনুসন্ধানকারী, গবেষণাকারী, অন্বেষণকরী, আবিষ্কারক বলে শ্রেষ্ঠ ঋষি বা মহর্ষি। মহা সমাধিস্কন্ধ... মহা প্রজ্ঞাস্কন্ধ... মহা বিমুক্তিস্কন্ধ... মহা বিমুক্তিজ্ঞানদর্শন-স্কন্ধ অনুসন্ধানকারী, গবেষণাকারী, অন্বেষণকরী, আবিষ্কারক বলে শ্রেষ্ঠ ঋষি বা মহেসী। মহা অজ্ঞানতার মুক্তি, মহা উন্মত্ততার বিনাশ, মহা তৃষ্ণাশৈল্যের উৎপাটন, মহা মিথ্যাদৃষ্টির জটিলতা মুক্ত, মহা মানধ্বজার ধ্বংস, মহা অভিসংস্কারের উপশম, মহা ওঘের উত্তীর্ণ, মহা সংসার দুঃখভারের নিক্ষেপ, মহা সংসারবর্তের নিবারণ, মহা সন্তাপের নির্বাপণ, মহা মনকষ্টের প্রশমন, মহা ধর্মধ্বজের উত্তোলন সম্বন্ধে অনুসন্ধানকারী, গবেষণাকারী, অন্বেষণকরী, আবিষ্কারক বলে শ্রেষ্ঠ ঋষি বা মহেসী। মহা স্মৃতিপ্রস্থান, মহা সম্যক প্রধান, মহা ঋদ্ধিপাদ, মহা ইন্দ্রিয়, মহাবল, মহা বোধ্যঙ্গ, মহা আর্য অষ্টাঙ্গিক মার্গ, মহা পরমার্থ এবং অমৃতময় নির্বাণ অনুসন্ধানকারী, গবেষণাকারী, অন্বেষণকরী, আবিষ্কারক বলে শ্রেষ্ঠ ঋষি বা মহেসী। মহা প্রভাবশালী, মহা সত্ত্বগণের দ্বারা কোথায় বুদ্ধ, কোথায় ভগবান, কোথায় দেবাতিদেব, কোথায় নরশ্রেষ্ঠ এরূপ বলে তিনি অনুসন্ধানকৃত, গবেষণাকৃত, আবিষ্কারকৃত বিধায় মহর্ষি।

কিরূপে দেখে, দর্শন করে, তুলনা করে, ধারণা করে, বিবেচনা করে, নিরূপণ করে নিজের রাগ নির্বাপণ করেন? দ্বেষ নির্বাপণ করেন? মোহ নির্বাপণ করেন? ক্রোধ... বিদ্বেষ... কপটতা... ঘৃণা... ঈর্ষা... মাৎসর্য... মায়া... শঠতা... একগুয়েমি... দেমাগ... অহংকার... আত্মশ্লাঘা... মত্ততা... প্রমাদ... সকল ক্লেশ... সর্ব দুশ্চরিত্র... সব উদ্বেগ... সব মনকষ্ট... সব সন্তাপ... সকল অকুশলাভিসংস্কার নির্বাপণ করেন? শান্ত করেন? উপশান্ত করেন? প্রশমিত করেন? উপশমিত করেন? “ভিক্ষু” বলতে কল্যাণপৃথগ্‌জন ভিক্ষু বা শৈক্ষ্য ভিক্ষু।

চার প্রকার উপাদানের দ্বারা অ-ধারণমান, অ-গ্রহণমান, অস্পর্শমান, অনভিনিবেশমান। “লোকে” বলতে অপায়লোকে, মুনষ্যলোকে, দেবলোকে, স্কান্ধলোকে, ধাতুলোকে, আয়তনলোকে। “কিঞ্চি” বলতে রূপগত, বেদনাগত, সংজ্ঞাগত, সংস্কারগত ও বিজ্ঞানগত কিছু।

তজ্জন্য সেই নির্মিত (বুদ্ধ) বলেছেন :

হে আদিত্যবন্ধু, আপনার মতো মহর্ষিকে বিবেক ও শান্তিপদ সম্বন্ধে জিজ্ঞাসা করছি। কীভাবে ভিক্ষু দর্শন দ্বারা লোকে অনাসক্ত হয়ে নির্বাপিত হন।

 

১৫১. ভগবান বলেছেন, প্রপঞ্চসংজ্ঞার মূল অস্মি বা আমিকে প্রজ্ঞা দ্বারা সম্পূর্ণরূপে পরিত্যাগ করবে। যা কিছু আধ্যাত্ম তৃষ্ণা বিদ্যমান রয়েছে, সেসব তৃষ্ণা সদা স্মৃতিমান হয়ে ধ্বংস করতে শিক্ষা করবে।

প্রপঞ্চই প্রপঞ্চসঙ্খা। তৃষ্ণা প্রপঞ্চসঙ্খা, দৃষ্টি প্রপঞ্চসঙ্খা। তৃষ্ণা প্রপঞ্চসঙ্খার মূল কী? অবিদ্যামূল, অমনোযোগমূল, আত্মাভিমানমূল, নির্লজ্জতামূল, (পাপে) ভয়হীনতামূল, চঞ্চলতামূল, এটাই দৃষ্টি প্রপঞ্চসঙ্খার মূল।

“ভগবান” (ভগৰা) বলতে গৌরবাধিবচন। অধিকন্তু, রাগ (আসক্তি) বিনষ্ট করেছেন বলে ভগবান; দ্বোষ (দ্বেষ) বিনষ্ট করেছেন বলে ভগবান; মোহ বিনষ্ট করেছেন বলে ভগবান; মান ছিন্ন করেছেন বলে ভগবান; মিথ্যাদৃষ্টি ছিন্ন করেছেন বলে ভগবান; কণ্টক বা শত্রু জয় করেছেন বলে ভগবান; ক্লেশ বিনষ্ট করেছেন বলে ভগবান; ধর্মরত্নকে ভাগ, বিভাগ, শ্রেণিভাগ করেছেন বলে ভগবান; ভবসমূহের অন্ত বা অতিক্রম করেছেন বলে ভগবান; ভাবিতকায়, ভাবিতশীল, ভাবিতচিত্ত, ভাবিতপ্রজ্ঞা বলে ভগবান; অরণ্য-বনজঙ্গল, নির্জন শয়নাসন, শব্দহীন (স্থান), নিস্তব্ধ (জায়গা), নির্জনতাপূর্ণ স্থান, মনুষ্য হতে নির্জন শয়নের উপযুক্ত স্থান ও নির্জনতানুরূপ স্থান ভজনা বা উপভোগ করেছেন বলে ভগবান; চীবর, পিণ্ডপাত, শয্যাসন, রুগ্ন-প্রত্যয় ভৈষজ্য (ওষুধ), পরিষ্কার (ব্যবহার্য সামগ্রী) ভাগী বা অধিকারী বলে ভগবান; অর্থরস, ধর্মরস, বিমুক্তিরস, অধিশীল, অধিচিত্ত ও অধিপ্রজ্ঞার ভাগী বলে ভগবান; চারি ধ্যান, চারি অপ্রামাণ্য (মৈত্রী, করুণা, মুদিতা, উপেক্ষা), চারি অরূপ-সমাপত্তির অধিকারী বলে ভগবান; অষ্ট বিমোক্ষ, অষ্ট অভিভূ-আয়তন, আনুপূর্বিক নয়টি বিহার-সমাপত্তির (অষ্ট সমাপত্তি এবং নিরোধসমাপত্তির ধ্যান) অধিকারী বলে ভগবান; দশ সংজ্ঞা-ভাবনা, দশ কৃৎস্ন-সমাপত্তি, আনাপানস্মৃতি-সমাধি, অশুভ-সমাপত্তির অধিকারী বলে ভগবান; চারি স্মৃতিপ্রস্থান, চারি সম্যক-প্রধান, চারি ঋদ্ধিপাদ, পঞ্চেন্দ্রিয়, পঞ্চবল, সপ্ত বোধ্যঙ্গ, আর্য অষ্টাঙ্গিক মার্গের অধিকারী বলে ভগবান; দশ প্রকার তথাগতবল, চারি বৈশারদ্য (অর্হত্ত্বজ্ঞান, ক্ষীণাসব অবস্থা, বিঘ্নসমূহের প্রত্যাভিজ্ঞা অর্থাৎ বাধাবিঘ্নসমূহকে প্রত্যক্ষভাবে জানা এবং নির্বাণ প্রাপ্তির উপায় সম্বন্ধে স্বীকার করণ, দেশনা করণ বা ধর্মপ্রচার করণ), চারি প্রতিসম্ভিদা, ষড়ভিজ্ঞা ও ছয় প্রকার বুদ্ধধর্ম বা বুদ্ধত্বের অধিকারী বলে ভগবান। এই ‘ভগবান’ নাম মাতা, পিতা, ভ্রাতা, ভগ্নি, মিত্র-অমাত্য, জ্ঞাতি-সগোত্র, শ্রমণ-ব্রাহ্মণ কিংবা দেবতাগণ দ্বারা কৃত হয়নি। এই ‘ভগবান’ নাম বুদ্ধ ভগবানগণের বোধিবৃক্ষমূলে বিমোক্ষন্তিকসহ সর্বজ্ঞতা-জ্ঞানের প্রতিলাভ, সাক্ষাৎকৃত ও প্রজ্ঞপ্তি হয়েছে—প্রপঞ্চসঙ্খার মূল।

“মন্তা বা জ্ঞান” বলতে প্রজ্ঞাকে বুঝায়। যা প্রজ্ঞা, প্রজানন... অমোহ, ধর্মবিচয় ও সম্যক দৃষ্টি। “আমিত্ব” (অস্মি) বলতে রূপে “আমিত্ব” বলে মান, “আমিত্ব” বলে ছন্দ, “আমিত্ব” বলে অনুশয়; বেদনায়... সংজ্ঞায়... সংস্কারে... বিজ্ঞানে “আমিত্ব” বলে মান, “আমিত্ব” বলে ছন্দ ও “আমিত্ব” বলে অনুশয়। প্রপঞ্চসঙ্খার মূল; ইনি ভগবান। প্রপঞ্চসঙ্খার সমস্ত মূল ও আত্মাভিমান জ্ঞান দ্বারা দমন করা, রোধ করা, নিরোধ করা, উপশম করা, নির্বাপণ করা এবং শান্ত বা নিবারণ করা-ইনি ভগবান; প্রপঞ্চসঙ্খার মূল ও আমিত্ব এ সমস্ত (আমিত্বমূলক বিষয়) জ্ঞান দ্বারা দমন করবে।

“যে-সমস্ত” বলতে সম্পূর্ণরূপে, পরিপূর্ণভাবে, অশেষ, নিঃশেষ এবং শেষমূলক বচন—যে-সমস্ত। “তৃষ্ণা” অর্থে রূপতৃষ্ণা... ধর্মতৃষ্ণা। “অধ্যাত্ম” বলতে সেই তৃষ্ণা অধ্যাত্ম হতে সমুত্থিত হয়—অধ্যাত্ম। অথবা “আধ্যাত্মিক” বলতে চিত্তকে বুঝায়। যা চিত্ত, মন, মানস, হৃদয়, পাণ্ডুর, মন, মনায়তন, মনেন্দ্রিয়, বিজ্ঞান, বিজ্ঞানস্কন্ধ ও তদুদ্ভূত মনোবিজ্ঞানধাতু। চিত্ত দ্বারা সেই তৃষ্ণাসহগত, সহজাত, সংশ্লিষ্ট, সম্প্রযুক্ত, একোৎপাদ, একনিরোধ, একবস্তুক এবং একালম্বন হয় বলেই অধ্যাত্ম-যেসব তৃষ্ণা অধ্যাত্ম।

“সর্বদা” বলতে সদা, সর্বদা, সর্বকাল, অবিরত, ধ্রুবকাল, সতত, অনুক্ষণ, নিরবিচ্ছিন্নভাবে, অনুক্রমে, জল তরঙ্গের সদৃশ, নিরন্তর, স্থিতিকাল, ঘটিত, বায়ুতে স্পর্শিত, সকাল, বিকাল, প্রথম যাম, মধ্যম যাম, অন্তিম যাম, কৃষ্ণপক্ষে, শুক্লপক্ষে, বর্ষায়, হেমন্তে, প্রথম বয়ঃস্কন্ধে, মধ্যম বয়ঃস্কন্ধে, অন্তিম বয়ঃস্কন্ধে। “স্মৃতিমান” বলতে চারটি কারণে (বা বিষয়ে) স্মৃতিমান-কায়ে কায়ানুদর্শন স্মৃতিপ্রস্থান ভাবনাকালে স্মৃতিমান, বেদনায়... ধর্মে ধর্মানুদর্শন স্মৃতিপ্রস্থান ভাবনাকালে স্মৃতিমান। অপর চারটি কারণে স্মৃতিমান—১) অস্মৃতি পরিবর্জিত হওয়ায় স্মৃতিমান, ২) স্মৃতিকরণীয় ধর্মসমূহ কৃত হওয়ায় স্মৃতিমান, ৩) স্মৃতি-প্রতিপক্ষ ধর্মসমূহ বশীভূত বা হত হওয়ায় স্মৃতিমান এবং ৪) স্মৃতিনিমিত্ত ধর্মসমূহের ভূল না হওয়ায় স্মৃতিমান। অন্য চারটি কারণে স্মৃতিমান—১) স্মৃতিতে সমন্নাগত হওয়ায় স্মৃতিমান, ২) স্মৃতিতে বশীভূত হওয়ায় স্মৃতিমান, ৩) স্মৃতিতে প্রগুণ বা নিপুণ হওয়ায় স্মৃতিমান এবং ৪) স্মৃতিতে অপ্রত্যারোহণ হওয়ায় স্মৃতিমান। অপর চারটি কারণে স্মৃতিমান—১) সত্ত্বত্ব (অস্তিত্বপ্রাপ্ত) বলে স্মৃতিমান, ২) শান্ততাপ্রাপ্ত বলে স্মৃতিমান, ৩) স্তিরতাপ্রাপ্ত বলে স্মৃতিমান এবং ৪) শান্তধর্মে সমন্নাগত বলে স্মৃতিমান। বুদ্ধানুস্মৃতির দ্বারা স্মৃতিমান, ধর্মানুস্মৃতির দ্বারা স্মৃতিমান, সংঘানুস্মৃতির দ্বারা স্মৃতিমান, শীলানুস্মৃতির দ্বারা স্মৃতিমান, ত্যাগানুস্মৃতির দ্বারা স্মৃতিমান, দেবতানুস্মৃতির দ্বারা স্মৃতিমান, আনাপান স্মৃতির দ্বারা স্মৃতিমান, মরণানুস্মৃতির দ্বারা স্মৃতিমান, কায়গতস্মৃতির দ্বারা স্মৃতিমান, উপশমানুস্মৃতির দ্বারা স্মৃতিমান। যা স্মৃতি, অনুস্মুতি, স্মরণ (মনযোগিতা), স্মৃতি স্মরণতা, ধারণতা, নির্ণয়করণতা (অপিলাপনতা), স্মৃতিশীলতা, স্মৃতি, স্মৃতীন্দ্রিয়, স্মৃতিবল, সম্যক স্মৃতি, স্মৃতি-সম্বোধ্যঙ্গ, একায়নমার্গ, ইহাকে স্মৃতি বলা হয়। এই স্মৃতিতে উপনীত, সমুপনীত, উপগত, সমুপগত, উপপন্ন (প্রতিপন্ন), সমুপপন্ন ও সমান্নগত হন; তাই স্মৃতিমান বলা হয়।

“শিক্ষা” বলতে ত্রিবিধ শিক্ষা—১) অধিশীল শিক্ষা, ২) অধিচিত্ত শিক্ষা এবং ৩) অধিপ্রজ্ঞা শিক্ষা। অধিশীল শিক্ষা কিরূপ? এক্ষেত্রে ভিক্ষু শীলবান হন, প্রাতিমোক্ষ সংবরশীলে সংবৃত বা অধিষ্ঠিত হয়ে অবস্থান করেন, আচার-গোচর বা সচ্চরিত্র সম্পন্ন হন, অণুমাত্র বর্জনীয় বিষয়সমূহে (পাপে) ভয়দর্শী হন এবং শিক্ষাপদসমূহ গ্রহণ করে শিক্ষা করেন। ক্ষুদ্রশীলস্কন্ধ, মহাশীলস্কন্ধ। শীল প্রতিষ্ঠা (রক্ষণ), আদিচরণ, সংযম, সংবর, মুখ্য, প্রমুখ্য ও কুশলধর্মসমূহের অর্জন করা, ইহা অধিশীল শিক্ষা।

অধিচিত্ত শিক্ষা কিরূপ? এক্ষেত্রে ভিক্ষু কাম ও অকুশলধর্মসমূহ হতে বিবিক্ত (পৃথক) হয়ে সবিতর্ক, সবিচার ও বিবেকজনিত প্রীতি-সুখ বিমণ্ডিত প্রথম ধ্যান লাভ করে অবস্থান করেন। বিতর্ক ও বিচারের উপশমে আধ্যাত্মিক-সম্প্রসাদী, চিত্তের একাগ্রতাভাব, বিতর্ক-বিচারাতীত সমাধিজনিত প্রীতি-সুখবিমণ্ডিত দ্বিতীয় ধ্যান লাভ করে অবস্থান করেন। প্রীতিতে বিরাগ উৎপন্ন করে উপেক্ষাশীল হয়ে অবস্থান করেন এবং স্মৃতিমান ও সম্প্রজ্ঞাত হয়ে দৈহিক-সুখ অনুভব করেন। আর্যগণ যাকে “উপেক্ষাশীল, স্মৃতিমান, সুখবিহারী” বলেন, সেই তৃতীয় ধ্যান লাভ করে অবস্থান করেন। সুখ ও দুঃখ পরিত্যাগ করে পূর্বেই সৌমনস্য এবং দৌর্মনস্য অস্তমিত করে “নাদুঃখ-নাসুখ” উপেক্ষা-স্মৃতি-পরিশুদ্ধি চতুর্থ ধ্যান লাভ করে অবস্থান করেন, ইহাই অধিচিত্ত শিক্ষা।

অধিপ্রজ্ঞা শিক্ষা কিরূপ? এক্ষেত্রে ভিক্ষু প্রজ্ঞাবান হন, উদয়-অস্তগামী (জন্ম-মৃত্যুগামী)-প্রজ্ঞায় সমন্নাগত হন, আর্য-নির্বেধিক (মর্মভেদী) সম্যক দুঃখক্ষয়গামী (প্রতিপদায়) বিমণ্ডিত হন। তিনি (দুঃখকে) “ইহা দুঃখ” বলে যথাভূতভাবে জানেন, (দুঃখ সমুদয়কে) “ইহা দুঃখ সমুদয়” বলে প্রকৃষ্টরূপে জানেন, (দুঃখনিরোধকে) “ইহা দুঃখ নিরোধ” বলে যথাভূতভাবে জানেন, (দুঃখনিরোধগামী প্রতিপদাকে) “ইহা দুঃখ নিরোধগামী প্রতিপদা” বলে যথার্থরূপে জানেন। (আসবকে) “ইহা আসব” বলে প্রকৃষ্টরূপে জানেন, (আসব সমুদয়কে) “ইহা আসব সমুদয়” বলে যথার্থরূপে জানেন, (আসব নিরোধকে) “ইহা আসব নিরোধ” বলে যথার্থরূপে জানেন, (আসব নিরোধগামী প্রতিপদাকে) “ইহা আসব নিরোধগামী প্রতিপদা” বলে প্রকৃষ্টরূপে জানেন, ইহাই অধিপ্রজ্ঞা শিক্ষা।

সেসব তৃষ্ণা বিনয় (দমন), প্রতিবিনয়, প্রহান, উপশম, পরিত্যাগ ও প্রশান্ত করে অধিশীল শিক্ষা করেন, অধিচিত্ত শিক্ষা করেন, অধিপ্রজ্ঞা শিক্ষা করেন। এই ত্রিবিধ শিক্ষা মনোযোগ দিয়ে শিক্ষা করেন, জ্ঞাত হয়ে শিক্ষা করেন, দর্শন করে শিক্ষা করেন, প্রত্যবেক্ষণ করে শিক্ষা করেন, চিত্তকে অধিষ্ঠান বা সংকল্প করে শিক্ষা করেন, শ্রদ্ধায় অবনত হয়ে শিক্ষা করেন, বীর্যকে প্রগ্রহ বা অনুগ্রহ করে শিক্ষা করেন, স্মৃতি উপস্থাপন করে শিক্ষা করেন, চিত্তকে সমাহিত বা কেন্দ্রীভূত করে শিক্ষা করেন, প্রজ্ঞা দ্বারা উত্তমরূপে জ্ঞাত হয়ে শিক্ষা করেন, অভিজ্ঞেয় বিষয়কে অবগত হয়ে শিক্ষা করেন, পরিজ্ঞেয় বিষয়কে পরিজ্ঞাত হয় শিক্ষা করেন, প্রহাতব্য বিষয়কে পরিত্যাগ করে শিক্ষা করেন, ভাবিতব্য বিষয়কে ভাবিত করে শিক্ষা করেন, সাক্ষাৎকরণীয় বিষয়কে প্রত্যক্ষ করে শিক্ষা করেন, আচরণ করেন, সমাচরণ করেন, গ্রহণ করেন, পালন বা শিক্ষা করেন।

তজ্জন্য ভগবান বলেছেন :

প্রপঞ্চসংজ্ঞার মূল অস্মি বা আমিকে প্রজ্ঞা দ্বারা সম্পূর্ণরূপে পরিত্যাগ করবে। যা কিছু আধ্যাত্ম তৃষ্ণা বিদ্যমান রয়েছে, সেসব তৃষ্ণা সদা স্মৃতিমান হয়ে ধ্বংস করতে শিক্ষা করবে।

 

১৫২. ভিতর অথবা বাইরের সকল প্রকার ধর্ম জ্ঞাত হবে। তদ্ধেতু গর্বিত হবে না বা গর্ব করবে না, কারণ পণ্ডিতগণ তাকে শান্ত বলেন ন।

কুশলধর্মে বা অব্যাকৃতধর্মে যা কিছু নিজের গুণ জানেন। নিজের গুণ কিরূপ? আমি উচ্চকুল হতে প্রব্রজিত, আমি মহাকুল হতে প্রব্রজিত, আমি মহাভোগকুল হতে প্রব্রজিত, আমি বিপুল ভোগ-ঐশ্বর্যকুল হতে প্রব্রজিত। আমি সগৃহস্থ প্রব্রজিতদের মধ্যে (সবচেয়ে) অভিজ্ঞ, যশস্বী। আমি চীবর-পিণ্ডপাত-শয়নাসন-রুগ্নপ্রত্যয়-ভৈষজ্য-পরিষ্কারলাভী। আমি সূত্রান্তিক (সূত্রধর), আমি বিনয়ধর, আমি ধর্মকথিক। আমি আরণ্যিক, পিণ্ডপাতিক, পাংশুকূলিক, ত্রিচীবরিক, সপদানচারিক, খলুপশ্চাৎভত্তিক, নৈসজ্জিক ও যথাসন্তুষ্টিক ধুতাঙ্গধারী। আমি প্রথম ধ্যানলাভী, আমি দ্বিতীয় ধ্যানলাভী, আমি তৃতীয় ধ্যানলাভী, আমি চতুর্থ ধ্যানলাভী, আমি আকাশায়তন-সমাপত্তিলাভী, আমি বিজ্ঞানায়তন-সমাপত্তিলাভী, আমি অকিঞ্চনায়তন-সমাপত্তিলাভী এবং আমি নৈবসংজ্ঞা-নাসংজ্ঞায়তন-সমাপত্তিলাভী-এগুলোকে বলা হয় নিজের গুণ। নিজের গুণ সম্বন্ধে যা কিছু জানেন, জ্ঞাত হন, বিশেষভাবে জানেন, উপলব্ধি করেন এবং প্রতিবিদ্ধ করেন—যা কিছু অধ্যাত্ম-ধর্ম অভিজ্ঞাত হন। সেসব গুণ উপাধ্যায় বা আচার্যের হতে পারে—অথবা বাহ্যিক।

নিজের গুণ বা পরের গুণ দ্বারা গর্ব করেন না, গৌরব বোধ করেন না, অহংকার করেন না, গর্ববোধ করেন না, অভিমান করেন না; তদ্‌দ্বারা মান উৎপন্ন করেন না, স্বার্থপর হন না, আত্মসর্বস্ব হন না, একগুঁয়ে হন না। এ অর্থে তদ্‌দ্বারা গর্ব করেন না।

স্মৃতিমানদের, শান্তদের, সৎপুরুষদের বুদ্ধগণের, বুদ্ধশ্রাবকগণের ও প্রত্যক বুদ্ধগণের সেটি নিবৃত্তি বলে বলা হয়নি, উক্ত হয়নি, প্রচারিত হয়নি, ঘোষিত হয়নি, দেশিত হয়নি, প্রজ্ঞাপিত হয়নি, স্থাপিত হয়নি, বিবৃত হয়নি, ব্যাখ্যাত হয়নি, সুব্যাখ্যাত হয়নি এবং প্রকাশিত হয়নি—সেই নিবৃত্তিকে সৎ বলেননি।

তদ্ধেতু ভগবান বলেছেন :

ভিতর অথবা বাইরের সকল প্রকার ধর্ম জ্ঞাত হবে। তদ্ধেতু গর্বিত হবে না বা গর্ব করবে না, কারণ পণ্ডিতগণ তাকে শান্ত বলেন ন।

 

১৫৩. তদ্ধেতু নিজেকে শ্রেষ্ঠ, হীন অথবা সমান মনে করো না। বহু প্রকারে স্পর্শিত হয়ে নিজে কম্পিত হয়ে স্থিত হবে না।

“আমি শ্রেয়” এরূপে জাতি, গোত্র, কুলপুত্র, বর্ণ-সৌন্দর্য, ধন, অধ্যয়ন, কর্মায়তন, শিল্পায়তন, বিদ্যাস্থান, শ্রুত বিষয়, প্রতিভাণ বা অন্যতর অন্যতর বিষয় দ্বারা অতিমান উৎপন্ন করেন না—তদ্বারা শ্রেয় মনে করবে না।

“আমি হীন” এরূপে জাতি, গোত্র... বা অন্যতর অন্যতর বিষয় দ্বারা অপমান (ওমান) উৎপন্ন করেন ন। “আমি সদৃশ” এরূপে জাতি, গোত্র, কুলপুত্র, বর্ণ-সৌন্দর্য, ধন, অধ্যয়ন, কর্মায়তন, শিল্পায়তন, বিদ্যাস্থান, শ্রুত বিষয়, প্রতিভাণ বা অন্যতর অন্যতর বিষয় দ্বারা অপমান উৎপন্ন করেন না। এ অর্থে হীন অথবা অপর সদৃশ।

অনেক প্রকারে স্পৃষ্ট হলেও সমাহিতে সমন্নাগত হন। এ অর্থে বহু প্রকারে স্পর্শিত হলেও।

“আত্মা” বলতে আত্ম বা নিজকে বুঝায়। আত্মাকে চিন্তা করে, ধারণা করে, নির্ভর করে স্থিত হন না—আত্মাকে মনন করে স্থিত হন না।

তাই ভগবান বলেছেন :

তদ্ধেতু নিজেকে শ্রেষ্ঠ, হীন অথবা সমান মনে করো না। বহু প্রকারে স্পর্শিত হয়ে নিজে কম্পিত হয়ে স্থিত হবে না।

 

১৫৪. ভিক্ষু অধ্যাত্ম বিষয় উপশম করে অন্য কোথাও বা কোনোটি দ্বারা শান্তি অন্বেষণ করেন না। অধ্যাত্ম বিষয় উপসমকারী ভিক্ষুর আত্মা নেই নিরাত্মা কোথায়?

অধ্যাত্ম রাগ শান্ত করেন, দ্বেষ শান্ত করেন, মোহ শান্ত করেন, ক্রোধ... উপনাহ (বিদ্বেষ)... কপটতা... আক্রোশ... ঈর্ষা... মাৎসর্য... মায়া... শঠতা... স্বার্থপরতা... প্রচণ্ডতা (উগ্র অবস্থা)... মান... অতিমান... মত্ততা (মাতলামি)... প্রমাদ... সকল ক্লেশ... সর্ব দুশ্চরিত বিষয়... সব দুশ্চিন্তা... সব পরিলাহ (দহন বা প্রদাহ)... সর্ব সন্তাপ... এবং সকল অকুসলাভিসংস্কার শান্ত করেন, উপশান্ত করেন, উপসম করেন, নির্বাপণ করেন, প্রশমিত করেন। এ অর্থে অধ্যাত্ম বিষয় উপশম করেন।

অন্য কোনো অশুদ্ধিমার্গ দ্বারা, মিথ্যা-প্রতিপদা দ্বারা, পাপজনক প্রতিপদা দ্বারা এবং (চারি) স্মৃতিপ্রস্থানের বাইরে অন্যত্র, (চারি) সম্যক প্রধানের বাইরে অন্যত্র, (চারি) ঋদ্ধিপাদের বাইরে অন্যত্র, (পঞ্চ) ইন্দ্রিয়ের বাইরে অন্যত্র, (পঞ্চ) বলের বাইরে অন্যত্র, (সপ্ত) বোধ্যঙ্গের বাইরে অন্যত্র ও আর্য অষ্টাঙ্গিক মার্গের বাইরে অন্যত্র শান্তি, উপশান্তি, প্রশান্তি, নিবৃত্তি, প্রতিপ্রশ্রদ্ধি অন্বেষণ করেন না, গবেষণা করেন না, অনুসন্ধান করেন না। এ অর্থে অন্য কোথাও শান্তি অন্বেষণ করেন না।

অধ্যাত্ম রাগ শান্তকারীর, দ্বেষ শান্তকারীর, মোহ শান্তকারীর... সকল অকুসলাভিসংস্কার শান্তকারীর, উপশান্তকারীর, উপশমকারীর, নিবৃত্তকারীর, প্রতিপ্রশ্রদ্ধিকারীর (বা প্রশান্তকারীর)—অধ্যাত্ম বিষয় উপশমকারীর।

“নেই” বলতে প্রতিক্ষেপ। “আত্ম” (অত্তা) অর্থে আত্মদৃষ্টি না থাকা। “নিরাত্মা” (নিরত্তা) বলতে উচ্ছেদদৃষ্টি না থাকা। “আত্মা” বলে গৃহীত না হওয়া, “নিরাত্মা” বলে মুক্তি বা ত্যাগযোগ্য না হওয়া। যার (দৃষ্টি) গৃহীত হয়, তার (দৃষ্টি) ত্যাগ করা কর্তব্য। সেই গৃহীত (দৃষ্টি) ধারণ ও মোচন (বা ত্যাগ) সমতিক্রম করে অর্হৎগণ বৃদ্ধি এবং পরিহানি বিজিত হন। তিনি উত্থিত আবাস, মার্জিত স্বভাবী ... জন্ম-মৃত্যু-সংসার (বিজিত) এবং তাঁর আর পুনর্জন্ম নেই। এ অর্থে আত্মা নেই নিরাত্মা কোথায়?

তাই ভগবান বলেছেন :

ভিক্ষু অধ্যাত্ম বিষয় উপশম করে অন্য কোথাও বা কোনোটি দ্বারা শান্তি অন্বেষণ করেন না। অধ্যাত্ম বিষয় উপসমকারী ভিক্ষুর আত্মা নেই নিরাত্মা কোথায়?

 

১৫৫. সমুদ্রের মধ্যস্থলে যেমন ঢেউ উৎপন্ন হয় না, স্থির থাকে; ঠিক এরূপেই স্থির, তৃষ্ণাবিমুক্ত ভিক্ষু কোথাও কোনো কিছু উদ্‌গত করেন না।

সমুদ্র চুরাশি হাজার যোজন উচ্চতায় গভীর। নিচের চল্লিশ হাজার যোজন জল মৎস্য-কচ্ছপের দ্বারা কম্পিত হয়। উপরের চল্লিশ হাজার যোজন জল বাতাসের দ্বারা কম্পিত হয়। মধ্যবর্তী চারি হাজার যোজন জল কম্পিত হয় না, বিকম্পিত হয় না, বিচলিত হয় না, আলোড়িত হয় না, আন্দোলিত হয় না, প্রকম্পিত হয় না। অকম্পিত, অনান্দোলিত, অবিচলিত, অনালোড়িত, অঘূর্ণায়মান ও শান্ত বা স্থির বিধায় তথায় ঢেউ উৎপন্ন হয় না, সমুদ্র অচল থাকে। এরূপেই সমুদ্রের মধ্যস্থলে কোনো প্রকার ঢেউ উৎপন্ন হয় না, সর্বদা স্থির থাকে।

অথবা সাতটি পর্বতের মধ্যবর্তীস্থানে সত্তসীদন্তরা নামে মহাসমুদ্র আছে। তথায় জল কম্পিত হয় না, বিকম্পিত হয় না, বিচলিত হয় না, আলোড়িত হয় না, আন্দোলিত হয় না, প্রকম্পিত হয় না। অকম্পিত, অনান্দোলিত, অবিচলিত, অনালোড়িত, অঘূর্ণায়মান ও শান্ত বা স্থির বিধায় তথায় ঢেউ উৎপন্ন হয় না, সমুদ্র অচল থাকে। এরূপেই সমুদ্রের মধ্যস্থলে কোনো প্রকার ঢেউ উৎপন্ন হয় না, সর্বদা স্থির থাকে।

“এরূপে” বলতে উপমা প্রতিপাদন বা উপস্থাপন। “স্থির” অর্থে লাভে কম্পিত হন না, অলাভে কম্পিত হন না, যশে কম্পিত হন না, অযশে কম্পিত হন না, প্রশংসায় কম্পিত হন না, নিন্দায় কম্পিত হন না, সুখে কম্পিত হন না, দুঃখে কম্পিত হন না, বিকম্পিত হন না, বিচলিত হন না, আলোড়িত হন না, আন্দোলিত হন না, প্রকম্পিত হন না-এরূপে স্থির হন। ‘আসক্তি’ তৃষ্ণাকে বুঝায়। যা রাগ, সরাগ... অভিধ্যা, লোভ, অকুশলমূল। যাঁর এই আসক্তি, তৃষ্ণা প্রহীন, সমুচ্ছিন্ন, উপশান্ত, প্রশান্ত, পুনরুৎপত্তিহীন ও জ্ঞানাগ্নি দ্বারা দগ্ধ হয়েছে, তাঁকে তৃষ্ণাবিমুক্ত বলে। আসক্তির প্রহীন হয়েছে বিধায় তৃষ্ণাবিমুক্ত। তিনি লাভে বিচলিত হন না, অলাভে বিচলিত হন না, যশে বিচলিত হন না, অযশে বিচলিত হন না, প্রশংসায় বিচলিত হন না, নিন্দায় বিচলিত হন না, সুখে বিচলিত হন না এবং দুঃখেও বিচলিত হন না, আলোড়িত হন না, কম্পিত হন না, প্রকম্পিত হন না, সম্প্রকম্পিত হন না, এরূপে স্থির, তৃষ্ণাবিমুক্ত।

“উদ্গত” বলতে সাত প্রকার উদ্গত—১) রাগ (আসক্তি)-উদ্গত, ২) দ্বেষ-উদ্গত, ৩) মোহ-উদ্গত, ৪) মান-উদ্গত, ৫) দৃষ্টি-উদ্গত, ৬) ক্লেশ-উদ্গত এবং ৭) কর্ম-উদ্গত করেন না, জন্ম দেন না, উৎপন্ন করেন না, উৎপাদন করেন না, পুনরুৎপাদন করেন না। “কোথাও” অর্থে আধ্যাত্মিক, বাহ্যিক বা আধ্যাত্মিক-বাহ্যিক কোথাও, কোনোরূপ, কোনো স্থানে। এরূপে ভিক্ষু কোথাও কোনো কিছু উদ্গত করেন না।

তাই ভগবান বলেছেন :

সমুদ্রের মধ্যস্থলে যেমন ঢেউ উৎপন্ন হয় না, স্থির থাকে; ঠিক এরূপেই স্থির, তৃষ্ণাবিমুক্ত ভিক্ষু কোথাও কোনো কিছু উদ্‌গত করেন না।

 

১৫৬. উন্মীলিত চক্ষুষ্মান সব প্রত্যক্ষ ভয়নাশী ধর্মের কীর্তন করলেন। হে ভদন্ত, এখন প্রাতিমোক্ষ বা সমাধিমার্গ সম্পর্কে বলুন।

“প্রশংসিত” বলতে কীর্তিত, বর্ণিত, দেশিত, প্রজ্ঞাপিত, স্থাপিত, উন্মুক্ত, ব্যাখ্যাত, সুস্পষ্টভাবে কথিত, প্রকাশিত। “উন্মুক্তচক্ষু” বলতে ভগবান পাঁচ প্রকার চক্ষু দ্বারা উন্মুক্তচক্ষু—মাংসচক্ষু দ্বারা উন্মুক্তচক্ষু, দিব্যচক্ষু দ্বারা উন্মুক্তচক্ষু, প্রজ্ঞাচক্ষু দ্বারা উন্মুক্তচক্ষু, বুদ্ধচক্ষু দ্বারা উন্মুক্তচক্ষু এবং সমন্তচক্ষু দ্বারা উন্মুক্তচক্ষু।

ভগবান কীভাবে মাংসচক্ষু দ্বারা উন্মুক্তচক্ষু? ভগবানের মাংসচক্ষুতে পঞ্চবর্ণ বিদ্যমান-নীল, পীত, লোহিত, কৃষ্ণ, শ্বেত। যেখানে ভগবানের চক্ষুলোমসমূহ স্থিত সেই চক্ষুলোমসমূহ নীল, সুনীল, মনোরম, দর্শনীয় এবং উমাপুষ্প (অতসী ফুল) সদৃশ। তারপরে পীত, সুপীত, সুবর্ণবর্ণ, মনোরম, দর্শনীয়, কর্ণিকার-পুষ্প বা পদ্ম পাপড়ির অগ্রভাগের ন্যায়। ভগবানের উভয় চক্ষুকোঠর লোহিত, সুলোহিত, লাবণ্যময়, দর্শনীয়, ইন্দ্রগোপের (একজাতীয় লালপোকা) ন্যায়। চক্ষুর মধ্যস্থান কৃষ্ণ, সুকৃষ্ণ, মসৃণ, স্নিগ্ধ, মনোরম, দর্শনীয়, পিচ্ছিল-অরিষ্টক মণিসদৃশ। তারপরে শুভ্র, উজ্জ্বল-শুভ্র, শ্বেত, সাদা, লাবণ্যময়, দর্শনীয়, শুকতারাসদৃশ। সেই প্রাকৃতিক বা স্বভাবসিদ্ধ মাংসচক্ষু দ্বারা, আত্মভাবপ্রতিপন্নের দ্বারা এবং পূর্বসুচরিত কর্মপ্রভাব দ্বারা চতুর্দিকে দিন-রাত্রি যোজন পরিমাণ দর্শন করেন। যখন চতুরঙ্গ সমন্বিত অন্ধকার হয়। যেমন : চতুরঙ্গসমন্নাগত হয়ে অন্ধকার হয়, সূর্য অস্তগমন হয়, কৃষ্ণপক্ষের উপোসথ হয়, গভীর জঙ্গল এবং মহাকালমেঘ আকাশে উত্থিত হয়। এরূপ চতুরঙ্গ-সমন্বিত অন্ধকারেও ভগবান চতুর্দিকে যোজন পর্যন্ত দেখেন। দেয়াল, দরজা, প্রাকার, পর্বত, ঝোপ, লতা বা আবরিত রূপসমূহ দেখার জন্য কোনো বাধা সৃষ্টি হতে পারে না। যদি কোনো একটি তিলফল তিলবাহী শকটে ফেলে দেয়া হয়; (ভগবান) সেই তিলফল উদ্ধার করতে পারেন। ভগবানের প্রাকৃতিক বা স্বাভাবিক মাংসচক্ষু এরূপই পরিশুদ্ধ। এভাবেই ভগবান মাংসচক্ষু দ্বারা উন্মুক্তচক্ষু।

কীভাবে ভগবান দিব্যচক্ষু দ্বারা উন্মুক্তচক্ষু? ভগবান মনুষ্যাতীত বিশুদ্ধ দিব্যচক্ষু দ্বারা হীন, প্রণীত, সুবর্ণ, দুর্বর্ণ, সুগত এবং দুর্গতে চ্যুতমান ও উৎপন্নমান সত্ত্বগণকে দর্শন করেন; যথাকর্মে উপনীত সত্ত্বগণকে প্রকৃষ্টরূপে জানেন—“এই সত্ত্বগণ কায়-দুশ্চরিত্রসম্পন্ন, বাক-দুশ্চরিত্রসম্পন্ন, মনোদুশ্চরিত্রসম্পন্ন, আর্যনিন্দুক, মিথ্যাদৃষ্টিক, মিথ্যাদৃষ্টিমূলক কর্র্ম সম্পাদনকারী; তারা কায়ভেদে মৃত্যুর পর অপায়-দুর্গতি-বিনিপাত-নিরয়ে উৎপন্ন হয়েছে। এই সত্ত্বগণ কায়-সুচরিত্রসম্পন্ন, বাক-সুচরিত্রসম্পন্ন, মনোসুচরিত্রসম্পন্ন, আর্য-অনিন্দুক, সম্যক দৃষ্টিসম্পন্ন, সম্যক দৃষ্টিমূলক কর্র্ম সম্পাদনকারী; তারা কায়ভেদে মৃত্যুর পর সুগতি স্বর্গলোকে উৎপন্ন হয়েছে।” এরূপে মনুষ্যাতীত বিশুদ্ধ দিব্যচক্ষু দ্বারা হীন, প্রণীত, সুবর্ণ, দুর্বর্ণ, সুগত এবং দুর্গতে চ্যুতমান ও উৎপন্নমান সত্ত্বগণকে দর্শন করেন; যথাকর্মে উপনীত সত্ত্বগণকে প্রকৃষ্টরূপে জানেন। ভগবান ইচ্ছানুসারে এক লোকধাতু দর্শন করতে পারেন, দুই লোকধাতু দর্শন করতে পারেন, তিন লোকধাতু দর্শন করতে পারেন, চারি লোকধাতু দর্শন করতে পারেন, পাঁচ লোকধাতু দর্শন করতে পারেন, দশ লোকধাতু দর্শন করতে পারেন, বিশ লোকধাতু দর্শন করতে পারেন, ত্রিশ লোকধাতু দর্শন করতে পারেন, চল্লিশ লোকধাতু দর্শন করতে পারেন, পঞ্চাশ লোকধাতু দর্শন করতে পারেন, শত লোকধাতু দর্শন করতে পারেন, ক্ষুদ্রতর সহস্র লোকধাতু দর্শন করতে পারেন, দুই সহস্র মধ্যম লোকধাতু দর্শন করতে পারেন, তিন সহস্র লোকধাতু দর্শন করতে পারেন, মহাসহস্র লোকধাতু দর্শন করতে পারেন, যতদূর ইচ্ছা করেন ততদূর দর্শন করতে পারেন। ভগবানের দিব্যচক্ষু এরূপ পরিশুদ্ধ। এভাবেই ভগবান মাংসচক্ষু দ্বারা উন্মুক্তচক্ষু।

কীভাবে ভগবান প্রজ্ঞাচক্ষু দ্বারা উন্মুক্তচক্ষু? ভগবান মহাপ্রজ্ঞাসম্পন্ন, পুথুপ্রজ্ঞাসম্পন্ন, হাসপ্রজ্ঞাসম্পন্ন, জবনপ্রজ্ঞাসম্পন্ন, তীক্ষ্ণপ্রজ্ঞাসম্পন্ন, নির্বেধিক-প্রজ্ঞাসম্পন্ন, প্রজ্ঞাপ্রভেদে অভিজ্ঞ, ক্ষিপ্রজ্ঞানী, প্রতিসম্ভিদাপ্রাপ্ত, চারি বৈশারদ্যপ্রাপ্ত, দশবলধারী, পুর্বষার্ষভ (নরশ্রেষ্ঠ), পুরুষসিংহ (পুরুষোত্তম), পুরুষনাগ (নরোত্তম), মানবশ্রেষ্ঠ মহাপুরুষ, পবিত্রপুরুষ, অনন্তজ্ঞানী, অনন্ততেজী, অনন্তযশস্বী, আঢ্য, মহাধনী, ধনশালী, নেতা, বিনেতা, অনুনেতা, প্রজ্ঞাদাতা, আশ্রয়দাতা, দৃষ্টিদাতা, প্রসাদদাতা। সেই ভগবান অনুৎপন্নমার্গের উৎপাদনকারী (আবিষ্কারক), অজ্ঞাতমার্গের সন্ধানদাতা, অপ্রচারিত মার্গের প্রবক্তা, মার্গজ্ঞ, মার্গবিদূ, মার্গকোবিদ ও মার্গানুগামী; পরে শ্রাবকগণ এসবে সমন্নাগত হয়ে অবস্থান করেন।

সেই ভগবান জানার বিষয়কে জানেন, দেখার বিষয়কে দেখেন। তথাগত চক্ষুভূত, জ্ঞানভূত, ধর্মভূত, ব্রহ্মভূত, বক্তা, প্রবক্তা, মঙ্গল আনয়নকারী, অমৃতদাতা এবং ধর্মস্বামী। ভগবানের প্রজ্ঞার দ্বারা অদৃষ্ট, অবিদিত, অসাক্ষাৎকৃত ও অস্পর্শিত বিষয় কিছুই নেই। অতীত, অনাগত, বর্তমানসহ সবধর্ম সর্বাকারে ভগবান বুদ্ধের জ্ঞানমুখে উপস্থিত হয়। আত্মার্থ, পরার্থ, আত্ম-পর উভয়ার্থ, ইহলোক-অর্থ, পরলোক-অর্থ, উত্তান বা অগভীর-অর্থ, গভীর-অর্থ, গূঢ়-অর্থ, প্রতিচ্ছন্ন-অর্থ, জ্ঞাতব্য-অর্থ, নিরূপিত-অর্থ, অনবদ্য-অর্থ, ক্লেশহীন-অর্থ, নির্মল-অর্থ, পরমার্থ-অর্থ যা কিছু জানার আছে ভগবান সবই জানেন; সেসব বিষয় বুদ্ধজ্ঞানের মধ্যে আবর্তিত হয়।

ভগবান বুদ্ধের সকল কায়কর্মের কোনো পরিবর্তন নেই, সকল বাক্‌কর্মের... সকল মনোকর্মের... অতীতের ভগবান বুদ্ধের জ্ঞান অপ্রতিহত ছিল, অনাগতে অপ্রতিহত থাকবে, বর্তমানে অপ্রতিহত আছে। যতটুকু জ্ঞাত হওয়া উচিত, ততটুকু জ্ঞান; যতটুকু জ্ঞান, ততটুকু জ্ঞাত হওয়া উচিত। জ্ঞাতব্য পর্যন্ত জ্ঞান, জ্ঞান পর্যন্ত জ্ঞাতব্য; জ্ঞাতব্য বিষয়কে অতিক্রম করে জ্ঞান প্রবর্তিত হয় না, জ্ঞানকে অতিক্রম করে জ্ঞাতব্যপথও থাকে না। সেই ধর্মসমূহ পারস্পরিক সম্পর্কযুক্ত। যেমন দুটি ঝুড়ি ভালোভাবে স্পর্শিত হলে (বা যোজিত হলে) নিচের ঝুড়িটি উপরের ঝুড়িকে ছাড়িয়ে যায় না, আবার উপরের ঝুড়িটি নিচের ঝুড়িকে ছাড়িয়ে যায় না; পারস্পারিক সম্পর্কযুক্ত হয়ে স্থিত থাকে। ঠিক তেমনিভাবে ভগবান বুদ্ধের জ্ঞাতব্য বিষয় এবং জ্ঞান পারস্পরিক সম্পর্কযুক্ত হয়ে স্থিত। যতটুকু জ্ঞাতব্য, ততটুকু জ্ঞান; যতটুকু জ্ঞান, ততটুকু জ্ঞাতব্য। জ্ঞাতব্য পর্যন্ত জ্ঞান, জ্ঞান পর্যন্ত জ্ঞাতব্য। জ্ঞাতব্য বিষয়কে অতিক্রম করে জ্ঞান প্রবর্তিত হয় না, জ্ঞানকে অতিক্রম করে জ্ঞাতব্যপথও থাকে না। সেই ধর্মসমূহ পারস্পরিক সম্পর্কযুক্ত।

ভগবান বুদ্ধের জ্ঞান সকল ধর্মে প্রবর্তিত হয়। ভগবান বুদ্ধের সকল ধর্ম আবর্তন প্রতিবদ্ধ, আকাঙ্ক্ষা প্রতিবদ্ধ, মনোযোগ প্রতিবদ্ধ, চিত্ত উদয় প্রতিবদ্ধ। ভগবান বুদ্ধের জ্ঞান সকল সত্ত্বে প্রবর্তিত হয়। ভগবান সকল সত্ত্বের আসব সম্বন্ধে জানেন, অনুশয় সম্বন্ধে জানেন, চরিত্র সম্বন্ধে জানেন, অভিপ্রায় সম্বন্ধে জানেন। ভবাভবে সত্ত্বগণের অল্প রজম্রক্ষিত সম্বন্ধে ও মহারজম্রক্ষিত সম্বন্ধে, তীক্ষ্ণ ইন্দ্রিয় সম্বন্ধে ও মৃদু ইন্দ্রিয় সম্বন্ধে, সুন্দর আকার সম্বন্ধে ও দুরাকার সম্বন্ধে, সুবিজ্ঞেয় সম্বন্ধে ও দুর্বিজ্ঞেয় সম্বন্ধে যথাযথভাবে জানেন। দেবলোক সহ এ জগতে শ্রমণ-ব্রাহ্মণ, দেবতা, ব্রহ্ম ও প্রজা, দেব-মনুষ্যগণ বুদ্ধজ্ঞানের মধ্যে প্রবর্তিত হয়।

কিছু কিছু মৎস্য-কচ্ছপ যেমন তিমি, তিমিঙ্গল (তিমি জাতীয় এক প্রকার প্রকাণ্ড সামুদ্রিক মৎস্য) হতে তলগামী হয়ে মহাসমুদ্রে বিচরণ করে, ঠিক তেমনিভাবে দেবলোক সহ এ জগতে শ্রমণ-ব্রাহ্মণ, দেবতা, ব্রহ্ম, প্রজা ও দেব-মনুষ্যগণ বুদ্ধজ্ঞানের মধ্যে প্রবর্তিত হয়। কিছু কিছু পক্ষী যেমন গরুড়পক্ষী হতে নিম্নগামী হয়ে আকাশে উড়ে বেড়ায়, ঠিক তেমনিভাবে যারা প্রজ্ঞায় সারীপুত্র অনুরূপ, তাঁরাও বুদ্ধজ্ঞানের প্রদেশে প্রবর্তিত হন। বুদ্ধজ্ঞান দেব-মনুষ্যের জ্ঞান ভেদ ও অতিক্রম করে স্থিত থাকে। যারা ক্ষত্রিয়পণ্ডিত, ব্রাহ্মণপণ্ডিত, গৃহপতিপণ্ডিত, শ্রমণপণ্ডিত, নিপুণ, শাস্ত্রবিদ, কেশাগ্রবিদ্ধকারী ধনুর্ধর সদৃশ ও স্বীয় প্রজ্ঞাবলে অতিসূক্ষ্ম দৃষ্টিগত বিষয়সমূহেও চুলছেরা আলোচনাকারী; তারা স্বীয় মিথ্যাধারণাজাত প্রশ্নে সুসজ্জিত হয়ে তথাগতের নিকট উপস্থিত হয়ে গূঢ় ও প্রতিচ্ছন্ন বিষয় সম্বন্ধে জিজ্ঞাসা করে। আর এভাবে তারা ভগবান কর্তৃক ব্যাখ্যাত, দৃঢ়ভাবে সমর্থিত প্রশ্নসমূহ সংগ্রহকারী হয়। ফলশ্রুতিতে তারা ক্রীতদাসের ন্যায় ভগবানের অনুগামী হয়। অতঃপর ভগবান তা দেদীপ্যমান করে প্রজ্ঞাপ্ত করেন। এভাবে ভগবান প্রজ্ঞাচক্ষু দ্বারা উন্মুক্তচক্ষু।

কিভাবে ভগবান বুদ্ধচক্ষু দ্বারা উন্মুক্তচক্ষু? ভগবান বুদ্ধচক্ষু দ্বারা জগৎ অবলোকনকালে সত্ত্বগণকে দেখতে পান-কেউ অল্পরজম্রক্ষিত, কেউ মহারজম্রক্ষিত; কেউ তীক্ষ্ণ ইন্দ্রিয়সম্পন্ন, কেউ মৃদু ইন্দ্রিয়সম্পন্ন; কেউ সুন্দর আকার সম্পন্ন, কেউ কদাকার; কেউ সুবিজ্ঞেয়, কেউ দুর্বিজ্ঞেয় এবং কেউ কেউ পরলোক ও পাপ বিষয়ে ভয়দর্শী হয়ে বিচরণকারী, কেউ কেউ পরলোক ও পাপ বিষয়ে ভয়দর্শী হয়ে বিচরণকারী নয়। যেমন উৎপল, পদুম, পুণ্ডরিক গাছের কিছু কিছু উৎপল, পদুম, পুণ্ডরিক জলে উৎপন্ন হয়, জলে বৃদ্ধি পায় এবং জলে আশ্রিত হয়ে সম্পূর্ণরূপে জলে মগ্ন থাকে; কিছু কিছু উৎপল, পদুম, পুণ্ডরিক জলে উৎপন্ন হয়, জলে বৃদ্ধি পায় এবং জলপ্রাপ্ত বা জল বরাবর স্থিত থাকে; আর কিছু কিছু উৎপল, পদুম, পুণ্ডরিক জলে উৎপন্ন হয়, জলে বৃদ্ধি পায় এবং জল হতে ঊর্ধ্বে উঠে জল অপ্রলিপ্ত অবস্থায় থাকে। ঠিক একইভাবে ভগবান বুদ্ধচক্ষু দ্বারা জগৎ অবলোকনকালে সত্ত্বগণকে দেখতে পান-কেউ অল্পরজম্রক্ষিত, কেউ মহারজম্রক্ষিত; কেউ তীক্ষ্ণ ইন্দ্রিয়সম্পন্ন, কেউ মৃদু ইন্দ্রিয় সম্পন্ন; কেউ সুন্দর আকার সম্পন্ন, কেউ কদাকার; কেউ সুবিজ্ঞেয়, কেউ দুর্বিজ্ঞেয় এবং কেউ কেউ পরলোক ও পাপ বিষয়ে ভয়দর্শী হয়ে বিচরণকারী, কেউ কেউ পরলোক ও পাপ বিষয়ে ভয়দর্শী হয়ে বিচরণকারী নয়। ভগবান এরূপে বলেন—“এই পুদ্গল রাগচরিত, এই পুদ্গল দ্বেষচরিত, এই পুদ্গল মোহচরিত, এই পুদ্গল বিতর্কচরিত, এই পুদ্গল শ্রদ্ধাচরিত, এই পুদ্গল জ্ঞানচরিত।” ভগবান রাগচরিত পুদ্গলের জন্য অশুভ ভাবনার কথা বলেছেন; দ্বেষচরিত পুদ্গলের জন্য মৈত্রীভাবনার কথা বলেছেন; মোহচরিত পুদ্গলের জন্য আবৃতি-প্রশ্ন জিজ্ঞাসা, যথাসময়ে ধর্মশ্রবণ, যথাসময়ে ধর্মালোচনা এবং গুরুর সাথে একত্রে বাস করতে বলেছেন; বিতর্কচরিত পুদ্গলের জন্য আনাপানস্মৃতি ভাবনা বর্ণনা করেছেন; শ্রদ্ধাচরিত পুদ্গলের জন্য প্রসাদনীয় নিমিত্ত (অর্থাৎ শ্রদ্ধা উৎপন্ন করে এমন বিষয়) যেমন বুদ্ধের সর্বজ্ঞতা জ্ঞান, ধর্মের শ্রেষ্ঠত্ব এবং সংঘের শীলে সুপ্রতিষ্ঠিত বিষয় বর্ণনা করেছেন; প্রজ্ঞা বা জ্ঞানচরিত পুদ্গলের জন্য স্বীয় বিদর্শন নিমিত্ত অনিত্যাবস্থা, দুঃখাবস্থা, অনাত্মাবস্থা বর্ণনা করেছেন।

গিরি বা পর্বতের চূড়ায় স্থিতজন যেমন চারিদিকের লোকজনসহ সমস্ত কিছু দেখতে পায়, তদ্রূপ ধর্মময় প্রসাদে আরোহিত সুমেধ (বুদ্ধ) সমন্তচক্ষু। তিনি শোকগ্রস্ত, শোকে অবতীর্ণ, জন্ম-জরায় অভিভূত জনতাকে দেখতে পান।

এভাবে ভগবান বুদ্ধচক্ষু দ্বারা উন্মুক্তচক্ষু।

কিরূপে ভগবান সমন্তচক্ষু দ্বারা উন্মুক্তচক্ষু? সর্বজ্ঞতা-জ্ঞানকে সমন্তচক্ষু বলা হয়। ভগবান সর্বজ্ঞতা জ্ঞানের দ্বারা অলংকৃত, গুণান্বিত, উপগত, সমুপগত, প্রতিপন্ন, সুপ্রতিপন্ন ও সমন্নাগত।

এ জগতে তাঁর অদৃষ্ট, অবিজ্ঞাত এবং অজানার বিষয় কিছুই নেই, যা জ্ঞাত হবার রয়েছে, তিনি সবই জ্ঞাত হয়েছেন। তজ্জন্য তথাগতকে সমন্তচক্ষু বলা হয়। এভাবে ভগবান সমন্তচক্ষু দ্বারা উন্মুক্তচক্ষু।

“সক্খিধম্মং” বলতে জনশ্রুতিতে নয়, এই অনুমানে নয়, পরম্পরায় নয়, গ্রনে'র প্রথানুসারে (পিটকসম্পদায) নয়, তর্কহেতু নয়, নিয়ম বা ফলহেতুতে নয়, আকার প্রতিফলন দ্বারা নয়, এবং মিথ্যাদৃষ্টিমূলক ইচ্ছা দ্বারা স্বয়ং ধর্ম অভিজ্ঞাত ও আত্মপ্রত্যক্ষ হয় না—প্রত্যক্ষদর্শীধর্ম।

দুঃখকর বিষয় দুই প্রকার—প্রকাশিত দুঃখকর বিষয়, প্রতিচ্ছন্ন দুঃখকর বিষয়। প্রকাশিত দুঃখকর বিষয় কিরূপ? সিংহ, ব্যঘ্র, সীতাবাঘ, ভল্লুক, হায়েনা, নেগ্রেবাঘ, মহিষ, হস্তি, সর্প, বৃশ্চিক, শতপদী, চোর, ক্রন্দনরত মানুষ, কৃতকর্মা, অকৃতকর্মা এবং চক্ষুরোগ, শ্রোত্ররোগ, ঘ্রাণরোগ, জিহ্বারোগ, কায়রোগ, শিররোগ, কর্ণরোগ, মুখরোগ, দন্তরোগ, কাশিরোগ, শ্বাসরোগ, দাহরোগ, জ্বর, কুক্ষিরোগ, মূর্ছা, রক্তামাশয়, শূলরোগ, কলেরা, কুষ্ঠরোগ, গণ্ড (পোড়া), খোঁচপাচড়া, ক্ষয়রোগ, মৃগীরোগ (অপমারো), দাউদ, চুলকানি, চর্মরোগ, রখস (নখের একপ্রকার রোগ), সুড়সুড়ানি, লোহিতপিত্ত, মধুমেহ (শর্করাযুক্ত বহুমূত্র রোগ), অর্শ্বরোগ, গুটিবসন্ত, ভগন্দর (গুহ্যদ্বারে ব্রণজাতীয় রোগ), পিত্তসমুত্থানজনিতরোগ, শ্লেষ্মাসমুত্থানজনিত রোগ, বায়ুসমুত্থানজনিত রোগ, সন্নিপাতিকরোগ, ঋতুপরিবর্তনজনিত রোগ, বিষম পরিহারজ (বা দুর্দশাজনিত) রোগ, খিঁচুনিরোগ (ওপক্কমিকেন), কর্মবিপাকজনিত রোগ এবং শীত, উষ্ণ, ক্ষুধা, পিপাসা, মল, মুত্র, ডাঁশ-মশা-মাছি-সরিসৃপাদির সংস্পর্শ-এগুলোকে বলা হয় প্রকাশিত দুঃখকর।

প্রতিচ্ছন্ন দুঃখকর বিষয় কিরূপ? কায়দুশ্চরিত, বাক্‌দুশ্চরিত, মনোদুশ্চরিত, কামচ্ছন্দ নীবরণ, ব্যাপাদ নীবরণ, তদ্রালস্য নীবরণ, চঞ্চলতা-অনুশোচনা নীবরণ, বিচিকিৎসা নীবরণ, রাগ, দ্বেষ, মোহ, ক্রোধ, বিদ্বেষ, ভণ্ডামি, আক্রোশ, ঈর্ষা, মাৎসর্য, প্রবঞ্চনা, একগুঁয়েমি, কলহ, মান, অতিমান, গর্ব, প্রমাদ এবং সকল ক্লেশ, সকল দুশ্চরিত, সকল দুশ্চিন্তা, সকল উত্তেজনা, সকল অন্তর্দাহ ও সকল অকুশল অভিসংস্কার এগুলোকে বলা হয় অপ্রকাশিত দুঃখকর।

দুঃখ বলা হয়, কোন অর্থে দুঃখ? বশীভূত করে বলে দুঃখ, পরিহানীতে চালিত করে বলে দুঃখ, সেই শরীরে আশ্রয় করে বলে দুঃখ। কিরূপে বশীভূত করে দুঃখ দেয়? সেই পুরুষকে সেই দুঃখকর বিষয়সমূহে পরাভূত করে, বশীভূত করে, পরাজিত করে, আবৃত করে, অভিভূত করে, মর্দন করে-এরূপে বশীভূত করে দুঃখ দেয়। কিরূপে পরিহানীতে চালিত করে? কুশলধর্মসমূহে অন্তরায় করে পরিহানীতে চালিত করে দুঃখ দেয়। কুশলধর্মসমূহ কিরূপ? সম্যক প্রতিপদা, অনুলোম প্রতিপদা, অবিরুদ্ধ প্রতিপদা, ধারণ অনুরূপ প্রতিপদা, ধর্মানুধর্ম প্রতিপদা এবং শীলসমূহে পরিপূর্ণতায়, ইন্দ্রিয়সমূহ সংযমতায়, ভোজনে মাত্রায় ও জাগ্রত অবস্থায়, স্মৃতি সম্প্রজ্ঞান অবস্থায়, চারি স্মৃতি প্রস্থানে জাগ্রত অবস্থায়, চারি সম্যক প্রধানে জাগ্রত অবস্থায়, সপ্ত বোধ্যাঙ্গে জাগ্রত অবস্থায়, আর্য অষ্টাঙ্গিক মার্গে জাগ্রত অবস্থায়-এই কুশলধর্মসমূহে অন্তরায় করে পরিহানীতে চালিত হয়। এভাবে পরিহানিতে চালিত করে।

আশ্রয় করা দুঃখকর বিষয়সমূহ কিরূপ? তথায় যে অকুশল-পাপধর্মসমূহ নিজে সন্নিশ্রিত হয়ে উৎপন্ন হয়। যেমন : বিলে আশ্রয় অবস্থানকারী প্রাণীসমূহ বিলে বাস করে, জলজ প্রাণীসমূহ জলে বাস করে, বন্য প্রাণীসমূহ বনে বাস করে, গাছে অবস্থানকারী প্রাণীসমূহ গাছে অবস্থান করে। ঠিক এরূপেই তথাই এই অকুশলধর্মসমূহ নিজের মধ্যে সন্নিশ্রিত হয়েই উৎপন্ন হয়। এরূপে আশ্রয় করে।

তাই ভগবান বলেছেন, “হে ভিক্ষুগণ, অন্তেবাসী ও আচার্যসহ (সাচরিযকো) অবস্থানকারী ভিক্ষু দুঃখে অবস্থান করে স্বাচ্ছন্দে নয়। ভিক্ষুগণ, অন্তেবাসী ও আচার্যসহ অবস্থানকারী ভিক্ষু কীভাবে দুঃখে অবস্থান করে স্বাচ্ছন্দে নয়? এখানে চক্ষু দ্বারা রূপ দেখে ভিক্ষুর যেই পাপজনক অকুশলধর্ম ও সংযোজনমূলক উচ্চাকাঙ্ক্ষা উৎপন্ন হয়, সেই পাপজনক অকুশলধর্মসমূহ তার অন্তরে অবস্থান করে ও স্রাবিত হয়-তদ্ধেতু অন্তেবাসীসহ বলা হয়। সেগুলো তাকে বেষ্টন করে। পাপজনক অকুশলধর্মসমূহ তাকে বেষ্টন করে—সেহেতু আচার্যসহ (সাচরিযকো) বলা হয়।”

“পুনঃ, ভিক্ষুগণ, ভিক্ষুর শ্রোত্র দ্বারা শব্দ শুনে... ঘ্রাণ দ্বারা গন্ধ গ্রহণ করে... জিহ্বা দ্বারা রসাস্বাদন করে... কায় দ্বারা স্পর্শ করে... এবং মন দ্বারা ধর্মানুভব করে ভিক্ষুর যেই পাপজনক অকুশলধর্ম ও সংযোজনমূলক উচ্চাকাঙ্ক্ষা উৎপন্ন হয়, সেই পাপজনক অকুশলধর্মসমূহ তার অন্তরে অবস্থান করে ও স্রাবিত হয়-তদ্ধেতু অন্তেবাসীসহ বলা হয়। সেগুলো তাকে বেষ্টন করে। পাপজনক অকুশলধর্মসমূহ তাকে বেষ্টন করে—সেহেতু আচার্যসহ বলা হয়। ভিক্ষুগণ, এভাবেই অন্তেবাসী ও আচার্যসহ অবস্থানকারী ভিক্ষু দুঃখে অবস্থান করে স্বাচ্ছন্দে নয়।” তথায় এরূপে আশ্রয় করে।

ভগবান বলেছেন, “ভিক্ষুগণ, অন্তর (মন)-অমিত্র, অন্তর-শত্রু , অন্তর-ঘাতক ও অন্তর-বিরোধী তিন প্রকার অন্তর্মল আছে। তিন প্রকার কী কী? অন্তর-অমিত্র, অন্তর-শত্রু , অন্তর-ঘাতক ও অন্তর-বিরোধী লোভ অন্তর্মল। দ্বেষ অন্তর্মল.... এবং অন্তর-অমিত্র, অন্তর-শত্রু , অন্তর-ঘাতক ও অন্তর-বিরোধী মোহ অন্তর্মল। ভিক্ষুগণ, এগুলোই অন্তর-অমিত্র, অন্তর-শত্রু , অন্তর-ঘাতক ও অন্তর-বিরোধী তিন প্রকার অন্তর্মল।”

“লোভে যে অনর্থ জন্মে, চিত্ত কম্পিত হয়, অন্তরে ভয় জন্মায় তা মানুষেরা জানে না। লোভী ব্যক্তি অর্থ জ্ঞাত হয় না, ধর্ম দেখতে পায় না। ঘনান্ধকার ঘনিয়ে আসলে লোভ মানুষকে পরাজিত করে। দ্বেষে যে অনর্থ জন্মে, চিত্ত কম্পিত হয়, অন্তরে ভয় জন্মায় তা মানুষেরা জানে না। ক্রুদ্ধ ব্যক্তি অর্থ জ্ঞাত হয় না, ধর্ম দেখতে পায় না। ঘনান্ধকার ঘনিয়ে আসলে দ্বেষ মানুষকে পরাজিত করে। মোহে যে অনর্থ জন্মে, চিত্ত কম্পিত হয়, অন্তরে ভয় জন্মায় তা মানুষেরা জানে না। মূর্খ ব্যক্তি অর্থ জ্ঞাত হয় না, ধর্ম দেখতে পায় না। ঘনান্ধকার ঘনিয়ে আসলে মোহ মানুষকে পরাজিত করে।”

এরূপে আশ্রয় করে—পরিস্সযা।

ভগবান বলেছেন, “মহারাজ, ত্রিবিধ ধর্ম আধ্যাত্মিকভাবে উৎপন্ন হবার কারণ থাকলে তা পুরুষের অহিত, দুঃখ ও নিরানন্দের জন্যই উৎপন্ন হয়। ত্রিবিধ কী কী? মহারাজ, লোভধর্ম আধ্যাত্মিকভাবে উৎপন্ন হবার কারণ থাকলে তা পুরুষের অহিত, দুঃখ ও নিরানন্দের জন্যই উৎপন্ন হয়। দ্বেষধর্ম... এবং মোহধর্ম আধ্যাত্মিকভাবে উৎপন্ন হবার কারণ থাকলে তা পুরুষের অহিত, দুঃখ ও নিরানন্দের জন্যই উৎপন্ন হয়। মহারাজ, এই ত্রিবিধ ধর্মই আধ্যাত্মিকভাবে উৎপন্ন হবার কারণ থাকলে তা পুরুষের অহিত, দুঃখ এবং নিরানন্দের জন্য উৎপন্ন হয়।

“সারবান, ফলবান বৃক্ষসদৃশ লোভ, দ্বেষ, মোহ এবং আত্মসম্ভূত বিষয়সমূহ পুরুষকে পীড়া দিয়ে থাকে।”

এরূপে আশ্রয় করে—পরিস্সযা।

ভগবান বলেছেন :

“এই (মন) হতেই রাগ-দ্বেষের উৎপত্তি হয়, অরতি-রতি, রোমাঞ্চকরও এই (মন) হতে উৎপন্ন হয়; এই (মন) হতেই মনোবিতর্ক উৎপন্ন হয়, বালকেব দ্বারা যেমন কাক উত্তেজিত হয়।”

এরূপে আশ্রয় করে—পরিস্সযা।

আশ্রয় নাশ, আশ্রয় প্রহান, আশ্রয় উপশম, আশ্রয় পরিত্যাগ, আশ্রয় প্রতিপ্রশ্রদ্ধি ও অমৃত নির্বাণ।

প্রতিপদ সম্বন্ধে বলুন—সম্যক প্রতিপদ, অনুকূল প্রতিপদ, প্রতিকূল প্রতিপদ, জ্ঞাত প্রতিপদ ও ধর্মানুধর্ম প্রতিপদ, শীলসমূহ পরিপূর্ণকরণ, ইন্দ্রিয়সমূহ গুপ্তদ্বার বা রক্ষাকরণ, ভোজনে মাত্রাজ্ঞতা... জাগরনে অনুযুক্ততা... স্মৃতিসম্প্রজ্ঞান... চারি স্মৃতিপ্রস্থান... চারি সম্যক প্রধান... চারি ঋদ্ধিপাদ... পঞ্চেন্দ্রিয়... পঞ্চবল... সপ্ত বোধ্যঙ্গ... আর্য অষ্টাঙ্গিক মার্গ, নির্বাণ এবং নির্বাণগামিনী প্রতিপদ সম্বন্ধে বলুন, বর্ণনা করুন, দেশনা করুন, প্রজ্ঞাপন করুন, স্থাপন করুন, উদ্ঘাটন করুন, বিশ্লেষণ করুন, ব্যাখ্যা করুন এবং প্রকাশ করুন—প্রতিপদ সম্বন্ধে বলুন। ‘ভদ্দন্তে’ বলতে সেই নির্মিত বুদ্ধ ভগবানকে সম্বোধন করছেন। অথবা আপনি যে ধর্ম বর্ণনা করেছেন, দেশনা করেছেন, প্রজ্ঞাপন করেছেন, স্থাপন করেছেন, উদ্‌ঘাটন করেছেন, বিশ্লেষণ করেছেন, ব্যাখ্যা করেছেন এবং প্রকাশ করেছেন তা সবই সুন্দর, উত্তম, কল্যাণকর, অনবদ্য ও সেবিতব্য।

“পাতিমোক্খং” বলতে কুশল ধর্মসমূহ সম্পাদনের জন্য শীল প্রতিষ্ঠা, আদি আচরণ, সংযম, সংবর, মুখ্য, প্রমুখ্য। “অথ ৰাপি সমাধি” বলতে যা চিত্তের স্থিতি, সংস্থিতি, অবস্থিতি, সমাবস্থা, অবিক্ষেপ, ধীরস্থির মানসিকতা, শমথ, সমাধি ইন্দ্রিয়, সমাধিবল ও সম্যক সমাধি।

তদ্ধেতু সেই নির্মিত (বুদ্ধ) বলেছেন :

উন্মীলিত চক্ষুষ্মান সব প্রত্যক্ষ ভয়নাশী ধর্মের কীর্তন করলেন। হে ভদন্ত, এখন প্রাতিমোক্ষ বা সমাধিমার্গ সম্পর্কে বলুন।

 

১৫৭. চক্ষু দ্বারা লোভ করবে না, হীনালাপ হতে শ্রোত্র নিবারণ করবে। রসসমূহের প্রতি আসক্ত হয়ো না এবং সংসারের কোনো বিষয়ের প্রতি মমত্ব করবে না।

চক্ষুলোলুপ কিরূপ? এক্ষেত্রে কোনো ভিক্ষু চক্ষুলোলুপতায় সমন্নাগত হয়, “অদৃষ্টকে দেখা উচিত, দৃষ্টকে অতিক্রম করা উচিত” বলে রূপ দর্শনার্থে আরাম থেকে আরামে, উদ্যান থেকে উদ্যানে, গ্রাম থেকে গ্রামে, নিগম থেকে নিগমে, নগর থেকে নগরে, রাষ্ট্র থেকে রাষ্ট্রে এবং জনপদ থেকে জনপদে দীর্ঘ ভ্রমণ (চারিকং) ও অনবস্থিত (অনিশ্চিত) ভ্রমণে নিয়োজিত হয়। এরূপেই চক্ষুলোলুপ হয়।

অথবা ভিক্ষু অন্তরঘরে প্রবিষ্ট হয়ে ও মার্গ প্রতিপন্ন হয়ে অসংযত হয়ে গমন করে। হস্তি, অশ্ব, রথ, পদাতিক সৈন্য (পত্তি), স্ত্রী, পুরুষ, কুমার, কুমারী, বাজার, ঘরমুখ বা গৃহের সম্মুখদিক, ঊর্ধ্বদিকে ও নিম্নদিকে অবলোকন করে করে চলে এবং বিশৃঙ্খলভাবে দিগ্‌বিদিক গমন করে। এরূপেই চক্ষুলোলুপ হয়।

অথবা ভিক্ষু চক্ষু দ্বারা রূপ দর্শন করে নিমিত্তগ্রাহী ও অনুব্যঞ্জনগ্রাহী হয়। যে-কারণে চক্ষেন্দ্রিয় অসংযত হয়ে অবস্থানকালে অভিধ্যা, দৌর্মনস্য, পাপ ও অকুশলধর্মসমূহ অনুস্রাবিত হয়; তা সংবরের জন্য উপায় অবলম্বন করে না, চক্ষেন্দ্রিয় রক্ষা করে না, চক্ষেন্দ্রিয়ে অসংযত হয়। এরূপেই চক্ষুলোলুপ হয়।

যেমন : কোনো কোনো শ্রমণ-ব্রাহ্মণ শ্রদ্ধাপ্রদত্ত ভোজনাদি ভোজন করে এরূপ দৃশ্য দর্শন করে অবস্থান করে; যথা : নাচ, গান, বাদ্য, দৃশ্য, আখ্যান (ইতিহাস), হস্তশব্দ (হস্ত দ্বারা পরিচালিত সঙ্গীত বিদ্যা), চারণ সঙ্গীত, কুম্ভথূন (এক প্রকার ঢোল বা রণঢঙ্কা), রঙ্গমঞ্চে প্রদর্শিত দৃশ্যপট (সোভনকং), চণ্ডাল বাজীকরের কৌশল (চণ্ডালং ৰংসং), ধোবন দৃশ্য, হস্তিযুদ্ধ, অশ্বযুদ্ধ, মহিষযুদ্ধ, বৃষভযুদ্ধ, অজযুদ্ধ, ভেড়াযুদ্ধ, কুক্কুটযুদ্ধ, বর্তকযুদ্ধ, দণ্ডযুদ্ধ, মুষ্টিযুদ্ধ, মল্লযুদ্ধ (কুস্তি), যুদ্ধের অভিসন্ধি বা নকশা (উয্যোধিকং), সৈন্যদলের সাজসজ্জা, সেনব্যূহ, সৈন্য পরিদর্শন ইত্যাদি। এরূপেই চক্ষুলোলুপ হয়।

কিরূপে চক্ষুলোলুপ হন না? এক্ষেত্রে ভিক্ষু অন্তরঘরে প্রবিষ্ট হয়ে, মার্গ প্রতিপন্ন হয়ে সুসংযত হয়ে গমন করেন। হস্তি, অশ্ব, পদাতিক সৈন্য (পত্তি), স্ত্রী, পুরুষ, কুমার, কুমারী, বাজার, ঘরমুখ বা গৃহের সম্মুখদিক, ঊর্ধ্বদিকে ও নিম্নদিকে অবলোকন করে করে চলেন না এবং বিশৃঙ্খলভাবে দিগ্‌বিদিক গমন করেন না। এরূপেই চক্ষুলোলুপ হন না।

অথবা ভিক্ষু চক্ষু দ্বারা রূপ দর্শন করে নিমিত্তগ্রহী ও অনুব্যঞ্জনগ্রাহী হন না। যে-কারণে চক্ষেন্দ্রিয় অসংযত হয়ে অবস্থানকালে অভিধ্যা, দৌর্মনস্য, পাপ ও অকুশলধর্মসমূহ অনুস্রাবিত হয়; তা সংবরের জন্য উপায় অবলম্বন করেন, চক্ষেন্দ্রিয় রক্ষা করেন, চক্ষেন্দ্রিয়ে সুসংযত হন। এরূপেই চক্ষুলোলুপ হন না।

যেমন, কোনো কোনো শ্রমণ-ব্রাহ্মণ শ্রদ্ধাপ্রদত্ত ভোজনাদি ভোজন করে এরূপ দৃশ্য দর্শন করে অবস্থান করেন না; যথা : নাচ, গান, বাদ্য, দৃশ্য, আখ্যান (ইতিহাস)... সৈন্য পরিদর্শন ইত্যাদি। এরূপ দৃশ্য দর্শন হতে প্রতিবিরত হন। এরূপেই চক্ষুলোলুপ হন না।

চক্ষুলোলুপতা পরিত্যাগ করেন, ধ্বংস করেন, বিনাশ করেন, নিবৃত্ত করেন; চক্ষুলোলুপতা হতে নিবৃত্ত (আরতো), বিরত, প্রতিবিরত, নিষ্ক্রান্ত, মুক্ত, বিপ্রমুক্ত, বিসংযুক্ত হয়ে অবাধ বা মুক্ত চিত্তে অবস্থান করেন—চক্ষু দ্বারা লোলুপ হন না।

“গ্রামকথা” (বাজে কথা) বলতে বত্রিশ প্রকার হীনালাপ; যথা : রাজ কথা, চোর কথা, মহামাত্য কথা, সেনা কথা, ভয় কথা, যুদ্ধ কথা, অন্ন কথা, পান বা পানীয় কথা, বস্তু কথা, যান কথা, শয়ন কথা, মালা কথা, গন্ধ কথা, জ্ঞাতি কথা, গ্রাম কথা, নিগম কথা, নগর কথা, জনপদ কথা, স্ত্রী কথা, শূর (বীর) কথা, পথ কথা, কুম্ভস্থান (কূপ বা পুকুরঘাট) কথা, পূর্বপ্রেত কথা, নানত্ত বা এলোমেলো কথা, লোক আখ্যায়িকা বা জগতের আদি-অন্ত কথা, সমুদ্র আখ্যায়িকা (সমুদ্রের আদি-অন্ত সম্বন্ধীয়) কথা, এরূপ হওয়া—ওরূপ না হওয়া (অর্থাৎ অমুক অমুক স্থানে জন্ম নেবে, অমুক অমুক স্থানে নেবে না) সম্বন্ধীয় কথা ইত্যাদি। গ্রামকথায় শ্রোত্র আবরিত করেন, নিবারিত করেন, সংবর করেন, রক্ষা করেন, রক্ষণাবেক্ষণ করেন, রুদ্ধ করেন, পৃথক বা বন্ধ করেন—গ্রামকথায় শ্রোত্র আবরিত করেন।

“রস” (রসে চ) বলতে মূলরস (বৃক্ষমূলের রস), স্কন্ধরস (বৃক্ষকাণ্ডারের রস), বাকলের রস, পাতার রস, পুষ্পরস, ফলরস, অম্লরস, মধুর বা মিষ্টি রস, তিক্ত রস, কটুরস, লবণযুক্ত রস, ক্ষারযুক্ত রস, কর্কশ বা অপক্ব ফলাদির অম্লরস (লম্বিকং), কষায় রস, সুস্বাদু রস, অস্বাদু বা অপ্রীতিকর রস, ঠান্ডা রস, উষ্ণ রস। কোনো কোনো শ্রমণ-ব্রাহ্মণ রসলোভী আছে; তারা জিহ্বাগ্র দিয়ে উৎকৃষ্ট রসাদি পরীক্ষা বা অন্বেষণ করে করে বিচরণ করে; অম্লরস লাভ করে অম্লহীন রস খোঁজে, অম্লহীন রস লাভ করে অম্লরস খোঁজে... ঠান্ডা রস লাভ করে উষ্ণ রস খোঁজে, উষ্ণ রস লাভ করে ঠান্ডা রস খোঁজে। তারা যা যা লাভ করে তদ্বারা তুষ্ট হয় না, পুনঃপুন খোঁজে, মনোজ্ঞ রসসমূহে অভিভূত, লালায়িত, আসক্ত, বিমোহিত, অনুরক্ত, যুক্ত, সংযুক্ত ও আবদ্ধ হয়। যাঁর এই রস তৃষ্ণা প্রহীন, সমুচ্ছিন্ন ... জ্ঞানাগ্নি দ্বারা দগ্ধ হয়েছে, তিনি মনোযোগ সহকারে আহার করেন—তা ক্রীড়ার জন্য নয়... অধিকন্তু আমার জীবন যাত্রা অনবদ্য ও সুখাবস্থান হবে।

যেমন, কেবল বনে অগ্নি সংযোগ করা হয় গাছ লাগানোর জন্য, কেবল ভার বহন করার জন্য অক্ষদণ্ডে (বা চক্রে) তৈল লেপন করা হয়, কেবল দুর্গম পথ অতিক্রম করার জন্য পচামাংস আহার করা হয়; ঠিক এভাবেই ভিক্ষু মনোযোগ-সহকারে আহার করেন-তা ক্রীড়ার জন্য নয়... অধিকন্তু আমার জীবন যাত্রা অনবদ্য ও সুখাবস্থান হবে। তিনি রসতৃষ্ণা পরিত্যাগ করেন, বিনাশ করেন, ধ্বংস করেন, নিবৃত্ত করেন; রসতৃষ্ণা হতে আরত (নিবৃত্ত), বিরত, প্রতিবিরত, নিষ্ক্রান্ত, মুক্ত, বিপ্রমুক্ত এবং বিসংযুক্ত হয়ে অবাধ বা মুক্তচিত্তে অবস্থান করেন—রসে লোলুপ হন না।

“মমত্ব” (মমত্তা) বলতে দ্বিবিধ মমত্ব-তৃষ্ণা-মমত্ব ও দৃষ্টি-মমত্ব ... ইহা তৃষ্ণা-মমত্ব ... ইহা দৃষ্টি-মমত্ব। তৃষ্ণা-মমত্বকে ত্যাগপূর্বক দৃষ্টি-মমত্বকে বর্জন করে চক্ষুকে মমায়িত করেন না, গ্রহণ করেন না, ধারণ করেন না ও অভিনিবেশ করেন না; শ্রোত্রকে... ঘ্রাণকে... জিহ্বাকে... কায়কে... রূপ... শব্দ... গন্ধ... রস... স্পর্শ... কুল... গণ... আবাস... লাভ... যশ... প্রশংসা... সুখ... চীবর... পিণ্ডপাত... শয্যাসন... ওষুধ-প্রত্যয়-ভৈষজ্য-পরিস্কার (ব্যবহার্য সামগ্রী)... কামধাতু... রূপধাতু... অরূপধাতু... কামভব... রূপভব... অরূপভব... সংজ্ঞাভব... অসংজ্ঞাভব... নৈবসংজ্ঞা-নাসংজ্ঞাভব... একবোকার (প্রকার) ভব... চারি বোকার ভব... পঞ্চ বোকার ভব... অতীত... অনাগত... বর্তমান... এবং দৃষ্ট-শ্রুত-অনুমিত-বিজ্ঞাতব্য (মন দ্বারা অনুভূত বা জ্ঞাতব্য) ধর্মসমূহ মমায়িত করেন না, গ্রহণ করেন না, ধারণ করেন না ও অভিনিবেশ করেন না। “কিছুই (কিঞ্চি) বলতে রূপগত, বেদনাগত, সংজ্ঞাগত, সংস্কারগত, বিজ্ঞানগত কোনো কিছুই। “লোকে” (লোকস্মিং) অর্থে অপায়লোকে... আয়তনলোকে-জগতে কোনো কিছুতেই মমত্বানুভব বা আসক্তি করেন না।

তাই ভগবান বলেছেন :

চক্ষু দ্বারা লোভ করবে না, হীনালাপ হতে শ্রোত্র নিবারণ করবে। রসসমূহের প্রতি আসক্ত হয়ো না এবং সংসারের কোনো বিষয়ের প্রতি মমত্ব করবে না।

 

১৫৮. ভিক্ষু স্পর্শে স্পৃষ্ট হলে কিছুতেই পরিদেবন করেন না। তিনি ভব ইচ্ছা করেন না, ভৈরবসমূহে সম্প্রকম্পিত হন না।

“স্পর্শ” (ফস্সো) বলতে রোগস্পর্শ। রোগস্পর্শে স্পৃষ্ট (রোগাক্রান্ত) হলেও সমাহিতে সমন্নাগত হন; চক্ষুরোগে আক্রান্ত হলেও সমাহিতে সমন্নাগত হন, শ্রোত্ররোগে... ঘ্রাণরোগে... জিহ্বারোগে... কায়রোগে... শিররোগে... কর্ণরোগে... মুখরোগে... দন্তরোগে... কাশিরোগে... শ্বাসরোগে... দাহরোগে... জ্বরে... কুক্ষিরোগে... মূর্ছায়... রক্তামাশয়ে... শূলরোগে... কলেরায়... কুষ্ঠরোগে... গণ্ডে (পোড়া)... খোঁচপাচড়ায়... ক্ষয়রোগে... মৃগীরোগে (অপমারো)... দাউদে... চুলকানিতে... চর্মরোগে... রখসায় (নখের একপ্রকার রোগ)... সুড়সুড়ানিতে... লোহিতপিত্তে... মধুমেহে (শর্করাযুক্ত বহুমূত্র রোগ)... অর্শ্বরোগে... গুটিবসন্তে... ভগন্দরে (গুহ্যদ্বারে ব্রণজাতীয় রোগ)... পিত্তসমুত্থানজনিত রোগে... শ্লেষ্মাসমুত্থানজনিত রোগে... বায়ুসমুত্থানজনিত রোগে... সন্নিপাতিক রোগে... ঋতুপরিবর্তনজনিত রোগে... বিষম পরিহারজ (বা দুর্দশাজনিত) রোগে... খিঁচুনিরোগে (ওপক্কমিকেন)... কর্মবিপাকজনিত রোগে... শীতে... উষ্ণে... ক্ষুধায়... পিপাসায়... মলে... মুত্রে... ডাঁশ-মশা-মাছি-সরিসৃপাদির দ্বারা স্পৃষ্ট হলেও সমাহিতে সমন্নাগত হন।

শোক, বিলাপ, পরিদেবন, খেদ, অনুতাপ, অনুশোচনা, খেদযুক্তবাক্য, প্রলাপ, বিপ্রলাপ, ক্রন্দন এবং আহাজারি করেন না, উৎপন্ন করেন না, সঞ্জানন করেন না, উৎপাদন করেন না, পুনরুৎপাদন করেন না। “কুহিঞ্চি” বলতে কোথাও, কোন কারণে, কোনোভাবে, অধ্যাত্মে বা বাহ্যিকে অথবা অধ্যাত্ম-বাহ্যিকে।

কামভব আকাঙ্ক্ষা করেন না, রূপভব আকাঙ্ক্ষা করেন না, অরূপভব আকাঙ্ক্ষা করেন না, কামনা করেন না, প্রার্থনা করে না।

“ভেরৰা” বলতে একপ্রকারে ভয়, ভৈরব সেরূপ। তাই ভগবান এরূপ বলেছেন, “অবশ্যই সেই ভয়, ভৈরব বর্জন করা যায় না।” বাইরের আলম্বনে ব্যক্ত হয়েছে সিংহ, বাঘ, নেকড়েবাঘ, ভল্লুক, তরৰু, কোক (চিতাবাঘ জাতীয় এক প্রকার হিংস্র পশু), মহিষ, ঘোড়া, হাতি, সাপ, বৃশ্চিক, শতপদী; চোর, মানব, কৃতকর্মা, অকৃতকর্মা। আর অন্য প্রকারে অত্যাত্মভাবে ভয় বলা হয়েছে। যেমন : চিত্তসমুত্থান ভয়, ভয়ানক, ত্রাস, লোমহর্ষক, চিত্তের উদ্ধেগ, উত্রাস, জাতিভয়, জরাভয়, ব্যাধিভয়, মরণভয়, রাজভয়, চোরভয়, অগ্নিভয়, জলভয়, আত্মানুবাদ ভয়, পরানুবাদ ভয়, জীবন ভয়, অসিলোক ভয়, পরিষদে ভয়, মদনভয়, দুর্গতিভয় ভয়, ভয়ানক, ত্রাস, লোমহর্ষক, চিত্তের উদ্ধেগ, উত্রাস। ভৈরবসমূহ দর্শন করে, শুনে কম্পিত হন না, ভীত হন না, বিচলিত হন না, ত্রাসিত হন না, শঙ্কিত হন না, আতঙ্কিত হন না, ভয়ার্ত হন না, সন্ত্রস্ত হন না, বরং অভীরু, অশঙ্কিত, অনুত্রাসী, অপলায়িত; প্রহীনভয় ভৈরব, বিগতলোহর্ষক হয়ে অবস্থান করেন।

তাই ভগবান বলেছেন :

ভিক্ষু স্পর্শে স্পৃষ্ট হলে কিছুতেই পরিদেবন করেন না। তিনি ভব ইচ্ছা করেন না, ভৈরবসমূহে সম্প্রকম্পিত হন না।

 

১৫৯. তিনি অন্ন, পানীয়, খাদ্য, বস্ত্র লাভ করে তা জমা করেন না। এ সমস্ত জিনিস লাভ না করলেও তিনি চিন্তাযুক্ত হন না।

“অন্নানং” বলতে ভাত, মিষ্টান্ন, ছাতু, মাছ, মাংস। “পানানং” অর্থে আট প্রকার পানীয়-জল, জামের শরবৎ, ডাবের পানি, কলার শরবৎ, মধু, আঙ্গুর রসে প্রস্তুতমদ্য, শালুক, একপ্রকার ফলের শরবৎ। অপর আট প্রকার পানীয়—জায়ফলের শরবৎ, বড়ইয়ের শরবৎ, বদরিফলের শরবৎ, ঘৃত, তেল, দুধ, যাগু, (বিভিন্ন প্রকার ফলের) রস। “খাদনীযানং” বলতে পিষ্টক, রুটি, (বিভিন্ন প্রকার গাছের) মূল, গাছের ছাল, পাতা, পুষ্প, ফল। “ৰত্থানং” অর্থে ছয় প্রকার চীবর—ক্ষৌম, কার্পাস, রেশমি, পশমি, শণ, পাট।

কুহন, লপন, গণক, ভোজবাজি কর্ম, লাভের আশায় লোপুপতা, কাষ্ঠদান, বাঁশদান, পাত্রদান, পুষ্পদান, ফলদান, সাবানদান, চূর্ণদান, মৃত্তিকদান, দন্তকাষ্ঠদান, মুখধোয়ার জল দান, চাটুকর্ম, খোসামোদ, পরিভৃত্য, পীঠ মর্দন, বস্তুবিদ্যা, তিরচ্ছান (হীন) বিদ্যা, অঙ্গবিদ্যা, নক্ষত্রবিদ্যা, দ্যূতকর্ম, কেউ পাঠাইলে যাওয়া, সংবাদবাহক কর্ম, বৈদ্যকর্ম, নবকর্ম, পিণ্ড প্রতিপিণ্ড (ভিক্ষার পরিবর্তে ভিক্ষা), দান-অনুপ্রদান (দানীয় সামগ্রী পুনঃ দান) দ্বারা লাভ করে, অর্জন করে, ভোগ করে, অধিগত করে, প্রাপ্ত না হয়ে ধর্মত বা ন্যায়সঙ্গতভাবে লাভ করে, অর্জন করে, ভোগ করে, অধিগত করে, প্রাপ্ত হয়ে। “ন সন্নিধিং কযিরা” বলতে অন্ন, পানীয়, বস্ত্র, যান, শয্যা, গন্ধ, আমিষ প্রভৃতি জমা করেন না, উৎপাদন করেন না, সঞ্জানন করেন না, উৎপন্ন করেন না, পুনরুৎপন্ন করেন না।

অন্ন লাভ করি না, পানীয় লাভ করি না, বস্ত্র, কুল, গণ, আবাস, লাভ, যশ, প্রশংসা, সুখ, চীবর, পিণ্ডপাত, শয্যাসন, ওষুধ-প্রত্যয়-ভৈষজ্য উপকরণ, রোগী সেবাকারী লাভ করি না, “আমি খ্যাতিসম্পন্ন নই” বলে ত্রাসিত, শঙ্কিত, আতঙ্কিত, ভয়ার্ত এবং সন্ত্রস্ত না হয়ে অভীরু, অশঙ্কিত, ত্রাসহীন, ভয়হীন এবং ভয়-ভৈরব প্রহীন ও বিগতলোমহর্ষক হয়ে অবস্থান করেন।

তাই ভগবান বলেছেন :

তিনি অন্ন, পানীয়, খাদ্য, বস্ত্র লাভ করে তা জমা করেন না। এ সমস্ত জিনিস লাভ না করলেও তিনি চিন্তাযুক্ত হন না।

 

১৬০. ধ্যানী অপ্রয়োজনীয় ভ্রমণপরায়ণ (লোলুপ) হবে না, কুকর্ম হতে বিরত হয়ে প্রমাদহীন হবে। ভিক্ষু, অধিকন্তু অল্প শব্দযুক্ত স্থানে উপবেশন, শয়ন ও অবস্থান করবে।

“ঝাযী” বলতে প্রথম ধ্যানের দ্বারা ধ্যানী, দ্বিতীয় ধ্যানের দ্বারা ধ্যানী, তৃতীয় ধ্যানের দ্বারা ধ্যানী, চতুর্থ ধ্যানের দ্বারা ধ্যানী; সবিতর্ক, সবিচার ধ্যানের দ্বারা ধ্যানী, অবিতর্ক, অবিচার মাত্র ধ্যানের দ্বারা ধ্যানী; অবিতর্ক, অবিচার ধ্যানের দ্বারা ধ্যানী; সপ্রীতি ধ্যানের দ্বারা ধ্যানী; অপ্রীতি ধ্যানের দ্বারা ধ্যানী; প্রীতিসহগত ধ্যানের দ্বারা ধ্যানী; আনন্দ সহগত ধ্যানের দ্বারা ধ্যানী, সুখসহগত ধ্যানের দ্বারা ধ্যানী, উপেক্ষা সহগত ধ্যানের দ্বারা ধ্যানী, শূন্যতা ধ্যানের দ্বারা ধ্যানী, অনিমিত্ত ধ্যানের দ্বারা ধ্যানী, অপ্রনিহিত ধ্যানের দ্বারা ধ্যানী, লৌকিক ধ্যানের দ্বারা ধ্যানী, লোকোত্তর ধ্যানের দ্বারা ধ্যানী এবং ধ্যানরত, একাগ্রচিত্তযুক্ত ও পারমর্থগুরু-ধ্যানী।

অপ্রয়োজনীয় ভ্রমণ লোলুপতা কিরূপ? এক্ষেত্রে কেউ কেউ অপ্রয়োজনীয় ভ্রমণলোলুপতা সমন্বিত হয়। তারা বিহার হতে বিহারে, উদ্যান হতে উদ্যানে, গ্রাম হতে গ্রামে, নিগম (ছোট শহর) হতে নিগমে, নগর (বড় শহর) হতে নগরে, রাষ্ট্র হতে রাষ্ট্রে, জনপদ হতে জনপদে, দীর্ঘ পরিভ্রমণে, বিচলিতভাবে পরিভ্রমণে নিয়োজিত হয়ে জীবন অতিবাহিত করে। এরূপে ভ্রমণ লোলুপ হয়।

অথবা ভিক্ষু কুটিরের ভেতর ও সংঘারামে অপ্রয়োজনীয় ভ্রমণলোলুপতা সমন্বিত হয়ে অবস্থান করে। সে হেতু ও কারণ ছাড়া চঞ্চলতা এবং অস্থিরচিত্তবশে পরিবেণ হতে পরিবেণে গমন করে, বিহার হতে বিহারে গমন করে, অড্‌ঢযোগ (অর্ধেক ছাদ দেওয়া প্রাসাদ) হতে অড্‌ঢযোগে গমন করে, প্রাসাদ হতে প্রাসাদে গমন করে, বৃহৎ অট্টালিকা হতে বৃহৎ অট্টালিকায় গমন করে, গুহা হতে গুহায় গমন করে, পর্বত গুহা হতে পর্বত গুহায় গমন করে, কুটির হতে কুটিরে গমন করে, কূটাগার (পর্ণশালা) হতে কূটাগারে গমন করে। অট্ট (উঁচু গৃহসদৃশ মাচান) হতে অট্টায় গমন করে, তাবু হতে তাবুতে গমন করে, পর্ণকুটির হতে পর্ণকুটিরে গমন করে, উপস্থানশাল (সভাগৃহ) হতে উপস্থানশালা গমন করে, গোলাকার পদমণ্ডপ হতে গোলাকার পদমণ্ডপে গমন করে, বৃক্ষমূল হতে বৃক্ষমূলে গমন করে। যেখানে ভিক্ষুগণ উপবেশন করেন, তথায় গমন করে, একজনের সাথে দুইজন হয়, দুইজনের সাথে তিনজন হয়, তিনজনের সাথে চতুর্থ জন হয়। সেখানে তাদের সাথে বহু সম্প্রলাপ বাক্য ভাষণ করে। যেমন : রাজা কথা, চোর কথা, মহামাত্য কথা, সেনা কথা, ভয় কথা, যুদ্ধ কথা, অন্ন কথা, পানীয় কথা, বস্ত্র কথা, যান কথা, শয়নাসন কথা, মালা কথা, সুগন্ধি দ্রব্যাদি কথা, জ্ঞাতি কথা, গ্রাম কথা, নিগম কথা, নগর কথা, জনপদ কথা, স্ত্রীলোক কথা, যোদ্ধার কথা, রাজপথ কথা, কূপ কথা, প্রেত কথা, মিথ্যাগল্প কথা, লোক সম্বন্ধে কথা, সমুদ্র সম্বন্ধীয় কথা, ভবাভবের কথা। এরূপে ভ্রমণলোলুপ হয়।

অপ্রয়োজনীয় ভ্রমণ লোলুপতা পরিত্যাগ, বিদূরীত, বিনাশ এবং সম্পূর্ণরূপে ধ্বংস করে অবস্থান করাকে বুঝায়। অপ্রয়োজনীয় ভ্রমণ লোলুপতা হতে আরত, বিরত, প্রতিবিরত, নিষ্ক্রান্ত, মুক্ত, বিপ্রমুক্ত ও বিসংযুক্ত হয়ে বিমুক্ত চিত্তে বিহার করেন, বাস করেন, বিচরণ করেন, অবস্থান করেন, বিদ্যমান থাকেন, চালিত হন, যাপন করেন, জীবনধারণ করেন এবং নির্জনস্থানে রমিত, নির্জনরত, আধ্যাত্মিক চিত্ত শান্তিযুক্ত, অবিনষ্ট বিদর্শনে সমন্নাগত ও অভ্যস্ত এবং নির্জনস্থানে ধ্যানরত, একাগ্রচিত্তযুক্ত ও পরমার্থগুরু হন-ধ্যানী ভ্রমণ লোলুপ হন না।

“কুক্কুচ্চ” বলতে হস্ত দ্বারা পাপকর্ম সম্পাদন করে অনুশোচনা করা, পদ দ্বারা পাপকর্ম সম্পাদন করে অনুশোচনা করা, হস্ত-পদ দ্বারা পাপকর্ম সম্পাদন করে অনুশোচনা করা। অনুপযুক্তকে উপযুক্ত সংজ্ঞায়, উপযুক্তকে অনুপযুক্ত সংজ্ঞায়, অপরাধকে নিরপরাধ সংজ্ঞায়, নিরপরাধকে অপরাধ সংজ্ঞায় পাপকর্ম সম্পাদন করে মনের যেই অনুশোচনা, মনস্তাপ, মর্মপীড়া এবং কিংকর্তব্যবিমূঢ়তা, ইহাকে বলা হয় অনুশোচনা।

অপর দুটি কারণে মনের মর্মপীড়া, কিংকর্তব্যবিমূঢ়তা ও অনুশোচনা উৎপন্ন হয়-কৃত ও অকৃত ভেদে। কিরূপে কৃত ও অকৃত ভেদে মনের মর্মপীড়া, কিংকর্তব্যবিমূঢ়তা ও অনুশোচনা উৎপন্ন হয়? “আমার কর্তৃক কায় দুশ্চরিত কৃত হয়েছে, কায় সুচরিত কৃত হয়নি” বলে মনের মর্মপীড়া, কিংকর্তব্যবিমূঢ়তা ও অনুশোচনা উৎপন্ন হয়। “আমার কর্তৃক বাকদুশ্চরিত কৃত হয়েছে, বাক সুচরিত কৃত হয়নি” বলে মনের মর্মপীড়া, কিংকর্তব্যবিমূঢ়তা ও অনুশোচনা উৎপন্ন হয়। “আমার কর্তৃক মন দুশ্চরিত কৃত হয়েছে, মন সুচরিত কৃত হয়নি”... “আমা কর্তৃক প্রাণিহত্যা কৃত হয়েছে, প্রাণিহত্যা ত্যাগ করা হয়নি”... “আমা কর্তৃক চুরিকর্ম কৃত হয়েছে, চুরিকর্ম ত্যাগ করা হয়নি”... “আমা কর্তৃক ব্যভিচার কৃত হয়েছে, ব্যভিচার ত্যাগ করা হয়নি”... “আমা কর্তৃক মিথ্যাবাক্য ভাষিত হয়েছে, মিথ্যাবাক্য ত্যাগ করা হয়নি”... “আমা কর্তৃক পিশুনবাক্য ভাষণ করা হয়েছে, পিশুনবাক্য ত্যাগ করা হয়নি”... “আমা কর্তৃক কর্কশবাক্য ভাষণ করা হয়েছে, কর্কশবাক্য ত্যাগ করা হয়নি”... “আমা কর্তৃক বৃথাবাক্য ভাষণ করা হয়েছে, বৃথাবাক্য ত্যাগ করা হয়নি”... “আমা কর্তৃক অভিধ্যা কৃত হয়েছে, অভিধ্যা ত্যাগ করা হয়নি”... “আমা কর্তৃক ব্যাপাদ উৎপন্ন করা হয়েছে, ব্যাপাদ ত্যাগ করা হয় নি”... “আমা কর্তৃক মিথ্যাদৃষ্টিমূলক কর্ম কৃত হয়েছে, সম্যক দৃষ্টিমূলক কর্ম কৃত হয়নি” বলে মনের মর্মপীড়া, কিংকর্তব্যবিমূঢ়তা ও অনুশোচনা উৎপন্ন হয়। এভাবে কৃত ও অকৃত কর্মানুসারে মনের মর্মপীড়া, কিংকর্তব্যবিমূঢ়তা ও অনুশোচনা উৎপন্ন হয়।

অথবা “আমি শীলসমূহে অপরিপূর্ণ” বলে মনের মর্মপীড়া, কিংকর্তব্যবিমূঢ়তা ও অনুশোচনা উৎপন্ন হয়। “আমি ইন্দ্রিয়সমূহে অগুপ্তদ্বার”... “আমি ভোজনে অমাত্রাজ্ঞ”... “আমি জাগরণে উদ্যমহীন”... “আমি স্মৃতিসম্প্রজ্ঞানে অসমন্নাগত”... “আমার চারি স্মৃতিপ্রস্থান অভাবিত”... “আমার চারি সম্যক প্রধান অভাবিত”... “আমার চারি ঋদ্ধিপাদ অভাবিত”... “আমার পঞ্চেন্দ্রিয় অভাবিত”... “আমার পঞ্চবল অভাবিত”... “আমার সপ্ত বোধ্যঙ্গ অভাবিত”... “আমার আর্য অষ্টাঙ্গিক মার্গ অভাবিত”... “আমার দুঃখ অপরিজ্ঞাত”... “আমার দুঃখ সমুদয় অপ্রহীন”... “আমার মার্গ অভাবিত”... “আমার দুঃখ নিরোধ অসাক্ষাৎকৃত” বলে মনের মর্মপীড়া, কিংকর্তব্যবিমূঢ়তা ও অনুশোচনা উৎপন্ন হয়। অনুশোচনা... অনুশোচনা ত্যাগ করা, পরিত্যাগ করা, অপনোদন করা, তিরোধান করা, ধ্বংস করা। অনুশোচনা হতে আরত, বিরত, প্রতিবিরত, নিষ্ক্রান্ত, মুক্ত, বিপ্রমুক্ত ও বিসংযুক্ত হয়ে মুক্ত চিত্তে অবস্থান করা।

“আলস্যপরায়ণ হবেন না” (নপ্পমজ্জেয্য) বলতে কুশলধর্মসমূহে উৎসাহী, অধ্যবসায়ী, প্রচেষ্টাকারী, অনলস, অদম্যছন্দানুসারী, অনিক্ষিপ্তধুর (কার্যভার অপরিত্যাগী) ও অপ্রমাদ হন। “আমি কিরূপে অপরিপূর্ণ শীলস্কন্ধকে পরিপূর্ণ করব, পরিপূর্ণ শীলস্কন্ধকে বিভিন্নস্থানে (সেই সেই স্থানে) প্রজ্ঞা দ্বারা অনুগ্রহ করব?” বলে কুললধর্মসমূহে যা ছন্দ, প্রচেষ্টা, উৎসাহ, উদ্যম, বল, চেষ্টা, স্মৃতি, সম্প্রজ্ঞান, উদ্যোগ, পরিশ্রম, অধিষ্ঠান, অধ্যবসায় ও অপ্রমাদ। “আমি কিরূপে অপরিপূর্ণ সমাধিস্কন্ধকে... প্রজ্ঞাস্কন্ধকে... বিমুক্তিস্কন্ধকে... বিমুক্তিজ্ঞানদর্শন-স্কন্ধকে... আমি কিরূপে অপরিজ্ঞাত দুঃখকে পরিজ্ঞাত হব, অপ্রহীন ক্লেশসমূহ পরিত্যাগ করব, অভাবিত মার্গকে ভাবিত করব, অসাক্ষাৎকৃত নিরোধকে সাক্ষাৎ করব?” বলে কুশলধর্মসমূহে যা ছন্দ, প্রচেষ্টা, উৎসাহ, উদ্যম, বল, চেষ্টা, স্মৃতি, সম্প্রজ্ঞান, উদ্যোগ, পরিশ্রম, অধিষ্ঠান, অধ্যবসায় ও অপ্রমাদ-কৌকৃত্য হতে বিরত হবেন, আলস্যপরায়ণ হবেন না।

“অতঃপর” (অথ) বলতে পদসন্ধি... “আসন” বলতে যেখানে উপবেশন করা হয় তাকে বুঝায়; যেমন : মঞ্চ, পীঠ, গদি, মাদুর, চর্মখণ্ড, তৃণশয্যা, পর্ণশয্যা (পাতার বিছানা) ও পলালশয্যা (খড়শয্যা)। “শয্যা” বলতে শয্যাসন, বিহার, অর্ধছাদযুক্ত বিহার, প্রাসাদ, হর্ম্য, গুহা—অতঃপর আসনে, শয্যায়।

অল্পশব্দে, অল্পনির্ঘোষে, বিজনবাতে (নির্জনতায়), মনুষ্য হতে নির্জন ও নির্জনতানুরূপ শয্যাসনে গমন করেন, বিচরণ করেন, বিহার করেন, ভ্রমণ করেন, অভ্যাস (বা সম্পাদন) করেন, পালন করেন, যাপন করেন, অবস্থান করেন—ভিক্ষু আসনে, শয্যায় অল্পশব্দে অবস্থান করেন।

তাই ভগবান বলেছেন :

ধ্যানী অপ্রয়োজনীয় ভ্রমণপরায়ণ (লোলুপ) হবে না, কুকর্ম হতে বিরত হয়ে প্রমাদহীন হবে। ভিক্ষু, অধিকন্তু অল্প শব্দযুক্ত স্থানে উপবেশন, শয়ন ও অবস্থান করবে।

 

১৬১. কর্মঠ বা উদ্যমী ভিক্ষু নিদ্রাকে বর্ধিত করেন না, জাগরণকে ভজনা (বা অবলম্বন) করেন। (তিনি) তন্দ্রা, মায়া, হাস্য, ক্রীড়া মৈথুন ও বিভূষণ পরিত্যাগ করেন।

রাত্রি এবং দিনকে ছয়ভাগে ভাগ করে পাঁচ ভাগ (সময়) জীবনযাত্রায় ব্যবহার করে একভাগ (সময়) নিদ্রা যাওয়া—নিদ্রাকে বর্ধিত করেন না।

এক্ষেত্রে ভিক্ষু দিনে চঙ্ক্রমণ ও উপবেশনে আবরণীয় ধর্মসমূহ (আচ্ছাদনীয় ধর্ম) হতে চিত্তকে পরিশোধন করেন; রাত্রির প্রথম যামে চঙ্ক্রমণ ও উপবেশনে আবরণীয় ধর্মসমূহ হতে চিত্তকে পরিশোধন করেন; রাত্রির মধ্যম যামে দক্ষিণপার্শ্ব হয়ে পায়ের উপর পা রেখে (সীংহশয্যা অবলম্বন করে) স্মৃতিমান ও সম্প্রজ্ঞানী হয়ে উত্থানসংজ্ঞাকে স্মরণ করে শয়ন করেন; এবং রাত্রির শেষ যামে উত্থিত হয়ে চঙ্ক্রমণ ও উপবেশনে আবরণীয় ধর্মসমূহ হতে চিত্তকে পরিশোধন করেন।

“জাগরণকে ভজনা করেন” বলতে জাগরণকে ভজনা করেন, ভালোবাসেন, সেবা করেন, আশ্রয় করেন, সংসর্গ (বা সঙ্গ) করেন, প্রতিসেবন করেন—জাগরণকে ভজনা করেন।

“উদ্যম” বলতে বীর্যকে বুঝায়। যা চৈতসিক বীর্যারম্ভ, উদ্যোগ, পরাক্রম, উদ্যম, প্রচেষ্টা, উৎসাহ, চেষ্টা, বল, স্থিতি (বা দৃঢ়তা), অশিথিল পরাক্রমতা, অদম্যছন্দতা, অনিক্ষিপ্তধুরতা (অধম্য স্থিতির অবস্থা), ধুর-অবলম্বনতা, বীর্য, বীর্যেন্দ্রিয়, বীর্যবল ও সম্যক প্রচেষ্টা। তিনি এই উদ্যম দ্বারা উপনীত, সমুপনীত, উপগত, সমুপগত, উৎপন্ন, সমুৎপন্ন ও সমন্নাগত হন; তাই কর্মঠ বলা হয়—জাগরণকে ভজনা করে কর্মঠ হন।

“শ্রান্তি বা তন্দ্রা” বলতে ক্লান্তি, ক্লান্ততা, ক্লান্তিযুক্ততা, তন্দ্রামনস্কতা, আলস্য, আলস্যতা, অবসন্নতা। “মায়া” বলতে প্রতারণাচর্যা। এক্ষেত্রে কোনো (ভিক্ষু) কায় দ্বারা দুশ্চরিত আচরণ করে... বাক্য দ্বারা দুশ্চরিত আচরণ করে... মন দ্বারা দুশ্চরিত আচরণ করে সেই (দুশ্চরিত্রতার) আচ্ছাদন—হেতু তার পাপেচ্ছা উৎপন্ন হয়। “আমাকে না জানুক” বলে ইচ্ছা করে, “আমাকে না জানুক” বলে সংকল্পে করে, “আমাকে না জানুক” বলে বাক্য ভাষণ করে, “আমাকে না জানুক” বলে কায় দ্বারা পরাক্রম করে। যা এরূপ মায়াবীকতা, মায়ারূপ আচ্ছন্নতা (অচ্চসরা), বঞ্চনা, প্রবঞ্চনা, প্রতারণা, কপটতা, গোপনীয়তা, গোপনকরণ, আচ্ছাদন, আচ্ছদনকরণ, অজ্ঞাতকর্ম, গোপনকর্ম ও পাপকার্য আবৃতকরণ, ইহাকে মায়া বলা হয়। “হাস্য” (হস্সং) বলতে এক্ষেত্রে কোনো (ভিক্ষু) দাঁত দেখিয়ে (দাঁত বের করে) দীর্ঘসময় ধরে হাসে। তাই ভগবান বলেছেন, “ভিক্ষুগণ, এই আর্যবিনয়ে যদি বালকবৎ দন্ত দেখিয়ে দীর্ঘ সময় হাস্য করা হয়।”

“ক্রীড়া” বলতে দুই প্রকার ক্রীড়া-কায়িক ক্রীড়া ও বাচনিক ক্রীড়া। কায়িক ক্রীড়া কিরূপ? হস্তী দিয়ে খেলা করা, অশ্ব দিয়ে খেলা করা, রথ দিয়ে খেলা করা, ধনু দিয়ে খেলা করা, অষ্টপদ দিয়ে খেলা করা, দশপদ দিয়ে খেলা করা, আকাশে খেলা করা, বৃত্তাকারে খেলা করা, সন্তিকা দিয়ে খেলা করা, পাশা খেলার টেবিলে  খেলা করা, যষ্টি দিয়ে খেলা করা, হস্তশলাকা দিয়ে (সলাকহত্থেন) খেলা করা, চক্ষু দ্বারা খেলা করা, পঙ্কচীব দিয়ে খেলা করা, বঙ্কক দিয়ে খেলা করা, মোক্‌খচিক দিয়ে খেলা করা, চিঙ্গুলক (ফরফরি) দিয়ে খেলা করা, পত্তাল্‌হক (তালপাতায় প্রস্তুত আঢ়ি বা সেরি) দিয়ে খেলা করা, ছোট ছোট রথ (খেলনা গাড়ি) দিয়ে খেলা করা, ছোট ছোট ধনু দিয়ে খেলা করা, অক্ষরিকা (শব্দ তৈরির খেলা) দিয়ে খেলা করা, মনেসিকা (অপরের মনোভাব জানন বা অনুমাণকরণ) দিয়ে খেলা করা এবং যথাবজ্জ দিয়ে খেলা করা, ইহাই কায়িক ক্রীড়া। বাচনিক ক্রীড়া কিরূপ? মুখভেরি, মুখাড়ম্বর, মুখদেণ্ডিম (মুখভেরি), মুখবলিমক, মুখভেরুলক, মুখদদ্দরিক, নাটক, কথোপকথন, গান ও কৌতুক—ইহাই বাচনিক ক্রীড়া।

“মৈথুনধর্ম” বলতে যা সেই অসদ্ধর্ম, গ্রাম্যধর্ম, বসলধর্ম (হীন আচরণ), দুষ্টতা (পাপাচার), রহস্যময় গভীর গর্ততুল্য এবং একে-অপরে সংসর্গপ্রাপ্ত হওয়া। কী কারণে মৈথুনধর্ম বলা হয়? উভয়ে আসক্ত, অনুরক্ত, তৃষ্ণার্ত, পর্যুত্থিত, লোভচিত্তসম্পন্ন এবং উভয়েই সদৃশধর্মী; সে কারণে মৈথুনধর্ম বলা হয়। উভয় কলহকারীকে যেমন মৈথুনধর্ম সেবনকারী বলা হয়, উভয় দ্বন্দ্বকারীকে... উভয় বিরোধকারীকে... উভয় বিবাদকারীকে... উভয় বাদানুবাদকারীকে... উভয় বিবাদীকে... এবং উভয় আলাপকারীকে মৈথুনধর্ম সেবনকারী বলা হয়; ঠিক এভাবেই উভয়ে আসক্ত, অনুরক্ত, তৃষ্ণার্ত, পর্যুত্থিত, লোভচিত্তসম্পন্ন এবং উভয়েই সদৃশধর্মী; সে কারণে মৈথুনধর্ম বলা হয়।

“বিভূসা” বলতে দুই প্রকার বিভূষণ-গৃহীর বিভূষণ এবং প্রব্রজিতের বিভূষণ। গৃহীর বিভূষণ কিরূপ? চুল, দাড়ি, মালা, গন্ধ, বিলেপন, আভরণ, অলংকার, বস্ত্র, শয়নাসন, বেষ্টন, (শরীর) মর্দন, পরিমর্দন, ধৌতকরণ, মাজন, দর্পন, অঞ্জন বা কাজল, সুগন্ধি দ্রব্য বিলেপন, পাউডার, মুখচূর্ণ (সাবান), হস্তবন্ধন, শিরবন্ধন, দ-নালি (দণ্ডনালিযং), খড়গ, ছত্র, টুপি, জুতা, পাগড়ি, রত্ন, চামরের পাখা, সাদা রঙ্গের পোশাক এবং লম্বা সুতা, এগুলো গৃহীর বিভূষণ। প্রব্রজিতের বিভূষণ কিরূপ? চীবর পরিধান, পাত্র ধারণ, শয়নাসনা প্রস্তুত করা, অথবা এই পচাদেহের বাহ্যিক উপকরণের মণ্ডন, বিভূষণ, সজ্জিত, অলংকৃত, মণ্ডিত চঞ্চল এবং চপলতা, এগুলো প্রব্রজিতের বিভূষণ।

তন্দ্রা, মায়া, হাস্য, ক্রীড়া, মৈথুন, বিভূষণ, সপরিবার, সপরিভণ্ড বা বেষ্টনী ও সউপকরণ ত্যাগ, অপনোদন, অপসারণ এবং সম্পূর্ণরূপে ধ্বংস করা। এ অর্থে তন্দ্রা, মায়া, হাস্য, ক্রীড়া, মৈথুন ও বিভূষণ ত্যাগ করা।

তাই ভগবান বলেছেন :

কর্মঠ বা উদ্যমী ভিক্ষু নিদ্রাকে বর্ধিত করেন না, জাগরণকে ভজনা (বা অবলম্বন) করেন। (তিনি) তন্দ্রা, মায়া, হাস্য, ক্রীড়া মৈথুন ও বিভূষণ পরিত্যাগ করেন।

 

১৬২. অতঃপর জাদুবিদ্যা, স্বপ্ন, লক্ষণ ও নক্ষত্র বিদ্যায় নিয়োজিত হবে না। ত্রিরত্নের প্রতি অশ্রদ্ধান্বিত ভিক্ষু পশুপক্ষীর শব্দ, গর্ভকরণ ও চিকিৎসা ইত্যাদি বিষয় অনুশীলন করবে না।

জাদুকরেরা জাদুবিদ্যায় নিয়োজিত হয়; তারা নগরে, রুদ্ধে, সংগ্রামে, সম্পুস্থিতিতে, প্রতিপক্ষ সৈন্য ও শত্রুদের মধ্যে অমঙ্গর সৃষ্টি করে, উপদ্রব, রোগ, বিষমজ্বর, শূল্য, বিসূচিকা এবং রক্তামাশয় বা অতিরিক্ত ভেদ সৃষ্টি করে। এভাবে জাদুকরেরা জাদুবিদ্যা প্রয়োগ করে।

স্বপ্নতত্ত্বকারীরা স্বপ্ন সম্বন্ধে জ্ঞাতব্য জ্ঞাপন করে যে, যে ব্যক্তি পূর্বাহ্ণ সময়ে স্বপ্ন দর্শন করে (তার) এরূপ বিপাক হয়। যে ব্যক্তি মধ্যাহ্ন সময়ে স্বপ্ন দর্শন করে (তার) এরূপ বিপাক হয়। যে সন্ধ্যা সময়ে স্বপ্ন দর্শন করে (তার) এরূপ বিপাক হয়। প্রথম যামে... মধ্যম যামে... অন্তিম যামে... যে দক্ষিণ পার্শ্বে শায়িত হয়ে... যে বাম পার্শ্বে শায়িত হয়ে... যে চিত হয়ে শায়িত হয়ে... যে অধোমুখী হয়ে শায়িত হয়ে... যে (স্বপ্নে) চন্দ্র দর্শন করে... যে সূর্য দর্শন করে... যে মহাসমুদ্র দর্শন করে... যে পর্বতরাজ সমেরু দর্শন করে... যে হস্তী দর্শন করে... যে অশ্ব দর্শন করে... যে রথ দর্শন করে... যে পদাতিক সৈনিক দর্শন করে... যে সেনাব্যূহ দর্শন করে... যে রমণীয় আরাম দর্শন করে... যে রমণীয় বন দর্শন করে... যে রমণীয় ভূমি দর্শন করে... যে রমণীয় পুকুর দর্শন করে তার এরূপ বিপাক হয়। এভাবে স্বপ্নতত্ত্বিকরা স্বপ্ন সম্বন্ধে প্রচার করে থাকে।

লক্ষণতত্ত্বিকরা লক্ষণ সম্বন্ধে এভাবে জ্ঞাত করে—এটা মণিলক্ষণ, দণ্ডলক্ষণ, বস্ত্রলক্ষণ, অসিলক্ষণ, তীরলক্ষণ, ধনুলক্ষণ, অস্ত্রলক্ষণ, স্ত্রীলক্ষণ, পুরুষলক্ষণ, কুমারীলক্ষণ, কুমারলক্ষণ, দাসীলক্ষণ, দানলক্ষণ, হস্তিলক্ষণ, অশ্বলক্ষণ, মহিষলক্ষণ, বৃষলক্ষণ, গোলক্ষণ, অজলক্ষণ, মেষলক্ষণ, কুক্কুটলক্ষণ, বর্তকলক্ষণ, গোধলক্ষণ, কর্ণাভরণ লক্ষণ (কানে পরিহিত অলংকার লক্ষণ দেখে ভবিষ্যদ্বাণী করার বিদ্যা), কচ্ছপলক্ষণ এবং মৃগলক্ষণ। এভাবে লক্ষণতত্ত্বিকরা লক্ষণ সম্বন্ধে জ্ঞাত করে।

জ্যোতিষীগণ নক্ষত্র সম্বন্ধে জ্ঞাত করে। নক্ষত্র হচ্ছে আটাশ প্রকার। এই নক্ষত্রে ঘরে প্রবেশ করা উচিত। এই নক্ষত্রে মুকুট বন্ধন করা উচিত, এই নক্ষত্রে বিবাহ করা উচিত, এই নক্ষত্রে বীজ বপন করা উচিত এবং এই নক্ষত্রে সহবাস করা উচিত। এভাবে জ্যোতিষীগণ নক্ষত্র সম্বন্ধে জ্ঞাত করে।

জাদুবিদ্যা, স্বপ্ন, লক্ষণ এবং নক্ষত্রবিদ্যা ব্যবহার না করা, আচরণ না করা, সমাচরণ না করা এবং প্রয়োগ না করা। অথবা গ্রহণ না করা, শিক্ষা না করা, ধারণ না করা, উপধারণ না করা, উপলক্ষ না করা, প্রয়োগ না করা। অতঃপর জাদুবিদ্যা, স্বপ্ন, লক্ষণ ও নক্ষত্রবিদ্যায় নিয়োজিত হবে না।

রবকে মৃগচক্র (মিগবাক্কং) বলা হয়। মৃগচক্রতত্ত্ববিদরা মৃগচক্র সম্বন্ধে ঘোষণা করে—( যেহেতু তারা) পশুপক্ষী এবং চতুষ্পদী প্রাণীর উচ্চারিত শব্দ জানতে পারে। এভাবে মৃগচক্রতত্ত্ববিদরা মৃগচক্র সম্বন্ধে বলে দেয়। (ত্রিরত্নের প্রতি অশ্রদ্ধান্বিত ভিক্ষুরা) গর্ভধারণকরণের জন্য গর্ভ স্থাপন করে। (তারা বলে) দু’টি কারণে গর্ভ ধারণ হয় না—প্রাণী বা অমনুষ্যের কারণে ও বায়ুরুদ্ধ হওয়ার কারণে। (ফলশ্রুতিতে তারা) অমনুষ্যের, বায়ুরুদ্ধের, প্রতিঘাত বা ব্যাঘাতের জন্য ওষুধ প্রদান করে। এভাবে গর্ভধারণকরণে গর্ভ স্থাপন করে। “চিকিৎসা (তিকিচ্ছা) বলতে পাঁচ প্রকার চিকিৎসা-চক্ষুরোগ চিকিৎসা, শল্য চিকিৎসা, কায় চিকিৎসা ভৌতিক এবং কুমারভৃত্য চিকিৎসা। “মামকো” বলতে “যে বুদ্ধ, ধর্ম ও সংঘের প্রতি শ্রদ্ধান্বিত, সে ব্যাক্তি ভগবানেরও প্রতি শ্রদ্ধান্বিত হয়। ভগবান সেই পুদ্গলকে (উপাসকরূপে) গ্রহণ করেন।

ভগবান এরূপ বলেছেন, হে ভিক্ষুগণ, যে ভিক্ষুরা কুহক, অবিনীত (থদ্ধং), গল্পপ্রিয় (বাচাল), কপট, অহংকারী ও অসমাহিত, সেই ভিক্ষুগণ আমার নিজস্ব নয়, তারা এই ধর্ম-বিনয় হতে অপগত, সেই ভিক্ষুগণ এই ধর্ম-বিনয়ে বৃদ্ধি, উন্নতি ও বৈপুল্যতা প্রাপ্ত হয় না। ভিক্ষুগণ, যে ভিক্ষুরা অকুহক বা প্রবঞ্চনাকারী নয়, অকপট, ধীর, অর্থজ্ঞ (অত্থদ্ধা), সুসমাহিত, তাঁরা আমার নিজস্ব, তাঁরা এই ধর্ম-বিনয় হতে অপগত নন, সেই ভিক্ষুগণ এই ধর্ম-বিনয়ে বৃদ্ধি, উন্নতি ও বিপুলতা প্রাপ্ত হন।”

“(যারা) কুহক, অবিনীত (থদ্ধং), গল্পপ্রিয় (বাচাল), কপট, অহংকারী, অসমাহিত, তারা সম্যকসম্বুদ্ধ দেশিত ধর্মে বর্ধিত বা প্রসারিত হয় না।” “(যারা) অকুহক, অকপট, ধীর, অর্থজ্ঞ ও সুসমাহিত, তাঁরা অবশ্যই সম্যকসম্বুদ্ধ দেশিত ধর্মে বৈপুল্য প্রাপ্ত হন।”

আমার নিজস্ব বা আমার অনুগমনকারী ভিক্ষুগণ শব্দ (পশু-পক্ষীর শব্দ), গর্ভকরণ, চিকিৎসা সেবা, নিষেবন বা জনসেবা, সংসর্গ (জনসাধারণের সার্থে সংসর্গ বা মেলামেশ করা), তুষ্টসাধন (জনসাধারণের তুষ্টিসাধন করা), চালাকি, ভাণ ও কার্যভার গ্রহণ করবেন না। অথবা গ্রহণ করবেন না, শিক্ষা করবেন না, ধারণ করবেন না, উপধারণ করবেন না, উপলক্ষ করবেন না, নিযুক্ত করবেন না। এ অর্থে আমার নিজস্ব বা অনুগমনকারী ভিক্ষুগণ শব্দ (পশু-পক্ষীর শব্দ), গর্ভকরণ ও চিকিৎসা সেবা করবেন না।

তাই ভগবান বলেছেন :

অতঃপর জাদুবিদ্যা, স্বপ্ন, লক্ষণ ও নক্ষত্র বিদ্যায় নিয়োজিত হবে না। ত্রিরত্নের প্রতি অশ্রদ্ধান্বিত ভিক্ষু পশুপক্ষীর শব্দ, গর্ভকরণ ও চিকিৎসা ইত্যাদি বিষয় অনুশীলন করবে না।

 

১৬৩. ভিক্ষু নিন্দায় কম্পিত হন না, প্রশংসায়ও আনন্দিত হন না। তিনি লোভসহ মাৎসর্য, ক্রোধ ও পৈশুন্য বিদূরিত করেন।

এক্ষেত্রে কোনো কোনো ভিক্ষু জ্ঞাতি, গোত্র, কুলপুত্র বা সজ্জন, বর্ণসৌন্দর্য, ধন, অধ্যয়ন (শিক্ষা), কর্মায়তন, শিল্পায়তন, বিদ্যায়তন, শ্রুত বিষয়, প্রতিভাণ বা অন্যতর অন্যতর বিষয়ে নিন্দিত হন, গর্হিত হন, তিরস্কৃত হন বা অপমানিত হন; নিন্দিত, গর্হিত ও তিরস্কৃত হয়ে নিন্দা, তিরস্কার, অপবাদ, অকীর্তি, সৌন্দর্যহীনতা দ্বারা কম্পিত হন না, প্রকম্পিত হন না, সম্প্রকম্পিত হন না, ভীত হন না, শঙ্কিত হন না, ভয়ার্ত হন না, ত্রাসিত হন না, সন্ত্রস্ত হন না; অভীরু, নির্ভীক, ত্রাসহীন, সাহসী হন; এবং ভয়-ভৈরব প্রহীন ও লোমহর্ষ বিগত হয়ে অবস্থান করেন—নিন্দায় কম্পিত হন না।

এক্ষেত্রে কোনো কোনো ভিক্ষু জ্ঞাতি, গোত্র, কুলপুত্র বা সজ্জন, বর্ণসৌন্দর্য, ধন, অধ্যয়ন (শিক্ষা), কর্মায়তন, শিল্পায়তন, বিদ্যায়তন, শ্রুত বিষয়, প্রতিভাণ বা অন্যতর অন্যতর বিষয়ে প্রশংসিত হন, স্তুতিপ্রাপ্ত হন, কীর্তিত হন; প্রশংসিত, স্তুতিপ্রাপ্ত, কীর্তিত, স্তুতি হয়ে প্রশংসায়, স্তুতিতে, কীর্তিতে ও বর্ণসৌন্দর্যে গৌরব করেন না, গর্ব করেন না, অহংকার করেন না, ভান বা অভিমান করেন না; তদ্বারা মান উৎপন্ন করেন না, স্বার্থপর (থদ্ধো) হন না, আত্মসর্বস্ব হন না, একগুঁয়ে হন না। এ অর্থে ভিক্ষু প্রশংসায়ও আনন্দিত হন না।

“লোভ” বলতে যা লোভ, লুব্ধভাব, লোলুপতা, অনুরাগ, আসক্তি, মুগ্ধতা, অভিধ্যা, লোভ ও অকুশলমূল। “মাৎসর্য” (মচ্ছরিযং) বলতে পাঁচ প্রকার মাৎসর্য-আবাস মাৎসর্য... মনের গৃহীতভাব। “ক্রোধ” (কোধো) অর্থে যা এরূপ চিত্তের আঘাত, প্রতিঘাত; প্রতিঘ (প্রতিহিংসা), প্রতিবিরোধ; কোপ, প্রকোপ, সম্প্রকোপ (ঘৃণামিশ্রিত ক্রোধ); দোষ, প্রদোষ, সম্প্রদোষ (দুষ্টতা); চিত্তের অনিষ্টতা (অপকার), মনোপ্রদোষ (মনের প্রদুষ্টতা); ক্রোধ, রাগ, ক্রোধতা (রোষ), দোষ, দোষবহ (পাপাচার), দোষবহতা (অনিষ্টকরণ); ক্ষতি, ক্ষতিকরণ, ক্ষতিকরণতা বা বিদ্বেষ (ব্যাপজ্জিতত্তং); বিরোধ, প্রতিবিরোধ; হিংস্রতা, ক্ষোভ এবং চিত্তের অসন্তুষ্টিতা। “পৈশুন্য” বলতে এক্ষেত্রে কোনো কোনো ব্যক্তি পিশুনভাষী হয়-এখান হতে শুনে ভেদ সৃষ্টির লক্ষে অন্য স্থানে বলে দেয়। অথবা, এক স্থানে শুনে ভেদ সৃষ্টির জন্য তা অন্য আরেক স্থানে বলে দেয়। এভাবে ঐক্যবদ্ধদের বিভেদ সৃষ্টি করে (বিভেদ সৃষ্টিকারী হয়), বিভক্তদের উৎসাহিত করে (বা ঐক্য করে না), দল বিভাগেচ্ছু, বর্গরত (বা দল বিভাগে ব্যগ্র), বর্গনন্দী (বা দল বিভাগে সন্তুষ্টি) ও বর্গ বিভক্তিকরণমূলক বাক্য ভাষণ করে—ইহাকে পৈশুন্য বলা হয়।

অধিকন্তু, দুটি কারণে পিশুন বাক্য ভাষণে প্রবৃত্ত হয়—১) প্রিয় বা মনোজ্ঞ হওয়ার অভিলাষে এবং ২) ভেদ সৃষ্টির অভিপ্রায়ে। কিরূপে মনোজ্ঞ হওয়ার জন্য পিশুনবাক্য ভাষণে প্রবৃত্ত হয়? এর প্রিয় হবো, মনোজ্ঞ হবো, বিশ্বস্ত হবো, অন্তরঙ্গ বন্ধু (অব্ভন্তরকিো) হবো ও সুহৃদয় হবো। এভাবে প্রিয় বা মনোজ্ঞ হওয়ার ইচ্ছায় পিশুনবাক্য ভাষণ করে থাকে। কিরূপে ভেদ সৃষ্টির অভিপ্রায়ে পিশুনবাক্য ভাষণে প্রবৃত্ত হয়? ‘এরা কীভাবে পৃথক হতে পারে, অনৈক্য হতে পারে, (অপর একটি) দল হতে পারে, দ্বিধা হতে পারে, দ্বিধাবিভক্ত হতে পারে, দুই পক্ষ হতে পারে, (ঐক্যতা) ভঙ্গ হতে পারে, একত্রিত হতে না পারে এবং দুঃখে অবস্থান করতে পারে, সুখে নয়।’ এরূপে বিভেদ সৃষ্টির লক্ষে পিশুনবাক্য ভাষণ করে থাকে। লোভ, মাৎসর্য, ক্রোধ, পৈশুন্য দূর করেন, বিদূরিত করেন, পরিত্যাগ করেন, ধ্বংস করেন, বিনাশ করেন এবং নিবৃত্ত করেন। এ অর্থে লোভসহ মাৎসর্য, ক্রোধ, পৈশুন্য বিদূরিত করেন।

তাই ভগবান বলেছেন :

ভিক্ষু নিন্দায় কম্পিত হন না, প্রশংসায়ও আনন্দিত হন না। তিনি লোভসহ মাৎসর্য, ক্রোধ ও পৈশুন্য বিদূরিত করেন।

 

১৬৪. ভিক্ষু ক্রয়-বিক্রয়ে স্থিত বা লিপ্ত হন না, কাউকে অপবাদ করেন না। তিনি গ্রামে অনুরক্ত হন না, লাভের আকাঙ্ক্ষায় জনসাধারণের সাথে কথাবার্তা বলেন না।

বিনয়ে যে ক্রয়-বিক্রয় সম্বন্ধে প্রতিক্ষিপ্ত বা বলা হয়েছে, তা এই ক্রয়-বিক্রয় অর্থের সাথে অনভিপ্রেত। কিরূপে ক্রয়-বিক্রয়ে লিপ্ত হয়? পাঁচ প্রকার (দ্রব্যের) সাথে চীবর, পাত্র বা অন্যান্য উপকরণ দ্বারা বঞ্চনা করে, অনুরোধ করে বা উপর্জনে প্রবৃত্ত হয়। এভাবে ক্রয়-বিক্রয়ে নিয়োজিত হয়। কীভাবে ক্রয়-বিক্রয়ে নিয়োজিত হয় না? পাঁচ প্রকার (দ্রব্যের) সাথে পাত্র, চীবর বা অন্যান্য উপকরণ দ্বারা বঞ্চনা করেন না, অনুরোধ করেন না বা উপার্জনে প্রবৃত্ত হন না। এভাবে ক্রয়-বিক্রয়ে নিয়োজিত হয় না। ক্রয়-বিক্রয়ে স্থিত হন না, নিয়োজিত হন না; ক্রয়-বিক্রয় ত্যাগ করেন, অপনোদন করেন, পরিত্যাগ করেন, ধ্বংস করেন; ক্রয়-বিক্রয় হতে আরত, বিরত, প্রতিবিরত, নিষ্ক্রান্ত, মুক্ত, বিপ্রমুক্ত ও বিসংযুক্ত হয়ে মুক্ত চিত্তে অবস্থান করেন।

উপবাদকর ক্লেশ কিরূপ? কোন কোন শ্রমণ-ব্রাহ্মণ আছেন, যাঁরা ঋদ্ধিমান, দিব্যচক্ষুসম্পন্ন, পরচিত্তজ্ঞ; তাঁরা দূর হতে দর্শন করেন, নিকট হতে নয়; চিত্ত দ্বারা চিত্তকে জানেন। কোন কোন দেবতা আছে, যারা ঋদ্ধিমান, দিব্যচক্ষুসম্পন্ন, পরচিত্তজ্ঞ; তারাও দূর হতে দর্শন করে, নিকট হতে নয়; চিত্ত দ্বারা চিত্তকে জানে। তারা স্থুল-মধ্যম-সূক্ষ্ম ক্লেশ দ্বারা নিন্দা করে। স্থূল ক্লেশ কিরূপ? কায়দুশ্চরিত, বাক্‌দুশ্চরিত, মনোদুশ্চরিত-এগুলোকে বলা হয় স্থুল ক্লেশ। মধ্যম ক্লেশ কিরূপ? কাম-বিতর্ক, ব্যাপাদ-বিতর্ক, বিহিংসা-বিতর্ক, এগুলোকে বলা হয় মধ্যম ক্লেশ। সূক্ষ্ম ক্লেশ কিরূপ? জ্ঞাতি-বিতর্ক, জনপদ-বিতর্ক, শত্রু -বিতর্ক, পরানুদয় প্রতিসংযুক্ত বিতর্ক, লাভসংকার-সম্মান প্রতিসংযুক্ত বিতর্ক, আমিত্বহীন প্রতিসংযুক্ত বিতর্ক-এগুলোকে বলা হয় সূক্ষ্ম ক্লেশ। তারা (ভিক্ষু) স্থুল, মধ্যম ও সূক্ষ্ম ক্লেশ দ্বারা নিন্দা করেন না, অবজ্ঞা করেন না, উপবাদকর ক্লেশ করেন না, উৎপাদন করেন না, সঞ্জানন করেন না, জন্ম দেন না, উৎপন্ন করেন না; উপবাদকর ক্লেশ ত্যাগ করেন, অপনোদন করেন, পরিহার করেন, ধ্বংস করেন; উপবাদকর ক্লেশ হতে, আরত, বিরত, প্রতিবিরত, নিষ্ক্রান্ত, মুক্ত, বিপ্রমুক্ত ও বিসংযুক্ত হয়ে মুক্ত চিত্তে অবস্থান করেন। “কুহিঞ্চি” অর্থে অধ্যাত্ম বা বাহ্যিক অথবা অধ্যাত্ম-বাহ্যিক কোথায়, কোন স্থানে, কোন জায়গায়?

কীভাবে গ্রামে সংশ্লিষ্ট হয়? এক্ষেত্রে কোনো কোনো ভিক্ষু গৃহীদের সাথে সংশ্লিষ্ট হয়ে অবস্থান করে। সে সহনন্দী (একসঙ্গে বা গ্রামবাসীর সঙ্গে আনন্দোৎসব করা) হয়, অন্যের শোকে শোকপ্রাপ্ত হয়, অন্যজনের সুখে সুখী হয়, দুঃখে দুঃখী হয় এবং উৎপন্ন (বা বিদ্যমান) কৃত্য-করণীয় বিষয়সমূহ (সম্পাদন করতে) নিজেই চেষ্টা করে থাকে। এভাবেই গ্রামে সংশ্লিষ্ট হয়।

অথবা ভিক্ষু পূর্বাহ্ণ সময়ে চীবর পরিধান পূর্বক পাত্র গ্রহণ করে কায়-বাক্য-চিত্ত অরক্ষিত হয়ে, স্মৃতিহীন হয়ে এবং অসংযত ইন্দ্রিয়ে গ্রামে বা নিগমে পিণ্ডার্থে প্রবেশ করে। সে তথায় তথায় সংলগ্ন হয়, তথায় তথায় বিমোহিত হয়, তথায় তথায় আবদ্ধ হয়, তথায় তথায় দুর্দশাগ্রস্ত হয়। এভাবেই গ্রামে সংশ্লিষ্ট হয়।

কীভাবে গ্রামে সংশ্লিষ্ট হন না? এক্ষেত্রে কোন কোনো ভিক্ষু গৃহীদের সাথে সংশ্লিষ্ট হয়ে অবস্থান করেন না। তিনি সহনন্দী (একসঙ্গে বা গ্রামবাসীর সঙ্গে আনন্দোৎসব করা) হন না, অন্যের শোকে শোকপ্রাপ্ত হন না, অন্যজনের সুখে সুখী হন না, দুঃখে দুঃখী হন না এবং উৎপন্ন (বা বিদ্যমান) কৃত্য-করণীয় বিষয়সমূহ (সম্পাদন করতে) নিজেই চেষ্টা করেন না। এভাবেই গ্রামে সংশ্লিষ্ট হন না।

অথবা ভিক্ষু পূর্বাহ্ণ সময়ে চীবর পরিধানপূর্বক পাত্র গ্রহণ করে কায়-বাক্য-চিত্ত রক্ষা করে, স্মৃতিমান হয়ে এবং সংযত ইন্দ্রিয়ে গ্রামে বা নিগমে পিণ্ডার্থে প্রবেশ করেন। তিনি তথায় তথায় সংলগ্ন হন না, তথায় তথায় বিমোহিত হন না, তথায় তথায় আবদ্ধ হন না, তথায় তথায় দুর্দশাগ্রস্ত হন না। এভাবেই গ্রামে সংশ্লিষ্ট হন না। “গামে চ নাভিসজ্জেয্য” বলতে গ্রামে সংলগ্ন না হওয়া, গ্রহণ না করা, আবদ্ধ না হওয়া ও বিমোহিত না হওয়া; অননুরক্ত, অসংলগ্ন, অমূর্ছিত, অনিমজ্জিত, বীতলোভী, বিগতলোভী, বীততৃষ্ণ... নিজেই ব্রহ্মের ন্যায় অবস্থান করেন।

লপন কী? লাভ-সৎকার-সম্মান সন্নিশ্রিতের, পাপেচ্ছুকর, ইচ্ছানুরূপ লোভীর, আমিষচক্ষু সম্পন্নের, অষ্ট লোকধর্ম চিন্তাকারীর অপরের উদ্দেশ্যে যে আলাপন, লপন, কথাবার্তা, ব্যাখ্যা, গল্প, তোষামোদ, আলাপ, স্পষ্টকরণ, অনুজ্ঞা, প্রিয়বাক্য, চাটুকর্ম, নিন্দা, পরিভৃত্যতা, অপরকে অবজ্ঞা; তথায় যে কোমলবাক্য, মিত্রভাবাপন্ন কথা, শিথিলকথা, অপরুষবাক্য ইহাকেই বলা হয় লপন।

অপর দুটি কারণে জনসাধারণের নিকট প্রকাশ করে নিজেকে নিচে রেখে অপরকে উচুতে রেখে, নিজেকে উচুতে রেখে অপরকে নিচে রেখে জনসাধারণের নিকট প্রকাশ করে। কীভাবে নিজেকে নিচে রেখে অপরকে উচুতে রেখে জনসাধারণের নিকট প্রকাশ করে? “তোমরা আমার বহু উপকারী, আমি তোমাদেরকে আশ্রয় করে চীবর পিণ্ডপাত, শয্যাসন, ওষুধ-প্রত্যয়-ভৈষজ্য উপকরণাদি লাভ করছি; যারা আমাকে অন্যান্য সামগ্রী দান দিতে বা কোনো কার্য করে দিতে ইচ্ছা করে। তোমাদের আশ্রয়ে থেকে, তোমাদেরকে দেখে আমার পুরোনো মাতাপিতাকে পর্যন্ত মনে পড়ে না। তোমাদের দ্বারা আমি অমুকের কুলূপক, অমুকের কুলূপক নামে অভিহিত হই।” এভাবে নিজেকে নিচে রেখে অপরকে উচুতে রেখে জনসাধারণের নিকট প্রকাশ করে।

কিভাবে নিজেকে উচুতে রেখে অপরকে নিচে রেখে জনসাধারণের নিকট প্রকাশ করে? “আমি তোমাদের বহুপকারী, আমার আগমনে তোমরা বুদ্ধ, ধর্ম, সংঘের শরণ গ্রহণ করতে পারছ। প্রাণিহত্যা, চুরি, ব্যভিচার, মিথ্যাবলা, সুরা জাতীয় মাদক দ্রব্য সেবন হতে বিরত হচ্ছো। আমি তোমাদের ধর্ম ব্যাখ্যা করে দিই, প্রশ্ন জিজ্ঞাসা করি, উপোসথ সম্বন্ধে জ্ঞাত করায়, নবকর্ম অধিষ্ঠান করি। অতঃপর তোমরা আমাকে বিভিন্ন কিছু দান দিয়ে সৎকার কর, গৌরব কর, মান্য কর, পূজা কর।” এভাবে নিজেকে উঁচুতে রেখে অপরকে নিচে রেখে জনসাধারণের নিকট প্রকাশ করে।

লাভহেতু, লাভ প্রত্যয়ে, লাভের কারণে, লাভের জন্য, লাভের আশায় জনসাধারণের নিকট ( কোনো বিষয়) প্রকাশ করে না, লপন ত্যাগ করে, অপনোদন করে, ধ্বংস করে, বিনষ্ট করে; লপন হতে বিরত, প্রতিবিরত, নিষ্ক্রান্ত, নিসৃত, বিপ্রমুক্ত, বিসংযুক্ত হয়ে মুক্ত চিত্তে অবস্থান করে।

তাই ভগবান বলেছেন :

ভিক্ষু ক্রয়-বিক্রয়ে স্থিত বা লিপ্ত হন না, কাউকে অপবাদ করেন না। তিনি গ্রামে অনুরক্ত হন না, লাভের আকাঙ্ক্ষায় জনসাধারণের সাথে কথাবার্তা বলেন না।

 

১৬৫. ভিক্ষু অহংকারী হবে না, লাভেচ্ছায় অনুরক্ত বাক্য ভাষণ করবে না, প্রগলভতা শিক্ষা করবে না এবং কলহমূলক কথা বলবে না।

এক্ষেত্রে কেউ কেউ অহংকারী, দম্ভকারী হয়। “আমি শীলসম্পন্ন”, “আমি ব্রতসম্পন্ন”, “আমি শীলব্রতসম্পন্ন” বলে এবং জাতির, গোত্রের, কুলিনপুত্রের, বর্ণসৌন্দর্যের, ধনের, ত্রিপিটকশাস্ত্র আলোচনার, ভাবনা অনুশীলনের, শিল্পবিদ্যার, বিদ্যাস্থানের, শ্রুতের, প্রতিভানের এবং অন্যান্য বিষয়ের কারণে অহংকার করে, দম্ভ করে। উপরন্তু “আমি উচ্চকুল হতে প্রব্রজিত হয়েছি”, “আমি মহাধনীকুল হতে প্রব্রজিত হয়েছি”, “আমি বিপুল ভোগ ঐশ্বর্যকুল হতে প্রব্রজিত হয়েছি”, “আমি সূত্রধর”, “আমি বিনয়ধর”, “আমি অভিধর্মধর”, “আমি আরণ্যিক”... অথবা “আমি নৈবসংজ্ঞা-নাসংজ্ঞায়তন সমাপত্তিলাভী” বলে অহংকার করে, দম্ভ করে। তবে “ন চ কিত্থকো সিযা ভিক্‌খূতি” এ বাক্যের মাধ্যমে উপরোক্ত প্রকারে (তিনি) এরূপে অহংকার করেন না, দম্ভ করেন না; বরং অহংকার ত্যাগ, বিদূরীত, বিনাশ এবং সম্পূর্ণরূপে ধ্বংস করেন; অহংকার হতে আরত, বিরত, প্রতিবিরত, নিষ্ক্রান্ত, মুক্ত, বিপ্রমুক্ত ও বিসংযুক্ত হয়ে বিমুক্ত চিত্তে অবস্থান করেন।

লাভেচ্ছা বাক্য কিরূপ? এক্ষেত্রে কেউ কেউ চীবর লাভেচ্ছায় কথা বলে, পিণ্ডপাত লাভেচ্ছায় কথা বলে, শয়নাসন লাভেচ্ছায় কথা বলে, রোগীর পথ্য সদৃশ ভৈষজ্যসম্ভার লাভেচ্ছায় কথা বলে-এগুলোকে বলা হয় লাভেচ্ছা বাক্য।

আবার, চীবর-পিণ্ডপাত-শয়নাসন-ভৈষজ্যসম্ভার-হেতু সত্যবাক্যও ভাষণ করে, মিথ্যবাক্যও ভাষণ করে; বিদ্বেষপূর্ণ বাক্যও ভাষণ করে, অবিদ্বেষপূর্ণ বাক্যও ভাষণ করে; কর্কশ বাক্যও ভাষণ করে, মিষ্ট বাক্যও ভাষণ করে; বৃথাবাক্যও ভাষণ করে, সারগর্ভ বাক্যও ভাষণ করে এবং প্রজ্ঞাপূর্ণ বাক্যও ভাষণ করে—এগুলোকে বলা হয় লাভেচ্ছা বাক্য। অথবা সে অপরকে প্রসন্নচিত্তে ধর্মদেশনা প্রদান করে—“বাস্তবিক আমা কর্তৃক ধর্মদেশনা শুনা হয়েছে, ধর্মদেশনা শুনে প্রশান্তি লাভ করা হয়েছে এবং প্রসন্নসমূহ প্রসন্নের প্রভেদ করা হয়েছে”—এগুলোকে বলা হয় লাভেচ্ছা বাক্য। ধর্মদেশনা বলার সময় লাভেচ্ছা বাক্য ভাষণ করেন না, কথায় প্রকাশ করেন না, প্রচার করেন না, বর্ণনা করেন না, ব্যাখ্যা করেন না; বরং লাভেচ্ছা বাক্য ত্যাগ করেন, বিদূরীত করেন, বিনাশ করেন, সম্পূর্ণরূপে ধ্বংস করেন; এভাবে লাভেচ্ছা বাক্য হতে আরত, বিরত, প্রতিবিরত, নিষ্ক্রান্ত, মুক্ত, বিপ্রমুক্ত ও বিসংযুক্ত হয়ে বিমুক্ত চিত্তে অবস্থান করেন।

“পাগব্ভিযং” বলতে তিন প্রকার প্রগলভ-কায়প্রগলভ, বাকপ্রগলভ, মনোপ্রগলভ।

কায়িক প্রগলভ কী রকম? এক্ষেত্রে কোনো কোনো ভিক্ষু সংঘগত কায়িক প্রগলভ প্রদর্শন করে, গণগত কায়িক প্রগলভ প্রদর্শন করে, ভোজনশালায় কায়িক প্রগলভ প্রদর্শন করে, স্নানাগারে কায়িক প্রগলভ প্রদর্শন করে, স্নানের ঘাটে কায়িক প্রগলভ প্রদর্শন করে, অন্তঘরে প্রবিষ্টকালে কায়িক প্রগলভ প্রদর্শন করে, অন্তঘরে প্রবেশে কায়িক প্রগলভ প্রদর্শন করে।

কিরূপে সংঘগত কায়িক প্রগলভ প্রদর্শন করে? এক্ষেত্রে কোনো কোনো সংঘগত ভিক্ষু স্থবির ভিক্ষুগণকে অশ্রদ্ধা প্রদর্শন করে গা-ঘেঁষে দাঁড়ায়, গা-ঘেঁষে উপবেশন করে, সম্মুখে দাঁড়ায়, সম্মুখে উপবেশন করে, উচ্চাসনে উপবেশন করে, মাথা পর্যন্ত পার্বপণ করে উপবেশন করে, দাঁড়ানো অবস্থায় কথা বলে, বাহু নেড়ে কথা বলে। এরূপে সংঘগত কায়িক প্রগলভ প্রদর্শন করে।

কিরূপে গণগত কায়িক প্রগলভ প্রদর্শন করে? এক্ষেত্রে কোনো কোনো গণগত ভিক্ষু স্থবির ভিক্ষুগণ খালি পায়ে চঙ্ক্রমণ করার সময় তাদের প্রতি অশ্রদ্ধা প্রদর্শন করে নিজে জুতাপায়ে চঙ্ক্রমণ করে, স্থবির ভিক্ষুগণ নিচুস্থানে চঙ্ক্রমণ করার সময় নিজে উচ্চাসনে চঙ্ক্রমণ করে স্থবির ভিক্ষুগণ মাটিতে চঙ্ক্রমণ করার সময় নিজে চঙ্ক্রমণশালায় চঙ্ক্রমণ করে, স্থবির ভিক্ষুগণের গা-ঘেঁষে দাঁড়ায়, গা-ঘেঁষে উপবেশন করে, সম্মুখে দাঁড়ায়, সম্মুখে উপবেশন করে, উচ্চাসনে উপবেশন করে, মাথা পর্যন্ত পার্বপণ করে উপবেশন করে, দাঁড়ানো অবস্থায় কথা বলে, বাহু নেড়ে কথা বলে। এভাবে গণগত কায়িক প্রগলভ প্রদর্শন করে।

কিরূপে ভোজনশালায় কায়িক প্রগলভ প্রদর্শন করে? এখানে কোনো কোনো ভিক্ষু ভোজনশালায় স্থবির ভিক্ষুগণকে অশ্রদ্ধা করে বলপূর্বক সম আসন দখল করে উপবেশন করে, স্থবির ভিক্ষুগণকে আসন দ্বারা নিবারণ করে, গা-ঘেঁষে দাঁড়ায়, গা-ঘেঁষে উপবেশন করে, সম্মুখে দাঁড়ায়, সম্মুখে উপবেশন করে, উচ্চাসনে উপবেশন করে, মাথা পর্যন্ত পার্বপণ করে উপবেশন করে, দাঁড়ানো অবস্থায় কথা বলে, বাহু নেড়ে কথা বলে। এভাবে ভোজনশালা কায়িক প্রগলভ প্রদর্শন করে।

কিরূপে স্নানাগারে কায়িক প্রগলভ প্রদর্শন করে? এক্ষেত্রে কোনো কোনো ভিক্ষু স্নানাগারে স্থবির ভিক্ষুগণকে অশ্রদ্ধা করে গা-ঘেষে দাঁড়ায়, গা-ঘেঁষে উপশেন করে, সম্মুখে দাঁড়ায়, সম্মুখে উপবেশন করে, উচ্চ আসনে উপবেশন করে, অজিজ্ঞাসিত হয়ে ও অযাচিত হয়ে দন্তকাষ্ঠ নিক্ষেপ করে, দ্বার বন্ধ করে, বাহু নেড়ে কথা বলে। এভাবে স্নানাগারে কায়িক প্রগলভ প্রদর্শিত হয়।

কিরূপে স্নানঘাটে কায়িক প্রগলভ প্রদর্শন করে? এক্ষেত্রে কোনো কোনো ভিক্ষু স্নানঘাটে স্থবির ভিক্ষুগণকে অশ্রদ্ধা করে গা-ঘেঁষে অবতরণ করে, সম্মুখে অবতরণ করে, গা-ঘেঁষে স্নান করে, সম্মুখে স্নান করে, উপরিভাগে স্নান করে, গা-ঘেঁষে উত্তরণ করে, সম্মুখে উত্তরণ করে, উপরিভাগে উত্তরণ করে। এভাবে স্নানঘাটে কায়িক প্রগলভ প্রদর্শিত হয়।

কিভাবে অন্তরঘরে প্রবেশকালে কায়িক প্রগলভ প্রদর্শন করে? এক্ষেত্রে কোনো কোনো ভিক্ষু অন্তরঘরে প্রবেশকালে স্থবির ভিক্ষুগণকে অশ্রদ্ধা করে গা-ঘেঁষে গমন করে, সম্মুখে গমন করে, একদিকে সরিয়ে যেতে স্থবির ভিক্ষুগণের সম্মুখে সম্মুখে গমন করে। এরূপে অন্তরঘরে প্রবিষ্ট অবস্থায় কায়িক প্রগলভ প্রদর্শিত হয়।

কিরূপে অন্তরঘরে প্রবিষ্ট হয়ে কায়িক প্রগলভ প্রদর্শন করে? এক্ষেত্রে কোনো কোনো ভিক্ষু অন্তরঘরে প্রবেশের সময় স্থবির ভিক্ষুগণকে “ভন্তে, আপনি প্রবেশ করবেন না” বলে নিজে প্রবেশ করে; “ভন্তে, আপনি দাঁড়াবেন না” বলে নিজে দাঁড়ায়; “ভন্তে, আপনি উপবেশন করবেন না” বলে নিজেই উপবেশন করে। আবার, অনবকাশে প্রবেশ করে, অনবকাশে দাঁড়ায়, অনবকাশে উপবেশন করে, যেই কুলের অন্তঃপ্রকোষ্ঠ (বা শয়নকক্ষ) গূঢ় (প্রচ্ছন্ন) ও প্রতিচ্ছন্ন; যেখানে কুলস্ত্রী, কুলকন্যা, কুলপুত্রবধূ ও কুলকুমারীরা উপবেশন করে, তথায় সহসা প্রবেশ করা, কুমারের মস্তক স্পর্শ করা। এভাবে অন্তরঘরে (ঘরের মধ্যে) প্রবিষ্ট হয়ে কায়িক প্রগল্‌ভতা (বা নির্লজ্জতা) প্রদর্শন করে, এটাই কায়িক প্রগল্‌ভতা।

বাচনিক প্রগল্‌ভতা কিরূপ? এক্ষেত্রে কোনো কোনো ভিক্ষু সংঘগত বা সংঘের মধ্যে প্রবিষ্ট হয়ে বাচনিক প্রগল্‌ভতা প্রদর্শন করে, গণগত হয়ে বাচনিক প্রগল্‌ভতা প্রদর্শন করে, অন্তঘরে প্রবিষ্ট হয়ে বাচনিক প্রগল্‌ভতা প্রদর্শন করে। সংঘগত হয়ে কিরূপে বাচনিক প্রগল্‌ভতা প্রদর্শন করে? এক্ষেত্রে কোনো ভিক্ষু সংঘগত হয়ে অশ্রদ্ধাবশত স্থবির ভিক্ষুগণকে জিজ্ঞাসা না করে (বা অনুমতি না নিয়ে) ও আদিষ্ট না হয়ে আরামগত (বিহারে অবস্থানরত) ভিক্ষুগণকে ধর্মদেশনা করে, প্রশ্নের উত্তর প্রদান করে, প্রাতিমোক্ষ পাঠ করে, দণ্ডায়মান হয়ে ভাষণ করে, বাহু বিক্ষেপ বা চালনা করে ভাষণ করে। এভাবেই সংঘগত হয়ে বাচনিক প্রগল্‌ভতা প্রদর্শন করে।

গণগত হয়ে কিরূপে বাচনিক প্রগল্‌ভতা প্রদর্শন করে? এক্ষেত্রে কোনো কোনো ভিক্ষু গণগত হয়ে অশ্রদ্ধাবশত স্থবির ভিক্ষুগণকে জিজ্ঞাসা না করে ও আদিষ্ট না হয়ে আরামগত ভিক্ষুগণকে ধর্মদেশনা করে, প্রশ্নের উত্তর প্রদান করে, দণ্ডায়মান হয়ে ভাষণ করে, বাহু বিক্ষেপ বা চালনা করে ভাষণ করে। আরামগত ভিক্ষুণী, উপাসক-উপাসিকাদের ধর্মদেশনা করে, প্রশ্নের উত্তর প্রদান করে, দণ্ডায়মান হয়ে ভাষণ করে, বাহু বিক্ষেপ বা নেড়ে কথা বলে। এভাবেই গণগত হয়ে বাচনিক প্রগল্‌ভতা প্রদর্শন করে।

অন্তরঘরে প্রবিষ্ট হয়ে কিরূপে বাচনিক প্রগল্‌ভতা প্রদর্শন করে? এক্ষেত্রে কোনো কোনো ভিক্ষু অন্তরঘরে প্রবিষ্ট হয়ে স্ত্রী বা কুমারীকে এরূপ বলে-স্ত্রী নামে, স্ত্রীগোত্রে কী আছে? যাগু, ভাত ও খাদ্যদ্রব্য আছে কি? কী পান করব, কী ভোজন করব, কী খাব, কী আছে আমাকে দেখান” বলে বৃথাবাক্য প্রয়োগ করে। এভাবে অন্তরঘরে প্রবিষ্ট হয়ে বাচনিক প্রগল্‌ভতা প্রদর্শন করে, এটাই বাচনিক প্রগল্‌ভতা।

চৈতসিক প্রগল্‌ভতা কিরূপ? এক্ষেত্রে কোনো কোনো ভিক্ষু সম-উচ্চকুল হতে প্রব্রজিত না হয়েও উচ্চকুল হতে প্রব্রজিতদের সাথে নিজেকে চিন্তা দ্বারা (বা মনে মনে) তুলনা করে; সম-মহাভোগকুল হতে প্রব্রজিত না হয়েও মহাভোগকুল হতে প্রব্রজিতদের সাথে নিজেকে মনে মনে তুলনা করে; বড়ভোগকুল হতে প্রব্রজিত না হয়েও বড়ভোগকুল হতে প্রব্রজিতদের সাথে নিজেকে মনে মনে তুলনা করে। সূত্রান্তিকসম না হয়েও সূত্রান্তিকের সাথে নিজেকে মনে মনে তুলনা করে; বিনয়ধরসম না হয়েও বিনয়ধরের সাথে... ধর্মকথিকসম না হয়েও ধর্মকথিকের সাথে... আরণ্যিকসম না হয়েও আরণ্যিকের সাথে... পিণ্ডপাতিকসম না হয়েও পিণ্ডপাতিকের সাথে... পাংশুকূলিকসম না হয়েও পাংশুকূলিকের সাথে... ত্রিচীবরিকসম না হয়েও ত্রিচীবরিকের সাথে... সপদানচারিকসম না হয়েও সপদানচারিকের সাথে... খলুপশ্চাৎভত্তিকসম না হয়েও খলুপশ্চাৎভত্তিকের সাথে... নৈসজ্জিকসম না হয়েও নৈসজ্জিকের সাথে... যথাসন্তুষ্টিকসম না হয়েও যথাসন্তুষ্টিকের সাথে নিজেকে মনে মনে তুলনা করে; প্রথম ধ্যানলাভীসম না হয়েও প্রথম ধ্যানলাভীর সাথে নিজেকে মনে মনে তুলনা করে; দ্বিতীয় ধ্যানলাভীসম না হয়েও দ্বিতীয় ধ্যানলাভীর সাথে... তৃতীয় ধ্যানলাভীসম না হয়েও তৃতীয় ধ্যানলাভীর সাথে... চতুর্থ ধ্যানলাভীসম না হয়েও চতুর্থ ধ্যানলাভীর সাথে... আকাশায়তন-সমাপত্তিলাভীসম না হয়েও আকাশায়তন-সমাপত্তি-লাভীর সাথে... বিজ্ঞানায়তন-সমাপত্তিলাভীসম না হয়েও বিজ্ঞানায়তন-সমাপত্তি-লাভীর সাথে... অকিঞ্চনায়তন-সমাপত্তিলাভীসম না হয়েও অকিঞ্চনায়তন-সমাপত্তিলাভীর সাথে... নৈবসংজ্ঞা-নাসংজ্ঞায়তন-সমাপত্তিলাভীসম না হয়েও নৈবসংজ্ঞা-নাসংজ্ঞায়তন-সমাপত্তিলাভীর সাথে নিজেকে মনে মনে তুলনা করে—এটাই চৈতসিক প্রগল্‌ভতা। “শিক্ষা করেন না” বলতে প্রগল্‌ভতা শিক্ষা করেন না, অভ্যাস করেন না, আচরণ করেন না, সমাচরণ করেন না, ব্যবহার করেন না। প্রগল্‌ভতা পরিত্যাগ করেন, অপনোদন করেন, ধ্বংস করেন, নিবৃত্ত করেন; প্রগল্‌ভতা হতে নিবৃত্ত, বিরত, প্রতিবিরত, নিষ্ক্রান্ত, মুক্ত, বিমুক্ত ও বিসংযুক্ত হয়ে অবাধ বা মুক্তচিত্তে অবস্থান করেন—প্রগল্‌ভতা শিক্ষা করেন না।

কলহজনক কথা কিরূপ? এক্ষেত্রে কোনো কোনো ভিক্ষু এরূপ ভাষণকারী হয়-“তুমি এই ধর্ম-বিনয় জান না... যদি তুমি সেটা অসত্য বলে প্রতিবাদ করতে সমর্থ হও!” তাই ভগবান বলেছেন, “হে মোদ্গল্যায়ন, কলহজনক কথায় কথাবাহুল্যতা আকাঙ্ক্ষিত হয়, কথাবাহুল্যতায় ঔদ্ধত্য (চঞ্চলতা) উৎপন্ন হয়, উদ্ধতের (চঞ্চল ব্যক্তির) অসংবর হয়, অসংবরের চিত্ত সমাধি হতে দূরে থাকে।” কলহজনক কথা বলেন না, ভাষণ করেন না, ব্যাখ্যা করেন না, ব্যবহার করেন না। কলহজনক কথা পরিত্যগ করেন, অপনোদন করেন, ধ্বংস করেন, নিবৃত্ত করেন; কলহজনক কথা হতে নিবৃত্ত, বিরত, প্রতিবিরত, নিষ্ক্রান্ত, মুক্ত, বিমুক্ত ও বিসংযুক্ত হয়ে অবাধ বা মুক্ত চিত্তে অবস্থান করেন—কলহজনক কথা বলেন না।

তাই ভগবান বলেছেন :

ভিক্ষু অহংকারী হবে না, লাভেচ্ছায় অনুরক্ত বাক্য ভাষণ করবে না, প্রগলভতা শিক্ষা করবে না এবং কলহমূলক কথা বলবে না।

 

১৬৬. মিথ্যাকথায় নিয়োজিত হবে না, সম্প্রজ্ঞানে শঠাদি আচরণ করবে না। জীবিকা, প্রজ্ঞা ও শীলব্রত (প্রভৃতি) বিষয়ে অন্যকে অবজ্ঞা করবে না।

“মিথ্যাকথা” বলতে অসত্য কথা। এক্ষেত্রে কোনো কোনো ভিক্ষু সভায় গিয়ে, পরিষদে গিয়ে... অথবা যৎকিঞ্চিৎ লাভের আশায় সজ্ঞানে মিথ্যা ভাষণ করে, ইহাকে মিথ্যাকথা বলা হয়। অধিকন্তু, তিন প্রকারে মিথ্যা ভাষণ করা হয়—(ভাষণের) পূর্বে “মিথ্যা ভাষণ করব” বলে মিথ্যা ভাষণ করা হয়, ভাষণকালে “মিথ্যা ভাষণ করছি” বলে মিথ্যা ভাষণ করা হয়, ভাষণের পর “মিথ্যা ভাষণ করেছি” বলে মিথ্যা ভাষণ করা হয়। এই তিন প্রকারে মিথ্যাভাষণ করা হয়। অপিচ, চার প্রকারে... পাঁচ প্রকারে... ছয় প্রকারে... সাত প্রকারে... আট প্রকারে মিথ্যা ভাষণ করা হয়-(ভাষণের) পূর্বে “মিথ্যা ভাষণ করব” বলে মিথ্যা ভাষণ করা হয়, ভাষণকালে “মিথ্যা ভাষণ করছি” বলে মিথ্যা ভাষণ করা হয়, ভাষণের পর “মিথ্যা ভাষণ করেছি” বলে মিথ্যা ভাষণ করা হয়, মিথ্যাদৃষ্টির দ্বারা মিথ্যা ভাষণ করা হয়, মিথ্যা ইচ্ছায় মিথ্যা ভাষণ করা হয়, মিথ্যা অভিরুচিতে মিথ্যা ভাষণ করা হয়, মিথ্যা সংজ্ঞায় মিথ্যা ভাষণ করা হয় এবং মিথ্যাভাব বা মিথ্যা অভিপ্রায়ে মিথ্যা ভাষণ করা হয়। এই আট প্রকারে মিথ্যা ভাষণ করা হয়।

মিথ্যা কথায় চালিত হবেন না, নীত হবেন না, পরিচালিত হবেন না, আহরিত হবেন না; মিথ্যাকথা পরিত্যাগ করবেন, অপনোদন করবেন ও সম্পূর্ণরূপে ধ্বংস করবেন; মিথ্যাকথা হতে আরত, বিরত, প্রতিবিরত, নিষ্ক্রান্ত, মুক্ত, বিপ্রমুক্ত এবং বিসংযুক্ত হয়ে উন্মুক্ত চিত্তে অবস্থান করবেন—মিথ্যাকথায় চালিত হবেন না।

শঠতা কিরূপ? এখানে কেউ কেউ ধূর্ত এবং অতিশয় ধূর্ত হয়, যা তথায় ধূর্ত, শঠতা, ধূর্ততা, উগ্রতা, কর্কশতা, প্রতারণা এবং ছলনা এটাকে বলা হয় শঠতা। সম্প্রজ্ঞানী হয়ে শঠতা আচরণ করবে না; তা উৎপন্ন করবে না, সঞ্জানন করবে না, উৎপাদন করবেন না, জন্ম দেবে না, উদ্ভব করবে না বরং শঠতা ত্যাগ করবে, পরিত্যাগ করবে, অপনোদন করবে ও সম্পূর্ণরূপে ধ্বংস করবেন; শঠতা হতে আরত, বিরত, প্রতিবিরত, নিষ্ক্রান্ত, মুক্ত, বিপ্রমুক্ত এবং বিসংযুক্ত হয়ে উন্মুক্ত চিত্তে অবস্থান করবে। এ অর্থে সম্প্রজ্ঞানী হয়ে শঠতা করবে না।

“অথ” বলতে পদসন্ধি... এটা পদানুক্রমতা—অতঃপর (অথ)। এখানে কেউ কেউ হীন জীবিকায় জীবন ধারণকারী অপর সম্যক জীবিকায় জীবনধারণকারীকে অত্যন্ত অবজ্ঞা করে—“কী কারণে এই বাহুল্য জীবিকাকারী সমস্ত ধন-সম্পদ (সমভাবে) পরিভোগ করে? যেমন : মূলবীজ, খন্ধবীজ, ফলবীজ, অগ্রবীজ ও বীজবীজ। এই পাঁচ প্রকার বীজ চক্রহীন ব্রজপাতের ন্যায় দাঁতে চাপিয়ে সবি সে ভক্ষণ করে। সে তার হীন জীবিকায় জীবন ধারণ-হেতু অপর উত্তম বা সম্যকজীবীকে অত্যন্ত ঘৃণা বা অবজ্ঞা করে।

কোনো কোনো সম্যক জীবিকায় জীবনধারণকারী অপর হীনজীবিকায় জীবনধারণকারীকে অত্যন্ত অবজ্ঞা করে—“কী কারণে এই ব্যক্তি অল্পপুণ্যসম্পন্ন ও অল্প শিক্ষিত হয়ে চীবর-পিণ্ডপাত-শয্যাসন-ওষুধ-প্রত্যয়-ভৈষজ্য-পরিষ্কার লাভ করে না?” তদ্ধেতু সে তার সম্যক জীবিকার দ্বারা অপর হীন জীবিকায় জীবনধারণকারীকে অত্যন্ত অবজ্ঞা করে। কেউ কেউ প্রজ্ঞাবান সম্পন্ন হয়। সে জিজ্ঞাসিত হয়ে প্রশ্নের উত্তর দেয়। তার এরূপ চিন্তা উদয় হয় : “আমি প্রজ্ঞাসম্পন্ন, অন্যরা এরূপ প্রজ্ঞাসম্পন্ন নয়।” সে তার প্রজ্ঞাসম্পদের দ্বারা পরকে অত্যন্ত অবজ্ঞা করে। কেউ কেউ শীলসম্পন্ন হয়, আচার-গোচরসম্পন্ন হয়, প্রাতিমোক্ষ সংবরে সংযত হয়ে অবস্থান করে, অণুমাত্র পাপসমূহে ভয়দর্শী হয়ে অবস্থান করে এবং শিক্ষাপদসমূহ গ্রহণ করে শিক্ষা করে। তার এরূপ চিন্তা উদয় হয়—“আমি শীলসম্পন্ন, অন্য ভিক্ষুরা দুঃশীল, পাপাচারী।” সে তার শীলসম্পদের-হেতু অপরকে অতিশয় নিন্দা করে। কোন কোন আরণ্যিক, পিণ্ডপাতিক... ব্রতসম্পন্ন হয়। তার এরূপ হয় : “আমি ব্রতসম্পন্ন, অন্যরা এরূপ ব্রতসম্পন্ন নয়”। সে তার ব্রতসম্পদের দ্বারা অন্যজনকে অত্যন্ত অবজ্ঞা করে। কোনো কোনো ভিক্ষু ব্রতসম্পন্ন হয়; যথা : আরণ্যিক, পিণ্ডপাতিক, পাংশুকূলিক, ত্রিচীবরিক, সপদানচারিক, খলুপশ্চাৎভত্তিক, নৈসজ্জিক বা যথাসন্তুষ্টিক। তার এরূপ মনে হয়—“আমি ব্রতসম্পন্ন, এরা ব্রতসম্পন্ন নয়।” সে তার ব্রতসম্পদের দ্বারা অপরকে অতিশয় নিন্দা করে। (অতঃপর ইহলোক) হীনজীবিকা, সম্যক জীবিকা, প্রজ্ঞাসম্পদ, শীলসম্পদ ও ব্রতসম্পদের দ্বারা পরকে কখনো নিন্দা করবে না, অবজ্ঞা করবে না। তদ্‌দ্বারা অহংকার জানতে পেরে দেমাগ থাকবে না, একগুয়েমি শীর্ষে ধারণ করবে না। অতঃপর জীবন, প্রজ্ঞা, শীলব্রত দ্বারা অন্যকে অবজ্ঞা করবে না।

তাই ভগবান বলেছেন :

মিথ্যাকথায় নিয়োজিত হবে না, সম্প্রজ্ঞানে শঠাদি আচরণ করবে না। জীবিকা, প্রজ্ঞা ও শীলব্রত (প্রভৃতি) বিষয়ে অন্যকে অবজ্ঞা করবে না।

 

১৬৭. শ্রমণ এবং পৃথগ্‌জনের বহু প্রকার দূষিত বা নিন্দিত বাক্য শ্রবণ করলেও কর্কশ কথা বলবে না, কারণ শান্ত বা পণ্ডিতগণ তাতে শত্রু তা বা প্রতিকূল আচরণ করেন না।

“দুষিত” বলতে রাগান্বিত, অপমানিত, ঘৃণিত, গর্হিত ও নিন্দিত। “সমণানং” বলতে যারা বুদ্ধ শাসনের বাইরে পরিব্রাজককুলে উপগত, পরিব্রাজককুলে উপনীত। “পুথুজনানং” বলতে ক্ষত্রিয়, ব্রাহ্মণ, বৈশ্য, শূদ্র, গৃহস্থ, প্রব্রজিত, দেব ও মনুষ্য; তারা বহু প্রকার অনিষ্টকর, অমার্জিত ও অপ্রিয় বাক্য দ্বারা আক্রোশ করতে পারে, পরিভাষণ করতে পারে, রোষ করতে পারে, ক্রোধ করতে পারে, হিংসা করতে পারে, ক্ষতি করতে পারে, উৎপীড়ন করতে পারে, নিপীড়ন করতে পারে, আঘাত করতে পারে, উপঘাত করতে পারে এবং বিনাশ করতে পারে; তাদের বহু প্রকার অনিষ্টকর, অমনোজ্ঞ ও অপ্রিয় বাক্য শোনে, শ্রবণ করে, শিক্ষা করে, উপধারণ করে এবং উপলক্ষ করেও এ অর্থে উপরোক্ত বাক্য ব্যবহৃত হয়েছে। তাই বলা হয়েছে, শ্রমণ এবং পৃথগ্‌জনের বহু প্রকার দূষিত বাক্য শ্রবণ করে।

 “ফরুসেন” বলতে কর্কশ কথা ও কটু কথা ভাষণ করবে না, আক্রোশকারীকে প্রতি আক্রোশ করবে না, রোষকারীকে প্রতি রোষ করবে না। ঝগড়াকারীর সাথে প্রতিঝগড়া, কলহ, দ্বন্দ্ব, বিগ্রহ, বিবাদ ও বিরোধ করবে না। কলহ, দ্বন্ধ, বিগ্রহ, বিবাদ ও বিরোধ ত্যাগ করবে, অপনোদন করবে, অপসারণ করবে এবং সম্পূর্ণরূপে ধ্বংস করবে। কলহ, দ্বন্দ্ব, বিগ্রহ, বিবাদ ও বিরোধ হতে আরত, বিরত, প্রতিবিরত, নিষ্ক্রান্ত, মুক্ত, বিপ্রমুক্ত ও বিসংযুক্ত হয়ে বিমুক্ত চিত্তে অবস্থান করবে—কর্কশ কথা এবং মিথ্যাকথা বলবে না।

“সন্তো” বলতে রাগের উপশম হওয়ায় শান্ত, দ্বেষের... মোহের... ক্রোধের... বিদ্বেষের... এবং সমস্ত অকুশলাভিসংস্কারের শান্ত, প্রশান্ত, উপশম, পরিত্যাগ, নিবৃত্ত, বিগত, প্রতিপ্রশ্রদ্ধ হওয়ায় শান্ত, উপশান্ত, উপশমিত, নিবৃত্ত এবং প্রশান্ত-শান্ত (সন্তো)। শান্ত ব্যক্তি শত্রু তা, বিরোধ, বিভেদ ও প্রতিপক্ষতা করেন না, জন্ম দেন না, সঞ্জানন করেন না, উৎপন্ন করেন না, উৎপাদন করেন না—শান্ত ব্যক্তি শত্রু তা করেন না।

তাই ভগবান বলেছেন :

শ্রমণ এবং পৃথগ্‌জনের বহু প্রকার দূষিত বা নিন্দিত বাক্য শ্রবণ করলেও কর্কশ কথা বলবে না, কারণ শান্ত বা পণ্ডিতগণ তাতে শত্রু তা বা প্রতিকূল আচরণ করেন না।

 

১৬৮. ভিক্ষু এই (দেশিত) ধর্ম জ্ঞাত হয়ে ও পরীক্ষা করে সর্বদা স্মৃতিমান হয়ে শিক্ষা করেন। নিবৃত্তি আছে জ্ঞাত হয়ে গৌতমের শাসনে প্রমত্ত হন না।

“এই” (এতং) বলতে ব্যাখ্যাত, দেশিত, প্রজ্ঞাপিত, জ্ঞাপিত, বিবৃত, বর্ণিত, উন্মুক্ত (বিশ্লেষিত) ও প্রকাশিত ধর্মকে জ্ঞাত হয়ে, জেনে, তুলনা করে, বিচার করে, বিবেচনা করে, উন্মুক্ত বা সহজবোধ্য করে। এরূপে এই ধর্ম জ্ঞাত হয়ে। অথবা সম (সদৃশ), বিসম (বিসদৃশ), পথ, বিপথ, সাবদ্য, অনবদ্য, হীন, প্রণীত, কৃষ্ণ, শুক্ল, বিজ্ঞগণ কর্তৃক গর্হিত এবং বিজ্ঞগণ কর্তৃক প্রশংসিত ধর্মকে জ্ঞাত হয়ে, জেনে, তুলনা করে, বিচার করে, বিবেচনা করে, সুনিশ্চিত করে। এরূপে এই ধর্ম জ্ঞাত হয়ে। অথবা সম্যক প্রতিপদা, অনুলোম প্রতিপদা, অনুকূল প্রতিপদা, অবিরুদ্ধ প্রতিপদা, জ্ঞাতার্থ প্রতিপদা, ধর্মানুধর্ম প্রতিপদা, শীলসমূহ পরিপূর্ণকরণতা, ইন্দ্রিয়সমূহে গুপ্তদ্বারতা (ইন্দ্রিয় দমন), ভোজনে মাত্রাজ্ঞতা, জাগ্রতাবস্থা (বিনিদ্রা), স্মৃতিসম্প্রজ্ঞান, চারি স্মৃতিপ্রস্থান, চারি সম্যক প্রধান, চারি ঋদ্ধিপাদ, পঞ্চেন্দ্রিয়, পঞ্চবল, সপ্ত বোধ্যঙ্গ, আর্য অষ্টাঙ্গিক মার্গ, নির্বাণ এবং নির্বাণগামী প্রতিপদা ধর্মকে জ্ঞাত হয়ে, জেনে, তুলনা করে, বিচার করে, বিবেচনা করে, সুনিশ্চিত করে। এরূপে এই ধর্ম জ্ঞাত হয়ে।

“পরীক্ষা করে” বলতে পরীক্ষা করে করে, গবেষণা করে করে, তুলনা করে করে, বিচার করে করে, বিবেচনা করে করে, উন্মুক্ত বা সহজবোধ্য করে করে। “সকল সংস্কার অনিত্য”... “যা কিছু সমুদয়ধর্মী তৎসমস্তই নিরোধধর্মী” বলে পরীক্ষা করে করে, গবেষণা করে করে, তুলনা করে করে, বিচার করে করে, বিবেচনা করে করে, উন্মুক্ত বা সহজবোধ্য করে করে—ভিক্ষু পরীক্ষা করে। “সর্বদা” (সদা) বলতে সদা, সর্বদা, সর্বকাল... শেষ বয়সে। “স্মৃতিমান” (সতো) বলতে চারটি বিষয়ে স্মৃতিমান—কায়ে কায়ানুদর্শন স্মৃতিপ্রস্থান ভাবনাকালে স্মৃতিমান... তাই স্মৃতিমান বলা হয়। “শিক্ষা” বলতে ত্রিবিধ শিক্ষা—অধিশীল শিক্ষা, অধিচিত্ত শিক্ষা এবং অধিপ্রজ্ঞা শিক্ষা... ইহা অধিপ্রজ্ঞা শিক্ষা। এই ত্রিবিধ শিক্ষা মনোযোগ দিয়ে শিক্ষা করেন... শিক্ষা করেন, আচরণ করেন, সমাচরণ করেন, গ্রহণ করে আচরণ করেন। এ অর্থে ভিক্ষু পরীক্ষা করে সর্বদা স্মৃতিমান হয়ে শিক্ষা করেন।

রাগের নিবৃত্তি আছে তা জ্ঞাত হয়ে, দ্বেষের... মোহের... সকল অকুসলাভিসংস্কারের নিবৃত্তি আছে তা জ্ঞাত হয়ে, অবগত হয়ে, তুলনা করে, বিচার করে, বিবেচনা করে, বিশ্লেষণ করে। এ অর্থে নিবৃত্তি আছে জ্ঞাত হয়ে।

গৌতমের শাসনে, বুদ্ধশাসনে, জিনশাসনে, তথাগত-শাসনে, দেবশাসনে, অর্হৎ-শাসনে। “প্রমত্ত হন না” বলতে কুশলধর্মসমূহে উৎসাহী, অধ্যবসায়ী, প্রচেষ্টাকারী, অনলস, অদম্য ছন্দানুরাগী ও অনিক্ষিপ্তধুর (কার্যভার অপরিত্যাগী) হন। “আমি কখন অপরিপূর্ণ শীলস্কন্ধকে পরিপূর্ণ করব... অপরিপূর্ণ সমাধিস্কন্ধকে... প্রজ্ঞাস্কন্ধকে... বিমুক্তিস্কন্ধকে... বিমুক্তি-জ্ঞানদর্শন-স্কন্ধকে পরিপূর্ণ করব? আমি কখন অপরিজ্ঞাত দুঃখকে পরিজ্ঞাত হবো, অপ্রহীন ক্লেশসমূহ পরিত্যাগ করব, অভাবিত মার্গকে ভাবিত করব, অসাক্ষাৎকৃত নিরোধকে সাক্ষাৎ করব?” এরূপে কুশলধর্মসমূহে যা ছন্দ, প্রচেষ্টা, উৎসাহ, উদ্যম, বল, চেষ্টা, স্মৃতি, সম্প্রজ্ঞান, উদ্যোগ, পরিশ্রম, অধিষ্ঠান, অধ্যবসায় ও অপ্রমাদ। এ অর্থে গৌতমের শাসনে প্রমত্ত হবেন না।

তাই ভগবান বলেছেন :

ভিক্ষু এই (দেশিত) ধর্ম জ্ঞাত হয়ে ও পরীক্ষা করে সর্বদা স্মৃতিমান হয়ে শিক্ষা করেন। নিবৃত্তি আছে জ্ঞাত হয়ে গৌতমের শাসনে প্রমত্ত হন না।

 

১৬৯. তিনি অভিভূ (বিজয়ী), অনভিভূত এবং প্রত্যক্ষভাবে ধর্ম দর্শন করেছেন। তদ্ধেতু তিনি ভগবানের শাসনে অপ্রমত্ত হয়ে সবর্দা শ্রদ্ধাসহকারে শিক্ষা করেন।

“অভিভূ” বলতে রূপাভিভূ, শব্দাভিভূ গন্ধাভিভূ, রসাভিভূ, স্পর্শাভিভূ, ধর্মাভিভূ। (তিনি) কোনো ক্লেশ দ্বারা অভিভূত নন; কোনো পাপ, অকুশলধর্ম, সংক্লেশ, পুনর্জন্ম প্রদানকারী, বেদনাদায়ক বা ভয়ানক দুঃখবিপাক এবং ভবিষ্যৎ জন্ম-জরা-মরণাদিতে পরাজিত নন। এ অর্থে তিনি অভিভূ, অনভিভূত।

“প্রত্যক্ষভাবে ধর্ম” বলতে এই এই মতে নয়, জনশ্রুতিতে নয়, পরম্পরায় নয়, ত্রিপিটকের বিধিসঙ্গত ভিত্তিতে নয়, যুক্তিতর্ক দ্বারা নয়, কার্যের প্রণালী দ্বারা নয়, আকার পরিবিতর্ক (বিবেচনা) দ্বারা নয়, মিথ্যাদৃষ্টিমূলক ইচ্ছায় নয়; নিজে নিজে, স্বয়ং অভিজ্ঞাত ও আত্মপ্রত্যক্ষীভূত ধর্মকে দেখেছিলেন, দর্শন করেছিলেন, প্রত্যক্ষ করেছিলেন, প্রতিবিদ্ধ বা জ্ঞাত হয়েছিলেন। এ অর্থে প্রত্যক্ষভাবে ধর্ম দর্শন করেছেন।

“তদ্ধেতু” বলতে সেজন্য, সেই কারণ, সেই হেতু, সেই প্রত্যয়, সেই নিদান। সেই ভগবানের শাসনে, গৌতমের শাসনে, বুদ্ধের শাসনে, জিনশাসনে, তথাগত-শাসনে, দেবশাসনে, অর্হত্ত্ব-শাসনে; তদ্ধেতু সেই ভগবানের শাসনে।

“অপ্রমত্ত” বলতে কুশলধর্মসমূহে উৎসাহী... ও অপ্রমাদ। “সর্বদা” অর্থে সদা, সর্বদা, সর্বকাল... শেষ বয়সে। “শ্রদ্ধাসহকারে” বলতে কায়ে শ্রদ্ধাসহকারে, বাক্যে শ্রদ্ধাসহকারে, চিত্তে শ্রদ্ধাসহকারে, জ্ঞাতার্থ প্রতিপদা দ্বারা শ্রদ্ধাসহকারে অথবা ধর্মানুধর্ম প্রতিপত্তি দ্বারা শ্রদ্ধাসহকারে, সৎকারানুসারে, গৌরবানুসারে, মান্যানুসারে, পূজাসহকারে, সম্মানসহকারে। “শিক্ষা করেন” অর্থে ত্রিবিধ শিক্ষা—অধিশীল শিক্ষা, অধিচিত্ত শিক্ষা এবং অধিপ্রজ্ঞা শিক্ষা... ইহা অধিপ্রজ্ঞা শিক্ষা। এই ত্রিবিধ শিক্ষা মনোযোগ দিয়ে শিক্ষা করেন... সাক্ষাৎকরণীয় বিষয়কে সাক্ষাৎ করে শিক্ষা করেন, আচরণ করেন, সমাচরণ করেন, গ্রহণ করে আচরণ করেন। “ভগবান” বলতে গৌরবাধিবচন... এই ‘ভগবান’ নাম বুদ্ধ ভগবানগণের বোধিবৃক্ষমূলে বিমোক্ষন্তিকসহ সর্বজ্ঞতা-জ্ঞানের প্রতিলাভ, সাক্ষাৎকৃত ও প্রজ্ঞপ্তি হয়েছে।

তাই ভগবান বলেছেন :

তিনি অভিভূ (বিজয়ী), অনভিভূত এবং প্রত্যক্ষভাবে ধর্ম দর্শন করেছেন। তদ্ধেতু তিনি ভগবানের শাসনে অপ্রমত্ত হয়ে সবর্দা শ্রদ্ধাসহকারে শিক্ষা করেন।

তুৰট্টক সূত্র বর্ণনা চতুর্দশ সমাপ্ত।


 

১৫. আত্মদণ্ড সূত্র বর্ণনা
অতঃপর আত্মদণ্ড সূত্র বর্ণনা ব্যাখ্যা করা হচ্ছে :

১৭০. আত্মদণ্ড হতে ভয় জাত হয়; হে মেধাবী, জনসাধারণকে দর্শন কর। আমার দ্বারা যা সংবিদিত, সেই সংবেগ আমি প্রকাশ করব।

“দণ্ডা” অর্থে তিন প্রকার দণ্ড; যথা : কায়দণ্ড, বাকদণ্ড, মনোদণ্ড। ত্রিবিধ কায়দুশ্চরিত কায়দণ্ড, চতুর্বিধ বাক্‌দুশ্চরিত বাকদণ্ড, ত্রিবিধ মনোদুশ্চরিত মনোদণ্ড। “ভযং” বলতে দুই প্রকার ভয়-ইহকাল ভয়, পরকাল ভয়। ইহকাল ভয় কিরূপ? এ জগতে কেউ কেউ কায়দুশ্চরিত কর্ম সম্পাদন করে, বাক্‌দুশ্চরিত, মনোদুশ্চরিত কর্ম সম্পাদন করে, প্রাণিহত্যা করে, চুরি করে, সিঁদ কাটে, গ্রাম লুণ্ঠন করে, এক এক গৃহ ঘেরাও করে লুট করে, পথে লুকিয়ে ডাকাতি করে, ব্যভিচার করে, মিথ্যাভাষণ করে। (প্রজারা) তাকে ধরে নিয়ে গিয়ে রাজাকে দেখায়, “দেব, এই ব্যক্তি চোর, পাপাচারী, একে যা ইচ্ছা দণ্ড প্রদান করুন।” তখন রাজা তাকে ভৎর্সনা করেন। সে ভৎর্সনার প্রত্যয়ে ভয় উৎপন্ন করে, দুঃখ ও দৌর্মনস্য অনুভব করে। তার এই ভয়, দুঃখ, দৌর্মনস্য কোথা হতে উৎপন্ন হয়? আত্মদণ্ড হতে জাত, সঞ্জাত, উৎপন্ন, জন্ম ও প্রাদুর্ভূত হয়।

রাজা এতেও তুষ্ট হন না। রাজা তাকে শৃঙ্খলবন্ধন, রজ্জুবন্ধন, শিকলবন্ধন, বেত্রবন্ধন, লতাবন্ধন, প্রক্ষেপবন্ধন, পরিক্ষেপবন্ধন, গ্রামবন্ধন, নিগমবন্ধন, নগরবন্ধন, রাষ্ট্রবন্ধন অথবা জনপদ বন্ধনে আবদ্ধ করায়ে এরূপ ঘোষণা দেন : “এই বন্ধন থেকে তোমায় মুক্তি দেয়া যাবে না।” সে বন্ধনের প্রত্যয়ে ভয়, দুঃখ ও দৌর্মনস্য অনুভব করে। তার এই ভয়, দুঃখ, দৌর্মনস্য কোথা হতে উৎপন্ন হয়? আত্মদণ্ড হতে জাত, সঞ্জাত, উৎপন্ন, জন্ম ও পাদুর্ভূত হয়।

রাজা এতেও তুষ্ট হন না। রাজা তার ধন আনয়ন করান—শত, সহস্র বা লক্ষ। সে সম্পত্তির পরিহানীর প্রত্যয়ে ভয়, দুঃখ ও দৌর্মনস্য অনুভব করে। তার এই ভয়, দুঃখ, দৌর্মনস্য কোথা হতে উৎপন্ন হয়? আত্মদণ্ড হতে জাত, সঞ্জাত, উৎপন্ন, জন্ম ও প্রাদুর্ভূত হয়।

রাজা এতেও তুষ্ট হন না। রাজা তাকে নানা প্রকার শাস্তি প্রদান করেন—কশাঘাত, দণ্ডাঘাত, বেত্রাঘাত করেন; হাত কেটে দেন, পা কেটে দেন, হাত-পা কেটে দেন, কান কেটে দেন, নাক কেটে দেন; নাক-কান কেটে দেন, গরম জলে সিদ্ধ করেন, শঙ্কমুণ্ডিক করেন, রাহুমুখ করেন, জৌতিমালিক (এক প্রকার যন্ত্রণা) করেন, হাত পুড়িয়ে দেন, এরক পত্তিক করে দৌড়াতে আদেশ দেন (এক প্রকার শাস্তি), চর্ম পুড়িয়ে দেয়, এণেয়্যক করেন, শূলে বিদ্ধ করেন, মাংস টুকরো টুকরো করে কাটেন। বিভিন্ন প্রকার মানসিক শাস্তি প্রদান করেন, তেলের ঘানিতে আবদ্ধ করে ঘুরান, প্রহারে প্রহারে অস্থি চুরমার করেন, উত্তপ্ত তেলে সিদ্ধ করেন, কুকুরকে দিয়ে খাওয়ান, জীবিত অবস্থায় শূলে বিদ্ধ করেন, তলোয়ার দিয়ে মাথা কেটে দেন। সে কর্মকারণ ভয়, দুঃখ ও দৌর্মনস্য অনুভব করে। তার এই ভয়, দুঃখ, দৌর্মনস্য কোথা হতে উৎপন্ন হয়? আত্মদণ্ড হতে জাত, সঞ্জাত, উৎপন্ন, জন্ম ও পাদুর্ভূত হয়। রাজা এই চারি প্রকার দণ্ডের মালিক।

সে স্বীয় কর্মের কারণে মৃত্যুর পর অপায়, দুর্গতি, বিনিপাত নিরয়ে উৎপন্ন হয়। তথায় নিরয়পালেরা পঞ্চবিধ বন্ধনে তাকে শাস্তি প্রদান করে—তপ্ত লৌহশূল (এক) হাতে বিদ্ধ করে, তপ্ত লৌহশূল দ্বিতীয় হাতে বিদ্ধ করে, তপ্ত লৌহশূল (এক) পায়ে বিদ্ধ করে, তপ্ত লৌহশূল দ্বিতীয় পায়ে বিদ্ধ করে এবং তপ্ত লৌহশূল ঊর্বর মাঝখানে বিদ্ধ করে। সে তীব্র দুঃখ, অসহ্য বেদনাপ্রাপ্ত হয়; পাপকর্ম শেষ না হওয়া সে মৃত্যুবরণ করে না। তার এই ভয়, দুঃখ, দৌর্মনস্য কোথা হতে উৎপন্ন হয়? আত্মদণ্ড হতে জাত, সঞ্জাত, উৎপন্ন, জন্ম ও প্রাদুর্ভূত হয়।

তথায় নিরয়পালেরা তাকে শয়ন করিয়ে কুঠার দ্বারা টুকরো টুকরো করে। সে তীব্র দুঃখ, অসহ্য বেদনাপ্রাপ্ত হয়; পাপকর্ম শেষ না হওয়া সে মৃত্যুবরণ করে না।তথায় নিরয়পালেরা তাকে ঊর্ধ্বপাদ, অধোশির করে ধরে কুঠার দ্বারা টুকরো টুকরো করে। তথায় নিরয়পালেরা তাকে রথে যোজনা করে উত্তপ্ত, প্রজ্বলিত, জ্বলন্ত ভূমির উপর দিয়ে সেই রথ চালায়, নিয়ে যায়...নিরয়পালেরা তাকে উত্তপ্ত, প্রজ্বলিত, জ্বলন্ত মহা অঙ্গারপর্বতে আরোহণ করায়, উঠায়... নিরয়পালগণ তাকে তাড়াতাড়ি ঊর্ধ্বপথ ও অধঃশির করে গ্রহণ করে তপ্ত, প্রদীপ্ত, প্রজ্বলিত এবং অত্যন্ত উত্তপ্ত লৌহকুম্ভীতে নিক্ষেপ করে। তথায় সে ফেণাযুক্ত তপ্ত লৌহরসে পক্ব হয়। আর ফেণাযুক্ত তপ্ত লৌহরসে পক্ব হওয়ার সময় একবার উর্ধে উঠে, একবার নিচে নামে, একবার আড়াআড়িভাবে থাকে। এভাবে সে তথায় তীব্র, কটু এবং দুঃখপূর্ণ বেদনা ভোগ করে। যাবৎ তার সেই পাপ কর্মফল শেষ না হয়, তাবৎ পর্যন্ত নারকীর মৃত্যু হয় না। তার এরূপ ভয়, দুঃখ, দৌর্মনস্য কোথা হতে (উৎপন্ন হয়)? নিজের পীড়নজাত, সঞ্জাত, উৎপন্ন, আবির্ভূত, প্রাদুর্ভূত হয়। নিরয়পালগণ তাড়াতাড়ি তাকে মহানিরয়ে নিক্ষেপ করে। সে মহানিরয় নিম্নরূপ :

“মহানিরয় চারি কোনা ও চারি দ্বারবিশিষ্ট এবং পরিমিত অংশে বিভক্ত। মহানিরয়ের চারিপার্শ্ব, উপর এবং নিচদিক লৌহ প্রাচীরের দ্বারা পরিবেষ্টিত। এ মহানিরয়ের সমস্ত ভূপ্রদেশ সর্বদা প্রজ্বলিত পাথুরী কয়লার ন্যায় সুতীব্র তেজোময় লৌহপাতে আবৃত। এই নিরয়াগ্নির প্রখর তেজ সর্বদা মহানিরয়ের চতুর্দিকে শতযোজনব্যাপী বিস্তৃত থাকে। সর্বদা ধোঁয়াহীন তীব্র, ভয়ানক আগুন দাউ দাউ করে জ্বলতে থাকে। মহানিরয়ের পূর্বপ্রাচীরে তীব্র অগ্নিশিখা আবির্ভূত হয়, সেই অগ্নিশিখা নারকীগণকে দগ্ধ করে পশ্চিম প্রাচীরে এসে আঘাত করে। পশ্চিম প্রাচীরে তীব্র অগ্নিশিখা আবির্ভূত হয়, সেই অগ্নিশিখা নারকীগণকে দগ্ধ করে পূর্বপ্রাচীরে এসে আঘাত করে। উত্তর প্রাচীরে তীব্র অগ্নিশিখা আবির্ভূত হয়, সেই অগ্নিশিখা নারকীগণকে দগ্ধ করে দক্ষিণ প্রাচীরে এসে আঘাত করে। দক্ষিণ প্রাচীরে তীব্র অগ্নিশিখা আবির্ভূত হয়, সেই অগ্নিশিখা নারকীগণকে দগ্ধ করে উত্তর প্রাচীরে এসে আঘাত করে। নিম্ন হতে তীব্র অগ্নিশিখা আবির্ভূত হয়, সেই অগ্নিশিখা নারকীগণকে দগ্ধ করে ছাউনিতে এসে আঘাত করে। ছাউনি হতে তীব্র অগ্নিশিখা আবির্ভূত হয়, সেই অগ্নিশিখা নারকীগণকে দগ্ধ করে নিম্নে এসে আঘাত করে। অবীচি মহানিরয়ের নিম্ন, উপরিভাগ এরূপ উত্তপ্ত, প্রজ্বলিত, তেজোময় লৌহপাতে আবৃত। মহালোভী, মহা অপরাধকারী এবং অতিশয় পাপকর্মা সত্ত্বগণ এ নিরয়ে উৎপন্ন হয়ে পাপকর্মের শেষ না হওয়া পর্যন্ত দগ্ধ হতে থাকে—বহু প্রকারে ।”

এই ভয়, দুঃখ, দৌর্মনস্য কোথা হতে উৎপন্ন হয়? আত্মদণ্ড হতে জাত, সঞ্জাত, উৎপন্ন, জন্ম ও প্রাদুর্ভূত হয়। যেসব নৈরয়িক দুঃখ, তির্যগ্‌যোনি দুঃখ, প্রেতলোক দুঃখ, মনুষ্য দুঃখ; সেসব দুঃখ কোথা হতে জাত, সঞ্জাত, উৎপাদন, উৎপন্ন ও প্রাদুর্ভূত হয়? আত্মদণ্ড হতে সেসব দুঃখ জাত, সঞ্জাত, উৎপাদন, উৎপন্ন ও প্রাদুর্ভূত হয়-অত্তদণ্ডা ভযং জাতং।

“জনং” বলতে ক্ষত্রিয়, ব্রাহ্মণ, বৈশ্য, শূদ্র, গৃহস্থ, প্রব্রজিত, দেব, মনুষ্য এবং বিবাদকারী জন, কলহকারী জন, বিরুদ্ধ জন, প্রতিবিরুদ্ধ জন, আহত জন, প্রত্যাহত জন, আঘাতপ্রাপ্ত জন, প্রত্যাঘাতপ্রাপ্ত জন দেখ, দর্শন কর, অবলোকন কর, প্রত্যক্ষ কর, উপপরীক্ষা কর।

সংবেগ, উদ্বেগ, ত্রাস, ভয়, পীড়ন, ঘট্টন, উপদ্রব, উপসর্গ। “কিত্তযিস্সাম” অর্থে কীর্তন করব, ব্যাখ্যা করব, দেশনা করব, প্রজ্ঞাপন করব, স্থাপন করব, বিবৃত করব, বিভাজন করব, উন্মুক্ত করব, প্রকাশ করব।

যেমন আমার দ্বারা নিজেই নিজেকে বিক্ষুব্ধ, উদ্বিগ্ন, উৎপাদন করে।

তাই ভগবান বলেছেন :

আত্মদণ্ড হতে ভয় জাত হয়; হে মেধাবী, জনসাধারণকে দর্শন কর। আমার দ্বারা যা সংবিদিত, সেই সংবেগ আমি প্রকাশ করব।

 

১৭১. অল্পজলে পতিত মাছের ন্যায় কম্পমান সত্ত্ব ও পরস্পর বিরুদ্ধাচরণে রত সত্ত্বকে দেখে আমি ভয়াবিষ্ট হয়েছি।

“প্রজা” অর্থে সত্ত্বাধিবচন। মানুষ তৃষ্ণাস্পন্দে কম্পমান, দৃষ্টিস্পন্দে কম্পমান, ক্লেশস্পন্দে কম্পমান, দুশ্চরিতস্পন্দে কম্পমান, ভোগস্পন্দে কম্পমান, বিপাকস্পন্দে কম্পমান, অনুরক্ত রাগে কম্পমান, দুরাচারী দ্বেষে কম্পমান, নির্বোধ মোহে কম্পমান, মোহিত মানে কম্পমান, দূষিত দৃষ্টিতে কম্পমান, বিক্ষেপগত (চাঞ্চল্য) চাঞ্চল্যে কম্পমান, অনিষ্টকর বিচিকিৎসায় কম্পমান, থামগত (বা দুর্ভেদ্য) অনুশয়সমূহ দ্বারা কম্পমান, লাভে কম্পমান, অলাভে কম্পমান, যশে কম্পমান, অযশে কম্পমান, প্রশংসায় কম্পমান, নিন্দায় কম্পমান, সুখে কম্পমান, দুঃখে কম্পমান, জন্মের দ্বারা কম্পমান, জরায় কম্পমান, ব্যাধি দ্বারা কম্পমান, মরণে কম্পমান, শোক-পরিদেবন-দুঃখ-দৌর্মনস্য-উপায়াসে কম্পমান, নৈরয়িক দুঃখে কম্পমান, তির্যগ্‌যোনীদুঃখে কম্পমান, প্রেতযোনীদুঃখে কম্পমান, মানবীয় দুঃখে কম্পমান, প্রতিসন্ধিমূলক দুঃখে... গর্ভে স্থিতিমূলক দুঃখে... গর্ভপ্রসবমূলক দুঃখে... জন্মবন্ধন দুঃখে... জন্মাধীন দুঃখে... আত্মপীড়ন দুঃখে... পরপীড়ন দুঃখে... দুঃখ দুঃখে... সংস্কার দুঃখে... বিপরিণাম দুঃখে... চক্ষুরোগ দুঃখে... শ্রোত্ররোগ দুঃখে... ঘ্রাণরোগ দুঃখে... জিহ্বারোগ দুঃখে... কায়রোগ দুঃখে... শিররোগ দুঃখে... কর্ণরোগ দুঃখে... মুখরোগ দুঃখে... দন্তরোগ দুঃখে... কাশিরোগ দুঃখে... নাসিকারোগ দুঃখে... দাহ দুঃখে... জ্বর দুঃখে... কুক্ষিরোগ দুঃখে... মূর্ছা দুঃখে... রক্তামাশয় দুঃখে... শূল দুঃখে... কলেরা দুঃখে... কুষ্ঠ দুঃখে... গণ্ড (ফোঁড়া) দুঃখে... খোঁচপাচড়া দুঃখে... ক্ষয়রোগ দুঃখে... মৃগীরোগ (অপমারেন) দুঃখে... দাউদ দুঃখে... চুলকানি দুঃখে... চর্মরোগ দুঃখে... রখস (নখের একপ্রকার রোগ) দুঃখে... সুড়সুড়ানি দুঃখে... লোহিতপিত্ত দুঃখে... মধুমেহ (শর্করাযুক্ত বহুমূত্র রোগ) দুঃখে... অর্শ্ব দুঃখে... গুটিবসন্ত দুঃখে... ভগন্দর (গুহ্যদ্বারে ব্রণজাতীয় রোগ) দুঃখে... পিত্তসমুত্থানজনিত রোগ দুঃখে... শ্লেষ্মাসমুত্থানজনিত রোগ দুঃখে... বায়ুসমুত্থানজনিত রোগ দুঃখে... সন্নিপাতিক রোগ দুঃখে... ঋতুপরিবর্তনজনিত রোগ দুঃখে... বিষম পরিহারজ (বা দুর্দশাজনিত) দুঃখে... খিঁচুনিরোগ দুঃখে... কর্মবিপাকজনিত রোগ দুঃখে... শীত দুঃখে... উষ্ণ দুঃখে... ক্ষুধা দুঃখে... পিপাসা দুঃখে... মল দুঃখে... মূত্র দুঃখে... ডাঁশ-মশা-মাছি-সরিসৃপাদির স্পর্শজনিত দুঃখে... মাতামৃত্যু দুঃখে... পিতামৃত্যু দুঃখে... ভ্রাতামৃত্যু দুঃখে... ভগ্নিমৃত্যু দুঃখে... পুত্রমৃত্যু দুঃখে... কন্যামৃত্যু দুঃখে... জ্ঞাতিমৃত্যু দুঃখে... ভোগ্যবস্তু ক্ষয়জনিত দুঃখে... রোগবিয়োগজনিত দুঃখে... শীললঙ্ঘনজনিত দুঃখে... দৃষ্টিক্ষয়জনিত দুঃখে কম্পমান, প্রকম্পমান, সম্প্রকম্পমান, বিকম্পমান, স্পন্দমান এবং প্রচণ্ডরূপে স্পন্দনমান। “দেখে” বলতে দর্শন করে, অবলোকন করে, তুলনা করে, বিচার করে, বিবেচনা করে ও উন্মুক্ত বা স্পষ্ট করে। এ অর্থে কম্পমান সত্ত্বকে দেখে।

“অল্পজলে (পতিত) মাছের ন্যায়” বলতে যেমন, অল্পজলে ও জলের প্রান্তভাগে পতিত মাছেরা কাক বা শ্যেনপক্ষী অথবা বকপক্ষীর দ্বারা আক্রান্তকালে, উত্তোলনকালে ও খাওয়ার সময় (ভয়ে) কম্পিত হয়, প্রকম্পিত হয়, ছটফট করে, বিচলিত হয়, অস্থির হয় এবং প্রচণ্ডরূপে কম্পিত হয়; ঠিক সেভাবেই সত্ত্বগণ তৃষ্ণাস্পন্দে কম্পিত হচ্ছে... দৃষ্টিক্ষয়জনিত দুঃখে কম্পিত হচ্ছে, প্রকম্পিত হচ্ছে, ছটফট বা সম্প্রকম্পিত হচ্ছে, বিকম্পিত হচ্ছে, স্পন্দিত হচ্ছে এবং প্রচণ্ডরূপে কম্পিত হচ্ছে-অল্পজলে পতিত মাছের ন্যায়।

“পরস্পর বিরুদ্ধাচরণে রত” বলতে সত্ত্বগণ একে-অন্যে বিরুদ্ধ, প্রতিবিরুদ্ধ, আহত, প্রত্যাহত, আঘাতপ্রাপ্ত, প্রত্যাঘাতপ্রাপ্ত। রাজাগণ রাজাদের সাথে বিবাদ করেন, ক্ষত্রিয়রা ক্ষত্রিয়দের সাথে বিবাদ করেন, ব্রাহ্মণগণ ব্রাহ্মণদের সাথে বিবাদ করেন, গৃহপতিরা গৃহপতিদের সাথে বিবাদ করেন, মাতা পুত্রের সাথে বিবাদ করে, পুত্র মাতার সাথে বিবাদ করে, পিতা পুত্রের সাথে বিবাদ করে, পুত্র পিতার সাথে বিবাদ করে, ভ্রাতা ভ্রাতার সাথে বিবাদ করে, ভগিনী ভগ্নির সাথে বিবাদ করে, ভ্রাতা ভগিনীর সাথে বিবাদ করে, ভগিনী ভ্রাতার সাথে বিবাদ করে এবং বন্ধু বন্ধুর সাথে বিবাদ করে। তারা তথায় কলপ-বিগ্রহ-বিবাদে লিপ্ত হয়ে পরস্পরকে হাত দিয়ে আক্রমণ করে, মাটির ডেলা বা প্রস্তর দিয়ে আক্রমণ করে, দণ্ড দিয়ে আক্রমণ করে, শস্ত্র দিয়ে আক্রমণ করে। তথায় তারা মৃত্যুবরণও করে, মৃত্যুর সমতুল্য দুঃখও ভোগ করে থাকে-পরস্পর বিরুদ্ধাচরণে রত।

“দেখে” বলতে দর্শন করে, অবলোকন করে, তুলনা করে, বিচার করে, বিবেচনা করে, উন্মুক্ত বা স্পষ্ট করে ভয়, পীড়ন, ঘট্টন (আঘাত), উপদ্রব, উপসর্গ (বিঘ্ন) প্রবেশ বা আবিষ্ট হওয়া—দেখে আমি ভয়াবিষ্ট হয়েছি।

তাই ভগবান বলেছেন :

অল্পজলে পতিত মাছের ন্যায় কম্পমান সত্ত্ব ও পরস্পর বিরুদ্ধাচরণে রত সত্ত্বকে দেখে আমি ভয়াবিষ্ট হয়েছি।

 

১৭২. সমস্ত জগৎ অসার, সকল দিক কম্পিত; নিজের জন্য (নিরাপদ) ভবন ইচ্ছা করে আমি (একটিও) অনধিকৃত দেখতে পেলাম না।

“লোক” বলতে নিরয়লোক, তির্যগ্‌যোনিলোক, প্রেতলোক, মনুষ্যলোক, দেবলোক, স্কন্ধলোক, আয়তনলোক, ইহলোক, পরলোক, ব্রহ্মলোক, দেবলোক, ইহাকে লোক (জগৎ) বলা হয়। নিত্যসার-অসার, সুখসার-অসার, আত্মসার-অসার, নিত্য, ধ্রুব, শাশ্বত বা অবিপরিণামধর্ম দ্বারা নিরয়লোক অসার, নিঃসার ও সারাপগত (সারহীন)। তির্যগ্‌যোনিলোক... প্রেতলোক... মনুষ্যলোক... দেবলোক... স্কন্ধলোক... ধাতুলোক... আয়তনলোক... ইহলোক... পরলোক... ব্রহ্মলোক... এবং নিত্যসার-অসার, সুখসার-অসার, আত্মসার-অসার, নিত্য, ধ্রুব, শাশ্বত বা অবিপরিণামধর্ম দ্বারা দেবলোক অসার, নিঃসার ও সারাপগত (সারহীন)। যেমন : নল অসার, নিঃসার ও সারহীন; এরণ্ড (ভেন্না গাছ) অসার, নিঃসার ও সারহীন; উদুম্বর (ডুমুর গাছ) অসার, নিঃসার ও সারহীন; শ্বেতকচ্ছ (শুভ্র জলাভূমি) অসার, নিঃসার ও সারহীন; পারিভদ্রক অসার, নিঃসার ও সারহীন; ফেণপিণ্ড অসার, নিঃসার ও সারহীন; জল বুদ্‌বুদ্‌ অসার, নিঃসার ও সারহীন; মরীচিকা অসার, নিঃসার ও সারহীন; কলাগাছ (কদলিস্কন্ধ) অসার, নিঃসার ও সারহীন; এবং মায়া অসার, নিঃসার ও সারহীন; ঠিক এভাবে নিত্যসার-অসার, সুখসার-অসার, অসার, আত্মসার-অসার, নিত্য, ধ্রুব, শাশ্বত বা অবিপরিণামধর্ম দ্বারা নিরয়লোক অসার, নিঃসার ও সারহীন। তির্যকলোক... প্রেতলোক... মনুষ্যলোক... দেবলোক নিত্যসার-অসার, সুখসার-অসার, অসার, আত্মসার-অসার, নিত্য, ধ্রুব, শাশ্বত বা অবিপরিণামধর্ম দ্বারা অসার, নিঃসার ও সারহীন। স্কন্ধলোক... ধাতুলোক... আয়তনলোক... ইহলোক... পরলোক... ব্রহ্মলোক... ও দেবলোক নিত্যসার-অসার, সুখসার-অসার, অসার, আত্মসার-অসার, নিত্য, ধ্রুব, শাশ্বত বা অবিপরিণামধর্ম দ্বারা অসার, নিঃসার ও সারহীন—সমস্ত লোক অসার।

পূর্ব দিকে যে-সমস্ত সংস্কার আছে, তাও অনিত্যতায় বিতাড়িত বা কম্পিত, বিচলিত, আন্দোলিত, সংঘটিত; জন্ম বা জাতিতে অনুগত, জরায় প্রতাড়িত, ব্যাধিতে অভিভূত, মরণে কম্পিত এবং দুঃখে পতিত হয়ে আশ্রয়হীন, নিরাশ্রয়, অসহায়। পশ্চিম দিকে যে-সমস্ত সংস্কার... উত্তর দিকে যে-সমস্ত সংস্কার... দক্ষিণ দিকে যে-সমস্ত সংস্কার... পূর্বকোণে যে-সমস্ত সংস্কার... পশ্চিমকোণে যে-সমস্ত সংস্কার... উত্তরকোণে যে-সমস্ত সংস্কার... দক্ষিণকোণে যে-সমস্ত সংস্কার... নিম্নকোণে যে-সমস্ত সংস্কার... ঊর্ধ্বদিকে যে-সমস্ত সংস্কার... এবং দশ দিকে যে-সমস্ত সংস্কার আছে, তাও অনিত্যতায় বিতাড়িত, বিচলিত, আন্দোলিত, সংঘটিত; জন্ম বা জাতিতে অনুগত, জরায় প্রতাড়িত, ব্যাধিতে অভিভূত, মরণে কম্পিত এবং দুঃখে পতিত হয়ে আশ্রয়হীন, নিরাশ্রয়, অসহায়। তাই ভাষিত হয়েছে :

আলোকিত বিমানটি কেন উত্তর দিকে প্রজ্বলিত হচ্ছে, রূপে দুঃখ দেখে সদা কম্পিত হয়। তদ্ধেতু সুমেধ রূপে রমিত হন না। জগৎ সদা মৃত্যুতে আক্রান্ত, জরায় পরিবেষ্টিত, তৃষ্ণা শল্য দ্বারা বিদ্ধ এবং ইচ্ছায় ধূমায়িত বা অনুরূপে আচ্ছন্ন। সমস্ত লোক (তৃষ্ণাদ্বারা) সন্তার্পিত, প্রধূপিত, প্রজ্বলিত ও প্রকম্পিত।

সমস্ত দিক কম্পিত।

নিজের ভবন (স্থিতি), মুক্তি, আশ্রয়, শরণ, গতি, শ্রেষ্ঠ আশ্রয় ইচ্ছাকালে, অভিলাষকালে, প্রার্থনাকালে, আকাঙ্ক্ষাকালে এবং বাসনাকালে। আবদ্ধ ব্যক্তি দেখেছি, অনাবদ্ধ ব্যক্তি দেখিনি, সমস্ত যৌবন জরায় অধিকৃত, সমস্ত আরোগ্য ব্যাধিতে অধিকৃত, সমস্ত জীবন মরণে অধিকৃত, সমস্ত লাভ-অলাভে অধিকৃত, সমস্ত যশ-অযশে অধিকৃত, সব প্রশংসা-নিন্দায় অধিকৃত এবং সমস্ত সুখ দুঃখে অধিকৃত।

“লাভ-অলাভ, যশ-অযশ, নিন্দা-প্রশংসা, সুখ ও দুঃখ, এসব অষ্ট লোকধর্ম মানুষের কাছে অনিত্য, অশাশ্বত ও বিপরিণামধর্মী।”

অনধিকৃত দেখিনি।

তদ্ধেতু ভগবান বলেছেন :

সমস্ত জগৎ অসার, সকল দিক কম্পিত; নিজের জন্য (নিরাপদ) ভবন ইচ্ছা করে আমি (একটিও) অনধিকৃত দেখতে পেলাম না।

 

১৭৩. এ সমস্ত অবসান, প্রতিবিরুদ্ধ দেখে আমার নিরানন্দভাব উৎপন্ন হলো। অতঃপর সংসারে শল্যরূপ যা দেখলাম তা দুর্দর্শ, হৃদয়াশ্রিত।

“ওসানে ত্বেব” বলতে সমস্ত যৌবনকে জরায় অধিকৃত বা গ্রাস করে থাকে, ব্যাধি সমস্ত আরোগ্য গ্রাস করে, মরণ সমস্ত জীবন গ্রাস করে, অলাভ সব লাভ গ্রাস করে, অযশ সব যশ গ্রাস করে, নিন্দা সব প্রশংসা গ্রাস করে, এবং দুঃখ সমস্ত সুখ গ্রাস করে থাকে। যৌবনকামী সত্ত্বগণ জরায় বাধাপ্রাপ্ত, আরোগ্যকামী সত্ত্বগণ ব্যাধি দ্বারা বাধাপ্রাপ্ত, জীবনকামী সত্ত্বগণ মরণের দ্বারা বাধাপ্রাপ্ত, লাভকামী সত্ত্বগণ অলাভের দ্বারা বাধাপ্রাপ্ত, যশকামী সত্ত্বগণ অযশের দ্বারা বাধাপ্রাপ্ত, প্রশংসাকামী সত্ত্বগণ নিন্দায় বাধাপ্রাপ্ত এবং সুখকামী সত্ত্বগণ দুঃখের দ্বারা বাধাপ্রাপ্ত, আহত, প্রত্যাহত, আঘাতপ্রাপ্ত এবং প্রত্যাঘাতপ্রাপ্ত।

“দিস্বা” বলতে দেখে, দর্শন করে, তুলনা করে, বিচার করে, বিবেচনা করে এবং সুনিশ্চিত করে—দেখে। “মে অরতী” বলতে যা অরতি (বিরক্তি), অনভিরতি (নিরানন্দতা), আনন্দহীনতা, উৎকণ্ঠা এবং উদ্বেগ-তা দেখে আমার নিরানন্দভাব উৎপন্ন হয়েছিল।

“অতঃপর” বলতে পদসন্ধি... পদানুক্রমতা—অতঃপর। “এখানে” বলতে সত্ত্বগণের মধ্যে। “শল্য” অর্থে সাত প্রকার শল্য—১) রাগশল্য, ২) দ্বেষশল্য, ৩) মোহশল্য, ৪) মানশল্য, ৫) দৃষ্টিশল্য, ৬) শোকশল্য এবং ৭) সন্দেহশল্য। “দেখেছিলেন” বলতে দর্শন করেছিলেন, দেখেছিলেন, অবলোকন করেছিলেন, প্রতিবিদ্ধ বা জ্ঞাত হয়েছিলেন—অতঃপর এখানে শল্য দেখেছিলেন।

“দুর্দর্শ” বলতে দুর্নিরীৰ্য, দেখা দুঃসাধ্য, দুর্দর্শ, দুর্বোধ্য, দুর্জ্ঞেয়, দুর্ভেদ্য (বা দুষ্প্রবেশ্য)—দুর্দর্শ। “হৃদয়াশ্রিত” হৃদয় বলতে চিত্তকে বুঝায়। যা চিত্ত, মন, মানস, হৃদয়, পাণ্ডুর (পণ্ডরং), মন, মনায়তন, মনেন্দ্রিয়, বিজ্ঞান, বিজ্ঞানস্কন্ধ ও তদুদ্ভূত মনোবিজ্ঞানধাতু। “হৃদয়াশ্রিত” বলতে হৃদয়-নিশ্রিত, চিত্তাবলম্বন, চিত্ত-নিশ্রিত এবং চিত্ত দ্বারা সহগত, সহজাত, সংশ্লিষ্ট, সম্প্রযুক্ত, একোৎপাদ, একনিরোধ, একবস্তুক, একালম্বন—দুর্দর্শ, হৃদয়াশ্রিত।

তাই ভগবান বলেছেন :

এ সমস্ত অবসান, প্রতিবিরুদ্ধ দেখে আমার নিরানন্দভাব উৎপন্ন হলো। অতঃপর সংসারে শল্যরূপ যা দেখলাম তা দুর্দর্শ, হৃদয়াশ্রিত।

 

১৭৪. শল্য দ্বারা বিদ্ধ ব্যক্তি সকল দিকে ইতস্তত ধাবিত হয়। সেই শল্য বের করা হলে এদিক-ওদিক ধাবিত হবে না, পতিত হবে না।

“শল্য” বলতে সাত প্রকার শল্য—১) রাগশল্য, ২) দ্বেষশল্য, ৩) মোহশল্য, ৪) মানশল্য, ৫) দৃষ্টিশল্য, ৬) শোকশল্য এবং ৭) সন্দেহশল্য। রাগশল্য কিরূপ? যা রাগ, সরাগ... অভিধ্যা, লোভ, অকুশলমূল, এটাই রাগশল্য।

দ্বেষশল্য কিরূপ? “আমার অনর্থ আচরিত হয়েছিল” এরূপে আঘাত বা বিদ্বেষ উৎপন্ন হয়—“আমার অনর্থ আচরণ করা হচ্ছে” এরূপে বিদ্বেষ উৎপন্ন হয়, “আমার অনর্থ আচরিত হবে” এরূপে বিদ্বেষ উৎপন্ন হয়... কৌকৃত্য এবং চিত্তের মনস্তাপ, অনুতাপ, এটাই দ্বেষশল্য।

মোহশল্য কিরূপ? দুঃখে অজ্ঞান ... দুঃখনিরোধগামী প্রতিপদায় অজ্ঞান, অতীত সম্বন্ধে অজ্ঞান, ভবিষ্যৎ সম্বন্ধে অজ্ঞান, অতীত-ভবিষ্যৎ সম্বন্ধে অজ্ঞান, কারণযুক্ত প্রতীত্য-সমুৎপাদ ধর্মসমূহে অজ্ঞান। যা এরূপ অদর্শন, অনভিসময়, অননুবোধ, অসম্বোধ, অপ্রতিবেধ, অসংগ্রহণ, অনবগাহন, অচিন্তাকরণ, অপর্যবেক্ষণকরণ, অপ্রত্যক্ষকর্ম, অজ্ঞতা, নির্বুদ্ধিতা, মোহ, প্রমোহ (হতবুদ্ধিতা), সম্মোহ (জ্ঞানহীনতা), অবিদ্যা, অবিদ্যা-ওঘ, অবিদ্যা-যোগ, অবিদ্যানুশয়, অবিদ্যা-প্রবণতা, অবিদ্যা-অর্গল, মোহ ও অকুশলমূল, এটাই মোহশল্য।

মানশল্য কিরূপ? “আমি শ্রেয়” (বললে) মান, “আমি সদৃশ” (বললে) মান, “আমি হীন” (বললে) মান। যা এরূপ মান, আত্মশ্লাঘা, অহংকার, উচ্চতা, মর্যাদা, আদর্শ (ধজো), গর্ব ও চিত্তের দম্ভ, এটাই মানশল্য।

দৃষ্টিশল্য কিরূপ? সৎকায়দৃষ্টি বিশ প্রকার বিষয়, মিথ্যাদৃষ্টি দশ প্রকার বিষয়, অন্তগ্রাহিকাদৃষ্টি দশ প্রকার বিষয়। যা এরূপ দৃষ্টি, দৃষ্টিগত, দৃষ্টিগ্রহণ, দৃষ্টিকান্তার, দৃষ্টিবিসূক (মিথ্যাদৃষ্টির পক্ষপাতিত্ব), দৃষ্টিবিস্ফন্দন, দৃষ্টিসংযোজন, দৃষ্টি-প্রতিগ্রহণ, অভিনিবেশ, সংস্পর্শ, কুমার্গ (ভ্রান্ত পথ), মিথ্যাপথ, মিথ্যাবিষয়, তীর্থিয়াতন, ভুল ধারণা, বিপরীত ধারণা, দৃষ্টি বৈপরীত্য, মিথ্যাধারণা এবং অযথার্থ বিষয়কে “যথাযথ” বলে গ্রহণ করা সহ বাষট্টি প্রকার দৃষ্টিগত বিষয়, এটাই দৃষ্টিশল্য।

শোকশল্য কিরূপ? স্পৃষ্ট ব্যক্তির জ্ঞাতি দুঃখ, রোগ দুঃখ, ভোগ দুঃখ, শীল (লঙ্ঘনজনিত) দুঃখ, দৃষ্টিজনিত দুঃখ, বিবিধ দুঃখপ্রাপ্ত ব্যক্তির বা বিবিধ দুঃখধর্ম স্পৃষ্ট ব্যক্তির শোক, শোচনা, শোচনীয়তা, অন্তঃশোক, অন্তঃপরিশোক, অন্তঃদাহ, অন্তঃপরিদাহ, চিত্তের পরিদাহ  ও দৌর্মনস্য, এটাই শোকশল্য।

সন্দেহশল্য কিরূপ? দুঃখে সন্দেহ, দুঃখ সমুদয়ে সন্দেহ, দুঃখ নিরোধে সন্দেহ, দুঃখ নিরোধগামী প্রতিপদায় সন্দেহ, অতীত সম্বন্ধে সন্দেহ, ভবিষ্যৎ সম্বন্ধে সন্দেহ, অতীত-ভবিষ্যৎ সম্বন্ধে সন্দেহ, কারণযুক্ত প্রতীত্য-সমুৎপাদ ধর্মসমূহে সন্দেহ। যা এরূপ সন্দেহ, অনিশ্চিয়তা, অনির্ভরশীলতা, বিমতি, বিচিকিৎসা, সংশয়তা, সন্ধিগ্নতা, সংশয়, সন্দেহযুক্ততা, অবিশ্বাস, বিশ্বাসহীনতা, অনবগাহন, ত্রাস বা বুদ্ধিভ্রংশতা এবং চিত্তের মনোবিলেখন (কিংকর্তব্যবিমূঢ়তা), এটাই সন্দেহশল্য।

রাগশল্যে বিদ্ধ, বিদীর্ণ, ভেদিত, ব্যথিত, সংযুক্ত ও সমন্নাগত হয়ে কায় দ্বারা দুশ্চরিত আচরণ করে, বাক্য দ্বারা দুশ্চরিত আচরণ করে, মন দ্বারা দুশ্চরিত আচরণ করে, প্রাণিহত্যা করে, চুরি করে, বিবাহ বিচ্ছেদ করে, গ্রাম লুণ্ঠন করে, এক এক গৃহ ঘেরাও করে, প্রতিবন্ধক হয়ে দাঁড়িয়ে থাকে, পরদারে গমন করে, মিথ্যা ভাষণ করে; এভাবে রাগশল্যে বিদ্ধ, বিদীর্ণ, ভেদিত, ব্যথিত, সংযুক্ত ও সমন্নাগত হয়ে ধাবিত হয়, বিধাবিত হয়, স্থানারিত হয়, সঞ্চরিত হয়। অথবা রাগশল্যে বিদ্ধ, বিদীর্ণ, ভেদিত, ব্যথিত, সংযুক্ত ও সমন্নাগত হয়ে ভোগ্যবস্তু অন্বেষণ করতে করতে নৌকা নিয়ে মহাসমুদ্রে বের হয়। শীতোষ্ণ উপেক্ষা করে ডাঁশ, মশা, বাতাস, তাপ, সরীসৃপের দ্বারা স্পৃষ্ট হয়ে পীড়িত ও ক্ষুৎপিপাসায় ম্রিয়মান হয়ে তৃণগুল্মে (তিগুম্বং) গমন করে, তক্কোলে (জামের ন্যায় একজাতীয় ফলের গাছ) গমন করে, তক্ষশীলায় গমন করে, কালমুখে গমন করে, পুরপুরে গমন করে, বেসুঙ্গে গমন করে, বেরাপতে গমন করে, জবে গমন করে, তামলিতে গমন করে, বঙ্কে গমন করে, এলবন্ধনে গমন করে, সুবর্ণকূটে গমন করে, সুবর্ণভূমিতে গমন করে, তম্বপণ্ণিতে গমন করে, সুপ্পাদকে গমন করে, ভারুকচ্ছ রাজ্যে গমন করে, সুরট্ঠে (সুরাষ্ট্রে) গমন করে, ভঙ্গলোকে গমন করে, ভঙ্গনে গমন করে, পরম ভঙ্গনে গমন করে, যোনিতে গমন করে, পরমযোনিতে গমন করে, বিনকে গমন করে, মূলপদে গমন করে, মরুকান্তারে গমন করে, জানুপথে গমন করে, অজপথে গমন করে, ভেরাপথে গমন করে, সঙ্কুপথে (খোঁটা-খুঁটিতে পূর্ণ পথ) গমন করে, ছত্রপথে গমন করে, বংশপথে (বাঁশবনের পথে) গমন করে, পক্ষীপথে গমন করে, মূসিকপথে গমন করে, দরিপথে গমন করে এবং বেতসাড়ে গমন করে; অনুসন্ধানকালে (কিছুই) লাভ করে না, অলাভ-হেতু দুঃখ ও দৌর্মনস্য লাভ করে। অনুসন্ধানকালে লাভ করে, লব্ধ সম্পত্তি রক্ষার জন্য দুঃখ ও দৌর্মনস্য লাভ করে—“আমার এই ভোগ-সম্পত্তি রাজাগণ হরণ না করুক, চোরগণ হরণ না করুক, অগ্নিদগ্ধ না হোক, পানিতে ভেসে না যাক, অপ্রিয় জ্ঞাতিগণ হরণ না করুক।” তার এভাবে রক্ষিত, সংরক্ষিত সেসব ভোগসম্পত্তি বিলুপ্ত হয়। সে বিপ্রয়োগমূলক দুঃখ, দৌর্মনস্য লাভ করে। এভাবে রাগশল্যে বিদ্ধ, বিদীর্ণ, ভেদিত, ব্যথিত, সংযুক্ত ও সমন্নাগত হয়ে ধাবিত হয়, বিধাবিত হয়, স্থানান্তরিত হয়, সঞ্চরিত হয়।

দ্বেষশল্যে...পে.. মোহশল্যে... মানশল্যে বিদ্ধ, বিদীর্ণ, ভেদিত, ব্যথিত, সংযুক্ত ও সমন্নাগত হয়ে কায়দুশ্চরিত আচরণ করে, বাক্‌দুশ্চরিত আচরণ করে, মনোদুশ্চরিত আচরণ করে, প্রাণিহত্যা করে, চুরি করে, বিবাহ বিচ্ছেদ করে, গ্রাম লুণ্ঠন করে, এক এক গৃহ ঘেরাও করে, প্রতিবন্ধক হয়ে দাঁড়িয়ে থাকে, পরদারে গমন করে, মিথ্যা ভাষণ করে। এভাবে মানশল্যে বিদ্ধ, বিদীর্ণ, ভেদিত, ব্যথিত, সংযুক্ত ও সমন্নাগত হয়ে ধাবিত হয়, বিধাবিত হয়, স্থানারিত হয়, সঞ্চরিত হয়।

দৃষ্টিশল্যে বিদ্ধ, বিদীর্ণ, ভেদিত, ব্যথিত, সংযুক্ত ও সমন্নাগত হয়ে অচেলক (জৈন বা নগ্ন সম্প্রদায়) হয়, মুক্তাচারী (অসংযতচারী) হয়, হস্তাবলেহনকারী হয়। ‘ভদন্ত, আসুন বা স্থিত হোন’ বলে সে কাউকে অভিবাদন বা অভ্যর্থনা করে না। তার উদ্দেশ্যে আনীত খাদ্য গ্রহণ করে না, সংকল্পিত (বা বিশেষ কারণে আনীত) খাদ্য ভোজন করে না, নিমন্ত্রণ গ্রহণ করে না। সে কুম্ভ হতে খাদ্য গ্রহণ করে না; রন্ধনপাত্র হতে খাদ্য গ্রহণ করে না, প্রবেশদ্বারে খাদ্য গ্রহণ করে না, লাঠির মধ্যে খাদ্য গ্রহণ করে না ও মুষলের মধ্যে খাদ্য গ্রহণ করে না। দুই জনে খাদ্য গ্রহণ করলে সে আহার করে না, গর্ভিনীর খাদ্য, স্তন্যদায়িনীর খাদ্য, এমনকি পুরুষের সাথে যৌন সংসর্গকারিণীর খাদ্যও গ্রহণ করে না। সে মিশ্র সংগৃহীত খাদ্য গ্রহণ করে না; (উপরোক্ত মহিলাদের) উপনীত স্থানে ও মক্ষিকা বিচরণ স্থানে খাদ্য গ্রহণ করে না। মাছ-মাংস ভক্ষণ করে না; মদ, মাদকদ্রব্য, সির্কা (টক জাতীয় রসবিশেষ) এবং যাগু পান করে না। সে এক গৃহ হতে ভিক্ষান্ন সংগ্রহ করে একগ্রাস মাত্র আহার করে, অথবা দুই গৃহ হতে ভিক্ষান্ন সংগ্রহ করে দুই গ্রাস আহার করে... সাতটি গৃহ হতে ভিক্ষান্ন সংগ্রহ করে সাত গ্রাস ভোজন করে। সে একদিনে একবার আহার করে জীবন ধারণ করে, দুই দিনে একবার আহার করে জীবন ধারণ করে... সাত দিনে একবার মাত্র আহার করে জীবন ধারণ করে থাকে। এইভাবে নিয়মাবদ্ধ হয়ে পর্যায়ক্রমে অর্ধমাসেও মাত্র একবার ভোজন করে অবস্থান করে। এভাবে দৃষ্টিশল্যে বিদ্ধ, বিদীর্ণ, ভেদিত, ব্যথিত, সংযুক্ত ও সমন্নাগত হয়ে ধাবিত হয়, বিধাবিত হয়, স্থানারিত হয়, সঞ্চরিত হয়।

অথবা দৃষ্টিশৈল্যে বিদ্ধ, বিদীর্ণ, ভেদিত, ব্যথিত, সংযুক্ত ও সমন্নাগত হয়ে শাক খায়, শ্যামাক, অপক্বতণ্ডুল, চর্মখণ্ড, শৈবাল, কণ, আচাম, পিয়্যাক, তৃণ, গোময়, বনমূল-ফল অথবা বৃক্ষ হতে পতিত ফল খায়। সে শান বস্ত্র (শনপাটের সুতা দ্বারা প্রস্তুত বস্ত্র) পরিধান করে, মশান বস্ত্র (মোটা কাপড়ের নিকৃষ্ট বস্তু), শবদেহে পরিত্যক্ত বস্ত্র, পাংশুকূল, তিরিতকের (বৃক্ষবিশেষ) বাকল, মৃগচর্ম্ম, মৃগচর্মনির্মিত পরিচ্ছেদ, কুল-চীর, বাকল-চীর, ফলক-চীর, কেশ-কম্বল, উলুক-পক্ষ নির্মিত বস্ত্র পরিধান করে, কেশ ও শ্মশ্রুর উৎপাটন করে, সে সবের উৎপাটনে অনুযুক্ত হয়ে অবস্থান করে। আসন পরিত্যাগ করে দাঁড়িয়ে অবস্থান করে, উৎকুটিকভাবে অবস্থান করে এবং ঐ অবস্থায় বীর্যারম্ভের অনুশীলন করে, কাটা ব্যবহার করে এবং তা দ্বারা শয্যা রচনা করে, ফলক শয্যা, ভূমিশয্যায় শয়ন করে, সর্বদা একপাশে শায়িত হয়ে নিদ্রা যায়, ধূলিধূসরিত দেহে উন্মুক্ত স্থানে অবস্থান করে, সব আসন নির্বিচারে গ্রহণ করে, বিকট (ময়লাযুক্ত) আহার খায়, সেরূপ আহারে অনুরক্ত হয়, জল পান করে না, জল পান না করতে অনুযুক্ত হয়, সকাল হতে সন্ধ্যা এ সময়ে তিনবার জলে অবতরণ করে। এভাবে কায়ের আতাপন, পরিতাপনে অনুরক্ত, অনুযুক্ত হয়ে অবস্থান করে। এভাবে দৃষ্টিশৈল্যে বিদ্ধ, বিদীর্ণ, ভেদিত, ব্যথিত, সংযুক্ত ও সমন্নাগত হয়ে ধাবিত হয়, বিধাবিত হয়, স্থানারিত হয়, সঞ্চরিত হয়।

শোকশল্যে বিদ্ধ, বিদীর্ণ, ভেদিত, ব্যথিত, সংযুক্ত ও সমন্নাগত হয়ে শোক করে, অবসন্ন হয়, পরিদেবন করে, বুক চাপড়িয়ে চাপড়িয়ে ক্রন্দন করে এবং সম্মোহিত হয়। ভগবান এরূপ বলেছেন :

“হে ব্রাহ্মণ, অতীতে এই শ্রাবস্তীতে জনৈক স্ত্রীর মা কালপ্রাপ্ত হয়। সে তার মায়ের মৃত্যুতে উন্মত্ত, ক্ষিপ্তচিত্ত হয়ে রাস্তায়, চৌরাস্তায় গিয়ে এরূপ বলতে লাগল-“আপনারা আমার মাকে দেখেছেন, আপনারা আমার মাকে দেখেছেন?”

“হে ব্রাহ্মণ, অতীতে এই শ্রাবস্তীতে জনৈক স্ত্রীর পিতা কালপ্রাপ্ত হয়... ভ্রাতা কালপ্রাপ্ত হয়... ভগিনী কালপ্রাপ্ত হয়... পুত্র কালপ্রাপ্ত হয়... কন্যা কালপ্রাপ্ত হয়... স্বামী কালপ্রাপ্ত হয়। সে তার স্বামীর মৃত্যুতে উন্মত্ত, ক্ষিপ্তচিত্ত হয়ে রাস্তায়, চৌরাস্তায় গিয়ে এরূপ বলতে লাগল—“আপনারা আমার স্বামীকে দেখেছেন, আপনারা আমার স্বামীকে দেখেছেন?”

“হে ব্রাহ্মণ, অতীতে এই শ্রাবস্তীতে জনৈক পুরুষের মাতা কালপ্রাপ্ত হয়। সে তার মাতার মৃত্যুতে উন্মত্ত, ক্ষিপ্তচিত্ত হয়ে রাস্তায়, চৌরাস্তায় গিয়ে এরূপ বলতে লাগল—“আপনারা আমার মাতাকে দেখেছেন, আপনারা আমার মাতাকে দেখেছেন?”

“হে ব্রাহ্মণ, অতীতে এই শ্রাবস্তীতে জনৈক পুরুষের পিতা কালপ্রাপ্ত হয়... ভ্রাতা কালপ্রাপ্ত হয়... ভগিনী কালপ্রাপ্ত হয়... পুত্র কালপ্রাপ্ত হয়... কন্যা কালপ্রাপ্ত হয়... প্রজাপতি (স্ত্রী) কালপ্রাপ্ত হয়। সে তার প্রজাপতির মৃত্যুতে উন্মত্ত, ক্ষিপ্তচিত্ত হয়ে রাস্তায়, চৌরাস্তায় গিয়ে এরূপ বলতে লাগল—“আপনারা আমার প্রজাপতিকে (স্ত্রীকে) দেখেছেন, আপনারা আমার প্রজাপতিকে দেখেছেন?”

“হে ব্রাহ্মণ, অতীতে এই শ্রাবস্তীতে জনৈকা স্ত্রী জ্ঞাতিকুলে আগমন করেছিল। সেই জ্ঞাতিগণ তার স্বামীকে হরণ করে তাকে অন্যের কাছে বিয়ে প্রদান করতে ইচ্ছুক হয়। কিন্তু সেই স্ত্রী তাদের ইচ্ছায় রাজী হলো না। অতঃপর সে স্বামীকে এরূপ বলল, ‘আর্যপুত্র, এই জ্ঞাতিগণ তোমাকে হরণ করে আমাকে অন্যের কাছে প্রদান করতে ইচ্ছুক। এখন আমরা উভয়েই মরবো।’ অনন্তর সেই স্বামী তার স্ত্রীকে দুইভাগে ছিন্ন করে নিজকেও ধ্বংস করল এই বলে, ‘মৃত্যুর পর উভয়েই মিলিত হবো’। এরূপে শোকশৈল্যের দ্বারা বিদীর্ণ, বিদ্ধ, ভেদিত, উৎপীড়িত, সংযুক্ত, সমন্বিত হয়ে ধাবিত হয়, ইতস্তত ছুটাছুটি করে, সঞ্চরণ করে, সঞ্চরিত হয়।”

কিরূপে সন্দেহ শৈল্যের দ্বারা বিদীর্ণ, বিদ্ধ, ভেদিত, উৎপীড়িত, সংযুক্ত, সমন্বিত, সংশয়ে পতিত, সন্দেহে পতিত, দ্বিধায় পতিত হয়? “আমি অতীতে ছিলাম কি? নাকি অতীতে ছিলাম না? অতীতে কী ছিলাম? অতীতে কীরূপ ছিলাম? অতীতে কি হয়ে কী হয়েছিলাম? ভবিষ্যতে আমি হবো কি? ভবিষ্যতে কি হয়ে কী হবো? বর্তমান সম্বন্ধেও এরূপ সন্দেহকারী হয়; যথা : এখন আমি আছি কি? নাকি এখন আমি নেই? এখন আমি কি? কীরূপই বা আমি এখন? কোথা হতে এ সত্ত্ব এসেছে? সে কোথায় গমন করবে? এরূপে সন্দেহ শৈল্যের দ্বারা বিদীর্ণ, বিদ্ধ, ভেদিত, উৎপীড়িত, সংযুক্ত, সমন্বিত হয়ে ধাবিত হয়, ইতস্তত ছুটাছুটি করে, সঞ্চরণ করে, সঞ্চরিত হয়।

তারা শৈল্য সংগ্রহ করে; সংগ্রহ করার সময় শৈল্য সংগ্রহবশে পূর্বদিকে ধাবিত হয়, পশ্চিমদিকে ধাবিত হয়, উত্তরদিকে ধাবিত হয়, দক্ষিণদিকে ধাবিত হয়। ফলে সেসব শৈল্যাভিসংস্কার প্রহীন হয় না। শৈল্যাভিসংস্কারের অপ্রহীন-হেতু গতিতে (পুনর্জন্মে) ধাবিত হয়, নিরয়ে ধাবিত হয়, প্রেতলোকে ধাবিত হয়, মনুষ্যলোকে ধাবিত হয়, দেবলোকে ধাবিত হয়; গতি দ্বারা গতিতে, উৎপত্তি দ্বারা উৎপত্তিতে, প্রতিসন্ধি দ্বারা প্রতিসন্ধিতে, ভব দ্বারা ভবে, সংসার দ্বারা সংসারে, বর্ত (জন্ম-মৃত্যুর চক্র) দ্বারা বর্তে ধাবিত হয়, ইতস্তত ছুটাছুটি করে, সঞ্চরণ করে, সঞ্চরিত হয়।

সেই রাগশল্য, দ্বেষশল্য, মোহশল্য, মানশল্য, দৃষ্টিশল্য, শোকশল্য ও সন্দেহশল্য তুলে, উপড়িয়ে, উদ্ধার করে, সমোদ্ধার করে, উৎপাটন করে, সমুৎপাটন করে, ত্যাগ করে, অপনোদন করে, বিনাশ করে এবং ধ্বংস করে পূর্বদিকে ধাবিত হন না, পশ্চিমদিকে ধাবিত হন না, উত্তরদিকে ধাবিত হন না, দক্ষিণদিকে ধাবিত হন না। তাঁদের সেসব শৈল্যাভিসংস্কার প্রহীন হয়েছে; শৈল্যাভিসংস্কারের প্রহীন হওয়ায় গতিতে (পুনর্জন্মে) ধাবিত হয়, নিরয়ে ধাবিত হয়, প্রেতলোকে ধাবিত হয়, মনুষ্যলোকে ধাবিত হয়, দেবলোকে ধাবিত হয়; গতি দ্বারা গতিতে, উৎপত্তি দ্বারা উৎপত্তিতে, প্রতিসন্ধি দ্বারা প্রতিসন্ধিতে, ভব দ্বারা ভবে, সংসার দ্বারা সংসারে, বর্ত দ্বারা বর্তে ধাবিত হয়, ইতস্তত ছুটাছুটি করে, সঞ্চরণ করে, সঞ্চরিত হয় “ন সীদতি” বলতে কামোঘে পতিত হন না, ভবোঘে পতিত হন না, দৃষ্টি ওঘে পতিত হন না, অবিদ্যা-ওঘে পতিত হন না, ডুবে যান না, তলিয়ে যান না, নিমজ্জিত হন না, গমন করেন না, উপস্থিত হন না।

তাই ভগবান বলেছেন :

শল্য দ্বারা বিদ্ধ ব্যক্তি সকল দিকে ইতস্তত ধাবিত হয়। সেই শল্য বের করা হলে এদিক-ওদিক ধাবিত হবে না, পতিত হবে না।

 

১৭৫. জগতে যে পঞ্চকামগুণ, তথায় বা তার জন্য শিক্ষা গ্রহণ করা হয়, সেসবে আসক্ত হও না। কাম বা ভোগ বাসনা সম্পূর্ণরূপে ভেদ করে নিজে নিজেই নির্বাণ শিক্ষা করবে।

“শিক্ষা” বলতে হস্তি শিক্ষা , অশ্ব শিক্ষা রথ শিক্ষা, ধনু শিক্ষা, চক্ষুরোগের চিকিৎসা, শল্য চিকিৎসা, কায় চিকিৎসা, ভূতাশ্রিত রোগীর চিকিৎসা, শিশু চিকিৎসা। “অনুগীযন্তি” গুণকীর্তন করে, প্রশংসা করে, অভিহিত করে, ভাষণ করে, বর্ণনা করে, ব্যাখ্যা করে। অথবা আকাঙ্ক্ষিত বিষয় (গধিতা) প্রতিলাভের জন্য গুণকীর্তন করে, গ্রহণ করে শিক্ষা করে, ধারণ করে, উপধারণ করে, উপলক্ষ করে। আকাঙ্ক্ষিত বিষয়কে পঞ্চকামগুণ বলা হয়। যথা : চক্ষু বিজ্ঞেয় রূপ ইষ্ট, কান্ত, মনোজ্ঞ, প্রিয়রূপ, কামোদ্দীপক ও রজনীয় বা আনন্দজনক। শ্রোত্রবিজ্ঞেয় শব্দ ...। ঘ্রাণবিজ্ঞেয় গন্ধ... জিহ্বাবিজ্ঞেয় রস... কায়বিজ্ঞেয় স্পর্শ... আনন্দনজনক। কী কারণে পঞ্চকামগুণকে আকাঙ্ক্ষিত বিষয় বলা হয়? যেহেতু দেব-মনুষ্যগণ পঞ্চ কামগুণ ইচ্ছা করে, আকাঙ্ক্ষা করে, প্রার্থনা করে বাসনা করে, অভিলাষ করে, সেই কারণে পঞ্চকামগুণকে আকাঙ্ক্ষিত বিষয় বলা হয়। “লোকে” বলতে মনুষ্যলোকে—তথায় শিক্ষাকে গুণকীর্তন করে, জগতে যেসব আকাঙ্ক্ষিত বিষয়।

সেই শিক্ষাসমূহে বা পঞ্চকামগুণ আসক্তি নেই, তন্মধ্যে নেই, সে প্রান্তভাগে নেই, তৎস্থানে নেই, তদ্‌অধিমুক্তে নেই, তদ্‌অধিপ্রত্যয়ে নেই।

“নিব্বিজ্ঝ” বলতে জ্ঞাত হয়ে। “সকল সংস্কার অনিত্য” জ্ঞাত হয়ে, “সকল সংস্কার দুঃখ” জ্ঞাত হয়ে... “যা কিছু সমুদয়ধর্মী তৎসমস্তই নিরোধধর্মী” জ্ঞাত হয়ে। “সব্বসো” অর্থে সম্পূর্ণরূপে, পরিপূর্ণভাবে, অশেষ, নিঃশেষ এবং শেষমূলক বচন-সব্বসোতি। “কাম” বলতে ব্যাখ্যানুযায়ী কাম দুই প্রকার—বস্তুকাম ও ক্লেশকাম... এগুলো বস্তুকাম...এগুলো ক্লেশকাম।

“শিক্ষা” বলতে ত্রিবিধ শিক্ষা—অধিশীল শিক্ষা, অধিচিত্ত শিক্ষা, অধিপ্রজ্ঞা শিক্ষা... ইহা অধিপ্রজ্ঞা শিক্ষা। “নিব্বানমত্তনো” অর্থে নিজের রাগ নির্বাপণের জন্য, দ্বেষ নির্বাপণের জন্য, মোহ নির্বাপণের জন্য... সর্ব অকুশলাভিসংস্কার শান্ত, উপশম, উপশান্ত, নির্বাপন, পরিত্যাগ ও প্রশান্তির জন্য অধিশীল শিক্ষা করেন, অধিচিত্ত শিক্ষা করেন, অধিপ্রজ্ঞা শিক্ষা করেন; এই ত্রিবিধ শিক্ষা মনোযোগ দিয়ে শিক্ষা করেন, জেনে শিক্ষা করেন... সাক্ষাৎকরণীয় বিষয় সাক্ষাৎ করে শিক্ষা করেন, আচরণ করেন, সমাচরণ করেন, গ্রহণ করে পালন করেন। এ অর্থে নিজের জন্য নির্বাণ শিক্ষা করেন।

তাই ভগবান বলেছেন :

জগতে যে পঞ্চকামগুণ, তথায় বা তার জন্য শিক্ষা গ্রহণ করা হয়, সেসবে আসক্ত হও না। কাম বা ভোগ বাসনা সম্পূর্ণরূপে ভেদ করে নিজে নিজেই নির্বাণ শিক্ষা করবে।

 

১৭৬. মুনি সত্যবাদী, অপ্রগল্‌ভ (বিনীত), অমায়াবী (অকুহক), রিক্তপৈশুন্য (পিশুন বাক্য অভাষী) এবং অক্রোধী হবেন; তিনি লোভরূপ পাপ ও মাৎসর্য বিতারণ করবেন।

“সত্যবাদী হবেন” বলতে সত্যবাক্যে বিমণ্ডিত হবেন, সম্যক দৃষ্টিতে বিমণ্ডিত হবেন, আর্য অষ্টাঙ্গিক মার্গে বিমণ্ডিত হবেন—সত্যবাদী হবেন। “অপ্রগল্‌ভ” বলতে ত্রিবিধ প্রগল্‌ভতা—কায়িক প্রগল্‌ভতা, বাচনিক প্রগল্‌ভতা ও চৈতসিক প্রগল্‌ভতা... এটাই চৈতসিক প্রগল্‌ভতা। যাঁর এই ত্রিবিধ প্রগল্‌ভতা প্রহীন, সমুচ্ছিন্ন, উপশান্ত, প্রতিপ্রশ্রদ্ধ (প্রশান্ত), পুনরুৎপত্তিহীন ও জ্ঞানাগ্নি দ্বারা হয়, তাঁকে অপ্রগল্‌ভ বলা হয়। এ অর্থে সত্যবাদী, অপ্রগল্‌ভ হবেন।

“মায়া” বলতে প্রতারণাচর্যা। এক্ষেত্রে কোনো কোনো (ভিক্ষু) কায়, বাক্য ও মন দ্বারা দুশ্চরিত আচরণ করে তার (দুশ্চরিত্রতার) আচ্ছাদন-হেতু পাপেচ্ছা উৎপন্ন হয়। “আমাকে না জানুক” বলে ইচ্ছা করে, “আমাকে না জানুক” বলে সংকল্প করে, “আমাকে না জানুক” বলে বাক্য ভাষণ করে, “আমাকে না জানুক” বলে কায় দ্বারা চেষ্টা করে। যা এরূপ মায়াবীকতা, মায়ারূপ আচ্ছন্নতা (অচ্চসরা), বঞ্চনা, প্রবঞ্চনা, প্রতারণা (নিকিরণা), কপটতা, গোপনীয়তা, গোপনকরণ, আচ্ছাদন, আচ্ছাদনকরণ, অজ্ঞাতকর্ম, গোপনকর্ম ও পাপকার্য, আবৃতকরণ, ইহাকে মায়া বলা হয়। যাঁর এই মায়া প্রহীন, সমুচ্ছিন্ন, উপশান্ত, প্রশান্ত, পুনরুৎপত্তিহীন ও জ্ঞানাগ্নি দ্বারা দগ্ধ হয়েছে, তাকেই অমায়াবী বলে। “পরোক্ষে অপবাদ বা পিশুনবাক্য” বলতে এক্ষেত্রে কোনো কোনো ব্যক্তি পিশুনভাষী হয়... এরূপে বিভেদ সৃষ্টির লক্ষে পিশুনবাক্য ভাষণ করে থাকে। যাঁর এই পৈশুন্য (পিশুনবাক্য) প্রহীন, সমুচ্ছিন্ন, উপশান্ত, প্রশান্ত, পুনরুৎপত্তিহীন ও জ্ঞানাগ্নি দ্বারা দগ্ধ হয়েছে, তাঁকেই রিক্তপৈশুন্য, পৈশুন্যবিযুক্ত (পিশুনবাক্য হতে পৃথক) ও পৈশুন্য প্রবিবিক্ত বলা হয়—অমায়াবী, রিক্তপৈশুন্য।

“অক্রোধী” বলা হয়েছে; অধিকন্তু, তা ক্রোধ বলা উচিত। দশ প্রকারে ক্রোধ উৎপন্ন হয়—“আমার দ্বারা অনর্থ আচরিত হয়েছিল” এভাবে ক্রোধ উৎপন্ন হয়... যাঁর এই ক্রোধ প্রহীন, সমুচ্ছিন্ন, উপশান্ত, প্রতিপ্রশ্রদ্ধি (প্রশান্ত), পুনরুৎপত্তিহীন এবং জ্ঞানাগ্নি দ্বারা দগ্ধ হয়েছে, তাঁকে অক্রোধী বলা হয়। ক্রোধের প্রহীন হয়েছে বিধায় অক্রোধী, ক্রোধবস্তু পরিজ্ঞাত হয়েছে বিধায় অক্রোধী, ক্রোধের হেতু ছিন্ন হয়েছে বিধায় অক্রোধী। “লোভ” অর্থে যা লোভ, লুব্ধভাব, লোলুপতা... অভিধ্যা, লোভ ও অকুশলমূল। “মাৎসর্য” বলতে পাঁচ প্রকার মাৎসর্য—আবাস-মাৎসর্য ... মনের গৃহীতভাব-একে মাৎসর্য বলা হয়। মুনীতি। প্রাজ্ঞতাকে জ্ঞান বলা হয়... সেই মুনি আসক্তিজাল (সঙ্গজাল) অতিক্রম করেন।” মুনি লোভরূপ পাপ ও মাৎসর্য অতিক্রম করেন, পার হন (বা দমন করেন), তরণ বা পরাজিত করেন, সমতিক্রম করেন ও জয় করেন। এ অর্থে মুনি অক্রোধী হন এবং লোভরূপ পাপ ও মাৎসর্য বিতারণ করেন।

তাই ভগবান বলেছেন :

মুনি সত্যবাদী, অপ্রগল্‌ভ (বিনীত), অমায়াবী (অকুহক), রিক্তপৈশুন্য (পিশুন বাক্য অভাষী) এবং অক্রোধী হবেন; তিনি লোভরূপ পাপ ও মাৎসর্য বিতারণ করবেন।

 

১৭৭. নির্বাণকামী ব্যক্তি নিদ্রা, ক্লান্তি (অবসাদ), অলসতা জয় করবেন; তিনি প্রমাদের সহিত বাস করবেন না এবং অতিমানেও স্থিত হবেন না (বা অবস্থান করবেন না)।

“নিদ্রা” বলতে যা কায়ের নিরানন্দতা বা অপ্রকৃতিস্থতা, অকর্মণ্যতা, নিদ্রাচ্ছন্নতা, নিদ্রাচ্ছাদন, অন্তঃনিষ্ক্রিয়তা, , নিদ্রলুতা, সুপ্ততা, চোখের পাতায় মিটমিট করণ, ঘুম, তন্দ্রা, তন্দ্রলুতা। “শ্রান্তি বলতে ক্লান্তি, ক্লান্ততা, ক্লান্তযুক্ততা, তন্দ্রামনস্কতা, আলস্য, আলস্যতা, অবসন্নতা। “অলসতা” অর্থে যা চিত্তের নিরানন্দতা বা অপ্রকৃতিস্থতা, অকর্মণ্যতা, অলসতা, স্তব্ধতা, লীনতা, সংকুচিতকরণতা, বিশ্রামকরণতা; চিত্তের দুর্বলতা, আলস্যপরায়ণতা, ঢিলামিতা। নিদ্দং তন্দিং সহে থীনন্তি। নিদ্রা, ক্লান্তি ও অলসতা জয়, পরাজয়, বশীভূত, পরাস্ত, পরাভূত, দমন ও মর্দন বা ধ্বংস করেন। এ অর্থে নিদ্রা, ক্লান্তি ও অলসতা জয় করেন।

কায়-দুশ্চরিতে, বাক্য-দুশ্চরিতে, মনো-দুশ্চরিতে বা পঞ্চকামগুণে প্রমাদ বলা উচিত। চিত্তের শ্লথন, শিথিল উৎপাদন বা কুশলধর্মসমূহের ভাবনা বর্ধনের জন্য অসাক্ষাৎকরণতা, অনধ্যবসায়তা, অনস্থিরতা, নিষ্ক্রিয়তা, দুর্বলতা, অগ্রাহ্যতা এবং অনভ্যাস, অভাবনা, অবৈপুল্যকরণ, অনধিষ্ঠান, অননুযোগ ও প্রমাদ। যা এরূপ প্রমাদ, অমনোযোগ, উন্মত্ততা, ইহাকে প্রমাদ বলা হয়। “প্রমাদের সহিত বাস করেন না” বলতে প্রমাদের সাথে বাস করেন না, সংবাস করেন না, অবস্থান করেন না, পরিবাস করেন না; প্রমাদকে পরিত্যাগ করেন, অপনোদন করেন, ধ্বংস করেন, নিবৃত্ত করেন; প্রমাদ হতে নিবৃত্ত, বিরত, প্রতিবিরত, নিষ্ক্রান্ত, মুক্ত, বিমুক্ত ও বিসংযুক্ত হয়ে অবাধ বা মুক্ত চিত্তে অবস্থান করেন। এ অর্থে প্রমাদের সহিত বাস করেন না।

“অতিমান” বলতে এক্ষেত্রে কোনো কোনো (ভিক্ষু) জাতি দ্বারা, গোত্র দ্বারা... বা অন্যতর অন্যতর বিষয় দ্বারা অপরকে অতিশয় অবজ্ঞা করে থাকে। যা এরূপ মান, অহংকার ও আত্মশ্লাঘা বৃদ্ধি, আধিক্যতা, দম্ভ, গর্ব এবং চিত্তের মিথ্যা বড়ই, ইহাকে অতিমান বলা হয়। “অতিমানে ন তট্ঠিয্যে” বলতে অতিমানে স্থিত হন না, সংস্থিত হন না; অতিমান পরিত্যাগ করেন, অপনোদন করেন, অপসারণ করেন এবং সম্পূর্ণরূপে ধ্বংস করেন। অতিমান হতে আরত, বিরত, প্রতিবিরত, নিষ্ক্রান্ত, মুক্ত, বিপ্রমুক্ত ও বিসংযুক্ত হয়ে বিমুক্ত চিত্তে অবস্থান করেন—অতিমানে স্থিত হন না।

“নিব্বানমনসো নরো” বলতে এক্ষেত্রে কেউ কেউ দান দেন, শীল গ্রহণ করেন, উপোসথকর্ম করেন, ব্যবহার্য পানীয় সংগ্রহ করেন, কুঠির সম্মার্জন করেন, চৈত্য বন্দনা করেন, চৈত্যতে মালা সুগন্ধি দ্রব্যে স্থাপন করেন, চৈত্য প্রদক্ষিণ করেন; যা কিছু ত্রিধাতুক বা উপাদন, কুশলাভিসংস্কার সংগ্রহ করতে গতিহেতু, উৎপত্তিহেতু, প্রতিসন্ধিহেতু, ভবহেতু, সংসার-হেতু ও চক্র বা জন্ম-মৃত্যুহেতু হয় না। সেই সমস্ত বিসংযোগাভিপ্রায়, নির্বাণগামী, নির্বাণাভিমুখী এবং নির্বাণের দিকে ক্রমোন্নত হয়ে সম্পন্ন হয়। এরূপে নর বা ব্যক্তি নির্বাণ লাভে ইচ্ছুক হয়। অথবা সমস্তসংস্কার ধাতু হতে চিত্তকে মুক্ত করে অমৃতধাতুতে চিত্তকে নিবিষ্ট করে—“এটাই শান্ত, প্রণীত যা এই সমস্ত সংস্কার উপশম, সর্ব উপাধি পরিত্যাগ, তৃষ্ণাক্ষয়, বিরাগ, নিরোধ এবং নির্বাণ।” এরূপে নর বা ব্যক্তি নির্বাণকামী হয়।

“পণ্ডিতগণ পুনর্জন্ম আর উপধিসুখহেতু দানকার্যাদি সম্পাদন করেন না। তারা কাম পুনর্জন্মহীন এবং উপধিসুখ পরিক্ষয়ের জন্য দান করেন। পণ্ডিতগণ পুনর্জন্ম ও উপধিসুখহেতু ধ্যান ভাবনাদি করেন না, তারা কাম, পুনর্জন্মহীন ও উপধিসুখ পরিক্ষয়ের জন্য ধ্যান ভাবনা করেন। তারা নিবৃত্তি ইচ্ছায় তদ্‌নিম্ন, তদধিমুক্ত চিত্তে দান করেন। নদী যেমন সাগরে মিলিত হয়, ঠিক তেমনি তারাও নির্বাণকামী ব্যক্তি হন।”

এঁরাই নির্বাণ লাভেচ্ছু ব্যক্তি। তদ্ধেতু ভগবান বলেছেন :

নির্বাণকামী ব্যক্তি নিদ্রা, ক্লান্তি (অবসাদ), অলসতা জয় করবেন; তিনি প্রমাদের সহিত বাস করবেন না এবং অতিমানেও স্থিত হবেন না (বা অবস্থান করবেন না)।

 

১৭৮. মিথ্যা কথায় চালিত হবে না, রূপ বা দেহের প্রতি মমত্ব বা স্নেহ করবে না। অহংকার সম্বন্ধে জ্ঞাত হবে এবং তা হতে বিরত হয়ে সাহস নির্ভয়ে বিচরণ করবে।

“মিথ্যা কথায় চালিত হবে না” বলতে মিথ্যা ভাষণকে মিথ্যাকথা বলা হয়। এক্ষেত্রে কেউ কেউ সভায় গিয়ে, পরিষদে গিয়ে, জ্ঞাতির কাছে গিয়ে, দলের কাছে গিয়ে, রাজকুলে গিয়ে অথবা সাক্ষীরূপে নীত হয়ে বলে, “হে পুরুষ, তুমি এসো, যা জান তা বল” সে অজানাকে বলে, “জানি”; জানাকে বলে, “জানি না”; অদেখাকে বলে, “দেখেছি”; অথবা দেখাকে বলে, “দেখি নাই”। এভাবে আত্মহেতু, পরহেতু অথবা যৎকিঞ্চিৎ লাভের আশায় সজ্ঞানে মিথ্যা ভাষণ করে, ইহাকে মিথ্যাকথা বলা হয়। অপিচ, তিন প্রকারে... চার প্রকারে... পাঁচ প্রকারে... ছয় প্রকারে... সাত প্রকারে... আট প্রকারে... এই আট প্রকারে মিথ্যা ভাষণ করা হয়। মিথ্যাকথায় চালিত হন না, নীত হন না, বাহিত (পরিচালিত) হন না, গৃহীত হন না; মিথ্যাকথা ত্যাগ করেন, পরিত্যাগ করেন, অপনোদন করেন ও সম্পূর্ণরূপে ধ্বংস করেন; মিথ্যাকথা হতে আরত, বিরত, প্রতিবিরত, নিষ্ক্রান্ত, মুক্ত, বিপ্রমুক্ত এবং বিসংযুক্ত হয়ে বিমুক্ত চিত্তে অবস্থান করেন—মিথ্যাকথায় চালিত হবেন না।

“রূপ” বলতে চারি মহাভূত এবং চারি মহাভূতের উপাদা রূপ। রূপ স্নেহ না করা, ছন্দ উৎপন্ন না করা, প্রেম না করা এবং আসক্তি না করা, জন্ম না দেয়া, উৎপন্ন না করা, উৎপাদন না করা, উদ্ভব না করা—রূপের প্রতি স্নেহ না করা।

“মান” বলতে এক প্রকার মান, যা চিত্তের দাম্ভিক অবস্থা। মান দুই প্রকার—আত্মপ্রশংসা প্রবণতা ও পরনিন্দা প্রবণতা। আবার, মান তিন প্রকার—“আমি শ্রেয়” বলে মান, “আমি সদৃশ” বলে মান, “আমি হীন” বলে মান। মান চার প্রকার—(১) লাভের কারণে মান উৎপন্ন করা, (২) যশের কারণে মান উৎপন্ন করা, (৩) প্রশংসার কারণে মান উৎপন্ন করা, (৪) সুখের কারণে মান উৎপন্ন করা। পাঁচ প্রকার মান—“আমি মনোজ্ঞ রূপলাভী” বলে মান উৎপন্ন করা, “আমি মনোজ্ঞ শব্দলাভী... আমি মনোজ্ঞ গন্ধলাভী... আমি মনোজ্ঞ রসলাভী... আমি মনোজ্ঞ স্পর্শলাভী” বলে মান উৎপন্ন করা। মান ছয় প্রকার—চক্ষুসম্পদের কারণে মান উৎপন্ন করা, শ্রোত্রসম্পদের কারণে... ঘ্রাণসম্পদের কারণে... জিহ্বাসম্পদের কারণে... কায়সম্পদের কারণে... মনসম্পদের কারণে মান উৎপন্ন করা। মান সাত প্রকার—(১) মান, (২) অতিমান, (৩) মানাতিমান, (৪) অবজ্ঞামূলক মান, (৫) অধিমান, (৬) আত্মশ্লাঘা, (৭) মিথ্যামান। আবার মান আট প্রকার—(১) লাভের কারণে মান উৎপন্ন করা, (২) অলাভের কারণে দেমাগ উৎপন্ন করা, (৩) যশের কারণে মান উৎপন্ন করা, (৪) অযশের কারণে দেমাগ উৎপন্ন করা, (৫) প্রশংসার কারণে মান উৎপন্ন করা, (৬) অপ্রশংসার কারণে দেমাগ উৎপন্ন করা, (৭) সুখের কারণে মান উৎপন্ন করা, (৮) দুঃখের কারণে দেমাগ উৎপন্ন করা। মান নয় প্রকার—(১) “আমি শ্রেয়ের শ্রেয়” বলে মান, (২) “আমি শ্রেয় সদৃশ” বলে মান, (৩) “আমি শ্রেয়ের চেয়ে হীন” বলে মান, (৪) “আমি সদৃশের চেয়ে শ্রেয়” বলে মান, (৫) “আমি সদৃশের সদৃশ” বলে মান, (৬) “আমি সদৃশের চেয়ে হীন” বলে মান, (৭) “আমি হীনের চেয়ে শ্রেয়” বলে মান, (৮) “আমি হীনের সদৃশ” বলে মান, (৯) “আমি হীনের অপেক্ষা হীন” বলে মান। মান দশ প্রকার—এক্ষেত্রে কোনো কোনো ব্যক্তি জাতি, গোত্র... অথবা অন্যতর অন্যতর বিষয় দ্বারা মান উৎপন্ন করে। যা এরূপ মান, অহংকার ও আত্মশ্লাঘা (অহমিকা) বৃদ্ধি, আধিক্য, দম্ভ (ধজো), গর্ব এবং চিত্তের মিথ্যা বড়ই (বা গর্ব), ইহাকে মান বলা হয়।

মানকে তিন প্রকার পরিজ্ঞা দ্বারা যথার্থভাবে জানেন—জ্ঞাত-পরিজ্ঞা দ্বারা, তীরণ-পরিজ্ঞা দ্বারা ও প্রহান-পরিজ্ঞা দ্বারা। জ্ঞাত-পরিজ্ঞা কিরূপ? মানকে জানেন এটা এক প্রকার মান—যা চিত্তের উন্নতি। এটা দুই প্রকার মান... ইহা দশ প্রকার মান; এক্ষেত্রে কোনো কোনো ব্যক্তি জাতি, গোত্র... অথবা অন্যতর অন্যতর বস্তু দ্বারা জানেন, দেখেন, এটাই জ্ঞাত-পরিজ্ঞা।

তীরণ-পরিজ্ঞা কিরূপ? ইহা জ্ঞাত হয়ে মান উত্তীর্ণ হন, অনিত্যরূপে, দুঃখরূপে... নিঃসরণরূপে উত্তীর্ণ হন—এটাই তীরণ-পরিজ্ঞা।

প্রহান-পরিজ্ঞা কিরূপ? এভাবে উত্তীর্ণ হয়ে মানকে পরিত্যাগ করেন, ধ্বংস করেন, বিনাশ করেন, নিবৃত্ত করেন—এটাই প্রহান-পরিজ্ঞা। “মানকে যথার্থভানে জানেন” বলতে এই পরিজ্ঞা দ্বারা মানকে যথার্থভাবে জানেন, মানকে যথাযথভাবে জানেন।

প্রচণ্ডতা (সাহসা) চর্যা কিরূপ? উত্তেজিত ব্যক্তির রাগচর্যাই প্রচণ্ডতা চর্যা, দুষ্টাচারীর দ্বোষ বা হিংসাচর্যাই প্রচণ্ডতা চর্যা, মূর্খের মোহচর্যাই প্রচণ্ডতা চর্যা, অহংকারীর মানচর্যাই প্রচণ্ডতা চর্যা, পরামৃষ্টের (মিথ্যাদৃষ্টিকের) দৃষ্টিচর্যাই প্রচণ্ডতা চর্যা, বিক্ষেপগতের (চঞ্চল ব্যক্তির) ঔদ্ধত্যচর্যাই প্রচণ্ডতা চর্যা, অপূর্ণতাপ্রাপ্ত ব্যক্তির বিচিকিৎসাচর্যাই প্রচণ্ডতা চর্যা, থামগতের (মিথ্যাদৃষ্টি দৃঢ় ব্যক্তির) অনুশয়চর্যাই প্রচণ্ডতা চর্যা—এটাই প্রচণ্ডতা চর্যা। “প্রচণ্ডতা হতে বিরত হয়ে বিচরণ করেন” বলতে প্রচণ্ডতা চর্যা হতে নিবৃত্ত, বিরত, প্রতিবিরত, নিষ্ক্রান্ত, মুক্ত, বিপ্রমুক্ত ও বিসংযুক্ত হয়ে অবাধ বা মুক্ত চিত্তে অবস্থান করেন, গমন করেন, বিচরণ করেন, বিহার করেন, অভ্যাস করেন, পালন করেন, যাপন করেন এবং থাকেন। এ অর্থে প্রচণ্ডতা হতে বিরত হয়ে বিচরণ করেন।

তাই ভগবান বলেছেন :

মিথ্যা কথায় চালিত হবে না, রূপ বা দেহের প্রতি মমত্ব বা স্নেহ করবে না। অহংকার সম্বন্ধে জ্ঞাত হবে এবং তা হতে বিরত হয়ে সাহস নির্ভয়ে বিচরণ করবে।

 

১৭৯. পুরাণকে অভিনন্দন (বা স্পৃহা) করেন না, নূতনকে ইচ্ছা করেন না। হারানোতে অনুশোচনা করেন না, আকাশকে (তৃষ্ণাকে) আশ্রয় করেন না।

“পুরাণ” বলতে অতীত রূপ, বেদনা, সংজ্ঞা, সংস্কার ও বিজ্ঞানকে বুঝায়। অতীত সংস্কারসমূহ তৃষ্ণা ও দৃষ্টিবশে অভিনন্দন (বা স্পৃহা) করেন না, অভিবাদন (বা ইচ্ছা) করেন না, অভিপ্রায় করেন না; অভিনন্দন, অভিবাদন, অভিপ্রায়, গ্রহণ, ধারণ ও অভিনিবেশ পরিত্যাগ, ধ্বংস, বিনাশ এবং নিবৃত্ত করেন। এ অর্থে পুরাণকে অভিনন্দন করেন না।

“নূতন” বলতে বর্তমান রূপ, বেদনা, সংজ্ঞা, সংস্কার ও বিজ্ঞানকে বুঝায়। বর্তমান সংস্কারসমূহ তৃষ্ণা ও দৃষ্টিবশে ইচ্ছা, ছন্দ, প্রেম, আসক্তি, বৃদ্ধি, উৎপন্ন, উৎপাদন এবং পুনরুৎপাদন করেন না—নূতনকে ইচ্ছা করেন না।

হারানোতে, ক্ষয়ে, পরিক্ষয়ে, বিচ্ছিন্ন হওয়াতে, মৃত্যুতে ও অন্তর্ধানে অনুশোচনা করেন না, শ্রান্ত বা বিরক্ত হন না, মনে আঘাত পান না, পরিদেবন করেন না, বুক চাপড়িয়ে চাপড়িয়ে ক্রন্দন করেন না এবং সম্মোহিত হন না। চক্ষু হারানোতে, ক্ষয়ে, পরিক্ষয়ে, বিচ্ছিন্ন হওয়াতে, মৃত্যুতে ও অন্তর্ধানে, শ্রোত্র... ঘ্রাণ... জিহ্বা... কায়... রূপ... শব্দ... গন্ধ... রস... স্পর্শ... কুল... গণ বা পরিষদ... আবাস... লাভ... যশ... প্রশংসা... সুখ... চীবর... পিণ্ডপাত... শয়নাসন... এবং ওষুধ-প্রত্যয়-ভৈষজ্য-পরিস্কার বা ব্যবহার্য সামগ্রী হারানোতে, ক্ষয়ে, পরিক্ষয়ে, বিচ্ছিন্ন হওয়াতে, মৃত্যুতে ও অন্তর্ধানে অনুশোচনা করেন না, শ্রান্ত বা বিরক্ত হন না, মনে আঘাত পান না, পরিদেবন করেন না, বুক চাপড়িয়ে চাপড়িয়ে ক্রন্দন করেন না এবং সম্মোহিত হন না—হারানোতে অনুশোচনা করেন না।

আকাশ বলতে তৃষ্ণাকে বুঝায়। যা রাগ, সরাগ... অভিধ্যা, লোভ, অকুশলমূল। কী কারণে আকাশকে তৃষ্ণা বলা হয়? যেহেতু এই তৃষ্ণা দ্বারা রূপ আকর্ষিত, সমাকর্ষিত, গৃহীত, স্পৃষ্ট ও অভিনিবিষ্ট হয়, বেদনা... সংজ্ঞা... সংস্কার... বিজ্ঞান... গতি... উৎপত্তি... প্রতিসন্ধি... ভব... সংসার... এবং জন্মগ্রহণের চক্র আকর্ষিত, সমাকর্ষিত, গৃহীত, স্পৃষ্ট ও অভিনিবিষ্ট হয়; সেই কারণেই আকাশকে তৃষ্ণা বলা হয়। আকাসং ন সিতো সিযতি। (তিনি) তৃষ্ণাশ্রিত হন না। তৃষ্ণাকে পরিত্যাগ করেন, ধ্বংস করেন, বিনাশ করেন, নিবৃত্ত করেন; তৃষ্ণা হতে নিবৃত্ত (আরতো), বিরত, প্রতিবিরত, নিষ্ক্রান্ত, মুক্ত, বিপ্রমুক্ত ও বিসংযুক্ত হয়ে অবাধ বা মুক্ত চিত্তে অবস্থান করেন, আকাশকে (তৃষ্ণাকে) আশ্রয় করেন না।

তাই ভগবান বলেছেন :

পুরাণকে অভিনন্দন (বা স্পৃহা) করেন না, নূতনকে ইচ্ছা করেন না। হারানোতে অনুশোচনা করেন না, আকাশকে (তৃষ্ণাকে) আশ্রয় করেন না।

 

১৮০. আমি আসক্তিকে (গেধং) মহোঘো বলি, আজবকে (পরিশোষণকে) গুজব (জপ্পনং) বলি। আলম্বন, পরিকল্পনা ও কামরূপ পঙ্ক দুরতিক্রম্য।

আসক্তি বলতে তৃষ্ণাকে বুঝায়। যা রাগ, সরাগ... অভিধ্যা, লোভ, অকুশলমূল। মহোঘো তৃষ্ণাকে বলা হয়। যা রাগ, সরাগ... অভিধ্যা, লোভ, অকুশলমূল। গেধং ব্রূমি মহোঘোতীতি। আমি আসক্তিকে “মহোঘো” বলি, বর্ণনা করি, দেশনা করি, প্রজ্ঞাপন করি, প্রমাণ করি, উদ্‌ঘাটন করি, বিভাজন করি, উন্মুক্ত করি, প্রকাশ করি-আমি আসক্তিকে মহোঘো বলি।

আজব (পরিশোষণ) তৃষ্ণাকে বলা হয়। যা রাগ, সরাগ... অভিধ্যা, লোভ, অকুশলমূল। তৃষ্ণাকে গুজব (জপ্পনং) বলে। যা রাগ, সরাগ... অভিধ্যা, লোভ, অকুশলমূল। ইচ্ছাকে “আসক্তি” বলি, ব্যাখ্যা করি... সুস্পষ্ট করি, প্রকাশ করি।

তৃষ্ণাকে আলম্বন বলা হয়। যা রাগ, সরাগ... অভিধ্যা, লোভ, অকুশলমূল। তৃষ্ণাকে প্রকম্পনও বলা হয়। যা রাগ, সরাগ... অভিধ্যা, লোভ, অকুশলমূল।

কামপঙ্ক, কামকর্দম, কামক্লেশ, কামপ্রলেপ ও কাম-অন্তরায় দুরত্যয়, দুররিক্রম্য, দুস্তর, পার হওয়া দুঃসাধ্য, ছাড়িয়ে যাওয়া কঠিন, অতিক্রম করা দুঃসাধ্য।

তাই ভগবান বলেছেন :

আমি আসক্তিকে (গেধং) মহোঘো বলি, আজবকে (পরিশোষণকে) গুজব (জপ্পনং) বলি। আলম্বন, পরিকল্পনা ও কামরূপ পঙ্ক দুরতিক্রম্য।

 

১৮১. সত্যে অচ্যুত মুনিই স্থলে স্থিত ব্রাহ্মণ। যাঁর সব কিছুই পরিত্যক্ত হয়েছে তাকে বলা হয় শান্ত।

সত্যবাক্যে অচ্যুত, সম্যক দৃষ্টিতে অচ্যুত, আর্য অষ্টাঙ্গিক মার্গে অচ্যুত। মুনীত। প্রজ্ঞা বা প্রাজ্ঞতাকে জ্ঞান বলা হয়... সেই মুনি আসক্তিজাল (সঙ্গজাল) অতিক্রম করেন।

অমৃত নির্বাণকে স্থল বলা হয়। যা সেই সব সংস্কার উপশম, সব উপধি (আসক্তি) পরিত্যাগ, তৃষ্ণাক্ষয়, বিরাগ, নিরোধ ও নির্বাণ। “ব্রাহ্মণ” (ব্রাহ্মণো) বলতে সাতটি ধর্ম অপসারিত হওয়ায় বলে ব্রাহ্মণ... তিনি এরূপ অনাসক্ত বিধায় তাঁকে ব্রহ্মাও বলা হয়। স্থলে স্থিত হন, দ্বীপে স্থিত হন, ত্রাণে স্থিত হন, নিরাপত্তায় স্থিত হন, শরণে স্থিত হন, অভয়ে স্থিত হন, অচ্যুতিতে স্থিত হন, অমৃতে স্থিত হন, নির্বাণে স্থিত হন।

দ্বাদশ আয়তনকে সব বলা হয়-চক্ষু এবং রূপ... মন এবং ধর্ম। যেহেতু অধ্যাত্ম-বাহ্যিক আয়তনাদিতে ছন্দরাগ প্রহীন হয়, উচ্ছিন্নমূল হয়, শীর্ষহীন তালবৃক্ষের ন্যায় ভবিষ্যতে আর উৎপন্ন হয় না; সেজন্য সব কিছু ত্যক্ত, নিসৃত, মুক্ত, প্রহীন ও পরিত্যক্ত হয়। যেহেতু তৃষ্ণা, দৃষ্টি এবং মান প্রহীন হয়, উচ্ছিন্নমূল হয়, শীর্ষহীন তাল বৃক্ষের ন্যায় ভবিষ্যতে আর উৎপন্ন হয় না; সেজন্য সব কিছু ত্যক্ত, নিসৃত, মুক্ত, প্রহীন ও পরিত্যক্ত হয়। যেহেতু পুণ্যাভিসংস্কার, অপুণ্যাভিসংস্কার, আনেঞ্জাভিসংস্কার প্রহীন হয়, উচ্ছিন্নমূল হয়, শীর্ষহীন তাল বৃক্ষের ন্যায় ভবিষ্যতে আর উৎপন্ন হয় না; সেজন্য সব কিছু ত্যক্ত, নিসৃত, মুক্ত, প্রহীন ও পরিত্যক্ত হয়।

তাঁকে শান্ত, উপশান্ত, নিবৃত্ত ও প্রশান্ত বলা হয়, ভাষণ করা হয়, ব্যাখ্যা করা হয়, বর্ণনা করা হয়, প্রকাশ করা হয়।

তাই ভগবান বলেছেন :

সত্যে অচ্যুত মুনিই স্থলে স্থিত ব্রাহ্মণ। যাঁর সব কিছুই পরিত্যক্ত হয়েছে তাকে বলা হয় শান্ত।

 

১৮২. তিনিই বিদ্বান, তিনিই বেদজ্ঞ, যিনি ধর্মজ্ঞাত হয়ে অনিশ্রিত হন। তিনিই লোকে সম্যকরূপে বিচরণ করেন যিনি কোনো কিছুতে আসক্ত হন না।

“বিদ্বা” বিদ্বান, বিদ্যাগত, জ্ঞানী, বিভাবী, মেধাবী। ‘বেদ’ বলা হয় চারি মার্গে জ্ঞান... সব বেদনায় বীতরাগী, সব বেদ অতিক্রমকারীকে বেদজ্ঞ বলা হয়।

“ঞত্বা” বলতে জ্ঞাত হয়ে, জেনে, তুলনা করে, বিবেচনা করে, নির্মূল করে, ধ্বংস করে। “সর্ব সংস্কার অনিত্য” জ্ঞাত হয়ে, জেনে, তুলনা করে, বিবেচনা করে, নির্মূল করে, ধ্বংস করে; “সব সংস্কার দুঃখ”... “যা কিছু সমুদয়ধর্মী, সেসবই নিরোধধর্মী” জ্ঞাত হয়ে, জেনে, তুলনা করে, বিবেচনা করে, নির্মূল করে, ধ্বংস করে। “অনিশ্রিত” বলতে দুই প্রকার নিশ্রয়—তৃষ্ণানিশ্রয় এবং দৃষ্টিনিশ্রয়... ইহা তৃষ্ণানিশ্রয়... ইহা দৃষ্টিনিশ্রয়। তৃষ্ণানিশ্রয় ত্যাগপূর্বক দৃষ্টিনিশ্রয় পরিহার করে চক্ষুতে নিশ্রয় না করে... শ্রোত্রে নিশ্রয় না করে... ঘ্রাণে নিশ্রয় না করে... দৃষ্টতে-শ্রুতিতে-অনুমিততে-বিজ্ঞাতব্যধর্মে নিশ্রয় না করে, সংলগ্ন না হয়ে, উপগত না হয়ে, আবদ্ধ না হয়ে এবং অধিমুক্ত না হয়ে নিষ্ক্রান্ত, মুক্ত, বিপ্রমুক্ত ও বিসংযুক্ত হয়ে মুক্তচিত্তে অবস্থান করেন।

যেহেতু অধ্যাত্ম-বাহ্যিক আয়তনাদিতে ছন্দরাগ প্রহীন হয়, উচ্ছিন্নমূল হয়, শীর্ষবিহীন তালবৃক্ষের ন্যায় ভবিষ্যতে আর উৎপন্ন হয় না; সেজন্য তিনি সম্যকভাবে লোকে বিচরণ করেন, অবস্থান করেন, আচরণ করেন, জীবনধারণ করেন, পালন করেন, যাপন করেন, জীবন-যাপন করেন... যেহেতু পুণ্যাভিসংস্কার, অপুণ্যাভিসংস্কার, আনেঞ্জাভিসংস্কার প্রহীন হয়, উচ্ছিন্নমূল হয়, শীর্ষহীন তাল বৃক্ষের ন্যায় ভবিষ্যতে আর উৎপন্ন হয় না; সেজন্য তিনি সম্যকভাবে লোকে বিচরণ করেন, অবস্থান করেন, আচরণ করেন, জীবনধারণ করেন, পালন করেন, যাপন করেন, জীবন-যাপন করেন।

আসক্তিকে তৃষ্ণা বলা হয়। যা রাগ, সরাগ... অভিধ্যা, লোভ, অকুশলমূল। যাঁর এই আসক্তি, তৃষ্ণা প্রহীন, সমুচ্ছিন্ন, উপশান্ত, প্রশমিত, উৎপত্তির অনুপযুক্ত এবং জ্ঞান অগ্নি দ্বারা দগ্ধ হয়েছে; তিনি কখনো কোনো ক্ষত্রিয়, ব্রাহ্মণ, বৈশ্য শূদ্র, গৃহস্থ, প্রব্রজিত, দেবতা কিংবা মানুষের হিংসা করেন না।

তজ্জন্য ভগবান বলেছেন :

তিনিই বিদ্বান, তিনিই বেদজ্ঞ, যিনি ধর্মজ্ঞাত হয়ে অনিশ্রিত হন। তিনিই লোকে সম্যকরূপে বিচরণ করেন যিনি কোনো কিছুতে আসক্ত হন না।

 

১৮৩. এই জগতে যিনি দুরতিক্রম্য কাম ও সঙ্গ অতিক্রম করেছেন, তিনি শোক উৎপন্ন করেন না, উৎকণ্ঠিত হন না। তিনি ছিন্নস্রোত ও বাধাহীন।

“যো” বলতে যেই, যেরূপ, যথাযুক্ত, যথাবিহিত, যথা প্রকার, যেই স্থানপ্রাপ্ত, যেই ধর্মে সমন্বিত ক্ষত্রিয়, ব্রাহ্মণ, বৈশ্য, শূদ্র, গৃহস্থ, প্রব্রজিত, দেবতা বা মানুষ। “কামা” বলতে ব্যাখ্যানুসারে দুই প্রকার কাম—বস্তুকাম ও ক্লেশকাম... এগুলোকে বস্তুকাম বলে... এগুলোকে ক্লেশকাম বলে। “সঙ্গা” বলতে সাত প্রকার সঙ্গ-রাগসঙ্গ, দ্বেষসঙ্গ, মোহসঙ্গ, মারসঙ্গ, মিথ্যাদৃষ্টিসঙ্গ, ক্লেশসঙ্গ, দুশ্চিরিত্রসঙ্গ। “লোকে” বলতে অপায়লোকে, মনুষ্যলোকে, দেবলোকে, স্কন্ধলোকে, ধাতুলোকে, আয়তনলোকে। এ জগতে যিনি কাম, সঙ্গ, দুর্জন, দুরতিক্রম্য, দুরূহ, দুঃসাধ্য, দুর্সমতিক্রম্য এবং দুর্লঙ্ঘন তীর্ণ হয়েছেন, উত্তীর্ণ হয়েছেন, অতিক্রম করেছেন, সমতিক্রম করেছেন, অতিবাহিত করেছেন।

পরিবর্তিত বিষয়কে নিয়ে শোক করেন না, পরিবর্তিত বিষয়ে শোক করেন না। “আমার চক্ষু পরিবর্তিত” বলে শোক করেন না... “আমার শ্রোত্র... আমার ঘ্রাণ... আমার জিহ্বা... আমার কায়... আমার রূপ... আমার শব্দ... আমার গন্ধ... আমার রস... আমার স্পর্শ... আমার কুল... আমার সংঘ... আমার আবাস... আমার লাভ... আমার যশ... আমার প্রশংসা... আমার সুখ... আমার চীবর... আমার পিণ্ডপাত... আমার শয়নাসন... আমার ওষুধ-প্রত্যয়-ভৈষজ্য-পরিষ্কার... আমার মাতা... আমার পিতা... আমার ভ্রাতা... আমার ভগ্নি... আমার পুত্র... আমার কন্যা... আমার মিত্র... আমার অমাত্য... আমার জ্ঞাতি... “আমার রক্তমাংস সম্পর্কীত আত্মীয় পরিবর্তিত” বলে শোক করেন না, দুঃখ করেন না, বিলাপ করেন না, বুকে কষাঘাত করে ক্রন্দন করেন না, মূর্ছাপ্রাপ্ত হন না। “নাজ্ঝেতি” অর্থে উৎকণ্ঠিত হন না, উদ্বিগ্ন হন না, ব্যথিত হন না, বিরক্ত বোধ করেন না, শোকাভিভূত হন না। অথবা উৎপন্ন হন না, জীর্ণ হন না, মরে যান না, চ্যুত হন না, পুনরুৎপন্ন হন না—তিনি শোচনা করেন না, উৎকণ্ঠিত হন না।

স্রোত তৃষ্ণাকে বলা হয়। যা রাগ, সরাগ... অভিধ্যা, লোভ অকুশলমূল। যাঁর স্রোত, তৃষ্ণা প্রহীন, সমুচ্ছিন্ন... জ্ঞান অগ্নি দ্বারা দগ্ধ হয়েছে, তাঁকে ছিন্নস্রোত বলা হয়। “অবন্ধনো” বলতে রাগবন্ধন, দ্বেষবন্ধন, মোহবন্ধন, মানবন্ধন, মিথ্যাদৃষ্টিবন্ধন, ক্লেশবন্ধন, দুশ্চরিত্রবন্ধন; যাঁর এসব বন্ধন প্রহীন, সমুচ্ছিন্ন... জ্ঞান অগ্নি দ্বারা দগ্ধ হয়েছে, তাঁকে বলা হয় বন্ধনহীন।

তজ্জন্য ভগবান বলেছেন :

এই জগতে যিনি দুরতিক্রম্য কাম ও সঙ্গ অতিক্রম করেছেন, তিনি শোক উৎপন্ন করেন না, উৎকণ্ঠিত হন না। তিনি ছিন্নস্রোত ও বাধাহীন।

 

১৮৪. যা অতীত তা ত্যাগ কর, তোমার ভবিষ্যতে যেন কিছুই না থাকে। যদি বর্তমানকে গ্রহণ না কর তাহলে তুমি উপশান্ত হয়ে অবস্থান করতে পারবে।

অতীত সংস্কারসমূহকে উপলক্ষ করে যেসব ক্লেশ উৎপন্ন হতে পারে, সেসব ক্লেশ শোষণ করুন, বিশোষণ করুন, শুষ্ক করুন, বিশুদ্ধ করুন, বীজহীন করুন, ত্যাগ করুন, অপনোদন করুন, নষ্ট করুন, ধ্বংস করুন। এরূপে অতীতের ক্লেশসমূহ বিশোষণ করুন। অথবা অতীতের যেসব অপরিপক্ব-বিপাক কর্মাভিসংস্কার আছে; সেসব কর্মাভিসংস্কার শোষণ করুন বিশোষণ করুন, শুষ্ক করুন, বিশুষ্ক করুন বীজহীন করুন, ত্যাগ করুন অপনোদন করুন, নষ্ট করুন, ধ্বংস করুন। এভাবে অতীতের কর্মভিসংস্কারসমূহ বিশোষণ করুন।

“পরে” বলতে অনাগতকে বুঝায়। অনাগত সংস্কারসমূহকে উপলক্ষ করে যেসব রাগাসক্তি, দ্বেষাসক্তি, মোহসক্তি, মানাসক্তি, দৃষ্টাসক্তি, ক্লেশাসক্তি ও দুশ্চরিতাসক্তি উৎপন্ন হতে পারে, এসব আসক্তি আপনি করবেন না, আচরণ করবেন না, জন্ম দেবেন না, সঞ্জানন করবেন না, উৎপাদন করবেন না, উৎপন্ন করবেন না, বরং ত্যাগ করুন, অপনোদন করুন, নষ্ট করুন, ধ্বংস করুন।

“মধ্যবর্তী” বলতে বর্তমান রূপ, বেদনা, সংজ্ঞা, সংস্কার ও বিজ্ঞানকে বুঝায়। বর্তমান সংস্কারসমূহ তৃষ্ণাবশে, দৃষ্টিবশে গ্রহণ করবেন না, শিক্ষা করবেন না, ধারণ করবেন না, গ্রহণ করবেন না, অভিনন্দন করবেন না, আচরণ করবেন না, অনুরক্ত হবে না; অভিনন্দন, অভিবাদন, আসক্তি, গ্রহণ ধারণ ও অভিনিবেশ ত্যাগ করবেন, অপনোদন করবেন, নষ্ট করবেন, ধ্বংস করবেন—বর্তমান সংস্কারসমূহ গ্রহণ করবেন না।

রাগ বা আসক্তির শান্ত হওয়ার, শমিত হওয়ায়, উপশমিত হওয়ায়; দ্বেষের শান্ত হওয়ায়, শমিত হওয়ায়, উপশমিত হওয়ায় ... সর্ব অকুশলাভিসংস্কারের শান্ত, শমিত, উপশমিত, উপশান্ত, নির্বাপিত, নিবৃত্ত, বিগত ও প্রশান্ত হওয়ায় শান্ত, উপশান্ত, প্রশান্ত, প্রশমিত এবং উপশমিত হয়ে বিচরণ করবেন, বিহার করবেন, অবস্থান করবেন, থাকবেন, পালন করবেন, জীবনযাপন করবেন—উপশান্ত হয়ে বিচরণ করবেন।

তাই ভগবান বলেছেন :

যা অতীত তা ত্যাগ কর, তোমার ভবিষ্যতে যেন কিছুই না থাকে। যদি বর্তমানকে গ্রহণ না কর তাহলে তুমি উপশান্ত হয়ে অবস্থান করতে পারবে।

 

১৮৫. সকল নামরূপে যাঁর মমত্ব নেই, যিনি বিপরিণত বিষয়ে অনুশোচনা করেন না, জগতে তিনিই জীর্ণ (হ্রাস) হন না।

“সকল” বলতে সম্পূর্ণরূপে, পরিপূর্ণভাবে, অশেষ, নিঃশেষ এবং শেষমূলক বচন—সকল। “নাম” অর্থে চারি অরূপব্রহ্মলোকবাসী সত্ত্বের স্কন্ধ। “রূপ” বলতে চারি মহাভূত ও চারি মহাভূত নিয়ে (সৃষ্ট) রূপ। “যাঁর” অর্থে অর্হতের, ক্ষীণাসবের। “মমায়িত” বলতে দ্বিবিধ মমত্ব—তৃষ্ণামমত্ব ও দৃষ্টিমমত্ব... ইহা তৃষ্ণামমত্ব... এটা দৃষ্টিমমত্ব। “সকল নামরূপে যাঁর মমত্ব নেই” বলতে সমস্ত নামরূপের প্রতি যাঁর মমত্ব নেই, থাকে না, বিদ্যমান নেই, জ্ঞাত বা উপলব্ধ হয় না; (পক্ষান্তরে মমত্ব) প্রহীন, সমুচ্ছিন্ন, উপশান্ত, প্রশান্ত, পুনরুৎপত্তিহীন এবং জ্ঞানাগ্নি দ্বারা দগ্ধ হয়। এ অর্থে সকল নামরূপে যাঁর মমত্ব নেই।

বিপরিণত বিষয়কে নিয়ে অনুশোচনা করেন না, বিপরিণত বিষয়ে অনুশোচনা করেন না। “আমার চক্ষু বিপরিণত” এরূপে অনুশোচনা করেন না... আমার শ্রোত্র... আমার ঘ্রাণ... আমার জিহ্বা... আমার কায়... আমার রূপ... আমার শব্দ... আমার গন্ধ... আমার রস... আমার স্পর্শ... আমার কুল... আমার গণ... আমার আবাস... আমার লাভ... “আমার সগোত্র বিপরিণত” এরূপে অনুশোচনা করেন না, শ্রান্ত হন না, পরিদেবন করেন না, বুক চাপড়িয়ে চাপড়িয়ে ক্রন্দন করেন না এবং সম্মোহিত হন না। এরূপেই অমনোজ্ঞ বিষয়ে অনুশোচনা করে না।

অথবা অমনোজ্ঞ দুঃখবেদনায় স্পৃষ্ট, পীড়িত, আচ্ছাদিত ও সমন্নাগত হয়ে অনুশোচনা করেন না, শ্রান্ত হন না, পরিদেবন করেন না, বুক চাপড়িয়ে চাপড়িয়ে ক্রন্দন করেন না এবং সম্মোহিত হন না। অথবা চক্ষুরোগে... ডাঁশ-মশা-মাছি-সরিসৃপাদির দ্বারা স্পৃষ্ট, পীড়িত, আচ্ছাদিত ও সমন্নাগত হয়ে অনুশোচনা করেন না, শ্রান্ত হন না, পরিদেবন করেন না, বুক চাপড়িয়ে চাপড়িয়ে ক্রন্দন করেন না এবং সম্মোহিত হন না। অথবা অবর্তমান, অবিদ্যমান ও অনুপলব্ধ সময়ে “আমার ব্রত আছে বলা হয়, (কিন্তু) সেই ব্রত আমার নেই; আমার ব্রত আছে, (কিন্তু) সেই ব্রত আমি লাভ করছি না” এরূপে অনুশোচনা করেন না, শ্রান্ত হন না, পরিদেবন করেন না, বুক চাপড়িয়ে চাপড়িয়ে ক্রন্দন করেন না এবং সম্মোহিত হন না।

যার “ইহা আমার, ইহা অপরের” বলে যা কিছু রূপগত, বেদনাগত, সংজ্ঞাগত, সংস্কারগত, বিজ্ঞানগত বিষয় গৃহীত, পরামৃষ্ট (সংস্পষ্ট), অভিনিবিষ্ট, সংলগ্নকৃত ও অধিমুক্ত (বা দৃঢ় সংকল্পিত) আছে, সে সমস্ত বিষয় তাঁর ক্ষয় বা বিয়োগ হয়।

তাই ভাষিত হয়েছে :

“হে মণিকুণ্ডল, রথ যেমন জীর্ণ হয়, সেরূপ পুত্র, স্ত্রীও জীর্ণ হয়। সমস্ত ভোগ্যসম্পদ পরিভোগ করতে না পারার দরুন কেন তুমি শোককর মূহুর্তে সন্তপ্ত বা ব্যথিত হচ্ছো না?” “মৃত্যুর পূর্বেই ভোগসমূহ পরিত্যক্ত হয়, মরণাপন্ন ব্যক্তি ধনসমূহ পূর্বেই পরিত্যাগ করে থাকেন। কামকামী (কামনায় বশীভূত ব্যক্তি) অশাশ্বত নয়, তদ্ধেতু আমি শোককর মুহূর্তে অনুশোচনা করি না।” “চন্দ্র উদিত হয়, স্থিত (বা পরিপূর্ণ) হয়, অন্তর্হিত হয় (বা হ্রাস পায়); সূর্য আলোকিত হলে অন্ধকার দূরীভূত হয়। আমি শত্রু রূপ (অষ্ট) লোকধর্ম বিদিত হয়েছি, সেহেতু আমি শোককর মুহূর্তে অনুশোচনা করি না।”

যাঁর “ইহা আমার, ইহা অপরের” বলে যা কিছু রূপগত, বেদনাগত, সংজ্ঞাগত, সংস্কারগত, বিজ্ঞানগত বিষয় গৃহীত, পরামৃষ্ট (সংস্পৃষ্ট), অভিনিবিষ্ট, সংলগ্নকৃত ও অধিমুক্ত (বা দৃঢ় সংকল্পিত) হয় না, সে সমস্ত বিষয় তার ক্ষয় বা বিয়োগ হয় না। তাই বলা হয়েছে, “শ্রমণ আনন্দিত হয়েছেন।” “আবুসো, কী লব্ধ হয়েছে?” “তদ্‌দ্বারা শ্রমণ অনুশোচনা করেন।” “আবুসো, কী জীর্ণ হয়?” “সে কারণে শ্রমণ আনন্দও করেন না, অনুশোচনাও করেন না।” “(হ্যাঁ) আবুসো, তা এরূপ।”

“অবশেষে ব্রাহ্মণকে পরিনির্বাপিত দেখছি। নন্দিহীন (আসক্তিমুক্ত) ও ক্লেশমুক্ত ভিক্ষু জগতে তৃষ্ণা অতিক্রম করেন।”

তিনি জগতে জীর্ণ হন না। তাই ভগবান বলেছেন :

সকল নামরূপে যাঁর মমত্ব নেই, যিনি বিপরিণত বিষয়ে অনুশোচনা করেন না, জগতে তিনিই জীর্ণ (হ্রাস) হন না।

 

১৮৬. ‘ইহা আমার’ এই দাবি যাঁর নেই, পরের জন্যও যাঁর কিঞ্চিৎমাত্র দাবি নেই, তিনি মমত্বকে অনুভব করেন না এবং বিপরিণত বিষয়েও অনুশোচনা করেন না।

“যাঁর” বলতে অর্হতের, ক্ষীণাসবের। যাঁর “ইহা আমার, ইহা অপরের” (সম্বন্ধীয়) যা কিছু রূপগত, বেদনাগত, সংজ্ঞাগত, সংস্কারগত ও বিজ্ঞানগত বিষয় গৃহীত, পরামৃষ্ট (সংস্পৃষ্ট), অভিনিবিষ্ট, অধিমুক্ত (বা দৃঢ় সংকল্পিত) নেই, থাকে না, বিদ্যমান নেই, জ্ঞাত বা উপলব্ধ হয় না; (পক্ষান্তরে তা) প্রহীন, সমুচ্ছিন্ন, উপশান্ত, প্রশান্ত, পুনরুৎপত্তিহীন এবং জ্ঞানাগ্নি দ্বারা দগ্ধ হয়। এরূপেই ‘ইহা আমার’ এই দাবি যাঁর নেই, তাঁর পরের জন্যও কিঞ্চিৎমাত্র দাবি থাকে না।

তাই ভগবান বলেছেন, “হে ভিক্ষুগণ, এই দেহ তোমাদের নয়, এমনকি ইহা অন্য কারোরও নয়। ভিক্ষুগণ, অতীতে অভিসংস্কৃত কর্মকে আত্মজ্ঞানে উৎপন্ন বা চিন্তিত বেদনা বলে দেখা উচিত। হে ভিক্ষুগণ, তথায় শ্রুতবান আর্যশ্রাবক প্রতীত্যসমুৎপাদ ধর্মকে উত্তমরূপে মনোযোগের সহিত ধারণ করেন। এরূপে ‘ইহা হলে ইহা হয়, ইহা উৎপন্ন হলে ইহা উৎপন্ন হয়, ইহা না হলে ইহা হয় না, ইহার নিরোধে ইহা নিরুদ্ধ হয়। যেমন : অবিদ্যা প্রত্যয়ে সংস্কার, সংস্কার প্রত্যয়ে বিজ্ঞান... এভাবে সেই দুঃখস্কন্ধের নিরোধ হয়’।” এরূপে ‘ইহা আমার’ এই দাবি যাঁর নেই, তাঁর পরের জন্যও কিঞ্চিৎমাত্র দাবি থাকে না।

ভগবান এরূপ বললেন :

“হে মোঘরাজ, সর্বদা স্মৃতিমান হয়ে জগৎকে শূন্যরূপে নিরীক্ষণ করে; আত্মানুদৃষ্টি বা স্বকৃত কল্পনাকে আগ্রাহ্য করে মৃত্যুঞ্জয়ী হবে। যিনি জগৎকে এরূপে দর্শন করেন তিনি মৃত্যুর হাত হতে অব্যাহতি লাভ করেন।

এরূপেই ‘ইহা আমার’ এই দাবি যাঁর নেই, তাঁর পরের জন্যও কিঞ্চিৎমাত্র দাবি থাকে না।

ভগবান এরূপ বলেছেন, “হে ভিক্ষুগণ, যা তোমাদের নয় তা পরিত্যাগ কর। তা প্রহানে তোমাদের দীর্ঘকাল হিত ও সুখের কারণ হবে। ভিক্ষুগণ, কি তোমাদের নয়? ভিক্ষুগণ, রূপ তোমাদের নয়, তা পরিত্যাগ কর। তা প্রহানে তোমাদের দীর্ঘকাল হিত ও সুখের কারণ হবে। বেদনা... সংজ্ঞা... সংস্কার... ও বিজ্ঞান তোমাদের নয় তা পরিত্যাগ কর। তা তোমাদের দীর্ঘকাল হিত ও সুখের কারণ হবে। হে ভিক্ষুগণ, তোমরা তা কী মনে কর? কোনো ব্যক্তি এই জেতবনস্থ তৃণকাষ্ঠ-শাখা-পল্লব হরণ করতে পারে বা দগ্ধ করতে পারে অথবা যা ইচ্ছা হয় তা করতে পারে; তাহলে কি তোমাদের এরূপ মনে হবে-‘সেই ব্যক্তি আমাদের হরণ করছে বা দগ্ধ করছে অথবা যা ইচ্ছা হয় তা করছে?’ “নিশ্চয়ই নয় ভন্তে”। “তার কারণ কী?” “ভন্তে, যেহেতু ইহা আমাদের আত্ম বা আত্ম সম্বন্ধীয় নয়।” “তদ্রূপভাবে হে ভিক্ষুগণ, যা তোমাদের নয় তা পরিত্যাগ কর। তা প্রহানে তোমাদের দীর্ঘকাল হিত ও সুখের কারণ হবে। ভিক্ষুগণ, রূপ তোমাদের নয়, তা পরিত্যাগ কর। তা প্রহানে তোমাদের দীর্ঘকাল হিত ও সুখের কারণ হবে। বেদনা... সংজ্ঞা... সংস্কার... ও বিজ্ঞান তোমাদের নয় তা পরিত্যাগ কর। তা তোমাদের দীর্ঘকাল হিত ও সুখের কারণ হবে। এরূপে ‘ইহা আমার’ এই দাবি যাঁর নেই, তাঁর পরের জন্যও কিঞ্চিৎমাত্র দাবি থাকে না। তাই ভাষিত হয়েছে :

“কেবল ধর্মসমূহের সমুৎপাদ ও সংস্কারসমূহের সন্ততি বা স্থিতিকাল যথার্থভাবে দর্শনকারী গ্রামণীর কোনো ভয় উৎপন্ন হয় না। তৃণকাষ্ঠের ন্যায় জগৎকে যখন প্রজ্ঞা দ্বারা দর্শন করেন, তখন তিনি অন্যত্র প্রতিসন্ধি না হওয়ার জন্য অন্য কোনো কিছুই প্রার্থনা করেন না।

এরূপে ‘ইহা আমার’ এই দাবি যাঁর নেই, তাঁর পরের জন্যও কিঞ্চিৎমাত্র দাবি থাকে না। বজিরা ভিক্ষুণী পাপমতি মারকে এরূপ বললেন :

“হে মার, সত্ত্ব বলে মনে কর কেন? এটা কি তোমার মিথ্যাদৃষ্টি বা ভ্রান্ত ধারণা নয়? (তুমি যাকে সত্ত্ব বলে মনে কর) তা কেবল সংস্কারপুঞ্জ (প্রত্যয়সমূহের সংযুক্ত ক্রিয়া) এখানে (যথাযথ দৃষ্টিতে) সত্ত্ব বলে কিছু নেই, (ঈশ, অক্ষ, চক্র, পঞ্জর প্রভৃতি) অংশসমূহের সমাবেশে যেমন ‘রথ’ বলে শব্দ হয় (তেমনি রূপবেদনাদি) পঞ্চস্কন্ধ বিদ্যমান থাকলে সত্ত্ব বলে ব্যবহারিক সংজ্ঞা বা নাম হয়। বস্তুত স্কন্ধ দুঃখই উৎপন্ন হয়, দুঃখ স্থিতি লাভ করে এবং জ্ঞাত হয়। পঞ্চস্কন্ধ দুঃখ ব্যতীত কিছুই উৎপন্ন হয় না, পঞ্চস্কন্ধ দুঃখ ব্যতীত কিছুই নিরুদ্ধ হয় না।”

এরূপে ‘ইহা আমার’ এই দাবি যাঁর নেই, তাঁর পরের জন্যও কিঞ্চিৎমাত্র দাবি থাকে না। ভগবান এরূপ বলেছেন :

“হে ভিক্ষুগণ, এভাবে ভিক্ষু রূপের গতি যতদূর, ততদূর রূপকে অন্বেষণ করে; বেদনা... সংজ্ঞা... সংস্কার... ও বিজ্ঞানের গতি যতদূর, ততদূর বিজ্ঞানকে অন্বেষণ করে। তার রূপের গতি পর্যন্ত রূপ অন্বেষিত হয়, বেদনা... সংজ্ঞা... সংস্কার ও বিজ্ঞানের গতি পর্যন্ত বিজ্ঞান অন্বেষিত হয়। যার সেই ‘আমি’ ‘আমার’ ও ‘আমিত্ব’ বোধ হয়, তার সেরূপ হয় না।” এরূপে ‘ইহা আমার’ এই দাবি যাঁর নেই, তাঁর পরের জন্যও কিঞ্চিৎমাত্র দাবি থাকে না।

আয়ুষ্মান আনন্দ ভগবানকে এরূপ বললেন, “ভন্তে, ‘জগৎ শূন্য, জগৎ শূন্য’ বলা হয়; কী কারণে ‘জগৎ শূন্য’ বলা হয়?” “হে আনন্দ, যেহেতু আত্ম বা আত্মস্বভাব শূন্য, সেজন্য ‘জগত শূন্য’ বলা হয়। আনন্দ, আত্ম বা আত্মস্বভাব শূন্য কী? চক্ষু আত্ম বা আত্মস্বভাব শূন্য। রূপ শূন্য, চক্ষুবিজ্ঞান শূন্য ও চক্ষুসংস্পর্শ শূন্য; যেমন : চক্ষু সংস্পর্শের প্রত্যয়ে বেদয়িত সুখ বা দুঃখ কিংবা অদুঃখ-অসুখ উৎপন্ন হয়, তাও শূন্য... শ্রোত্র শূন্য... শব্দ শূন্য... ঘ্রাণ শূন্য... গন্ধ শূন্য.... জিহ্বা শূন্য... রস শূন্য... কায় শূন্য... স্পর্শ শূন্য... মন শূন্য... ধর্ম শূন্য... মনোবিজ্ঞান শূন্য... মনোসংস্পর্শ শূন্য; যেমন : মনসংস্পর্শের প্রত্যয়ে বেদয়িত সুখ বা দুঃখ কিংবা উপেক্ষা উৎপন্ন হয়, তাও আত্ম বা আত্মস্বভাব শূন্য। হে আনন্দ, যেহেতু আত্ম বা আত্মস্বভাব শূন্য, সেহেতু ‘জগৎ শূন্য’ বলা হয়।” এরূপে ‘ইহা আমার’ এই দাবি যাঁর নেই, তাঁর পরের জন্যও কিঞ্চিৎমাত্র দাবি থাকে না।

“মমত্ব” (মমত্তা) বলতে দ্বিবিধ মমত্ব—তৃষ্ণামমত্ব ও দৃষ্টিমমত্ব... ইহা তৃষ্ণামমত্ব... এটা দৃষ্টিমমত্ব। তৃষ্ণা-মমত্বকে ত্যাগ করে দৃষ্টি-মমত্বকে পরিবর্জন করে মমত্বকে অনুভব করেন না, খুঁজেন না, অধিকার করেন না, প্রতিলাভ করেন না-তিনি মমত্বকে অনুভব করেন না।

বিপরিণত বস্তুকে নিয়ে অনুশোচনা করেন না, বিপরিণত বস্তুতে অনুশোচনা করেন না। “আমার চক্ষু বিপরিণত” বলে অনুশোচনা করেন না, “আমার শ্রোত্র... আমার সগোত্র বিপরিণত” এরূপে অনুশোচনা করেন না, শোক করেন না, পরিদেবন করেন না, বুকে কষাঘাত করে ক্রন্দন করেন না, সম্মোহিত হন না। এ অর্থে আমার নেই এবং বিপরিণত বিষয়েও অনুশোচনা করেন না।

তাই ভগবান বলেছেন :

‘ইহা আমার’ এই দাবি যাঁর নেই, পরের জন্যও যাঁর কিঞ্চিৎমাত্র দাবি নেই, তিনি মমত্বকে অনুভব করেন না এবং বিপরিণত বিষয়েও অনুশোচনা করেন না।

 

১৮৭. অনিষ্ঠুর (সদয়), নির্লোভী, তৃষ্ণাবিমুক্ত (ভিক্ষু) সর্বত্র শান্ত। সেই সম্বন্ধে প্রশ্ন করা হলে আমি সেই আনিশংস (পুণ্যফল) অবিচলিত ব্যক্তিকে বলি।

নিষ্ঠুরতা কিরূপ? এক্ষেত্রে কোনো কোনো (ভিক্ষু) নিষ্ঠুর হয়, সে পরের লাভ, সৎকার, গৌরব, সম্মান, বন্দনা ও পূজায় ঈর্ষা করে, হিংসা করে, বিদ্বেষ করে। যা এরূপ নিষ্ঠুরতা, নিষ্ঠুরকর্ম, ঈর্ষা, ঈর্ষাপরবশতা, ঈর্ষাপরায়ণতা, হিংসা, হিংসাপরায়ণতা, পরশ্রীকাতরতা, এটাকে নিষ্ঠুরতা বলা হয়। যাঁর এই নিষ্ঠুরতা প্রহীন, সমুচ্ছিন্ন... ও জ্ঞানাগ্নি দ্বারা দগ্ধ হয়েছে, তাঁকেই অনিষ্ঠুর (সদয়) বলে। অননুগিদ্ধোতি। লোভ (বা আসক্তি) বলতে তৃষ্ণাকে বুঝায়। যা রাগ, সরাগ... অভিধ্যা, লোভ, অকুশলমূল। যাঁর এই লোভ প্রহীন, সমুচ্ছিন্ন... ও জ্ঞানাগ্নি দ্বারা দগ্ধ হয়েছে, তাঁকেই নির্লোভী বলে। তিনি রূপে নির্লোভী, শব্দে... দৃষ্ট-শ্রুত-অনুমিত-বিজ্ঞাতব্য ধর্মসমূহের প্রতি অনাসক্ত, অনাবদ্ধ, অমূর্ছিত, নিষ্কলঙ্ক, আসক্তিহীন, আসক্তিবিগত, আসক্তিবর্জিত, আসক্তি পরিত্যক্ত, আসক্তিমুক্ত, আসক্তিপ্রহীন, আসক্তি অপসারিত, বীতরাগী, বিগতরাগী, রাগ বর্জনকারী, রাগ পরিত্যক্তকারী, মুক্তরাগী, রাগ অপসারণকারী, রাগ পরিত্যাগকারী হয়ে মুক্ত, নির্বাপিত, শীতিভূত (শান্তভাবপ্রাপ্ত) এবং সুখ অনুভবকারী হয়ে নিজেই ব্রহ্মের ন্যায় অবস্থান করেন। এ অর্থে অনিষ্ঠুর, নির্লোভী।

আসক্তিকে তৃষ্ণা বলা হয়। যা রাগ, সরাগ... অভিধ্যা, লোভ, অকুশলমূল। যাঁর এই আসক্তি প্রহীন, সমুচ্ছিন্ন... ও জ্ঞানাগ্নি দ্বারা দগ্ধ হয়েছে, তাঁকেই তৃষ্ণাবিমুক্ত বলে। আসক্তির প্রহীন হয়েছে বিধায় তৃষ্ণাবিমুক্ত। তিনি লাভে বিচলিত হন না, অলাভে বিচলিত হন না, যশে বিচলিত হন না, অযশে বিচলিত হন না, প্রশংসায় বিচলিত হন না, নিন্দায় বিচলিত হন না, সুখে বিচলিত হন না এবং দুঃখেও বিচলিত হন না, আলোড়িত হন না, কম্পিত হন না, প্রকম্পিত হন না, সম্প্রকম্পিত হন না। এ অর্থে তৃষ্ণাবিমুক্ত। সর্ব বলতে দ্বাদশ আয়তনকে বুঝায়। চক্ষু এবং রূপ... মন এবং ধর্ম। যখন হতে আধ্যাত্মিক ও বাহ্যিক আয়তনসমূহে ছন্দরাগ মূলোৎপাটিত তালবৃক্ষ সদৃশ প্রহীন, ক্ষয় এবং ভবিষ্যতে অনুৎপাদধর্মী হয়, তাই সর্বত্র শান্ত বলা হয়। তিনি সর্বত্র তাদী (এমন গুণবান), সর্বত্র মধ্যস্থ, সর্বত্র উপেক্ষক—তৃষ্ণাবিমুক্ত, সর্বত্র শান্ত।

আমি জিজ্ঞাসিত, প্রশ্নকৃত, যাচিত, প্রার্থিত ও প্রসাদিত বা হৃষ্ট হয়ে অকম্পিত পুদ্‌গলকে এই চারি আনিশংস বলি। যিনি অনিষ্ঠুর, নির্লোভী ও তৃষ্ণাবিমুক্ত তাঁকে আমি সর্বত্র শান্ত বলি, বর্ণনা করি... প্রকাশ করি—সেই আনিশংস সম্বন্ধে প্রশ্ন করা হলে আমি অবিচলিত হয়ে বলি।

তাই ভগবান বলেছেন :

অনিষ্ঠুর (সদয়), নির্লোভী, তৃষ্ণাবিমুক্ত (ভিক্ষু) সর্বত্র শান্ত। সেই সম্বন্ধে প্রশ্ন করা হলে আমি সেই আনিশংস (পুণ্যফল) অবিচলিত ব্যক্তিকে বলি।

 

১৮৮. বিশেষভাবে জ্ঞাত হয়ে তৃষ্ণাহীন (ভিক্ষুর) কোনো অভিসংস্কার থাকে না। তিনি অভিসংস্কারসমূহ হতে বিরত হয়ে সর্বত্র মোক্ষ বা মুক্তি দর্শন করেন।

আসক্তিকে তৃষ্ণা বলা হয়। যা রাগ, সরাগ... অভিধ্যা, লোভ, অকুশলমূল। যাঁর এই আসক্তি প্রহীন, সমুচ্ছিন্ন... ও জ্ঞানাগ্নি দ্বারা দগ্ধ হয়েছে, তাঁকেই তৃষ্ণাবিমুক্ত বলে। আসক্তির প্রহীন হয়েছে বিধায় তৃষ্ণাবিমুক্ত। তিনি লাভে বিচলিত হন না, অলাভে বিচলিত হন না, যশে বিচলিত হন না, অযশে বিচলিত হন না, প্রশংসায় বিচলিত হন না, নিন্দায় বিচলিত হন না, সুখে বিচলিত হন না এবং দুঃখেও বিচলিত হন না, আলোড়িত হন না, কম্পিত হন না, প্রকম্পিত হন না, সম্পকম্পিত হন না। এ অর্থে তৃষ্ণাহীনের। “বিশেষভাবে জ্ঞাত” বলতে জ্ঞাত হয়ে, জেনে, বিজানিত হয়ে, প্রতিবিজানিত হয়ে ও প্রতিবিদ্ধ হয়ে। “সকল সংস্কার অনিত্য” বলে জ্ঞাত হয়ে, জেনে, বিজানিত হয়ে, প্রতিবিজানিত হয়ে ও প্রতিবিদ্ধ হয়ে, “সকল সংস্কার দুঃখ”... “যা কিছু সমুদয়ধর্মী, তৎসমস্তই নিরোধধর্মী” বলে জ্ঞাত হয়ে, জেনে, বিজানিত হয়ে, প্রতিবিজানিত হয়ে, প্রতিবিদ্ধ হয়ে। এ অর্থে বিশেষভাবে জ্ঞাত হয়ে তৃষ্ণাহীনের।

“অভিসংস্কার” বলতে পুণ্যাভিসংস্কার, অপুণ্যাভিসংস্কার, আনেঞ্জাভিসংস্কার। যখন হতে পুণ্যাভিসংস্কার, অপুণ্যাভিসংস্কার এবং আনেঞ্জাভিসংস্কার প্রহীন ও মূলোৎপাটিত তালবৃক্ষ সদৃশ ভবিষ্যতে অনুৎপাদধর্মী হয়, এই পর্যন্ত অভিসংস্কার হয় না, থাকে না, অবিদ্যমান থাকে, উপলদ্ধ হয় না; (পক্ষান্তরে) প্রহীন, সমুচ্ছিন, উপশান্ত, প্রতিপ্রশ্রদ্ধি (প্রশান্ত), পুনরুৎপত্তিহীন এবং জ্ঞানাগ্নি দ্বারা দগ্ধ হয়। এ অর্থে কোনো অভিসংস্কার থাকে না।

উদ্যম বলা হয় পুণ্যাভিসংস্কার, অপুণ্যাভিসংস্কার ও আনেঞ্জাভিসংস্কারকে। যেহেতু পুণ্যাভিসংস্কার, অপুণ্যাভিসংস্কার, আনেঞ্জাভিসংস্কার প্রহীন হয়, উচ্ছিন্নমূল হয়, শীর্ষবিহীন তালবৃক্ষের ন্যায় ভবিষ্যতে আর উৎপন্ন হয় না, সেজন্য চেষ্টা ও উদ্যেম হতে আরত, বিরত, প্রতিবিরত, নিষ্ক্রান্ত, মুক্ত, বিপ্রমুক্ত ও বিসংযুক্ত হয়ে বিমুক্ত চিত্তে অবস্থান করেন।

ভয়ঙ্কর রাগ, ভয়ঙ্কর দ্বেষ, ভয়ঙ্কর মোহ... ভয়ঙ্কর ক্লেশ। ভয়ঙ্কর রাগের প্রহীন হওয়ায়... ভয়ঙ্কর ক্লেশসমূহ প্রহীন হওয়ায় সবত্র ক্ষেম দর্শন করেন, অভয় দর্শন করেন, নিরাপত্তা দর্শন করেন, অনুপদ্রব দর্শন করেন, অনুপসর্গ দর্শন করেন, প্রশান্তি দর্শন করেন—সর্বত্র ক্ষেম দর্শন করেন।

তাই ভগবান বলেছেন :

বিশেষভাবে জ্ঞাত হয়ে তৃষ্ণাহীন (ভিক্ষুর) কোনো অভিসংস্কার থাকে না। তিনি অভিসংস্কারসমূহ হতে বিরত হয়ে সর্বত্র মোক্ষ বা মুক্তি দর্শন করেন।

 

১৮৯. মুনি নিজেকে সমান, নীচ কিংবা উচ্চ বলেন না। তিনি শান্ত, বীতমাৎসর্য; তিনি গ্রহণও করেন না, বর্জনও করেন না।

প্রজ্ঞা বা প্রাজ্ঞতাকে জ্ঞান বলা হয়... সেই মুনি আসক্তিজাল (সঙ্গজাল) অতিক্রম করেন। “আমি শ্রেয়” বা “আমি সমান” বা “আমি হীন” বলেন না, প্রচার করেন না, ভাষণ করেন না, প্রকাশ করেন না, ব্যাখ্যা করেন না।

“শান্ত” অর্থে রাগের শান্ত ও শমিত হওয়ায় শান্ত, দ্বেষের... মোহের... সব অকুশলাভিসংস্কারের শান্ত, শমিত, উপশমিত, প্রশমিত, নিবৃত্ত, বিগত ও প্রশান্ত হওয়ায় শান্ত, উপশান্ত, প্রশান্ত, নিবৃত, প্রতিপ্রশ্রদ্ধ, শান্ত। মাৎসর্য পাঁচ প্রকার—আবাস-মাৎসর্য... গ্রহণকে বলা হয় মাৎসর্য। যাঁর এই মাৎসর্য প্রহীন, সমুচ্ছিন্ন... জ্ঞানাগ্নি দ্বারা দগ্ধ হয়েছে, তাঁকেই বলা হয় বীতমাৎসর্য, বিগতমাৎসর্য, ত্যক্তমাৎসর্য, বিবর্জিত মাৎসর্য, মুক্তমাৎসর্য, প্রহীনমাৎসর্য, পরিত্যক্তমাৎসর্য।

“নাদেতি” বলতে রূপ আসক্তি করেন না, অনুরাগ উৎপন্ন করেন না, গ্রহণ করেন না, স্পর্শ করেন না, অভিনিবেশ করেন না; বেদনা... সংজ্ঞা... সংস্কার... বিজ্ঞান... গতি... উৎপত্তি... প্রতিসন্ধি... ভব... সংসার... বর্ত আসক্তি করেন না, অনুরাগ উৎপন্ন করেন না, গ্রহণ করেন না, ধারণ করেন না, অভিনিবেশ করেন না। এ অর্থে গ্রহণ করেন না (নাদেতি)। রূপ ত্যাগ করেন না, অপনোদন করেন না, ধ্বংস করেন না, বিনষ্ট করেন না; বেদনা... সংজ্ঞা... সংস্কার... বিজ্ঞান... গতি... উৎপত্তি... প্রতিসন্ধি... ভব... সংসার... বর্ত ত্যাগ করেন না, অপনোদন করেন না, ধ্বংস করেন না, বিনষ্ট করেন না। “ভগবান” বলতে গৌরবাধিবচন... এই ‘ভগবান’ নাম বুদ্ধ ভগবানগণের বোধিবৃক্ষমূলে বিমোক্ষন্তিকসহ সর্বজ্ঞতা-জ্ঞানের মাধ্যমে প্রতিলাভ, সাক্ষাৎকৃত ও প্রজ্ঞপ্তি হয়েছে।

তাই ভগবান বলেছেন :

মুনি নিজেকে সমান, নীচ কিংবা উচ্চ বলেন না। তিনি শান্ত, বীতমাৎসর্য; তিনি গ্রহণও করেন না, বর্জনও করেন না।

আত্মদণ্ড সূত্র বর্ণনা পঞ্চদশ সমাপ্ত।


 

১৬. সারিপুত্র সূত্র বর্ণনা
অতঃপর সারিপুত্র সূত্র বর্ণনা ব্যাখ্যা করা হচ্ছে :

১৯০. আয়ুষ্মান শারিপুত্র বললেন, “তুষিত স্বর্গ হতে আগত এরূপ প্রিয়ভাষী শিক্ষক ও গণাচার্য আমি এর পূর্বে কখনো দেখিনি, তার সম্বন্ধে কেউ শুনেওনি।

এর পূর্বে আমার দ্বারা, এই চক্ষু দ্বারা এবং এই আত্মভাবের মাধ্যমে সেই ভগবানকে দৃষ্ট হয়নি। যখন ভগবান তাবতিংস ভবনে পরিচ্ছত্রকমূলের পাণ্ডুকম্বলশিলায় বর্ষাযাপন করার পর দেবগণ পরিবৃত হয়ে মনিময় সোপানের মাঝখান দিয়ে সাংকাশ্য নগরে অবতীর্ণ হয়েছেন, এই দৃশ্যও আমি পূর্বে দেখিনি।

“ইচ্চ” অর্থে পদসন্ধি, পদসংসর্গ, পদপূরক, অক্ষর সমবায়, ব্যঞ্জন সংশ্লিষ্টতা, পদানুক্রমতা। “আযস্মা” বলতে প্রিয়বচন, গুরুবচন, গৌরবসহকারে বিনয়ীবচন। “সারিপুত্তো” অর্থে সেই স্থবিরের নাম, সঙ্খা (নাম নিরূপণ), সংজ্ঞা, প্রজ্ঞপ্তি, নাম ব্যবহার, নামকর্ম, নামবাচক শব্দ, নিরুক্তি, ব্যঞ্জন, অভিলাপ। নামসঙ্খা (নাম নিরূপণ), সমজ্ঞা, প্রজ্ঞপ্তি, ব্যবহার।

“না” বলতে প্রতিক্ষেপ। “উদ” অর্থে পদসন্ধি, পদসংসর্গ, পদপূরক, অক্ষর সমবায়, ব্যঞ্জন সংশ্লিষ্টতা, পদানুক্রমতা। “কস্সচি” বলতে ক্ষত্রিয়ের, ব্রাহ্মণের, বৈশ্যের, শূদ্রের, গৃহস্থের, প্রব্রজিতের, দেবের বা মানুষের।

সুস্পষ্ট, বিজ্ঞেয়, মনোজ্ঞ, শ্রবণীয়, সুমিষ্ট, নম্র, গম্ভীর এবং অনুরণিত এই অষ্টাঙ্গ সমন্বিত প্রিয়বাক্য, মধুরবাক্য, প্রীতিপূর্ণবাক্য, হৃদয়গ্রাহীবাক্য ও কোকিলের কণ্ঠের ন্যায় শ্রুতিমধুর স্বর ভগবানের মুখ হতে নিঃসৃত হয়। যেমন ভগবান বুদ্ধ যখন কোনো পরিষদকে বাক্যের দ্বারা উপদেশ প্রদান করেন, তখন পরিষদের বাইরে তাঁর শব্দ নিঃসরিত হয় না। ভগবান ব্রহ্মস্বরে, কোকিলের কণ্ঠে শ্রুতিমধুর বাক্যে ভাষণ করেন।

“সত্থা” বলতে শাস্তা, ভগবান, পথপ্রদর্শক। পথপ্রদর্শক যেমন সত্ত্বগণকে কান্তার থেকে মুক্ত করে, চোর-কান্তার হতে মুক্ত করে, বল-কান্তার (লুণ্ঠণকারী) হতে মুক্ত করে, দুর্ভিক্ষ-কান্তার হতে মুক্ত করে, নির্জলা-কান্তার হতে মুক্ত করে, উত্তোলন করে, পার করে, আনয়ন করে নিরাপদ ভূমিতে উপনীত করায়, ঠিক তেমনিভাবে ভগবান বুদ্ধও পথপ্রদর্শক হয়ে সত্ত্বগণকে কান্তার হতে মুক্ত করেন, জাতি-কান্তার হতে মুক্ত করেন, জরা-কান্তার হতে মুক্ত করেন, ব্যাধি-কান্তার হতে... মরণ-কান্তার হতে... শোক-পরিদেবন-দুঃখ-দৌর্মনস্য-উপায়াস-কান্তার হতে মুক্ত করেন, রাগ-কান্তার হতে মুক্ত করেন, দ্বেষ-কান্তার হতে... মোহ-কান্তার হতে... মান-কান্তার হতে... মিথ্যাদৃষ্টি-কান্তার হতে... ক্লেশ-কান্তার হতে... দুশ্চরিত্র-কান্তার হতে মুক্ত করেন, উত্তোলন করেন, পার করেন, আনয়ন করেন, নিরাপদ অমৃতময় নির্বাণে উপনীত করান। এরূপে ভগবান পথপ্রদর্শক।

অথবা ভগবান নেতা, পথপ্রদর্শক, শিক্ষক, প্রজ্ঞাপক, শান্ত্বনাদাতা, দৃষ্টিপাতকারী এবং পরিতৃপ্তিদাতা। এরূপে ভগবান পথপ্রদর্শক।

অথবা ভগবান অনুৎপন্ন মার্গের উৎপাদনকারী, অসঞ্জাত মার্গের জনক, অব্যাখ্যাত মার্গের ব্যাখ্যা প্রদানকারী, মার্গাজ্ঞ, মার্গবিদ, মার্গকোবিদ, মার্গ অনুশীলনকারী। শ্রাবকগণ এসবে সমন্বিত হয়ে তাঁর পশ্চাতে অবস্থান করেন। এরূপে ভগবান পথপ্রদর্শক।

ভগবান তুষিত স্বর্গ হতে চ্যুত হয়ে স্মৃতি সম্প্রজ্ঞানে মাতৃজঠরে জন্মগ্রহণ বা আগমন করেন। এরূপে তিনি তুষিত স্বর্গ হতে গণাচার্য হিসাবে আগত।

অথবা তুষিতস্বর্গ দেবগণদের দেবতা বলা হয়। তারা তুষ্ট, সন্তুষ্ট, আনন্দিত, প্রমোদিত, প্রীতি সৌমনস্যজাত চিত্তে দেবলোক হতে গণাচার্য হিসেবে আগমন করেন। এরূপে তুষিত স্বর্গ হতে শিক্ষক হিসেবে আগত হন। অথবা অর্হৎদের তুষিতবাসী (তুসিতা) বলা হয়। তাঁরা তুষ্ট, সন্তুষ্ট, আনন্দিত, সংকল্পসিদ্ধ হয়ে অর্হৎগণের গণাচার্য হিসেবে আগত হন। এরূপে তুষিত স্বর্গ হতে গণাচার্য হিসেবে আগত হন। “গণী” বলতে ভগবান গণাচার্য। গণাচার্য বলে গণী বা শিক্ষক, পরিষদের শাস্তা বলে গণী, গণ বা জনসাধারণকে রক্ষা করেন বলে গণী, পরিষদকে উপদেশ প্রদান করেন বলে গণী, মানুষকে শাসন করেন বলে গণী, পরিষদে বিশারদরূপে উপস্থিত হন বলে গণী, পরিষদকে শ্রবণ করান, শ্রোত্রে মনোযোগ স্থাপন করান এবং চিত্তকে অর্হত্ত্বজ্ঞানে প্রতিষ্ঠিত করান বলে গণী, অকুশল হতে উত্থিত করে কুশলধর্মে প্রতিষ্ঠিত করান বলে গণী, ভিক্ষুগণের গণী, ভিক্ষুণীগণের গণী, উপাসকগণের গণী, উপাসিকাগণের গণী, রাজাগণের গণী, ক্ষত্রিয়গণের... ব্রাহ্মণগণের... বৈশ্যগণের... শূদ্রগণের... দেবতাগণের... ব্রহ্মগণের গণী এবং সংঘের গণী বলেই গণাচার্য। “আগতো” বলতে সাংকাশ্য নগরে উপগত, সমুপগত, সমুৎপন্ন।

তজ্জন্য সারীপুত্র স্থবির বলেছেন :

আয়ুষ্মান শারিপুত্র বললেন, “তুষিত স্বর্গ হতে আগত এরূপ প্রিয়ভাষী শিক্ষক ও গণাচার্য আমি এর পূর্বে কখনো দেখিনি, তার সম্বন্ধে কেউ শুনেওনি।

 

১৯১. চক্ষুষ্মান সদেবলোক যেভাবে দর্শন করেন; সেভাবে সমস্ত তম অপসারণ করে একাকী অভিরমিত হোন।

“সদেৰকস্স লোকস্স” বলতে সদেবলোকের, সমারলোকের, সব্রহ্মলোকের, সশ্রমণ-ব্রাহ্মণের, প্রজার, সদেব-মনুষ্যের।

“যথা দিস্সতি চক্খুমা” তাবতিংস ভবনে পারিজাতবৃক্ষমূলে পাণ্ডুকম্বল শিলায় উপবিষ্ট হয়ে দেশনারত ভগবানকে যেভাবে দেবতাগণ দর্শন করে, মনুষ্যগণও সেভাবে দর্শন করে। মনুষ্যগণ যেভাবে দর্শন করে, দেবতাগণও সেভাবে দর্শন করে। (ভগবান) যেভাবে দেবতাদের দেখেন, সেভাবে মনুষ্যদেরও দেখেন। যেভাবে মনুষ্যদের দেখেন, সেভাবে দেবতাদেরও দেখেন। এভাবে চক্ষুষ্মান যথার্থরূপে দেখেন। যেমন কোনো কোনো শ্রদ্ধাভাজন অদান্ত শ্রমণ-ব্রাহ্মণ দান্তরূপে দৃষ্ট হন, অশান্ত শ্রমণ-ব্রাহ্মণ শান্তরূপে দৃষ্ট হন, অনুপশান্ত, শ্রমণ-ব্রাহ্মণ উপশান্তরূপে দৃষ্ট হয়, অনিবৃত শ্রমণ-ব্রাহ্মণ নিবৃতরূপে দৃষ্ট হন।

ছদ্মবেশী (তথা সুসংযত ব্যক্তিগণের ছদ্মবেশে অসংযত ব্যক্তিগণ) স্বর্ণপ্রতিরূপ মৃণ্ময় কর্ণাভরণে মতো এবং লৌহমুদ্রায় স্বর্ণলিপ্ত আবরণে আবৃত হওয়ার ন্যায় অন্তরে অশুভ থেকে বাইরে শোভমান হয়ে বিচরণ করে।

কিন্তু ভগবান এরূপে দৃষ্ট হন না। ভগবান সত্যরূপে, অকৃত্রিমরূপে, প্রকৃতরূপে, যথার্থরূপে, অবিপরীতরূপে, আসলরূপে দৃষ্ট হন। ভগবান দান্ত হয়ে দান্তরূপে দৃষ্ট হন, শান্ত হয়ে শান্তরূপে দৃষ্ট হন, উপশান্ত হয়ে উপশান্তরূপে দৃষ্ট হন, নিব্বুত হয়ে নিব্বুতরূপে দৃষ্ট হন। ভগবান বুদ্ধগণ অকম্পিত সদাচারণ প্রণিধিসম্পন্ন। এরূপে চক্ষুষ্মান যথাযথভাবে দেখেন।

অথবা নাগভবনে, সুপর্ণবনে, যক্ষভবনে, অসুরভবনে, গন্ধর্বভবনে, চারিদিকপাল মহারাজভবনে, ইন্দ্রভবনে, ব্রহ্মাভবনে, দেবভবনে যেরূপ (শব্দ ঘোষিত হয়) ভগবান সেরূপ বা তদপেক্ষা অধিক বিশুদ্ধ শব্দ ও কীর্তিশব্দ প্রসিদ্ধ। এরূপে চক্ষুষ্মানগণ যথাযথভাবে দেখেন।

অথবা ভগবান দশবলে সমন্নাগত, চারি বৈশারদ্যে সমন্নাগত, চারি প্রতিসম্ভিদায় সমন্নাগত, ছয় অভিজ্ঞায় সমন্নাগত, ছয় গুণন্বিত (বুদ্ধ)ধর্মে সমন্নাগত; (তিনি) তেজ, বল, গুণ, বীর্য ও প্রজ্ঞা দ্বারা দেখেন, জানেন এবং প্রত্যক্ষ করেন।

সাধু ব্যক্তি দূর থেকে হিমবান পর্বতের ন্যায় প্রকাশিত হন। কিন্তু অসৎলোক রাত্রিকালে নিক্ষিপ্ত শরের ন্যায় কাছে থেকেও দৃষ্টিগোচর হয় না।

যেমন, চক্ষুষ্মান এরূপে দেখেন।

“চক্ষুষ্মান” বলতে ভগবা পাঁচ প্রকার চক্ষু দ্বারা চক্ষুষ্মান; যথা : ১) মাংসচক্ষু দ্বারা চক্ষুষ্মান, ২) দিব্যচক্ষু দ্বারা চক্ষুষ্মান, ৩) প্রজ্ঞাচক্ষু দ্বারা চক্ষুষ্মান, ৪) বুদ্ধচক্ষু দ্বারা চক্ষুষ্মান, এবং ৫) সমন্তচক্ষু (তথাগতচক্ষু) দ্বারা চক্ষুষ্মান।

ভগবান কীভাবে মাংসচক্ষু দ্বারা উন্মুক্তচক্ষু? ভগবানের মাংসচক্ষুতে পঞ্চবর্ণ বিদ্যমান—নীল, পীত, লোহিত, কৃষ্ণ, শ্বেত। যেখানে ভগবানের চক্ষুলোমসমূহ স্থিত সেই চক্ষুলোমসমূহ নীল, সুনীল, মনোরম, দর্শনীয় এবং উমাপুষ্প (অতসী ফুল) সদৃশ। তারপরে পীত, সুপীত, সুবর্ণবর্ণ, মনোরম, দর্শনীয়, কর্ণিকারপুষ্প বা পদ্ম পাপড়ির অগ্রভাগের ন্যায়। ভগবানের উভয় চক্ষুকোঠর লোহিত, সুলোহিত, লাবণ্যময়, দর্শনীয়, ইন্দ্রগোপের (একজাতীয় লালপোকা) ন্যায়। চক্ষুর মধ্যস্থান কৃষ্ণ, সুকৃষ্ণ, মসৃণ, স্নিগ্ধ, মনোরম, দর্শনীয়, পিচ্ছিল—অরিষ্টক মণি সদৃশ। তারপরে শুভ্র, উজ্জ্বল-শুভ্র, শ্বেত, সাদা, লাবণ্যময়, দর্শনীয়, শুকতারা সদৃশ। সেই প্রাকৃতিক বা স্বভাবসিদ্ধ মাংসচক্ষু দ্বারা, আত্মভাবপ্রতিপন্নের দ্বারা এবং পূর্বসুচরিত কর্মপ্রভাব দ্বারা চতুর্দিকে দিন-রাত্রি যোজন পরিমাণ দর্শন করেন। যখন চতুরঙ্গ সমন্বিত অন্ধকার হয়। যেমন : চতুরঙ্গসমন্নাগত হয়ে অন্ধকার হয়, সূর্য অস্তগমন হয়, কৃষ্ণপক্ষের উপোসথ হয়, গভীর জঙ্গল এবং মহাকালমেঘ আকাশে উত্থিত হয়। এরূপ চতুরঙ্গসমন্বিত অন্ধকারেও ভগবান চতুর্দিকে যোজন পর্যন্ত দেখেন। দেয়াল, দরজা, প্রাকার, পর্বত, ঝোপ, লতা বা আবরিত রূপসমূহ দেখার জন্য কোনো বাধা সৃষ্টি হতে পারে না। যদি কোনো একটি তিলফল তিলবাহী শকটে ফেলে দেয়া হয়; (ভগবান) সেই তিলফল উদ্ধার করতে পারেন। ভগবানের প্রাকৃতিক বা স্বাভাবিক মাংসচক্ষু এরূপই পরিশুদ্ধ। এভাবেই ভগবান মাংসচক্ষু দ্বারা উন্মুক্তচক্ষু।

কিভাবে ভগবান দিব্যচক্ষু দ্বারা উন্মুক্তচক্ষু? ভগবান মনুষ্যাতীত বিশুদ্ধ দিব্যচক্ষু দ্বারা হীন, প্রণীত, সুবর্ণ, দুর্বর্ণ, সুগত এবং দুর্গতে চ্যুতমান ও উৎপন্নমান সত্ত্বগণকে দর্শন করেন; যথাকর্মে উপনীত সত্ত্বগণকে প্রকৃষ্টরূপে জানেন, “এই সত্ত্বগণ কায়-দুশ্চরিত্রসম্পন্ন, বাক-দুশ্চরিত্রসম্পন্ন, মনোদুশ্চরিত্র-সম্পন্ন, আর্যনিন্দুক, মিথ্যাদৃষ্টিক, মিথ্যাদৃষ্টিমূলক কর্র্ম সম্পাদনকারী; তারা কায়ভেদে মৃত্যুর পর অপায়-দুর্গতি-বিনিপাত-নিরয়ে উৎপন্ন হয়েছে। এই সত্ত্বগণ কায়-সুচরিত্রসম্পন্ন, বাক-সুচরিত্রসম্পন্ন, মনোসুচরিত্রসম্পন্ন, আর্য-অনিন্দুক, সম্যক দৃষ্টিসম্পন্ন, সম্যক দৃষ্টিমূলককর্র্ম সম্পাদনকারী; তারা কায়ভেদে মৃত্যুর পর সুগতি স্বর্গলোকে উৎপন্ন হয়েছে।” এরূপে মনুষ্যাতীত বিশুদ্ধ দিব্যচক্ষু দ্বারা হীন, প্রণীত, সুবর্ণ, দুর্বর্ণ, সুগত এবং দুর্গতে চ্যুতমান ও উৎপন্নমান সত্ত্বগণকে দর্শন করেন; যথাকর্মে উপনীত সত্ত্বগণকে প্রকৃষ্টরূপে জানেন। ভগবান ইচ্ছানুসারে এক লোকধাতু দর্শন করতে পারেন, দুই লোকধাতু দর্শন করতে পারেন, তিন লোকধাতু দর্শন করতে পারেন, চারি লোকধাতু দর্শন করতে পারেন, পাঁচ লোকধাতু দর্শন করতে পারেন, দশ লোকধাতু দর্শন করতে পারেন, বিশ লোকধাতু দর্শন করতে পারেন, ত্রিশ লোকধাতু দর্শন করতে পারেন, চল্লিশ লোকধাতু দর্শন করতে পারেন, পঞ্চাশ লোকধাতু দর্শন করতে পারেন, শত লোকধাতু দর্শন করতে পারেন, ক্ষুদ্রতর সহস্র লোকধাতু দর্শন করতে পারেন, দুই সহস্র মধ্যম লোকধাতু দর্শন করতে পারেন, তিন সহস্র লোকধাতু দর্শন করতে পারেন, মহাসহস্র লোকধাতু দর্শন করতে পারেন, মোটকথা যতদূর ইচ্ছা করেন ততদূর দর্শন করতে পারেন। ভগবানের দিব্যচক্ষু এরূপ পরিশুদ্ধ। এভাবেই ভগবান দিব্যচক্ষু দ্বারা উন্মুক্তচক্ষু।

কিভাবে ভগবান প্রজ্ঞাচক্ষু দ্বারা উন্মুক্তচক্ষু? ভগবান মহাপ্রজ্ঞাসম্পন্ন, পুথুপ্রজ্ঞাসম্পন্ন, হাসপ্রজ্ঞাসম্পন্ন, জবনপ্রজ্ঞাসম্পন্ন, তীক্ষ্ণপ্রজ্ঞাসম্পন্ন, নির্বেধিকপ্রজ্ঞাসম্পন্ন, প্রজ্ঞাপ্রভেদে অভিজ্ঞ, ক্ষিপ্রজ্ঞানী, প্রতিসম্ভিদাপ্রাপ্ত, চারি বৈশারদ্যপ্রাপ্ত, দশবলধারী, পুরুষার্ষভ (নরশ্রেষ্ঠ), পুরুষসিংহ (পুরুষোত্তম), পুরুষনাগ (নরোত্তম), মানবশ্রেষ্ঠ মহাপুরুষ, পবিত্রপুরুষ, অনন্তজ্ঞানী, অনন্ততেজী, অনন্তযশস্বী, আঢ্য, মহাধনী, ধনশালী, নেতা, বিনেতা, অনুনেতা, প্রজ্ঞাদাতা, আশ্রয়দাতা, দৃষ্টিদাতা, প্রসাদদাতা। সেই ভগবান অনুৎপন্নমার্গের উৎপাদনকারী (আবিষ্কারক), অজ্ঞাতমার্গের সন্ধানদাতা, অপ্রচারিত মার্গের প্রবক্তা, মার্গজ্ঞ, মার্গবিদ, মার্গকোবিদ ও মার্গানুগামী; পরে শ্রাবকগণ এসবে সমন্নাগত হয়ে অবস্থান করেন।

সেই ভগবান জানার বিষয় জানেন, দেখার বিষয় দেখেন। তথাগত চক্ষুভূত, জ্ঞানভূত, ধর্মভূত, ব্রহ্মভূত, বক্তা, প্রবক্তা, মঙ্গল আনয়নকারী, অমৃতদাতা এবং ধর্মস্বামী। ভগবানের প্রজ্ঞার দ্বারা অদৃষ্ট, অবিদিত, অসাক্ষাৎকৃত ও অস্পর্শিত বিষয় কিছুই নেই। অতীত, অনাগত, বর্তমানসহ সবধর্ম সর্বাকারে ভগবান বুদ্ধের জ্ঞানমুখে উপস্থিত হয়। আত্মার্থ, পরার্থ, আত্ম-পর উভয়ার্থ, ইহলোক-অর্থ, পরলোক-অর্থ, উত্তান বা অগভীর-অর্থ, গভীর-অর্থ, গূঢ়-অর্থ, প্রতিচ্ছন্ন-অর্থ, জ্ঞাতব্য-অর্থ, নিরূপিত-অর্থ, অনবদ্য-অর্থ, ক্লেশহীন-অর্থ, নির্মল-অর্থ, পরমার্থ-অর্থ যা কিছু জানার আছে ভগবান সবই জানেন; সেসব বিষয় বুদ্ধজ্ঞানের মধ্যে আবর্তিত হয়।

ভগবান বুদ্ধের জ্ঞান অতীতে অপ্রতিহত বা অব্যাহত ছিল, ভবিষ্যতে অপ্রতিহত থাকবে, বর্তমানেও অপ্রতিহত আছে। ভগবান বুদ্ধের সমস্ত কায়কর্ম জ্ঞান দ্বারা সম্পাদিত হয়। সকল বাক্‌কর্ম... ভগবান বুদ্ধের সকল মনোকর্ম জ্ঞান দ্বারা সম্পাদিত হয়। যতদূর জানা উচিত ততদূর জ্ঞান, যতদূর জ্ঞান ততদূর জানা উচিত। জ্ঞাতব্য শেষ বিষয় পর্যন্ত জ্ঞান, শেষজ্ঞান পর্যন্ত জ্ঞাতব্য। জ্ঞাতব্য বিষয়কে অতিক্রম করে জ্ঞান প্রবর্তিত হয় না, জ্ঞানকে অতিক্রম করে জানার কোনো পথ নেই; সেই ধর্মসমূহ শেষাবধি পারস্পরিক। যেমন, দুটি ছোট বাক্যের আবরণ সম্যকরূপে অতিরঞ্জিত করা হলে নিম্নস্থ ছোট বাক্যের আবরণ উপর বাক্যের আবরণকে (উজ্জ্বলতায়) অতিক্রম করে না, উপর বাক্যের আবরণ নিম্নস্থ বাক্যের আবরণকে (উজ্জ্বলতায়) অতিক্রম করে না, শেষাবধি পারস্পরিক; ঠিক এরূপেই ভগবান বুদ্ধের জ্ঞাতব্য বিষয় ও জ্ঞান পারস্পরিক। যতদূর জানা উচিত ততদূর জ্ঞান, যতদূর জ্ঞান ততদূর জানা উচিত। জ্ঞাতব্য শেষ বিষয় পর্যন্ত জ্ঞান, শেষজ্ঞান পর্যন্ত জ্ঞাতব্য। জ্ঞাতব্য বিষয়কে অতিক্রম করে জ্ঞান প্রবর্তিত হয় না, জ্ঞানকে অতিক্রম করে জানার কোনো পথ নেই; সেই ধর্মসমূহ শেষাবধি পারস্পরিক।

ভগবান বুদ্ধের জ্ঞান সকল ধর্মে প্রবর্তিত হয়। ভগবান বুদ্ধের সকল ধর্ম আবর্তন প্রতিবদ্ধ, আকাঙ্ক্ষা প্রতিবদ্ধ, মনোযোগ প্রতিবদ্ধ, চিত্ত উদয় প্রতিবদ্ধ। ভগবান বুদ্ধের জ্ঞান সকল সত্ত্বে প্রবর্তিত হয়। ভগবান সকল সত্ত্বের আসব সম্বন্ধে জানেন, অনুশয় সম্বন্ধে জানেন, চরিত্র সম্বন্ধে জানেন, অভিপ্রায় সম্বন্ধে জানেন। ভবাভবে সত্ত্বগণের অল্প রজম্রক্ষিত সম্বন্ধে ও মহারজম্রক্ষিত সম্বন্ধে, তীক্ষ্ণ ইন্দ্রিয় সম্বন্ধে ও মৃদু ইন্দ্রিয় সম্বন্ধে, সুন্দর আকার সম্বন্ধে ও দুরাকার সম্বন্ধে, সুবিজ্ঞেয় সম্বন্ধে ও দুর্বিজ্ঞেয় সম্বন্ধে যথাযথ জানেন। দেবলোক সহ এ জগতে শ্রমণ-ব্রাহ্মণ, দেবতা, ব্রহ্ম ও প্রজা, দেব-মনুষ্যগণ বুদ্ধজ্ঞানের মধ্যে প্রবর্তিত হয়।

কিছু কিছু মৎস্য-কচ্ছপ যেমন তিমি, তিমিঙ্গল (তিমি জাতীয় এক প্রকার প্রকাণ্ড সামুদ্রিক মৎস্য) হতে তলগামী হয়ে মহাসমুদ্রে বিচরণ করে, ঠিক তেমনিভাবে দেবলোক সহ এ জগতে শ্রমণ-ব্রাহ্মণ, দেবতা, ব্রহ্ম, প্রজা ও দেব-মনুষ্যগণ বুদ্ধজ্ঞানের মধ্যে প্রবর্তিত হয়। কিছু কিছু পক্ষী যেমন গরুড়পক্ষী হতে নিম্নগামী হয়ে আকাশে উড়ে বেড়ায়, ঠিক তেমনিভাবে যারা প্রজ্ঞায় সারীপুত্র অনুরূপ, তাঁরাও বুদ্ধজ্ঞানের প্রদেশে প্রবর্তিত হন। বুদ্ধজ্ঞান দেব-মনুষ্যের জ্ঞান ভেদ ও অতিক্রম করে স্থিত থাকে। যারা ক্ষত্রিয়পণ্ডিত, ব্রাহ্মণপণ্ডিত, গৃহপতিপণ্ডিত, শ্রমণপণ্ডিত, নিপুণ, শাস্ত্রবিদ, কেশাগ্রবিদ্ধকারী ধনুর্ধর সদৃশ ও স্বীয় প্রজ্ঞাবলে অতিসূক্ষ্ণ দৃষ্টিগত বিষয়সমূহেও চুলচেরা আলোচনাকারী; তারা স্বীয় মিথ্যাধারণাজাত প্রশ্নে সুসজ্জিত হয়ে তথাগতের নিকট উপস্থিত হয়ে গূঢ় ও প্রতিচ্ছন্ন বিষয় সম্বন্ধে জিজ্ঞাসা করে। আর এভাবে তারা ভগবান কর্তৃক ব্যাখ্যাত, দৃঢ়ভাবে সমর্থিত প্রশ্নসমূহ সংগ্রহকারী হয়। ফলশ্রুতিতে তারা ক্রীতদাসের ন্যায় ভগবানের অনুগামী হয়। অতঃপর ভগবান তা দেদীপ্যমান করে প্রজ্ঞাপ্ত করেন। এভাবে ভগবান প্রজ্ঞাচক্ষু দ্বারা চক্ষুষ্মান।

কিভাবে ভগবান বুদ্ধচক্ষু দ্বারা উন্মুক্তচক্ষু? ভগবান বুদ্ধচক্ষু দ্বারা জগৎ অবলোকনকালে সত্ত্বগণকে দেখতে পান : কেউ অল্পরজম্রক্ষিত, কেউ মহারজম্রক্ষিত; কেউ তীক্ষ্ণ ইন্দ্রিয়সম্পন্ন, কেউ মৃদু ইন্দ্রিয়সম্পন্ন; কেউ সুন্দর আকার সম্পন্ন, কেউ কদাকার; কেউ সুবিজ্ঞেয়, কেউ দুর্বিজ্ঞেয় এবং কেউ কেউ পরলোক ও পাপ বিষয়ে ভয়দর্শী হয়ে বিচরণকারী, কেউ কেউ পরলোক ও পাপ বিষয়ে ভয়দর্শী হয়ে বিচরণকারী নয়। যেমন উৎপল, পদুম, পুণ্ডরিক গাছের কিছু কিছু উৎপল, পদুম, পুণ্ডরিক জলে উৎপন্ন হয়, জলে বৃদ্ধি পায় এবং জলে আশ্রিত হয়ে সম্পূর্ণরূপে জলে মগ্ন থাকে; কিছু কিছু উৎপল, পদুম, পুণ্ডরিক জলে উৎপন্ন হয়, জলে বৃদ্ধি পায় এবং জলপ্রাপ্ত বা জল বরাবর স্থিত থাকে; আর কিছু কিছু উৎপল, পদুম, পুণ্ডরিক জলে উৎপন্ন হয়, জলে বৃদ্ধি পায় এবং জল হতে ঊর্ধ্বে উঠে জল অপ্রলিপ্ত অবস্থায় থাকে। ঠিক একইভাবে ভগবান বুদ্ধচক্ষু দ্বারা জগৎ অবলোকনকালে সত্ত্বগণকে দেখতে পান : কেউ অল্পরজম্রক্ষিত, কেউমহা রজম্রক্ষিত; কেউ তীক্ষ্ণ ইন্দ্রিয়সম্পন্ন, কেউ মৃদু ইন্দ্রিয় সম্পন্ন; কেউ সুন্দর আকার সম্পন্ন, কেউ কদাকার; কেউ সুবিজ্ঞেয়, কেউ দুর্বিজ্ঞেয় এবং কেউ কেউ পরলোক ও পাপ বিষয়ে ভয়দর্শী হয়ে বিচরণকারী, কেউ কেউ পরলোক ও পাপ বিষয়ে ভয়দর্শী হয়ে বিচরণকারী নয়। ভগবান এরূপে বলেন, “এই পুদ্গল রাগচরিত, এই পুদ্গল দ্বেষচরিত, এই পুদ্গল মোহচরিত, এই পুদ্গল বিতর্কচরিত, এই পুদ্গল শ্রদ্ধাচরিত, এই পুদ্গল জ্ঞানচরিত।” ভগবান রাগচরিত পুদ্গলের জন্য অশুভ ভাবনার কথা বলেছেন; দ্বেষচরিত পুদ্গলের জন্য মৈত্রীভাবনার কথা বলেছেন; মোহচরিত পুদ্গলের জন্য আবৃতি-প্রশ্ন জিজ্ঞাসা, যথাসময়ে ধর্মশ্রবণ, যথাসময়ে ধর্মালোচনা এবং গুরুর সাথে একত্রে বাস করতে বলেছেন; বিতর্কচরিত পুদ্গলের জন্য আনাপানস্মৃতি ভাবনা বর্ণনা করেছেন; শ্রদ্ধাচরিত পুদ্গলের জন্য প্রসাদনীয় নিমিত্ত (অর্থাৎ শ্রদ্ধা উৎপন্ন করে এমন বিষয়) যেমন বুদ্ধের সর্বজ্ঞতা জ্ঞান, ধর্মের শ্রেষ্ঠত্ব এবং সংঘের শীলে সুপ্রতিষ্ঠিত বিষয় বর্ণনা করেছেন; প্রজ্ঞা বা জ্ঞানচরিত পুদ্গলের জন্য স্বীয় বিদর্শন নিমিত্ত অনিত্যাবস্থা, দুঃখাবস্থা, অনাত্মাবস্থা বর্ণনা করেছেন।

গিরি বা পর্বতের চূড়ায় স্থিতব্যক্তি যেমন চারিদিকের লোকজনসহ সমস্ত কিছু দেখতে পায়, তদ্রূপ ধর্মময় প্রাসাদে আরোহিত সুমেধ (বুদ্ধ) সমন্তচক্ষু। তিনি শোকগ্রস্ত, শোকে অবতীর্ণ, জন্ম-জরায় অভিভূত জনতাকে দেখতে পান।

এভাবে ভগবান বুদ্ধচক্ষু দ্বারা চক্ষুষ্মান।

কিরূপে ভগবান সমন্তচক্ষু দ্বারা চক্ষুষ্মান? সর্বজ্ঞতা জ্ঞানকে সমন্তচক্ষু বলা হয়। ভগবান সর্বজ্ঞতা জ্ঞানের দ্বারা অলংকৃত, গুণান্বিত, উপগত, সমুপগত, প্রতিপন্ন, সুপ্রতিপন্ন ও সমন্নাগত।

এ জগতে তাঁর অদৃষ্ট, অবিজ্ঞাত এবং অজানার বিষয় কিছুই নেই, যা জ্ঞাত হবার রয়েছে, তিনি সবই জ্ঞাত হয়েছেন। তজ্জন্য তথাগতকে সমন্তচক্ষু বলা হয়। এভাবে ভগবান সমন্তচক্ষু দ্বারা চক্ষুষ্মান—চক্ষুষ্মান যেভাবে দেখেন।

“সব্বং তমং বিনোদেত্বা” বলতে সব রাগতম (বা রাগ অন্ধকার), দ্বেষতম, মোহতম, মানতম, দৃষ্টিতম, ক্লেশতম, দুশ্চরিততম, অন্ধকরণ, অচক্ষুকরণ, অজ্ঞানকরণ, প্রজ্ঞানিরোধিক (প্রজ্ঞা ধ্বংসকারী), বিঘাতপক্ষিক (প্রতিকূল বিষয়ে পক্ষপাতী) ও অনির্বাণ সংবর্তনিক (নির্বাণ লাভে বাধাদানকারী বিষয়) দূরীভুত করে, বিদুরিত করে, ত্যাগ করে, পরিত্যাগ করে, অপনোদন করে, অপসারণ করে এবং সম্পূর্ণরূপে ধ্বংস করে—সমস্ত তম পরিত্যাগ করে।

“একো” বলতে ভগবান প্রব্রজ্যা গ্রহণে (পব্বজ্জাসঙ্খাতেন) একক, অদ্বিতীয়ার্থে একক, তৃষ্ণার প্রহানার্থে একক, একান্ত বীতরাগী বলে একক, একান্ত বীতদ্বেষী বলে একক, একান্ত বীতমোহ বলে একক, একান্ত ক্লেশহীন বলে একক, একায়ন মার্গে গমন করেছেন বলে একক এবং অনুত্তর সম্যকসম্বোধি লাভ করেছেন বলে একক।

কিরূপে ভগবান প্রব্রজ্যা গ্রহণে একক? ভগবান বালক জীবনের গাঢ় কৃষ্ণবর্ণ চুল, পরিপূর্ণ যৌবন, প্রথম বয়সে (প্রব্রজ্জা দানে) অনিচ্ছুক, অশ্র্বমুখে রোদনকারী, বিলাপকারী পিতা-মাতা ও জ্ঞাতিগণকে ত্যাগ করে সব ঘর-আবাসের বাঁধা, পুত্রদার বাঁধা, জ্ঞাতি বাঁধা, মিত্র-অমাত্য বাঁধা ও সন্নিধি বা সঞ্চিতধন বাঁধা ছেদন করে কেশ-শ্মশ্রু কেটে কাসায় বস্ত্র পরিধান করে আগার হতে অনাগারিকভাবে প্রব্রজিত হয়ে বা অনাসক্ত হয়ে এককভাবে বিচরণ করেন, অবস্থান করেন, চলেন, অগ্রসর হন, জীবন ধারণ করেন, যাপন করেন, থাকেন—এভাবেই ভগবান প্রব্রজ্যা গ্রহণে একক।

কিভাবে ভগবান অদ্বিতীয়ার্থে একক? তিনি এভাবে প্রব্রজিত হয়ে ন্যায়সঙ্গতভাবে (সমানো) একাকী অরণ্য, বনপ্রস্থ (বনাশ্রম), নির্জন শয়নাসন; নীরবে, নিঃশব্দে, নির্জনতায়, মনুষ্য হতে নির্জনবাসী হয়ে ও নির্জনতানুরূপ স্থান প্রতিসেবন করেন। তিনি একাকী বিচরণ করেন, একাকী গমন করেন, একাকী দাঁড়ান, একাকী উপবেশন করেন, একাকী শয়ন করেন, একাকী পিণ্ডার্থে গ্রামে প্রবেশ করেন, একাকী প্রত্যাগমন করেন, একাকী নির্জনে উপবেশন করেন, একাকী চঙ্ক্রমণ করেন, একাকী বিচরণ করেন, অবস্থান করেন, চলেন, অগ্রসর হন, জীবন ধারণ করেন, যাপন করেন, থাকেন—এভাবেই ভগবান অদ্বিতীয়ার্থে একক।

কিভাবে ভগবান তৃষ্ণা প্রহানার্থে একক? তিনি এরূপে একক, অদ্বিতীয়, অপ্রমত্ত, উদ্যমশীল ও ব্যগ্র বা একাগ্রচিত্ত হয়ে অবস্থানকালে নৈরঞ্জনা নদীর তীরে বোধিবৃক্ষমূলে মহোদ্যম করে অনিষ্টকর পাপরাজ, প্রমত্তবন্ধু মারকে সসৈন্যে বধ করে লোভজনক তৃষ্ণা, বিস্তৃত তৃষ্ণাকে পরিত্যাগ করেছেন, ধ্বংস করেছেন, লোপ (বা শেষ) করেছেন, নিবৃত্ত করেছেন।

তৃষ্ণা দীর্ঘপথ (জন্মান্তর) ভ্রমণে অদ্বিতীয় পুরুষ। জাগতিক সত্ত্ব (ইহলোকের সত্ত্ব) এবং ভিন্ন সত্ত্ব বা অন্য লোকের সত্ত্ব (ইত্থভাৰঞ্ঞথাভাৰং) এই সংসার অতিক্রম করতে পারে না। “তৃষ্ণাই দুঃখ উৎপত্তির কারণ” এই আদীনব জ্ঞাত হয়ে প্রব্রজিত স্মৃতিমান ভিক্ষু বীততৃষ্ণা ও আসক্তিমুক্ত হন।

এভাবেই ভগবান তৃষ্ণা প্রহানার্থে একক।

কিরূপে ভগবান একান্ত বীতরাগ বলে একক? রাগ বা আসক্তির প্রহীন হেতু একান্ত বীতরাগ বলে একক, দ্বেষের প্রহীন হেতু একান্ত বীতরাগ বলে একক, মোহের প্রহীন হেতু একান্ত বীতরাগ বলে একক, ক্লেশসমূহের প্রহীন হেতু একান্ত বীতরাগ বলে একক।

কিরূপে ভগবান একায়নমার্গে গত বলে একক? চারি স্মৃতিপ্রস্থান, চারি সম্যক প্রধান, চারি ঋদ্ধিপাদ, পঞ্চেন্দ্রিয়, পঞ্চবল, সপ্ত বোধ্যঙ্গ ও আর্য অষ্টাঙ্গিক মার্গকে একায়ন মার্গ বলা হয়।

জন্মক্ষয়দর্শী, হিতানুকম্পী একায়ন মার্গকে বিশেষভাবে জানেন। (জ্ঞানীরা) এই মার্গ দিয়ে পূর্বে ওঘ (দুঃখসমুদ্র) পার হয়েছেন, ভবিষ্যতেও পার হবেন এবং বর্তমানেও পার হচ্ছেন।

এভাবেই ভগবান একায়নমার্গে গত বলে একক।

কিরূপে ভগবান এককভাবে অনুত্তর সম্যকসম্বোধি জ্ঞাত হয়েছেন বলে একক? চারি মার্গে জ্ঞান, পঞ্চেন্দ্রিয়, পঞ্চবল, ধর্মবিচয় সম্বোধ্যঙ্গ, বীমাংসা, বিদর্শন ও সম্যক দৃষ্টিকে বোধি বলা হয়। ভগবান সেই বোধিজ্ঞান দিয়ে “সকল সংস্কার অনিত্য” বলে জ্ঞাত হয়েছেন, “সকল সংস্কার দুঃখ” বলে জ্ঞাত হয়েছেন, “সকল সংস্কার বা ধর্ম অনাত্ম” বলে জ্ঞাত হয়েছেন, “অবিদ্যার কারণে সংস্কার” বলে জ্ঞাত হয়েছেন... “জাতির কারণে জরা-মৃত্যু” বলে জ্ঞাত হয়েছেন। “অবিদ্যার নিরোধে সংস্কার নিরোধ” বলে জ্ঞাত হয়েছেন... “জাতির নিরোধে জরা-মৃত্যু নিরোধ” বলে জ্ঞাত হয়েছেন। “ইহা দুঃখ” বলে জ্ঞাত হয়েছেন, “ইহা দুঃখ সমুদয়” বলে জ্ঞাত হয়েছেন, “ইহা দুঃখ নিরোধ” বলে জ্ঞাত হয়েছেন, “ইহা দুঃখ নিরোধের উপায়” বলে জ্ঞাত হয়েছেন। “ইহা আসব” বলে জ্ঞাত হয়েছেন... “ইহা আসব নিরোধের উপায়” বলে জ্ঞাত হয়েছেন। “এই ধর্মসমূহ পরিজ্ঞেয়” বলে জ্ঞাত হয়েছেন... প্রহাতব্য... ভাবিতব্য... সাক্ষাৎকরণীয় বলে জ্ঞাত হয়েছেন। ছয় স্পর্শায়তনের সমুদয়, বিলয়, আস্বাদ, আদীনব, নিঃসরণ জ্ঞাত হয়েছেন; পঞ্চ উপাদানস্কন্ধের সমুদয়, বিলয়, আস্বাদ, আদীনব, নিঃসরণ জ্ঞাত হয়েছেন; চারি মহাভূতের সমুদয়, বিলয়, আস্বাদ, আদীনব, নিঃসরণ জ্ঞাত হয়েছেন; “যা কিছু সমুদয়ধর্মী, তৎসমস্তই নিরোধধর্মী” বলে জ্ঞাত হয়েছেন।

অথবা যা কিছু জ্ঞাতব্য, অনুজ্ঞাতব্য, প্রতিজ্ঞাতব্য, হৃদয়ঙ্গম করা উচিত, অধিকার করা উচিত, ধারণ করা উচিত ও সাক্ষাৎকরণীয়, সেসবই বোধিজ্ঞান দ্বারা জ্ঞাত হয়েছেন, অনুজ্ঞাত হয়েছেন, প্রতিজ্ঞাত হয়েছেন, হৃদয়ঙ্গম করেছেন, অধিকার করেছেন, ধারণ করেছেন এবং সাক্ষাৎ করেছেন। এভাবেই ভগবান এককভাবে অনুত্তর সম্যকসম্বোধি জ্ঞাত হয়েছেন বলে একক।

“রতি” বলতে নৈষ্ক্রম্যরতি, বিবেকরতি, উপশমরতি ও সম্বোধিরতিকে লাভ করেছেন, অর্জন করেছেন, অধিকার করেছেন, ধারণ করেছেন এবং সাক্ষাৎ করেছেন—এককভাবে রতি (পরিতৃপ্তি) পেয়েছেন।

তাই সারিপুত্র স্থবির বলেছেন :

চক্ষুষ্মান সদেবলোক যেভাবে দর্শন করেন; সেভাবে সমস্ত তম অপসারণ করে একাকী অভিরমিত হোন।

 

১৯২. সেই বুদ্ধ অনাসক্ত, তাদী (মহাগুণসম্পন্ন), ন্যায়বান ও গণী বা শিক্ষক হিসেবে আগত হয়েছেন। (পক্ষান্তরে) আমি বহুজন ও ভৃত্যগণের জন্য প্রশ্ন নিয়ে আগমন করেছি।

“বুদ্ধ” বলতে যিনি সেই ভগবান, স্বয়ম্ভু, অনাচার্য (আচার্যবিহীন), পূর্বে অশ্রুত ধর্মসমূহে স্বয়ং সত্যসমূহ ও সম্বোধি জ্ঞান লাভ করেছিলেন, তথায় সর্বজ্ঞতা অর্জন করেছিলেন, বলসমূহে বশীভাব বা আধিপত্য লাভ করেছিলেন। “বুদ্ধ” বলতে কোন অর্থে বুদ্ধ? (তাঁর) সত্যসমূহ জ্ঞাত হয়েছে বলে বুদ্ধ, (চতুরার্যসত্যে) জ্ঞান উৎপন্ন হয়েছে বলে বুদ্ধ, (তিনি) সর্বজ্ঞতা দ্বারা বুদ্ধ, সর্বদর্শন বা সর্বদৃষ্টি দ্বারা বুদ্ধ, জ্ঞাতব্য বিষয়ে অনন্য বলে বুদ্ধ, বিসবিতা দ্বারা বুদ্ধ, ক্ষীণাস্রব-সঙ্খাত দ্বারা বুদ্ধ, নিরুপক্লেশ-সঙ্খাত দ্বারা বুদ্ধ, একান্ত বীতরাগী বলে বুদ্ধ, একান্ত বীতদ্বোষী বলে বুদ্ধ, একান্ত বীতমোহ বলে বুদ্ধ, একান্ত ক্লেশহীন বলে বুদ্ধ, একায়ন মার্গে গত বলে বুদ্ধ, এককভাবে অনুত্তর সম্যক সম্বোধি লাভ করেছেন বলে বুদ্ধ, অবুদ্ধি (অজ্ঞান) বিহত করে বুদ্ধি (জ্ঞান) প্রতিলাভ করেছেন বলে বুদ্ধ।

‘বুদ্ধো’ নামটি মাতা, পিতা, ভ্রাতা, ভগ্নি, মিত্র-অমাত্য, জ্ঞাতি-সগোত্র, শ্রমণ-ব্রাহ্মণ কিংবা দেবতাগণ দ্বারা কৃত হয়নি। এই ‘বুদ্ধ’ নামটি বুদ্ধ ভগবানগণের বোধিবৃক্ষমূলে বিমোক্ষন্তিকসহ সর্বজ্ঞতা-জ্ঞানের মাধ্যমে প্রতিলাভ, সাক্ষাৎকৃত ও প্রজ্ঞপ্তি হয়েছে-তং বুদ্ধং। “অসিতং” দুই প্রকার নিশ্রয়-তৃষ্ণানিশ্রয় এবং দৃষ্টিনিশ্রয়। তৃষ্ণানিশ্রয় কিরূপ? যতদূর পর্যন্ত তৃষ্ণাসঙ্খাত দ্বারা সীমাকৃত, সীমাবদ্ধ, নির্ধারিত, পরিগৃহীত, মমায়িত, ইহা আমার, এটি আমার, এই পরিমাণ আমার, এই সমস্ত আমার, রূপ-শব্দ-গন্ধ-রস-স্পর্শ আমার। আস্তরণ (বিছানার চাদর), আবরণ (বস্ত্র), দাস-দাসী, ছাগল, ভেড়া, কুক্কুট, শূকর, হস্তি, গরু, অশ্ব, ঘোটকী, ক্ষেত্র, বস্তু বা জায়গা, হিরণ্য, সুবর্ণ, গ্রাম, নিগম (ছোট শহর), রাজধানী, রাষ্ট্র, জনপদ, কোষাগার (ধনাগার), ভাণ্ডাগার (শস্যাগার), এবংকি সমগ্র মহাপৃথিবীকেও তৃষ্ণাবশে মমায়িত করে; এবং একশত আট প্রকার তৃষ্ণা-বিচরিত বিষয়, ইহাই তৃষ্ণানিশ্রয়।

দৃষ্টিনিশ্রয় কিরূপ? সংকায়দৃষ্টি বিশ প্রকার বিষয়, মিথ্যাদৃষ্টি দশ প্রকার বিষয়, অন্তগ্রাহিকাদৃষ্টি দশ প্রকার বিষয়। যা এইরূপ দৃষ্টি, দৃষ্টিগত, দৃষ্টিগ্রহণ, দৃষ্টিকান্তার, দৃষ্টিবিসূক (মিথ্যাদৃষ্টির পক্ষ গ্রহণ), দৃষ্টিবিস্ফন্দন, দৃষ্টি-সংযোজন, দৃষ্টি-প্রতিগ্রহণ, অভিনিবেশ, সংস্পর্শ, কুমার্গ (ভ্রান্ত পথ), মিথ্যাপথ, মিথ্যা বিষয়, তীর্থিয়ায়তন, ভুল ধারণা, বিপরীত ধারণা, দৃষ্টি-বৈপরীত্য, মিথ্যা ধারণা এবং অযথার্থ বিষয়কে “যথাযথ” বলে গ্রহণ করা-সহ বাষট্টি প্রকার দৃষ্টিগত বিষয়, ইহাই দৃষ্টিনিশ্রয়।

ভগবান বুদ্ধের তৃষ্ণানিশ্রয় প্রহীন হয়েছে, দৃষ্টিনিশ্রয় পরিত্যক্ত হয়েছে; তৃষ্ণানিশ্রয় প্রহীন ও দৃষ্টিনিশ্রয় পরিত্যাক্ত হওয়ায় ভগবান চক্ষুতে অনাসক্ত, শ্রোত্রে... ঘ্রাণে... জিহ্বায়... কায়ে... মনে... রূপে... শব্দে... গন্ধে... রসে... স্পর্শে... কুলে... গণে... আবাসে... লাভে... যশে... প্রশংসায়... সুখে... চীবরে... পিণ্ডপাতে... শয্যাসনে... ওষুধ-প্রত্যয়-ভৈষজ্য-উপকরণে... কামধাতুতে... রূপধাতুতে... অরূপধাতুতে... কামভবে... রূপভবে... অরূপভবে... সংজ্ঞাভবে... অসংজ্ঞাভবে... নৈবসংজ্ঞা-নাসংজ্ঞাভবে... একস্কন্ধভবে... চারিস্কন্ধভবে... পঞ্চস্কন্ধভবে... অতীতে... অনাগতে... বর্তমানে... দৃষ্ট-শ্রুত-মুত-বিজ্ঞাতব্য ধর্মসমূহে অনাসক্ত, অনাশ্রিত, অসংলগ্ন, অনুপগত, অসংশ্লিষ্ট, অনধিমুক্ত, নিষ্ক্রান্ত, মুক্ত, বিপ্রমুক্ত ও বিসংযুক্ত হয়ে বিমুক্ত চিত্তে অবস্থান করেন-তং বুদ্ধং অসিতং।

“তাদী” ভগবান পাঁচ প্রকারে গুণবান-ইষ্টানিষ্টে গুণবান, ত্যাগে গুণবান, উত্তীর্ণে গুণবান, মুক্তিতে গুণবান, সেই কারণে গুণবান।

কিরূপে ভগবান ইষ্টানিষ্টে গুণবান? ভগবান লাভে যেমন অলাভেও তেমন গুণবান, যশে যেমন অযশেও তেমন গুণবান, প্রশংসায় যেমন নিন্দায়ও তেমন গুণবান, সুখে যেমন দুঃখেও তেমন গুণবান। (প্রয়োজনে) স্বীয় অঙ্গে কোথাও গন্ধ লেপন করতে, (চিকিৎসার জন্য) ক্ষুর দ্বারা অঙ্গে কোথাও কাটাতে (বলেন)—আমার মধ্যে রাগ নেই, আমার মধ্যে প্রতিঘ নেই; অনুশয়-প্রতিঘ বিহীন, উৎসাহ-নিরুৎসাহ সম্পূর্ণরূপে নিষ্পন্ন বা বিনষ্ট, অনুরোধ-বিরোধ অতিক্রান্তি। এভাবে ভগবান ইষ্টানিষ্টে গুণবান হন।

কিরূপে ভগবান ত্যাগে গুণবান? ভগবানের রাগ পরিত্যক্ত, ত্যক্ত, মুক্ত, অপসারিত ও বর্জিত হয়েছে। দ্বেষ... মোহ... ক্রোধ... বিদ্বেষ... ভণ্ডামি... আক্রোশ... ঈর্ষা... মাৎসর্য... মায়া... শঠতা... একগুঁয়েমি... দেমাক... মান... অতিমান... গর্ব... প্রমাদ... সকল প্রকার ক্লেশ... সকল প্রকার দুশ্চরিত... সকল প্রকার উদ্বেগ... সকল প্রকার পরিদাহ... সকল প্রকার মনস্তাপ... এবং সকল প্রকার অকুশলাভিসংস্কার পরিত্যক্ত, ত্যক্ত, মুক্ত, অপসারিত ও বর্জিত হয়। এভাবে ভগবান ত্যাগে গুণবান।

কিরূপে ভগবান পারোত্তীর্ণে গুণবান? ভগবান তিন প্রকার কামোঘ, তিন প্রকার ভব ওঘ, তিন প্রকার অবিদ্যা ওঘ, সকল সংসার পথ তীর্ণ, উত্তীর্ণ, পারোত্তীর্ণ, অতিক্রান্ত, সমতিক্রান্ত ও সমতিক্রম করেছেন। তিনি উত্থিত আবাস, আচরণ পরিপূর্ণ, ভ্রমণ সমাপ্ত করেছেন, দিকগত হয়েছেন, অভিপ্রায় সমাপ্ত করেছেন, ব্রহ্মচর্য পালিত করেছেন, উত্তম দৃষ্টিপ্রাপ্ত, ভাবিতমার্গ, ক্লেশ প্রহীন করেছেন, কোপ প্রতিবিদ্ধ করেছেন, নিরোধ সাক্ষাৎকৃত, দুঃখ পরিজ্ঞাত হয়েছেন, সমুদয় প্রহীন করেছেন, মার্গ ভাবিত করেছেন, নিরোধ সাক্ষাৎ করেছেন, অভিজ্ঞেয় অভিজ্ঞাত হয়েছেন, পরিজ্ঞেয় পরিজ্ঞাত হয়েছেন, প্রহাতব্য বিষয় প্রহীন করেছেন, ভাবিতব্য ভিষয় ভাবিত করেছেন, সাক্ষাতব্য বিষয় সাক্ষাৎ করেছেন। তিনি বাধা-অতিক্রান্ত, পরিখা সংকীর্ণ, তৃষ্ণাবিমুক্ত, বাধামুক্ত, আর্য, মানধ্বজ, অবনত, ভারমুক্ত, বিসংযুক্ত, পঞ্চাঙ্গ বিপ্রহীন, ষড়াঙ্গ সমন্বিত, একারক্ষী, চারি অবলম্বনপ্রাপ্ত, চারি প্রকার মিথ্যা ধারণা বিদূরণকারী, অন্বেষণ ত্যাগকারী, অনাবিলসংকল্পী, প্রশান্ত কায়সম্পন্ন, সুবিমুক্ত চিত্তসম্পন্ন, সুবিমুক্তপ্রাজ্ঞ, পূর্ণতাপ্রাপ্ত, অর্হত্ত্বপ্রাপ্ত, উত্তমপুরুষ, পরমপুরুষ, পরম লাভী। তিনি সঞ্চয়ও করেন না, অসঞ্চয়ও করেন না; সঞ্চয় না করেই স্থিত থাকেন। তিনি ত্যাগও করেন না, গ্রহণও করেন না; ত্যাগ করেই স্থিত থাকেন। তিনি আসক্তও হন না, অনাসক্তও হন না; অনাসক্ত হয়েই স্থিত হন। তিনি (নিজেকেও) শোধিত করেন না; (অপরকেও) শোধিত করান না; শোধিত হয়েই স্থিত হন। অশৈক্ষ্য শীলস্কন্ধে সমন্নাগত হয়ে স্থিত হন, অশৈক্ষ্য সমাধিস্কন্ধে সমন্নাগত হয়ে স্থিত হন, অশৈক্ষ্য প্রজ্ঞাস্কন্ধে সমন্নাগত হয়ে স্থিত হন, অশৈক্ষ্য বিমুক্তিস্কন্ধে সমন্নাগত হয়ে স্থিত হন, অশৈক্ষ্য বিমুক্তি-জ্ঞানদর্শন-স্কন্ধে সমন্নাগত হয়ে স্থিত হন। তিনি সত্যকে সত্যরূপে জ্ঞাত হয়ে স্থিত হন, আসক্তিকে অতিক্রম করে স্থিত হন, ক্লেশাগ্নি ধ্বংস করে স্থিত হন, অপরিগমনে স্থিত হন, করণীয় সম্পন্ন করে স্থিত হন, মুক্তি প্রতিসেবন করে স্থিত হন, মৈত্রী পরিশুদ্ধিতে স্থিত হন, করুণা পরিশুদ্ধিতে স্থিত হন, মুদিতা পরিশুদ্ধিতে স্থিত হন, উপেক্ষা পরিশুদ্ধিতে স্থিত হন, অনন্ত পরিশুদ্ধিতে স্থিত হন, অনড় পরিশুদ্ধিতে স্থিত হন, বিমুক্ত হয়ে স্থিত হন, সন্তুষ্টিতে স্থিত হন, স্কন্ধসীমায় স্থিত হন, ধাতুসীমায় স্থিত হন, আয়তনসীমায় স্থিত হন, গতিসীমায় স্থিত হন, উৎপত্তিসীমায় স্থিত হন, প্রতিসন্ধিসীমায় স্থিত হন, ভব সীমায় স্থিত হন, সংসার সীমায় স্থিত হন, বর্ত সীমায় স্থিত হন, অন্তিম ভবে স্থিত হন, অন্তিম সমুচ্চয়ে স্থিত হন, অন্তিম দেহধারী ভগবান।

এটিই তাঁর অন্তিম জন্ম অন্তিম দেহ। তাঁর জন্ম-মৃত্যু, সংসার পরিভ্রমণ ও পুনর্ভব এসবের কিছুই নেই। এরূপে ভগবান পারোত্তীর্ণে গুণবান।

কিরূপে ভগবান মুক্তিতে গুণবান? ভগবানের চিত্ত রাগ হতে মুক্ত, বিমুক্ত ও সবিমুক্ত, দ্বেষ (দোষ) হতে চিত্ত... মোহ হতে... ক্রোধ হতে... উপনাহ (বিদ্বেষ) হতে... কপটতা হতে... আক্রোশ হতে... ঈর্ষা হতে... মাৎসর্য হতে... মায়া হতে... শঠ হতে... স্বার্থপরতা হতে... প্রচণ্ডতা (উগ্র অবস্থা) হতে... মান হতে... অতিমান হতে... মত্ততা (মাতলামি) হতে... প্রমাদ হতে... সকল ক্লেশ হতে... সর্ব দুশ্চরিত বিষয় হতে... সর্ব দুশ্চিন্তা হতে... সব পরিলাহ (দহন বা প্রদাহ) হতে... সর্ব সন্তাপ হতে... এবং সকল অকুশলাভিসংস্কার হতে চিত্ত মুক্ত, বিমুক্ত ও সবিমুক্ত। এরূপেই ভগবান মুক্তিতে গুণবান হন।

কিরূপে ভগবান বর্ণনায় গুণবান? ভগবান শীলে স্মৃতিমান ও শীলবান বলে বর্ণনায় গুণবান; শ্রদ্ধায় স্মৃতিমান ও শ্রদ্ধাবান বলে বর্ণনায় গুণবান; বীর্যে স্মৃতিমান ও বীর্যবান বলে বর্ণনায় গুণবান; স্মৃতিতে স্মৃতিসম্প্রযুক্ত ও স্মৃতিমান বলে বর্ণনায় গুণবান; সমাধিতে স্মৃতিমান ও সমাহিত বলে বর্ণনায় গুণবান; প্রজ্ঞায় স্মৃতিমান ও প্রজ্ঞাবান বলে বর্ণনায় গুণবান; বিদ্যায় স্মৃতিমান ও বিদ্যাধারী বলে বর্ণনায় গুণবান; এবং অভিজ্ঞায় স্মৃতিমান ও ষড়ভিজ্ঞ বলে বর্ণনায় গুণবান। ভগবান এভাবেই বর্ণনায় গুণবান হন।

“অকুহক” বলতে তিন প্রকার কুহন বিষয়-প্রত্যয় প্রতিসেবনসম্ভূত কুহনবস্তু, ইর্যাপথসম্ভূত কুহনবস্তু, ঘোরানো কথা বিষয় কুহনবস্তু।

প্রত্যয় প্রতিসেবনসম্ভূত কুহনবস্তু কিরূপ? এক্ষেত্রে গৃহপতিগণ চীবর, পিণ্ডপাত, শয্যাসন, ওষুধ-প্রত্যয়-ভৈষজ্য-উপকরণাদি দ্বারা ভিক্ষুকে নিমন্ত্রণ করেন। সে পাপেচ্ছু ও ইচ্ছাভিলাষী হয়ে চীবর, পিণ্ডপাত শয্যাসন, ওষুধ-প্রত্যয়-ভৈষজ্য-উপকরণাদি অধিক লাভের আশায় চীবর, পিণ্ডপাত, শয্যাসন, ওষুধ-প্রত্যয়-ভৈষজ্য উপরকণ প্রত্যাখ্যান করে। সে এরূপ বলে, “কী প্রয়োজন শ্রমণের এই মহার্ঘ চীবর”, শ্রমণ শ্মশানে, আবর্জনাস্তূপে, দোকানে পরিত্যক্ত জীর্ণবস্ত্র সংগ্রহ করে সংঘাটি তৈরি করে তা ব্যবহার করবে, এটাই তার যথোপযুক্ত। কী প্রয়োজন শ্রমনের এই মহার্ঘ পিণ্ডপাত! শ্রমণ ভিক্ষালব্ধ আহার দ্বারা জীবন ধারণ করবে, এটাই তার যথোপযুক্ত। কী প্রয়োজন শ্রমণের এই মহার্ঘ শয্যাসন! শ্রমণ বৃক্ষমূলে, শ্মশানে, খোলা আকাশে অবস্থান করবে, এটাই তার যথোপযুক্ত। কী প্রয়োজন শ্রমণের এই মহার্ঘ ওষুধ-প্রত্যয়-ভৈষজ্য উপকরণ! শ্রমণ পুতিমূত্র, হরীতকী খণ্ড দ্বারা ওষুধ তৈরি করে সেবন করবে, এটাই তার যথোপযুক্ত।” তদুপায়ে সে অনুন্নত চীবর পরিধান করে, অনুন্নত পিণ্ডপাত পরিভোগ করে, অনুন্নত শয্যাসন গ্রহণ করে, অনুন্নত ওষুধ-প্রত্যয়-ভৈষজ্য উপকরণ প্রতিসেবন করে। গৃহপতিগণ তাকে এরূপে জানেন : “এই শ্রমণ অল্পে সন্তুষ্ট, প্রবিবিক্ত, অসংশ্লিষ্ট, আরব্ধবীর্য, ধুতাঙ্গধারী” এরূপে বেশি বেশি চীবর, পিণ্ডপাত, শয্যাসন, ওষুধ-প্রত্যয়-ভৈষজ্য-উপকরণ দ্বারা নিমন্ত্রন করেন। সে এরূপ বলে, “তিনটি বিষয় বিদ্যমানে শ্রদ্ধাবান কুলপুত্র বহু পুণ্য অর্জন করে থাকে—১) শ্রদ্ধা বিদ্যমানে শ্রদ্ধাবান কুলপুত্র বহু পুণ্য অর্জন করে, ২) দান-ধর্ম বা দানীয়বস্তু থাকলে শ্রদ্ধাবান কুলপুত্র বহু পুণ্য অর্জন করে, ৩) দাক্ষিণ্য বা দানের যোগ্য পাত্রের সম্মুখী হলে শ্রদ্ধাবান কুলপুত্র বহু পুণ্য অর্জন করে। ‘তোমাদের শ্রদ্ধা আছে, দানীয়সামগ্রীও বিদ্যমান, প্রতিগ্রাহক হিসেবে আমিও আছি। যদি আমি গ্রহণ না করি, তাহলে তোমরা পুণ্য হতে বঞ্চিত হবে। যদিও এগুলো আমার প্রয়োজন নেই, তথাপি তোমাদের প্রতি অনুকম্পা করণার্থে প্রতিগ্রহণ করছি’।” এই উপায়ে সেই ভিক্ষু বহু চীবর, পিণ্ডপাত, শয়নাসন, ওষুধ-প্রত্যয়-ভৈসজ্য-দ্রব্য প্রতিগ্রহণ করে। যা এরূপ গর্ব, অহংকার, ছলনা, প্রবঞ্চনা, ভণ্ডামি, ইহা প্রত্যয় প্রতিসেবনসম্ভূত কুহনবস্তু।

ইর্যাপথসম্ভূত কুহনবস্তু কিরূপ? এক্ষেত্রে কোনো কোনো ভিক্ষু পাপেচ্ছু, অভিলাষী ও সম্মান অভিপ্রায়ী হয়, “এভাবে জনসাধারণ আমাকে মার্গফললাভী মনে করবে” এই মতলবে গমনে সংযত হয়, দাঁড়ানে সংযত হয়, উপবেশনে সংযত হয়, শয়নে সংযত হয়; সংযতভাবে গমন করে, সংযতভাবে দাঁড়িয়ে থাকে, সংযতভাবে উপবেশন করে, সংযতভাবে শয়ন করে; সমাধিস্থ ব্যক্তির মতো গমন করে, সমাধিস্থ ব্যক্তির মতো দাঁড়িয়ে থাকে, সমাধিস্থ ব্যক্তির মতো উপবেশন করে, সমাধিস্থ ব্যক্তির মতো শয়ন করে এবং পথে পথে বা প্রকাশ্যস্থানে ধ্যানে মগ্ন হয়। এরূপে ইর্যাপথের যা স্থাপন, অস্থাপন, সংস্থাপন, গর্ব, অহংকার, ছলনা, প্রবঞ্চনা, ভণ্ডামি, ইহা ইর্যাপথসম্ভূত কুহনবস্তু।

ঘোরানো কথা বিষয়ক কুহনবস্তু কিরূপ? এক্ষেত্রে কোনো কোনো ভিক্ষু পাপেচ্ছু, অভিলাষী ও সম্মান অভিপ্রায়ী হয়, “এভাবে জনসাধারণ আমাকে মার্গলাভী মনে করবে” এই মতলবে আর্যধর্ম সন্নিশ্রিত বাক্য ভাষণ করে। “যিনি এরূপ চীবর পরিধান করেন তিনি মহাশক্তির অধিকারী” বলে প্রকাশ করে; “যিনি এরূপ পাত্র ধারণ করেন... লৌহপাত্র ধারণ করেন... ধর্মকরণ (জলপাত্র) ধারণ করেন... পরিসাবন (জলছাকনী) ধারণ করেন... চাবি ধারণ করেন... জুতা ধারণ করেন... কায়বন্ধন (কটিবন্ধনি) ধারণ করেন... ভূষণ ধারণ করেন সেই শ্রমণ মহাশক্তির অধিকারী” বলে প্রকাশ করে, “যার এরূপ উপাধ্যায় সেই শ্রমণ মহাশৈক্ষ্য” বলে প্রকাশ করে, “যার এরূপ আচার্য... এরূপ সমানুপধ্যায়... সমানাচার্য... মিত্র... বন্ধু... সঙ্গী... সহায় সেই শ্রমণ মহাশক্তির অধিকারী” বলে প্রকাশ করে, “যিনি এরূপ বিহারে অবস্থান করেন সেই শ্রমণ মহাশক্তির অধিকারী” বলে প্রকাশ করে; “যিনি এরূপ অর্ধচালযুক্ত ঘরে বাস করেন... প্রাসাদে বাস করেন... হর্মীয় প্রাসাদে বাস করেন... গুহায় বাস করেন... পর্বতগুহায় (লেনে) বাস করেন... কুটিরে বাস করেন... কুটাগারে বাস করেন... অট্টে (উঁচু গৃহসদৃশ মাচাং) বাস করেন... মাটিতে (মালে) বাস করেন... পর্ণকুটিরে বাস করেন... উপস্থানশালায় বাস করেন... মণ্ডপে বাস করেন... বৃক্ষমূলে অবস্থান করেন সেই শ্রমণ মহাশক্তির অধিকারী” বলে প্রকাশ করে।

অথবা কোরজিক কোরজিককে, ভ্রূকুটিক ভ্রূকুটিককে, কুহক কুহককে, লপক লপককে কথার মাধ্যমে বলে, “এই শ্রমণ এরূপ শান্ত বিহার-সমাপত্তিলাভী।” তাদৃশ গম্ভীর, গূঢ়, নিপুণ, প্রতিচ্ছন্ন লোকোত্তর এবং শূন্যতা প্রতিসংযুক্তমূলক কথা ভাষণ করে। যা এরূপ ভ্রূকুটিক, ভ্রূকট্য, প্রবঞ্চনা, প্রবঞ্চনা পরায়ণ, প্রবঞ্চতত্ত্ব, ইহা ঘোরানো কথা বিষয়ক কুহনবস্তু। ভগবান বুদ্ধের এই তিন প্রকার কুহন বিষয় প্রহীন হয়েছে, সমুচ্ছিন্ন হয়েছে, উপশান্ত হয়েছে, প্রশান্ত হয়েছে এবং উৎপত্তির অযোগ্য ও জ্ঞান অগ্নি দ্বারা দগ্ধ হয়েছে। তদ্ধেতু বুদ্ধ অকুহক।

“গণী” বলতে শিক্ষক, ভগবান। গণাচার্য বলে গণী বা শিক্ষক, গণের (পরিষদের) শাস্তা বলে শিক্ষক, গণ বা পরিষদকে প্রতিরক্ষা বা আশ্রয় দেন বলে শিক্ষক, গণকে (পরিষদকে) উপদেশ দেন বলে শিক্ষক, গণ বা পরিষদকে অনুশাসন করেন বলে শিক্ষক, বিশারদ হয়ে গণের (পরিষদের) কাছে উপস্থিত হন বলে শিক্ষক। গণ বা পরিষদকে শ্রবণ করান, শ্রোত্রে মনোযোগ স্থাপন করান ও চিত্তকে পূর্ণজ্ঞান বা অর্হত্ত্বজ্ঞানে প্রতিষ্ঠিত করান বলে শিক্ষক। গণকে (পরিষদকে) অকুশল হতে বিরত করে কুশলে প্রতিষ্ঠিত করেন বলে শিক্ষক। ভিক্ষুগণের (ভিক্ষু পরিষদের) শিক্ষক, ভিক্ষুণীগণের শিক্ষক, উপাসকগণের শিক্ষক, উপাসিকাগণের শিক্ষক, রাজাগণের শিক্ষক, ক্ষত্রিয়গণের শিক্ষক, ব্রাহ্মণগণের শিক্ষক, বৈশ্যগণের শিক্ষক, শূদ্রগণের শিক্ষক, ব্রহ্মগণের শিক্ষক, দেবগণের শিক্ষক এবং সংঘ ও গণের গণাচার্য (বা সংঘ-গণের শিক্ষক)। “আগত” বলতে সঙ্কস্‌স (সংকাশ্য) নগরে উপগত, সমুপদত ও সমুপপন্ন। এ অর্থে ন্যায়বান ও গণাগত।

বহু ক্ষত্রিয়ের, ব্রাহ্মণের, বৈশ্যের, শূদ্রের গৃহস্থের, প্রব্রজিতের, দেবগণের, মনুষ্যগণের। “ভৃত্যগণের” বলতে কর্মচারীগণের, চাকরগণের, পরিচারকগণের, শিষ্যগণের—বহু ভৃত্যগণের।

আমি অভিলষিত হয়ে প্রশ্ন নিয়ে আগমন করেছি, প্রশ্ন জিজ্ঞাসু হয়ে আগমন করেছি, প্রশ্ন শ্রবণেচ্ছু হয়ে আগমন করেছি। এভাবেই আমি প্রশ্ন নিয়ে জিজ্ঞাসু হয়ে আগমন করেছি। অথবা প্রশ্ন অভিলাষীগণের, প্রশ্ন জিজ্ঞাসুগণের ও প্রশ্ন শ্রবণেচ্ছুদের জন্য আগমন, সম্মুখবর্তী, সমীপবর্তী ও উপস্থিত হয়েছি। এভাবে প্রশ্ন নিয়ে, প্রশ্ন জিজ্ঞাসু হয়ে আগমন করেছি। অথবা আপনার প্রশ্নাগম হয়েছে, আপনি (প্রশ্নে) দক্ষ, আপনি আমার দ্বারা জিজ্ঞাসিত প্রশ্নের অর্থ ভাষণ ও বিসর্জন করতে গিয়ে “এটা ভার বহনকারীর” (বলেছেন)। এভাবে প্রশ্ন নিয়ে, প্রশ্ন জিজ্ঞাসু হয়ে আগমন করেছি।

তাই সারিপুত্র স্থবির বলেছেন :

সেই বুদ্ধ অনাসক্ত, তাদী (মহাগুণসম্পন্ন), ন্যায়বান ও গণী বা শিক্ষক হিসেবে আগত হয়েছেন। (পক্ষান্তরে) আমি বহুজন ও ভৃত্যগণের জন্য প্রশ্ন নিয়ে আগমন করেছি।

 

১৯৩. ভিক্ষুর অত্যন্ত ঘৃণা করা; রিক্তাসন, বৃক্ষমূল, শ্মশান অথবা পর্বতের গুহায় ভজনা করা।

“ভিক্ষুর” বলতে কল্যাণপৃথগ্‌জন ভিক্ষুর বা শৈক্ষ্য ভিক্ষুর। “অত্যন্ত ঘৃণা করা” অর্থে জন্মের দ্বারা অত্যন্ত ঘৃণা করা, জরা দ্বারা... ব্যাধি দ্বারা... মৃত্যু দ্বারা... শোক দ্বারা... পরিদেবন দ্বারা... দুঃখ দ্বারা... দৌর্মনস্যের দ্বারা... উপায়াস দ্বারা... নৈরয়িকদুঃখ দ্বারা... তির্যকযোনী দুঃখ দ্বারা... প্রেতযোনী দুঃখ দ্বারা... মানবীয়দুঃখ দ্বারা... প্রতিসন্ধিমূলক দুঃখ দ্বারা... গর্ভে স্থিতিমূলক দুঃখ দ্বারা... গর্ভপ্রসবমূলক দুঃখ দ্বারা... জন্মবন্ধন দুঃখ দ্বারা... জন্মাধীন দুঃখ দ্বারা... আত্মপীড়ন দুঃখ দ্বারা... পরপীড়ন দুঃখ দ্বারা... দুঃখের দুঃখ দ্বারা... সংস্কার দুঃখ দ্বারা... বিপরিণাম দুঃখ দ্বারা... চক্ষুরোগ দুঃখ দ্বারা... শ্রোত্ররোগ দুঃখ দ্বারা... ঘ্রাণরোগ দুঃখ দ্বারা... জিহ্বারোগ দুঃখ দ্বারা... কায়রোগ দুঃখ দ্বারা... শিররোগ দুঃখ দ্বারা... কর্ণরোগ দুঃখ দ্বারা... মুখরোগ দুঃখ দ্বারা... দন্তরোগ দুঃখ দ্বারা... কাশি দ্বারা... শ্বাসরোগ দ্বারা... দাহ দ্বারা... জ্বর দ্বারা... কুক্ষিরোগ দ্বারা... মূর্ছা দ্বারা... রক্তামাশয় দ্বারা... শূলরোগ দ্বারা... কলেরা দ্বারা... কুষ্ঠ দ্বারা... গণ্ড (ফোঁড়া) দ্বারা... খোঁচপাচড়া দ্বারা... ক্ষয়রোগ দ্বারা... মৃগীরোগ (অপমারেন) দ্বারা... দাউদ দ্বারা... চুলকানি দ্বারা... চর্মরোগ দ্বারা... রখস (নখের একপ্রকার রোগ) দ্বারা... সুড়সুড়ানি দ্বারা... লোহিতপিত্তরোগ দ্বারা... মধুমেহ (শর্করাযুক্ত বহুমূত্র রোগ) দ্বারা... অর্শ্ব দ্বারা... গুটিবসন্ত দ্বারা... ভগন্দর (গুহ্যদ্বারে ব্রণজাতীয় রোগ) দ্বারা... পিত্তসমুত্থানজনিত রোগ দ্বারা... শ্লেষ্মাসমুত্থানজনিত রোগ দ্বারা... বায়ুসমুত্থানজনিত রোগ দ্বারা... সন্নিপাতিক রোগ দ্বারা... ঋতুপরিবর্তনজনিত রোগ দ্বারা... বিষম পরিহারজ (বা দুর্দশাজনিত) রোগ... খিঁচুনিরোগ দ্বারা... কর্মবিপাকজনিত রোগ দ্বারা... শীত দ্বারা... উষ্ণ দ্বারা... ক্ষুধা দ্বারা... পিপাসা দ্বারা... মল দ্বারা... মূত্র দ্বারা... ডাঁশ-মশা-মাছি-সরিসৃপাদির স্পর্শজনিত দুঃখ দ্বারা... মাতামৃত্যু দুঃখ দ্বারা... পিতামৃত্যু দুঃখ দ্বারা... ভ্রাতামৃত্যু দুঃখ দ্বারা... ভগ্নিমৃত্যু দুঃখ দ্বারা... পুত্রমৃত্যু দুঃখ দ্বারা... কন্যামৃত্যু দুঃখ দ্বারা... জ্ঞাতিমৃত্যু দুঃখ দ্বারা... ভোগ্যবস্তু ক্ষয়জনিত দুঃখ দ্বারা... রোগবিয়োগজনিত দুঃখ দ্বারা... শীললঙ্ঘনজনিত দুঃখ দ্বারা... এবং দৃষ্টিব্যসন দুঃখ (ভ্রান্ত ধারণাজনিত দুঃখ) দ্বারা অত্যন্ত ঘৃণা করা, উৎপীড়ন করা, উত্যক্ত করা, বিরক্ত করা। এ অর্থে ভিক্ষুর অত্যন্ত ঘৃণা করা।

“আসন” (আসনং) বলতে যেখানে উপবেশন করা হয় সেটিকে বুঝায়—মঞ্চ, পীঠ, গদি, মাদুর, চর্মখণ্ড, তৃণাসন, পত্রাসন, পলালাসন (খড়ের আসন)। সেই আসন অননুকূল বা অহিতকর রূপ শূর্ণ, বিবিক্ত (বা পৃথক), প্রবিবিক্ত; অননুকূলশব্দ মুক্ত, বিবিক্ত, প্রবিবিক্ত; অননুকূল পঞ্চকামগুণ শূন্য, বিবিক্ত, প্রবিবিক্ত। সেই প্রবিবিক্ত আসন ভজনা করা, ভালোবাসা, সেবা করা, শুশ্রূষা করা (বা উপভোগ করা), সংসর্গ বা সেবন করা, প্রতিসেবন করা—রিক্তাসন ভজনা করা।

বৃক্ষের মূলই হচ্ছে বৃক্ষমূল, শ্মসানই হচ্ছে শ্মসান-বৃক্ষমূল, শ্মসান। পব্বতানং গুহাসু বাতি। পর্বতশ্রেণিই হচ্ছে পর্বত, কন্দরই (গুহা) হচ্ছে কন্দর, গিরিগুহাই হচ্ছে গিরিগুহা। পর্বতের মধ্যবর্তী বা অভ্যন্তর ভাগই হচ্ছে পর্বতের ঢালু স্থান বা গুহা, অথবা পর্বতস্থ গুহায়।

তাই সারিপুত্র স্থবির বলেছেন :

ভিক্ষুর অত্যন্ত ঘৃণা করা; রিক্তাসন, বৃক্ষমূল, শ্মশান অথবা পর্বতের গুহায় ভজনা করা।

 

১৯৪. বিবিধ শয়নাসনে ভয়ানক শব্দ নির্ঘোষিত হয়, যেসব ভয়-ভৈরবে ভিক্ষু নির্জন শয়নাসনে কম্পিত হন না।

“উচ্চাৰচসেু” বলতে উচ্চ-নিম্ন, হীন-প্রণীত এবং ভালো-মন্দ (শয়নাসনে)। “শয়ন” বলতে শয়নাসন, বিহার, অড্ঢযোগ, প্রাসাদ, বৃহৎ অট্টালিকা ও গুহাকে বুঝায়। “কিবন্তো” বলতে নির্ঘোষ করা, কূজন করা, নিনাদ করা ও শব্দ করা। অথবা “কিবন্তো” অর্থে কয়টি? কতগুলো? কী পরিমাণ? কত বেশি? “ভৈরব” বলতে সিংহ, বাঘ, চিতাবাঘ, ভল্লুক, তরক্ষু, কোক (নেকড়ে জাতীয় এ প্রকার বাঘ), মহিষ, হস্তি, সর্প, বৃশ্চিক, শতপদী; চোর, অসুরমানব, কৃতকর্মী বা অকৃতকর্মী। এ অর্থে তথায় ভয়ানক শব্দ নির্ঘোষিত হয়।

“যে হি” বলতে যেসব ভৈরব দর্শন করে বা শ্রবণ করে কম্পিত হন না, প্রকম্পিত হন না, সম্প্রকম্পিত হন না, ভীত হন না, ভয়ার্ত হন না, আতঙ্কিত হন না, ভয় করেন না, সন্ত্রস্ত হন না; অভীরু, নির্ভীক, ত্রাসহীন ও সাহসী হন; ভয়-ভৈরব প্রহীন করে লোমহর্ষ বিগত হয়ে অবস্থান করেন—ভিক্ষু যেসবে কম্পিত হন না।

অল্পশব্দে, অল্পনির্ঘোষে, বিজনবাতে (নির্জনতায়), মনুষ্য হতে নির্জন ও নির্জনতানুরূপ শয্যাসনে—নির্জন শয়নাসনে।

তদ্ধেতু সারিপুত্র স্থবির বলেছেন :

বিবিধ শয়নাসনে ভয়ানক শব্দ নির্ঘোষিত হয়, যেসব ভয়-ভৈরবে ভিক্ষু নির্জন শয়নাসনে কম্পিত হন না।

 

১৯৫. জগতে দুঃখকর বিষয় কয়টি? অগত দিক বা নির্বাণে গমনকারী ভিক্ষু নির্জন শয়নাসনে যেসব উপদ্রব অতিক্রম করেন।

“কতি” বলতে কয়টি, কতগুলো, কী পরিমাণ ও কত বেশি? দুঃখকর বিষয় দুই প্রকার—১) প্রকাশিত দুঃখকর বিষয়, ২) প্রতিচ্ছন্ন দুঃখকর বিষয়। প্রকাশিত দুঃখকর বিষয় কিরূপ? সিংহ, ব্যঘ্র, চিতাবাঘ, ভল্লুক, হায়েনা, নেগ্রেবাঘ, মহিষ, হস্তি, সর্প, বৃশ্চিক, শতপদী, চোর, ক্রন্দনরত মানুষ, কৃতকর্মা, অকৃতকর্মা এবং চক্ষুরোগ, শ্রোত্ররোগ, ঘ্রাণরোগ, জিহ্বারোগ, কায়রোগ, শিররোগ, কর্ণরোগ, মুখরোগ, দন্তরোগ, কাশিরোগ, শ্বাসরোগ, দাহরোগ, জ্বর, কুক্ষিরোগ, মূর্ছা, রক্তামাশয়, শূলরোগ, কলেরা, কুষ্ঠরোগ, গণ্ড (পোড়া), খোঁচপাচড়া, ক্ষয়রোগ, মৃগীরোগ (অপমারো), দাউদ, চুলকানি, চর্মরোগ, রখস (নখের একপ্রকার রোগ), সুড়সুড়ানি, লোহিতপিত্ত, মধুমেহ (শর্করাযুক্ত বহুমূত্র রোগ), অর্শ্বরোগ, গুটিবসন্ত, ভগন্দর (গুহ্যদ্বারে ব্রণজাতীয় রোগ), পিত্তসমুত্থানজনিত রোগ, শ্লেষ্মাসমুত্থানজনিত রোগ, বায়ুসমুত্থানজনিত রোগ, সন্নিপাতিকরোগ, ঋতুপরিবর্তনজনিত রোগ, বিষম পরিহারজ (বা দুর্দশাজনিত) রোগ, খিঁচুনিরোগ, কর্মবিপাকজনিত রোগ এবং শীত, উষ্ণ, ক্ষুধা, পিপাসা, মল, মুত্র, ডাঁশ-মশা-মাছি-সরিসৃপাদির সংস্পর্শ—এগুলোকে বলা হয় প্রকাশিত দুঃখকর বিষয়।

প্রতিচ্ছন্ন দুঃখকর বিষয় কিরূপ? কায়দুশ্চরিত, বাক্‌দুশ্চরিত, মনোদুশ্চরিত, কামচ্ছন্দ নীবরণ, ব্যাপাদ নীবরণ, তদ্রালস্য নীবরণ, চঞ্চলতা-অনুশোচনা নীবরণ, বিচিকিৎসা নীবরণ, রাগ, দ্বেষ, মোহ, ক্রোধ, বিদ্বেষ, ভণ্ডামি, আক্রোশ, ঈর্ষা, মাৎসর্য, প্রবঞ্চনা, একগুঁয়েমি, কলহ, মান, অতিমান, গর্ব, প্রমাদ এবং সকল ক্লেশ, সকল দুশ্চরিত, সকল দুশ্চিন্তা, সকল উত্তেজনা, সকল অন্তর্দাহ ও সকল অকুশল অভিসংস্কার এগুলোকে বলা হয় প্রতিচ্ছন্ন দুঃখকর বিষয়।

দুঃখকর বলা হয়, কোন অর্থে দুঃখকর? বশীভূত করে বলে দুঃখকর, পরিহানীতে চালিত করে বলে দুঃখকর, সেই শরীরে আশ্রয় করে বলে দুঃখকর। কিরূপে বশীভূত করে দুঃখ দেয়? সেই পুরুষকে সেই দুঃখকর বিষয়সমূহ পরাভূত করে, বশীভূত করে, পরাজিত করে, আবৃত করে, অভিভূত করে, মর্দন করে, এরূপে বশীভূত করে দুঃখ দেয়। কিরূপে পরিহানীতে চালিত করে দুঃখ দেয়? কুশলধর্মসমূহে অন্তরায় করে পরিহানীতে চালিত করে দুঃখ দেয়। কুশলধর্মসমূহ কিরূপ? সম্যক প্রতিপদা, অনুলোম প্রতিপদা, অবিরুদ্ধ প্রতিপদা, ধারণ অনুরূপ প্রতিপদা, ধর্মানুধর্ম প্রতিপদা এবং শীলসমূহে পরিপূর্ণতায়, ইন্দ্রিয়সমূহ সংযমতায়, ভোজনে মাত্রায় ও জাগ্রত অবস্থায়, স্মৃতি সম্প্রজ্ঞান অবস্থায়, চারি স্মৃতি প্রস্থানে জাগ্রত অবস্থায়, চারি সম্যক প্রধানে জাগ্রত অবস্থায়, সপ্ত বোধ্যাঙ্গে জাগ্রত অবস্থায়, আর্য অষ্টাঙ্গিক মার্গে জাগ্রত অবস্থায়—এই কুশলধর্মসমূহে অন্তরায় করে পরিহানীতে চালিত হয়। এভাবে পরিহানিতে চালিত করে। এ অর্থে দুঃখকর বিষয়।

আশ্রয় করা দুঃখকর বিষয় কিরূপ? তথায় যে অকুশল-পাপধর্মসমূহ নিজে সন্নিশ্রিত হয়ে উৎপন্ন হয়। যেমন : বিলে আশ্রয় অবস্থানকারী প্রাণীসমূহ বিলে বাস করে, জলজ প্রাণীসমূহ জলে বাস করে, বন্য প্রাণীসমূহ বনে বাস করে, গাছে অবস্থানকারী প্রাণীসমূহ গাছে অবস্থান করে। ঠিক এরূপেই তথাই এই অকুশলধর্মসমূহ নিজের মধ্যে সন্নিশ্রিত হয়েই উৎপন্ন হয়। তথায় এরূপে আশ্রয় করে। এ অর্থে দুঃখকর বিষয়।

তাই ভগবান বলেছেন :

“হে ভিক্ষুগণ, অন্তেবাসী ও আচার্যসহ (সাচরিযকো) অবস্থানকারী ভিক্ষু দুঃখে অবস্থান করে, স্বাচ্ছন্দে নয়। ভিক্ষুগণ, অন্তেবাসী ও আচার্যসহ অবস্থানকারী ভিক্ষু কীভাবে দুঃখে অবস্থান করে, স্বাচ্ছন্দে নয়? এখানে চক্ষু দ্বারা রূপ দেখে ভিক্ষুর যেই পাপজনক অকুশলধর্ম ও সংযোজনমূলক উচ্চাকাঙ্ক্ষা উৎপন্ন হয়, সেই পাপজনক অকুশলধর্মসমূহ তার অন্তরে অবস্থান করে ও স্রাবিত হয়, তদ্ধেতু অন্তেবাসীসহ বলা হয়। সেগুলো তাকে বেষ্টন করে। পাপজনক অকুশলধর্মসমূহ তাকে বেষ্টন করে-সেহেতু আচার্যসহ (সাচরিযকো) বলা হয়।”

“পুনঃ, ভিক্ষুগণ, শ্রোত্র দ্বারা শব্দ শুনে, ঘ্রাণ দ্বারা গন্ধ গ্রহণ করে, জিহ্বা দ্বারা রসাস্বাদন করে, কায় দ্বারা স্পর্শ করে এবং মন দ্বারা ধর্মানুভব করে ভিক্ষুর যেই পাপজনক অকুশলধর্ম ও সংযোজনমূলক উচ্চাকাঙ্ক্ষা উৎপন্ন হয়, সেই পাপজনক অকুশলধর্মসমূহ তার অন্তরে অবস্থান করে ও স্রাবিত হয়, তদ্ধেতু অন্তেবাসীসহ বলা হয়। সেগুলো তাকে বেষ্টন করে। পাপজনক অকুশলধর্মসমূহ তাকে বেষ্টন করে, সেহেতু আচার্যসহ বলা হয়। ভিক্ষুগণ, এভাবেই অন্তেবাসী ও আচার্যসহ অবস্থানকারী ভিক্ষু দুঃখে অবস্থান করে স্বাচ্ছন্দে নয়।” তথায় এরূপে আশ্রয় করে।

ভগবান বলেছেন :

“ভিক্ষুগণ, অন্তর (মন)-অমিত্র, অন্তর-শত্রু, অন্তর-ঘাতক ও অন্তর-বিরোধী তিন প্রকার অন্তর্মল আছে। তিন প্রকার কী কী? অন্তর-অমিত্র, অন্তর-শত্রু , অন্তর-ঘাতক ও অন্তর-বিরোধী লোভ অন্তর্মল। দ্বেষ অন্তর্মল.... এবং অন্তর-অমিত্র, অন্তর-শত্রু , অন্তর-ঘাতক ও অন্তর-বিরোধী মোহ অন্তর্মল। ভিক্ষুগণ, এগুলোই অন্তর-অমিত্র, অন্তর-শত্রু , অন্তর-ঘাতক ও অন্তর-বিরোধী তিন প্রকার অন্তর্মল।”

“লোভে যে অনর্থ জন্মে, (তাতে) চিত্ত কম্পিত হয়, অন্তরে ভয় জন্মায়, মানুষেরা তা জানে না। লোভী ব্যক্তি অর্থ জ্ঞাত হয় না, ধর্ম দেখতে পায় না। ঘনান্ধকার ঘনিয়ে আসলে লোভ মানুষকে পরাজিত করে। দ্বেষে যে অনর্থ জন্মে, (তাতে) চিত্ত কম্পিত হয়, অন্তরে ভয় জন্মায়, মানুষেরা তা জানে না। ক্রুদ্ধ ব্যক্তি অর্থ জ্ঞাত হয় না, ধর্ম দেখতে পায় না। ঘনান্ধকার ঘনিয়ে আসলে দ্বেষ মানুষকে পরাজিত করে। মোহে যে অনর্থ জন্মে, (তাতে) চিত্ত কম্পিত হয়; অন্তরে ভয় জন্মায় তা মানুষেরা জানে না। মূর্খ ব্যক্তি অর্থ জ্ঞাত হয় না, ধর্ম দেখতে পায় না। ঘনান্ধকার ঘনিয়ে আসলে মোহ মানুষকে পরাজিত করে।”

এরূপে আশ্রয় করে।

ভগবান বলেছেন, “মহারাজ, ত্রিবিধ ধর্ম আধ্যাত্মিকভাবে উৎপন্ন হবার কারণ থাকলে তা পুরুষের অহিত, দুঃখ ও নিরানন্দের জন্যই উৎপন্ন হয়। ত্রিবিধ কী কী? মহারাজ, লোভধর্ম আধ্যাত্মিকভাবে উৎপন্ন হবার কারণ থাকলে তা পুরুষের অহিত, দুঃখ ও নিরানন্দের জন্যই উৎপন্ন হয়। দ্বেষধর্ম... এবং মোহধর্ম আধ্যাত্মিকভাবে উৎপন্ন হবার কারণ থাকলে তা পুরুষের অহিত, দুঃখ ও নিরানন্দের জন্যই উৎপন্ন হয়। মহারাজ, এই ত্রিবিধ ধর্মই আধ্যাত্মিকভাবে উৎপন্ন হবার কারণ থাকলে তা পুরুষের অহিত, দুঃখ এবং নিরানন্দের জন্য উৎপন্ন হয়।

“সারবান, ফলবান বৃক্ষ সদৃশ লোভ, দ্বেষ, মোহ এবং আত্মসম্ভূত বিষয়সমূহ পুরুষকে দুঃখ দিয়ে থাকে।”

এরূপে আশ্রয় করে।

ভগবান বলেছেন :

“এই (মন) হতেই রাগ-দ্বেষের উৎপত্তি হয়, অরতি-রতি, রোমাঞ্চকরও এই (মন) হতে উৎপন্ন হয়; এই (মন) হতেই মনোবিতর্ক উৎপন্ন হয়, বালকেব দ্বারা যেমন কাক উত্তেজিত হয়।”

এরূপে আশ্রয় করে। “লোকে” (লোকে) বলতে মনুষ্যলোকে—জগতে কয়টি দুঃখকর বিষয় আছে?

“অগত দিক” বলতে অমৃত নির্বাণকে বুঝায়। যা সেই সর্ব সংস্কার উপশম, সর্ব উপধি (দুঃখের মূল কারণ) পরিত্যাগ, তৃষ্ণাক্ষয়, বিরাগ, নিরোধ ও নির্বাণ। সেই দিক অগতপূর্ব, এই দীর্ঘপথ দিয়ে সেই দিক গতপূর্ব নয়।

একেবারেই কানায় কানায় পূর্ণ তৈলপাত্রকে যেভাবে সংরক্ষণ করা হয়; ঠিক এভাবেই অগতপূর্ব দিক (নির্বাণ) প্রার্থনাকারী স্বচিত্তকে রক্ষা করেন।

অগতপূর্ব দিক (নির্বাণ) গমনকারী, প্রস্থানকারী, অগ্রসর ব্যক্তি—অগত দিক (নির্বাণ) গমনকারী।

“যা” (যে) বলতে যেসব উপদ্রব অতিক্রম করেন, জয় করেন, পরাজয় করেন, পরাভূত করেন, মর্দন করেন। এ অর্থে ভিক্ষু যা অতিক্রম করেন।

প্রান্তে, দূরবর্তী স্থানে, সীমায়, শৈলান্তে (পর্বতের অন্তে), বনান্তে, নদীর অন্তে বা উদকান্তে যেখানে কর্ষণ করা হয় না, বপন কার হয় না; জনান্তদেশ (বা প্রদেশ) অতিক্রম করে, মানুষের অনুপচার শয্যাসনে। এ অর্থে নির্জন শয়নাসনে।

তাই সারিপুত্র স্থবির বলেছেন :

জগতে দুঃখকর বিষয় কয়টি? অগত দিক বা নির্বাণে গমনকারী ভিক্ষু নির্জন শয়নাসনে যেসব উপদ্রব অতিক্রম করেন।

 

১৯৬. উদ্যমশীল ভিক্ষুর কীরূপ বাক্য বলা উচিত, কীরূপ জায়গায় যাওয়া উচিত। কোন কোন শীলব্রত আচরণ করা উচিত।

কীদৃশ বাক্যে সমন্নাগত হয়ে কোন ধরনে, কী প্রকারে এবং কোন প্রতিভাগে বাকপরিশুদ্ধি সম্পর্কে প্রশ্ন করেন? বাকপরিশুদ্ধি কিরূপ? এক্ষেত্রে ভিক্ষু মিথ্যাবাক্য ত্যাগ করে মিথ্যাবাক্য হতে প্রতিবিরত হন; জনসাধারণের নিকট সত্যবাদী, সত্যভাষী, সত্যনিষ্ট, বিশ্বস্ত, অবিসংবাদী (যথার্থবাদী) হন। পিশুন বাক্য ত্যাগ করে পিশুন বাক্য হতে প্রতিবিরত হন, এখান থেকে শুনে ভেদ সৃষ্টির লক্ষে অন্যস্থানে বলেন না, অন্যস্থান থেকে শুনে এখানে বলেন না, এভাবে বিভক্তদের মিলিত করেন, মিলিতদের ত্যাগ না করে ঐক্যবদ্ধকরণে রত, সন্ধিকরণে রত, ঐক্যবদ্ধতায় প্রীত এবং সন্ধিকরণমূলক বাক্য ভাষণ করেন। পরুষ বাক্য ত্যাগ করে পরুষবাক্য হতে প্রতিবিরত হন, যে বাক্য শান্ত, শ্রুতিমধুর, প্রীতিপূর্ণ, আনন্দদায়ক, ভদ্র, বহুজনকান্ত, বহুজন মনোজ্ঞ সেরূপ বাক্য বলেন। সম্প্রলাপ বাক্য ত্যাগ করে সম্প্রলাপ বাক্য হতে প্রতিবিরত হয়ে কালবাদী, ভূতবাদী, অর্থবাদী, ধর্মবাদী, বিনয়বাদী হন; সমানুপাত, কারণযুক্ত, বিচারবুদ্ধিসম্পন্ন, অর্থসংযুক্ত বাক্য বলেন। চার প্রকার বাকসুচরিতে সমন্বিত হয়ে চারি দোষমুক্ত বাক্য বলেন। বত্রিশ প্রকার হীনালাপ হতে আরত, বিরত, প্রতিবিরত, নিষ্ক্রান্ত, মুক্ত, বিপ্রমুক্ত ও বিসংযুক্ত হয়ে বিমুক্ত চিত্তে অবস্থান করেন। তিনি দশ প্রকার বিষয়ে কথা বলেন, যথা : অল্পেচ্ছা কথা, সন্তুষ্টি কথা, প্রবিবেক কথা, অসংসর্গ কথা, বীর্যারম্ভ কথা, শীল কথা, সমাধি কথা, প্রজ্ঞাকথা, বিমুক্তি কথা, বিমুক্তিজ্ঞানদর্শন কথা, স্মৃতিপ্রস্থান কথা, সম্যক প্রধান কথা, ঋদ্ধিপাদ কথা, ইন্দ্রিয় কথা, বল কথা, বোধ্যঙ্গ কথা, মার্গ কথা, ফল কথা এবং নির্বাণ কথা বলেন। যেই বাক্য হতে সতর্ক, সচেতন, রক্ষিত, জাগ্রত, সংরক্ষিত, সংবৃত, একেই বলে বাক-পরিশুদ্ধি। এরূপ বাকপরিশুদ্ধিতে সমন্বিত হন।

কীদৃশ গোচরে সমন্নাগত হয়ে কোন ধরণে, কী প্রকারে এবং কোন প্রতিভাগে গোচর সম্পর্কে প্রশ্ন করেন? গোচরও আছে, অগোচরও আছে।

অগোচর কিরূপ? এক্ষেত্রে কোনো কোনো ব্যক্তি বেশ্যার নিকট গমন করে, বিধবার নিকট গমন করে, যুবতীর নিকট গমন করে, পণ্ডকের নিকট গমন করে, ভিক্ষুণীর নিকট গমন করে, পানাগারে গমন করে; রাজা, মহামাত্য, তীর্থিয়, তীর্থিয়শ্রাবক এবং ভিন্ন মতাবলম্বীর সংসর্গে সংশ্লিষ্ট হয়ে অবস্থান করে। যেসব কুল ভিক্ষু, ভিক্ষুণী, উপাসক, উপাসিকার প্রতি অশ্রদ্ধাসম্পন্ন, অপ্রসন্ন, অমুক্তহস্ত, আক্রোশবাক্যভাষী, অনর্থকামী, অহিতকামী, দুঃখকামী ও অযোগক্ষেম (অনির্বাণ) কামনা করে; সেসব কুল সেবা করে, ভজনা করে, সম্মান করে-একেই বলে অগোচর।

অথবা অন্তরঘরে প্রবিষ্ট হয়ে ও মার্গ প্রতিপন্ন হয়ে অসংযত হয়ে গমন করে। হস্তি, অশ্ব, রথ, পদাতিক সৈন্য (পত্তি), স্ত্রী, পুরুষ, কুমার, কুমারী, বাজার, ঘরমুখ, (বা ঘরের সম্মুখদিক) ঊর্ধ্বদিকে ও নিম্নদিকে অবলোকন করে করে চলে এবং বিশৃঙ্খলভাবে দিগ্‌বিদিক গমন করে, একেই বলে অগোচর।

অথবা চক্ষু দ্বারা রূপ দর্শন করে নিমিত্তগ্রাহী ও অনুব্যঞ্জনগ্রাহী হয়। যে-কারণে... মনিন্দ্রিয় অসংযত হয়ে অবস্থানকালে অভিধ্যা, দৌর্মনস্য, পাপ ও অকুশলধর্মসমূহ অনুস্রাবিত হয়; তা সংবরের জন্য উপায় অবলম্বন করে না, মনিন্দ্রিয় রক্ষা করে না, মনো-ইন্দ্রিয়ে অসংযত হয়, একেই বলে অগোচর।

যেমন : কোনো কোনো শ্রমণ-ব্রাহ্মণ শ্রদ্ধাপ্রদত্ত ভোজনাদি ভোজন করে এরূপ দৃশ্য দর্শন করে অবস্থান করে; যেমন : নাচ, গান, বাদ্য, দৃশ্য, আখ্যান (ইতিহাস), হস্তশব্দ (হস্ত দ্বারা পরিচালিত সঙ্গীত বিদ্যা), চারণ সঙ্গীত, কুম্ভথূন (এক প্রকার ঢোল বা রণডঙ্কা), রঙ্গমঞ্চে প্রদর্শিত দৃশ্যপট (সোভনকং), চণ্ডাল বাজিকরের কৌশল (চণ্ডালং ৰংসং), ধোবন দৃশ্য, হস্তিযুদ্ধ, অশ্বযুদ্ধ, মহিষযুদ্ধ, বৃষভযুদ্ধ, অজযুদ্ধ, ভেড়াযুদ্ধ, কুক্কুটযুদ্ধ, বর্তকযুদ্ধ, দণ্ডযুদ্ধ, মুষ্টিযুদ্ধ, মল্লযুদ্ধ (কুস্তি), যুদ্ধের অভিসন্ধি বা নকশা, সৈন্যদলের সাজসজ্জা, সেনাব্যূহ, সৈন্য পরিদর্শন ইত্যাদি, এরূপ দৃশ্য দর্শনে নিযুক্ত হয়, একেই বলে অগোচর।

পঞ্চ কামগুণও অগোচর। ভগবান বলেছেন, “হে ভিক্ষুগণ, অগোচর পরবিষয়ে (মাররাজ্যে) বিচরণ করো না। ভিক্ষুগণ, অগোচর পরবিষয়ে বিচরণ করলে মার (আকৃষ্ট করার) সুযোগ পায়, সুবিধা পায়। ভিক্ষুর অগোচর পরবিষয় কী? পঞ্চ কামগুণ। সেই পঞ্চ কামগুণ কী কী? ইষ্ট, কান্ত, মনোজ্ঞ, প্রিয়রূপ, কামোদ্দীপক ও রজনীয় চক্ষুবিজ্ঞেয় রূপ; শ্রোত্রবিজ্ঞেয় শব্দ... ঘ্রাণবিজ্ঞেয় গন্ধ... জিহ্বাবিজ্ঞেয় রস... ইষ্ট, কান্ত, মনোজ্ঞ, প্রিয়রূপ, কামোদ্দীপক ও রজনীয় কায়বিজ্ঞেয় স্পর্শ। ভিক্ষুগণ, একে বলে ভিক্ষুর অগোচর পরবিষয়”, ইহাকে বলে অগোচর।

গোচর কিরূপ? এক্ষেত্রে ভিক্ষু বেশ্যার নিকট গমন করেন না, বিধবার নিকট গমন করেন না, যুবতীর নিকট গমন করেন না, পণ্ডকের নিকট গমন করেন না, ভিক্ষুণীর নিকট গমন করেন না, পানাগারে গমন করেন না; রাজা, মহামাত্য, তীর্থিয়, তীর্থিয়শ্রাবক এবং ভিন্ন মতাবলম্বীর সংসর্গে সংশ্লিষ্ট হয়ে অবস্থান করেন না। যেসব কুল ভিক্ষু, ভিক্ষুণী, উপাসক, উপাসিকার প্রতি শ্রদ্ধাসম্পন্ন, প্রসন্ন, মুক্তহস্ত, কাষায় প্রদ্যোত, ঋষির অনুকূলে কথা বলে, অর্থকামী, হিতকামী, সুখকামী ও যোগক্ষেম (নির্বাণ) কামনা করে; সেসব কুল সেবা করেন, ভজনা করেন, সম্মান করেন, ইহাকে গোচর বলে।

অথবা অন্তরঘরে প্রবিষ্ট হয়ে ও মার্গপ্রতিপন্ন হয়ে সংযত হয়ে গমন করেন। হস্তি, অশ্ব, রথ, পদাতিক সৈন্য অবলোকন করে করে চলেন না... এবং বিশৃঙ্খলভাবে দিগ্‌বিদিক গমন করেন না, ইহাকে গোচর বলে।

অথবা চক্ষু দ্বারা রূপ দর্শন করে নিমিত্তগ্রাহী ও অনুব্যঞ্জনগ্রাহী হন না... মনেন্দ্রিয়ে সংযত হন, ইহাকে গোচর বলে।

যেমন, কোনো কোনো শ্রমণ-ব্রাহ্মণ শ্রদ্ধাপ্রদত্ত ভোজনাদি ভোজন করে এরূপ দৃশ্য দর্শন করে অবস্থান করেন না; যেমন-নাচ, গান, বাদ্য... সৈন্য পরিদর্শন ইত্যাদি, এরূপ দৃশ্য দর্শনে প্রতিবিরত হন, ইহাকে গোচর বলে।

চারি স্মৃতিপ্রস্থানও গোচর (উপযুক্তস্থান)। ভগবান কর্তৃক এই সম্বন্ধে বলা হয়েছে, “হে ভিক্ষুগণ, তোমরা আপন পৈত্রিকভূমির গোচরে (উপযুক্ত স্থানে) বিচরণ কর। আপন পৈত্রিক ভূমির গোচরে বিচরণ করলে মার সুযোগ পায় না, সুবিধা লাভ করতে পারে না। ভিক্ষুগণ! ভিক্ষুর আপন পৈত্রিকভূমির গোচর কী? যেমন : চারি স্মৃতিপ্রস্থান। সেই চার প্রকার কী কী? এখানে ভিক্ষু বীর্যবান, সম্প্রজ্ঞানী ও স্মৃতিমান হয়ে জগতে অভিধ্যা, দৌর্মনস্য অপনোদন করে কায়ে কায়ানুদর্শী হয়ে অবস্থান করেন। বেদনায়... বীর্যবান, সম্প্রজ্ঞানী ও স্মৃতিমান হয়ে জগতে অভিধ্যা, দৌর্মনস্য অপনোদন করে ধর্মে ধর্মানুদর্শী হয়ে অবস্থান করেন। ইহাকে বলা হয় ভিক্ষুর আপন পৈত্রিকভূমির গোচর। এতাদৃশ গোচরে সমন্বিত হয়ে অবস্থান কর”।

কী রকমে শীলব্রত সমন্বিত হয়? কী স্বভাবযুক্ত, কী প্রকার ও কী সাদৃশ বা প্রতিরূপের দ্বারা শীলব্রত পরিশুদ্ধি জিজ্ঞাসা করা হয়? শীলব্রত পরিশুদ্ধি কিরূপ? শীল আছে, ব্রত আছে; ব্রত আছে যা শীল নয়; শীল ও ব্রত কী রকম? এখানে ভিক্ষু শীলবান হন, প্রাতিমোক্ষ সংবরণ শীলে সংযত হয়ে অবস্থান করেন, সচ্চরিত্রসম্পন্ন হন, বিন্দুমাত্র পাপে ভয়দর্শী হন, শিক্ষাপদ গ্রহণ করে শিক্ষা করেন। তথায় যা সংযম, সংবর ও নিরপরাধ, তাই শীল। যা সংকল্প (দৃঢ় প্রতিজ্ঞা) বা সমাধান, তাই ব্রত। সংবরার্থে শীল, সমাধানার্থে (সংকল্পার্থে) ব্রত। ইহাকে বলা হয় শীল ও ব্রত।

ব্রত কী রকম, যা শীল নয়? আট প্রকার ধুতাঙ্গ; যথা : আরণ্যিক, পাংশুকুলিক, ত্রিচীবরিক, সপদানচারিক, খলুপচ্ছাভত্তিক, নৈসজ্জিক, যথাসন্তুষ্টিক, এগুলো ব্রত, শীল নয়। দৃঢ়বীর্যসহকারে সংকল্প করাকে ব্রত বলা হয়, শীল নয়। যেমন-“দেহের রক্ত-মাংস ক্ষীণ হয়ে ইচ্ছানুরূপ চর্ম-স্নায়ু-অস্থিসমূহ অবশিষ্ট থাকুক। সেই পুরুষশক্তিতে, পুরুষবলে, পুরুষবীর্যে ও পুরুষপরাক্রমে প্রাপ্তব্য-বিষয় লাভ না করা পর্যন্ত বীর্যের (বা দৃঢ় সংকল্পের) অবস্থান হবে”—এরূপে চিত্তকে দমন করা, প্রতিরোধ করা। এরূপ বীর্যসংকল্পকে ব্রত বলা হয়, শীল নয়।

“তৃষ্ণাশল্য উৎপাদন না করা পর্যন্ত আহার গ্রহণ করব না, জল পান করব না, বিহার হতে বের হবো না, কোনোকিছু দর্শন করব না এবং শয়নও করব না।”

(এরূপে) চিত্তকে দমন করা হয়, প্রতিরোধ করা হয়। এরূপ দৃঢ়বীর্যে সংকল্প করাকে ব্রত বলা হয়, শীল নয়। “আমি তাবৎ পর্যন্ত এই পদ্মাসন ত্যাগ করব না, যাবৎ পর্যন্ত আমার চিত্ত অনাসক্ত হয়ে আসবসমূহ হতে বিমুক্ত না হয়”—এরূপে চিত্তকে দমন করা হয়, প্রতিরোধ করা হয়। এরূপ বীর্য-সংকল্পকে ব্রত বলা হয়, শীল নয়। “আমি তাবৎ পর্যন্ত এই আসন হতে উঠব না... চঙ্ক্রমণ করব না... বিহার হতে বের হবো না... অড্‌ঢযোগ (অর্ধছাদযুক্ত বিহার বা আবাস) হতে নিষ্ক্রমণ করব না... প্রাসাদ হতে বের হবো না... হর্ম্য প্রাসাদ (ইষ্টকাদি দিয়ে নির্মিত ভবন) হতে নামব না... গুহা হতে... লেণ বা পর্বতগুহা হতে... কুঠির হতে... কূটাগার হতে... অট্টালিকা হতে... শ্রেণি (সারি) হতে... পর্ণকুঠির (উদ্দ-) হতে... উপস্থানশালা হতে... মণ্ডপ হতে... এবং বৃক্ষমূল ত্যাগ করব না; যাবৎ পর্যন্ত আমার চিত্ত অনাসক্ত হয়ে আসবসমূহ হতে বিমুক্ত না হয়”, এভাবে চিত্তকে দমন করা হয়, প্রতিরোধ করা হয়। এরূপ বীর্যসংকল্পকে ব্রত বলা হয়, শীল নয়। “এই পূর্বাহ্ণ সময়ে আমি আর্যধর্ম আহরণ করব, আনয়ন করব, অর্জন করব, স্পর্শ করব, সাক্ষাৎ করব”—এরূপে চিত্তকে দমন করা হয়, প্রতিরোধ করা হয়। এরূপ বীর্যসংকল্পকে ব্রত বলা হয, শীল নয়। “এই মধ্যাহ্ন সময়ে... সায়াহ্ন সময়ে... সকালে (মধ্যাহ্ন ভোজনের পূর্বে)... বিকালে (অপরাহ্ন সময়ে)... প্রথম যামে... মধ্যম যামে... শেষ যামে... ঠিক সময়ে... জ্যোৎস্না রাতে (শুক্লপক্ষে)... বর্ষাকালে... হেমন্তকালে... গ্রীষ্মকালে... প্রথম বয়সে... মধ্যম বয়সে... শেষ বয়সে আর্যধর্ম আহরণ করব, আনয়ন করব, অর্জন করব, স্পর্শ করব, সাক্ষাৎ করব”—এরূপে চিত্তকে দমন করা হয়, প্রতিরোধ করা হয়। এরূপ বীযসংকল্পকে ব্রত বলা হয়, শীল নয়, ইহা শীলব্রত পরিশুদ্ধি। এতাদৃশ শীলব্রত পরিশুদ্ধিতে সমন্বিত হয়ে অবস্থান করা।

“পহিতত্তস্স” বলতে কুশলধর্মসমূহে আরব্ধবীর্যের, দৃঢ় চেতার বা অধ্যবসায়ীর, দৃঢ় পরাক্রমশালীর, অদম্য ইচ্ছুকের এবং অদম্য ধুরের। অথবা উদ্যমশীলের যার অর্থে প্রেষিত, আত্মহিতে, প্রকারে, লক্ষণে, কারণে এবং স্থান-অস্থানে। “সকল সংস্কার অনিত্য” বলে উদ্যমশীলের উপলব্ধি হয়, “সকল সংস্কার দুঃখ” বলে উদ্যমশীলের উপলব্ধি হয়, “সকল সংস্কার অনাত্ম” বলে উদ্যমশীলের উপলব্ধি হয়, “অবিদ্যার কারণে সংস্কার” বলে উদ্যমশীলের উপলব্ধি হয়... জাতির কারণে জরা-মরণ” বলে উদ্যমশীলের উপলব্ধি হয়। “অবিদ্যা নিরোধে সংস্কার নিরোধ” বলে উদ্যমশীলের উপলব্ধি হয়... “জাতি নিরোধে জরা-মরণ নিরোধ” বলে উদ্যমশীলের উপলব্ধি হয়। “ইহা দুঃখ” বলে উদ্যমশীলের উপলব্ধি হয়... “ইহা দুঃখ নিরোধগামী প্রতিপদা” বলে উদ্যমশীলের উপলব্ধি হয়। “ইহা আসব” বলে উদ্যমশীলের উপলব্ধি হয়... “ইহা আসব নিরোধগামী প্রতিপদা” বলে উদ্যমশীলের উপলব্ধি হয়। “এই ধর্ম অভিজ্ঞেয়” বলে উদ্যমশীলের উপলব্ধি হয়... “এই ধর্ম সাক্ষাৎতব্য” বলে উদ্যমশীলের উপলব্ধি হয়। ষড় স্পর্শায়তনের সমুদয়, নিরোধ, আস্বাদ, আদীনব, নিঃসরণ উদ্যমশীলের উপলব্ধি হয়। পঞ্চ উপাদান স্কন্ধের... চারি মহাভূতের সমুদয়, নিরোধ, আস্বাদ, আদীনব, নিঃসরণ উদ্যমশীলের উপলব্ধি হয়। “যা কিছু সমুদয়ধর্মী, সেসবই নিরোধধর্মী” বলে উদ্যমশীলের উপলব্ধি হয়। “ভিক্ষুর” বলতে কল্যাণপৃথগ্‌জন ভিক্ষুর বা শৈক্ষ্য ভিক্ষুর।

তজ্জন্য সারীপুত্র স্থবির বলেছেন :

উদ্যমশীল ভিক্ষুর কীরূপ বাক্য বলা উচিত, কীরূপ জায়গায় যাওয়া উচিত। কোন কোন শীলব্রত আচরণ করা উচিত।

 

১৯৭. একাগ্র মন, নিপুণ ও স্মৃতিমান হয়ে কোন শিক্ষা গ্রহণপূর্বক তিনি সুবর্ণকারের র্স্বণময়লা দূরীভূত করার ন্যায় নিজের মলিনতা বিদূরিত করেন?

“তিনি কোন শিক্ষা গ্রহণপূর্বক” বলতে তিনি কোন শিক্ষা নিয়ে, গ্রহণ করে, পরিগ্রহণ করে, সম্পাদন করে, ধারণ করে, গ্রহণ করে, অভিনিবেশ করে বুঝায়। এ অর্থে তিনি কোন শিক্ষা গ্রহণপূর্বক।

“একাগ্রমন” বলতে একাগ্রচিত্ত, অবিক্ষিপ্তচিত্ত, মন বা চিত্তের স্থিরতা, শমথ (শান্ত), সমাধীন্দ্রিয়, সমাধি বল, সম্যক সমাধি। “নিপুণ” অর্থে অভিজ্ঞ, পণ্ডিত, প্রজ্ঞাবান, বুদ্ধিমান, জ্ঞানী, বিভাবী (বিজ্ঞ), মেধাবী। “স্মৃতিমান” বলতে চারটি কারণে (বা বিষয়ে) স্মৃতিমান-কায়ে কায়ানুদর্শন স্মৃতিপ্রস্থান ভাবনাকালে স্মৃতিমান, বেদনায়... চিত্তে... ধর্মে ধর্মানুদর্শন স্মৃতিপ্রস্থান ভাবনাকালে স্মৃতিমান। তাই স্মৃতিমান বলা হয়—স্মৃতিমান। “তিনি কোন শিক্ষা গ্রহণপূর্বক” এরূপে অধিশীল শিক্ষাকে প্রশ্ন করা। “একাগ্রমন” (একোদি) বলতে অধিচিত্ত শিক্ষাকে প্রশ্ন করা। “নিপুণ” (নিপকো) বলতে অধিপ্রজ্ঞা শিক্ষাকে প্রশ্ন করা। “স্মৃতিমান” (সতো) বলতে পরিশুদ্ধি বা পরিমুদ্ধি (শিক্ষাকে) প্রশ্ন করা। এ অর্থে একাগ্রমন, নিপুণ ও স্মৃতিমান হয়ে কোন শিক্ষাকে গ্রহণপূর্বক।

“সুবর্ণকার” বলতে স্বর্ণকার; “স্বর্ণ” বলতে সোনাকে বুঝায়। স্বর্ণকার যেমন স্বর্ণের স্থুল বা কঠিন মল (ময়লা) পরিষ্কার করে, বিশুদ্ধ করে, নির্মল করে; গৌণ বা মাঝারি মল (ময়লা) পরিষ্কার করে, বিশুদ্ধ করে, নির্মল করে; সূক্ষ্ম (বা ক্ষীণ) মল (ময়লা) পরিষ্কার করে, বিশুদ্ধ করে, নির্মল করে; ঠিক তদ্রূপভাবে ভিক্ষুও নিজের স্থুল ক্লেশসমূহ পরিষ্কার করেন, বিশুদ্ধ করেন, নির্মল করেন, ত্যাগ করেন, অপনোদন করেন, ধ্বংস করেন, নিবৃত্ত করেন; গৌণ বা মাঝারি মানের ক্লেশসমূহ... এবং সূক্ষ্ম (ক্ষীণ) ক্লেশসমূহ পরিষ্কার করেন, নির্মল করেন, ত্যাগ করেন, অপনোদন করেন, ধ্বংস করেন ও নিবৃত্ত করেন।

অথবা ভিক্ষু নিজের রাগমল, দোষমল (দ্বেষমল), মোহমল, মানমল, দৃষ্টিমল, ক্লেশমল, দুশ্চরিতমল, অন্ধকরণ, অচক্ষুকরণ, অজ্ঞানকরণ, প্রজ্ঞানিরোধিক (প্রজ্ঞা ধ্বংসকারী), বিঘাতপক্খিক (প্রতিকূল বিষয়ে পক্ষপাতী) ও অনির্বাণ সংবর্তনিক (নির্বাণ লাভে বাধাদানকারী বিষয়) পরিষ্কার বা বিলীন করেন, নির্মল করেন, ত্যাগ করেন, অপনোদন করেন, ধ্বংস করেন এবং নিবৃত্ত করেন।

অথবা সম্যক দৃষ্টি দ্বারা মিথ্যাদৃষ্টিকে পরিষ্কার বা বিলীন করেন, বিশুদ্ধ করেন, নির্মল করেন, ত্যাগ করেন, অপনোদন করেন, ধ্বংস করেন ও নিবৃত্ত করেন। সম্যক সংকল্প দ্বারা মিথ্যাসংকল্পকে... সম্যক বাক্য দ্বারা মিথ্যাবাক্যকে... সম্যক কর্ম দ্বারা মিথ্যাকর্মকে... সম্যক জীবিকা দ্বারা মিথ্যাজীবিকাকে... সম্যক প্রচেষ্টা দ্বারা মিথ্যাপ্রচেষ্টাকে... সম্যক স্মৃতি দ্বারা মিথ্যাস্মৃতিকে... সম্যক সমাধি দ্বারা মিথ্যাসমাধিকে... সম্যক জ্ঞান দ্বারা মিথ্যাজ্ঞানকে... এবং সম্যক বিমুক্তি দ্বারা মিথ্যাবিমুক্তিকে পরিষ্কার বা বিলীন করেন, বিশুদ্ধ করেন, নির্মল করেন, ত্যাগ করেন, অপনোদন করেন, ধ্বংস করেন ও নিবৃত্ত করেন।

অথবা আর্য অষ্টাঙ্গিক মার্গ দ্বারা সব ক্লেশ, সব দুশ্চরিত, সব উদ্বেগ (দুশ্চিন্তা), সব পরিলাহ (দুঃখ বেদনা), সব সন্তাপ এবং সব অকুশলাভিসংস্কার পরিষ্কার বা বিলীন করেন, বিশুদ্ধ করেন, নির্মল করেন, ত্যাগ করেন, অপনোদন করেন, ধ্বংস করেন ও নিবৃত্ত করেন-সুবর্ণকারের স্বর্ণময়লা দূরীভূত করার ন্যায় নিজের মলিনতা বিদূরিত করেন।

তাই সারিপুত্র স্থবির বলেছেন :

একাগ্র মন, নিপুণ ও স্মৃতিমান হয়ে কোন শিক্ষা গ্রহণপূর্বক তিনি সুবর্ণকারের র্স্বণময়লা দূরীভূত করার ন্যায় নিজের মলিনতা বিদূরিত করেন?

 

১৯৮. (ভগবান সারিপুত্রকে বললেন, হে সারিপুত্র,) অত্যন্ত নিন্দাকারীর স্বাচ্ছন্দ্যে অবস্থান, রিক্তাসন-শয্যাসন সেবা (বা সেবন) এবং আমার প্রজানিত সম্বোধিকামীর ধর্ম যথানিয়মে তোমাকে বলব।

“অত্যন্ত ঘৃণাকারীর” বলতে জন্মের দ্বারা অত্যন্ত ঘৃণাকারীর, জরা দ্বারা... ব্যাধি দ্বারা... মৃত্যু দ্বারা... শোক দ্বারা... পরিদেবন দ্বারা... দুঃখ দ্বারা... দৌর্মনস্যের দ্বারা... দৃষ্টিব্যসন দুঃখ (ভ্রান্ত ধারণাজনিত দুঃখ) দ্বারা অত্যন্ত ঘৃণাকারীর, উৎপীড়নকারীর, উত্ত্যক্তকারীর—অত্যন্ত ঘৃণাকারীর। “স্বাচ্ছন্দ্যে অবস্থান” অর্থে সুখকর অবস্থান সর্ম্পকে বলব। স্বাচ্ছন্দ্যে বিহার বা অবস্থান কিরূপ? সম্যক প্রতিপদা, অনুলোম প্রতিপদা, অনুকূল প্রতিপদা, অবিরুদ্ধ প্রতিপদা, জ্ঞাতার্থ প্রতিপদা, ধর্মানুধর্ম প্রতিপদা, শীলসমূহ পরিপূর্ণকরণতা, ইন্দ্রিয়সমূহে গুপ্তদ্বারতা (ইন্দ্রিয় দমন), ভোজনে মাত্রাজ্ঞতা, জাগ্রতাবস্থা (বিনিদ্রিতা), স্মৃতিসম্প্রজ্ঞান, চারি স্মৃতিপ্রস্থান, চারি সম্যক প্রধান, চারি ঋদ্ধিপাদ, পঞ্চেন্দ্রিয়, পঞ্চবল, সপ্ত বোধ্যঙ্গ, আর্য অষ্টাঙ্গিক মার্গ, নির্বাণ এবং নির্বাণগামী প্রতিপদা; ইহাই স্বাচ্ছন্দ্যে বিহার বা অবস্থান। এ অর্থে অত্যন্ত ঘৃণাকারীর স্বাচ্ছন্দ্যে অবস্থান।

“সারিপুত্র” অর্থে (সারিপুত্র) স্থবিরকে নাম দ্বারা সম্বোধন করা। “ভগবান” বলতে গৌরবাধিবচন। অধিকন্তু, রাগ (আসক্তি) বিনষ্ট করেছেন বলে ভগবান; দ্বোষ (দ্বেষ) বিনষ্ট করেছেন বলে ভগবান; মোহ বিনষ্ট করেছেন বলে ভগবান; মান ছিন্ন করেছেন বলে ভগবান; মিথ্যাদৃষ্টি ছিন্ন করেছেন বলে ভগবান; কণ্টক বা শত্রু (কণ্ডকো) জয় করেছেন বলে ভগবান; ক্লেশ বিনষ্ট করেছেন বলে ভগবান; ধর্মরত্নকে ভাগ, বিভাগ, শ্রেণিভাগ করেছেন বলে ভগবান; ভবসমূহের অন্ত বা অতিক্রম করেছেন বলে ভগবান; ভাবিতকায়, ভাবিতশীল, ভাবিতচিত্ত, ভাবিতপ্রজ্ঞা বলে ভগবান; অরণ্য-বনজঙ্গল, নির্জন শয়নাসন, শব্দহীন, নিস্তব্ধ—নির্জনতাপূর্ণ স্থান, মনুষ্য হতে নির্জন শয়নের উপযুক্ত স্থান ও নির্জনতানুরূপ স্থান ভজনা বা উপভোগ করেছেন বলে ভগবান; চীবর, পিণ্ডপাত, শয্যাসন, রুগ্ন-প্রত্যয় ভৈষজ্য (ওষুধ), পরিষ্কার (ব্যবহার্য সামগ্রী) ভাগী বা অধিকারী বলে ভগবান; অর্থরস, ধর্মরস, বিমুক্তিরস, অধিশীল, অধিচিত্ত ও অধিপ্রজ্ঞার ভাগী বলে ভগবান; চারি ধ্যান, চারি অপ্রামাণ্য (মৈত্রী, করুণা, মুদিতা, উপেক্ষা), চারি অরূপসমাপত্তির অধিকারী বলে ভগবান; অষ্ট বিমোক্ষ, অষ্ট অভিভূ-আয়তন, আনুপূর্বিক নয়টি বিহারসমাপত্তির (অষ্ট সমাপত্তি এবং নিরোধ-সমাপত্তির ধ্যান) অধিকারী বলে ভগবান; দশ সংজ্ঞা-ভাবনা, দশ কৃৎস্ন-সমাপত্তি, আনাপানস্মৃতি-সমাধি, অশুভ-সমাপত্তির অধিকারী বলে ভগবান; চারি স্মৃতিপ্রস্থান, চারি সম্যক-প্রধান, চারি ঋদ্ধিপাদ, পঞ্চেন্দ্রিয়, পঞ্চবল, সপ্ত বোধ্যঙ্গ, আর্য অষ্টাঙ্গিক মার্গের অধিকারী বলে ভগবান; দশ প্রকার তথাগতবল, চারি বৈশারদ্য (অর্হত্ত্বজ্ঞান, ক্ষীণাসব অবস্থা, বিঘ্নসমূহের প্রত্যাভিজ্ঞা অর্থাৎ বাধাবিঘ্নসমূহকে প্রত্যক্ষভাবে জানা এবং নির্বাণপ্রাপ্তির উপায় সম্বন্ধে স্বীকার করণ, দেশনাকরণ বা ধর্মপ্রচারকরণ), চারি প্রতিসম্ভিদা, ষড়ভিজ্ঞা ও ছয় প্রকার বুদ্ধধর্ম বা বুদ্ধত্বের অধিকারী বলে ভগবান। এই “ভগবান” নাম মাতা, পিতা, ভ্রাতা, ভগ্নি, মিত্র-অমাত্য, জ্ঞাতি-সগোত্র, শ্রমণ-ব্রাহ্মণ কিংবা দেবতাগণ দ্বারা কৃত হয়নি। এই “ভগবান” নাম বুদ্ধ ভগবানগণের বোধিবৃক্ষমূলে বিমোক্ষন্তিকসহ সর্বজ্ঞতা-জ্ঞানের মাধ্যমে প্রতিলাভ, সাক্ষাৎকৃত ও প্রজ্ঞপ্তি হয়েছে। ভগবান সারিপুত্রকে বললেন, হে সারিপুত্র।

যেখানে উপবেশন করা হয় তাকে আসন বলে; যেমন : মঞ্চ, চৌকি, বিছানা, মাদুর, চর্মখণ্ড (পশুচর্ম যা কম্বল বা আসনের ন্যায় ব্যবহার করা হয়) তৃণাসন, পত্রাসন, পলালাসন (খড় দ্বারা তৈরি বিছানা)। শয়নাসন, বিহার, আর্ধছাদযুক্ত কুটির, প্রাসাদ, বৃহৎ অট্টালিকা এবং গুহাকে শয়ন বলা হয়। সেই শয়নাসন অমনোজ্ঞ রূপ দর্শন হতে রিক্ত, বিবিক্ত ও প্রবিবিক্ত; অমনোজ্ঞ শব্দ শ্রবণ হতে... অপ্রিয় পঞ্চ কামগুণ হতে রিক্ত, বিবিক্ত ও প্রবিবিক্ত। সেই শয়নাসন সেবা করা, পরিসেবা করা, সংসেবন করা, প্রতিসেবন করা—রিক্তাসন, শয়ন সেবা করবে।

চারি মার্গে জ্ঞান, প্রজ্ঞা, প্রজ্ঞেন্দ্রিয়, প্রজ্ঞাবল... ধর্মবিচয় সম্বোধ্যঙ্গ, মীমাংসা, বিদর্শন ও সম্যক দৃষ্টিকে সম্বোধি বলা হয়। সেই সম্বোধি প্রাপ্তকামীর, জ্ঞাতকামীর, অর্জনকামীর, লাভেচ্ছুর, আয়ত্তকামীর, স্পর্শকামীর এবং সাক্ষাৎকামীর।

বোধির অনুধর্ম কিরূপ? সম্যক প্রতিপদা, অনুলোম প্রতিপদা, প্রতিলোম প্রতিপদা, অবিরুদ্ধ প্রতিপদা, জ্ঞাতার্থ প্রতিপদা, ধর্মানুধর্ম প্রতিপদা, শীলসমূহে পরিপূর্ণতা, ইন্দ্রিয়সমূহে গুপ্তদ্বারতা, ভোজনে মাত্রাজ্ঞতা, জাগরণে অনুযোগ এবং স্মৃতিসম্প্রজ্ঞান—এগুলোকে বলা হয় বোধির অনুধর্ম। অথবা চারি মার্গের পূর্বভাগে বিদর্শন, এগুলোকে বোধির অনুধর্ম বলা হয়—সম্বোধিকামীর যথানুধর্ম।

“তং” বলতে বোধির অনুধর্ম। “পক্ষক্খাম” অর্থে আমি এরূপ বলব, ভাষণ করব, দেশনা করব, প্রজ্ঞাপন করব, স্থাপন করব, বিবৃত করব, বিভাজন করব, সুচারুরূপে ব্যাখ্যা করব এবং প্রকাশ করব। “যথা পজানং” বলতে আমি যেরূপে যেই ধর্ম জ্ঞাত হয়েছি, প্রজ্ঞাত হয়েছে, বুঝেছি, উপলব্ধি করেছি, অনুভব করেছি এবং প্রতিবিদ্ধ করেছি, তা এই এই মতে নয়, জনশ্রুতিতে নয়, পরম্পরায় নয়, ত্রিপিটকের বিধিসঙ্গত ভিত্তিতে নয় (ন পিটকসম্পদায), যুক্তিতর্ক দ্বারা নয়, কার্যের প্রণালি দ্বারা নয়, আকার পরিবিতর্ক (বিবেচনা) দ্বারা নয়, মিথ্যাদৃষ্টিমূলক ইচ্ছায় নয়; নিজে নিজে, স্বয়ং অভিজ্ঞাত ও আত্মপ্রত্যক্ষীভূত ধর্ম, আমি তা ভাষণ করব।

তদ্ধেতু ভগবান বলেছেন :

অত্যন্ত নিন্দাকারীর স্বাচ্ছন্দ্যে অবস্থান, রিক্তাসন-শয্যাসন সেবা (বা সেবন) এবং আমার প্রজানিত সম্বোধিকামীর ধর্ম যথানিয়মে তোমাকে বলব।

 

১৯৯. ধীর, স্মৃতিমান, পরিপূর্ণকারী ভিক্ষু ডংশ, কীটপতঙ্গ, সরীসৃপ, মানবস্পর্শ ও চতুষ্পদ এই পাঁচ প্রকার ভয় করবে না বা ভয়ে ভীত হবেন না।

“ধীরো” বলতে ধীর, পণ্ডিত, প্রজ্ঞাবান, বুদ্ধিমান, জ্ঞানী, অভিজ্ঞ এবং মেধাবী। ধীর ব্যক্তি পাঁচ প্রকার ভয়ে ভীত হন না, ত্রাসিত হন না, সন্ত্রস্ত হন না, আতঙ্কগ্রস্ত হন না এবং আতঙ্কিত হন না, ভয়প্রাপ্ত হন না; অভীরু, অভীতু, সাহসী বা নির্ভীক হয়ে ভয়-ভৈরব প্রহীন করে লোমহর্ষ বিগত হয়ে অবস্থান করেন-ধীর ব্যক্তি পাঁচ প্রকার ভয়ে ভীত হন না।

“ভিক্ষু” বলতে কল্যাণপৃথগ্‌জন ভিক্ষু বা শৈক্ষ্য ভিক্ষু। “স্মৃতিমান” বলতে চারটি কারণে স্মৃতিমান-কায়ে কায়ানুদর্শন স্মৃতিপ্রস্থান ভাবনাকালে স্মৃতিমান, বেদনায়... চিত্তে... ও ধর্মে ধর্মানুদর্শন স্মৃতিপ্রস্থান ভাবনাকালে স্মৃতিমান-তাঁকে বলা হয় স্মৃতিমান। “সপরিযন্তচারী” বলতে চার প্রকার সীমা—শীলসংযম সীমা, ইন্দ্রিয়সংযম সীমা, ভোজনে মাত্রাজ্ঞতা সীমা এবং জাগরণে অনুযোগ সীমা।

শীলসংযম সীমা কিরূপ? এক্ষেত্রে ভিক্ষু শীলবান হন, প্রাতিমোক্ষ সংবরে সুসংযত হন, আচার গোচরসম্পন্ন হন, অণুমাত্র পাপে ভয়দর্শী হয়ে অবস্থান করেন এবং শিক্ষাপদসমূহ গ্রহণ করে শিক্ষা করেন। অশুচি দেহে পর্যবেক্ষণকালে শীলসংযম সীমায় বিচরণ করেন, সীমা লঙ্ঘন করেন না, ইহা শীলসংযম সীমা।

ইন্দ্রিয়সংযম সীমা কিরূপ? এক্ষেত্রে ভিক্ষু চক্ষু দ্বারা রূপ দর্শন করে নিমিত্তগ্রাহী ও অনুব্যঞ্জনগ্রাহী হন না। যে-কারণে... চক্ষেন্দ্রিয়ে সংযত হন। শ্রোত্র দ্বারা শব্দ শুনে... ঘ্রাণ দ্বারা গন্ধ গ্রহণ করে... জিহ্বা দ্বারা রসাস্বাদন করে... কায় দ্বারা স্পৃষ্টব্য স্পর্শ করে... এবং মন দ্বারা ধর্মানুভব করে নিমিত্তগ্রাহী ও অনুব্যঞ্জনগ্রাহী হন না। যে-কারণে মনিন্দ্রিয় অসংযত হয়ে অবস্থানকালে অভিধ্যা, দৌর্মনস্য, পাপ ও অকুশলধর্মসমূহ অনুস্রাবিত হয়; তা সংবরের জন্য উপায় অবলম্বন করেন, মনিন্দ্রিয় রক্ষা করেন, মনো-ইন্দ্রিয়ে সংযত হন। আগ্রহের সাথে পর্যবেক্ষণকালে ইন্দ্রিয়সংযম সীমায় বিচরণ করেন, সীমা লঙ্ঘন করেন না, ইহা ইন্দ্রিয়সংযম সীমা।

ভোজনে মাত্রাজ্ঞতা সীমা কিরূপ? এক্ষেত্রে ভিক্ষু মনোযোগসহকারে আহার করেন, তা ক্রীড়ার জন্য নয়, মত্ততার জন্য নয়, মণ্ডনের জন্য নয়, বিভূষণের জন্য নয়, শুধুমাত্র এই কায়ের স্থিতি ও রক্ষার জন্য, ক্ষুধারোগ নিবারণের জন্য, ব্রহ্মচর্য রক্ষার জন্য, পুরাতন ক্ষুধা-বেদনা বিনাশের জন্য এবং (আহারজনিত) নব নব ক্ষুধা-বেদনা অনুৎপাদনের জন্য, অধিকন্তু আমার জীবনযাত্রা অনবদ্য ও সুখাবস্থান হবে। অক্ষদণ্ডের ভগ্নস্থানে ব্যবহৃত মলম ও পচামাংস সদৃশ পর্যবেক্ষণকালে ভোজনে মাত্রাজ্ঞতা সীমায় বিচরণ করেন, সীমা লঙ্ঘন করেন না, ইহাই ভোজনে মাত্রাজ্ঞতা সীমা।

জাগ্রতানুযোগ সীমা (সম্পূর্ণ জাগরণে আত্মনিয়োগ) কিরূপ? এক্ষেত্রে ভিক্ষু দিনে চঙ্ক্রমণ ও উপবেশনে আবরণীয় ধর্মসমূহ হতে চিত্তকে পরিশোধন করেন; রাত্রির প্রথমযামে চঙ্ক্রমণ ও উপবেশনে আবরণীয় ধর্মসমূহ হতে চিত্তকে পরিশোধন করেন; রাত্রির মধ্যম যামে দক্ষিণ পার্শ্ব হয়ে পায়ের উপর পা রেখে সিংহশয্যা অবলম্বন করে স্মৃতিমান ও সম্প্রজ্ঞানী হয়ে উত্থানসংজ্ঞাকে স্মরণ করে শয়ন করেন; এবং রাত্রির শেষযামে উত্থিত হয়ে চঙ্ক্রমণ ও উপবেশনে আবরণীয় ধর্মসমূহ হতে চিত্তকে পরিশোধন করেন। দক্ষ (ভদ্দং) ভিক্ষু একরাত্রি অবস্থানকেও প্রত্যবেক্ষণকালে জাগরণ সীমায় বিচরণ করেন, সীমা লঙ্ঘন করেন না, এটাই জাগ্রতানুযোগ সীমা। এ অর্থে ভিক্ষু স্মৃতিমান ও স্ব-সীমায় বিচরণকারী হন।

“ডাঁশ” বলতে পিঙ্গলবর্ণ মক্ষিকাদের বুঝায়। “পতঙ্গ” বলতে সব মক্ষিকা। কী কারণে সব মক্ষিকাকে পতঙ্গ বলে? তারা উড়ে উড়ে খায়; সে-কারণে সব মক্ষিকাদের পতঙ্গ বলা হয়। “সরীসৃপ” বলতে সর্পকে বুঝায়। এসব অর্থে—ডাঁশ, পতঙ্গ, সরীসৃপের।

“মানব বা মনুষ্যস্পর্শ” বলতে চোর, মানব, কৃতকর্মী বা অকৃতকর্মী। তারা ভিক্ষুকে প্রশ্ন করতে পারে, কলহ করতে পারে, আক্রোশ করতে পারে, দোষারোপ করতে পারে, রোষ করতে পারে, বিরোষ (রাগ) করতে পারে, হিংসা করতে পারে, বিহিংসা করতে পারে, বিরক্ত করতে পারে, উৎপীড়ন করতে পারে, হত্যা করতে পারে, বধ করতে পারে বা আঘাত করতে পারে। যেকোনো মনুষ্যের উপঘাতই (আঘাত)-মনুষ্যস্পর্শ। “চতুষ্পদের” বলতে সীংহ, বাঘ, চিতাবাঘ, ভল্লুক, তরক্ষু (নেকড়ে বাঘ), কোক, মহিষ, হস্তী। এসব জন্তু ভিক্ষুকে মর্দন বা পদদলিত করতে পারে, খেতে করতে পারে, হিংসা করতে পারে, বিহিংসা করতে পারে, বিরক্ত করতে পারে, উৎপীড়ন করতে পারে, হত্যা করতে পারে, বধ করতে পারে, আঘাত করতে পারে। চতুষ্পদ প্রাণীর আঘাত সম্পর্কীত যা কিছু ভয়—মনুষ্যস্পর্শের, চতুষ্পদের।

তাই ভগবান বলেছেন :

ধীর, স্মৃতিমান, পরিপূর্ণকারী ভিক্ষু ডংশ, কীটপতঙ্গ, সরীসৃপ, মানবস্পর্শ ও চতুষ্পদ এই পাঁচ প্রকার ভয় করবে না বা ভয়ে ভীত হবেন না।

 

২০০. পরধর্ম অনুসরণকারীদের অতি ভয়ঙ্কর দেখেও তিনি ভীত হন না। অতঃপর কুশল অন্বেষণকারী সেই দুঃখকর বিষয়সমূহ অতিক্রম করেন।

“পরধর্ম অনুসরণকারী” বলতে সাত জন সহধার্মিক ছাড়া যারা বুদ্ধ, ধর্ম ও সংঘের প্রতি অপ্রসন্ন। তারা ভিক্ষুকে প্রশ্ন করতে পারে, কলহ করতে পারে, আক্রোশ করতে পারে, দোষারোপ করতে পারে, রোষ করতে পারে, বিরোষ (রাগ) করতে পারে, হিংসা করতে পারে, বিহিংসা করতে পারে, বিরক্ত করতে পারে, উৎপীড়ন করতে পারে, হত্যা করতে পারে, বধ করতে পারে বা আঘাত করতে পারে। তাদের অতি ভয়ঙ্কর (রূপ) দেখে বা শব্দ শুনে কম্পিত হন না, প্রকম্পিত হন না, সম্প্রকম্পিত হন না, ভীত হন না, শঙ্কিত হন না, ত্রাসিত হন না, আতঙ্কিত হন না, ভয়ার্ত হন না এবং ভয়প্রাপ্ত হন না; বরং অভীরু, নির্ভীক, অনুত্রাসী, সাহসী, ভয়-বৈরীভাব ও লোমহর্ষ বিগত হয়ে অবস্থান করেন। এ অর্থে পরধর্ম অনুসরণকারীদের অতি ভয়ঙ্কর দেখেও তিনি ভীত হন না।

অতঃপর সেগুলো (দুঃখকর বিষয়সমূহ) অতিক্রম করেন, জয় করেন, পরাজয় করেন, পরাভূত করেন, মর্দন করেন। “দুঃখকর বিষয়” বলতে দুই প্রকার দুঃখকর বিষয়—প্রকাশিত দুঃখকর বিষয়, প্রতিচ্ছন্ন দুঃখকর বিষয় ... এরূপে আশ্রয় করে। “কুশল অন্বেষণকারী” অর্থে সম্যক প্রতিপদ, অনুলোম প্রতিপদ, অনুকূল প্রতিপদ, অবিরুদ্ধ প্রতিপদ, জ্ঞাতার্থ প্রতিপদ ... আর্য অষ্টাঙ্গিক মার্গ, নির্বাণ এবং নির্বাণগামী প্রতিপদা; এসবের এষণা, গবেষণা ও অন্বেষণ করে দুঃখকর বিষয়সমূহ অতিক্রম করেন, জয় করেন, পরাজয় করেন, পরাভূত করেন এবং মর্দন করেন; অতঃপর সেই দুঃখকর বিষয়সমূহ কুশল অন্বেষণকারী অতিক্রম করেন।

তাই ভগবান বলেছেন :

পরধর্ম অনুসরণকারীদের অতি ভয়ঙ্কর দেখেও তিনি ভীত হন না। অতঃপর কুশল অন্বেষণকারী সেই দুঃখকর বিষয়সমূহ অতিক্রম করেন।

 

২০১. তিনি অসুস্থা, ক্ষুধা ও শীতোষ্ণে সহিষ্ণু হন। তদ্‌দ্বারা অনেক প্রকারে আক্রান্ত হলেও গৃহত্যাগী ভিক্ষু বীর্যপরাক্রম দৃঢ় করে।

“অসুস্থ” বলতে রোগগ্রস্ত। রোগাক্রান্ত হলেও সমাহিতে সমন্নাগত হন, চক্ষুরোগে আক্রান্ত হলেও সমাহিতে সমন্নাগত হন, শ্রোত্ররোগে... ঘ্রাণরোগে... জিহ্বারোগে... কায়রোগে... ডাঁশ-মশা-মাছি-সরিসৃপাদির দ্বারা স্পৃষ্ট হলেও সমাহিতে সমন্নাগত হন। “ক্ষুধা” (খুদা) বলতে বুভুক্ষিত (ছাতকো)। ক্ষুধায় আক্রান্ত হলেও সমাহিতে সমন্নাগত হন। এ অর্থে অসুস্থ, ক্ষুধা আক্রান্ত।

“শীত” বলতে দুটি কারণে শীতানুভব হয়; যথা : ১) অভ্যন্তরস্থ ধাতু প্রকোপে শীতানুভব হয় এবং ২) বাহ্যিক ঋতুবশে শীতানুভব হয়। “উষ্ণ” বলতে দুটি কারণে উষ্ণানুভব হয়; যথা : ১) অভ্যন্তরস্থ ধাতু প্রকোপে উষ্ণানুভব হয় এবং ২) বাহ্যিক ঋতুবশে উষ্ণানুভব হয়—শীতোষ্ণ। “সহ্য করেন” বলতে শীত, উষ্ণ, ক্ষুধা, পিপাসা, ডাঁশ, মশা, বাতাতপ (বাতাস, উষ্ণতা), সরীসৃপের স্পর্শ; নিন্দাবাক্য, অসম্ভাষিত কথার কারণে এবং উৎপন্ন শারীরিক তীব্র, অসহ্য, কটু, অপ্রিয়, অমনোজ্ঞ ও প্রাণহরণকারী দুঃখ বেদনায় সহিষ্ণু হন।

“সো তেহি” অর্থে আতঙ্কস্পর্শে, ক্ষুধায়, শীতে এবং গরমে স্পর্শিত, উৎপীড়িত, সংযুক্ত ও সমন্বিত হয়। “বহুধা” বলতে অনেক প্রকারে স্পর্শিত, উৎপীড়িত, সংযুক্ত ও সমন্বিত হয়। “অনোকো” অর্থে অভিসংস্কার সহগত বিজ্ঞানের অবকাশ করে না। অথবা কায়দুশ্চরিতের, বাক্‌দুশ্চরিতের, মনোদুশ্চরিতের অবকাশ করে না।

‘বীর্যপরাক্রম’ বলতে চৈতসিক বীর্যারম্ভ, নিষ্ক্রম, পরাক্রম, উদ্যোম, ব্যায়াম, উৎসাহ, উদ্যোগ, চেষ্টা, শক্তি, স্থিতি, অশিথিল পরক্রমতা, অনিক্ষিপ্তছন্দতা, অনিক্ষিপ্তধুরতা, ধুরসম্প্রগ্রাহী, বীর্য, বীর্যেন্দ্রিয়, বীর্যবল, সম্যক ব্যায়াম। বীর্য, পরাক্রম দৃঢ় করেন, স্থির করেন; দৃঢ়প্রতিজ্ঞ ও অবস্থিতপ্রতিজ্ঞ হন।

তাই ভগবান বলেছেন :

তিনি অসুস্থা, ক্ষুধা ও শীতোষ্ণে সহিষ্ণু হন। তদ্‌দ্বারা অনেক প্রকারে আক্রান্ত হলেও গৃহত্যাগী ভিক্ষু বীর্যপরাক্রম দৃঢ় করে।

 

২০২. তিনি চুরি করবেন না, মিথ্যাকথা বলবেন না। ভীত সাহসী সব প্রাণিকে তিনি মৈত্রী দ্বারা স্পর্শ করেন। তিনি মনের আবিলতাকে ‘মারের পক্ষ’ বলে জেনে তা ত্যাগ করেন।

“থেয্যং ন কারে” বলতে এক্ষেত্রে ভিক্ষু অদত্তবস্তু গ্রহণ করেন না, অদত্তবস্তু গ্রহণ হতে প্রতিবিরত হয়ে দানশীল হন, দানেচ্ছু হন; চুরি না করে নির্দোষ অবস্থায় অবস্থান করেন। “ন মুসা ভণেয্য” অর্থে এক্ষেত্রে ভিক্ষু মিথ্যাবাক্য ত্যাগ করেন, মিথ্যাবাক্য হতে প্রতিবিরত হয়ে লোকের নিকট সত্যবাদী, সত্যভাষী, সত্যনিষ্ট, বিশ্বস্ত, অবিসংবাদী (যথার্থবাদী) হন।

“মেত্তা” বলতে সত্ত্বগণের প্রতি যে মৈত্রী, মিত্রভাব, সহানুভূতি, দয়া, সৌহার্দ, করুণা, হিতকামনা, অনুকম্পা, অব্যাপাদ, অহিংসা, অদ্বেষ, কুশলমূল। “তসা” অর্থে যাদের ভয়ার্থ তৃষ্ণা অপ্রহীন, যাদের ভয়-ভৈরব অপ্রহীন। কী কারণে ভীত বলা হয়? তারা ত্রাসিত, ভীত, আতঙ্কিত, ভয়ার্ত ও সন্ত্রস্ত হয়; সে কারণে ভীত বলা হয়। “থাৰরা” অর্থে যাঁদের ভয়ার্থ তৃষ্ণা প্রহীন, যাঁদের ভয়-ভৈরব প্রহীন। কী কারণে সাহসী বলা হয়? তাঁরা ত্রাসিত হন না, ভীত হন না, আতঙ্কিত হন না, ভয়ার্ত হন না ও সন্ত্রস্ত হন না; সে কারণে সাহসী বলা হয়। ভীত ও সাহসী উভয়কে মৈত্রী দ্বারা স্পর্শ করেন, স্ফুরণ করেন; বিপুল, মহৎ, অপ্রমান, অবৈরী, অব্যাপাদ ও মৈত্রীসহগত চিত্তে স্ফুরণ করে অবস্থান করেন।

“যদা” যখন। “মনসো” যা চিত্ত, মন, মানস, হৃদয়, পাণ্ডুর, মন মনায়তন, মনেন্দ্রিয়, বিজ্ঞান, বিজ্ঞানস্কন্ধ ও তজ্জনিত মনোবিজ্ঞানধাতু। কায়দুশ্চরিত দ্বারা চিত্ত আবিল হয়, আলোড়িত হয়, চঞ্চল হয়, অস্থির হয়, চালিত হয়, বিপথগামী হয়, অশান্ত হয়। বাক্‌দুশ্চরিত দ্বারা... মনোদুশ্চরিত দ্বারা... রাগে... দ্বেষে... মোহে... ক্রোধে... উপনাহ দ্বারা... ম্রক্ষ দ্বারা... পলাস দ্বারা... ঈর্ষায়... মাৎসর্যে... মায়ায়... শঠতায়... ভণ্ডামির দ্বারা... ঔদ্ধত্যে... মানে... অতিমানে... মত্ততায়... প্রমত্ততায়... সবক্লেশ দ্বারা... সবদুশ্চরিত দ্বারা... সব উদ্বেগে... সব পরিদাহ দ্বারা... সব সন্তাপ দ্বারা... সব অকুশলাভিসংস্কার দ্বারা চিত্ত আবিল হয়, আলোড়িত হয়, চঞ্চল হয়, অস্থির হয়, চালিত হয়, বিপথগামী হয়, অশান্ত হয়। চিত্তের আবিলভাব জানেন, বুঝেন, জ্ঞাত হন, চেনেন, প্রতিবিদ্ধ করেন।

“কণ্হো” যা মার, কৃষ্ণ, অধিপতি, অন্তগু, নমুচি, প্রমত্তবন্ধু। কৃষ্ণপক্ষ, মারপক্ষ, মারপাশ, মারবরশি, মারামিষ, মার-বিষয়, মারনিবাস, মারগোচর ও মারবন্ধন ত্যাগ করেন, অপনোদন করেন, ধ্বংস করেন, বিনষ্ট করেন। এভাবে কৃঞ্চপক্ষকে অপনোদন করেন। অথবা কৃষ্ণপক্ষ, মারপক্ষ, অকুশলপক্ষ, দুঃখের হেতুপ্রদ, দুঃখ বিপাক, নিরয়সংবর্তনিক (নিরয়ে সংবর্তনকারী), তির্যগ্‌যোনি সংবর্তনিক এবং প্রেতবিষয় সংবর্তনিক ত্যাগ করেন, অপনোদন করেন, ধ্বংস করেন, বিনষ্ট করেন। এভাবে কৃষ্ণেরপক্ষকে অপনোদন করেন।

তাই ভগবান বলেছেন :

তিনি চুরি করবেন না, মিথ্যাকথা বলবেন না। ভীত সাহসী সব প্রাণিকে তিনি মৈত্রী দ্বারা স্পর্শ করেন। তিনি মনের আবিলতাকে ‘মারের পক্ষ’ বলে জেনে তা ত্যাগ করেন।

 

২০৩. তিনি ক্রোধ ও অতিমানের অধীন হন না এবং সেসবের মূল উৎপাটন করে অবস্থান করেন। প্রিয় ও অপ্রিয় বিষয়কে তিনি অবশ্যই অতিক্রম করেন।

“ক্রোধ” বলতে যা চিত্তের আঘাত, প্রতিঘাত... হিংস্রতা, ক্ষোভ এবং চিত্তের অসন্তুষ্টিতা। “অতিমান” অর্থে এক্ষেত্রে কোনো কোনো (ভিক্ষু) জাতি দ্বারা, গোত্র দ্বারা... বা অন্যতর অন্যতর বিষয় দ্বারা অপরকে অতিশয় অবজ্ঞা করে থাকে। ক্রোধ ও অতিমানের অধীন হন না; ক্রোধ, অতিমান ত্যাগ করেন, বিদূরীত করেন, বিনষ্ট করেন, সম্পূর্ণরূপে ধ্বংস করেন।

ক্রোধের মূল কী রকম? অবিদ্যা মূল, ভ্রান্ত মনোনিবেশ মূল, আত্মাভিমান মূল, পাপে লজ্জাহীনতা মূল, পাপে ভয়হীনতা মূল, চঞ্চলতা মূল, ইহা ক্রোধের মূল। অতিমানের মূল কী রকম? অবিদ্যা মূল, ভ্রান্ত মনোনিবেশ মূল, আত্মাভিমান মূল, পাপে লজ্জাহীনতা মূল, পাপে ভয়হীনতা মূল, চঞ্চলতা মূল, ইহা অতিমানের মূল। ক্রোধ ও অতিমানের মূল উৎপাটন, উচ্ছেদ, উত্তোলন, নির্মূল, উন্মুলন, ত্যাগ, বিদূরীত, বিনাশ ও সম্পূর্ণরূপে ধ্বংস করে স্থিত থাকেন, প্রতিষ্ঠিত হন।

“অথ” শব্দটি পদসন্ধি, পদসংসর্গ, পদপূরক, অক্ষর সমবায়, ব্যঞ্জন সংশ্লিষ্টতা, পদানুক্রম। “পিযা” বলতে দুই প্রকার প্রিয়; যথা : সত্ত্বপ্রিয় ও সংস্কারপ্রিয়। সত্ত্বপ্রিয় কিরূপ? এখানে যারা তার অর্থকামী, হিতকামী, সুখকামী, শান্তি বা মঙ্গলকামী, মাতা-পিতা, ভ্রাতা-ভগ্নি, পুত্র-কন্যা, মিত্র-অমাত্য ও রক্তসম্পর্কিত জ্ঞাতি-এরা সত্ত্বপ্রিয়। সংস্কারপ্রিয় কী রকম? মনোজ্ঞরূপ, মনোজ্ঞশব্দ, মনোজ্ঞগন্ধ, মনোজ্ঞরস, মনোজ্ঞস্পর্শ; এগুলো সংস্কারপ্রিয়। “অপ্পিযা” বলতে দুই প্রকার অপ্রিয়; যথা : সত্ত্ব অপ্রিয় ও সংস্কার অপ্রিয়। সত্ত্ব অপ্রিয় কিরূপ? এখানে যারা তার অনর্থকামী, অহিতকামী, দুঃখকামী, অশান্তি বা অমঙ্গলকামী, শত্রু কামী হয়; এরা সত্ত্ব অপ্রিয়। সংস্কার অপ্রিয় কী রকম? অমনোজ্ঞরূপ, অমনোজ্ঞশব্দ, অমনোজ্ঞগন্ধ, অমনোজ্ঞরস, অমনোজ্ঞস্পর্শ-এগুলো সংস্কার অপ্রিয়। “অবশ্যই” বলতে নির্দিষ্ট বচন, সংশয়শূন্য বচন, নিশঙ্ক বচন, সন্দেহহীন বচন, বিশ্বস্ত বচন, সুনিশ্চিত বচন, সত্য বচন, ব্যর্থহীন বচন—অবশ্যই। প্রিয়-অপ্রিয়, মনোজ্ঞ-অমনোজ্ঞ, সুখ-দুঃখ, সোমনস্য-দৌর্মনস্য, ইষ্ট-অনিষ্টকে লাভ করেন বা জয় করেন, পরাভূত করেন বা অর্জন করেন।

তাই ভগবান বলেছেন :

তিনি ক্রোধ ও অতিমানের অধীন হন না এবং সেসবের মূল উৎপাটন করে অবস্থান করেন। প্রিয় ও অপ্রিয় বিষয়কে তিনি অবশ্যই অতিক্রম করেন।

 

২০৪. প্রজ্ঞাকে সম্মুখে রেখে অবস্থান করে প্রীতি প্রমোদ্য উৎপন্ন হয় এবং দুঃখসমূহ ধ্বংস হয়। নির্জন শয়নাসনে অনিচ্ছা বা অরতিকে সহ্য করবেন, আর চারি প্রকার পরিদেবন বা দৌর্মনস্য ধর্মেও সহনশীল হবেন।

“পঞ্ঞা” বলতে যা প্রজ্ঞা, প্রজানন, বিচার, প্রবিচার, ধর্মবিচার... অমোহ, সক্যক দৃষ্টি। “পঞ্ঞং পুরক্খত্বা” অর্থে এক্ষেত্রে কেউ কেউ প্রজ্ঞাকে সম্মুখে রেখে বিচরণ করেন। অধিকন্তু প্রজ্ঞাধ্বজ, প্রজ্ঞাকেতু, প্রজ্ঞাধিপ্রত্যয়, বিচয় বা বিচারবহুল, অনুসন্ধানবহুল, বিবেচনাবহুল, বিদীর্ণকরণবহুল হয়ে তৎস্বভাবযুক্ত, তদবহুল, তদনুরূপ, তৎসদৃশ, তদুপযুক্ত, তদুপযোগী, তদ্‌অধিমুক্ত, তদধিপ্রত্যয় ও পরিজ্ঞানে অবস্থানকারী হন। এভাবে প্রজ্ঞাকে সম্মুখে রেখে অবস্থান করেন।

অথবা গমনকালে “আমি গমন করছি” বলে প্রকৃষ্টরূপে জানেন; স্থিতাবস্থায় “স্থিত রয়েছি” বলে প্রকৃষ্টরূপে জানেন; উপবিষ্টাবস্থায় “উপবিষ্ট রয়েছি” বলে প্রকৃষ্টরূপে জানেন; শায়িতাবস্থায় “শায়িত রয়েছি” বলে জানেন। এভাবে প্রজ্ঞাকে সম্মুখে রেখে বিচরণ করেন।

অথবা সম্মুখ গমনে ও পশ্চাৎ গমনে স্মৃতিসম্প্রজ্ঞানী হন; অবলোকনে, বিলোকনে স্মৃতিসম্প্রজ্ঞানী হন; সঙ্কোচনে, প্রসারণে স্মৃতিসম্প্রজ্ঞানী হন; সংঘাটি-পাত্র-চীবর ধারণে স্মৃতিসম্প্রজ্ঞানী হন; ভোজন-পান-চর্বন-খাদন-আস্বাদনে স্মৃতিসম্প্রজ্ঞানী হন; মল-মূত্র ত্যাগে স্মৃতিসম্প্রজ্ঞানী হন; গমন-দাঁড়ান-উপবেশন-শয়ন-জাগরণ-ভাষণ ও মৌনাবলম্বনে স্মৃতিসম্প্রজ্ঞানী হন। এভাবে প্রজ্ঞাকে সম্মুখে রেখে বিচরণ করেন।

“কল্যাণপ্রীতি” বলতে বুদ্ধানুস্মৃতি ভাবনাবশে প্রীতি, প্রমোদ্য উৎপন্ন হয়-কল্যাণপ্রীতি। ধর্মানুস্মৃতি, সংঘানুস্মৃতি, শীলানুস্মৃতি, ত্যাগানুস্মৃতি, দেবতানুস্মৃতি, আনাপানানুস্মৃতি, মরণানুস্মৃতি, কায়গতানুস্মৃতি ও উপশমানুস্মৃতি ভাবনাবশে প্রীতি, প্রমোদ্য উৎপন্ন হয়—কল্যাণপ্রীতি। এ অর্থে প্রজ্ঞাকে সম্মুখে রেখে কল্যাণপ্রীতি।

“পরিস্সযযা” বলতে দুই প্রকার দুঃখ; যথা : প্রকাশিত দুঃখ ও প্রতিচ্ছন্ন দুঃখ... এগুলোকে বলা হয় প্রকাশিত দুঃখ... এগুলোকে বলা হয় প্রতিচ্ছন্ন দুঃখ... এরূপে আশ্রয় করে। সেই নিপীড়নসমূহ ধ্বংস করেন, পরাস্ত করেন, পরাভূত করেন, বিনষ্ট করেন ও বিনাশ করেন—সেই দুঃখসমূহ ধ্বংস করে।

“অরতি” বলতে নিরুৎসাহ, নিরানন্দ, উৎসাহশূন্য, অবসাদ, উদ্বেগ, দুশ্চিন্তা বুঝায়। নির্জন শয়নাসনে বা অন্যতর অন্যতর অতিশয় পবিত্র ধর্মসমূহে নিরুৎসাহকে সহ্য বা পরাজিত করবেন, জয় করবেন, পরাভূত করবেন, বিনষ্ট করবেন, বিনাশ করবেন।

চারি প্রকার পরিদেবনীয় ধর্ম সহ্য করবেন, জয় করবেন, পরাভূত করবেন, ধ্বংস করবেন, বিনষ্ট করবেন, বিনাশ করবেন-চারি প্রকার পরিদেবন ধর্ম বিনাশ করবেন।

তাই ভগবান বলেছেন :

প্রজ্ঞাকে সম্মুখে রেখে অবস্থান করে প্রীতি প্রমোদ্য উৎপন্ন হয় এবং দুঃখসমূহ ধ্বংস হয়। নির্জন শয়নাসনে অনিচ্ছা বা অরতিকে সহ্য করবেন, আর চারি প্রকার পরিদেবন বা দৌর্মনস্য ধর্মেও সহনশীল হবেন।

 

২০৫. কী খাব? কোথায় খাব? অহো, আজ দুঃখে বা কষ্টে কোথায় শয়ন করব? এভাবে এই (ভোজন-শয্যাসন) বিতর্কে পরিদেবন (অনুতাপ) করে থাকে। গৃহত্যাগী শৈক্ষ্য (ভিক্ষু) এসব হীনবিতর্ক দমন করবেন।

কী খাব? বলতে কী ভোজন করব? ভাত, মিষ্টান্ন (কুম্মাসং), রুটি (সত্তুং), মাছ অথবা মাংস? কী খাব? “কোথায় খাব?” অর্থে কোথায় ভোজন করব? ক্ষত্রিয়কুলে, ব্রাহ্মণকুলে, বৈশ্যকুলে অথবা শূদ্রকুলে? এ অর্থে কী খাব? কোথায় খাব?

“অহো, আজ দুঃখে বা কষ্টে কোথায় শয়ন করব?” বলতে এই রাত্রিটা দুঃখে বা কষ্টে কোথায় শয়ন করব? তক্তার উপরে, (ফলকে) ছোট মাদুরে, চর্মখণ্ডে, তৃণশয্যায়, পর্ণ বা পত্র শয্যায় অথবা পলাল (খড়) শয্যায়? আগামী রাত্রিটা সুখে কোথায় শয়ন করব? মঞ্চে, পীঠে (আসনে), মাদুরে, কোমল গদিতে, বিহারে, অর্ধছাদযুক্ত বিহারে (অড্ঢযোগ), প্রাসাদে, হর্ম্য প্রাসাদে অথবা গুহায়? এ অর্থে কষ্টে কোথায় শয়ন করব?

“এসব বিতর্কে” বলতে পিণ্ডপাত প্রতিসংযুক্ত দ্বিবিধ বিতর্কে, শয্যাসন প্রতিসংযুক্ত দ্বিবিধ বিতর্কে। “পরিদেবন করে থাকে” অর্থে অনুশোচনা করে, অনুতাপ করে, এই (ভোজন-শয্যাসন) বিতর্কে পরিদেবন করে থাকে।

“শৈক্ষ্য” বলা হয়, কী কারণে শৈক্ষ্য বলা হয়? শিক্ষা করেন, এ অর্থে শৈক্ষ্য। কী শিক্ষা করেন? অধিশীল শিক্ষা করেন, অধিচিত্ত শিক্ষা করেন ও অধিপ্রজ্ঞা শিক্ষা করেন। অধিশীল শিক্ষা কিরূপ?... ইহা অধিপ্রজ্ঞা শিক্ষা। এই ত্রিবিধ শিক্ষা মনোযোগ দিয়ে শিক্ষা করেন; জ্ঞাত হয়ে, দেখে, প্রত্যবেক্ষণ করে ও চিত্তকে অধিষ্ঠান (বা অভিনিবেশ) করে শিক্ষা করেন। শ্রদ্ধায় আনত হয়ে শিক্ষা করেন; বীর্য প্রগ্রহ (বা ধারণ) করে, স্মৃতি উপস্থাপন করে, চিত্তকে সমাধিস্থ বা কেন্দ্রীভূত করে, প্রজ্ঞা দ্বারা প্রজানন বা জ্ঞাত হয়ে শিক্ষা করেন। অভিজ্ঞেয় বিষয়কে অভিজ্ঞাত হয়ে শিক্ষা করেন; পরিজ্ঞেয় বিষয়কে পরিজ্ঞাত হয়ে, প্রহাতব্য বিষয়কে পরিত্যাগ করে, ভাবিতব্য বিষয়কে ভাবিত করে এবং সাক্ষাৎকরণীয় বিষয়কে সাক্ষাৎ করে শিক্ষা করেন, আচরণ করেন, সমাচরণ করেন ও গ্রহণ করে পালন বা শিক্ষা করেন। সেই কারণে “শৈক্ষ্য” বলা হয়। (সেই ভোজন-শয্যাসন হীনবিতর্ক) বিনয় (ধ্বংস বা বিনাশ), প্রতিবিনয়, প্রহান, উপশম, পরিত্যাগ ও প্রতিপ্রশ্রদ্ধি বা প্রশান্ত করে অধিশীল শিক্ষা করেন, অধিচিত্ত শিক্ষা করেন এবং অধিপ্রজ্ঞা শিক্ষা করেন। এই ত্রিবিধ শিক্ষা মনোযোগ দিয়ে শিক্ষা করেন; জ্ঞাত হয়ে... এবং সাক্ষাৎকরণীয় বিষয়কে সাক্ষাৎ করে শিক্ষা করেন, আচরণ করেন, সমাচারণ করেন ও গ্রহণ করে পালন করেন, শৈক্ষ্য দমন করবেন।

কিরূপে গৃহবাসী হয়? এক্ষেত্রে কোনো কোনো ভিক্ষু কুল-বাধায় সমন্নাগত হয়, গণ বা পরিষদ-বাধায়... আবাস-বাধায়... চীবর-বাধায়... পিণ্ডপাত-বাধায়... শয্যাসন-বাধায়... ওষুধ-প্রত্যয়-ভৈষজ্য-পরিষ্কার বা উপকরণ বাধায় সমন্নাগত হয়। (সে) এরূপে গৃহবাসী হয়। কিরূপে গৃহত্যাগী হন? এক্ষেত্রে ভিক্ষু কুল-বাধায় সমন্নাগত হন না, গণ বা পরিষদ-বাধায়... আবাস-বাধায়... চীবর-বাধায়... পিণ্ডপাত-বাধায়... শয্যাসন-বাধায়... ওষুধ-প্রত্যয়-ভৈষজ্য-পরিষ্কার বা উপকরণ বাধায় সমন্নাগত হন না। (তিনি) এরূপেই গৃহত্যাগী হন।

“মগধরাজ্যে, কোশলরাজ্যে ও বৃজিবংশের ভূমিতে একাকী গিয়ে সংঘহীন হয়ে বিচরণকারী মৃগের ন্যায় ভিক্ষুগণ গৃহত্যাগী হয়ে অবস্থান করেন।” “(মঙ্গলজনক) আচরণ, সু-আচরণ ও সর্বদা গৃহহীন অবস্থান উত্তম। অর্থকর প্রশ্ন ও প্রদক্ষিণ বা শুভকর্ম আকিঞ্চনের শ্রমণত্ব।”

গৃহত্যাগী শৈক্ষ্য ভিক্ষু এসব হীনবিতর্ক দমন করবেন।

তাই ভগবান বলেছেন :

কী খাব? কোথায় খাব? অহো, আজ দুঃখে বা কষ্টে কোথায় শয়ন করব? এভাবে এই (ভোজন-শয্যাসন) বিতর্কে পরিদেবন (অনুতাপ) করে থাকে। গৃহত্যাগী শৈক্ষ্য (ভিক্ষু) এসব হীনবিতর্ক দমন করবেন।

 

২০৬. সৎভাবে অন্ন ও বস্ত্র লাভ করে তিনি সন্তুষ্টির অর্থ, মাত্রা বা পরিমাণ জানবেন। ঐ বিষয়ে সতর্ক হয়ে তিনি সংযমতা অবলম্বন করে গ্রামে বিচরণ করবেন। রাগান্বিত হলেও কটু কথার প্রয়োগ করবেন না।

“অন্ন” (অন্নং) বলতে ভাত, মিষ্টান্ন, রুটি, মাছ, মাংস। “বস্ত্র” অর্থে ছয় প্রকার চীবর—১) ক্ষৌম-চীবর, ২) কার্পাস-চীবর, ৩) কৌশেয়্য (রেশমি)-চীবর, ৪) কম্বল বা পশমি-চীবর, ৫) শণ-চীবর এবং ৬) পাট-চীবর। কুহনকর্ম (প্রবঞ্চনা), লেপনকর্ম, নৈমিত্তিক (দৈবজ্ঞ)-কর্ম, নিষ্পেসিক (ইন্দ্রজাল)-কর্ম, লাভে লাভ লোলুপতা, দারু বা কাষ্ঠখণ্ড দান, বেণু (বাঁশ) দান, পাত্র দান, পুষ্প দান, ফল দান, সাবান (সিনান) দান, চূর্ণ দান, মৃত্তিকা দান, দন্তকাষ্ঠ দান, মুখ ধোয়ার জল দান, চাটুবাক্য ব্যবহার বা খোসামোদ, সত্যাসত্য বা বাজে কথায় (মিষ্টি কথায়) অপরের মন সন্তুষ্টকরণ, সন্তান বা শিষ্যদের আদরকরণ, পিঠা দান, বাস্তুবিদ্যা, পশুপক্ষীবিদ্যা, নক্ষত্রবিদ্যা, দূত হয়ে গমন, প্রেরিত হয়ে বা সংবাদবাহকরূপে গমন, পদব্রজে গমনকারী সংবাদবাহক, বৈদ্যকর্ম, প্রতিপিণ্ডদান [ভিক্ষায় লব্ধ আহার হতে গৃহীর মন আকর্ষণের জন্য পরিবারস্থ লোকদের কিঞ্চিৎ দেয়া] এবং দান উৎপাদন সদৃশ ধর্ম (কর্ম) ব্যতিরেকে চীবর ও পিণ্ডপাত লাভ করে, প্রাপ্ত হয়ে, পেয়ে, অধিকার করে, অর্জন করে, প্রতিলাভ করে। এ অর্থে সৎভাবে অন্ন ও বস্ত্র লাভ করে।

“তিনি মাত্রা জানবেন” বলতে দুটি কারণ (বা উপায়) দ্বারা মাত্রা জানেন, প্রতিগ্রহণ দ্বারা এবং পরিভোগ দ্বারা।

কিরূপে প্রতিগ্রহণ দ্বারা মাত্রা জানেন? (ভিক্ষু) অল্পপরিমাণ দান দিলেও কুলানুদয়ায়, কুলানুরক্ষার জন্য এবং কুল অনুকম্পা করে প্রতিগ্রহণ করেন, বহুপরিমাণে দান দিলেও দেহরক্ষার জন্য চীবর প্রতিগ্রহণ করেন এবং উদর পূর্ণতার জন্য পিণ্ডপাত প্রতিগ্রহণ করেন। এভাবে প্রতিগ্রহণ দ্বারা মাত্রা জানেন।

কিরূপে পরিভোগ দ্বারা মাত্রা জানেন? তিনি মনোযোগ-সহকারে চীবর পরিধান করেন, তা শুধুমাত্র শীত-উষ্ণতা হতে রক্ষা পাবার জন্য, ডাঁশ, মশা, বাতাস, তাপ ও সরীসৃপ প্রভৃতির স্পর্শ নিবারণের জন্য এবং লজ্জাজনক স্থান আচ্ছাদনের জন্য চীবর পরিধান করেন। তিনি মনোযোগ-সহকারে আহার করেন, তা ক্রীড়ার জন্য নয়, মত্ততার জন্য নয়, মণ্ডনের জন্য নয়, বিভূষণের জন্য নয়, শুধুমাত্র এই কায়ের স্থিতি ও রক্ষার জন্য, ক্ষুধারোগ নিবারণের জন্য, ব্রহ্মচর্য রক্ষার জন্য, পুরাতন ক্ষুধা-বেদনা বিনাশের জন্য এবং (আহারজনিত) নব নব ক্ষুধা-বেদনা অনুৎপাদনের জন্য, অধিকন্তু আমার জীবনযাত্রা অনবদ্য ও সুখাবস্থান হবে। তিনি মনোযোগ-সহকারে শয়নাসন প্রতিসেবন করেন, তা শুধুমাত্র শীত-উষ্ণতা হতে রক্ষা পাবার জন্য, ডাঁশ, মশা, বাতাস, তাপ ও সরীসৃপ প্রভৃতির স্পর্শ নিবারণের জন্য এবং ঋতুর উৎপাত হতে রক্ষা পাবার জন্য, কর্মস্থানে একাগ্রতা সাধনের জন্য শয্যাসন প্রতিসেবন করেন। তিনি মনোযোগ-সহকারে ওষুধ-প্রত্যয়-ভৈষজ্য-পরিষ্কার প্রতিসেবন করেন, তা শুধুমাত্র উৎপন্ন ব্যাধির বেদনাসমূহ ধ্বংস করার জন্য এবং নিরাময় লাভের জন্য প্রতিসেবন করেন। এভাবে পরিভোগ দ্বারা মাত্রা জ্ঞাত হন। এই দুটি কারণ দ্বারা মাত্রা জানেন, জ্ঞাত হন, উপলব্ধি করেন এবং প্রতিবিদ্ধ করেন।

এক্ষেত্রে ভিক্ষু যেকোনো চীবর লাভে সন্তুষ্ট হন, যেকোনো চীবর লাভের সন্তুষ্টিতে প্রশংসাকারী হন, চীবর লাভের জন্য অপকৌশলে অনুপযুক্ত কার্য করেন না; তিনি চীবর অলাভে মন খারাপ করেন না, লব্ধ চীবরে অননুরক্ত, অবিহ্বল ও নির্দোষী হন; আদীনবদর্শী হয়ে পরিণামদর্শী প্রজ্ঞা পরিভোগ করেন; তদ্ধেতু তিনি যেকোনো চীবর লাভের সন্তুষ্টিতে আত্মপ্রশংসা করেন না এবং অপরকেও নিন্দা করেন না। যে ভিক্ষু তথায় দক্ষ, অনলস, সম্প্রজ্ঞানী, মনোযোগী—একে বলা হয় অভিজ্ঞ, প্রসিদ্ধ ও আর্যবংশে স্থিত ভিক্ষু।

পুনশ্চ, ভিক্ষু যেকোনো পিণ্ডপাত লাভে সন্তুষ্ট হন, যেকোনো পিণ্ডপাত লাভের সন্তুষ্টিতে প্রশংসাকারী হন, পিণ্ডপাত লাভের জন্য অপকৌশলে অনুপযুক্ত কার্য করেন না; তিনি পিণ্ডপাত অলাভে মন খারাপ করেন না, লব্ধ পিণ্ডপাতে অননুরক্ত, অবিহ্বল ও নির্দোষী হন; আদীনবদর্শী হয়ে পরিণামদর্শী প্রজ্ঞা পরিভোগ করেন; তদ্ধেতু তিনি যেকোনো পিণ্ডপাত লাভের সন্তুষ্টিতে আত্মপ্রশংসা করেন না এবং অপরকেও নিন্দা করেন না। যে ভিক্ষু তথায় দক্ষ, অনলস, সম্প্রজ্ঞানী, মনোযোগী—একে বলা হয় অভিজ্ঞ, প্রসিদ্ধ ও আর্যবংশে স্থিত ভিক্ষু।

পুনশ্চ, ভিক্ষু যেকোনো শয়নাসন লাভে সন্তুষ্ট হন, যেকোনো শয়নাসন লাভের সন্তুষ্টিতে প্রশংসাকারী হন, শয়নাসন লাভের জন্য অপকৌশলে অনুপযুক্ত কার্য করেন না; তিনি শয়নাসন অলাভে মন খারাপ করেন না, লব্ধ শয়নাসনে অননুরক্ত, অবিহ্বল ও নির্দোষী হন; আদীনবদর্শী হয়ে পরিণামদর্শী প্রজ্ঞা পরিভোগ করেন; তদ্ধেতু তিনি যেকোনো শয়নাসন লাভের সন্তুষ্টিতে আত্মপ্রশংসা করেন না এবং অপরকেও নিন্দা করেন না। যে ভিক্ষু তথায় দক্ষ, অনলস, সম্প্রজ্ঞানী, মনোযোগী—একে বলা হয় অভিজ্ঞ, প্রসিদ্ধ ও আর্যবংশে স্থিত ভিক্ষু।

পুনশ্চ, ভিক্ষু যেকোনো ওষুধ-প্রত্যয়-ভৈষজ্য-পরিষ্কার লাভে সন্তুষ্ট হন, যেকোনো ওষুধ-প্রত্যয়-ভৈষজ্য-পরিষ্কার লাভের সন্তুষ্টিতে প্রশংসাকারী হন, ওষুধ-প্রত্যয়-ভৈষজ্য-পরিষ্কার লাভের জন্য অপকৌশলে অনুপযুক্ত কার্য করেন না; তিনি ওষুধ-প্রত্যয়-ভৈষজ্য-পরিষ্কার অলাভে মন খারাপ করেন না, লব্ধ ওষুধ-প্রত্যয়-ভৈষজ্য-পরিষ্কারে অননুরক্ত, অবিহ্বল ও নির্দোষী হন; আদীনবদর্শী হয়ে পরিণামদর্শী প্রজ্ঞা পরিভোগ করেন; তদ্ধেতু তিনি যেকোনো ওষুধ-প্রত্যয়-ভৈষজ্য-পরিষ্কার লাভের সন্তুষ্টিতে আত্মপ্রশংসা করেন না এবং অপরকেও নিন্দা করেন না। যে ভিক্ষু তথায় দক্ষ, অনলস, সম্প্রজ্ঞানী, মনোযোগী—একে বলা হয় অভিজ্ঞ, প্রসিদ্ধ ও আর্যবংশে স্থিত ভিক্ষু।

“সো তেসু গুত্তো” বলতে তিনি চীবর, পিণ্ডপাত, শয়নাসন ও ওষুধ-প্রত্যয়-ভৈষজ্য-পরিষ্কারে রক্ষিত, জাগ্রত, সংরক্ষিত, সংবৃত। এভাবে তিনি সেসবে সংরক্ষিত। অথবা আয়তনসমূহে রক্ষিত, জাগ্রত, সংরক্ষিত, সংবৃত। এভাবে তিনি সেসবে সংরক্ষিত।

“যতচারি গামে” গ্রাম হতে সতর্ক, সচেতন, রক্ষিত, জাগ্রত, সংরক্ষিত, সংবৃত।

(কোনো প্রকার) দূষিত, আক্রোশমূলক, অবজ্ঞামূলক, অপমানমূলক, গর্হিত, নিন্দিত, কর্কশ ও কটুবাক্য বলেন না, ভাষণ করেন না; আক্রোশকারীকে প্রতি আক্রোশ করেন না; রোষকারীকে প্রতিরোষ করেন না; ঝগড়াকারীর সাথে প্রতি ঝগড়া করেন না, কলহ করেন না, ঝগড়া করেন না,, বিগ্রহ করেন না, বিবাদ করেন না, দ্বন্দ্ব বা বিরোধ করেন না; কলহ, ঝগড়া, বিগ্রহ, বিবাদ ও দ্বন্দ্ব পরিত্যাগ করেন, অপনোদন করেন, অপসারণ করেন ও সম্পূর্ণরূপে ধ্বংস করেন; এবং কলহ, ঝগড়া, বিগ্রহ, বিবাদ, দ্বন্দ্ব হতে আরত, বিরত, প্রতিবিরত, নিষ্ক্রান্ত, মুক্ত, বিপ্রমুক্ত ও বিসংযুক্ত হয়ে বিমুক্তচিত্তে অবস্থান করেন।

তাই ভগবান বলেছেন :

সৎভাবে অন্ন ও বস্ত্র লাভ করে তিনি সন্তুষ্টির অর্থ, মাত্রা বা পরিমাণ জানবেন। ঐ বিষয়ে সতর্ক হয়ে তিনি সংযমতা অবলম্বন করে গ্রামে বিচরণ করবেন। রাগান্বিত হলেও কটু কথার প্রয়োগ করবেন না।

 

২০৭. চক্ষুসংযত, ধ্যানানুযুক্ত ও বিনিদ্র ভিক্ষু আলস্যপরায়ণ হন না। তিনি উপেক্ষা ও সমাহিত চিত্তে বিতর্ক এবং অকার্য বা পাপকর্ম পরিত্যাগ করেন।

কিরূপে বিক্ষিপ্তচক্ষু হয়? এক্ষেত্রে কোনো ভিক্ষু চক্ষুলোলুপ ও চক্ষুলোলে বা চক্ষুস্পৃহায় সমন্নাগত হয়, “অদৃষ্টকে দেখা উচিত, দৃষ্টকে অতিক্রম করা উচিত” বলে রূপ দর্শনার্থে আরাম হতে আরামে, উদ্যান হতে উদ্যানে, গ্রাম হতে গ্রামে, নিগম হতে নিগমে, নগর হতে নগরে, রাষ্ট্র হতে রাষ্ট্রে এবং জনপদ হতে জনপদে দীর্ঘ ভ্রমণ (চারিকং) ও অনবস্থিত (অনিশ্চিত) ভ্রমণে নিয়োজিত হয়। এরূপেই বিক্ষিপ্তচক্ষু হয়।

অথবা ভিক্ষু অন্তরঘরে প্রবিষ্ট হয়ে ও মার্গপ্রতিপন্ন হয়ে অসংযত হয়ে গমন করে। হস্তি, অশ্ব, রথ, পদাতিক সৈন্য (পত্তি), স্ত্রী, পুরুষ, কুমার, কুমারী, বাজার, ঘরসম্মুখ, ঊর্ধ্বদিকে ও নিম্নদিকে অবলোকন করে করে চলে এবং বিশৃঙ্খলভাবে দিগ্‌বিদিক গমন করে। এরূপেই বিক্ষিপ্তচক্ষু হয়।

অথবা ভিক্ষু চক্ষু দ্বারা রূপ দর্শন করে নিমিত্তগ্রাহী ও অনুব্যঞ্জনগ্রাহী হয়। যে-কারণে চক্ষেন্দ্রিয় অসংযত হয়ে অবস্থানকালে অভিধ্যা, দৌর্মনস্য, পাপ ও অকুশলধর্মসমূহ অনুস্রাবিত হয়; তা সংবরের জন্য উপায় অবলম্বন করে না, চক্ষেন্দ্রিয় রক্ষা করে না, চক্ষেন্দ্রিয়ে অসংযত হয়। এরূপেই বিক্ষিপ্তচক্ষু হয়।

যেমন, কোনো কোনো শ্রমণ-ব্রাহ্মণ শ্রদ্ধাপ্রদত্ত ভোজনাদি ভোজন করে এরূপ দৃশ্য দর্শন করে অবস্থান করে; যেমন-নাচ, গান, বাদ্য, দৃশ্য, আখ্যান (ইতিহাস), হস্তশব্দ (হস্ত দ্বারা পরিচালিত সঙ্গীত বিদ্যা), চারণ সঙ্গীত, কুম্ভথূন (এক প্রকার ঢোল বা রণডঙ্কা), রঙ্গমঞ্চে প্রদর্শিত দৃশ্যপট, চণ্ডাল বাজীকরের কৌশল (চণ্ডালং ৰংসং), ধোবন দৃশ্য, হস্তিযুদ্ধ, অশ্বযুদ্ধ, মহিষযুদ্ধ, বৃষভযুদ্ধ, অজযুদ্ধ, ভেড়াযুদ্ধ, কুক্কুটযুদ্ধ, বর্তকযুদ্ধ, দণ্ডযুদ্ধ, মুষ্টিযুদ্ধ, মল্লযুদ্ধ (কুস্তি), যুদ্ধের অভিসন্ধি বা নকশা, সৈন্যদলের সাজসজ্জা, সেনাব্যূহ, সৈন্য পরিদর্শন ইত্যাদি।

কিরূপে বিক্ষিপ্তচক্ষু হন না? এক্ষেত্রে কোনো ভিক্ষু চক্ষুলোলুপ ও চক্ষুলোলে বা চক্ষুস্পৃহায় সমন্নাগত হয় না, “অদৃষ্টকে দেখা উচিত, দৃষ্টকে অতিক্রম করা উচিত” বলে রূপ দর্শনার্থে আরাম হতে আরামে, উদ্যান হতে উদ্যানে, গ্রাম হতে গ্রামে, নিগম হতে নিগমে, নগর হতে নগরে, রাষ্ট্র হতে রাষ্ট্রে এবং জনপদ হতে জনপদে দীর্ঘ ভ্রমণ ও অনবস্থিত (অনিশ্চিত) ভ্রমণে নিয়োজিত হন না। এরূপেই বিক্ষিপ্তচক্ষু হন না।

অথবা ভিক্ষু অন্তরঘরে প্রবিষ্ট হয়ে ও মার্গ প্রতিপন্ন হয়ে সংযত হয়ে গমন করেন; হস্তি অবলোকন করে করে... বিশৃঙ্খলভাবে দিগ্‌বিদিক গমন করেন না। এরূপেই বিক্ষিপ্তচক্ষু হন না।

অথবা ভিক্ষু চক্ষু দ্বারা রূপ দর্শন করে নিমিত্তগ্রাহী ও অনুব্যঞ্জনগ্রাহী হন না... চক্ষেন্দ্রিয়ে সুসংযত হন। এরূপেই বিক্ষিপ্তচক্ষু হন না।

যেমন, কোনো কোনো শ্রমণ-ব্রাহ্মণ শ্রদ্ধাপ্রদত্ত ভোজনাদি ভোজন করে... সৈন্য পরিদর্শন ইত্যাদি। এরূপ দৃশ্য দর্শনে নিয়োজিত হওয়া হতে প্রতিবিরত হন। এভাবে বিক্ষিপ্তচক্ষু হন না—নিম্নদৃষ্টিবদ্ধ।

কিরূপে পাদলোলুপ (ভ্রমণ পরায়ণ) হয়? এক্ষেত্রে কোনো ভিক্ষু পাদলোলুপ ও পাদলোলে সমন্নাগত হয়। রূপ দর্শনার্থে আরাম হতে আরামে... দীর্ঘ ভ্রমণ ও অনবস্থিত (অনিশ্চিত) ভ্রমণে নিয়োজিত হয়। এরূপেই পাদলোল বা ভ্রমণ পরায়ণ হয়।

অথবা, ভিক্ষু সংঘারামে পাদলোলুপ ও পাদলোলে সমন্নাগত হয়; অর্থহেতু, কারণহেতু না থাকা সত্ত্বেও উদ্ধত (চঞ্চল) ও অ-উপশান্তচিত্তে পরিবেণ হতে পরিবেণে গমন করে। বিহার হতে... এরূপে ভবাভব কথা ভাষণ করে। এরূপেই পাদলোলুপ বা ভ্রমণপরায়ণ হয়।

ভ্রমণেচ্ছা পরিত্যাগ করেন, অপনোদন করেন, ধ্বংস করেন, বিনাশ করেন; ভ্রমণেচ্ছা হতে আরত, বিরত, প্রতিবিরত, নিষ্ক্রান্ত, মুক্ত, বিপ্রমুক্ত ও বিসংযুক্ত হয়ে বিমুক্তচিত্তে অবস্থান করেন; নির্জনস্থানে রমিত হন, নির্জনরত হন, আধ্যাত্মিক চিত্ত শান্ত করেন, অবিনষ্ট ধ্যান বিদর্শনে সমন্নাগত হয়ে বর্ধিত করেন, শূন্যাগার ধ্যানী হয়ে ধ্যানরত হন, একাগ্রচিত্তসম্পন্ন হন ও পরমার্থগুরু হন—নিম্নদৃষ্টিবদ্ধ হন, পাদলোল বা ভ্রমণপরায়ণ হন না।

“ধ্যানানুযুক্ত” বলতে দুটি কারণে ধ্যানানুযুক্ত হন—অনুৎপন্ন প্রথম ধ্যান উৎপাদনের জন্য যুক্ত, প্রযুক্ত, সম্বন্ধযুক্ত, সংযুক্ত হন; অনুৎপন্ন দ্বিতীয় ধ্যান... অনুৎপন্ন তৃতীয় ধ্যান... অনুৎপন্ন চতুর্থ ধ্যান উৎপাদনের জন্য যুক্ত, প্রযুক্ত, সম্বন্ধযুক্ত এবং সংযুক্ত হন। এরূপেই ধ্যানানুযুক্ত হন। অথবা উৎপন্ন প্রথম ধ্যান সেবন (বা অভ্যাস) করেন, ভাবনা (বা বর্ধিত) করেন, বহুলীকৃত করেন; উৎপন্ন দ্বিতীয় ধ্যান... উৎপন্ন তৃতীয় ধ্যান... উৎপন্ন চতুর্থ ধ্যান সেবন (বা অভ্যাস) করেন, ভাবনা (বা বর্ধিত) করেন এবং বহুলীকৃত করেন। এরূপেই ধ্যানানুযুক্ত হন।

“সম্পূর্ণ জাগ্রত হয়ে” বলতে এক্ষেত্রে ভিক্ষু দিনে চঙ্ক্রমণ ও উপবেশনে আরণীয় (আচ্ছাদনীয়)-ধর্মসমূহ হতে চিত্তকে পরিশোধন করেন; রাত্রির প্রথম যামে চঙ্ক্রমণ ও উপবেশনে আরণীয় ধর্মসমূহ হতে চিত্তকে পরিশোধন করেন; রাত্রির মধ্যম যামে দক্ষিণপার্শ্ব হয়ে পায়ের উপর পা রেখে সিংহশয্যা অবলম্বন করে স্মৃতিমান ও সম্প্রজ্ঞানী হয়ে উত্থানসংজ্ঞাকে স্মরণ করে শয়ন করেন; এবং রাত্রির শেষ যামে উত্থিত হয়ে চঙ্ক্রমণ ও উপবেশনে আরণীয় ধর্মসমূহ হতে চিত্তকে পরিশোধন করেন—সম্পূর্ণ জাগ্রত থেকে ধ্যানানুযুক্ত হন।

“উপেক্ষা” বলতে যা চতুর্থ ধ্যানে উপেক্ষা, উপেক্ষণ, ঔদাসীন্য, চিত্তপ্রসন্নতা ও চিত্তের মধ্যস্থতা। “সমাহিতত্ব” অর্থে যা চিত্তের স্থিতি, স্থিরতা, অবস্থিতি, সমাবস্থা, অবিক্ষেপ, স্থিরমনস্কতা, শান্ত (শমথ), সমাধীন্দ্রিয়, সমাধিবল ও সম্যক সমাধি। চতুর্থ ধ্যানে উপেক্ষা, উদ্যম, একাগ্রচিত্ত, অবিক্ষিপ্তচিত্ত, স্থিরমনস্কতা—উপেক্ষারম্ভ, সমাহিতত্ব।

“তর্ক” (তক্কা) বলতে নয় প্রকার বিতর্ক; যথা : কাম-বিতর্ক, ব্যাপাদ-বিতর্ক, বিহিংসা-বিতর্ক, জ্ঞাতি-বিতর্ক, জনপদ-বিতর্ক, অমর বা অবিনশ্বর-বিতর্ক, পরানুদয়তা (পরের প্রতি অনুকম্পা প্রদর্শন) প্রতিসংযুক্ত-বিতর্ক, লাভ-সৎকার-যশ প্রতিসংযুক্ত-বিতর্ক, নিরহংকার প্রতিসংযুক্ত-বিতর্ক-এগুলোকে নয় প্রকার বিতর্ক বলা হয়। কামবিতর্কের কামসংজ্ঞাসয়, ব্যাপাদবিতর্কের ব্যাপাদ-সংজ্ঞাসয়, বিহিংসাবিতর্কের বিহিংসা-সংজ্ঞাসয়। অথবা তর্ক, বিতর্ক ও সংকল্পের অবিদ্যাসয়, ভ্রান্ত বা অমনোযোগাসয়, আমি মানাসয়, অনৌত্তাপ্য-আসয় এবং ঔদ্ধত্য-আসয়।

“কৌকৃত্য বা মনস্তাপ” বলতে হস্তদুশ্চরিত্রতাই (হস্ত দ্বারা পাপকর্ম সম্পাদন) কৌকৃত্য, পাদদুশ্চরিত্রতাই (পা দ্বারা পাপকর্ম সম্পাদন) কৌকৃত্য, হস্ত-পাদদুশ্চরিত্রতাই কৌকৃত্য। অকপ্পিয় বা অসঙ্গত বিষয়ে কপ্পিয় বা সঙ্গতসংজ্ঞা, কপ্পিয় (সঙ্গত) বিষয়ে অকপ্পিয় (অসঙ্গত)-সংজ্ঞা; বিকালে সকালসংজ্ঞিতা, সকালে বিকালসংজ্ঞিতা; অর্বজনীয় বিষয়ে বর্জনীয়সংজ্ঞা, বর্জনীয় বিষয়ে অবর্জনীয়সংজ্ঞা। এরূপ যা দুশ্চরিত্র, দুশ্চরিত্রতা ও দুশ্চরিত্রতামূলক চিত্তের মনস্তাপ, অনুতাপ, ইহাকে কৌকৃত্য বলা হয়।

অধিকন্তু, কৃত ও অকৃত দুটি কারণেই কৌকৃত্য ও চিত্তের মনস্তাপ, অনুতাপ উৎপন্ন হয়। কিরূপে কৃত ও অকৃত কারণে কৌকৃত্য এবং চিত্তের মনস্তাপ, অনুতাপ উৎপন্ন হয়? “আমার দ্বারা কায়দুশ্চরিত কৃত হয়েছে, কায়সুচরিত কৃত হয়নি” এরূপে কৌকৃত্য ও চিত্তের মনস্তাপ, অনুতাপ উৎপন্ন হয়। “আমার দ্বারা বাক্‌দুশ্চরিত কৃত হয়েছে... আমার দ্বারা মনোদুশ্চরিত কৃত হয়েছে... আমার দ্বারা প্রাণিহত্যা কৃত হয়েছে, প্রাণিহত্যা হতে বিরতি গৃহীত হয়নি” এরূপে কৌকৃত্য ও চিত্তের মনস্তাপ, অনুতাপ উৎপন্ন হয়।” “আমার দ্বারা অদত্তবস্তু গৃহীত হয়েছে... আমার দ্বারা মিথ্যাকামাচার কৃত হয়েছে... আমার দ্বারা মিথ্যাভাষণ করা হয়েছে... আমার দ্বারা পিশুনবাক্য ভাষিত হয়েছে... আমার দ্বারা কর্কশ বাক্য ভাষিত হয়েছে... আমার দ্বারা সম্প্রলাপ বাক্য ভাষিত হয়েছে... আমার দ্বারা অভিধ্যা কৃত হয়েছে... আমার দ্বারা ব্যাপাদ সম্পাদিত হয়েছে... আমার দ্বারা মিথ্যাদৃষ্টি সম্পাদিত হয়েছে, সম্যক দৃষ্টি কৃত হয়নি” এরূপে কৌকৃত্য ও চিত্তের মনস্তাপ, অনুতাপ উৎপন্ন হয়। এরূপেই কৃত ও অকৃত কারণে কৌকৃত্য এবং চিত্তের মনস্তাপ, অনুতাপ উৎপন্ন হয়।

অথবা “আমি শীলসমূহে পরিপূর্ণ নয়” এরূপে কৌকৃত্য ও চিত্তের মনস্তাপ, অনুতাপ উৎপন্ন হয়; “ইন্দ্রিয়সমূহে অগুপ্তদ্বার”... “ভোজনে মাত্রাজ্ঞানহীন”... “জাগরণে অনিযুক্ত”... “স্মৃতিসম্প্রজ্ঞানে অসমন্নাগত”... “আমার চারি স্মৃতিপ্রস্থান অভাবিত”... “আমার চারি সম্যক প্রধান অভাবিত”... “আমার চারি ঋদ্ধিপাদ অভাবিত”... “আমার পঞ্চেন্দ্রিয় অভাবিত”... “আমার পঞ্চবল অভাবিত”... “আমার সপ্ত বোধ্যঙ্গ অভাবিত”... “আমার আর্য অষ্টাঙ্গিক মার্গ অভাবিত”... “আমার দুঃখ অপরিজ্ঞাত”... “আমার (দুঃখ) সমুদয় অপ্রহীন”... “আমার মার্গ অভাবিত”... “আমার নিরোধ অসাক্ষাৎকৃত” এরূপে কৌকৃত্য ও চিত্তের মনস্তাপ, অনুতাপ উৎপন্ন হয়। তর্ক, তর্কাশয়, কৌকৃত্য ছিন্ন করেন, ছেদন করেন, উচ্ছেদ করেন, নির্মূল করেন, ত্যাগ করেন, অপনোদন করেন, ধ্বংস করেন, বিনষ্ট করেন।

তাই ভগবান বলেছেন :

চক্ষুসংযত, ধ্যানানুযুক্ত ও বিনিদ্র ভিক্ষু আলস্যপরায়ণ হন না। তিনি উপেক্ষা ও সমাহিত চিত্তে বিতর্ক এবং অকার্য বা পাপকর্ম পরিত্যাগ করেন।

 

২০৮. তিনি উপদেশমূলক কথায় উৎসাহিত হন, সব্রহ্মচারীগণের খিল (মানসিক বাধা) দূর করেন। তিনি কুশল ও কালোচিত কথা বলেন, জনসাধারণের কথায় মনযোগ দেন না।

“চুদিতো” বলতে উপাধ্যায়, আচার্য, সমোপাধ্যায়, সমানাচার্য, মিত্র, হিতৈষী, বন্ধু বা সহায়কগণ উপদেশ দেন : “আবুসো, এটি তোমাদের অযুক্ত, এটা তোমাদের অপ্রাপ্ত, এটা তোমাদের অনুপযুক্ত, এটা তোমাদের অশ্লীষ্ট।” মনযোগ-সহকারে তিনি সেই উপদেশকে নন্দিত করেন, অভিনন্দিত করেন, অনুভব করেন, অনুমোদন করেন, ইচ্ছা করেন, আকাঙ্ক্ষা করেন, প্রার্থনা করেন, অনুরোধ করেন, অভিলাষ করেন। স্ত্রী, পুরুষ, বালক বা যুবকেরা সাজসজ্জা ও মস্তক ধৌত করে যেভাবে উৎপল ফুলের মালা, ৰস্সিক (জুঁই) ফুলের মালা, অধিমুক্তক মালা লাভ করে উভয় হস্তে প্রতিগ্রহণ করে মাথায় প্রতিস্থাপন করে নন্দিত করে, অভিনন্দিত করে, অনুভব করে, অনুমোদন করে, ইচ্ছা করে, আকাঙ্ক্ষা করে, প্রার্থনা করে, অনুরোধ করে, অভিলাষ করে; তেমনিভাবে মনোযোগ-সহকারে তিনি সেই উপদেশকে নন্দিত করেন, অভিনন্দিত করেন, অনুভব করেন, অনুমোদন করেন, ইচ্ছা করেন, আকাঙ্ক্ষা করেন, প্রার্থনা করেন, অনুরোধ করেন, অভিলাষ করেন।

“যিনি ত্রুটি প্রদর্শন করেন ও তজ্জন্য ভৎর্সনা করেন, সেই মেধাবীকে গুপ্তনিধি প্রদর্শকের ন্যায় দেখবেন। যে ব্যক্তি তাদৃশ পণ্ডিতকে ভজনা করে তার মঙ্গলই হয়, অমঙ্গল হয় না। যিনি উপদেশ দেন, অনুশাসন করেন এবং অসভ্যতা নিবারণ করেন তিনি সৎলোকের প্রিয় এবং অসতের অপ্রিয় হন।

“সব্রহ্মচারী” বলতে এককর্ম, একোদ্দেশ, সমশিক্ষণীয়। সব্রহ্মচারীদের মধ্যে আহতচিত্ততা ও উৎপন্ন খিলতাকে ধ্বংস করেন, পঞ্চবিধ চিত্তখিল ধ্বংস করেন, তিন প্রকার চিত্তখিল ধ্বংস করেন, রাগখিল, দ্বেষখিল ও মোহখিল ধ্বংস করেন, বিধ্বংস করেন, বিনাশ করেন।

জ্ঞান সমুত্থিত বাক্য ভাষণ করেন, অর্থসংযুক্ত, ধর্মসংযুক্ত, কালে (বা উপযুক্ত সময়ে), সকারণ (কারণজনিত) এবং বিচার বুদ্ধিসম্পন্ন বাক্য ভাষণ করেন, বলেন “বেলা” অর্থে দুই প্রকার বেলা-কালবেলা এবং শীলবেলা। কালবেলা কিরূপ? কালাতিক্রান্তে বাক্য ভাষণ করেন না, বেলা অতিক্রান্ত হলে বাক্য ভাষণ করেন না, কাল-বেলা অতিক্রান্ত হলে বাক্য ভাষণ করেন না, কাল অসম্প্রাপ্ত বাক্য ভাষণ করেন না, বেলা অসম্প্রাপ্ত বাক্য ভাষণ করেন না, কাল-বেলা অসম্প্রাপ্ত বাক্য ভাষণ করেন না।

“যে ব্যক্তি কাল অনুপস্থিতিতে, অসময়ে ভাষণ করে, সে আত্মজ (নিজের ঔরসজাত) কোকিলের ন্যায় নিহত হয়।”

এটাই কালবেলা। শীলবেলা কিরূপ? আসক্ত হয়ে বাক্য ভাষণ করেন না, প্রদুষ্ট মনে বাক্য ভাষণ করেন না, মোহিত হয়ে বাক্য ভাষণ করেন না, মিথ্যাবাক্য ভাষণ করেন না, পিশুনবাক্য ভাষণ করেন না, পরুষবাক্য ভাষণ করেন না, বৃথাবাক্য ভাষণ করেন না, বলেন না, প্রচার করেন না, প্রকাশ করে না, ব্যাখ্যা করেন না। ইহাই শীলবেলা।

“জন” (জনা) বলতে ক্ষত্রিয়, ব্রাহ্মণ, বৈশ্য, শূদ্র, গৃহস্থ, প্রব্রজিত, দেব ও মনুষ্য। মানুষের বাদ, উপবাদ, নিন্দা, দোষারোপ, অকীর্তি ও অগুণভাষণে শীলবিপত্তি, আচারবিপত্তি, দৃষ্টিবিপত্তি বা আজীব-বিপত্তির চিন্তা করেন না, চেতনা উৎপন্ন করেন না, চিত্ত উৎপন্ন করেন না, সংকল্প করেন না, মনোযোগ দেন না—জনবাদধর্মে চিন্তা করেন না।

তাই ভগাবন বলেছেন :

তিনি উপদেশমূলক কথায় উৎসাহিত হন, সব্রহ্মচারীগণের খিল (মানসিক বাধা) দূর করেন। তিনি কুশল ও কালোচিত কথা বলেন, জনসাধারণের কথায় মনযোগ দেন না।

 

২০৯. অতঃপর স্মৃতিমান (ভিক্ষু) যেসবের দমন করতে শিক্ষা করেন, জগতে সেই পাঁচ প্রকার ময়লা; যথা : রূপ, শব্দ, গন্ধ, রস এবং স্পর্শের প্রতি আসক্তি দমন করেন।

“অতঃপর” বলতে পদসন্ধি, পদসংসর্গ (শব্দ যোজনা), পদপূরক, অক্ষর সমবায়, ব্যঞ্জন সংশ্লিষ্টতা, পদানুক্রমতা—অতঃপর। “পাঁচ প্রকার ময়লা” (পঞ্চ রজানি) বলতে রূপ-ময়লা, শব্দ-ময়লা, গন্ধ-ময়লা, রস-ময়লা, স্পর্শ-ময়লা।

“রাগ (আসক্তি) ও রজকে কখনো পাংশু (রেণু) বলে না; রজ রাগ বা আসক্তির অধিবচন। পণ্ডিতগণ এই রজ বা ময়লা পরিত্যাগ (দমন) করে রজহীন হয়ে বুদ্ধশাসনে অবস্থান করেন।” “দ্বেষ ও রজকে কখনো পাংশু বলে না; রজ দ্বেষের অধিবচন। পণ্ডিতগণ এই রজ বা ময়লা পরিত্যাগ (দমন) করে রজহীন হয়ে বুদ্ধশাসনে অবস্থান করেন।” “মোহ ও রজকে কখনো পাংশু বলে না; রজ মোহের অধিবচন। পণ্ডিতগণ এই রজ বা ময়লা পরিত্যাগ (দমন) করে রজহীন হয়ে বুদ্ধশাসনে অবস্থান করেন।”

“লোকে” বলতে অপায়লোকে, মনুষ্যলোকে, দেবলোকে, স্কন্ধলোকে, ধাতুলোকে, আয়তনলোকে—অতঃপর জগতে পাঁচ প্রকার ময়লা।

“যেসবের” অর্থে রূপরাগের, শব্দরাগের, গন্ধরাগের, রসরাগের, স্পর্শরাগের। “স্মৃতিমান” বলতে যা স্মৃতি, অনুস্মুতি, স্মরণ (মনোযোগিতা), স্মৃতি স্মরণতা, ধারণতা, নির্ণয়করণতা (অপিলাপনতা), স্মৃতিশীলতা, স্মৃতি, স্মৃতীন্দ্রিয়, স্মৃতিবল, সম্যক স্মৃতি, স্মৃতি-সম্বোধ্যঙ্গ, একায়ন মার্গ, ইহাকে স্মৃতি বলা হয়। এই স্মৃতিতে উপনীত, সমুপনীত, উপগত, সমুপগত, উপপন্ন (প্রতিপন্ন), সমুপপন্ন ও সমান্নগত হন; তাই স্মৃতিমান বলা হয়। “শিক্ষা করেন” বলতে ত্রিবিধ শিক্ষা; যথা : অধিশীল শিক্ষা, অধিচিত্ত শিক্ষা, অধিপ্রজ্ঞা শিক্ষা। অধিশীল শিক্ষা কিরূপ?... ইহা অধিপ্রজ্ঞা শিক্ষা। স্মৃতিমান পুদ্গল যেই রূপরাগ, শব্দরাগ, গন্ধরাগ, রসরাগ ও স্পর্শরাগের বিনয় (দমন), প্রতিবিনয়, প্রহান, উপশম, পরিত্যাগ এবং প্রতিপ্রশ্রদ্ধির (প্রশান্তির) জন্য অধিশীল শিক্ষা করেন, অধিচিত্ত শিক্ষা করেন এবং অধিপ্রজ্ঞা শিক্ষা করেন। এই ত্রিবিধ শিক্ষা মনোযোগ দিয়ে শিক্ষা করেন, জেনে শিক্ষা করেন... সাক্ষাৎকরণীয় বিষয়কে প্রত্যক্ষ করে শিক্ষা করেন, আচরণ করেন, সমাচরণ করেন, গ্রহণ করেন, পালন বা শিক্ষা করেন। এ অর্থে স্মৃতিমান হয়ে যেসবের দমন করতে শিক্ষা করেন।

রূপ, শব্দ, গন্ধ, রস ও স্পর্শের প্রতি আসক্তি দমন করেন, পরিদমন (বশীভূত) করেন, জয় করেন, পরাভূত করেন, পরাজিত করেন, মর্দন বা পরাস্ত করেন—রূপ, শব্দ, গন্ধ, রস ও স্পর্শের প্রতি আসক্তি দমন করবেন।

তাই ভগবান বলেছেন :

অতঃপর স্মৃতিমান (ভিক্ষু) যেসবের দমন করতে শিক্ষা করেন, জগতে সেই পাঁচ প্রকার ময়লা; যথা : রূপ, শব্দ, গন্ধ, রস এবং স্পর্শের প্রতি আসক্তি দমন করেন।

 

২১০. স্মৃতিমান ও সুবিমুক্তচিত্ত ভিক্ষু এসব ধর্মে ছন্দ বা ইচ্ছা ধ্বংস করেন। তিনি কালে (সঠিক সময়ে) ধর্মকে সম্যকরূপে বিচার করেন এবং একাগ্রচিত্ত হয়ে অন্ধকার বিদূরিত করেন। (ইনি ভগবান)।

“এসবে” বলতে রূপে, শব্দে, গন্ধে, রসে, স্পর্শে। “ছন্দ” অর্থে যা কামসমূহে কামছন্দ, কামরাগ, কামনন্দী, কামতৃষ্ণা, কামস্নেহ, কামপরিলাহ, কামবিহ্বলতা, কামাসক্তি, কামোঘো, কামযোগ, কামোপাদান... এবং কামচ্ছন্দ-নীবরণ। এসব ধর্মে ছন্দ বা ইচ্ছা ধ্বংস করেন, দমন করেন, ত্যাগ করেন, অপনোদন করেন, বিনাশ করেন এবং নিবৃত্ত করেন—এসব ধর্মে ছন্দ (ইচ্ছা) দমন করেন।

“ভিক্ষু” বলতে কল্যাণ-পৃথগ্‌জন ভিক্ষু বা শৈক্ষ্য ভিক্ষু। “স্মৃতিমান” বলতে যা স্মৃতি, অনুস্মুতি... সম্যক স্মৃতি, স্মৃতি-সম্বোধ্যঙ্গ, একায়ন মার্গ, ইহাকে স্মৃতি বলা হয়। এই স্মৃতিতে উপনীত, সমুপনীত... তাই স্মৃতিমান বলা হয়।

প্রথম ধ্যান সমাপন্ন (লাভী) ভিক্ষুর নীবরণসমূহ হতে চিত্ত মুক্ত, বিমুক্ত, সুবিমুক্ত হয়; দ্বিতীয় ধ্যান সমাপন্ন ভিক্ষুর বিতর্ক-বিচার হতে চিত্ত মুক্ত, বিমুক্ত, সুবিমুক্ত হয়; তৃতীয় ধ্যান সমাপন্ন ভিক্ষুর প্রীতি হতে চিত্ত মুক্ত, বিমুক্ত, সুবিমুক্ত হয়; চতুর্থ ধ্যান সমাপন্ন ভিক্ষুর সুখ-দুঃখ হতে চিত্ত মুক্ত, বিমুক্ত, সুবিমুক্ত হয়; আকাশায়তন সমাপন্ন ভিক্ষুর রূপসংজ্ঞা, প্রতিঘসংজ্ঞা, নানাত্ত্বসংজ্ঞা হতে চিত্ত মুক্ত, বিমুক্ত, সুবিমুক্ত হয়; বিজ্ঞানায়তন সমাপন্ন ভিক্ষুর আকাশায়তনসংজ্ঞা হতে চিত্ত... অকিঞ্চনায়তন সমাপন্ন ভিক্ষুর বিজ্ঞানায়তনসংজ্ঞা হতে চিত্ত... নৈবসংজ্ঞা-নাসংজ্ঞায়তন সমাপন্ন ভিক্ষুর অকিঞ্চনায়তনসংজ্ঞা হতে চিত্ত মুক্ত, বিমুক্ত, সুবিমুক্ত হয়; স্রোতাপন্নের সৎকায়দৃষ্টি, বিচিকিৎসা, শীলব্রতপরামর্শ, দৃষ্টানুশয়, বিচিকিৎসানুশয়, তদ্‌সংশ্লিষ্টক্লেশ হতে চিত্ত মুক্ত, বিমুক্ত, সুবিমুক্ত হয়; সকৃদাগামীর স্থুল কামরাগানুশয়, প্রতিঘানুশয়, তদ্‌সংশ্লিষ্টক্লেশ হতে চিত্ত মুক্ত, বিমুক্ত, সুবিমুক্ত হয়; অনাগামীর অনুসহগত কামরাগ-সংযোজন, প্রতিঘ-সংযোজন, অনুসহগত কামরাগানুশয়, প্রতিঘানুশয়, তদ্‌সংশ্লিষ্টক্লেশ হতে চিত্ত মুক্ত, বিমুক্ত, সুবিমুক্ত হয়; অর্হতের রূপরাগ, অরূপরাগ, মান, ঔদ্ধত্য, অবিদ্যা, মানানুশয়, ভবরাগানুশয়, অবিদ্যানুশয়, তদ্‌সংশ্লিষ্টক্লেশ এবং বাহ্যিক সর্বনিমিত্ত হতে চিত্ত মুক্ত, বিমুক্ত ও সুবিমুক্ত হয়—স্মৃতিমান ও সুবিমুক্তচিত্ত ভিক্ষু।

“কালে” বলতে উদ্ধত (চঞ্চল) চিত্ত শমথের কাল, সমাহিত চিত্ত বিদর্শনের কাল।

“ঠিক সময়ে চিত্তকে দমন করে পুনরায় বশীভূত করেন; যথাসময়ে চিত্তকে প্রফুল্ল করে কেন্দ্রীভূত করেন। “সেই যোগী, কালকোবিদ সঠিক সময়ে (চিত্তকে) নিরীক্ষণ করে কোনো কালে প্রগ্রহ (উদ্যম) করেন, কোনো কালে বিনিগ্রহ করেন।” “কোনো সময় যোগী চিত্তের হর্ষোৎফুল্লকাল, শমথকাল ও উপেক্ষাকাল কীদৃশ, কীরূপ তা দর্শন করেন।” “(তিনি) চিত্ত লীন হলে প্রগ্রহ করেন, উদ্ধত (চঞ্চল) হলে বিনিগ্রহ করেন। বিস্বাদ বা নিষ্প্রভ চিত্তকে তৎক্ষণাৎ প্রফুল্ল করেন।” “চিত্ত যখন শোধিত, অলীন ও অনুদ্ধত (শান্ত) হয়, তখন শমথের কাল, তখনই মন অধ্যাত্মে রমিত হয়।” “এই উপায়ে যদি (চিত্ত) সমাহিত হয়, চিত্ত সমাহিত হয়েছে মনে করে তৎক্ষণাৎ নিরীক্ষণ করেন।” “এভাবেই কালবিদূ, ধীর, কালজ্ঞ, কালকোবিদ সঠিক সময়ে চিত্তের কাল ও নিমিত্ত উপলক্ষ (বা বিচার) করেন।”

“সকল সংস্কার অনিত্য” এই ধর্ম সম্যকরূপে বিচার করেন; “সকল সংস্কার দুঃখ” এই ধর্ম সম্যকরূপে বিচার করেন; “সকল সংস্কার অনাত্ম” এই ধর্ম সম্যকরূপে বিচার করেন... “যা কিছু সমুদয়ধর্মী তৎসমস্তই নিরোধধর্মী” ধর্মকে সম্যকরূপে বিচার করেন।

“একাগ্র” বলতে একাগ্রচিত্ত, অবিক্ষিপ্তচিত্ত, স্থির-শান্তচিত্ত, সমাধীন্দ্রিয়, সমাধিবল, সম্যক সমাধি—একাগ্রচিত্ত। “তিনি অন্ধকার বিদূরিত করেন বলতে অন্ধকরণ, অচক্ষুকরণ, অজ্ঞানকরণ, প্রজ্ঞা-নিরোধকারী, প্রতিকূল-পক্ষপাতী ও অনির্বাণ-সংবর্তনকারী রাগান্ধকার, দ্বেষান্ধকার, মোহান্ধকার, দৃষ্টান্ধকার, মানান্ধকার, ক্লেশান্ধকার এবং দুশ্চরিতান্ধকার ধ্বংস করেন, বিধ্বংস করেন, পরিত্যাগ করে, অপনোদন করেন, বিনাশ করেন এবং (সম্পূর্ণরূপে) নিবৃত্ত করেন।

“ভগবান” বলতে গৌরবাধিবচন। অধিকন্তু, রাগ (আসক্তি) বিনষ্ট করেছেন বলে ভগবান; দ্বোষ দ্বেষ) বিনষ্ট করেছেন বলে ভগবান; মোহ বিনষ্ট করেছেন বলে ভগবান; মান ছিন্ন করেছেন বলে ভগবান; মিথ্যাদৃষ্টি ছিন্ন করেছেন বলে ভগবান; কণ্টক বা শত্রু (কণ্ডকো) জয় করেছেন বলে ভগবান; ক্লেশ বিনষ্ট করেছেন বলে ভগবান; ধর্মরত্নকে ভাগ, বিভাগ, শ্রেণিভাগ করেছেন বলে ভগবান; ভবসমূহের অন্ত বা অতিক্রম করেছেন বলে ভগবান; ভাবিতকায়, ভাবিতশীল, ভাবিতচিত্ত, ভাবিতপ্রজ্ঞা বলে ভগবান; অরণ্য-বনজঙ্গল, নির্জন শয়নাসন, শব্দহীন, নিস্তব্ধ, নির্জনতাপূর্ণ স্থান, মনুষ্য হতে নির্জন শয়নের উপযুক্ত স্থান ও নির্জনতানুরূপ স্থান ভজনা বা উপভোগ করেছেন বলে ভগবান; চীবর, পিণ্ডপাত, শয্যাসন, রুগ্ন-প্রত্যয় ভৈষজ্য (ওষুধ), পরিষ্কার (ব্যবহার্য সামগ্রী) ভাগী বা অধিকারী বলে ভগবান; অর্থরস, ধর্মরস, বিমুক্তিরস, অধিশীল, অধিচিত্ত ও অধিপ্রজ্ঞার ভাগী বলে ভগবান; চারি ধ্যান, চারি অপ্রামাণ্য (মৈত্রী, করুণা, মুদিতা, উপেক্ষা), চারি অরূপসমাপত্তির অধিকারী বলে ভগবান; অষ্ট বিমোক্ষ, অষ্ট অভিভূ-আয়তন, আনুপূর্বিক নয়টি বিহারসমাপত্তির (অষ্ট সমাপত্তি এবং নিরোধ-সমাপত্তির ধ্যান) অধিকারী বলে ভগবান; দশ সংজ্ঞা-ভাবনা, দশ কৃৎস্ন-সমাপত্তি, আনাপানস্মৃতি সমাধি, অশুভ-সমাপত্তির অধিকারী বলে ভগবান; চারি স্মৃতিপ্রস্থান, চারি সম্যক প্রধান, চারি ঋদ্ধিপাদ, পঞ্চেন্দ্রিয়, পঞ্চবল, সপ্ত বোধ্যঙ্গ, আর্য অষ্টাঙ্গিক মার্গের অধিকারী বলে ভগবান; দশ প্রকার তথাগতবল, চারি বৈশারদ্য (অর্হত্ত্বজ্ঞান, ক্ষীণাসব অবস্থা, বিঘ্নসমূহের প্রত্যাভিজ্ঞা অর্থাৎ বাধাবিঘ্নসমূহকে প্রত্যক্ষভাবে জানা এবং নির্বাণ প্রাপ্তির উপায় সম্বন্ধে স্বীকার করণ, দেশনা করণ বা ধর্মপ্রচার করণ), চারি প্রতিসম্ভিদা, ষড়ভিজ্ঞা ও ছয় প্রকার বুদ্ধধর্ম বা বুদ্ধত্বের অধিকারী বলে ভগবান। এই ‘ভগবান’ নাম মাতা, পিতা, ভ্রাতা, ভগ্নি, মিত্র-অমাত্য, জ্ঞাতি-সগোত্র, শ্রমণ-ব্রাহ্মণ কিংবা দেবতাগণ দ্বারা কৃত হয়নি। এই ‘ভগবান’ নাম বুদ্ধ ভগবানগণের বোধিবৃক্ষমূলে বিমোক্ষন্তিকসহ সর্বজ্ঞতা-জ্ঞানের মাধ্যমে প্রতিলাভ, সাক্ষাৎকৃত ও প্রজ্ঞপ্তি হয়েছে—তিনি একাগ্রচিত্ত হয়ে অন্ধকার বিদূরিত করেন; ইনি ভগবান।

তাই ভগবান বলেছেন :

স্মৃতিমান ও সুবিমুক্তচিত্ত ভিক্ষু এসব ধর্মে ছন্দ বা ইচ্ছা ধ্বংস করেন। তিনি কালে (সঠিক সময়ে) ধর্মকে সম্যকরূপে বিচার করেন এবং একাগ্রচিত্ত হয়ে অন্ধকার বিদূরিত করেন। (ইনি ভগবান)।

সারিপুত্র সূত্র বর্ণনা ষোলতম সমাপ্ত।

অষ্টক-বর্গে ষোলটি সূত্র বর্ণনা সমাপ্ত।

মহানির্দেশ সমাপ্ত।

১. অষ্টক-বর্গ

১. কাম সূত্র বর্ণনা

২. গুহা-অষ্টক সূত্র বর্ণনা

৩. দুষ্ট-অষ্টক সূত্র বর্ণনা

৪. শুদ্ধ-অষ্টক সূত্র বর্ণনা

৫. পরমাষ্টক সূত্র বর্ণনা

৬. জরা সূত্র বর্ণনা

৭. তিষ্য মৈত্রেয় সূত্র বর্ণনা

৮. পসূর সূত্র বর্ণনা

৯. মাগণ্ডিয়া সূত্র বর্ণনা

১০. পুরাভেদ সূত্র বর্ণনা

১১. কলহ-বিবাদ সূত্র বর্ণনা

১২. চূল়বিযূহ সূত্র বর্ণনা

১৩. মহাবিযূহ সূত্র বর্ণনা

১৪. তুবট্টক সূত্র বর্ণনা

১৫. আত্মদণ্ড সূত্র বর্ণনা

১৬. সারিপুত্র সূত্র বর্ণনা