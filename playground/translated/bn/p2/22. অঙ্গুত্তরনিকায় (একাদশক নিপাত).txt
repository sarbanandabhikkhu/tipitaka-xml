সূত্রপিটকে অঙ্গুত্তরনিকায়

১১. একাদশক নিপাত
অনুবাদক : ভদন্ত প্রজ্ঞাদর্শী ভিক্ষু

১. নিশ্রয় বর্গ
১. কী উদ্দেশ্য সূত্র
১.১. আমি এরূপ শুনেছি, একসময় ভগবান শ্রাবস্তীর অনাথপিণ্ডিক নির্মিত জেতবন আরামে অবস্থান করছিলেন। অনন্তর আয়ুষ্মান আনন্দ ভগবান সকাশে উপস্থিত হলেন। ভগবানের নিকট উপস্থিত হয়ে ভগবানকে অভিবাদনপূর্বক একপাশে বসলেন। অতঃপর একপাশে উপবিষ্ট আয়ুষ্মান আনন্দ ভগবানকে এরূপ বললেন :

“ভন্তে, কুশলশীল পালনের উদ্দেশ্য কী? তার সুফলই বা কী?”

“হে আনন্দ, কুশলশীল পালনের উদ্দেশ্য হচ্ছে অনুতাপহীনতা এবং ইহাই কুশলশীল পালনের সুফল বা আনিশংস।”

“ভন্তে, অনুতাপহীন হওয়ার উদ্দেশ্য কী? তার সুফলই বা কী?”

“আনন্দ, অনুতাপহীন হওয়ার উদ্দেশ্য হচ্ছে পরমানন্দ লাভ করা এবং পরমানন্দই অনুতাপহীনতার সুফল।”

“ভন্তে, পরমানন্দ লাভের উদ্দেশ্য কী? তার সুফলই বা কী?”

“আনন্দ, পরমানন্দ লাভের উদ্দেশ্য হচ্ছে প্রীতি এবং প্রীতিই পরমানন্দের সুফল।”

“ভন্তে, প্রীতি লাভের উদ্দেশ্য কী? তার সুফলই বা কী?”

“আনন্দ, প্রীতি লাভের উদ্দেশ্য হচ্ছে প্রশান্তি অর্জন করা এবং প্রশান্তিই প্রীতির সুফল।”

“ভন্তে, প্রশান্তি অর্জনের উদ্দেশ্য কী? তার সুফলই বা কী?”

“আনন্দ, প্রশান্তি অর্জনের উদ্দেশ্য হচ্ছে সুখ উপলব্ধি করা এবং সুখই প্রশান্তি অর্জনের ফল।”

“ভন্তে, সুখোপলব্ধির উদ্দেশ্য কী? তার সুফলই বা কী?”

“আনন্দ, সুখোপলব্ধির উদ্দেশ্য হচ্ছে সমাধি অর্জন করা এবং সমাধিই সুখোপলব্ধির ফল।”

“ভন্তে, সমাধি অর্জন করার উদ্দেশ্য কী? তার সুফলই বা কী?”

“আনন্দ, সমাধি অর্জনের উদ্দেশ্য হচ্ছে যথাভূত জ্ঞানদর্শন হওয়া এবং যথাভূত জ্ঞানদর্শন হওয়াই সমাধি অর্জনের ফল।”

“ভন্তে, যথাভূত জ্ঞানদর্শনের উদ্দেশ্য কী? তার সুফলই বা কী?”

“আনন্দ, যথাভূত জ্ঞানদর্শনের উদ্দেশ্য হচ্ছে নির্বেদ অর্জন এবং নির্বেদই যথাভূত জ্ঞানদর্শনের আনিশংস বা সুফল।”

“ভন্তে, নির্বেদ অর্জনের উদ্দেশ্য কী? তার সুফলই বা কী?”

“আনন্দ, নির্বেদ প্রাপ্তির উদ্দেশ্য হচ্ছে বিরাগভাব অর্জন এবং বিরাগই নির্বেদ অর্জনের আনিশংস বা সুফল।”

“ভন্তে, বিরাগ অর্জনের উদ্দেশ্য কী? তার সুফলই বা কী?”

“আনন্দ, বিরাগভাবের উদ্দেশ্য হলো বিমুক্তিজ্ঞানদর্শন হওয়া এবং বিমুক্তিজ্ঞানদর্শনই বিরাগভাব প্রাপ্তির আনিশংস বা সুফল।”

২. এরূপেই আনন্দ, কুশলশীলাদি পালনের উদ্দেশ্য হচ্ছে অনুতাপহীন হওয়া এবং অনুতাপহীনতাই কুশলশীলাদি পালনের আনিশংস বা সুফল। অনুতাপহীন হওয়ার উদ্দেশ্য হচ্ছে পরমানন্দিত হওয়া এবং পরমানন্দই অনুতাপহীনতার সুফল। পরমানন্দিত হওয়ার উদ্দেশ্য হচ্ছে প্রীতি লাভ করা এবং প্রীতি অর্জনই হচ্ছে পরমানন্দের সুফল। প্রীতি লাভের উদ্দেশ্য হচ্ছে প্রশান্তি অর্জন এবং প্রশান্তিই প্রীতির সুফল। প্রশান্তি লাভের উদ্দেশ্য হচ্ছে সুখোপলদ্ধি হওয়া এবং সুখই প্রশান্তির আনিশংস বা সুফল। সুখোপলব্ধির উদ্দেশ্য হচ্ছে সমাধি অর্জন এবং সমাধিই সুখের আনিশংস। সমাধি অর্জনের উদ্দেশ্য হচ্ছে যথাভূত জ্ঞানদর্শন এবং যথাভূত জ্ঞানদর্শনই সমাধির সুফল। যথাভূত জ্ঞানদর্শন হওয়ার উদ্দেশ্য হচ্ছে নির্বেদ এবং নির্বেদই যথাভূত জ্ঞানদর্শনের সুফল। নির্বেদ প্রাপ্তির উদ্দেশ্য হচ্ছে বিরাগভাব প্রাপ্তি এবং বিরাগই নির্বেদের সুফল। বিরাগী হওয়ার উদ্দেশ্য হলো বিমুক্তিজ্ঞানদর্শন এবং বিমুক্তিজ্ঞানদর্শনই বিরাগের আনিশংস। এরূপে আনন্দ, কুশলশীলাদির পালন অনুক্রমে শ্রেষ্ঠে বা অর্হত্ত্বে উপনীত হয়।” প্রথম সূত্র।

২. চেতনা করণীয় সূত্র
২.১. “হে ভিক্ষুগণ, শীলবান, শীলসম্পন্ন ভিক্ষুর এরূপ চিন্তা করা অনুচিত; যথা : ‘আমার মধ্যে অনুতাপহীনতা উৎপন্ন হোক।’ ভিক্ষুগণ, তার কারণ শীলবান, শীলসম্পন্ন ভিক্ষুর অনুতাপ উৎপন্ন না হওয়াই স্বাভাবিক।

ভিক্ষুগণ, অনুতাপহীন ভিক্ষুর এমন চৈতন্য অনুচিত; যথা : ‘আমার মধ্যে পরমানন্দভাব উৎপন্ন হোক।’ কেননা ভিক্ষুগণ, অনুতাপহীন ভিক্ষুর নিকট পরমানন্দভাব উৎপন্ন হওয়াই ধর্মতাসিদ্ধ।

ভিক্ষুগণ, প্রমোদিত (পরমানন্দিত) ভিক্ষুর এরূপ চিন্তা করা অনুচিত; যথা : ‘আমার নিকট প্রীতি উৎপন্ন হোক।’ কেননা ভিক্ষুগণ, প্রমোদিত ভিক্ষুর নিকট প্রীতি উৎপন্ন হওয়াই স্বাভাবিক।

ভিক্ষুগণ, প্রীত ভিক্ষুর এরূপ চিন্তা করা অনুচিত; যথা : ‘আমার কায় প্রশান্ত হোক।’ কেননা ভিক্ষুগণ, প্রীত ভিক্ষুর কায় প্রশান্ত হওয়াই স্বাভাবিক।

ভিক্ষুগণ, প্রশান্ত কায়া ভিক্ষুর এরূপ চিন্তা করা অনুচিত; যথা : ‘আমার নিকট সুখ অনুভূত হোক।’ কেননা ভিক্ষুগণ, প্রশান্ত কায়া ভিক্ষুর সুখোপলদ্ধি হওয়াই স্বাভাবিক।

ভিক্ষুগণ, সুখী ভিক্ষুর এরূপ চিন্তা করা অনুচিত; যথা : ‘আমার চিত্ত সমাধিস্থ হোক।’ কেননা ভিক্ষুগণ, সুখী ভিক্ষুর চিত্ত সমাধিস্থ বা একাগ্র হওয়াই ধর্মতাসিদ্ধ।

ভিক্ষুগণ, সমাধিস্থ ভিক্ষুর এরূপ চিন্তা করা অনুচিত; যথা : ‘আমি যাতে যথাভূত বিষয় জানতে ও দেখতে পারি।’ তার কারণ ভিক্ষুগণ, সমাধিস্থ ভিক্ষু যথাভূত বিষয় জানে ও দেখে, ইহাই স্বাভাবিক।

ভিক্ষুগণ, যথাভূত বিষয় জ্ঞাত ও দর্শনকারী ভিক্ষুর এরূপ চিন্তা করা অনুচিত; যথা : ‘আমার নিকট নির্বেদজ্ঞান উৎপন্ন হোক।’ কেননা ভিক্ষুগণ, যথাভূত বিষয় জ্ঞাত ও দর্শনকারী ভিক্ষুর নিকট নির্বেদজ্ঞান উৎপন্ন হওয়াই ধর্মতাসিদ্ধ।

ভিক্ষুগণ, নির্বেদলাভী ভিক্ষুর এরূপ চিন্তা করা অনুচিত; যথা : ‘আমার নিকট বিরাগভাব উৎপন্ন হোক।’ কেননা ভিক্ষুগণ, নির্বেদলাভী ভিক্ষুর নিকট বিরাগভাব উৎপন্ন হওয়াই স্বাভাবিক।

ভিক্ষুগণ, বিরাগী ভিক্ষুর এরূপ চিন্তা করা অনুচিত; যথা : ‘আমার নিকট বিমুক্তি জ্ঞান উৎপন্ন হোক।’ কেননা ভিক্ষুগণ, বিরাগী ভিক্ষুর নিকট বিমুক্তি জ্ঞানোদয় হওয়াই স্বাভাবিক।

২. ভিক্ষুগণ, বিরাগের উদ্দেশ্য হচ্ছে বিমুক্তিজ্ঞানদর্শন লাভ করা এবং বিমুক্তিজ্ঞানদর্শন হলো বিরাগের আনিশংস। নির্বেদ-এর উদ্দেশ্য হচ্ছে বিরাগভাব অর্জন করা এবং বিরাগ হলো নির্বেদের আনিশংস। যথাভূত জ্ঞানদর্শনের উদ্দেশ্য হচ্ছে বিরাগভাব প্রাপ্ত হওয়া যথাভূত জ্ঞানদর্শনের সুফল হচ্ছে বিরাগ। সমাধি অর্জনের উদ্দেশ্য হচ্ছে যথাভূত জ্ঞানদর্শন এবং তার সুফলও তাই। সুখের উদ্দেশ্য ও আনিশংস হচ্ছে সমাধিস্থ হওয়া; প্রশান্তির উদ্দেশ্য ও আনিশংস হচ্ছে সুখ। প্রীতি লাভের উদ্দেশ্য এবং তার সুফলও হচ্ছে প্রশান্তি। পরমানন্দিত হওয়ার উদ্দেশ্য এবং তার সুফল হচ্ছে প্রীতি। অনুতাপহীন হওয়ার উদ্দেশ্য এবং আসিশংস হচ্ছে পরমানন্দ লাভ করা। এবং কুশলশীলাদি পালনের উদ্দেশ্য হচ্ছে অনুতাপহীন হওয়া এবং অনুতাপহীন হওয়াই হলো কুশলশীলাদি পালনের সুফল। ভিক্ষুগণ, এরূপে একটি বিষয়ের ধারা অপর বিষয়ে প্রবহমান, একটি বিষয় অপর বিষয়কে পরিপূর্ণ করে এবং নির্বাণ পারে নিয়ে যায়।” দ্বিতীয় সূত্র।

৩. উপনিসা সূত্র
৩.১. “হে ভিক্ষুগণ, দুঃশীলের শীলভঙ্গহেতু মনস্তাপ উৎপন্ন হয়; মনস্তাপ উৎপন্নহেতু পরমানন্দ বা প্রমোদিত ভাব উৎপন্ন হয় না; পরমানন্দ অনুৎপন্নহেতু প্রীতি উৎপন্ন হয় না; প্রীতি অনুৎপন্নহেতু প্রশান্তি লাভ হয় না; প্রশান্তি অনুৎপন্নহেতু সুখ অনুভূত হয় না; সুখ অলব্ধহেতু সম্যক সমাধি লাভ হয় না; সমাধির অবিদ্যমানতায় যথাভূত জ্ঞানদর্শন হয় না; যথাভূত জ্ঞান অদর্শনহেতু নির্বেদ লাভ হয় না; নির্বেদের অনুপস্থিতিতে বিরাগভাব অর্জন হয় না; এবং বিরাগের অবিদ্যমানতায় বিমুক্তিজ্ঞানদর্শন হয় না।

যেমন, ভিক্ষুগণ, নির্জীব বৃক্ষের শাখা, পত্রাদির অপরিপূর্ণতাহেতু সেই বৃক্ষের বহির্ভাগের বাকল পরিপূর্ণ হয় না; বাকলের অপরিপূর্ণতার দরুন বহির্ভাগের কাষ্ঠ পূর্ণতা লাভ করে না এবং বহির্ভাগের কাষ্ঠের অপূর্ণতার দরুন অভ্যন্তরীণ কাষ্ঠও (সারাংশ) পরিপূর্ণতা প্রাপ্ত হয় না। ঠিক সেরূপেই ভিক্ষুগণ, দুঃশীলের শীলভঙ্গহেতু মনস্তাপ উৎপন্ন হয়; মনস্তাপ উৎপন্নহেতু পরমানন্দ বা প্রমোদিত ভাব উৎপন্ন হয় না; পরমানন্দ অনুৎপন্নহেতু প্রীতি উৎপন্ন হয় না; প্রীতি অনুৎপন্নহেতু প্রশান্তি লাভ হয় না; প্রশান্তি অনুৎপন্নহেতু সুখ অনুভূত হয় না; সুখ অলব্ধহেতু সম্যক সমাধি লাভ হয় না; সমাধির অবিদ্যমানতায় যথাভূত জ্ঞানদর্শন হয় না; যথাভূত জ্ঞান অদর্শনহেতু নির্বেদ লাভ হয় না; নির্বেদের অনুপস্থিতিতে বিরাগভাব অর্জন হয় না; এবং বিরাগের অবিদ্যমানতায় বিমুক্তিজ্ঞানদর্শন হয় না।

২. পুনশ্চ, ভিক্ষুগণ, শীলবান, সুশীল ভিক্ষুর নিকট অনুতাপহীনতা উৎপন্ন হয়; অনুতাপহীনতার দরুন মনে পরমানন্দভাব উৎপন্ন হয়; পরমানন্দভাব উৎপন্নহেতু প্রীতি উৎপন্ন হয়; প্রীতি উৎপন্নহেতু প্রশান্তি অর্জন হয়; প্রশান্তি অর্জনহেতু সুখ অনুভূত হয়; সুখ উপলব্ধির দরুন সম্যক সমাধি লাভ হয়; সম্যক সমাধির বিদ্যমানতায় যথাভূত জ্ঞানদর্শন হয়; যথাভূত জ্ঞানদর্শনহেতু নির্বেদ লাভ হয়; নির্বেদের উপস্থিতিতে বিরাগভাব অর্জন হয়; এবং বিরাগের বিদ্যমানতায় বিমুক্তিজ্ঞানদর্শন হয়।

ঠিক যেমন সজীব বৃক্ষের শাখা-পত্রাদির পরিপূর্ণতাহেতু সেই বৃক্ষের বহির্ভাগের বাকল পরিপূর্ণ হয়; বাকলের পূর্ণতার দরুন বহির্ভাগের কাষ্ঠ পূর্ণতা লাভ করে এবং বহির্ভাগের কাষ্ঠের পূর্ণতার দরুন অভ্যন্তরীণ কাষ্ঠও (সারাংশ) পরিপূর্ণতা প্রাপ্ত হয়। ঠিক সেরূপেই ভিক্ষুগণ, শীলবান, সুশীল ভিক্ষুর নিকট অনুতাপহীনতা উৎপন্ন হয়; অনুতাপহীনতার দরুন মনে পরমানন্দভাব উৎপন্ন হয়; পরমানন্দভাব উৎপন্নহেতু প্রীতি উৎপন্ন হয়; প্রীতি উৎপন্নহেতু প্রশান্তি অর্জন হয়; প্রশান্তি অর্জনহেতু সুখ অনুভূত হয়; সুখ উপলব্ধির দরুন সম্যক সমাধি লাভ হয়; সম্যক সমাধির বিদ্যমানতায় যথাভূত জ্ঞানদর্শন হয়; যথাভূত জ্ঞানদর্শনহেতু নির্বেদ লাভ হয়; নির্বেদের উপস্থিতিতে বিরাগভাব অর্জন হয়; এবং বিরাগের বিদ্যমানতায় বিমুক্তিজ্ঞানদর্শন হয়।” তৃতীয় সূত্র।

৪. দ্বিতীয় উপনিসা সূত্র
৪.১. অনন্তর আয়ুষ্মান সারিপুত্র ভিক্ষুদের আহ্বান করে বললেন :

“হে আবুসোগণ, দুঃশীলের শীলভঙ্গহেতু মনস্তাপ উৎপন্ন হয়; মনস্তাপ উৎপন্নহেতু পরমানন্দ বা প্রমোদিত ভাব উৎপন্ন হয় না; পরমানন্দ অনুৎপন্নহেতু প্রীতি উৎপন্ন হয় না; প্রীতি অনুৎপন্নহেতু প্রশান্তি লাভ হয় না; প্রশান্তি অনুৎপন্নহেতু সুখ অনুভূত হয় না; সুখ অলব্ধহেতু সম্যক সমাধি লাভ হয় না; সমাধির অবিদ্যমানতায় যথাভূত জ্ঞানদর্শন হয় না; যথাভূত জ্ঞান অদর্শনহেতু নির্বেদ লাভ হয় না; নির্বেদের অনুপস্থিতিতে বিরাগভাব অর্জন হয় না; এবং বিরাগের অবিদ্যমানতায় বিমুক্তিজ্ঞানদর্শন হয় না।

যেমন, আবুসোগণ, নির্জীব বৃক্ষের শাখা, পত্রাদির অপরিপূর্ণতাহেতু সেই বৃক্ষের বহির্ভাগের বাকল পরিপূর্ণ হয় না; বাকলের অপরিপূর্ণতার দরুন বহির্ভাগের কাষ্ঠ পূর্ণতা লাভ করে না এবং বহির্ভাগের কাষ্ঠের অপূর্ণতার দরুন অভ্যন্তরীণ কাষ্ঠও (সারাংশ) পরিপূর্ণতা প্রাপ্ত হয় না। ঠিক সেরূপেই আবুসোগণ, দুঃশীলের শীলভঙ্গহেতু মনস্তাপ উৎপন্ন হয়; মনস্তাপ উৎপন্নহেতু পরমানন্দ বা প্রমোদিত ভাব উৎপন্ন হয় না; পরমানন্দ অনুৎপন্নহেতু প্রীতি উৎপন্ন হয় না; প্রীতি অনুৎপন্নহেতু প্রশান্তি লাভ হয় না; প্রশান্তি অনুৎপন্নহেতু সুখ অনুভূত হয় না; সুখ অলব্ধহেতু সম্যক সমাধি লাভ হয় না; সমাধির অবিদ্যমানতায় যথাভূত জ্ঞানদর্শন হয় না; যথাভূত জ্ঞান অদর্শনহেতু নির্বেদ লাভ হয় না; নির্বেদের অনুপস্থিতিতে বিরাগভাব অর্জন হয় না; এবং বিরাগের অবিদ্যমানতায় বিমুক্তিজ্ঞানদর্শন হয় না।

২. পুনশ্চ, আবুসোগণ, শীলবান, সুশীল ভিক্ষুর নিকট অনুতাপহীনতা উৎপন্ন হয়; অনুতাপহীনতার দরুন মনে পরমানন্দভাব উৎপন্ন হয়; পরমানন্দভাব উৎপন্নহেতু প্রীতি উৎপন্ন হয়; প্রীতি উৎপন্নহেতু প্রশান্তি অর্জন হয়; প্রশান্তি অর্জনহেতু সুখ অনুভূত হয়; সুখ উপলব্ধির দরুন সম্যক সমাধি লাভ হয়; সম্যক সমাধির বিদ্যমানতায় যথাভূত জ্ঞানদর্শন হয়; যথাভূত জ্ঞানদর্শনহেতু নির্বেদ লাভ হয়; নির্বেদের উপস্থিতিতে বিরাগভাব অর্জন হয়; এবং বিরাগের বিদ্যমানতায় বিমুক্তিজ্ঞানদর্শন হয়।

ঠিক যেমন আবুসোগণ, সজীব বৃক্ষের শাখা-পত্রাদির পরিপূর্ণতাহেতু সেই বৃক্ষের বহির্ভাগের বাকল পরিপূর্ণ হয়; বাকলের পূর্ণতার দরুন বহির্ভাগের কাষ্ঠ পূর্ণতা লাভ করে এবং বহির্ভাগের কাষ্ঠের পূর্ণতার দরুন অভ্যন্তরীণ কাষ্ঠও (সারাংশ) পরিপূর্ণতা প্রাপ্ত হয়। ঠিক সেরূপেই, আবুসোগণ, শীলবান, সুশীল ভিক্ষুর নিকট অনুতাপহীনতা উৎপন্ন হয়; অনুতাপহীনতার দরুন মনে পরমানন্দভাব উৎপন্ন হয়; পরমানন্দভাব উৎপন্নহেতু প্রীতি উৎপন্ন হয়; প্রীতি উৎপন্নহেতু প্রশান্তি অর্জন হয়; প্রশান্তি অর্জনহেতু সুখ অনুভূত হয়; সুখ উপলব্ধির দরুন সম্যক সমাধি লাভ হয়; সম্যক সমাধির বিদ্যমানতায় যথাভূত জ্ঞানদর্শন হয়; যথাভূত জ্ঞানদর্শনহেতু নির্বেদ লাভ হয়; নির্বেদের উপস্থিতিতে বিরাগভাব অর্জন হয়; এবং বিরাগের বিদ্যমানতায় বিমুক্তিজ্ঞানদর্শন হয়।” চতুর্থ সূত্র।

৫. তৃতীয় উপনিসা সূত্র
৫.১. অতপর আয়ুষ্মান আনন্দ ভিক্ষুদের আহ্বান করে বললেন, “হে আবুসোগণ, দুঃশীলের শীলভঙ্গহেতু মনস্তাপ উৎপন্ন হয়; মনস্তাপ উৎপন্নহেতু পরমানন্দ বা প্রমোদিত ভাব উৎপন্ন হয় না; পরমানন্দ অনুৎপন্নহেতু প্রীতি উৎপন্ন হয় না; প্রীতি অনুৎপন্নহেতু প্রশান্তি লাভ হয় না; প্রশান্তি অনুৎপন্নহেতু সুখ অনুভূত হয় না; সুখ অলব্ধহেতু সম্যক সমাধি লাভ হয় না; সমাধির অবিদ্যমানতায় যথাভূত জ্ঞানদর্শন হয় না; যথাভূত জ্ঞান অদর্শনহেতু নির্বেদ লাভ হয় না; নির্বেদের অনুপস্থিতিতে বিরাগভাব অর্জন হয় না; এবং বিরাগের অবিদ্যমানতায় বিমুক্তিজ্ঞানদর্শন হয় না।

যেমন, আবুসোগণ, নির্জীব বৃক্ষের শাখা, পত্রাদির অপরিপূর্ণতাহেতু সেই বৃক্ষের বহির্ভাগের বাকল পরিপূর্ণ হয় না; বাকলের অপরিপূর্ণতার দরুন বহির্ভাগের কাষ্ঠ পূর্ণতা লাভ করে না এবং বহির্ভাগের কাষ্ঠের অপূর্ণতার দরুন অভ্যন্তরীণ কাষ্ঠও (সারাংশ) পরিপূর্ণতা প্রাপ্ত হয় না। ঠিক সেরূপেই আবুসোগণ, দুঃশীলের শীলভঙ্গহেতু মনস্তাপ উৎপন্ন হয়; মনস্তাপ উৎপন্নহেতু পরমানন্দ বা প্রমোদিত ভাব উৎপন্ন হয় না; পরমানন্দ অনুৎপন্নহেতু প্রীতি উৎপন্ন হয় না; প্রীতি অনুৎপন্নহেতু প্রশান্তি লাভ হয় না; প্রশান্তি অনুৎপন্নহেতু সুখ অনুভূত হয় না; সুখ অলব্ধহেতু সম্যক সমাধি লাভ হয় না; সমাধির অবিদ্যমানতায় যথাভূত জ্ঞানদর্শন হয় না; যথাভূত জ্ঞান অদর্শনহেতু নির্বেদ লাভ হয় না; নির্বেদের অনুপস্থিতিতে বিরাগভাব অর্জন হয় না; এবং বিরাগের অবিদ্যমানতায় বিমুক্তিজ্ঞানদর্শন হয় না।

২. পুনশ্চ, আবুসোগণ, শীলবান, সুশীল ভিক্ষুর নিকট অনুতাপহীনতা উৎপন্ন হয়; অনুতাপহীনতার দরুন মনে পরমানন্দভাব উৎপন্ন হয়; পরমানন্দভাব উৎপন্নহেতু প্রীতি উৎপন্ন হয়; প্রীতি উৎপন্নহেতু প্রশান্তি অর্জন হয়; প্রশান্তি অর্জনহেতু সুখ অনুভূত হয়; সুখ উপলব্ধির দরুন সম্যক সমাধি লাভ হয়; সম্যক সমাধির বিদ্যমানতায় যথাভূত জ্ঞানদর্শন হয়; যথাভূত জ্ঞানদর্শনহেতু নির্বেদ লাভ হয়; নির্বেদের উপস্থিতিতে বিরাগভাব অর্জন হয়; এবং বিরাগের বিদ্যমানতায় বিমুক্তিজ্ঞানদর্শন হয়।

ঠিক যেমন আবুসোগণ, সজীব বৃক্ষের শাখা-পত্রাদির পরিপূর্ণতাহেতু সেই বৃক্ষের বহির্ভাগের বাকল পরিপূর্ণ হয়; বাকলের পূর্ণতার দরুন বহির্ভাগের কাষ্ঠ পূর্ণতা লাভ করে এবং বহির্ভাগের কাষ্ঠের পূর্ণতার দরুন অভ্যন্তরীণ কাষ্ঠও (সারাংশ) পরিপূর্ণতা প্রাপ্ত হয়। ঠিক সেরূপেই, আবুসোগণ, শীলবান, সুশীল ভিক্ষুর নিকট অনুতাপহীনতা উৎপন্ন হয়; অনুতাপহীনতার দরুন মনে পরমানন্দভাব উৎপন্ন হয়; পরমানন্দভাব উৎপন্নহেতু প্রীতি উৎপন্ন হয়; প্রীতি উৎপন্নহেতু প্রশান্তি অর্জন হয়; প্রশান্তি অর্জনহেতু সুখ অনুভূত হয়; সুখ উপলব্ধির দরুন সম্যক সমাধি লাভ হয়; সম্যক সমাধির বিদ্যমানতায় যথাভূত জ্ঞানদর্শন হয়; যথাভূত জ্ঞানদর্শনহেতু নির্বেদ লাভ হয়; নির্বেদের উপস্থিতিতে বিরাগভাব অর্জন হয়; এবং বিরাগের বিদ্যমানতায় বিমুক্তিজ্ঞানদর্শন হয়।” পঞ্চম সূত্র।

৬. ব্যসন সূত্র
৬.১. “হে ভিক্ষুগণ, যে ভিক্ষু সব্র‏হ্মচারীদের আক্রোশ করে, ভৎর্সনা করে এবং আর্যদের অপবাদ দেয়; তাহলে সে একাদশ প্রকারের ব্যসন বা বিনাশের মধ্যে অন্যতর বিনাশপ্রাপ্ত হবে তা যৌক্তিক ও সম্ভব।

২. ভিক্ষুগণ, সেই একাদশ প্রকার কী কী? যথা : ভিক্ষুগণ, সেই ভিক্ষুর অনধিগত বিষয় অধিগত হয় না, অধিগত বিষয়ের পরিহানি ঘটে, সদ্ধর্ম তার নিকট উপলব্ধ হয় না, সদ্ধর্মে সে অধিমানী হয়, ব্রহ্মচর্যে অনভিরতি উৎপন্ন হয়, সংক্লিষ্ট অপরাধ সম্পাদন করে, শিক্ষা পরিত্যাগ করে হীন গৃহী জীবনে ফিরে যায়, অতিশয় রোগগ্রস্ত হয়, উন্মাদ হয়, বিক্ষিপ্ত চিত্তে মৃত্যুবরণ করে এবং কায়ভেদে মৃত্যুর পর অপায় দুর্গতি বিনিপাত নিরয়ে উৎপন্ন হয়। ভিক্ষুগণ, যদি কোনো ভিক্ষু সব্রহ্মচারীদের আক্রোশ করে, ভর্ৎসনা করে ও আর্যদের মিথ্যা অপবাদ দেয় তাহলে সে এই একাদশ প্রকার বিনাশের অন্যতর বিনাশপ্রাপ্ত হবে তা যৌক্তিক ও সম্ভব।” ষষ্ঠ সূত্র।

৭. সংজ্ঞা সূত্র
৭.১. অতঃপর আয়ুষ্মান আনন্দ ভগবানের নিকট উপস্থিত হয়ে ভগবানকে অভিবাদন করে একপাশে বসলেন। একপাশে বসার পর আয়ুষ্মান আনন্দ ভগবানকে এরূপ বললেন :

২. “সত্যিই কি ভন্তে, ভিক্ষুর এরূপ সমাধি অর্জন হয়ে থাকে, যার দরুন তিনি উপলব্ধিক্ষম হয়েও পৃথিবীকে পৃথিবী-সংজ্ঞায় গ্রহণ করেন না; আপ বা জলকে জল-সংজ্ঞায়, তেজ বা অগ্নিকে তেজ-সংজ্ঞায়, বাতাসকে বায়বীয়-সংজ্ঞায়, আকাশ-অনন্ত-আয়তনকে আকাশ-অনন্ত-আয়তন-সংজ্ঞায়, বিজ্ঞান-অনন্ত-আয়তনকে বিজ্ঞান-অনন্ত-আয়তন-সংজ্ঞায়, আকিঞ্চনায়তনকে আকিঞ্চনায়তন-সংজ্ঞায়, নৈবসংজ্ঞা-না-অসংজ্ঞায়তনকে নৈবসংজ্ঞা-না-অসংজ্ঞায়তন-সংজ্ঞায়, ইহলোককে ইহলোক-সংজ্ঞায়, পরলোককে পরলোক-সংজ্ঞায় এবং যা কিছু দৃষ্ট, শ্রুত, অনুমিত, বিজ্ঞাত, অধিগত, পর্যেষিত এবং মনের দ্বারা বিচিন্তিত বিষয়েও সে তদ্রূপ সংজ্ঞা পোষণ না করে শুধুই সংজ্ঞাসম্পন্ন হন?”

৩. “হে আনন্দ, তা যথার্থই যে ভিক্ষুর এরূপ সমাধি অর্জন হয়ে থাকে, যার দরুন সে উপলব্ধিক্ষম হয়েও পৃথিবীকে পৃথিবী-সংজ্ঞায় গ্রহণ করে না; আপ বা জলকে জল-সংজ্ঞায়, তেজ বা অগ্নিকে তেজ-সংজ্ঞায়, বাতাসকে বায়বীয়-সংজ্ঞায়, আকাশ-অনন্ত-আয়তনকে আকাশ-অনন্ত-আয়তন-সংজ্ঞায়, বিজ্ঞান-অনন্ত-আয়তনকে বিজ্ঞান-অনন্ত-আয়তন-সংজ্ঞায়, আকিঞ্চনায়তনকে আকিঞ্চনায়তন-সংজ্ঞায়, নৈবসংজ্ঞা-না-অসংজ্ঞায়তনকে নৈবসংজ্ঞা-না-অসংজ্ঞায়তন-সংজ্ঞায়, ইহলোককে ইহলোক-সংজ্ঞায়, পরলোককে পরলোক-সংজ্ঞায় এবং যা কিছু দৃষ্ট, শ্রুত, অনুমিত, বিজ্ঞাত, অধিগত, পর্যেষিত এবং মনের দ্বারা বিচিন্তিত বিষয়েও সে তদ্রূপ সংজ্ঞা পোষণ না করে শুধুই সংজ্ঞাসম্পন্ন হয়।”

৪. “ভন্তে, কিরূপে ভিক্ষুর এবম্বিধ সমাধি অর্জন হয়ে থাকে, যার দরুন তিনি উপলব্ধিক্ষম হয়েও পৃথিবীকে পৃথিবীসংজ্ঞায় গ্রহণ করেন না; আপ বা জলকে জল-সংজ্ঞায়, তেজ বা অগ্নিকে তেজ-সংজ্ঞায়, বাতাসকে বায়বীয়-সংজ্ঞায়, আকাশ-অনন্ত-আয়তনকে আকাশ-অনন্ত-আয়তন-সংজ্ঞায়, বিজ্ঞান-অনন্ত-আয়তনকে বিজ্ঞান-অনন্ত-আয়তন-সংজ্ঞায়, আকিঞ্চন-আয়তনকে আকিঞ্চন-আয়তন-সংজ্ঞায়, নৈবসংজ্ঞা-না-অসংজ্ঞায়তনকে নৈবসংজ্ঞা-না-অসংজ্ঞায়তন-সংজ্ঞায়, ইহলোককে ইহলোক-সংজ্ঞায়, পরলোককে পরলোক-সংজ্ঞায় এবং যা কিছু দৃষ্ট, শ্রুত, অনুমিত, বিজ্ঞাত, অধিগত, পর্যেষিত এবং মনের দ্বারা বিচিন্তিত বিষয়েও সে তদ্রূপ সংজ্ঞা পোষণ না করে শুধুই সংজ্ঞাসম্পন্ন হন?”

৫. “আনন্দ, এক্ষেত্রে ভিক্ষু এরূপ সংজ্ঞাসম্পন্ন হয়; যথা : ‘সর্ববিধ সংস্কারের নিবৃতি, সর্ববিধ উপধির (পুনর্জন্মের বা আসক্তি) পরিত্যাগ, তৃষ্ণার ক্ষয়, বিরাগ, নিরোধ ও নির্বাণ হচ্ছে শান্ত, প্রণীত।” এরূপেই আনন্দ, ভিক্ষুর সেরূপ সমাধি অর্জন হয়ে থাকে, যার দরুন সে উপলব্ধিক্ষম হয়েও পৃথিবীকে পৃথিবী-সংজ্ঞায় গ্রহণ করেন না; আপ বা জলকে জল-সংজ্ঞায়, তেজ বা অগ্নিকে তেজ-সংজ্ঞায়, বাতাসকে বায়বীয়-সংজ্ঞায়, আকাশ-অনন্ত-আয়তনকে আকাশ-অনন্ত-আয়তন-সংজ্ঞায়, বিজ্ঞান-অনন্ত-আয়তনকে বিজ্ঞান-অনন্ত-আয়তন-সংজ্ঞায়, আকিঞ্চন-আয়তনকে আকিঞ্চন-আয়তন-সংজ্ঞায়, নৈবসংজ্ঞা-না-অসংজ্ঞায়তনকে নৈবসংজ্ঞা-না-অসংজ্ঞায়তন-সংজ্ঞায়, ইহলোককে ইহলোক-সংজ্ঞায়, পরলোককে পরলোক-সংজ্ঞায় এবং যা কিছু দৃষ্ট, শ্রুত, অনুমিত, বিজ্ঞাত, অধিগত, পর্যেষিত এবং মনের দ্বারা বিচিন্তিত বিষয়েও সে তদ্রূপ সংজ্ঞা পোষণ না করে শুধুই সংজ্ঞাসম্পন্ন হয়।”

অতপর আয়ুষ্মান আনন্দ ভগবানের ভাষণ অভিনন্দন করে অনুমোদনপূর্বক আসন হতে উঠে ভগবানকে প্রদক্ষিণ করে আয়ুষ্মান সারিপুত্রের নিকট গেলেন। অতপর আয়ুষ্মান সারিপুত্রের সাথে কুশল বিনিময় ও প্রীত্যালাপ করে একপাশে বসলেন। একপাশে উপবেশনের পর আয়ুষ্মান আনন্দ আয়ুষ্মান সারিপুত্রকে এরূপ জিজ্ঞাসা করলেন :

৬. “সত্যিই কী আবুসো সারিপুত্র, ভিক্ষুর এরূপ সমাধি অর্জন হয়ে থাকে, যার দরুন তিনি উপলব্ধিক্ষম হয়েও পৃথিবীকে পৃথিবী-সংজ্ঞায় গ্রহণ করেন না; আপ বা জলকে জল-সংজ্ঞায়, তেজ বা অগ্নিকে তেজ-সংজ্ঞায়, বাতাসকে বায়বীয়-সংজ্ঞায়, আকাশ-অনন্ত-আয়তনকে আকাশ-অনন্ত-আয়তন-সংজ্ঞায়, বিজ্ঞান-অনন্ত-আয়তনকে বিজ্ঞান-অনন্ত-আয়তন-সংজ্ঞায়, আকিঞ্চনায়তনকে আকিঞ্চনায়তন-সংজ্ঞায়, নৈবসংজ্ঞা-না-অসংজ্ঞায়তনকে নৈবসংজ্ঞা-না-অসংজ্ঞায়তন-সংজ্ঞায়, ইহলোককে ইহলোক-সংজ্ঞায়, পরলোককে পরলোক-সংজ্ঞায় এবং যা কিছু দৃষ্ট, শ্রুত, অনুমিত, বিজ্ঞাত, অধিগত, পর্যেষিত এবং মনের দ্বারা বিচিন্তিত বিষয়েও সে তদ্রূপ সংজ্ঞা পোষণ না করে শুধুই সংজ্ঞাসম্পন্ন হন?”

৭. “হে আবুসো আনন্দ, তা যথার্থই যে ভিক্ষুর এরূপ সমাধি অর্জন হয়ে থাকে, যার দরুন সে উপলব্ধিক্ষম হয়েও পৃথিবীকে পৃথিবী-সংজ্ঞায় গ্রহণ করে না; আপ বা জলকে জল-সংজ্ঞায়, তেজ বা অগ্নিকে তেজ-সংজ্ঞায়, বাতাসকে বায়বীয়-সংজ্ঞায়, আকাশ-অনন্ত-আয়তনকে আকাশ-অনন্ত-আয়তন-সংজ্ঞায়, বিজ্ঞান-অনন্ত-আয়তনকে বিজ্ঞান-অনন্ত-আয়তন-সংজ্ঞায়, আকিঞ্চনায়তনকে আকিঞ্চনায়তন-সংজ্ঞায়, নৈবসংজ্ঞা-না-অসংজ্ঞায়তনকে নৈবসংজ্ঞা-না-অসংজ্ঞায়তন-সংজ্ঞায়, ইহলোককে ইহলোক-সংজ্ঞায়, পরলোককে পরলোক-সংজ্ঞায় এবং যা কিছু দৃষ্ট, শ্রুত, অনুমিত, বিজ্ঞাত, অধিগত, পর্যেষিত এবং মনের দ্বারা বিচিন্তিত বিষয়েও সে তদ্রূপ সংজ্ঞা পোষণ না করে শুধুই সংজ্ঞাসম্পন্ন হয়।”

৮. “আবুসো সারিপুত্র, কিরূপে ভিক্ষুর এবম্বিধ সমাধি অর্জন হয়ে থাকে, যার দরুন তিনি উপলব্ধিক্ষম হয়েও পৃথিবীকে পৃথিবী-সংজ্ঞায় গ্রহণ করেন না; আপ বা জলকে জল-সংজ্ঞায়, তেজ বা অগ্নিকে তেজ-সংজ্ঞায়, বাতাসকে বায়বীয়-সংজ্ঞায়, আকাশ-অনন্ত-আয়তনকে আকাশ-অনন্ত-আয়তন-সংজ্ঞায়, বিজ্ঞান-অনন্ত-আয়তনকে বিজ্ঞান-অনন্ত-আয়তন-সংজ্ঞায়, আকিঞ্চন-আয়তনকে আকিঞ্চন-আয়তন-সংজ্ঞায়, নৈবসংজ্ঞা-না-অসংজ্ঞায়তনকে নৈবসংজ্ঞা-না-অসংজ্ঞায়তন-সংজ্ঞায়, ইহলোককে ইহলোক-সংজ্ঞায়, পরলোককে পরলোক-সংজ্ঞায় এবং যা কিছু দৃষ্ট, শ্রুত, অনুমিত, বিজ্ঞাত, অধিগত, পর্যেষিত এবং মনের দ্বারা বিচিন্তিত বিষয়েও সে তদ্রূপ সংজ্ঞা পোষণ না করে শুধুই সংজ্ঞাসম্পন্ন হন?”

৯. “আবুসো আনন্দ, এক্ষেত্রে ভিক্ষু এরূপ সংজ্ঞাসম্পন্ন হয়; যথা : ‘সর্ববিধ সংস্কারের নিবৃতি, সর্ববিধ উপধির (পুনর্জন্মের বা আসক্তি) পরিত্যাগ, তৃষ্ণার ক্ষয়, বিরাগ, নিরোধ ও নির্বাণ হচ্ছে শান্ত, প্রণীত।” এরূপেই আনন্দ, ভিক্ষুর সেরূপ সমাধি অর্জন হয়ে থাকে, যার দরুন সে উপলব্ধিক্ষম হয়েও পৃথিবীকে পৃথিবী-সংজ্ঞায় গ্রহণ করেন না; আপ বা জলকে জল-সংজ্ঞায়, তেজ বা অগ্নিকে তেজ-সংজ্ঞায়, বাতাসকে বায়বীয়-সংজ্ঞায়, আকাশ-অনন্ত-আয়তনকে আকাশ-অনন্ত-আয়তন-সংজ্ঞায়, বিজ্ঞান-অনন্ত-আয়তনকে বিজ্ঞান-অনন্ত-আয়তন-সংজ্ঞায়, আকিঞ্চন-আয়তনকে আকিঞ্চন-আয়তন-সংজ্ঞায়, নৈবসংজ্ঞা-না-অসংজ্ঞায়তনকে নৈবসংজ্ঞা-না-অসংজ্ঞায়তন-সংজ্ঞায়, ইহলোককে ইহলোক-সংজ্ঞায়, পরলোককে পরলোক-সংজ্ঞায় এবং যা কিছু দৃষ্ট, শ্রুত, অনুমিত, বিজ্ঞাত, অধিগত, পর্যেষিত এবং মনের দ্বারা বিচিন্তিত বিষয়েও সে তদ্রূপ সংজ্ঞা পোষণ না করে শুধুই সংজ্ঞাসম্পন্ন হয়।”

১০. “বন্ধু, তা অতি-আশ্চর্যকর, অতি অদ্ভুত যে শ্রেষ্ঠপদ বর্ণনায় গুরু-শিষ্যের পারস্পরিক ব্যাখ্যার অর্থ ও ব্যঞ্জনা একই সাদৃশ্য, হুবহু মিল হয়েছে ও কোনোরূপ মতানৈক্য হয়নি।

বন্ধু, আমি ভগবানের নিকট গিয়ে একই বিষয়ে জিজ্ঞাসা করেছিলাম। ভগবান আমায় একই অক্ষর, একই পদবাক্য ও একই ব্যঞ্জনায় তা বর্ণনা করলেন যেরূপে আয়ুষ্মান সারিপুত্র ব্যাখ্যা করেছেন। বন্ধু, সত্যিই অতি-আশ্চর্যকর, অতি অদ্ভুত যে শ্রেষ্ঠপদ বর্ণনায় গুরু-শিষ্যের পারস্পরিক ব্যাখ্যার অর্থ ও ব্যঞ্জনা একই সাদৃশ্য, হুবহু মিল হয়েছে ও কোনোরূপ মতানৈক্য হয়নি।” সপ্তম সূত্র।

৮. মনোযোগ সূত্র
৮.১. অতঃপর আয়ুষ্মান আনন্দ ভগবানের নিকট উপস্থিত হয়ে ভগবানকে অভিবাদন করে একপাশে বসলেন। একপাশে বসার পর আয়ুষ্মান আনন্দ ভগবানকে এরূপ বললেন :

২. “সত্যিই কি ভন্তে, ভিক্ষুর এরূপ সমাধি অর্জন হয়ে থাকে, যার দরুন তিনি উপলব্ধিক্ষম হয়েও চক্ষুতে মনোযোগ দেন না, রূপ, কর্ণ, শব্দ, ঘ্রাণ, গন্ধ, জিহ্বা, রস, কায় ও স্পষ্টব্য বিষয়েও মনোযোগ দেন না, আপ বা জলের প্রতি মনোযোগ দেন না, তেজ বা অগ্নি, বাতাসের প্রতিও মনোযোগ দেন না; আকাশ-অনন্তায়তনে মনোযোগ দেন না, বিজ্ঞান-অনন্ত আয়তনে, আকিঞ্চনায়তনে, নৈবসংজ্ঞা-না-অসংজ্ঞায়তনেও মনোযোগ দেন না; ইহলোকের প্রতি মনোযোগ দেন না, পরলোকের প্রতিও মনোযোগ দেন না এবং যা কিছু দৃষ্ট, শ্রুত, অনুমিত, বিজ্ঞাত, অধিগত, পর্যেষিত এবং মনের দ্বারা বিচিন্তিত বিষয়েও সে মনোযোগ না দিয়ে শুধুই মনোযোগসম্পন্ন হন?”

৩. “হে আনন্দ, তা যথার্থই যে ভিক্ষুর এরূপ সমাধি অর্জন হয়ে থাকে, যার দরুন সে উপলব্ধিক্ষম হয়েও চক্ষুতে মনোযোগ দেয় না, রূপ, কর্ণ, শব্দ, ঘ্রাণ, গন্ধ, জিহ্বা, রস, কায় ও স্পষ্টব্য বিষয়েও মনোযোগ দেয় না; আপ বা জলের প্রতি মনোযোগ দেয় না, তেজ বা অগ্নি, বাতাসের প্রতিও মনোযোগ দেয় না; আকাশ-অনন্তায়তনে মনোযোগ দেয় না, বিজ্ঞান-অনন্ত আয়তনে, আকিঞ্চনায়তনে, নৈবসংজ্ঞা-না-অসংজ্ঞায়তনেও মনোযোগ দেয় না; ইহলোকের প্রতি মনোযোগ দেয় না, পরলোকের প্রতিও মনোযোগ দেয় না এবং যা কিছু দৃষ্ট, শ্রুত, অনুমিত, বিজ্ঞাত, অধিগত, পর্যেষিত এবং মনের দ্বারা বিচিন্তিত বিষয়েও সে মনোযোগ না দিয়ে শুধুই মনোযোগসম্পন্ন হয়।”

৪. “ভন্তে, কিরূপে ভিক্ষুর এবম্বিধ সমাধি অর্জন হয়ে থাকে, যার দরুন তিনি উপলব্ধিক্ষম হয়েও চক্ষুতে মনোযোগ দেন না, রূপ, কর্ণ, শব্দ, ঘ্রাণ, গন্ধ, জিহ্বা, রস, কায় ও স্পষ্টব্য বিষয়েও মনোযোগ দেন না; আপ বা জলের প্রতি মনোযোগ দেন না, তেজ বা অগ্নি, বাতাসের প্রতিও মনোযোগ দেন না; আকাশ-অনন্তায়তনে মনোযোগ দেন না, বিজ্ঞান-অনন্ত আয়তনে, আকিঞ্চনায়তনে, নৈবসংজ্ঞা-না-অসংজ্ঞায়তনেও মনোযোগ দেন না; ইহলোকের প্রতি মনোযোগ দেন না, পরলোকের প্রতিও মনোযোগ দেন না এবং যা কিছু দৃষ্ট, শ্রুত, অনুমিত, বিজ্ঞাত, অধিগত, পর্যেষিত এবং মনের দ্বারা বিচিন্তিত বিষয়েও সে মনোযোগ না দিয়ে শুধুই মনোযোগসম্পন্ন হন?”

৫. “আনন্দ, এক্ষেত্রে ভিক্ষু এরূপ সংজ্ঞাসম্পন্ন হয়; যথা : ‘সর্ববিধ সংস্কারের নিবৃতি, সর্ববিধ উপধির (পুনর্জন্মের বা আসক্তি) পরিত্যাগ, তৃষ্ণার ক্ষয়, বিরাগ, নিরোধ ও নির্বাণ হচ্ছে শান্ত, প্রণীত।” এরূপেই আনন্দ, ভিক্ষুর সেরূপ সমাধি অর্জন হয়ে থাকে, যার দরুন সে উপলব্ধিক্ষম হয়েও চক্ষুতে মনোযোগ দেন না, রূপ, কর্ণ, শব্দ, ঘ্রাণ, গন্ধ, জিহ্বা, রস, কায় ও স্পষ্টব্য বিষয়েও মনোযোগ দেন না; আপ বা জলের প্রতি মনোযোগ দেন না, তেজ বা অগ্নি, বাতাসের প্রতিও মনোযোগ দেন না; আকাশ-অনন্তায়তনে মনোযোগ দেন না, বিজ্ঞান-অনন্ত আয়তনে, আকিঞ্চনায়তনে, নৈবসংজ্ঞা-না-অসংজ্ঞায়তনেও মনোযোগ দেন না; ইহলোকের প্রতি মনোযোগ দেন না, পরলোকের প্রতিও মনোযোগ দেন না এবং যা কিছু দৃষ্ট, শ্রুত, অনুমিত, বিজ্ঞাত, অধিগত, পর্যেষিত এবং মনের দ্বারা বিচিন্তিত বিষয়েও সে মনোযোগ না দিয়ে শুধুই মনোযোগসম্পন্ন হয়।”

৯. সদ্ধ সূত্র
৯.১. একসময় ভগবান নাতি ইষ্টক নির্মিত আরামে অবস্থান করছিলেন। অতঃপর আয়ুষ্মান সদ্ধ ভগবানের নিকট উপস্থিত হলেন। উপস্থিত হয়ে ভগবানকে অভিবাদন করে একপাশে বসলেন। অতঃপর উপবিষ্ট আয়ুষ্মান সদ্ধকে ভগবান এরূপ বললেন :

২. “হে সদ্ধ, উৎকৃষ্ট ধ্যানই অনুশীলন কর, নিকৃষ্টতর নয়। নিকৃষ্টতর ধ্যান কিরূপ? যেমন, সদ্ধ, নিকৃষ্ট বংশজাত অশ্ব রশিতে আবদ্ধ হলে ‘ঘাস, ঘাস’ বলে চিন্তা করতে থাকে। তার কারণ কী? কেননা, সদ্ধ, রশিতে বাধা নিকৃষ্ট জাতের অশ্বের এমন চিন্তা জাগে না যে ‘সারথি (বা অশ্বচালক) কী বিষয় আজ আমায় করাবেন এবং আমি প্রত্যুত্তরে কী করতে পারি।’ সে রশিতে বাধা অবস্থায় শুধুই ‘ঘাস, ঘাস’ বলে চিন্তা করতে থাকে।

ঠিক এরূপেই সদ্ধ, এক্ষেত্রে কিছু কিছু নিকৃষ্ট শ্রেণির ব্যক্তি আছে যে অরণ্য কিংবা বৃক্ষমূল অথবা শূন্যগৃহে উপস্থিত হয়েও কামরাগে পর্যুদস্ত ও পরাভূত চিত্তে অবস্থান করে এবং উৎপন্ন কামরাগের নিঃসরণ বা বিনাশ সম্বন্ধে যথার্থভাবে জানতে পারে না। সে কামরাগকে অন্তরে গেঁথে নিয়ে তা ধ্যান করে, মনে মনে সেই বিষয়ের ঝড় তুলে, তা বিবেচনা করতে থাকে এবং সে বিষয়ে অযথা চিন্তা করতে থাকে।

সে ব্যাপাদ বা বিদ্বেষে পর্যুদস্ত ও পরাভূত চিত্তে অবস্থান করে এবং উৎপন্ন ব্যাপাদের নিঃসরণ বা বিনাশ সম্বন্ধে যথার্থভাবে জানতে পারে না। সে ব্যাপাদকে অন্তরে গেঁথে নিয়ে তা ধ্যান করে, মনে মনে সেই বিষয়ের ঝড় তুলে, তা বিবেচনা করতে থাকে এবং সে বিষয়ে অযথা চিন্তা করতে থাকে।

সে আলস্য-তন্দ্রায় পর্যুদস্ত ও পরাভূত চিত্তে অবস্থান করে এবং উৎপন্ন আলস্য-তন্দ্রার নিঃসরণ বা বিনাশ সম্বন্ধে যথার্থভাবে জানতে পারে না। সে আলস্য-তন্দ্রাকে অন্তরে গেঁথে নিয়ে তা ধ্যান করে, মনে মনে সেই বিষয়ের ঝড় তুলে, তা বিবেচনা করতে থাকে এবং সে বিষয়ে অযথা চিন্তা করতে থাকে।

সে ঔদ্ধত্য-অনুশোচনায় পর্যুদস্ত ও পরাভূত চিত্তে অবস্থান করে এবং উৎপন্ন ঔদ্ধত্য-অনুশোচনার নিঃসরণ বা বিনাশ সম্বন্ধে যথার্থভাবে জানতে পারে না। সে ঔদ্ধত্য-অনুশোচনাকে অন্তরে গেঁথে নিয়ে তা ধ্যান করে, মনে মনে সেই বিষয়ের ঝড় তুলে, তা বিবেচনা করতে থাকে এবং সে বিষয়ে অযথা চিন্তা করতে থাকে।

সে বিচিকিৎসা বা সন্দেহ-এর দ্বারা পর্যুদস্ত ও পরাভূত চিত্তে অবস্থান করে এবং উৎপন্ন বিচিকিৎসার নিঃসরণ বা বিনাশ সম্বন্ধে যথার্থভাবে জানতে পারে না। সে বিচিকিৎসাকে অন্তরে গেঁথে নিয়ে তা ধ্যান করে, মনে মনে সেই বিষয়ের ঝড় তুলে, তা বিবেচনা করতে থাকে এবং সে বিষয়ে অযথা চিন্তা করতে থাকে।

সে পৃথিবী, জল, তেজ, বায়ু বিষয়কে আলম্বন করে চিন্তা করতে থাকে। আকাশ-অনন্ত-আয়তন, বিজ্ঞান-অনন্ত-আয়তন, আকিঞ্চন-আয়তন ও নৈবসংজ্ঞা-না-অসংজ্ঞায়তন বিষয়কে আলম্বন করে চিন্তা করতে থাকে। সে ইহলোক-পরলোক সম্বন্ধে চিন্তা করতে থাকে এবং যা কিছু দৃষ্ট, শ্রুত, অনুমিত, বিজ্ঞাত, অধিগত, পর্যেষিত এবং মনের দ্বারা বিচিন্তিত বিষয়েও পুনঃপুন চিন্তা করতে থাকে। সদ্ধ, নিকৃষ্টজনের ধ্যান এরূপই হয়।

৩. সদ্ধ, উৎকৃষ্ট ধ্যান কিরূপ? যেমন, সদ্ধ, উৎকৃষ্ট শ্রেণির অশ্ব রশিতে আবদ্ধ হলে ‘ঘাস, ঘাস’ বলে চিন্তা করে না। তার কারণ কী? কেননা, সদ্ধ, উৎকৃষ্ট জাতের অশ্বের এমন চিন্তা জাগে যে ‘সারথি কী বিষয় আজ আমায় করাবেন এবং আমি প্রত্যুত্তরে কী করতে পারি।’ সে রশিতে বাঁধা অবস্থায় ‘ঘাস, ঘাস’ বলে চিন্তা করতে থাকে না। উন্নত শ্রেণির অশ্ব অঙ্কুশের আঘাত পাওয়াকে ঋণস্বরূপ, নিজের অবরুদ্ধ, দুর্ভাগ্য ও পরাজয় হিসাবে দেখে।

ঠিক এরূপেই, সদ্ধ, এক্ষেত্রে কিছু কিছু উন্নত শ্রেণির ব্যক্তি আছে যে অরণ্য কিংবা বৃক্ষমূল অথবা শূন্যগৃহে উপস্থিত হয়ে কামরাগে পর্যুদস্ত ও পরাভূত চিত্তে অবস্থান করে না এবং উৎপন্ন কামরাগের নিঃসরণ বা বিনাশ সম্বন্ধে যথার্থভাবে জানতে পারে।

সে ব্যাপাদ বা বিদ্বেষে পর্যুদস্ত ও পরাভূত চিত্তে অবস্থান করে না এবং উৎপন্ন ব্যাপাদের নিঃসরণ বা বিনাশ সম্বন্ধে যথার্থভাবে জানতে পারে।

সে আলস্য-তন্দ্রায় পর্যুদস্ত ও পরাভূত চিত্তে অবস্থান করে না এবং উৎপন্ন আলস্য-তন্দ্রার নিঃসরণ বা বিনাশ সম্বন্ধে যথার্থভাবে জানতে পারে।

সে ঔদ্ধত্য-অনুশোচনায় পর্যুদস্ত ও পরাভূত চিত্তে অবস্থান করে না এবং উৎপন্ন ঔদ্ধত্য-অনুশোচনার নিঃসরণ বা বিনাশ সম্বন্ধে যথার্থভাবে জানতে পারে।

সে বিচিকিৎসা বা সন্দেহ-এর দ্বারা পর্যুদস্ত ও পরাভূত চিত্তে অবস্থান করে না এবং উৎপন্ন বিচিকিৎসার নিঃসরণ বা বিনাশ সম্বন্ধে যথার্থভাবে জানতে পারে।

সে পৃথিবী, জল, তেজ, বায়ু বিষয়কে আলম্বন করে চিন্তা করতে থাকে না। আকাশ-অনন্ত-আয়তন, বিজ্ঞান-অনন্ত-আয়তন, আকিঞ্চন-আয়তন ও নৈবসংজ্ঞা-না-অসংজ্ঞায়তন বিষয়কে আলম্বন করে চিন্তা করতে থাকে না। সে ইহলোক-পরলোক সম্বন্ধেও চিন্তা করা হতে বিরত হয় এবং যা কিছু দৃষ্ট, শ্রুত, অনুমিত, বিজ্ঞাত, অধিগত, পর্যেষিত এবং মনের দ্বারা বিচিন্তিত বিষয় রয়েছে সে-সমস্তও পুনঃপুন চিন্তা করা পরিত্যাগ করে শুধুই ধ্যান করে। সদ্ধ, উন্নত শ্রেণির ধ্যানী ব্যক্তিকে দেবরাজ ইন্দ্রসহ প্রজাপতি ব্র‏হ্মাগণও নমষ্কার করেন :

‘পুরুষশ্রেষ্ঠ, পুরুষোত্তম সেই জনকে নমষ্কার

যাহা মোদের অলব্ধ, তাতে করছেন ধ্যান-মনস্কার।”

৪. এরূপ ব্যক্ত হলে আয়ুষ্মান সদ্ধ ভগবানকে জিজ্ঞাসা করলেন :

“ভন্তে, কিরূপে সেই উন্নত শ্রেণির ধ্যানীজন পৃথিবী, জল, তেজ ও বায়ুকে আলম্বন স্বরূপ (ধেয়্য বিষয়) গ্রহণ না করে ধ্যান করেন? কিরূপে তিনি আকাশ-অনন্ত-আয়তন, বিজ্ঞান-অনন্ত-আয়তন, আকিঞ্চন-আয়তন ও নৈবসংজ্ঞা-না-অসংজ্ঞায়তন বিষয়কে আলম্বনসরূপ গ্রহণ না করে ধ্যান করেন? কিরূপে তিনি ইহলোক-পরলোক সম্বন্ধেও চিন্তা করা হতে বিরত হয়ে ধ্যান করেন এবং যা কিছু দৃষ্ট, শ্রুত, অনুমিত, বিজ্ঞাত, অধিগত, পর্যেষিত এবং মনের দ্বারা বিচিন্তিত বিষয় রয়েছে সে-সমস্তও পুনঃপুন চিন্তা করা পরিত্যাগ করে শুধুই ধ্যানই করে যান? ভন্তে, কিরূপে ধ্যান করার দরুন সেই উন্নত শ্রেণির ধ্যানীজন দেবরাজ ইন্দ্রসহ প্রজাপতি ব্র‏হ্মাগণ কর্তৃক এভাবে নমষ্কৃত হন যে,

‘পুরুষশ্রেষ্ঠ, পুরুষোত্তম সেই জনকে নমষ্কার

যাহা মোদের অলব্ধ, তাতে করছেন ধ্যান-মনস্কার।”

৫. “এক্ষেত্রে সদ্ধ, উন্নত শ্রেণির ব্যক্তির নিকট পৃথিবীর প্রতি পৃথিবীসংজ্ঞা স্পষ্টরূপে প্রতিভাত হয়, জলের প্রতি জলসংজ্ঞা স্পষ্টরূপে প্রতিভাত হয়, তেজের প্রতি তেজসংজ্ঞা স্পষ্টরূপে তার নিকট প্রতিভাত হয়, বায়ুর প্রতি বায়ুময় সংজ্ঞা স্পষ্টরূপে তার মানসপটে প্রতিভাত হয়, আকাশ-অনন্ত-আয়তনের প্রতি আকাশ-অনন্ত-আয়তন-সংজ্ঞা স্পষ্টরূপে প্রতিভাত হয়, বিজ্ঞান-অনন্ত-আয়তনের প্রতি বিজ্ঞান-অনন্ত-আয়তন-সংজ্ঞা স্পষ্টরূপে উপলব্ধ হয়, আকিঞ্চন আয়তনের প্রতি আকিঞ্চন-আয়তন-সংজ্ঞা স্পষ্টরূপে প্রতিভাত হয় ও নৈবসংজ্ঞা-না-অসংজ্ঞায়তনের প্রতি নৈবসংজ্ঞা-না-অসংজ্ঞায়তন-সংজ্ঞা স্পষ্টরূপে প্রতিভাত হয়, ইহলোকের প্রতি ইহলোক-সংজ্ঞা স্পষ্টরূপে প্রতিভাত হয়, পরলোকের প্রতি পরলোক-সংজ্ঞা স্পষ্টরূপে প্রতিভাত হয় এবং যা কিছু দৃষ্ট, শ্রুত, অনুমিত, বিজ্ঞাত, অধিগত, পর্যেষিত এবং মনের দ্বারা বিচিন্তিত বিষয় রয়েছে তৎপ্রতিও সেরূপ সংজ্ঞা স্পষ্টরূপে প্রতিভাত হয়। সদ্ধ, এরূপে উন্নত শ্রেণির ধ্যানী জন পৃথিবী, জল, তেজ ও বায়ুকে আলম্বন স্বরূপ (ধেয়্য বিষয়) গ্রহণ না করে ধ্যান করে। এরূপেই সে আকাশ-অনন্ত-আয়তন, বিজ্ঞান-অনন্ত-আয়তন, আকিঞ্চন-আয়তন ও নৈবসংজ্ঞা-না-অসংজ্ঞায়তন বিষয়কে আলম্বনসরূপ গ্রহণ না করে ধ্যান করে যায়। একইরূপে সে ইহলোক-পরলোক সম্বন্ধেও চিন্তা করা হতে বিরত হয়ে ধ্যান করে এবং যা কিছু দৃষ্ট, শ্রুত, অনুমিত, বিজ্ঞাত, অধিগত, পর্যেষিত এবং মনের দ্বারা বিচিন্তিত বিষয় রয়েছে সে-সমস্তও পুনঃপুন চিন্তা করা পরিত্যাগ করে শুধুই ধ্যানই করে যায়। সদ্ধ, এভাবেই ধ্যান করার দরুন সেই উন্নত শ্রেণির ধ্যানীজন দেবরাজ ইন্দ্রসহ প্রজাপতি ব্র‏হ্মাগণ কর্তৃক এভাবে নমষ্কৃত হয় যে,

‘পুরুষশ্রেষ্ঠ, পুরুষোত্তম সেই জনকে নমষ্কার

যাহা মোদের অলব্ধ, তাতে করছেন ধ্যান-মনস্কার।” নবম সূত্র।

১০. ময়ূর নিবাপ সূত্র
১০.১. একসময় ভগবান রাজগৃহের ময়ূর নিবাপের পরিব্রাজক আরামে অবস্থান করছিলেন। তথায় ‘ভিক্ষুগণ’ বলে ভগবান ভিক্ষুদের আহ্বান করলেন। ‘হ্যাঁ ভন্তে’ বলে ভিক্ষুরা সাড়া দিলে ভগবান এরূপ বলতে লাগলেন :

২. “হে ভিক্ষুগণ, তিনটি গুণধর্মে গুণান্বিত ভিক্ষু সম্পূর্ণরূপে বিশ্বাসী হয়, চূড়ান্ত যোগক্ষেমী, পূর্ণাঙ্গ ব্র‏হ্মচারী, চরম পর্যাবসান বা লক্ষ্যে উপনীত এবং দেবমানবের মধ্যে শ্রেষ্ঠ হয়। সেই তিনটি কী কী? যথা : সে অশৈক্ষ্য শীলস্কন্ধ, সমাধিস্কন্ধ ও প্রজ্ঞাস্বন্ধসমন্বিত হয়। ভিক্ষুগণ, এই তিনটি গুণধর্মে গুণান্বিত ভিক্ষু সম্পূর্ণরূপে বিশ্বাসী হয়, চূড়ান্ত যোগক্ষেমী, পূর্ণাঙ্গ ব্র‏হ্মচারী, চরম পর্যাবসান বা লক্ষ্যে উপনীত এবং দেবমানবের মধ্যে শ্রেষ্ঠ হয়।

ভিক্ষুগণ, অপর তিনটি গুণধর্মে গুণান্বিত ভিক্ষু সম্পূর্ণরূপে বিশ্বাসী হয়, চূড়ান্ত যোগক্ষেমী, পূর্ণাঙ্গ ব্র‏হ্মচারী, চরম পর্যাবসান বা লক্ষ্যে উপনীত এবং দেবমানবের মধ্যে শ্রেষ্ঠ হয়। সেই তিন কী কী? যথা : ঋদ্ধিপ্রতিহার্য, আদেশ প্রতিহার্য ও অনুশাসনী প্রতিহার্য। ভিক্ষুগণ, এই অপর তিনটি গুণধর্মে গুণান্বিত ভিক্ষু সম্পূর্ণরূপে বিশ্বাসী হয়, চূড়ান্ত যোগক্ষেমী, পূর্ণাঙ্গ ব্র‏হ্মচারী, চরম পর্যাবসান বা লক্ষ্যে উপনীত এবং দেবমানবের মধ্যে শ্রেষ্ঠ হয়।

ভিক্ষুগণ, অন্য তিনটি গুণধর্মে গুণান্বিত ভিক্ষু সম্পূর্ণরূপে বিশ্বাসী হয়, চূড়ান্ত যোগক্ষেমী, পূর্ণাঙ্গ ব্র‏হ্মচারী, চরম পর্যাবসান বা লক্ষ্যে উপনীত এবং দেবমানবের মধ্যে শ্রেষ্ঠ হয়। সেই তিনটি কী কী? যথা : সম্যক দৃষ্টি, সম্যক জ্ঞান ও সম্যক বিমুক্তি। ভিক্ষুগণ, এই তিনটি গুণধর্মেও গুণান্বিত ভিক্ষু সম্পূর্ণরূপে বিশ্বাসী হয়, চূড়ান্ত যোগক্ষেমী, পূর্ণাঙ্গ ব্র‏হ্মচারী, চরম পর্যাবসান বা লক্ষ্যে উপনীত এবং দেবমানবের মধ্যে শ্রেষ্ঠ হয়।

ভিক্ষুগণ, অপর দুটি গুণধর্মে গুণান্বিত ভিক্ষু সম্পূর্ণরূপে বিশ্বাসী হয়, চূড়ান্ত যোগক্ষেমী, পূর্ণাঙ্গ ব্র‏হ্মচারী, চরম পর্যাবসান বা লক্ষ্যে উপনীত এবং দেবমানবের মধ্যে শ্রেষ্ঠ হয়। সেই দুইটি কী কী? যথা : বিদ্যা ও আচরণ। ভিক্ষুগণ, এই দুটি গুণধর্মে গুণান্বিত ভিক্ষু সম্পূর্ণরূপে বিশ্বাসী হয়, চূড়ান্ত যোগক্ষেমী, পূর্ণাঙ্গ ব্র‏হ্মচারী, চরম পর্যাবসান বা লক্ষ্যে উপনীত এবং দেবমানবের মধ্যে শ্রেষ্ঠ হয়। ভিক্ষুগণ, তাই ব্র‏হ্মা সনৎকুমার কর্তৃক এই গাথা উচ্চারিত হয়েছিল :

‘কুলবংশ গৌরবে হয় জনমধ্যে ক্ষত্রিয় শ্রেষ্ঠতম,

দেব-নরের মধ্যে কিন্তু বিদ্যাচরণসম্পন্ন জনই শ্রেষ্ঠ অনুপম।’

ভিক্ষুগণ, ব্র‏হ্মা সনৎকুমার কর্তৃক উচ্চারিত গাথা সুভাষিতই, দুর্ভাষিত নয়। তা অর্থপূর্ণ অনর্থকর নয় এবং আমার দ্বারা অনুমোদিত। আমিও ভিক্ষুগণ, এরূপ বলি যে-

‘কুলবংশ গৌরবে হয় জনমধ্যে ক্ষত্রিয় শ্রেষ্ঠতম,

দেব-নরের মধ্যে কিন্তু বিদ্যাচরণসম্পন্ন জনই শ্রেষ্ঠ অনুপম।”

দশম সূত্র।

নিশ্রয় বর্গ প্রথম সমাপ্ত।

তস্সুদ্দানং/সূত্রসূচি

কী উদ্দেশ্য, চেতনা, আর ত্রিবিধ উপনিসা সূত্র,

ব্যসন, দুই সংজ্ঞাসহ হলো মনস্কার সূত্র উক্ত,

সদ্ধ, ময়ূর নিবাপ সূত্র যোগে বর্গ গ্রথিত,

দশ সূত্রে নিশ্রয় বর্গ হলো উল্লেখিত।


 

২. অনুস্মৃতি বর্গ
১. প্রথম মহানাম সূত্র
১১.১. একসময় ভগবান শাক্যদের মধ্যে কপিলবাস্তুর নিগ্রোধারামে অবস্থান করছিলেন। সেই সময়ে বেশ কিছু ভিক্ষু ভগবানের জন্য চীবরকর্ম (চীবর তৈয়ার) করছিলেন। উদ্দেশ্য, ‘ভগবান ত্রৈমাসিক বর্ষাব্রত শেষে প্রস্তুতকৃত চীবর পরিধান করে পর্যটন করবেন।’ মহানাম শাক্য শুনতে পেলেন যে ‘বেশ কিছু ভিক্ষু ভগবানের জন্য চীবরকর্ম (চীবর তৈয়ার) করছেন। উদ্দেশ্য, ‘ভগবান ত্রৈমাসিক বর্ষাব্রত শেষে প্রস্তুতকৃত চীবর পরিধান করে পর্যটন করবেন।’

অতঃপর মহানাম শাক্য ভগবানের নিকট উপস্থিত হয়ে ভগবানকে অভিবাদন করে একপাশে বসলেন। একপাশে উপবিষ্ট মহানাম শাক্য ভগবানকে এরূপ বললেন :

২. “ভন্তে, আমি এরূপ শুনেছি যে ‘বেশ কিছু ভিক্ষু ভগবানের জন্য চীবরকর্ম (চীবর তৈয়ার) করছেন। উদ্দেশ্য, ‘ভগবান ত্রৈমাসিক বর্ষাব্রত শেষে প্রস্তুতকৃত চীবর পরিধান করে পর্যটন করবেন।’ ভন্তে, তখন বিভিন্নভাবে অবস্থানের সময় কিরূপে অবস্থান করা আমাদের উচিত হবে?”

৩. “উত্তম, মহানাম, উত্তম। মহানাম, তোমাদের ন্যায় কুলপুত্রদেরই ইহা সমুচিত যে তোমরা তথাগতের নিকট উপস্থিত হয়ে তা জিজ্ঞাসা করা উচিত বলে মনে করছ, ‘ভন্তে, তখন বিভিন্নভাবে অবস্থানের সময় কিরূপে অবস্থান করা আমাদের উচিত হবে?’ মহানাম, শ্রদ্ধাবানই কৃতকার্য হয়, অশ্রদ্ধাবান নয়। আরব্ধবীর্য বা দৃঢ়উৎসাহী জনই কৃতকার্য হয় অলসজন নয়। স্মৃতিমানই কৃতকার্য হয়, বিস্মরণশীল জন নয়। সমাহিত জনই কৃতকার্য হয়, অসমাহিত জন নয়। প্রজ্ঞাবানই কৃতকার্য হয় দুষ্প্রাজ্ঞজন নয়। মহানাম, এই পাঁচটি গুণে গুণান্বিত হয়ে তুমি অপর ছয় প্রকার গুণ উত্তরোত্তর ভাবনানুশীলন করবে; যথা :

৪. এক্ষেত্রে মহানাম, তুমি তথাগতকে অনুস্মরণ করবে; যথা : ‘ইনি সেই ভগবান, অর্হৎ, সম্যকসম্বুদ্ধ, বিদ্যাচরণসম্পন্ন, সুগত, লোকবিদ, অনুত্তর পুরুষদমনকারী সারথী ও দেবমনুষ্যগণের শাস্তা, বুদ্ধ ভগবান।’ মহানাম, যেই সময়ে একজন আর্যশ্রাবক তথাগতকে অনুস্মরণ করেন, সেই সময়ে তার চিত্ত রাগাসক্তিতে পর্যুদস্ত (বা পরাভূত) হয় না, দ্বেষ এবং মোহেও পর্যুদস্ত হয় না। তথাগতের গুণ অনুস্মরণের কারণে সেই সময়ে তার চিত্ত ঋজু হয়। ঋজুচিত্তসম্পন্ন আর্যশ্রাবক অর্থবেদ বা জ্ঞান, ধর্মবেদ এবং ধর্মময় প্রমোদিতভাব লাভ করেন। প্রমোদিত জনের প্রীতি উৎপন্ন হয়, প্রীতিপূর্ণ মনহেতু কায় প্রশান্ত হয়। প্রশান্ত কায়ে সুখ অনুভূত হয় এবং সুখী জনের চিত্ত সমাধি প্রাপ্ত হয়। ইহাকে বলা হয়, মহানাম, ‘আর্যশ্রাবক বিসমগত সত্ত্বদের মধ্যে সাম্যভাব প্রাপ্ত হয়ে অবস্থান করেন, সব্যাপাদ ত্যাগ করে অব্যাপাদী হয়ে অবস্থান করেন এবং ধর্মশ্রোত্রে নিযুক্ত হয়ে বুদ্ধানুস্মৃতি অনুশীলন করেন।’

পুনশ্চ, মহানাম, তুমি ধর্মগুণ অনুস্মরণ করবে; যথা : ‘‘ভগবানের ধর্ম সুব্যাখ্যাত, স্বয়ং দর্শনযোগ্য, কালাকাল বিরহিত, এসে দেখার যোগ্য, নির্বাণপ্রাপক এবং বিজ্ঞজন কর্তৃক প্রত্যক্ষণীয়।’ মহানাম, যেই সময়ে একজন আর্যশ্রাবক ধর্মের গুণ অনুস্মরণ করেন, সেই সময়ে তার চিত্ত রাগাসক্তিতে পর্যুদস্ত হয় না, দ্বেষ এবং মোহেও পর্যুদস্ত হয় না। ধর্মের গুণ অনুস্মরণের কারণে সেই সময়ে তার চিত্ত ঋজু হয়। ঋজুচিত্তসম্পন্ন আর্যশ্রাবক অর্থবেদ, ধর্মবেদ এবং ধর্মময় প্রমোদিত ভাব লাভ করেন। প্রমোদিত জনের প্রীতি উৎপন্ন হয়, প্রীতিপূর্ণ মনহেতু কায় প্রশান্ত হয়। প্রশান্ত কায়ে সুখ অনুভূত হয় এবং সুখী জনের চিত্ত সমাধি প্রাপ্ত হয়। ইহাকে বলা হয়, মহানাম, ‘আর্যশ্রাবক বিসমগত সত্ত্বদের মধ্যে সাম্যভাব প্রাপ্ত হয়ে অবস্থান করেন, সব্যাপাদ ত্যাগ করে অব্যাপাদী হয়ে অবস্থান করেন এবং ধর্মশ্রোত্রে নিযুক্ত হয়ে ধর্মানুস্মৃতি ভাবিত করেন।’

পুনশ্চ, মহানাম, তুমি সংঘের গুণ অনুস্মরণ করবে; যথা : ‘ভগবানের শ্রাবকসংঘ সুপথে প্রতিপন্ন (বা অগ্রসরমান), ঋজু পথে প্রতিপন্ন, ন্যায় পথে প্রতিপন্ন, সমীচীন পথে প্রতিপন্ন, ভগবানের শ্রাবকসংঘ যুগ্ম হিসাবে চারি যুগ্ম এবং পুদ্গল হিসাবে অষ্ট আর্যপুদ্গলই চারি প্রত্যয় দান-আহুতি লাভের যোগ্য, আতিথেয়তা লাভের যোগ্য, দক্ষিণেয়্য, অঞ্জলি করণীয় এবং জগতের মধ্যে অনুত্তর পুণ্যক্ষেত্র।’ মহানাম, যেই সময়ে একজন আর্যশ্রাবক সংঘের গুণ অনুস্মরণ করেন, সেই সময়ে তার চিত্ত রাগাসক্তিতে পর্যুদস্ত হয় না, দ্বেষ এবং মোহেও পর্যুদস্ত হয় না। সংঘের গুণ অনুস্মরণের কারণে সেই সময়ে তার চিত্ত ঋজু হয়। ঋজুচিত্তসম্পন্ন আর্যশ্রাবক অর্থবেদ, ধর্মবেদ এবং ধর্মময় প্রমোদিত ভাব লাভ করেন। প্রমোদিত জনের প্রীতি উৎপন্ন হয়, প্রীতিপূর্ণ মনহেতু কায় প্রশান্ত হয়। প্রশান্ত কায়ে সুখ অনুভূত হয় এবং সুখী জনের চিত্ত সমাধি প্রাপ্ত হয়। ইহাকে বলা হয়, মহানাম, ‘আর্যশ্রাবক বিসমগত সত্ত্বদের মধ্যে সাম্যভাব প্রাপ্ত হয়ে অবস্থান করেন, সব্যাপাদ ত্যাগ করে অব্যাপাদী হয়ে অবস্থান করেন এবং ধর্মশ্রোত্রে নিযুক্ত হয়ে সংঘানুস্মৃতি ভাবিত করেন।’

পুনশ্চ, মহানাম, তুমি নিজের অখণ্ড, নিশ্চিদ্র, নিখুঁত, নিষ্কলঙ্ক, বিমুক্তিতে উপনীতকারী, বিজ্ঞজন কর্তৃক প্রশংসিত, অদূষিত এবং সমাধি লাভে সহায়ক শীলসমূহ অনুস্মরণ করবে। মহানাম, যেই সময়ে একজন আর্যশ্রাবক নিজের শীলগুণ অনুস্মরণ করেন, সেই সময়ে তার চিত্ত রাগাসক্তিতে পর্যুদস্ত হয় না, দ্বেষ এবং মোহেও পর্যুদস্ত হয় না। শীলগুণ অনুস্মরণের কারণে সেই সময়ে তার চিত্ত ঋজু হয়। ঋজুচিত্তসম্পন্ন আর্যশ্রাবক অর্থবেদ, ধর্মবেদ এবং ধর্মময় প্রমোদিত ভাব লাভ করেন। প্রমোদিত জনের প্রীতি উৎপন্ন হয়, প্রীতিপূর্ণ মনহেতু কায় প্রশান্ত হয়। প্রশান্ত কায়ে সুখ অনুভূত হয় এবং সুখী জনের চিত্ত সমাধি প্রাপ্ত হয়। ইহাকে বলা হয়, মহানাম, ‘আর্যশ্রাবক বিসমগত সত্ত্বদের মধ্যে সাম্যভাব প্রাপ্ত হয়ে অবস্থান করেন, সব্যাপাদ ত্যাগ করে অব্যাপাদী হয়ে অবস্থান করেন এবং ধর্মশ্রোত্রে নিযুক্ত হয়ে শীলানুস্মৃতি ভাবিত করেন।’

পুনশ্চ, মহানাম, তুমি নিজের ত্যাগগুণ অনুস্মরণ করবে; যথা : ‘সত্যিই তা আমার লাভ, সত্যিই তা আমার সুলব্ধ যে আমি মাৎসর্যমলে পর্যুদস্ত সত্ত্বগণের মধ্যে মাৎসর্যমলহীন চিত্তে মুক্তত্যাগী, মুক্তহস্ত, অনুদানে রত, যাঞ্চা মাত্রই দানে প্রবৃত্ত এবং দান বণ্টনে রত হয়ে গৃহবাস করছি। মহানাম, যেই সময়ে একজন আর্যশ্রাবক নিজের ত্যাগগুণ অনুস্মরণ করেন, সেই সময়ে তার চিত্ত রাগাসক্তিতে পর্যুদস্ত হয় না, দ্বেষ এবং মোহেও পর্যুদস্ত হয় না। ত্যাগগুণ অনুস্মরণের কারণে সেই সময়ে তার চিত্ত ঋজু হয়। ঋজুচিত্তসম্পন্ন আর্যশ্রাবক অর্থবেদ, ধর্মবেদ এবং ধর্মময় প্রমোদিত ভাব লাভ করেন। প্রমোদিত জনের প্রীতি উৎপন্ন হয়, প্রীতিপূর্ণ মনহেতু কায় প্রশান্ত হয়। প্রশান্ত কায়ে সুখ অনুভূত হয় এবং সুখী জনের চিত্ত সমাধি প্রাপ্ত হয়। ইহাকে বলা হয়, মহানাম, ‘আর্যশ্রাবক বিসমগত সত্ত্বদের মধ্যে সাম্যভাব প্রাপ্ত হয়ে অবস্থান করেন, সব্যাপাদ ত্যাগ করে অব্যাপাদী হয়ে অবস্থান করেন এবং ধর্মশ্রোত্রে নিযুক্ত হয়ে ত্যাগানুস্মৃতি ভাবিত করেন।’

পুনশ্চ, মহানাম, তুমি দেবতানুস্মৃতি অনুস্মরণ করবে; যথা : ‘চতুর্মহারাজিক দেবগণ, তাবতিংসবাসী দেবগণ, যামবাসী দেবগণ, তুষিত দেবগণ, নির্মাণরতি দেবগণ, পরনির্মিত বশবর্তী দেবগণ, ব্রহ্মকায়িক এবং তাদের ঊর্ধ্বতন দেবগণও রয়েছেন। যেরূপ শ্রদ্ধায় সুসমৃদ্ধ হয়ে সেই দেবগণ এখান হতে চ্যুত হয়ে তথায় উৎপন্ন হয়েছেন, সেরূপ শ্রদ্ধা আমার মধ্যেও বিদ্যমান। যেরূপ শ্রুতি, ত্যাগ, প্রজ্ঞায় সুসমৃদ্ধ হয়ে সেই দেবগণ এখান হতে চ্যুত হয়ে তথায় উৎপন্ন হয়েছেন সেরূপ শ্রুতি, ত্যাগ ও প্রজ্ঞা আমার মধ্যেও বিদ্যমান।’ মহানাম, যেই সময়ে একজন আর্যশ্রাবক নিজের এবং সেই দেবগণের শ্রদ্ধা, শ্রুতি, ত্যাগ ও প্রজ্ঞা অনুস্মরণ করেন, সেই সময়ে তার চিত্ত রাগাসক্তিতে পর্যুদস্ত হয় না, দ্বেষ এবং মোহেও পর্যুদস্ত হয় না। নিজের এবং সেই দেবগণের শ্রদ্ধা, শ্রুতি, ত্যাগগুণ ও প্রজ্ঞাগুণ অনুস্মরণের কারণে সেই সময়ে তার চিত্ত ঋজু হয়। ঋজুচিত্তসম্পন্ন আর্যশ্রাবক অর্থবেদ, ধর্মবেদ এবং ধর্মময় প্রমোদিত ভাব লাভ করেন। প্রমোদিত জনের প্রীতি উৎপন্ন হয়, প্রীতিপূর্ণ মনহেতু কায় প্রশান্ত হয়। প্রশান্ত কায়ে সুখ অনুভূত হয় এবং সুখী জনের চিত্ত সমাধি প্রাপ্ত হয়। ইহাকে বলা হয়, মহানাম, ‘আর্যশ্রাবক বিসমগত সত্ত্বদের মধ্যে সাম্যভাব প্রাপ্ত হয়ে অবস্থান করেন, সব্যাপাদ ত্যাগ করে অব্যাপাদী হয়ে অবস্থান করেন এবং ধর্মশ্রোত্রে নিযুক্ত হয়ে দেবতানুস্মৃতি ভাবিত করেন।” প্রথম সূত্র।

২. দ্বিতীয় মহানাম সূত্র
১২.১. একসময় ভগবান শাক্যদের মধ্যে কপিলবাস্তুর নিগ্রোধারামে অবস্থান করছিলেন। সেই সময়ে মহানাম শাক্য শারীরিক অসুস্থতা হতে মাত্র সুস্থ হয়েছিলেন। তখন বেশ কিছু ভিক্ষু ভগবানের জন্য চীবরকর্ম (চীবর তৈয়ার) করছিলেন। উদ্দেশ্য, ‘ভগবান ত্রৈমাসিক বর্ষাব্রত শেষে প্রস্তুতকৃত চীবর পরিধান করে পর্যটন করবেন।’

মহানাম শাক্য শুনতে পেলেন যে ‘বেশ কিছু ভিক্ষু ভগবানের জন্য চীবরকর্ম (চীবর তৈয়ার) করছেন। উদ্দেশ্য, ‘ভগবান ত্রৈমাসিক বর্ষাব্রত শেষে প্রস্তুতকৃত চীবর পরিধান করে পর্যটন করবেন।’

অতঃপর মহানাম শাক্য ভগবানের নিকট উপস্থিত হয়ে ভগবানকে অভিবাদন করে একপাশে বসলেন। একপাশে উপবিষ্ট মহানাম শাক্য ভগবানকে এরূপ বললেন :

২. “ভন্তে, আমি এরূপ শুনেছি যে ‘বেশ কিছু ভিক্ষু ভগবানের জন্য চীবরকর্ম (চীবর তৈয়ার) করছেন। উদ্দেশ্য, ‘ভগবান ত্রৈমাসিক বর্ষাব্রত শেষে প্রস্তুতকৃত চীবর পরিধান করে পর্যটন করবেন।’ ভন্তে, তখন বিভিন্নভাবে অবস্থানের সময় কিরূপে অবস্থান করা আমাদের উচিত হবে?”

৩. “উত্তম, মহানাম, উত্তম। মহানাম, তোমাদের ন্যায় কুলপুত্রদেরই ইহা সমুচিত যে তোমরা তথাগতের নিকট উপস্থিত হয়ে তা জিজ্ঞাসা করা উচিত বলে মনে করছ, ‘ভন্তে, তখন বিভিন্নভাবে অবস্থানের সময় কিরূপে অবস্থান করা আমাদের উচিত হবে?’ মহানাম, শ্রদ্ধাবানই কৃতকার্য হয়, অশ্রদ্ধাবান নয়। আরব্ধবীর্য বা দৃঢ় উৎসাহী জনই কৃতকার্য হয় অলসজন নয়। স্মৃতিমানই কৃতকার্য হয়, বিস্মরণশীল জন নয়। সমাহিত জনই কৃতকার্য হয়, অসমাহিত জন নয়। প্রজ্ঞাবানই কৃতকার্য হয় দুষ্প্রাজ্ঞজন নয়। মহানাম, এই পাঁচটি গুণে গুণান্বিত হয়ে তুমি অপর ছয় প্রকার গুণ উত্তরোত্তর ভাবনানুশীলন করবে; যথা :

৪. এক্ষেত্রে মহানাম, তুমি তথাগতকে অনুস্মরণ করবে; যথা : ‘ইনি সেই ভগবান, অর্হৎ, সম্যকসম্বুদ্ধ, বিদ্যাচরণসম্পন্ন, সুগত, লোকবিদ, অনুত্তর পুরুষদমনকারী সারথী ও দেবমনুষ্যগণের শাস্তা, বুদ্ধ ভগবান।’ মহানাম, যেই সময়ে একজন আর্যশ্রাবক তথাগতকে অনুস্মরণ করেন, সেই সময়ে তার চিত্ত রাগাসক্তিতে পর্যুদস্ত (বা পরাভূত) হয় না, দ্বেষ এবং মোহেও পর্যুদস্ত হয় না। তথাগতের গুণ অনুস্মরণের কারণে সেই সময়ে তার চিত্ত ঋজু হয়। ঋজুচিত্তসম্পন্ন আর্যশ্রাবক অর্থবেদ বা জ্ঞান, ধর্মবেদ এবং ধর্মময় প্রমোদিতভাব লাভ করেন। প্রমোদিত জনের প্রীতি উৎপন্ন হয়, প্রীতিপূর্ণ মনহেতু কায় প্রশান্ত হয়। প্রশান্ত কায়ে সুখ অনুভূত হয় এবং সুখী জনের চিত্ত সমাধি প্রাপ্ত হয়। মহানাম, তুমি এই বুদ্ধানুস্মৃতি গমনকালে অনুশীলন করবে, দাঁড়িয়ে থাকার সময় কিংবা উপবিষ্টাবস্থায়, এমনকি শয়ন করার সময়ও অনুশীলন করবে, যেকোনো কাজ করার সময় এবং সন্তান-সন্ততিদের সাথে অবস্থানকালেও অনুশীলন করবে।

পুনশ্চ, মহানাম, তুমি ধর্মগুণ অনুস্মরণ করবে; যথা : ‘‘ভগবানের ধর্ম সুব্যাখ্যাত, স্বয়ং দর্শনযোগ্য, কালাকাল বিরহিত, এসে দেখার যোগ্য, নির্বাণপ্রাপক এবং বিজ্ঞজন কর্তৃক প্রত্যক্ষণীয়।’ মহানাম, যেই সময়ে একজন আর্যশ্রাবক ধর্মের গুণ অনুস্মরণ করেন, সেই সময়ে তার চিত্ত রাগাসক্তিতে পর্যুদস্ত হয় না, দ্বেষ এবং মোহেও পর্যুদস্ত হয় না। ধর্মের গুণ অনুস্মরণের কারণে সেই সময়ে তার চিত্ত ঋজু হয়। ঋজুচিত্তসম্পন্ন আর্যশ্রাবক অর্থবেদ, ধর্মবেদ এবং ধর্মময় প্রমোদিত ভাব লাভ করেন। প্রমোদিত জনের প্রীতি উৎপন্ন হয়, প্রীতিপূর্ণ মনহেতু কায় প্রশান্ত হয়। প্রশান্ত কায়ে সুখ অনুভূত হয় এবং সুখী জনের চিত্ত সমাধি প্রাপ্ত হয়। মহানাম, তুমি এই ধর্মানুস্মৃতি গমনকালে অনুশীলন করবে, দাঁড়িয়ে থাকার সময় কিংবা উপবিষ্টাবস্থায়, এমনকি শয়ন করার সময়ও অনুশীলন করবে, যেকোনো কাজ করার সময় এবং সন্তান-সন্ততিদের সাথে অবস্থানকালেও অনুশীলন করবে।

পুনশ্চ, মহানাম, তুমি সংঘের গুণ অনুস্মরণ করবে; যথা : ‘ভগবানের শ্রাবকসংঘ সুপথে প্রতিপন্ন (বা অগ্রসরমান), ঋজু পথে প্রতিপন্ন, ন্যায় পথে প্রতিপন্ন, সমীচীন পথে প্রতিপন্ন, ভগবানের শ্রাবকসংঘ যুগ্ম হিসাবে চারি যুগ্ম এবং পুদ্গল হিসাবে অষ্ট আর্যপুদ্গলই চারি প্রত্যয় দান-আহুতি লাভের যোগ্য, আতিথেয়তা লাভের যোগ্য, দক্ষিণেয়্য, অঞ্জলি করণীয় এবং জগতের মধ্যে অনুত্তর পুণ্যক্ষেত্র।’ মহানাম, যেই সময়ে একজন আর্যশ্রাবক সংঘের গুণ অনুস্মরণ করেন, সেই সময়ে তার চিত্ত রাগাসক্তিতে পর্যুদস্ত হয় না, দ্বেষ এবং মোহেও পর্যুদস্ত হয় না। সংঘের গুণ অনুস্মরণের কারণে সেই সময়ে তার চিত্ত ঋজু হয়। ঋজুচিত্তসম্পন্ন আর্যশ্রাবক অর্থবেদ, ধর্মবেদ এবং ধর্মময় প্রমোদিত ভাব লাভ করেন। প্রমোদিত জনের প্রীতি উৎপন্ন হয়, প্রীতিপূর্ণ মনহেতু কায় প্রশান্ত হয়। প্রশান্ত কায়ে সুখ অনুভূত হয় এবং সুখী জনের চিত্ত সমাধি প্রাপ্ত হয়। মহানাম, তুমি এই সংঘানুস্মৃতি গমনকালে অনুশীলন করবে, দাঁড়িয়ে থাকার সময় কিংবা উপবিষ্টাবস্থায়, এমনকি শয়ন করার সময়ও অনুশীলন করবে, যেকোনো কাজ করার সময় এবং সন্তান-সন্ততিদের সাথে অবস্থানকালেও অনুশীলন করবে।

পুনশ্চ, মহানাম, তুমি নিজের অখণ্ড, নিশ্চিদ্র, নিখুঁত, নিষ্কলঙ্ক, বিমুক্তিতে উপনীতকারী, বিজ্ঞজন কর্তৃক প্রশংসিত, অদূষিত এবং সমাধি লাভে সহায়ক শীলসমূহ অনুস্মরণ করবে। মহানাম, যেই সময়ে একজন আর্যশ্রাবক নিজের শীলগুণ অনুস্মরণ করেন, সেই সময়ে তার চিত্ত রাগাসক্তিতে পর্যুদস্ত হয় না, দ্বেষ এবং মোহেও পর্যুদস্ত হয় না। শীলগুণ অনুস্মরণের কারণে সেই সময়ে তার চিত্ত ঋজু হয়। ঋজুচিত্তসম্পন্ন আর্যশ্রাবক অর্থবেদ, ধর্মবেদ এবং ধর্মময় প্রমোদিত ভাব লাভ করেন। প্রমোদিত জনের প্রীতি উৎপন্ন হয়, প্রীতিপূর্ণ মনহেতু কায় প্রশান্ত হয়। প্রশান্ত কায়ে সুখ অনুভূত হয় এবং সুখী জনের চিত্ত সমাধি প্রাপ্ত হয়। মহানাম, তুমি এই শীলানুস্মৃতি গমনকালে অনুশীলন করবে, দাঁড়িয়ে থাকার সময় কিংবা উপবিষ্টাবস্থায়, এমনকি শয়ন করার সময়ও অনুশীলন করবে, যেকোনো কাজ করার সময় এবং সন্তান-সন্ততিদের সাথে অবস্থানকালেও অনুশীলন করবে।

পুনশ্চ, মহানাম, তুমি নিজের ত্যাগগুণ অনুস্মরণ করবে; যথা : ‘সত্যিই তা আমার লাভ, সত্যিই তা আমার সুলব্ধ যে আমি মাৎসর্যমলে পর্যুদস্ত সত্ত্বগণের মধ্যে মাৎসর্যমলহীন চিত্তে মুক্তত্যাগী, মুক্তহস্ত, অনুদানে রত, যাঞ্চা মাত্রই দানে প্রবৃত্ত এবং দান বণ্টনে রত হয়ে গৃহবাস করছি। মহানাম, যেই সময়ে একজন আর্যশ্রাবক নিজের ত্যাগ গুণ অনুস্মরণ করেন, সেই সময়ে তার চিত্ত রাগাসক্তিতে পর্যুদস্ত হয় না, দ্বেষ এবং মোহেও পর্যুদস্ত হয় না। ত্যাগগুণ অনুস্মরণের কারণে সেই সময়ে তার চিত্ত ঋজু হয়। ঋজুচিত্তসম্পন্ন আর্যশ্রাবক অর্থবেদ, ধর্মবেদ এবং ধর্মময় প্রমোদিত ভাব লাভ করেন। প্রমোদিত জনের প্রীতি উৎপন্ন হয়, প্রীতিপূর্ণ মনহেতু কায় প্রশান্ত হয়। প্রশান্ত কায়ে সুখ অনুভূত হয় এবং সুখী জনের চিত্ত সমাধি প্রাপ্ত হয়। মহানাম, তুমি এই ত্যাগানুস্মৃতি গমনকালে অনুশীলন করবে, দাঁড়িয়ে থাকার সময় কিংবা উপবিষ্টাবস্থায়, এমনকি শয়ন করার সময়ও অনুশীলন করবে, কোনো কাজ করার সময় এবং সন্তান-সন্ততিদের সাথে অবস্থানকালেও অনুশীলন করবে।

পুনশ্চ, মহানাম, তুমি দেবতানুস্মৃতি অনুস্মরণ করবে; যথা : ‘চতুর্মহারাজিক দেবগণ, তাবতিংসবাসী দেবগণ, যামবাসী দেবগণ, তুষিত দেবগণ, নির্মাণরতি দেবগণ, পরনির্মিত বশবর্তী দেবগণ, ব্রহ্মকায়িক এবং তাদের ঊর্ধ্বতন দেবগণও রয়েছেন। যেরূপ শ্রদ্ধায় সুসমৃদ্ধ হয়ে সেই দেবগণ এখান হতে চ্যুত হয়ে তথায় উৎপন্ন হয়েছেন, সেরূপ শ্রদ্ধা আমার মধ্যেও বিদ্যমান। যেরূপ শ্রুতি, ত্যাগ, প্রজ্ঞায় সুসমৃদ্ধ হয়ে সেই দেবগণ এখান হতে চ্যুত হয়ে তথায় উৎপন্ন হয়েছেন সেরূপ শ্রুতি, ত্যাগ ও প্রজ্ঞা আমার মধ্যেও বিদ্যমান।’ মহানাম, যেই সময়ে একজন আর্যশ্রাবক নিজের এবং সেই দেবগণের শ্রদ্ধা, শ্রুতি, ত্যাগ ও প্রজ্ঞা অনুস্মরণ করেন, সেই সময়ে তার চিত্ত রাগাসক্তিতে পর্যুদস্ত হয় না, দ্বেষ এবং মোহেও পর্যুদস্ত হয় না। নিজের এবং সেই দেবগণের শ্রদ্ধা, শ্রুতি, ত্যাগগুণ ও প্রজ্ঞাগুণ অনুস্মরণের কারণে সেই সময়ে তার চিত্ত ঋজু হয়। ঋজুচিত্তসম্পন্ন আর্যশ্রাবক অর্থবেদ, ধর্মবেদ এবং ধর্মময় প্রমোদিত ভাব লাভ করেন। প্রমোদিত জনের প্রীতি উৎপন্ন হয়, প্রীতিপূর্ণ মনহেতু কায় প্রশান্ত হয়। প্রশান্ত কায়ে সুখ অনুভূত হয় এবং সুখী জনের চিত্ত সমাধি প্রাপ্ত হয়। মহানাম, তুমি এই দেবতানুস্মৃতি গমনকালে অনুশীলন করবে, দাঁড়িয়ে থাকার সময় কিংবা উপবিষ্টাবস্থায়, এমনকি শয়ন করার সময়ও অনুশীলন করবে, যেকোনো কাজ করার সময় এবং সন্তান-সন্ততিদের সাথে অবস্থানকালেও অনুশীলন করবে।” দ্বিতীয় সূত্র।

৩. নন্দিয় সূত্র
১৩.১. একসময় ভগবান শাক্যদের মধ্যে কপিলবাস্তুর নিগ্রোধারামে অবস্থান করছিলেন। তখন কোনো একদিন ভগবান শ্রবাস্তীতে বর্ষাবাস উদ্‌যাপনের জন্য ইচ্ছা প্রকাশ করলেন। নন্দিয় শাক্য তা শুনতে পেলেন যে ‘ভগবান নাকি শ্রাবস্তীতে বর্ষাবাস উদ্‌যাপনের অভিপ্রায় প্রকাশ করেছেন।’ তার পর নন্দিয় শাক্যের মনে চিন্তা জাগল যে ‘তাহলে আমিও শ্রাবস্তীতে বর্ষাবাস উদ্‌যাপন করব। সেখানে নিজ কার্যকর্ম সম্পাদন করব এবং যথাসময়ে ভগবানের সাক্ষাৎ লাভ করতে পারব।’

অতঃপর ভগবান শ্রাবস্তীতে বর্ষাবাস উদ্‌যাপন করলেন। নন্দিয় শাক্যও শ্রাবস্তীতে বর্ষাবাস কাটিয়ে নিজ কার্য সম্পাদন করলেন এবং যথাসময়ে ভগবানের দর্শন লাভ করতে সক্ষম হলেন। তখন বেশ কিছু ভিক্ষু ভগবানের জন্য চীবরকর্ম (চীবর তৈয়ার) করছিলেন। উদ্দেশ্য, ‘ভগবান ত্রৈমাসিক বর্ষাব্রত শেষে প্রস্তুতকৃত চীবর পরিধান করে পর্যটন করবেন।’

নন্দিয় শাক্য শুনতে পেলেন যে ‘বেশ কিছু ভিক্ষু ভগবানের জন্য চীবরকর্ম (চীবর তৈয়ার) করছেন। উদ্দেশ্য, ‘ভগবান ত্রৈমাসিক বর্ষাব্রত শেষে প্রস্তুতকৃত চীবর পরিধান করে পর্যটন করবেন।’

অতঃপর নন্দিয় শাক্য ভগবানের নিকট উপস্থিত হয়ে ভগবানকে অভিবাদন করে একপাশে বসলেন। একপাশে উপবিষ্ট নন্দিয় শাক্য ভগবানকে এরূপ বললেন :

২. “ভন্তে, আমি এরূপ শুনেছি যে ‘বেশ কিছু ভিক্ষু ভগবানের জন্য চীবরকর্ম (চীবর তৈয়ার) করছেন। উদ্দেশ্য, ‘ভগবান ত্রৈমাসিক বর্ষাব্রত শেষে প্রস্তুতকৃত চীবর পরিধান করে পর্যটন করবেন।’ ভন্তে, তখন বিভিন্নভাবে অবস্থানের সময় কিরূপে অবস্থান করা আমাদের উচিত হবে?”

৩. “উত্তম, নন্দিয়, উত্তম। নন্দিয়, তোমাদের ন্যায় কুলপুত্রদেরই ইহা সমুচিত যে তোমরা তথাগতের নিকট উপস্থিত হয়ে তা জিজ্ঞাসা করা উচিত বলে মনে করছ, ‘ভন্তে, তখন বিভিন্নভাবে অবস্থানের সময় কিরূপে অবস্থান করা আমাদের উচিত হবে?’ নন্দিয়, শ্রদ্ধাবানই কৃতকার্য হয়, অশ্রদ্ধাবান নয়। শীলবানই কৃতকার্য হয়, দুঃশীলধারী নয়। আরব্ধবীর্য বা দৃঢ়উৎসাহী জনই কৃতকার্য হয় অলসজন নয়। স্মৃতিমানই কৃতকার্য হয়, বিস্মরণশীল জন নয়। সমাহিত জনই কৃতকার্য হয়, অসমাহিত জন নয়। প্রজ্ঞাবানই কৃতকার্য হয় দুষ্প্রাজ্ঞজন নয়। নন্দিয়, এই ছয়টি গুণে গুণান্বিত হয়ে তুমি অপর পাঁচ প্রকার গুণ উত্তরোত্তর ভাবনানুশীলন করবে; যথা :

৪. এক্ষেত্রে নন্দিয়, তুমি তথাগতকে অনুস্মরণ করবে; যথা : ‘ইনি সেই ভগবান, অর্হৎ, সম্যকসম্বুদ্ধ, বিদ্যাচরণসম্পন্ন, সুগত, লোকবিদ, অনুত্তর পুরুষদমনকারী সারথী ও দেবমনুষ্যগণের শাস্তা, বুদ্ধ ভগবান।’ এরূপে নন্দিয়, তথাগতকে উপলক্ষ করে তোমার বুদ্ধানুস্মৃতি অনুশীলন করা উচিত ( বা অধ্যাত্ম স্মৃতি উপস্থাপিত করা কর্তব্য)।

পুনশ্চ, নন্দিয়, তুমি ধর্মগুণ অনুস্মরণ করবে; যথা : ‘‘ভগবানের ধর্ম সুব্যাখ্যাত, স্বয়ং দর্শনযোগ্য, কালাকাল বিরহিত, এসে দেখার যোগ্য, নির্বাণপ্রাপক এবং বিজ্ঞজন কর্তৃক প্রত্যক্ষণীয়।’ এরূপে নন্দিয়, ধর্মকে উপলক্ষ করে তোমার অধ্যাত্ম স্মৃতি উপস্থাপিত করা কর্তব্য।

পুনশ্চ, নন্দিয়, তুমি কল্যাণমিত্রের গুণ অনুস্মরণ করবে; যথা : ‘সত্যিই তা আমার লাভ, সত্যিই আমার তা সুলব্ধ যে আমার কল্যাণমিত্রগণ আমার প্রতি অনুকম্পাকারী, মঙ্গলকামী, উপদেশদানকারী ও অনুশাসনকারী।’ এরূপে নন্দিয়, কল্যাণমিত্রকে উপলক্ষ করে তোমার অধ্যাত্ম স্মৃতি উপস্থাপিত করা কর্তব্য।

পুনশ্চ, নন্দিয়, তুমি নিজের ত্যাগগুণ অনুস্মরণ করবে; যথা : ‘সত্যিই তা আমার লাভ, সত্যিই তা আমার সুলব্ধ যে আমি মাৎসর্যমলে পর্যুদস্ত সত্ত্বগণের মধ্যে মাৎসর্যমলহীন চিত্তে মুক্তত্যাগী, মুক্তহস্ত, অনুদানে রত, যাঞ্চা মাত্রই দানে প্রবৃত্ত এবং দান বণ্টনে রত হয়ে গৃহবাস করছি। এরূপে নন্দিয়, ত্যাগগুণকে উপলক্ষ করে তোমার অধ্যাত্ম স্মৃতি উপস্থাপিত করা কর্তব্য।

পুনশ্চ, নন্দিয়, তুমি দেবতানুস্মৃতি অনুস্মরণ করবে; যথা : যেই দেবগণ কবলীকার আহারভোজী দেবতাদের অতিক্রমপূর্বক ঊর্ধ্বতম দেবগণের (ব্রহ্মকায়িক দেবগণের) সাহচর্যে অপূর্ব মনোময় কায়ে উৎপন্ন হয়, তারা নিজের জন্য অন্য কোনো করণীয় কর্তব্য ও সম্পাদিতব্য কর্ম খুঁজে পায় না। উপমাস্বরূপ নন্দিয়, অসময়-বিমুক্ত ভিক্ষু (পূর্ণাঙ্গরূপে অর্হত্ত্বপ্রাপ্ত) যেমন নিজ অর্হত্ত্ব প্রাপ্তির জন্য অন্য কোনো করণীয় কর্তব্য ও সম্পাদিতব্য কর্ম খুঁজে পায় না; ঠিক এরূপেই নন্দিয়, যেই দেবগণ কবলীকার আহারভোজী দেবতাদের অতিক্রমপূর্বক ঊর্ধ্বতম দেবগণের (ব্রহ্মকায়িক দেবগণের) সাহচর্যে অপূর্ব মনোময় কায়ে উৎপন্ন হয়, তারা নিজের জন্য অন্য কোনো করণীয় কর্তব্য ও সম্পাদিতব্য কর্ম খুঁজে পায় না। এরূপে নন্দিয়, দেবতানুস্মৃতিকে উপলক্ষ করে তোমার অধ্যাত্ম স্মৃতি উপস্থাপিত করা কর্তব্য।

৫. নন্দিয়, এই এগারো প্রকার গুণে গুণান্বিত একজন আর্যশ্রাবক পাপ-অকুশলধর্ম পরিত্যাগ করে এবং তা আকড়ে ধরে থাকে না। উপমাস্বরূপ নন্দিয়, পানির কলসী উপুড় করলে যেমন কলসী স্থিত সমস্ত পানিই বের হয়ে যায় এবং সে অবস্থায় পুনঃ কলসীতে জলই প্রবেশ করে না; যেমন নন্দিয়, শুষ্ক তৃণাদিতে আগুন ধরলে তা জ্বলে পুড়ে যায় এবং প্রজ্জ্বলিত তৃণাদি আগের অবস্থায় ফিরে আসে না; ঠিক তদ্রূপ নন্দিয়, এই এগারো প্রকার গুণে গুণান্বিত একজন আর্যশ্রাবক পাপ-অকুশলধর্ম পরিত্যাগ করে এবং তা আঁকড়ে ধরে থাকে না।” তৃতীয় সূত্র।

৪. সুভূতি সূত্র
১৪.১. অতঃপর আয়ুষ্মান সুভূতি সদ্ধ ভিক্ষুর সাথে ভগবানের নিকট উপস্থিত হলেন। উপস্থিত হয়ে ভগবানকে অভিবাদন করে একপাশে বসলেন। একপাশে উপবিষ্ট আয়ুষ্মান সুভূতিকে ভগবান এরূপ জিজ্ঞাসা করলেন :

২. “হে সুভূতি, কে এই ভিক্ষু?”

“ভন্তে, ইনি সুদত্ত উপাসকের পুত্র, সদ্ধ নামক ভিক্ষু। ইনি শ্রদ্ধায় গৃহ হতে অনাগারিক প্রব্রজ্যায় প্রব্রজিত হয়েছেন।”

“সুভূতি, শ্রদ্ধায় আগার হতে অনাগারিক প্রব্রজ্যায় প্রব্রজিত সুদত্ত উপাসকের পুত্র সদ্ধ ভিক্ষু কি শ্রদ্ধা-আচরণসমূহ প্রত্যক্ষ করেছে?”

“ভগবান, এখনই সময়, সুগত, এখনই যথার্থ সময়। একজন শ্রদ্ধাবানের শ্রদ্ধা-আচরণসমূহ সম্বন্ধে ভগবান ভাষণ করুন। তাহলে আমি তা জানতে সক্ষম হব যে এই ভিক্ষু শ্রদ্ধা-আচরণসমূহে গুণান্বিত নাকি নয়।”

“তাহলে, সুভূতি, মন দিয়ে শুন, আমি ভাষণ করছি।”

“হ্যাঁ ভন্তে” বলে আয়ুষ্মান সুভূতি ভগবানকে প্রত্যুত্তর দিলে ভগবান এরূপ বলতে লাগলেন :

৩. “এক্ষেত্রে সুভূতি, ভিক্ষু শীলবান হয়; প্রাতিমোক্ষ সংবরণে সংবৃত হয়ে অবস্থান করে; আচার-গোচরসম্পন্ন হয় এবং অণুমাত্র অপরাধে ভয়দর্শী হয়ে শিক্ষাপদসমূহ গ্রহণ করে শিক্ষা করে। সুভূতি, এই যে ভিক্ষু শীলবান, প্রাতিমোক্ষ সংবরণে সংবৃত হয়ে অবস্থান করে, আচার-গোচরসম্পন্ন হয় এবং অণুমাত্র অপরাধে ভয়দর্শী হয়ে শিক্ষাপদসমূহ গ্রহণ করে শিক্ষা করে; ইহা হচ্ছে একজন শ্রদ্ধাবানের শ্রদ্ধা-আচরণ।

পুনশ্চ, সুভূতি, এক্ষেত্রে ভিক্ষুটি বহুশ্রুত, শ্রুতধর ও শ্রুতসঞ্চয়ী হয়; যে-সকল ধর্মসমূহ আদিতে কল্যাণ, মধ্যে কল্যাণ, পর্যাবসানে কল্যাণ, সার্থক, সব্যঞ্জক এবং যা পরিপূর্ণ, পরিশুদ্ধ ব্রহ্মচর্য প্রকাশ করে, সেরূপ ধর্মসমূহ তার বহুবার শ্রুত হয় এবং তা বাক্য দ্বারা বুঝতে পারে, মনে ধারণ করে ও দর্শন জ্ঞানে সম্যকরূপে অনুধাবন করতে পারে। সুভূতি, এই যে ভিক্ষু বহুশ্রুত, শ্রুতধর ও শ্রুতসঞ্চয়ী হয়; যে-সকল ধর্মসমূহ আদিতে কল্যাণ, মধ্যে কল্যাণ, পর্যাবসানে কল্যাণ, সার্থক, সব্যঞ্জক এবং যা পরিপূর্ণ, পরিশুদ্ধ ব্রহ্মচর্য প্রকাশ করে, সেরূপ ধর্মসমূহ তার বহুবার শ্রুত হয় এবং তা বাক্য দ্বারা বুঝতে পারে, মনে ধারণ করে ও দর্শন জ্ঞানে সম্যকরূপে অনুধাবন করতে পারে, ইহাও একজন শ্রদ্ধাবানের শ্রদ্ধা-আচরণ।

পুনশ্চ, সুভূতি, এক্ষেত্রে ভিক্ষুটি কল্যাণমিত্র, কল্যাণসহায়, কল্যাণ সহকর্মী হয়। সুভূতি, যে ভিক্ষু কল্যাণমিত্র, কল্যাণসহায়, কল্যাণ সহকর্মী হয়, ইহা হচ্ছে একজন শ্রদ্ধাবানের শ্রদ্ধা-আচরণ।

পুনশ্চ, সুভূতি, এক্ষেত্রে ভিক্ষুটি সুবাধ্য, আজ্ঞানুবর্তী হয়। সে ক্ষমাগুণসম্পন্ন এবং অনুশাসন বা উপদেশ অনুধাবনে দক্ষ হয়। সুভূতি, যে ভিক্ষু সুবাধ্য, আজ্ঞানুবর্তী হয়, সে ক্ষমাগুণসম্পন্ন এবং অনুশাসন বা উপদেশ অনুধাবনে দক্ষ হয়, ইহাও হচ্ছে একজন শ্রদ্ধাবানের শ্রদ্ধা-আচরণ।

পুনশ্চ, সুভূতি, এক্ষেত্রে ভিক্ষুটি সব্রহ্মচারীদের নানাবিধ করণীয় কার্য তা সহজ, কঠিন যাই হোক না কেন তা সম্পাদনে সুদক্ষ ও নিরলস হয় এবং সে-সমস্ত কার্যাদি যথার্থরূপে করতে ও পরিচালনা করতে উপায় কৌশলী হয় ও তা সযত্নে তদারক করে। সুভূতি, এই যে ভিক্ষুটি সব্রহ্মচারীদের নানাবিধ করণীয় কার্য তা সহজ, কঠিন যাই হোক না কেন তা সম্পাদনে সুদক্ষ ও নিরলস হয় এবং সে-সমস্ত কার্যাদি যথার্থরূপে করতে ও পরিচালনা করতে উপায় কৌশলী হয় ও তা সযত্নে তদারক করে, ইহাও হচ্ছে একজন শ্রদ্ধাবানের শ্রদ্ধা-আচরণ।

পুনশ্চ, সুভূতি, এক্ষেত্রে ভিক্ষুটি ধর্মকামী, প্রিয় বা মনোজ্ঞ বাক্যালাপী হয় এবং শ্রেষ্ঠ ধর্মবিনয়ে অতিশয় তৃপ্ত হয়। সুভূতি, এই যে ভিক্ষুটি ধর্মকামী, প্রিয় বা মনোজ্ঞ বাক্যালাপী হয় এবং শ্রেষ্ঠ ধর্মবিনয়ে অতিশয় তৃপ্ত হয়; ইহাও হচ্ছে একজন শ্রদ্ধাবানের শ্রদ্ধা-আচরণ।

পুনশ্চ, সুভূতি, এক্ষেত্রে ভিক্ষুটি আরব্ধবীর্য হয়, অকুশলধর্ম প্রহাণে এবং কুশলধর্ম লাভের জন্য শক্তিমান, দৃঢ় পরাক্রমশালী এবং কুশলধর্মসমূহে লক্ষ্যভ্রষ্ট না হয়ে অবস্থান করে। সুভূতি, এই যে ভিক্ষুটি আরব্ধবীর্য হয়, অকুশলধর্ম প্রহাণে এবং কুশলধর্ম লাভের জন্য শক্তিমান, দৃঢ় পরাক্রমশালী এবং কুশলধর্মসমূহে লক্ষ্যভ্রষ্ট না হয়ে অবস্থান করে; ইহাও হচ্ছে একজন শ্রদ্ধাবানের শ্রদ্ধা-আচরণ।

পুনশ্চ, সুভূতি, এক্ষেত্রে ভিক্ষুটি দৃষ্টধর্মে সুখবিহারস্বরূপ অভিচৈতসিক চতুর্বিধ ধ্যানে যথেচ্ছালাভী, অকৃত্যলাভী ও অনায়াসলাভী হয়। সুভূতি, এই যে ভিক্ষুটি দৃষ্টধর্মে সুখবিহারস্বরূপ অভিচৈতসিক চতুর্বিধ ধ্যানে যথেচ্ছালাভী, অকৃত্যলাভী ও অনায়াসলাভী; ইহাও হচ্ছে একজন শ্রদ্ধাবানের শ্রদ্ধা-আচরণ।

পুনশ্চ, সুভূতি, এক্ষেত্রে ভিক্ষুটি বহু প্রকারে বহুবিধ পূর্বজন্ম অনুস্মরণ করতে পারে; যথা : এক জন্ম, দুই জন্ম, তিন জন্ম, চার জন্ম, পাঁচ জন্ম, বিশ জন্ম, ত্রিশ জন্ম, চল্লিশ জন্ম, পঞ্চাশ জন্ম, শত জন্ম, সহস্র জন্ম, লক্ষ জন্ম, এমনকি বহু সংবর্ত কল্প, বহু বিবর্ত কল্প, বহু সংবর্ত-বিবর্ত কল্পে, অমুক জন্মে আমার এই নাম, এই গোত্র, এই বর্ণ, এই আহার, এই ছিল সুখ-দুঃখ ভোগ, এই পরিমাণ আয়ু, সেখান হতে চ্যুত হয়ে এখানে জন্মগ্রহণ করেছি-এই প্রকারে আকার ও গতিসহ বহুবিধ পূর্বজন্ম অনুস্মরণ করতে পারে। সুভূতি, এই যে ভিক্ষুটি বহু প্রকারে বহুবিধ পূর্বজন্ম অনুস্মরণ করতে পারে; যথা : এক জন্ম, দুই জন্ম, তিন জন্ম, চার জন্ম, পাঁচ জন্ম, বিশ জন্ম, ত্রিশ জন্ম, চল্লিশ জন্ম, পঞ্চাশ জন্ম, শত জন্ম, সহস্র জন্ম, লক্ষ জন্ম, এমনকি বহু সংবর্ত কল্প, বহু বিবর্ত কল্প, বহু সংবর্ত-বিবর্ত কল্পে, অমুক জন্মে আমার এই নাম, এই গোত্র, এই বর্ণ, এই আহার, এই ছিল সুখ-দুঃখ ভোগ, এই পরিমাণ আয়ু, সেখান হতে চ্যুত হয়ে এখানে জন্মগ্রহণ করেছি-এই প্রকারে আকার ও গতিসহ বহুবিধ পূর্বজন্ম অনুস্মরণ করতে পারে; ইহাও হচ্ছে একজন শ্রদ্ধাবানের শ্রদ্ধা-আচরণ।

পুনশ্চ, সুভূতি, এক্ষেত্রে ভিক্ষুটি বিশুদ্ধ ও লোকাতীত দিব্যচক্ষু দ্বারা যারা চ্যুত হচ্ছে, পুনরায় উৎপন্ন হচ্ছে, কর্মানুসারে গতিপ্রাপ্ত, হীনোৎকৃষ্ট, সুবর্ণ-দুর্বর্ণ, সুগতি-দুর্গতি প্রাপ্ত অপর জীবগণকে দেখতে পায়। সে তাদের এরূপে জানতে পারে যে এই সকল জীব কায়-বাক্য ও মনোদুশ্চরিত্র সমন্বিত, আর্যগণের নিন্দুক, মিথ্যাদৃষ্টিসম্পন্ন ও মিথ্যাদৃষ্টিসম্ভূত কর্ম সম্পাদনের ফলে দেহান্তে (মৃত্যুর পরে) বিনিপাত নরকে উৎপন্ন হয়েছে। পক্ষান্তরে, এই সকল জীব কায়-বাক্য ও মনোসুচরিত্র সমন্বিত, আর্যগণের অনিন্দুক, সম্যক দৃষ্টিসম্পন্ন, সম্যক দৃষ্টিজাত কর্ম করার ফলে দেহান্তে সুগতি-স্বর্গলোকে উৎপন্ন হয়েছে। যারা চ্যুত হয়ে পুনরায় উৎপন্ন হচ্ছে, স্ব-স্ব কর্মানুসারে গতিপ্রাপ্ত, হীনোৎকৃষ্ট, সুবর্ণ-দুর্বর্ণ, সুগত-দুর্গত, তাদের বিশুদ্ধ লোকাতীত দিব্যচক্ষু দ্বারা ভিক্ষুটি প্রকৃষ্টরূপে জ্ঞাত হয়। সুভূতি, এই যে ভিক্ষুটি বিশুদ্ধ ও লোকাতীত দিব্যচক্ষু দ্বারা যারা চ্যুত হচ্ছে, পুনরায় উৎপন্ন হচ্ছে, কর্মানুসারে গতিপ্রাপ্ত, হীনোৎকৃষ্ট, সুবর্ণ-দুর্বর্ণ, সুগতি-দুর্গতি প্রাপ্ত অপর জীবগণকে দেখতে পায়। সে তাদের এরূপে জানতে পারে যে এই সকল জীব কায়-বাক্য ও মনোদুশ্চরিত্র সমন্বিত, আর্যগণের নিন্দুক, মিথ্যাদৃষ্টিসম্পন্ন ও মিথ্যাদৃষ্টিসম্ভূত কর্ম সম্পাদনের ফলে দেহান্তে (মৃত্যুর পরে) বিনিপাত নরকে উৎপন্ন হয়েছে। পক্ষান্তরে, এই সকল জীব কায়-বাক্য ও মনোসুচরিত্র সমন্বিত, আর্যগণের অনিন্দুক, সম্যক দৃষ্টিসম্পন্ন, সম্যক দৃষ্টিজাত কর্ম করার ফলে দেহান্তে সুগতি-স্বর্গলোকে উৎপন্ন হয়েছে। যারা চ্যুত হয়ে পুনরায় উৎপন্ন হচ্ছে, স্ব-স্ব কর্মানুসারে গতিপ্রাপ্ত, হীনোৎকৃষ্ট, সুবর্ণ-দুর্বর্ণ, সুগত-দুর্গত, তাদের বিশুদ্ধ লোকাতীত দিব্যচক্ষু দ্বারা ভিক্ষুটি প্রকৃষ্টরূপে জ্ঞাত হয়। ইহাও হচ্ছে একজন শ্রদ্ধাবানের শ্রদ্ধা-আচরণ।

পুনশ্চ, সুভূতি, এক্ষেত্রে ভিক্ষুটি আসবক্ষয়ে অনাসব এবং ইহজীবনে স্বয়ং অভিজ্ঞা দ্বারা চিত্তবিমুক্তি ও প্রজ্ঞাবিমুক্তি প্রত্যক্ষ করে লাভ করে অবস্থান করে। সুভূতি, এই যে ভিক্ষুটি আসবক্ষয়ে অনাসব এবং ইহজীবনে স্বয়ং অভিজ্ঞা দ্বারা চিত্তবিমুক্তি ও প্রজ্ঞাবিমুক্তি প্রত্যক্ষ করে লাভ করে অবস্থান করে; ইহাও হচ্ছে একজন শ্রদ্ধাবানের শ্রদ্ধা-আচরণ।

৪. এরূপ ব্যক্ত হলে আয়ুষ্মান সুভূতি ভগবানকে বললেন :

“ভন্তে, একজন শ্রদ্ধাবানের শ্রদ্ধা-আচরণসমূহ যেরূপে ভগবান কর্তৃক বর্ণিত হলো, সে-সমস্ত গুণাবলি এই ভিক্ষুর নিকট বিদ্যমান। এবং এই ভিক্ষু সে-সমস্ত গুণাবলি সন্দর্শন করেছেন।

ভন্তে, এই ভিক্ষু শীলবান, প্রাতিমোক্ষ সংবরণে সংবৃত হয়ে অবস্থান করেন; আচার-গোচরসম্পন্ন এবং অণুমাত্র অপরাধে ভয়দর্শী হয়ে শিক্ষাপদসমূহ গ্রহণ করে শিক্ষা করে থাকেন।

পুনশ্চ, ভন্তে, এই ভিক্ষুটি বহুশ্রুত, শ্রুতধর ও শ্রুতসঞ্চয়ী; যে-সকল ধর্মসমূহ আদিতে কল্যাণ, মধ্যে কল্যাণ, পর্যাবসানে কল্যাণ, সার্থক, সব্যঞ্জক এবং যা পরিপূর্ণ, পরিশুদ্ধ ব্রহ্মচর্য প্রকাশ করে, সেরূপ ধর্মসমূহ তার বহুবার শ্রুত এবং তা বাক্য দ্বারা বুঝতে পারেন, মনে ধারণ করেন ও দর্শন জ্ঞানে সম্যকরূপে অনুধাবন করতে পারেন।

পুনশ্চ, ভন্তে, এই ভিক্ষুটি কল্যাণমিত্র, কল্যাণসহায়, কল্যাণ সহকর্মী।

পুনশ্চ, ভন্তে, এই ভিক্ষুটি সুবাধ্য, আজ্ঞানুবর্তী। তিনি ক্ষমাগুণসম্পন্ন এবং অনুশাসন বা উপদেশ অনুধাবনে সুদক্ষ।

পুনশ্চ, ভন্তে, এই ভিক্ষুটি সব্রহ্মচারীদের নানাবিধ করণীয় কার্য তা সহজ, কঠিন যাই হোক না কেন তা সম্পাদনে সুদক্ষ ও নিরলস এবং সে-সমস্ত কার্যাদি যথার্থরূপে করতে ও পরিচালনা করতে উপায় কৌশলী ও তা সযত্নে তদারক করে থাকেন।

পুনশ্চ, ভন্তে, এই ভিক্ষুটি ধর্মকামী, প্রিয় বা মনোজ্ঞ বাক্যালাপী এবং শ্রেষ্ঠ ধর্মবিনয়ে অতিশয় তৃপ্ত হন।

পুনশ্চ, ভন্তে, এই ভিক্ষুটি আরব্ধবীর্য, অকুশলধর্ম প্রহাণে এবং কুশলধর্ম লাভের জন্য শক্তিমান, দৃঢ় পরাক্রমশালী এবং কুশলধর্মসমূহে লক্ষ্যভ্রষ্ট না হয়ে অবস্থান করেন।

পুনশ্চ, ভন্তে, এই ভিক্ষুটি দৃষ্টধর্মে সুখবিহারস্বরূপ অভিচৈতসিক চতুর্বিধ ধ্যানে যথেচ্ছালাভী, অকৃত্যলাভী ও অনায়াসলাভী।

পুনশ্চ, ভন্তে, এই ভিক্ষুটি বহু প্রকারে বহুবিধ পূর্বজন্ম অনুস্মরণ করতে পারেন; যথা : এক জন্ম, দুই জন্ম, তিন জন্ম, চার জন্ম, পাঁচ জন্ম, বিশ জন্ম, ত্রিশ জন্ম, চল্লিশ জন্ম, পঞ্চাশ জন্ম, শত জন্ম, সহস্র জন্ম, লক্ষ জন্ম, এমনকি বহু সংবর্ত কল্প, বহু বিবর্ত কল্প, বহু সংবর্ত-বিবর্ত কল্পে, অমুক জন্মে আমার এই নাম, এই গোত্র, এই বর্ণ, এই আহার, এই ছিল সুখ-দুঃখ ভোগ, এই পরিমাণ আয়ু, সেখান হতে চ্যুত হয়ে এখানে জন্মগ্রহণ করেছি-এই প্রকারে আকার ও গতিসহ বহুবিধ পূর্বজন্ম অনুস্মরণ করতে পারেন।

পুনশ্চ, ভন্তে, এই ভিক্ষুটি বিশুদ্ধ ও লোকাতীত দিব্যচক্ষু দ্বারা যারা চ্যুত হচ্ছে, পুনরায় উৎপন্ন হচ্ছে, কর্মানুসারে গতিপ্রাপ্ত, হীনোৎকৃষ্ট, সুবর্ণ-দুর্বর্ণ, সুগতি-দুর্গতি প্রাপ্ত অপর জীবগণকে দেখতে পান। তিনি তাদের এরূপে জানতে পারেন যে এই সকল জীব কায়-বাক্য ও মনোদুশ্চরিত্র সমন্বিত, আর্যগণের নিন্দুক, মিথ্যাদৃষ্টিসম্পন্ন ও মিথ্যাদৃষ্টিসম্ভূত কর্ম সম্পাদনের ফলে দেহান্তে (মৃত্যুর পরে) বিনিপাত নরকে উৎপন্ন হয়েছে। পক্ষান্তরে, এই সকল জীব কায়-বাক্য ও মনোসুচরিত্র সমন্বিত, আর্যগণের অনিন্দুক, সম্যক দৃষ্টিসম্পন্ন, সম্যক দৃষ্টিজাত কর্ম করার ফলে দেহান্তে সুগতি-স্বর্গলোকে উৎপন্ন হয়েছে। যারা চ্যুত হয়ে পুনরায় উৎপন্ন হচ্ছে, স্ব-স্ব কর্মানুসারে গতিপ্রাপ্ত, হীনোৎকৃষ্ট, সুবর্ণ-দুর্বর্ণ, সুগত-দুর্গত, তাদের বিশুদ্ধ লোকাতীত দিব্যচক্ষু দ্বারা ভিক্ষুটি প্রকৃষ্টরূপে জ্ঞাত হন।

পুনশ্চ, ভন্তে, এই ভিক্ষুটি এক্ষেত্রে ভিক্ষুটি আসবক্ষয়ে অনাসব এবং ইহজীবনে স্বয়ং অভিজ্ঞা দ্বারা চিত্তবিমুক্তি ও প্রজ্ঞাবিমুক্তি প্রত্যক্ষ করে লাভ করে অবস্থান করেন। ভন্তে, একজন শ্রদ্ধাবানের শ্রদ্ধা-আচরণসমূহ যেরূপে ভগবান কর্তৃক বর্ণিত হলো, সে-সমস্ত গুণাবলি এই ভিক্ষুর নিকট বিদ্যমান। এই ভিক্ষু সে-সমস্ত গুণাবলি সন্দর্শন করেছেন।”

৫. “সাধু, সুভূতি, সাধু। তাহলে তুমি এই সদ্ধ ভিক্ষুর সাথেই অবস্থান কর। সুভূতি, তুমি যখন তথাগতের দর্শন লাভের ইচ্ছা করবে তখন এই সদ্ধ ভিক্ষুর সাথেই একত্রে তথাগতের দর্শনে উপস্থিত হয়ো।” চতুর্থ সূত্র।

৫. মৈত্রী সূত্র
১৫.১. “হে ভিক্ষুগণ, মৈত্রীচিত্তবিমুক্তি অনুশীলিত, ভাবিত, বহুলীকৃত হলে, পরস্পর যান সদৃশ যুক্ত, আয়ত্তাধীন, অনুষ্ঠিত, পরিচিত ও উত্তমরূপে গৃহীত হলে একাদশ প্রকার সুফল লাভ করা যায়। সেই একাদশ প্রকার কী কী? যথা :

২. মৈত্রীভাবনাকারী সুখে শয়ন করে, সুখে নিদ্রা হতে জাগ্রত হয়, কোনোরূপ পাপস্বপ্ন দেখে না, মনুষ্যদের প্রিয় হয়, অমনুষ্যদেরও প্রিয় হয়, দেবতারা তাকে রক্ষা করে, অগ্নি, বিষ ও অস্ত্রের আঘাত হতে রক্ষা পায়, দ্রুত চিত্ত একাগ্র হয়, মুখচ্ছবি অত্যন্ত প্রসন্ন থাকে, সজ্ঞানে মৃত্যুবরণ করে এবং অর্হত্ত্বফল লাভ না করলে মৃত্যুর পর সে ব্র‏‏হ্মলোকে উৎপন্ন হয়।

ভিক্ষুগণ, মৈত্রীচিত্তবিমুক্তি অনুশীলিত, ভাবিত, বহুলীকৃত হলে, পরস্পর যান সদৃশ যুক্ত, আয়ত্তাধীন, অনুষ্ঠিত, পরিচিত ও উত্তমরূপে গৃহীত হলে এই একাদশ প্রকার সুফল লাভ করা যায়।” পঞ্চম সূত্র।

৬. অষ্টকনাগর সূত্র
১৬.১. একসময় আয়ুষ্মান আনন্দ বৈশালীর বেলুবগ্রামের সন্নিকটে অবস্থান করছিলেন। সেই সময় দশম গৃহপতি অষ্টকনাগর কোনো কার্যোপলক্ষ্যে পাটলিপুত্রে উপস্থিত হলেন। অতঃপর দশম গৃহপতি অষ্টকনাগর কুক্কুটারামে গিয়ে জনৈক ভিক্ষুর নিকট জানতে চাইলেন :

“ভন্তে, বর্তমানে আয়ুষ্মান আনন্দ ভন্তে কোথায় অবস্থান করছেন? আমরা আয়ুষ্মান আনন্দ ভন্তের দর্শনেচ্ছু।”

“গৃহপতি, আয়ুষ্মান আনন্দ বর্তমানে বৈশালীর বেলুবগ্রামের সন্নিকটে অবস্থান করছেন।”

২. অতঃপর দশম গৃহপতি অষ্টকনাগর পাটলিপুত্রে করণীয় কার্য সম্পাদন করে বৈশালীর বেলুবগ্রামে আয়ুষ্মান আনন্দের নিকট গিয়ে পৌঁছলেন। তথায় উপস্থিত হয়ে আয়ুষ্মান আনন্দকে অভিবাদন করে একপাশে বসলেন। অতঃপর দশম গৃহপতি অষ্টকনাগর একপাশে উপবিষ্ট হয়ে আয়ুষ্মান আনন্দকে এরূপ জিজ্ঞাসা করলেন :

৩. “ভন্তে, সর্ব বিষয় জ্ঞাত, দর্শনকারী সেই ভগবান অর্হৎ সম্যকসম্বুদ্ধ কর্তৃক একটি মাত্র বিষয় উত্তমরূপে ব্যাখ্যাত হয়েছে কি, যাতে অপ্রমত্ত উৎসাহী ও উদ্যমী হয়ে অবস্থানকালে কোনো ভিক্ষুর অবিমুক্ত চিত্ত বিমুক্ত হয়, বিদ্যমান আসবসমূহ ক্ষয় হয় এবং অপ্রাপ্ত অনুত্তর যোগক্ষেম অধিগত হয়?”

“হ্যাঁ, গৃহপতি, সর্ব বিষয় জ্ঞাত, দর্শনকারী সেই ভগবান অর্হৎ সম্যকসম্বুদ্ধ কর্তৃক একটি মাত্র বিষয় উত্তমরূপে ব্যাখ্যাত হয়েছে, যাতে অপ্রমত্ত উৎসাহী ও উদ্যমী হয়ে অবস্থানকালে কোনো ভিক্ষুর অবিমুক্ত চিত্ত বিমুক্ত হয়, বিদ্যমান আসবসমূহ ক্ষয় হয় এবং অপ্রাপ্ত অনুত্তর যোগক্ষেম অধিগত হয়।”

৪. “ভন্তে, সর্ব বিষয় জ্ঞাত, দর্শনকারী সেই ভগবান অর্হৎ সম্যকসম্বুদ্ধ কর্তৃক একটি মাত্র ব্যাখ্যাত বিষয় কী যাতে অপ্রমত্ত উৎসাহী ও উদ্যমী হয়ে অবস্থানকালে কোনো ভিক্ষুর অবিমুক্ত চিত্ত বিমুক্ত হয়, বিদ্যমান আসবসমূহ ক্ষয় হয় এবং অপ্রাপ্ত অনুত্তর যোগক্ষেম অধিগত হয়?”

“গৃহপতি, এক্ষেত্রে ভিক্ষু কাম ও অকুশলধর্মসমূহ হতে বিচ্ছিন্ন হয়ে সবিতর্ক-বিচার ও বিবেকজনিত প্রীতি-সুখমণ্ডিত প্রথমধ্যান লাভ করে অবস্থান করেন। তিনি এরূপে বিবেচনা করেন, ‘এই প্রথম ধ্যান অর্জিত হয়েছে এবং প্রত্যক্ষজ্ঞানে উপলব্ধ হয়েছে।’ তিনি জানতে পারেন যে ‘যা কিছু অর্জিত ও প্রত্যক্ষ জ্ঞানে উপলব্ধ তৎসমস্তই নিরোধধর্মী বা বিনাশশীল।’ তিনি এরূপ জ্ঞান বা মনোভাবে স্থিত থেকে আসবসমূহের ক্ষয় সাধন করেন। যদি তিনি আসবসমূহের ক্ষয় সাধনে ব্যর্থ হন তবে সেই ধর্মরাগ ও ধর্ম-আনন্দের মাধ্যমে পাঁচ প্রকার অধঃভাগীয় সংযোজনসমূহ ক্ষয় করে উপপাতিকরূপে ব্র‏হ্মলোকে জন্ম ধারণপূর্বক সেখানেই পরিনির্বাণ প্রাপ্ত হন। সেই লোক হতে আর ইহলোকে ফিরে আসেন না। গৃহপতি, সর্ব বিষয় জ্ঞাত, দর্শনকারী সেই ভগবান অর্হৎ সম্যকসম্বুদ্ধ কর্তৃক একটি মাত্র বিষয় ব্যাখ্যাত হয়েছে যাতে অপ্রমত্ত উৎসাহী ও উদ্যমী হয়ে অবস্থানকালে কোনো ভিক্ষুর অবিমুক্ত চিত্ত বিমুক্ত হয়, বিদ্যমান আসবসমূহ ক্ষয় হয় এবং অপ্রাপ্ত অনুত্তর যোগক্ষেম অধিগত হয়।

পুনশ্চ, গৃহপতি, ভিক্ষু বিতর্ক-বিচারের উপশমহেতু অধ্যাত্মভাবে প্রশান্ত ও চিত্তের একাগ্রময় বিতর্ক-বিচারহীন সমাধিজনিত প্রীতি-সুখমণ্ডিত দ্বিতীয় ধ্যান লাভ করে অবস্থান করেন। তিনি এরূপে বিবেচনা করেন, ‘এই দ্বিতীয় ধ্যান অর্জিত হয়েছে এবং প্রত্যক্ষজ্ঞানে উপলব্ধ হয়েছে।’ তিনি জানতে পারেন যে ‘যা কিছু অর্জিত ও প্রত্যক্ষ জ্ঞানে উপলব্ধ তৎসমস্তই নিরোধধর্মী বা বিনাশশীল।’ তিনি এরূপ জ্ঞান বা মনোভাবে স্থিত থেকে আসবসমূহের ক্ষয় সাধন করেন। যদি তিনি আসবসমূহের ক্ষয় সাধনে ব্যর্থ হন তবে সেই ধর্মরাগ ও ধর্ম-আনন্দের মাধ্যমে পাঁচ প্রকার অধঃভাগীয় সংযোজনসমূহ ক্ষয় করে উপপাতিকরূপে ব্র‏হ্মলোকে জন্ম ধারণপূর্বক সেখানেই পরিনির্বাণ প্রাপ্ত হন। সেই লোক হতে আর ইহলোকে ফিরে আসেন না। গৃহপতি, সর্ব বিষয় জ্ঞাত, দর্শনকারী সেই ভগবান অর্হৎ সম্যকসম্বুদ্ধ কর্তৃক একটি মাত্র বিষয় ব্যাখ্যাত হয়েছে যাতে অপ্রমত্ত উৎসাহী ও উদ্যমী হয়ে অবস্থানকালে কোনো ভিক্ষুর অবিমুক্ত চিত্ত বিমুক্ত হয়, বিদ্যমান আসবসমূহ ক্ষয় হয় এবং অপ্রাপ্ত অনুত্তর যোগক্ষেম অধিগত হয়।

পুনশ্চ, গৃহপতি, ভিক্ষু প্রীতিতে বিরাগ উৎপন্ন করে উপেক্ষক হয়ে অবস্থান করেন এবং স্মৃতিমান ও সম্প্রজ্ঞাত হয়ে কায়িক সুখ অনুভব করেন। যে ধ্যানস্তরে উপনীত হলে আর্যগণ ‘উপেক্ষক, স্মৃতিমান, সুখবিহারী’ বলে অভিহিত করেন, সেই তৃতীয় ধ্যান লাভ করে ভিক্ষুটি অবস্থান করেন। তিনি এরূপে বিবেচনা করেন, ‘এই তৃতীয় ধ্যান অর্জিত হয়েছে এবং প্রত্যক্ষজ্ঞানে উপলব্ধ হয়েছে।’ তিনি জানতে পারেন যে ‘যা কিছু অর্জিত ও প্রত্যক্ষ জ্ঞানে উপলব্ধ তৎসমস্তই নিরোধধর্মী বা বিনাশশীল।’ তিনি এরূপ জ্ঞান বা মনোভাবে স্থিত থেকে আসবসমূহের ক্ষয় সাধন করেন। যদি তিনি আসবসমূহের ক্ষয় সাধনে ব্যর্থ হন তবে সেই ধর্মরাগ ও ধর্ম-আনন্দের মাধ্যমে পাঁচ প্রকার অধঃভাগীয় সংযোজনসমূহ ক্ষয় করে উপপাতিকরূপে ব্র‏হ্মলোকে জন্ম ধারণপূর্বক সেখানেই পরিনির্বাণ প্রাপ্ত হন। সেই লোক হতে আর ইহলোকে ফিরে আসেন না। গৃহপতি, সর্ব বিষয় জ্ঞাত, দর্শনকারী সেই ভগবান অর্হৎ সম্যকসম্বুদ্ধ কর্তৃক একটি মাত্র বিষয় ব্যাখ্যাত হয়েছে যাতে অপ্রমত্ত উৎসাহী ও উদ্যমী হয়ে অবস্থানকালে কোনো ভিক্ষুর অবিমুক্ত চিত্ত বিমুক্ত হয়, বিদ্যমান আসবসমূহ ক্ষয় হয় এবং অপ্রাপ্ত অনুত্তর যোগক্ষেম অধিগত হয়।

পুনশ্চ, গৃহপতি, ভিক্ষুর শারীরিক সুখ-দুঃখবোধ প্রহাণের পূর্বেই মানসিক সৌমনস্য-দৌর্মনস্য প্রহীণ হয় এবং তিনি সেই না-সুখ, না-দুঃখরূপ উপেক্ষা-স্মৃতি পরিশুদ্ধি নামক চতুর্থ ধ্যান লাভ করে অবস্থান করেন। তিনি এরূপে বিবেচনা করেন, ‘এই চতুর্থ ধ্যান অর্জিত হয়েছে এবং প্রত্যক্ষজ্ঞানে উপলব্ধ হয়েছে।’ তিনি জানতে পারেন যে ‘যা কিছু অর্জিত ও প্রত্যক্ষ জ্ঞানে উপলব্ধ তৎসমস্তই নিরোধধর্মী বা বিনাশশীল।’ তিনি এরূপ জ্ঞান বা মনোভাবে স্থিত থেকে আসবসমূহের ক্ষয় সাধন করেন। যদি তিনি আসবসমূহের ক্ষয় সাধনে ব্যর্থ হন তবে সেই ধর্মরাগ ও ধর্ম-আনন্দের মাধ্যমে পাঁচ প্রকার অধঃভাগীয় সংযোজনসমূহ ক্ষয় করে উপপাতিকরূপে ব্র‏হ্মলোকে জন্ম ধারণপূর্বক সেখানেই পরিনির্বাণ প্রাপ্ত হন। সেই লোক হতে আর ইহলোকে ফিরে আসেন না। গৃহপতি, সর্ব বিষয় জ্ঞাত, দর্শনকারী সেই ভগবান অর্হৎ সম্যকসম্বুদ্ধ কর্তৃক একটি মাত্র বিষয় ব্যাখ্যাত হয়েছে যাতে অপ্রমত্ত উৎসাহী ও উদ্যমী হয়ে অবস্থানকালে কোনো ভিক্ষুর অবিমুক্ত চিত্ত বিমুক্ত হয়, বিদ্যমান আসবসমূহ ক্ষয় হয় এবং অপ্রাপ্ত অনুত্তর যোগক্ষেম অধিগত হয়।

পুনশ্চ, গৃহপতি, ভিক্ষু মৈত্রীপূর্ণ চিত্তে একদিক ব্যাপৃত করে অবস্থান করেন। এভাবে দুইদিক, তিনদিক ও চারদিকে মৈত্রীদৃষ্টি প্রসার করেন। এভাবে ঊর্ধ্ব, অধঃ, তির্যক, সর্বদিক, সর্বত্র ও সমগ্র জগৎকে বিপুল, মহৎ অপ্রমাণভাবে অবৈরী, অব্যাপাদ ও মৈত্রীময় চিত্তে প্লাবিত করে অবস্থান করেন। তিনি এরূপ ভাবেন যে ‘এই মৈত্রীপূর্ণ চিত্ত-বিমুক্তি অর্জিত হয়েছে এবং প্রত্যক্ষজ্ঞানে উপলব্ধ হয়েছে।’ তিনি জানতে পারেন যে ‘যা কিছু অর্জিত ও প্রত্যক্ষ জ্ঞানে উপলব্ধ তৎসমস্তই নিরোধধর্মী বা বিনাশশীল।’ তিনি এরূপ জ্ঞান বা মনোভাবে স্থিত থেকে আসবসমূহের ক্ষয় সাধন করেন। যদি তিনি আসবসমূহের ক্ষয় সাধনে ব্যর্থ হন তবে সেই ধর্মরাগ ও ধর্ম-আনন্দের মাধ্যমে পাঁচ প্রকার অধঃভাগীয় সংযোজনসমূহ ক্ষয় করে উপপাতিকরূপে ব্র‏হ্মলোকে জন্ম ধারণপূর্বক সেখানেই পরিনির্বাণ প্রাপ্ত হন। সেই লোক হতে আর ইহলোকে ফিরে আসেন না। গৃহপতি, সর্ব বিষয় জ্ঞাত, দর্শনকারী সেই ভগবান অর্হৎ সম্যকসম্বুদ্ধ কর্তৃক একটি মাত্র বিষয় ব্যাখ্যাত হয়েছে যাতে অপ্রমত্ত উৎসাহী ও উদ্যমী হয়ে অবস্থানকালে কোনো ভিক্ষুর অবিমুক্ত চিত্ত বিমুক্ত হয়, বিদ্যমান আসবসমূহ ক্ষয় হয় এবং অপ্রাপ্ত অনুত্তর যোগক্ষেম অধিগত হয়।

পুনশ্চ, গৃহপতি, ভিক্ষু করুণার্দ্র চিত্তে একদিক ব্যাপৃত করে অবস্থান করেন। এভাবে দুইদিক, তিনদিক ও চারদিকে করুণাদৃষ্টি প্রসার করেন। এভাবে ঊর্ধ্ব, অধঃ, তির্যক, সর্বদিক, সর্বত্র ও সমগ্র জগৎকে বিপুল, মহৎ অপ্রমাণভাবে অবৈরী, অব্যাপাদ ও করুণার্দ্র চিত্তে প্লাবিত করে অবস্থান করেন। তিনি এরূপ ভাবেন যে ‘এই করুণার্দ্র চিত্ত-বিমুক্তি অর্জিত হয়েছে এবং প্রত্যক্ষজ্ঞানে উপলব্ধ হয়েছে।’ তিনি জানতে পারেন যে ‘যা কিছু অর্জিত ও প্রত্যক্ষ জ্ঞানে উপলব্ধ তৎসমস্তই নিরোধধর্মী বা বিনাশশীল।’ তিনি এরূপ জ্ঞান বা মনোভাবে স্থিত থেকে আসবসমূহের ক্ষয় সাধন করেন। যদি তিনি আসবসমূহের ক্ষয় সাধনে ব্যর্থ হন তবে সেই ধর্মরাগ ও ধর্ম-আনন্দের মাধ্যমে পাঁচ প্রকার অধঃভাগীয় সংযোজনসমূহ ক্ষয় করে উপপাতিকরূপে ব্র‏হ্মলোকে জন্ম ধারণপূর্বক সেখানেই পরিনির্বাণ প্রাপ্ত হন। সেই লোক হতে আর ইহলোকে ফিরে আসেন না। গৃহপতি, সর্ব বিষয় জ্ঞাত, দর্শনকারী সেই ভগবান অর্হৎ সম্যকসম্বুদ্ধ কর্তৃক একটি মাত্র বিষয় ব্যাখ্যাত হয়েছে যাতে অপ্রমত্ত উৎসাহী ও উদ্যমী হয়ে অবস্থানকালে কোনো ভিক্ষুর অবিমুক্ত চিত্ত বিমুক্ত হয়, বিদ্যমান আসবসমূহ ক্ষয় হয় এবং অপ্রাপ্ত অনুত্তর যোগক্ষেম অধিগত হয়।

পুনশ্চ, গৃহপতি, ভিক্ষু মুদিতাপূর্ণ চিত্তে একদিক ব্যাপৃত করে অবস্থান করেন। এভাবে দুইদিক, তিনদিক ও চারদিকে মুদিতাদৃষ্টি প্রসার করেন। এভাবে ঊর্ধ্ব, অধঃ, তির্যক, সর্বদিক, সর্বত্র ও সমগ্র জগৎকে বিপুল, মহৎ অপ্রমাণভাবে অবৈরী, অব্যাপাদ ও মুদিতাপূর্ণ চিত্তে প্লাবিত করে অবস্থান করেন। তিনি এরূপ ভাবেন যে ‘এই মুদিতাপূর্ণ চিত্ত-বিমুক্তি অর্জিত হয়েছে এবং প্রত্যক্ষজ্ঞানে উপলব্ধ হয়েছে।’ তিনি জানতে পারেন যে ‘যা কিছু অর্জিত ও প্রত্যক্ষ জ্ঞানে উপলব্ধ তৎসমস্তই নিরোধধর্মী বা বিনাশশীল।’ তিনি এরূপ জ্ঞান বা মনোভাবে স্থিত থেকে আসবসমূহের ক্ষয় সাধন করেন। যদি তিনি আসবসমূহের ক্ষয় সাধনে ব্যর্থ হন তবে সেই ধর্মরাগ ও ধর্ম-আনন্দের মাধ্যমে পাঁচ প্রকার অধঃভাগীয় সংযোজনসমূহ ক্ষয় করে উপপাতিকরূপে ব্র‏হ্মলোকে জন্ম ধারণপূর্বক সেখানেই পরিনির্বাণ প্রাপ্ত হন। সেই লোক হতে আর ইহলোকে ফিরে আসেন না। গৃহপতি, সর্ব বিষয় জ্ঞাত, দর্শনকারী সেই ভগবান অর্হৎ সম্যকসম্বুদ্ধ কর্তৃক একটি মাত্র বিষয় ব্যাখ্যাত হয়েছে যাতে অপ্রমত্ত উৎসাহী ও উদ্যমী হয়ে অবস্থানকালে কোনো ভিক্ষুর অবিমুক্ত চিত্ত বিমুক্ত হয়, বিদ্যমান আসবসমূহ ক্ষয় হয় এবং অপ্রাপ্ত অনুত্তর যোগক্ষেম অধিগত হয়।

পুনশ্চ, গৃহপতি, ভিক্ষু উপেক্ষাপূর্ণ চিত্তে একদিক ব্যাপৃত করে অবস্থান করেন। এভাবে দুইদিক, তিনদিক ও চারদিকে উপেক্ষাদৃষ্টি প্রসার করেন। এভাবে ঊর্ধ্ব, অধঃ, তির্যক, সর্বদিক, সর্বত্র ও সমগ্র জগৎকে বিপুল, মহৎ অপ্রমাণভাবে অবৈরী, অব্যাপাদ ও উপেক্ষাপূর্ণ চিত্তে প্লাবিত করে অবস্থান করেন। তিনি এরূপ ভাবেন যে ‘এই উপেক্ষাপূর্ণ চিত্ত-বিমুক্তি অর্জিত হয়েছে এবং প্রত্যক্ষজ্ঞানে উপলব্ধ হয়েছে।’ তিনি জানতে পারেন যে ‘যা কিছু অর্জিত ও প্রত্যক্ষ জ্ঞানে উপলব্ধ তৎসমস্তই নিরোধধর্মী বা বিনাশশীল।’ তিনি এরূপ জ্ঞান বা মনোভাবে স্থিত থেকে আসবসমূহের ক্ষয় সাধন করেন। যদি তিনি আসবসমূহের ক্ষয় সাধনে ব্যর্থ হন তবে সেই ধর্মরাগ ও ধর্ম-আনন্দের মাধ্যমে পাঁচ প্রকার অধঃভাগীয় সংযোজনসমূহ ক্ষয় করে উপপাতিকরূপে ব্র‏হ্মলোকে জন্ম ধারণপূর্বক সেখানেই পরিনির্বাণপ্রাপ্ত হন। সেই লোক হতে আর ইহলোকে ফিরে আসেন না। গৃহপতি, সর্ব বিষয় জ্ঞাত, দর্শনকারী সেই ভগবান অর্হৎ সম্যকসম্বুদ্ধ কর্তৃক একটি মাত্র বিষয় ব্যাখ্যাত হয়েছে যাতে অপ্রমত্ত উৎসাহী ও উদ্যমী হয়ে অবস্থানকালে কোনো ভিক্ষুর অবিমুক্ত চিত্ত বিমুক্ত হয়, বিদ্যমান আসবসমূহ ক্ষয় হয় এবং অপ্রাপ্ত অনুত্তর যোগক্ষেম অধিগত হয়।

পুনশ্চ, গৃহপতি, ভিক্ষু সর্ববিধ রূপসংজ্ঞা অতিক্রম করে, প্রতিঘ সংজ্ঞার (হিংসাত্মক চিন্তা) বিলয় সাধন করে, নানান-সংজ্ঞায় মনোযোগ না দিয়ে শুধুই ‘অনন্ত-আকাশ’ এরূপ ধ্যান করতে করতে আকাশ-অনন্ত-আয়তন সমাধি লাভ করে অবস্থান করেন। তিনি এরূপ চিন্তা করেন যে ‘এই আকাশ-অনন্ত-আয়তন সমাধি অর্জিত হয়েছে এবং প্রত্যক্ষজ্ঞানে উপলব্ধ হয়েছে।’ তিনি জানতে পারেন যে ‘যা কিছু অর্জিত ও প্রত্যক্ষ জ্ঞানে উপলব্ধ তৎসমস্তই নিরোধধর্মী বা বিনাশশীল।’ তিনি এরূপ জ্ঞান বা মনোভাবে স্থিত থেকে আসবসমূহের ক্ষয় সাধন করেন। যদি তিনি আসবসমূহের ক্ষয় সাধনে ব্যর্থ হন তবে সেই ধর্মরাগ ও ধর্ম-আনন্দের মাধ্যমে পাঁচ প্রকার অধঃভাগীয় সংযোজনসমূহ ক্ষয় করে উপপাতিকরূপে ব্র‏হ্মলোকে জন্ম ধারণপূর্বক সেখানেই পরিনির্বাণ প্রাপ্ত হন। সেই লোক হতে আর ইহলোকে ফিরে আসেন না। গৃহপতি, সর্ব বিষয় জ্ঞাত, দর্শনকারী সেই ভগবান অর্হৎ সম্যকসম্বুদ্ধ কর্তৃক একটি মাত্র বিষয় ব্যাখ্যাত হয়েছে যাতে অপ্রমত্ত উৎসাহী ও উদ্যমী হয়ে অবস্থানকালে কোনো ভিক্ষুর অবিমুক্ত চিত্ত বিমুক্ত হয়, বিদ্যমান আসবসমূহ ক্ষয় হয় এবং অপ্রাপ্ত অনুত্তর যোগক্ষেম অধিগত হয়।

পুনশ্চ, গৃহপতি, ভিক্ষু সর্বতোভাবে আকাশ-অনন্ত-আয়তনকে অতিক্রম করে শুধুই ‘অনন্ত-বিজ্ঞান’ এরূপ ধ্যান করতে করতে বিজ্ঞান-অনন্ত-আয়তন সমাধি লাভ করে অবস্থান করেন। তিনি এরূপ চিন্তা করেন যে ‘এই বিজ্ঞান-অনন্ত-আয়তন সমাধি অর্জিত হয়েছে এবং প্রত্যক্ষজ্ঞানে উপলব্ধ হয়েছে।’ তিনি জানতে পারেন যে ‘যা কিছু অর্জিত ও প্রত্যক্ষ জ্ঞানে উপলব্ধ তৎসমস্তই নিরোধধর্মী বা বিনাশশীল।’ তিনি এরূপ জ্ঞান বা মনোভাবে স্থিত থেকে আসবসমূহের ক্ষয় সাধন করেন। যদি তিনি আসবসমূহের ক্ষয় সাধনে ব্যর্থ হন তবে সেই ধর্মরাগ ও ধর্ম-আনন্দের মাধ্যমে পাঁচ প্রকার অধঃভাগীয় সংযোজনসমূহ ক্ষয় করে উপপাতিকরূপে ব্র‏হ্মলোকে জন্ম ধারণপূর্বক সেখানেই পরিনির্বাণ প্রাপ্ত হন। সেই লোক হতে আর ইহলোকে ফিরে আসেন না। গৃহপতি, সর্ব বিষয় জ্ঞাত, দর্শনকারী সেই ভগবান অর্হৎ সম্যকসম্বুদ্ধ কর্তৃক একটি মাত্র বিষয় ব্যাখ্যাত হয়েছে যাতে অপ্রমত্ত উৎসাহী ও উদ্যমী হয়ে অবস্থানকালে কোনো ভিক্ষুর অবিমুক্ত চিত্ত বিমুক্ত হয়, বিদ্যমান আসবসমূহ ক্ষয় হয় এবং অপ্রাপ্ত অনুত্তর যোগক্ষেম অধিগত হয়।

পুনশ্চ, গৃহপতি, ভিক্ষু সর্বতোভাবে বিজ্ঞান-অনন্ত-আয়তনকে অতিক্রম করে শুধুই ‘কিছু নাই বা আকিঞ্চন ’ এরূপ ধ্যান করতে করতে আকিঞ্চন-আয়তন সমাধি লাভ করে অবস্থান করেন। তিনি এরূপ চিন্তা করেন যে ‘এই আকিঞ্চন-আয়তন সমাধি অর্জিত হয়েছে এবং প্রত্যক্ষজ্ঞানে উপলব্ধ হয়েছে।’ তিনি জানতে পারেন যে ‘যা কিছু অর্জিত ও প্রত্যক্ষ জ্ঞানে উপলব্ধ তৎসমস্তই নিরোধধর্মী বা বিনাশশীল।’ তিনি এরূপ জ্ঞান বা মনোভাবে স্থিত থেকে আসবসমূহের ক্ষয় সাধন করেন। যদি তিনি আসবসমূহের ক্ষয় সাধনে ব্যর্থ হন তবে সেই ধর্মরাগ ও ধর্ম-আনন্দের মাধ্যমে পাঁচ প্রকার অধঃভাগীয় সংযোজনসমূহ ক্ষয় করে উপপাতিকরূপে ব্র‏হ্মলোকে জন্ম ধারণপূর্বক সেখানেই পরিনির্বাণ প্রাপ্ত হন। সেই লোক হতে আর ইহলোকে ফিরে আসেন না। গৃহপতি, সর্ব বিষয় জ্ঞাত, দর্শনকারী সেই ভগবান অর্হৎ সম্যকসম্বুদ্ধ কর্তৃক একটি মাত্র বিষয় ব্যাখ্যাত হয়েছে যাতে অপ্রমত্ত উৎসাহী ও উদ্যমী হয়ে অবস্থানকালে কোনো ভিক্ষুর অবিমুক্ত চিত্ত বিমুক্ত হয়, বিদ্যমান আসবসমূহ ক্ষয় হয় এবং অপ্রাপ্ত অনুত্তর যোগক্ষেম অধিগত হয়।”

৪. এরূপ ব্যক্ত হলে দশম গৃহপতি অষ্টকনাগর আয়ুষ্মান আনন্দকে বললেন :

“ভন্তে আনন্দ, যেমন কোনো ব্যক্তি একটি মাত্র গুপ্তধন খুঁজতে গিয়ে তৎমুহূর্তেই এগারোটি গুপ্তধনের ভান্ড খুজেঁ পায়; ঠিক তদ্রূপই ভন্তে, আমি একটি মাত্র অমৃতদ্বার খুঁজতে এসে একত্রে এগারোটি অমৃতের দ্বার উন্মোচনের জন্য খুঁজে পেলাম।

যেমন ভন্তে, কোনো ব্যক্তির এগারো দরজা বিশিষ্ট গৃহে যদি আগুন লাগে তবে সে আত্ম রক্ষার্থে যেকোনো এক দরজা দিয়ে বের হয়ে যেতে সক্ষম হয়; ঠিক তদ্রূপ, ভন্তে আনন্দ, আমি এই এগারোটি অমৃতের দরজার মধ্যে যেকোনো একটি দরজা দিয়ে আত্মরক্ষা করতে সক্ষম হবো। ভন্তে, অন্যতীর্থিয়রা নিজ আচার্যের জন্য যদি আচার্যধন (শিক্ষকের প্রতি শ্রদ্ধাদান) অন্বেষণ করতে পারে, তবে আমি কোনো আয়ুষ্মান আনন্দকে পূজা করব না।”

৫. অতঃপর দশম গৃহপতি অষ্টকনাগর বৈশালী ও পাটলিপুত্রে অবস্থিত ভিক্ষুসংঘকে একত্রিত করায়ে উত্তম, খাদ্য-ভোজ্য সহস্তে পরিবেশন করলেন এবং সকলকে দান দিলেন। প্রত্যেক ভিক্ষুকে এক জোড়া চীবর দান করলেন এবং আনন্দ ভন্তেকে ত্রিচীবর প্রদান করলেন। তা ছাড়াও আয়ুষ্মান আনন্দের জন্য পাঁচশত মুদ্রা ব্যয়ে একটি বিহার নির্মাণ করালেন। ষষ্ঠ সূত্র।

৭. গোপাল সূত্র
১৭.১. “হে ভিক্ষুগণ, এগারোটি অঙ্গে গুণহীন একজন গোপাল বা রাখাল গোচারণ ও গোবর্ধন করতে সমর্থ হয় না। সেই এগারো প্রকার কী কী? যথা :

এক্ষেত্রে ভিক্ষুগণ, রাখালটি রূপজ্ঞ হয় না , লক্ষণ-দক্ষ হয় না , ‘আশাটক’ পরিষ্কার করে না , ব্রণ-আচ্ছাদক হয় না , ধূম দেয় না , তীর্থ জানে না , পানীয় জানে না , গরুর গমনপথ নিরাপদ কি না তা জানে না, গোচারণভূমির অবস্থা জানে না, নিরবশেষে দোহন করে , গোপিতা ও গোপরিনায়ক বৃষভের অতিরিক্ত সেবা-যত্ন নেয় না। ভিক্ষুগণ, এই এগারোটি অঙ্গে গুণহীন হলে রাখাল গোচারণ ও গোবর্ধন করতে সমর্থ হয় না।

২. ঠিক তদ্রূপ ভিক্ষুগণ, এগারোটি অঙ্গে গুণহীন হলে ভিক্ষু এই ধর্মবিনয়ে বৃদ্ধি, সমৃদ্ধি ও বিপুলতা লাভ করতে সমর্থ হয় না। সেই এগারোটি কী কী? যথা :

ভিক্ষুগণ, এক্ষেত্রে ভিক্ষু রূপজ্ঞ হয় না, লক্ষণ-দক্ষ হয় না, ‘আশাটক’ ছাটে না, ব্রণ আচ্ছাদক হয় না, ধূম দেয় না, তীর্থ জানে না, পানীয় জানে না, বীথি জানে না, গোচর দক্ষ হয় না, নিরবশেষে দোহন করে, যে-সকল স্থবির ভিক্ষু দীর্ঘস্থায়ী, চিরপ্রব্রজিত, সংঘপিতা ও সংঘপরিনায়ক, তাদের অতিরিক্ত পূজা করে না।

৩. ভিক্ষুগণ, কিরূপে ভিক্ষু রূপজ্ঞ হয় না?

এক্ষেত্রে ভিক্ষুগণ, ভিক্ষুটি যা কিছু রূপ ‘চারি মহাভৌতিক ও চারি মহাভূত হতে উৎপন্ন রূপ রয়েছে, সে-সমস্ত সে যথাযথভাবে জানে না। ভিক্ষুগণ, এরূপেই ভিক্ষুটি রূপজ্ঞ হয় না।

ভিক্ষুগণ, কিরূপে ভিক্ষু লক্ষণ-দক্ষ হয় না?

এক্ষেত্রে ভিক্ষুগণ, ভিক্ষুটি মূর্খের কর্মলক্ষণ ও পণ্ডিতের কর্মলক্ষণ যথাযথভাবে জানে না। এরূপেই ভিক্ষুগণ, ভিক্ষুটি লক্ষণ-দক্ষ হয় না।

ভিক্ষুগণ, কিরূপে ভিক্ষু ‘আশাটক’ ছাটে না?

এক্ষেত্রে ভিক্ষুগণ, ভিক্ষু উৎপন্ন কামবিতর্ক পোষণ করে, তা পরিত্যাগ করে না, অপনোদন করে না, বিনাশ ঘটায় না এবং কামবিতর্কের সমাপ্তি ঘটায় না। উৎপন্ন ব্যাপাদবিতর্ক পোষণ করে, তা পরিত্যাগ করে না, অপনোদন করে না, বিনাশ ঘটায় না এবং ব্যাপাদবিতর্কের সমাপ্তি ঘটায় না। উৎপন্ন বিহিংসাবিতর্ক পোষণ করে, তা পরিত্যাগ করে না, অপনোদন করে না, বিনাশ ঘটায় না এবং বিহিংসাবিতর্কের সমাপ্তি ঘটায় না। এরূপে ভিক্ষুগণ, ভিক্ষুটি ‘আশাটক’ ছাটে না।

ভিক্ষুগণ, কিরূপে ভিক্ষু ব্রণ আচ্ছাদক হয় না?

এক্ষেত্রে ভিক্ষুগণ, ভিক্ষু চক্ষুর দ্বারা রূপ দর্শন করে নিমিত্ত গ্রহণ করে এবং অনুব্যঞ্জনগ্রাহী হয়। যে কারণে চক্ষু-ইন্দ্রিয় অসংযত রেখে অবস্থান করলে অভিধ্যা (লোভ), দৌর্মনস্যসহ পাপ-অকুশলধর্মাদি স্রাবিত হয়, সেই সমস্যা নিরসনে সে অগ্রসর হয় না। চক্ষু-ইন্দ্রিয় রক্ষা করে না এবং চক্ষু-ইন্দ্রিয়ে সংযত হয় না। শ্রোত্র দ্বারা শব্দ শ্রবণ করে নিমিত্ত গ্রহণ করে এবং অনুব্যঞ্জনগ্রাহী হয়। যে কারণে শ্রোত্র-ইন্দ্রিয় অসংযত রেখে অবস্থান করলে অভিধ্যা (লোভ), দৌর্মনস্যসহ পাপ-অকুশলধর্মাদি স্রাবিত হয়, সেই সমস্যা নিরসনে সে অগ্রসর হয় না। শ্রোত্র-ইন্দ্রিয় রক্ষা করে না এবং শ্রোত্র-ইন্দ্রিয়ে সংযত হয় না। ঘ্রাণ দ্বারা গন্ধ আঘ্রাণ করে নিমিত্ত গ্রহণ করে এবং অনুব্যঞ্জনগ্রাহী হয়। যে কারণে ঘ্রাণ-ইন্দ্রিয় অসংযত রেখে অবস্থান করলে অভিধ্যা (লোভ), দৌর্মনস্যসহ পাপ-অকুশলধর্মাদি স্রাবিত হয়, সেই সমস্যা নিরসনে সে অগ্রসর হয় না। ঘ্রাণ-ইন্দ্রিয় রক্ষা করে না এবং ঘ্রাণ-ইন্দ্রিয়ে সংযত হয় না। জিহ্বা দ্বারা রস আস্বাদন করে নিমিত্ত গ্রহণ করে এবং অনুব্যঞ্জনগ্রাহী হয়। যে কারণে জিহ্বা-ইন্দ্রিয় অসংযত রেখে অবস্থান করলে অভিধ্যা (লোভ), দৌর্মনস্যসহ পাপ-অকুশলধর্মাদি স্রাবিত হয়, সেই সমস্যা নিরসনে সে অগ্রসর হয় না। জিহ্বা-ইন্দ্রিয় রক্ষা করে না এবং জিহ্বা-ইন্দ্রিয়ে সংযত হয় না। কায় দ্বারা সংস্পর্শন পেয়ে নিমিত্ত গ্রহণ করে এবং অনুব্যঞ্জনগ্রাহী হয়। যে কারণে কায়-ইন্দ্রিয় অসংযত রেখে অবস্থান করলে অভিধ্যা (লোভ), দৌর্মনস্যসহ পাপ-অকুশলধর্মাদি স্রাবিত হয়, সেই সমস্যা নিরসনে সে অগ্রসর হয় না। কায়-ইন্দ্রিয় রক্ষা করে না এবং কায়-ইন্দ্রিয়ে সংযত হয় না। মন দ্বারা বিজ্ঞাত হয়ে নিমিত্ত গ্রহণ করে এবং অনুব্যঞ্জনগ্রাহী হয়। যে কারণে মন-ইন্দ্রিয় অসংযত রেখে অবস্থান করলে অভিধ্যা, দৌর্মনস্যসহ পাপ-অকুশলধর্মাদি স্রাবিত হয়, সেই সমস্যা নিরসনে সে অগ্রসর হয় না। মন-ইন্দ্রিয় রক্ষা করে না এবং মন-ইন্দ্রিয়ে সংযত হয় না। এরূপে ভিক্ষুগণ, ভিক্ষুটি ব্রণ আচ্ছাদক হয় না।

ভিক্ষুগণ, কিরূপে ভিক্ষু ধূম দেয় না?

এক্ষেত্রে ভিক্ষুগণ, ভিক্ষু শ্রুত ও অধীত ধর্ম বিস্তারিতভাবে অপরকে বলে না। এরূপেই ভিক্ষুগণ, ভিক্ষুটি ধূম দেয় না।

ভিক্ষুগণ, কিরূপে ভিক্ষু তীর্থ জানে না?

এক্ষেত্রে ভিক্ষুগণ, ভিক্ষুটি বহুশ্রুত, শ্রুতধর, আগতাগম (আগমসিদ্ধ), ধর্মধর, বিনয়ধর, মাতিকাধর, ভিক্ষুদের নিকট যথাসময়ে উপস্থিত হয়ে প্রশ্ন জিজ্ঞাসা করে না, এরূপে প্রতিপ্রশ্ন করে না যে ‘ভন্তে, ইহা কিরূপ? ইহার অর্থই বা কী?’ তার এরূপে প্রশ্ন না করার কারণে আয়ুষ্মানগণ আবৃত বিষয়কে অনাবৃত করেন না, অস্পষ্ট বিষয় প্রতিভাত করেন না এবং বিবিধ সন্দেহপূর্ণ বিষয়ের উপর সন্দেহ অপনোদন করেন না। এরূপেই ভিক্ষুগণ, ভিক্ষুটি তীর্থ জানে না।

ভিক্ষুগণ, কিরূপে ভিক্ষ পানীয় জানে না?

এক্ষেত্রে ভিক্ষুগণ, ভিক্ষুটি তথাগত প্রবর্তিত ধর্মবিনয় দেশিত হলেও তাতে অর্থবেদ (অর্থজ্ঞান) ও ধর্মবেদ লাভ করে না এবং ধর্মরসানন্দে সিক্ত হয় না। এরূপে ভিক্ষুগণ, ভিক্ষুটি পানীয় জানে না।

কিরূপে ভিক্ষুগণ, ভিক্ষু বীথি জানে না?

এক্ষেত্রে ভিক্ষুগণ, ভিক্ষুটি আর্য অষ্টাঙ্গিক মার্গ সম্বন্ধে যথাযথভাবে জানে না। এরূপেই ভিক্ষুগণ, ভিক্ষুটি বীথি জানে না।

কিরূপে, ভিক্ষুগণ, ভিক্ষু গোচর দক্ষ হয় না?

এক্ষেত্রে ভিক্ষুগণ, ভিক্ষুটি চারি স্মৃতি প্রস্থান সম্বন্ধে যথাযথভাবে জানে না। এরূপেই ভিক্ষুগণ, ভিক্ষুটি গোচর দক্ষ হয় না।

কিরূপে ভিক্ষুগণ, ভিক্ষু নিরবশেষে দোহন করে?

এক্ষেত্রে ভিক্ষুগণ, শ্রদ্ধাদান গৃহপতিগণ চীবর, পিণ্ডপাত, শয্যাসন, রোগীর পথ্য ও ভৈষজ্যাদিসহ প্রয়োজনীয় উপকরণসমূহ ভিক্ষুটিকে নিবেদন করেন। কিন্তু, ভিক্ষুটি প্রতিগ্রহণের মাত্রা জানে না। এরূপেই ভিক্ষুগণ, ভিক্ষুটি নিরবশেষে দোহন করে।

কিরূপে, ভিক্ষুগণ, ভিক্ষুটি দীর্ঘস্থায়ী, চিরপ্রব্রজিত, সংঘপিতা ও সংঘপরিনায়ক, তাদের অতিরিক্ত পূজা করে না?

এক্ষেত্রে ভিক্ষুগণ, যে-সকল স্থবির ভিক্ষু দীর্ঘস্থায়ী, চিরপ্রব্রজিত, সংঘপিতা, সংঘপরিনায়ক, তাদের প্রতি ভিক্ষুটি প্রকাশ্যে বা পেছনে মৈত্রীময় কায় বাক্য ও মানসিক কর্তব্যকর্ম সম্পাদন করে না।

এরূপেই ভিক্ষুগণ, ভিক্ষুটি দীর্ঘস্থায়ী, চিরপ্রব্রজিত, সংঘপিতা ও সংঘপরিনায়ক, তাদের অতিরিক্ত পূজা করে না।

ভিক্ষুগণ, এই এগারো প্রকার অঙ্গে গুণহীন হলে ভিক্ষু এই ধর্মবিনয়ে বৃদ্ধি, সমৃদ্ধি ও বিপুলতা লাভ করতে সমর্থ হয় না।

৪. ভিক্ষুগণ, এগারোটি অঙ্গে গুণান্বিত একজন গোপাল বা রাখাল গোচারণ ও গোবর্ধন করতে সমর্থ হয়। সেই এগারো প্রকার কী কী? যথা :

এক্ষেত্রে ভিক্ষুগণ, রাখালটি রূপজ্ঞ হয়, লক্ষণ-দক্ষ হয়, ‘আশাটক’ পরিষ্কার করে, ব্রণ-আচ্ছাদক হয়, ধূম দেয়, তীর্থ জানে, পানীয় জানে, গরুর গমনপথ নিরাপদ কি না তা জানে, গোচারণভূমির অবস্থা জানে, নিরবশেষে দোহন করে না, গোপিতা ও গোপরিনায়ক বৃষভের অতিরিক্ত সেবা-যত্ন নেয়। ভিক্ষুগণ, এই এগারোটি অঙ্গে গুণান্বিত হলে রাখাল গোচারণ ও গোবর্ধন করতে সমর্থ হয়।

২. ঠিক তদ্রূপ ভিক্ষুগণ, এগারোটি অঙ্গে গুণান্বিত হলে ভিক্ষু এই ধর্মবিনয়ে বৃদ্ধি, সমৃদ্ধি ও বিপুলতা লাভ করতে সমর্থ হয়। সেই এগারোটি কী কী? যথা :

ভিক্ষুগণ, এক্ষেত্রে ভিক্ষু রূপজ্ঞ হয়, লক্ষণ-দক্ষ হয়, ‘আশাটক’ ছাটে, ব্রণ আচ্ছাদক হয়, ধূম দেয়, তীর্থ জানে, পানীয় জানে, বীথি জানে, গোচর দক্ষ হয়, নিরবশেষে দোহন করে না, যে-সকল স্থবির ভিক্ষু দীর্ঘস্থায়ী, চিরপ্রব্রজিত, সংঘপিতা ও সংঘপরিনায়ক, তাদের অতিরিক্ত পূজা করে।

৩. ভিক্ষুগণ, কিরূপে ভিক্ষু রূপজ্ঞ হয়?

এক্ষেত্রে ভিক্ষুগণ, ভিক্ষুটি যা কিছু রূপ ‘চারি মহাভৌতিক ও চারি মহাভূত হতে উৎপন্ন রূপ রয়েছে, সে-সমস্ত সে যথাযথভাবে জানে। ভিক্ষুগণ, এরূপেই ভিক্ষুটি রূপজ্ঞ হয়।

ভিক্ষুগণ, কিরূপে ভিক্ষু লক্ষণ-দক্ষ হয়?

এক্ষেত্রে ভিক্ষুগণ, ভিক্ষুটি মূর্খের কর্মলক্ষণ ও পণ্ডিতের কর্মলক্ষণ যথাযথভাবে জানে। এরূপেই ভিক্ষুগণ, ভিক্ষুটি লক্ষণ-দক্ষ হয়।

ভিক্ষুগণ, কিরূপে ভিক্ষু ‘আশাটক’ ছাটে?

এক্ষেত্রে ভিক্ষুগণ, ভিক্ষু উৎপন্ন কামবিতর্ক পোষণ করে না, তা পরিত্যাগ করে, অপনোদন করে, বিনাশ ঘটায় এবং কামবিতর্কের সমাপ্তি ঘটায়। উৎপন্ন ব্যাপাদবিতর্ক পোষণ করে না, তা পরিত্যাগ করে, অপনোদন করে, বিনাশ ঘটায় এবং ব্যাপাদবিতর্কের সমাপ্তি ঘটায়। উৎপন্ন বিহিংসাবিতর্ক পোষণ করে না, তা পরিত্যাগ করে, অপনোদন করে, বিনাশ ঘটায় এবং বিহিংসাবিতর্কের সমাপ্তি ঘটায়। এরূপে ভিক্ষুগণ, ভিক্ষুটি ‘আশাটক’ ছাটে।

ভিক্ষুগণ, কিরূপে ভিক্ষু ব্রণ আচ্ছাদক হয়?

এক্ষেত্রে ভিক্ষুগণ, ভিক্ষু চক্ষুর দ্বারা রূপ দর্শন করে নিমিত্ত গ্রহণ করে না এবং অনুব্যঞ্জনগ্রাহী হয় না। যে কারণে চক্ষু-ইন্দ্রিয় অসংযত রেখে অবস্থান করলে অভিধ্যা (লোভ), দৌর্মনস্যসহ পাপ-অকুশলধর্মাদি স্রাবিত হয়, সেই সমস্যা নিরসনে সে অগ্রসর হয়। চক্ষু-ইন্দ্রিয় রক্ষা করে এবং চক্ষু-ইন্দ্রিয়ে সংযত হয়। শ্রোত্র দ্বারা শব্দ শ্রবণ করে নিমিত্ত গ্রহণ করে না এবং অনুব্যঞ্জনগ্রাহী হয় না। যে কারণে শ্রোত্র-ইন্দ্রিয় অসংযত রেখে অবস্থান করলে অভিধ্যা (লোভ), দৌর্মনস্যসহ পাপ-অকুশলধর্মাদি স্রাবিত হয়, সেই সমস্যা নিরসনে সে অগ্রসর হয়। শ্রোত্র-ইন্দ্রিয় রক্ষা করে এবং শ্রোত্র-ইন্দ্রিয়ে সংযত হয়। ঘ্রাণ দ্বারা গন্ধ আঘ্রাণ করে নিমিত্ত গ্রহণ করে না এবং অনুব্যঞ্জনগ্রাহী হয় না। যে কারণে ঘ্রাণ-ইন্দ্রিয় অসংযত রেখে অবস্থান করলে অভিধ্যা (লোভ), দৌর্মনস্যসহ পাপ-অকুশলধর্মাদি স্রাবিত হয়, সেই সমস্যা নিরসনে সে অগ্রসর হয়। ঘ্রাণ-ইন্দ্রিয় রক্ষা করে এবং ঘ্রাণ-ইন্দ্রিয়ে সংযত হয়। জিহ্বা দ্বারা রস আস্বাদন করে নিমিত্ত গ্রহণ করে না এবং অনুব্যঞ্জনগ্রাহী হয় না। যে কারণে জিহ্বা-ইন্দ্রিয় অসংযত রেখে অবস্থান করলে অভিধ্যা (লোভ), দৌর্মনস্যসহ পাপ-অকুশলধর্মাদি স্রাবিত হয়, সেই সমস্যা নিরসনে সে অগ্রসর হয়। জিহ্বা-ইন্দ্রিয় রক্ষা করে এবং জিহ্বা-ইন্দ্রিয়ে সংযত হয়। কায় দ্বারা সংস্পর্শন পেয়ে নিমিত্ত গ্রহণ করে না এবং অনুব্যঞ্জনগ্রাহী হয় না। যে কারণে কায়-ইন্দ্রিয় অসংযত রেখে অবস্থান করলে অভিধ্যা (লোভ), দৌর্মনস্যসহ পাপ-অকুশলধর্মাদি স্রাবিত হয়, সেই সমস্যা নিরসনে সে অগ্রসর হয়। কায়-ইন্দ্রিয় রক্ষা করে এবং কায়-ইন্দ্রিয়ে সংযত হয়। মন দ্বারা বিজ্ঞাত হয়ে নিমিত্ত গ্রহণ করে না এবং অনুব্যঞ্জনগ্রাহী হয় না। যে কারণে মন-ইন্দ্রিয় অসংযত রেখে অবস্থান করলে অভিধ্যা, দৌর্মনস্যসহ পাপ-অকুশলধর্মাদি স্রাবিত হয়, সেই সমস্যা নিরসনে সে অগ্রসর হয়। মন-ইন্দ্রিয় রক্ষা করে এবং মন-ইন্দ্রিয়ে সংযত হয়। এরূপে ভিক্ষুগণ, ভিক্ষুটি ব্রণ আচ্ছাদক হয়।

ভিক্ষুগণ, কিরূপে ভিক্ষু ধূম দেয়?

এক্ষেত্রে ভিক্ষুগণ, ভিক্ষু শ্রুত ও অধীত ধর্ম বিস্তারিতভাবে অপরকে বলে। এরূপেই ভিক্ষুগণ, ভিক্ষুটি ধূম দেয়।

ভিক্ষুগণ, কিরূপে ভিক্ষু তীর্থ জানে?

এক্ষেত্রে ভিক্ষুগণ, ভিক্ষুটি বহুশ্রুত, শ্রুতধর, আগতাগম (আগমসিদ্ধ), ধর্মধর, বিনয়ধর, মাতিকাধর, ভিক্ষুদের নিকট যথাসময়ে উপস্থিত হয়ে প্রশ্ন জিজ্ঞাসা করে, এরূপে প্রতিপ্রশ্ন করে যে ‘ভন্তে, ইহা কিরূপ? ইহার অর্থই বা কী?’ তার এরূপে প্রশ্ন করার কারণে আয়ুষ্মানগণ আবৃত বিষয়কে অনাবৃত করেন, অস্পষ্ট বিষয় প্রতিভাত করেন এবং বিবিধ সন্দেহপূর্ণ বিষয়ের উপর সন্দেহ অপনোদন করেন। এরূপেই ভিক্ষুগণ, ভিক্ষুটি তীর্থ জানে।

ভিক্ষুগণ, কিরূপে ভিক্ষ পানীয় জানে?

এক্ষেত্রে ভিক্ষুগণ, ভিক্ষুটি তথাগত প্রবর্তিত ধর্মবিনয় দেশিত হলে তাতে অর্থবেদ (অর্থজ্ঞান) ও ধর্মবেদ লাভ করে না এবং ধর্মরসানন্দে সিক্ত হয়। এরূপে ভিক্ষুগণ, ভিক্ষুটি পানীয় জানে।

কিরূপে ভিক্ষুগণ, ভিক্ষু বীথি জানে?

এক্ষেত্রে ভিক্ষুগণ, ভিক্ষুটি আর্য অষ্টাঙ্গিক মার্গ সম্বন্ধে যথাযথভাবে জানে। এরূপেই ভিক্ষুগণ, ভিক্ষুটি বীথি জানে।

কিরূপে, ভিক্ষুগণ, ভিক্ষু গোচর দক্ষ হয়?

এক্ষেত্রে ভিক্ষুগণ, ভিক্ষুটি চারি স্মৃতিপ্রস্থান সম্বন্ধে যথাযথভাবে জানে। এরূপেই ভিক্ষুগণ, ভিক্ষুটি গোচর দক্ষ হয়।

কিরূপে ভিক্ষুগণ, ভিক্ষু নিরবশেষে দোহন করে না?

এক্ষেত্রে ভিক্ষুগণ, শ্রদ্ধাদান গৃহপতিগণ চীবর, পিণ্ডপাত, শয্যাসন, রোগীর পথ্য ও ভৈষজ্যাদিসহ প্রয়োজনীয় উপকরণসমূহ ভিক্ষুটিকে নিবেদন করেন এবং ভিক্ষুটিও প্রতিগ্রহণের মাত্রা জানে। এরূপেই ভিক্ষুগণ, ভিক্ষুটি নিরবশেষে দোহন করে না।

কিরূপে ভিক্ষুগণ, ভিক্ষুটি দীর্ঘস্থায়ী, চিরপ্রব্রজিত, সংঘপিতা ও সংঘপরিনায়ক, তাদের অতিরিক্ত পূজা করে?

এক্ষেত্রে ভিক্ষুগণ, যে-সকল স্থবির ভিক্ষু দীর্ঘস্থায়ী, চিরপ্রব্রজিত, সংঘপিতা, সংঘপরিনায়ক, তাদের প্রতি ভিক্ষুটি প্রকাশ্যে বা পেছনে মৈত্রীময় কায় বাক্য ও মানসিক কর্তব্যকর্ম সম্পাদন করে।

এরূপেই ভিক্ষুগণ, ভিক্ষুটি দীর্ঘস্থায়ী, চিরপ্রব্রজিত, সংঘপিতা ও সংঘপরিনায়ক, তাদের অতিরিক্ত পূজা করে।

ভিক্ষুগণ, এই এগারো প্রকার অঙ্গে গুণান্বিত হলে ভিক্ষু এই ধর্মবিনয়ে বৃদ্ধি, সমৃদ্ধি ও বিপুলতা লাভ করতে সমর্থ হয়।” সপ্তম সূত্র।

৮. প্রথম সমাধি সূত্র
১৮.১. অতঃপর বেশ কিছু সংখ্যক ভিক্ষু একত্রে ভগবানের নিকট উপস্থিত হয়ে ভগবানকে অভিবাদন করে একপাশে বসলেন। একপাশে বসার পর ভিক্ষুবৃন্দ ভগবানকে এরূপ বললেন :

২. “সত্যিই কি ভন্তে, ভিক্ষুর এরূপ সমাধি অর্জন হয়ে থাকে, যার দরুন তিনি উপলব্ধিক্ষম হয়েও পৃথিবীকে পৃথিবী-সংজ্ঞায় গ্রহণ করেন না; আপ বা জলকে জল-সংজ্ঞায়, তেজ বা অগ্নিকে তেজ-সংজ্ঞায়, বাতাসকে বায়বীয়-সংজ্ঞায়, আকাশ-অনন্ত-আয়তনকে আকাশ-অনন্ত-আয়তন-সংজ্ঞায়, বিজ্ঞান-অনন্ত-আয়তনকে বিজ্ঞান-অনন্ত-আয়তন-সংজ্ঞায়, আকিঞ্চনায়তনকে আকিঞ্চনায়তন-সংজ্ঞায়, নৈবসংজ্ঞা-না-অসংজ্ঞায়তনকে নৈবসংজ্ঞা-না-অসংজ্ঞায়তন-সংজ্ঞায়, ইহলোককে ইহলোক-সংজ্ঞায়, পরলোককে পরলোক-সংজ্ঞায় এবং যা কিছু দৃষ্ট, শ্রুত, অনুমিত, বিজ্ঞাত, অধিগত, পর্যেষিত এবং মনের দ্বারা বিচিন্তিত বিষয়েও সে তদ্রূপ সংজ্ঞা পোষণ না করে শুধুই সংজ্ঞাসম্পন্ন হন?”

৩. “হে ভিক্ষুগণ, তা যথার্থই যে ভিক্ষুর এরূপ সমাধি অর্জন হয়ে থাকে, যার দরুন সে উপলব্ধিক্ষম হয়েও পৃথিবীকে পৃথিবী-সংজ্ঞায় গ্রহণ করে না; আপ বা জলকে জল-সংজ্ঞায়, তেজ বা অগ্নিকে তেজ-সংজ্ঞায়, বাতাসকে বায়বীয়-সংজ্ঞায়, আকাশ-অনন্ত-আয়তনকে আকাশ-অনন্ত-আয়তন-সংজ্ঞায়, বিজ্ঞান-অনন্ত-আয়তনকে বিজ্ঞান-অনন্ত-আয়তন-সংজ্ঞায়, আকিঞ্চনায়তনকে আকিঞ্চনায়তন-সংজ্ঞায়, নৈবসংজ্ঞা-না-অসংজ্ঞায়তনকে নৈবসংজ্ঞা-না-অসংজ্ঞায়তন-সংজ্ঞায়, ইহলোককে ইহলোক-সংজ্ঞায়, পরলোককে পরলোক-সংজ্ঞায় এবং যা কিছু দৃষ্ট, শ্রুত, অনুমিত, বিজ্ঞাত, অধিগত, পর্যেষিত এবং মনের দ্বারা বিচিন্তিত বিষয়েও সে তদ্রূপ সংজ্ঞা পোষণ না করে শুধুই সংজ্ঞাসম্পন্ন হয়।”

৪. “ভন্তে, কিরূপে ভিক্ষুর এবম্বিধ সমাধি অর্জন হয়ে থাকে, যার দরুন তিনি উপলব্ধিক্ষম হয়েও পৃথিবীকে পৃথিবী-সংজ্ঞায় গ্রহণ করেন না; আপ বা জলকে জল-সংজ্ঞায়, তেজ বা অগ্নিকে তেজ-সংজ্ঞায়, বাতাসকে বায়বীয়-সংজ্ঞায়, আকাশ-অনন্ত-আয়তনকে আকাশ-অনন্ত-আয়তন-সংজ্ঞায়, বিজ্ঞান-অনন্ত-আয়তনকে বিজ্ঞান-অনন্ত-আয়তন-সংজ্ঞায়, আকিঞ্চন-আয়তনকে আকিঞ্চন-আয়তন-সংজ্ঞায়, নৈবসংজ্ঞা-না-অসংজ্ঞায়তনকে নৈবসংজ্ঞা-না-অসংজ্ঞায়তন-সংজ্ঞায়, ইহলোককে ইহলোক-সংজ্ঞায়, পরলোককে পরলোক-সংজ্ঞায় এবং যা কিছু দৃষ্ট, শ্রুত, অনুমিত, বিজ্ঞাত, অধিগত, পর্যেষিত এবং মনের দ্বারা বিচিন্তিত বিষয়েও সে তদ্রূপ সংজ্ঞা পোষণ না করে শুধুই সংজ্ঞাসম্পন্ন হন?”

৫. “ভিক্ষুগণ, এক্ষেত্রে ভিক্ষু এরূপ সংজ্ঞাসম্পন্ন হয়; যথা : ‘সর্ববিধ সংস্কারের নিবৃতি, সর্ববিধ উপধির (পুনর্জন্মের বা আসক্তি) পরিত্যাগ, তৃষ্ণার ক্ষয়, বিরাগ, নিরোধ ও নির্বাণ হচ্ছে শান্ত, প্রণীত।” এরূপেই ভিক্ষুগণ, ভিক্ষুর সেরূপ সমাধি অর্জন হয়ে থাকে, যার দরুন সে উপলব্ধিক্ষম হয়েও পৃথিবীকে পৃথিবী-সংজ্ঞায় গ্রহণ করে না; আপ বা জলকে জল-সংজ্ঞায়, তেজ বা অগ্নিকে তেজ-সংজ্ঞায়, বাতাসকে বায়বীয়-সংজ্ঞায়, আকাশ-অনন্ত-আয়তনকে আকাশ-অনন্ত-আয়তন-সংজ্ঞায়, বিজ্ঞান-অনন্ত-আয়তনকে বিজ্ঞান-অনন্ত-আয়তন-সংজ্ঞায়, আকিঞ্চন-আয়তনকে আকিঞ্চন-আয়তন-সংজ্ঞায়, নৈবসংজ্ঞা-না-অসংজ্ঞায়তনকে নৈবসংজ্ঞা-না-অসংজ্ঞায়তন-সংজ্ঞায়, ইহলোককে ইহলোক-সংজ্ঞায়, পরলোককে পরলোক-সংজ্ঞায় এবং যা কিছু দৃষ্ট, শ্রুত, অনুমিত, বিজ্ঞাত, অধিগত, পর্যেষিত এবং মনের দ্বারা বিচিন্তিত বিষয়েও সে তদ্রূপ সংজ্ঞা পোষণ না করে শুধুই সংজ্ঞাসম্পন্ন হয়।” অষ্টম সূত্র।

৯. দ্বিতীয় সমাধি সূত্র
১৯.১. তথায় ভগবান ভিক্ষুদের ‘হে ভিক্ষুগণ’ বলে আহ্বান করলেন। ‘হ্যাঁ ভন্তে’ বলে ভিক্ষুরা প্রত্যুত্তর দিলে ভগবান এরূপ বলতে লাগলেন :

২. “সত্যিই কী ভিক্ষুগণ, ভিক্ষুর এরূপ সমাধি অর্জন হয়ে থাকে, যার দরুন সে উপলব্ধিক্ষম হয়েও পৃথিবীকে পৃথিবী-সংজ্ঞায় গ্রহণ করে না; আপ বা জলকে জল-সংজ্ঞায়, তেজ বা অগ্নিকে তেজ-সংজ্ঞায়, বাতাসকে বায়বীয়-সংজ্ঞায়, আকাশ-অনন্ত-আয়তনকে আকাশ-অনন্ত-আয়তন-সংজ্ঞায়, বিজ্ঞান-অনন্ত-আয়তনকে বিজ্ঞান-অনন্ত-আয়তন-সংজ্ঞায়, আকিঞ্চনায়তনকে আকিঞ্চনায়তন-সংজ্ঞায়, নৈবসংজ্ঞা-না-অসংজ্ঞায়তনকে নৈবসংজ্ঞা-না-অসংজ্ঞায়তন-সংজ্ঞায়, ইহলোককে ইহলোক-সংজ্ঞায়, পরলোককে পরলোক-সংজ্ঞায় এবং যা কিছু দৃষ্ট, শ্রুত, অনুমিত, বিজ্ঞাত, অধিগত, পর্যেষিত এবং মনের দ্বারা বিচিন্তিত বিষয়েও সে তদ্রূপ সংজ্ঞা পোষণ না করে শুধুই সংজ্ঞাসম্পন্ন হয়?”

“ভন্তে, ভগবানই আমাদের মূল আশ্রয়, ভগবানই আমাদের প্রতিশরণ। ভন্তে, সত্যিই তা উত্তম হয় যদি ভগবান এই ভাষণের বিস্তৃতার্থ আমাদের বর্ণনা করেন। ভগবানের নিকট হতে শ্রবণ করে ভিক্ষুবৃন্দ তা অবগত হবেন।”

“তাহলে মন দিয়ে শুন, আমি ভাষণ করছি।”

“হ্যাঁ ভন্তে” এরূপ বলে ভিক্ষুরা ভগবানকে প্রত্যুত্তর দিলে ভগবান বলতে লাগলেন :

৩. “হে ভিক্ষুগণ, তা যথার্থই যে ভিক্ষুর এরূপ সমাধি অর্জন হয়ে থাকে, যার দরুন সে উপলব্ধিক্ষম হয়েও পৃথিবীকে পৃথিবী-সংজ্ঞায় গ্রহণ করে না; আপ বা জলকে জল-সংজ্ঞায়, তেজ বা অগ্নিকে তেজ-সংজ্ঞায়, বাতাসকে বায়বীয়-সংজ্ঞায়, আকাশ-অনন্ত-আয়তনকে আকাশ-অনন্ত-আয়তন-সংজ্ঞায়, বিজ্ঞান-অনন্ত-আয়তনকে বিজ্ঞান-অনন্ত-আয়তন-সংজ্ঞায়, আকিঞ্চনায়তনকে আকিঞ্চনায়তন-সংজ্ঞায়, নৈবসংজ্ঞা-না-অসংজ্ঞায়তনকে নৈবসংজ্ঞা-না-অসংজ্ঞায়তন-সংজ্ঞায়, ইহলোককে ইহলোক-সংজ্ঞায়, পরলোককে পরলোক-সংজ্ঞায় এবং যা কিছু দৃষ্ট, শ্রুত, অনুমিত, বিজ্ঞাত, অধিগত, পর্যেষিত এবং মনের দ্বারা বিচিন্তিত বিষয়েও সে তদ্রূপ সংজ্ঞা পোষণ না করে শুধুই সংজ্ঞাসম্পন্ন হয়।

৪. কিন্তু ভিক্ষুগণ, কিরূপে ভিক্ষুর এবম্বিধ সমাধি অর্জন হয়ে থাকে, যার দরুন সে উপলব্ধিক্ষম হয়েও পৃথিবীকে পৃথিবী-সংজ্ঞায় গ্রহণ করে না; আপ বা জলকে জল-সংজ্ঞায়, তেজ বা অগ্নিকে তেজ-সংজ্ঞায়, বাতাসকে বায়বীয়-সংজ্ঞায়, আকাশ-অনন্ত-আয়তনকে আকাশ-অনন্ত-আয়তন-সংজ্ঞায়, বিজ্ঞান-অনন্ত-আয়তনকে বিজ্ঞান-অনন্ত-আয়তন-সংজ্ঞায়, আকিঞ্চন-আয়তনকে আকিঞ্চন-আয়তন-সংজ্ঞায়, নৈবসংজ্ঞা-না-অসংজ্ঞায়তনকে নৈবসংজ্ঞা-না-অসংজ্ঞায়তন-সংজ্ঞায়, ইহলোককে ইহলোক-সংজ্ঞায়, পরলোককে পরলোক-সংজ্ঞায় এবং যা কিছু দৃষ্ট, শ্রুত, অনুমিত, বিজ্ঞাত, অধিগত, পর্যেষিত এবং মনের দ্বারা বিচিন্তিত বিষয়েও সে তদ্রূপ সংজ্ঞা পোষণ না করে শুধুই সংজ্ঞাসম্পন্ন হয়?

৫. এক্ষেত্রে ভিক্ষুগণ, ভিক্ষুটি এরূপ সংজ্ঞাসম্পন্ন হয়; যথা : ‘সর্ববিধ সংস্কারের নিবৃতি, সর্ববিধ উপধির (পুনর্জন্মের বা আসক্তি) পরিত্যাগ, তৃষ্ণার ক্ষয়, বিরাগ, নিরোধ ও নির্বাণ হচ্ছে শান্ত, প্রণীত।” এরূপেই ভিক্ষুগণ, ভিক্ষুর সেরূপ সমাধি অর্জন হয়ে থাকে, যার দরুন সে উপলব্ধিক্ষম হয়েও পৃথিবীকে পৃথিবী-সংজ্ঞায় গ্রহণ করে না; আপ বা জলকে জল-সংজ্ঞায়, তেজ বা অগ্নিকে তেজ-সংজ্ঞায়, বাতাসকে বায়বীয়-সংজ্ঞায়, আকাশ-অনন্ত-আয়তনকে আকাশ-অনন্ত-আয়তন-সংজ্ঞায়, বিজ্ঞান-অনন্ত-আয়তনকে বিজ্ঞান-অনন্ত-আয়তন-সংজ্ঞায়, আকিঞ্চন-আয়তনকে আকিঞ্চন-আয়তন-সংজ্ঞায়, নৈবসংজ্ঞা-না-অসংজ্ঞায়তনকে নৈবসংজ্ঞা-না-অসংজ্ঞায়তন-সংজ্ঞায়, ইহলোককে ইহলোক-সংজ্ঞায়, পরলোককে পরলোক-সংজ্ঞায় এবং যা কিছু দৃষ্ট, শ্রুত, অনুমিত, বিজ্ঞাত, অধিগত, পর্যেষিত এবং মনের দ্বারা বিচিন্তিত বিষয়েও সে তদ্রূপ সংজ্ঞা পোষণ না করে শুধুই সংজ্ঞাসম্পন্ন হয়।” নবম সূত্র।

১০. তৃতীয় সমাধি সূত্র
২০.১. অতঃপর বেশ কিছু সংখ্যক ভিক্ষু একত্রে আয়ুষ্মান সারিপুত্রের নিকট উপস্থিত হয়ে আয়ুষ্মান সারিপুত্রের সাথে কুশল বিনিময় করলেন। কুশল বিনিময় ও প্রীতিপূর্ণ আলাপের পর একপাশে বসলেন। একপাশে বসার পর ভিক্ষুবৃন্দ আয়ুষ্মান সারিপুত্রকে এরূপ বললেন :

২. “সত্যিই কী আবুসো সারিপুত্র, ভিক্ষুর এরূপ সমাধি অর্জন হয়ে থাকে, যার দরুন তিনি উপলব্ধিক্ষম হয়েও পৃথিবীকে পৃথিবী-সংজ্ঞায় গ্রহণ করেন না; আপ বা জলকে জল-সংজ্ঞায়, তেজ বা অগ্নিকে তেজ-সংজ্ঞায়, বাতাসকে বায়বীয়-সংজ্ঞায়, আকাশ-অনন্ত-আয়তনকে আকাশ-অনন্ত-আয়তন-সংজ্ঞায়, বিজ্ঞান-অনন্ত-আয়তনকে বিজ্ঞান-অনন্ত-আয়তন-সংজ্ঞায়, আকিঞ্চনায়তনকে আকিঞ্চনায়তন-সংজ্ঞায়, নৈবসংজ্ঞা-না-অসংজ্ঞায়তনকে নৈবসংজ্ঞা-না-অসংজ্ঞায়তন-সংজ্ঞায়, ইহলোককে ইহলোক-সংজ্ঞায়, পরলোককে পরলোক-সংজ্ঞায় এবং যা কিছু দৃষ্ট, শ্রুত, অনুমিত, বিজ্ঞাত, অধিগত, পর্যেষিত এবং মনের দ্বারা বিচিন্তিত বিষয়েও সে তদ্রূপ সংজ্ঞা পোষণ না করে শুধুই সংজ্ঞাসম্পন্ন হন?”

৩. “হে আবুসোগণ, তা যথার্থই যে ভিক্ষুর এরূপ সমাধি অর্জন হয়ে থাকে, যার দরুন তিনি উপলব্ধিক্ষম হয়েও পৃথিবীকে পৃথিবী-সংজ্ঞায় গ্রহণ করেন না; আপ বা জলকে জল-সংজ্ঞায়, তেজ বা অগ্নিকে তেজ-সংজ্ঞায়, বাতাসকে বায়বীয়-সংজ্ঞায়, আকাশ-অনন্ত-আয়তনকে আকাশ-অনন্ত-আয়তন-সংজ্ঞায়, বিজ্ঞান-অনন্ত-আয়তনকে বিজ্ঞান-অনন্ত-আয়তন-সংজ্ঞায়, আকিঞ্চনায়তনকে আকিঞ্চনায়তন-সংজ্ঞায়, নৈবসংজ্ঞা-না-অসংজ্ঞায়তনকে নৈবসংজ্ঞা-না-অসংজ্ঞায়তন-সংজ্ঞায়, ইহলোককে ইহলোক-সংজ্ঞায়, পরলোককে পরলোক-সংজ্ঞায় এবং যা কিছু দৃষ্ট, শ্রুত, অনুমিত, বিজ্ঞাত, অধিগত, পর্যেষিত এবং মনের দ্বারা বিচিন্তিত বিষয়েও সে তদ্রূপ সংজ্ঞা পোষণ না করে শুধুই সংজ্ঞাসম্পন্ন হন।”

৪. “আবুসো সারিপুত্র, কিরূপে ভিক্ষুর এবম্বিধ সমাধি অর্জন হয়ে থাকে, যার দরুন তিনি উপলব্ধিক্ষম হয়েও পৃথিবীকে পৃথিবী-সংজ্ঞায় গ্রহণ করেন না; আপ বা জলকে জল-সংজ্ঞায়, তেজ বা অগ্নিকে তেজ-সংজ্ঞায়, বাতাসকে বায়বীয়-সংজ্ঞায়, আকাশ-অনন্ত-আয়তনকে আকাশ-অনন্ত-আয়তন-সংজ্ঞায়, বিজ্ঞান-অনন্ত-আয়তনকে বিজ্ঞান-অনন্ত-আয়তন-সংজ্ঞায়, আকিঞ্চন-আয়তনকে আকিঞ্চন-আয়তন-সংজ্ঞায়, নৈবসংজ্ঞা-না-অসংজ্ঞায়তনকে নৈবসংজ্ঞা-না-অসংজ্ঞায়তন-সংজ্ঞায়, ইহলোককে ইহলোক-সংজ্ঞায়, পরলোককে পরলোক-সংজ্ঞায় এবং যা কিছু দৃষ্ট, শ্রুত, অনুমিত, বিজ্ঞাত, অধিগত, পর্যেষিত এবং মনের দ্বারা বিচিন্তিত বিষয়েও সে তদ্রূপ সংজ্ঞা পোষণ না করে শুধুই সংজ্ঞাসম্পন্ন হন?”

৫. “আবুসোগণ, এক্ষেত্রে ভিক্ষু এরূপ সংজ্ঞাসম্পন্ন হন; যথা : ‘সর্ববিধ সংস্কারের নিবৃতি, সর্ববিধ উপধির (পুনর্জন্মের বা আসক্তি) পরিত্যাগ, তৃষ্ণার ক্ষয়, বিরাগ, নিরোধ ও নির্বাণ হচ্ছে শান্ত, প্রণীত।” এরূপেই ভিক্ষুগণ, ভিক্ষুর সেরূপ সমাধি অর্জন হয়ে থাকে, যার দরুন তিনি উপলব্ধিক্ষম হয়েও পৃথিবীকে পৃথিবী-সংজ্ঞায় গ্রহণ করেন না; আপ বা জলকে জল-সংজ্ঞায়, তেজ বা অগ্নিকে তেজ-সংজ্ঞায়, বাতাসকে বায়বীয়-সংজ্ঞায়, আকাশ-অনন্ত-আয়তনকে আকাশ-অনন্ত-আয়তন-সংজ্ঞায়, বিজ্ঞান-অনন্ত-আয়তনকে বিজ্ঞান-অনন্ত-আয়তন-সংজ্ঞায়, আকিঞ্চন-আয়তনকে আকিঞ্চন-আয়তন-সংজ্ঞায়, নৈবসংজ্ঞা-না-অসংজ্ঞায়তনকে নৈবসংজ্ঞা-না-অসংজ্ঞায়তন-সংজ্ঞায়, ইহলোককে ইহলোক-সংজ্ঞায়, পরলোককে পরলোক-সংজ্ঞায় এবং যা কিছু দৃষ্ট, শ্রুত, অনুমিত, বিজ্ঞাত, অধিগত, পর্যেষিত এবং মনের দ্বারা বিচিন্তিত বিষয়েও সে তদ্রূপ সংজ্ঞা পোষণ না করে শুধুই সংজ্ঞাসম্পন্ন হন।” দশম সূত্র।

১১. চতুর্থ সমাধি সূত্র
২১.১. তথায় আয়ুষ্মান সারিপুত্র ভিক্ষুদের ডেকে বললেন :

২. “সত্যিই কি আবুসোগণ, ভিক্ষুর এরূপ সমাধি অর্জন হয়ে থাকে, যার দরুন তিনি উপলব্ধিক্ষম হয়েও পৃথিবীকে পৃথিবী-সংজ্ঞায় গ্রহণ করেন না; আপ বা জলকে জল-সংজ্ঞায়, তেজ বা অগ্নিকে তেজ-সংজ্ঞায়, বাতাসকে বায়বীয়-সংজ্ঞায়, আকাশ-অনন্ত-আয়তনকে আকাশ-অনন্ত-আয়তন-সংজ্ঞায়, বিজ্ঞান-অনন্ত-আয়তনকে বিজ্ঞান-অনন্ত-আয়তন-সংজ্ঞায়, আকিঞ্চনায়তনকে আকিঞ্চনায়তন-সংজ্ঞায়, নৈবসংজ্ঞা-না-অসংজ্ঞায়তনকে নৈবসংজ্ঞা-না-অসংজ্ঞায়তন-সংজ্ঞায়, ইহলোককে ইহলোক-সংজ্ঞায়, পরলোককে পরলোক-সংজ্ঞায় এবং যা কিছু দৃষ্ট, শ্রুত, অনুমিত, বিজ্ঞাত, অধিগত, পর্যেষিত এবং মনের দ্বারা বিচিন্তিত বিষয়েও সে তদ্রূপ সংজ্ঞা পোষণ না করে শুধুই সংজ্ঞাসম্পন্ন হন?”

“আবুসো সারিপুত্র, আমরা দূর হতে আপনার এরূপ ভাষণের অর্থ জানার জন্য এসেছি। সত্যিই তা উত্তম হয় যদি আয়ুষ্মান সারিপুত্র এই ভাষণের বিস্তৃতার্থ আমাদের বর্ণনা করেন। আয়ুষ্মান সারিপুত্রের নিকট হতে শ্রবণ করে ভিক্ষুবৃন্দ তা অবগত হবেন।”

“তাহলে আবুসোগণ, মন দিয়ে শুনুন, আমি ভাষণ করছি।”

“হ্যাঁ আবুসো” এরূপ বলে ভিক্ষুরা আয়ুষ্মান সারিপুত্রকে প্রত্যুত্তর দিলে আয়ুষ্মান সারিপুত্র বলতে লাগলেন :

৩. “হে আবুসোগণ, তা যথার্থই যে ভিক্ষুর এরূপ সমাধি অর্জন হয়ে থাকে, যার দরুন তিনি উপলব্ধিক্ষম হয়েও পৃথিবীকে পৃথিবী-সংজ্ঞায় গ্রহণ করেন না; আপ বা জলকে জল-সংজ্ঞায়, তেজ বা অগ্নিকে তেজ-সংজ্ঞায়, বাতাসকে বায়বীয়-সংজ্ঞায়, আকাশ-অনন্ত-আয়তনকে আকাশ-অনন্ত-আয়তন-সংজ্ঞায়, বিজ্ঞান-অনন্ত-আয়তনকে বিজ্ঞান-অনন্ত-আয়তন-সংজ্ঞায়, আকিঞ্চনায়তনকে আকিঞ্চনায়তন-সংজ্ঞায়, নৈবসংজ্ঞা-না-অসংজ্ঞায়তনকে নৈবসংজ্ঞা-না-অসংজ্ঞায়তন-সংজ্ঞায়, ইহলোককে ইহলোক-সংজ্ঞায়, পরলোককে পরলোক-সংজ্ঞায় এবং যা কিছু দৃষ্ট, শ্রুত, অনুমিত, বিজ্ঞাত, অধিগত, পর্যেষিত এবং মনের দ্বারা বিচিন্তিত বিষয়েও সে তদ্রূপ সংজ্ঞা পোষণ না করে শুধুই সংজ্ঞাসম্পন্ন হন।

৪. কিন্তু আবুসোগণ, কিরূপে ভিক্ষুর এবম্বিধ সমাধি অর্জন হয়ে থাকে, যার দরুন তিনি উপলব্ধিক্ষম হয়েও পৃথিবীকে পৃথিবী-সংজ্ঞায় গ্রহণ করেন না; আপ বা জলকে জল-সংজ্ঞায়, তেজ বা অগ্নিকে তেজ-সংজ্ঞায়, বাতাসকে বায়বীয়-সংজ্ঞায়, আকাশ-অনন্ত-আয়তনকে আকাশ-অনন্ত-আয়তন-সংজ্ঞায়, বিজ্ঞান-অনন্ত-আয়তনকে বিজ্ঞান-অনন্ত-আয়তন-সংজ্ঞায়, আকিঞ্চন-আয়তনকে আকিঞ্চন-আয়তন-সংজ্ঞায়, নৈবসংজ্ঞা-না-অসংজ্ঞায়তনকে নৈবসংজ্ঞা-না-অসংজ্ঞায়তন-সংজ্ঞায়, ইহলোককে ইহলোক-সংজ্ঞায়, পরলোককে পরলোক-সংজ্ঞায় এবং যা কিছু দৃষ্ট, শ্রুত, অনুমিত, বিজ্ঞাত, অধিগত, পর্যেষিত এবং মনের দ্বারা বিচিন্তিত বিষয়েও সে তদ্রূপ সংজ্ঞা পোষণ না করে শুধুই সংজ্ঞাসম্পন্ন হন?

৫. এক্ষেত্রে আবুসোগণ, ভিক্ষুটি এরূপ সংজ্ঞাসম্পন্ন হন; যথা : ‘সর্ববিধ সংস্কারের নিবৃতি, সর্ববিধ উপধির (পুনর্জন্মের বা আসক্তি) পরিত্যাগ, তৃষ্ণার ক্ষয়, বিরাগ, নিরোধ ও নির্বাণ হচ্ছে শান্ত, প্রণীত।” এরূপেই ভিক্ষুগণ, ভিক্ষুর সেরূপ সমাধি অর্জন হয়ে থাকে, যার দরুন তিনি উপলব্ধিক্ষম হয়েও পৃথিবীকে পৃথিবী-সংজ্ঞায় গ্রহণ করেন না; আপ বা জলকে জল-সংজ্ঞায়, তেজ বা অগ্নিকে তেজ-সংজ্ঞায়, বাতাসকে বায়বীয়-সংজ্ঞায়, আকাশ-অনন্ত-আয়তনকে আকাশ-অনন্ত-আয়তন-সংজ্ঞায়, বিজ্ঞান-অনন্ত-আয়তনকে বিজ্ঞান-অনন্ত-আয়তন-সংজ্ঞায়, আকিঞ্চন-আয়তনকে আকিঞ্চন-আয়তন-সংজ্ঞায়, নৈবসংজ্ঞা-না-অসংজ্ঞায়তনকে নৈবসংজ্ঞা-না-অসংজ্ঞায়তন-সংজ্ঞায়, ইহলোককে ইহলোক-সংজ্ঞায়, পরলোককে পরলোক-সংজ্ঞায় এবং যা কিছু দৃষ্ট, শ্রুত, অনুমিত, বিজ্ঞাত, অধিগত, পর্যেষিত এবং মনের দ্বারা বিচিন্তিত বিষয়েও সে তদ্রূপ সংজ্ঞা পোষণ না করে শুধুই সংজ্ঞাসম্পন্ন হন।” একাদশম সূত্র।

অনুস্মৃতি বর্গ সমাপ্ত।

তস্সুদ্দানং/স্মারক গাথা

দুই মহানাম, নন্দিয় ও সূভূতি সূত্র হলো ব্যক্ত,

মৈত্রী, অষ্টকনাগর সূত্র ও গোপাল হলো উক্ত;

চারি সমাধি সূত্র যোগে বর্গ আলোচিত,

একাদশ সূত্র মালায় অনুস্মৃতি বর্গ সমাপ্ত।


 

৩. শ্রামণ্য বর্গ
২২.১. “হে ভিক্ষুগণ, এগারোটি অঙ্গে গুণহীন একজন গোপাল বা রাখাল গোচারণ ও গোবর্ধন করতে সমর্থ হয় না। সেই এগারো প্রকার কী কী? যথা :

এক্ষেত্রে ভিক্ষুগণ, রাখালটি রূপজ্ঞ হয় না, লক্ষণ-দক্ষ হয় না, ‘আশাটক’ পরিষ্কার করে না, ব্রণ-আচ্ছাদক হয় না, ধূম দেয় না, তীর্থ জানে না, পানীয় জানে না, গরুর গমনপথ নিরাপদ কি না তা জানে না, গোচারণভূমির অবস্থা জানে না, নিরবশেষে দোহন করে, গোপিতা ও গোপরিনায়ক বৃষভের অতিরিক্ত সেবা-যত্ন নেয় না। ভিক্ষুগণ, এই এগারোটি অঙ্গে গুণহীন হলে রাখাল গোচারণ ও গোবর্ধন করতে সমর্থ হয় না।

২. ঠিক তদ্রূপ ভিক্ষুগণ, এগারোটি অঙ্গে গুণহীন হলে ভিক্ষু চক্ষুতে অনিত্যানুদর্শী হয়ে অবস্থান করতে অসমর্থ হয়। সেই এগারোটি কী কী? যথা :

ভিক্ষুগণ, এক্ষেত্রে ভিক্ষু রূপজ্ঞ হয় না, লক্ষণ-দক্ষ হয় না, ‘আশাটক’ ছাটে না, ব্রণ আচ্ছাদক হয় না, ধূম দেয় না, তীর্থ জানে না, পানীয় জানে না, বীথি জানে না, গোচর দক্ষ হয় না, নিরবশেষে দোহন করে, যে-সকল স্থবির ভিক্ষু দীর্ঘস্থায়ী, চিরপ্রব্রজিত, সংঘপিতা ও সংঘপরিনায়ক, তাদের অতিরিক্ত পূজা করে না।

৩. ভিক্ষুগণ, কিরূপে ভিক্ষু রূপজ্ঞ হয় না?

এক্ষেত্রে ভিক্ষুগণ, ভিক্ষুটি যা কিছু রূপ ‘চারি মহাভৌতিক ও চারি মহাভূত হতে উৎপন্ন রূপ রয়েছে, সে-সমস্ত সে যথাযথভাবে জানে না। ভিক্ষুগণ, এরূপেই ভিক্ষুটি রূপজ্ঞ হয় না।

ভিক্ষুগণ, কিরূপে ভিক্ষু লক্ষণ-দক্ষ হয় না?

এক্ষেত্রে ভিক্ষুগণ, ভিক্ষুটি মূর্খের কর্মলক্ষণ ও পণ্ডিতের কর্মলক্ষণ যথাযথভাবে জানে না। এরূপেই ভিক্ষুগণ, ভিক্ষুটি লক্ষণ-দক্ষ হয় না।

ভিক্ষুগণ, কিরূপে ভিক্ষু ‘আশাটক’ ছাটে না?

এক্ষেত্রে ভিক্ষুগণ, ভিক্ষু উৎপন্ন কামবিতর্ক পোষণ করে, তা পরিত্যাগ করে না, অপনোদন করে না, বিনাশ ঘটায় না এবং কামবিতর্কের সমাপ্তি ঘটায় না। উৎপন্ন ব্যাপাদবিতর্ক পোষণ করে, তা পরিত্যাগ করে না, অপনোদন করে না, বিনাশ ঘটায় না এবং ব্যাপাদবিতর্কের সমাপ্তি ঘটায় না। উৎপন্ন বিহিংসাবিতর্ক পোষণ করে, তা পরিত্যাগ করে না, অপনোদন করে না, বিনাশ ঘটায় না এবং বিহিংসাবিতর্কের সমাপ্তি ঘটায় না। এরূপে ভিক্ষুগণ, ভিক্ষুটি ‘আশাটক’ ছাটে না।

ভিক্ষুগণ, কিরূপে ভিক্ষু ব্রণ আচ্ছাদক হয় না?

এক্ষেত্রে ভিক্ষুগণ, ভিক্ষু চক্ষুর দ্বারা রূপ দর্শন করে নিমিত্ত গ্রহণ করে এবং অনুব্যঞ্জনগ্রাহী হয়। যে কারণে চক্ষু-ইন্দ্রিয় অসংযত রেখে অবস্থান করলে অভিধ্যা (লোভ), দৌর্মনস্যসহ পাপ-অকুশলধর্মাদি স্রাবিত হয়, সেই সমস্যা নিরসনে সে অগ্রসর হয় না। চক্ষু-ইন্দ্রিয় রক্ষা করে না এবং চক্ষু-ইন্দ্রিয়ে সংযত হয় না। শ্রোত্র দ্বারা শব্দ শ্রবণ করে নিমিত্ত গ্রহণ করে এবং অনুব্যঞ্জনগ্রাহী হয়। যে কারণে শ্রোত্র-ইন্দ্রিয় অসংযত রেখে অবস্থান করলে অভিধ্যা (লোভ), দৌর্মনস্যসহ পাপ-অকুশলধর্মাদি স্রাবিত হয়, সেই সমস্যা নিরসনে সে অগ্রসর হয় না। শ্রোত্র-ইন্দ্রিয় রক্ষা করে না এবং শ্রোত্র-ইন্দ্রিয়ে সংযত হয় না। ঘ্রাণ দ্বারা গন্ধ আঘ্রাণ করে নিমিত্ত গ্রহণ করে এবং অনুব্যঞ্জনগ্রাহী হয়। যে কারণে ঘ্রাণ-ইন্দ্রিয় অসংযত রেখে অবস্থান করলে অভিধ্যা (লোভ), দৌর্মনস্যসহ পাপ-অকুশলধর্মাদি স্রাবিত হয়, সেই সমস্যা নিরসনে সে অগ্রসর হয় না। ঘ্রাণ-ইন্দ্রিয় রক্ষা করে না এবং ঘ্রাণ-ইন্দ্রিয়ে সংযত হয় না। জিহ্বা দ্বারা রস আস্বাদন করে নিমিত্ত গ্রহণ করে এবং অনুব্যঞ্জনগ্রাহী হয়। যে কারণে জিহ্বা-ইন্দ্রিয় অসংযত রেখে অবস্থান করলে অভিধ্যা (লোভ), দৌর্মনস্যসহ পাপ-অকুশলধর্মাদি স্রাবিত হয়, সেই সমস্যা নিরসনে সে অগ্রসর হয় না। জিহ্বা-ইন্দ্রিয় রক্ষা করে না এবং জিহ্বা-ইন্দ্রিয়ে সংযত হয় না। কায় দ্বারা সংস্পর্শন পেয়ে নিমিত্ত গ্রহণ করে এবং অনুব্যঞ্জনগ্রাহী হয়। যে কারণে কায়-ইন্দ্রিয় অসংযত রেখে অবস্থান করলে অভিধ্যা (লোভ), দৌর্মনস্যসহ পাপ-অকুশলধর্মাদি স্রাবিত হয়, সেই সমস্যা নিরসনে সে অগ্রসর হয় না। কায়-ইন্দ্রিয় রক্ষা করে না এবং কায়-ইন্দ্রিয়ে সংযত হয় না। মন দ্বারা বিজ্ঞাত হয়ে নিমিত্ত গ্রহণ করে এবং অনুব্যঞ্জনগ্রাহী হয়। যে কারণে মন-ইন্দ্রিয় অসংযত রেখে অবস্থান করলে অভিধ্যা, দৌর্মনস্যসহ পাপ-অকুশলধর্মাদি স্রাবিত হয়, সেই সমস্যা নিরসনে সে অগ্রসর হয় না। মন-ইন্দ্রিয় রক্ষা করে না এবং মন-ইন্দ্রিয়ে সংযত হয় না। এরূপে ভিক্ষুগণ, ভিক্ষুটি ব্রণ আচ্ছাদক হয় না।

ভিক্ষুগণ, কিরূপে ভিক্ষু ধূম দেয় না?

এক্ষেত্রে ভিক্ষুগণ, ভিক্ষু শ্রুত ও অধীত ধর্ম বিস্তারিতভাবে অপরকে বলে না। এরূপেই ভিক্ষুগণ, ভিক্ষুটি ধূম দেয় না।

ভিক্ষুগণ, কিরূপে ভিক্ষু তীর্থ জানে না?

এক্ষেত্রে ভিক্ষুগণ, ভিক্ষুটি বহুশ্রুত, শ্রুতধর, আগতাগম (আগমসিদ্ধ), ধর্মধর, বিনয়ধর, মাতিকাধর, ভিক্ষুদের নিকট যথাসময়ে উপস্থিত হয়ে প্রশ্ন জিজ্ঞাসা করে না, এরূপে প্রতিপ্রশ্ন করে না যে ‘ভন্তে, ইহা কিরূপ? ইহার অর্থই বা কী?’ তার এরূপে প্রশ্ন না করার কারণে আয়ুষ্মানগণ আবৃত বিষয়কে অনাবৃত করেন না, অস্পষ্ট বিষয় প্রতিভাত করেন না এবং বিবিধ সন্দেহপূর্ণ বিষয়ের উপর সন্দেহ অপনোদন করেন না। এরূপেই ভিক্ষুগণ, ভিক্ষুটি তীর্থ জানে না।

ভিক্ষুগণ, কিরূপে ভিক্ষু পানীয় জানে না?

এক্ষেত্রে ভিক্ষুগণ, ভিক্ষুটি তথাগত প্রবর্তিত ধর্মবিনয় দেশিত হলেও তাতে অর্থবেদ (অর্থজ্ঞান) ও ধর্মবেদ লাভ করে না এবং ধর্মরসানন্দে সিক্ত হয় না। এরূপে ভিক্ষুগণ, ভিক্ষুটি পানীয় জানে না।

কিরূপে ভিক্ষুগণ, ভিক্ষু বীথি জানে না?

এক্ষেত্রে ভিক্ষুগণ, ভিক্ষুটি আর্য অষ্টাঙ্গিক মার্গ সম্বন্ধে যথাযথভাবে জানে না। এরূপেই ভিক্ষুগণ, ভিক্ষুটি বীথি জানে না।

কিরূপে, ভিক্ষুগণ, ভিক্ষু গোচর দক্ষ হয় না?

এক্ষেত্রে ভিক্ষুগণ, ভিক্ষুটি চারি স্মৃতি প্রস্থান সম্বন্ধে যথাযথভাবে জানে না। এরূপেই ভিক্ষুগণ, ভিক্ষুটি গোচর দক্ষ হয় না।

কিরূপে ভিক্ষুগণ, ভিক্ষু নিরবশেষে দোহন করে?

এক্ষেত্রে ভিক্ষুগণ, শ্রদ্ধাদান গৃহপতিগণ চীবর, পিণ্ডপাত, শয্যাসন, রোগীর পথ্য ও ভৈষজ্যাদিসহ প্রয়োজনীয় উপকরণসমূহ ভিক্ষুটিকে নিবেদন করেন। কিন্তু, ভিক্ষুটি প্রতিগ্রহণের মাত্রা জানে না। এরূপেই ভিক্ষুগণ, ভিক্ষুটি নিরবশেষে দোহন করে।

কিরূপে, ভিক্ষুগণ, ভিক্ষুটি দীর্ঘস্থায়ী, চিরপ্রব্রজিত, সংঘপিতা ও সংঘপরিনায়ক, তাদের অতিরিক্ত পূজা করে না?

এক্ষেত্রে ভিক্ষুগণ, যে-সকল স্থবির ভিক্ষু দীর্ঘস্থায়ী, চিরপ্রব্রজিত, সংঘপিতা, সংঘপরিনায়ক, তাদের প্রতি ভিক্ষুটি প্রকাশ্যে বা পেছনে মৈত্রীময় কায় বাক্য ও মানসিক কর্তব্যকর্ম সম্পাদন করে না।

এরূপেই ভিক্ষুগণ, ভিক্ষুটি দীর্ঘস্থায়ী, চিরপ্রব্রজিত, সংঘপিতা ও সংঘপরিনায়ক, তাদের অতিরিক্ত পূজা করে না।

ভিক্ষুগণ, এই এগারো প্রকার অঙ্গে গুণহীন হলে ভিক্ষু চক্ষুতে অনিত্যানুদর্শী হয়ে অবস্থান করতে অসমর্থ হয়।”

২৩-২৯. “হে ভিক্ষুগণ, এগারোটি অঙ্গে গুণহীন একজন গোপাল বা রাখাল গোচারণ ও গোবর্ধন করতে সমর্থ হয় না। সেই এগারো প্রকার কী কী? যথা :

এক্ষেত্রে ভিক্ষুগণ, রাখালটি রূপজ্ঞ হয় না, লক্ষণ-দক্ষ হয় না, ‘আশাটক’ পরিষ্কার করে না, ব্রণ-আচ্ছাদক হয় না, ধূম দেয় না, তীর্থ জানে না, পানীয় জানে না, গরুর গমনপথ নিরাপদ কি না তা জানে না, গোচারণভূমির অবস্থা জানে না, নিরবশেষে দোহন করে, গোপিতা ও গোপরিনায়ক বৃষভের অতিরিক্ত সেবা-যত্ন নেয় না। ভিক্ষুগণ, এই এগারোটি অঙ্গে গুণহীন হলে রাখাল গোচারণ ও গোবর্ধন করতে সমর্থ হয় না।

২. ঠিক তদ্রূপ ভিক্ষুগণ, এগারোটি অঙ্গে গুণহীন হলে ভিক্ষু চক্ষুতে দুঃখানুদর্শী... (পূর্বের সূত্রটির ন্যায় বিস্তারিতব্য)... চক্ষুতে অনাত্মানুদর্শী... (পূর্বের সূত্রটির ন্যায় বিস্তারিতব্য)... চক্ষুতে ক্ষয়ানুদর্শী... (পূর্বের সূত্রটির ন্যায় বিস্তারিতব্য)... চক্ষুতে ব্যয়ানুদর্শী... (পূর্বের সূত্রটির ন্যায় বিস্তারিতব্য)... চক্ষুতে বিরাগানুদর্শী... (পূর্বের সূত্রটির ন্যায় বিস্তারিতব্য)... চক্ষুতে নিরোধানুদর্শী... (পূর্বের সূত্রটির ন্যায় বিস্তারিতব্য)... চক্ষুতে প্রতিনিসর্গানুদর্শী (পরিত্যাগানুদর্শী) হয়ে অবস্থান করতে অসমর্থ হয়। ...(পূর্ব সূত্রবৎ বর্ণিতব্য)...।”

৩০-৬৯. “হে ভিক্ষুগণ, এগারোটি অঙ্গে গুণহীন একজন গোপাল বা রাখাল গোচারণ ও গোবর্ধন করতে সমর্থ হয় না। সেই এগারোটি কী কী? যথা :

এক্ষেত্রে ভিক্ষুগণ, রাখালটি রূপজ্ঞ হয় না, লক্ষণ-দক্ষ হয় না, ‘আশাটক’ পরিষ্কার করে না, ব্রণ-আচ্ছাদক হয় না, ধূম দেয় না, তীর্থ জানে না, পানীয় জানে না, গরুর গমনপথ নিরাপদ কি না তা জানে না, গোচারণভূমির অবস্থা জানে না, নিরবশেষে দোহন করে, গোপিতা ও গোপরিনায়ক বৃষভের অতিরিক্ত সেবা-যত্ন নেয় না। ভিক্ষুগণ, এই এগারোটি অঙ্গে গুণহীন হলে রাখাল গোচারণ ও গোবর্ধন করতে সমর্থ হয় না।

২. ঠিক তদ্রূপ ভিক্ষুগণ, এগারোটি অঙ্গে গুণহীন হলে ভিক্ষু শ্রোত্রেতে, ঘ্রাণে, জিহ্বায়, কায়ে ও মনেতে দুঃখানুদর্শী... (পূর্বের সূত্রটির ন্যায় বিস্তারিতব্য)... শ্রোত্রেতে, ঘ্রাণে, জিহ্বায়, কায়ে ও মনেতে অনাত্মানুদর্শী... (পূর্বের সূত্রটির ন্যায় বিস্তারিতব্য)... শ্রোত্রেতে, ঘ্রাণে, জিহ্বায়, কায়ে ও মনেতে ক্ষয়ানুদর্শী... (পূর্বের সূত্রটির ন্যায় বিস্তারিতব্য)... শ্রোত্রেতে, ঘ্রাণে, জিহ্বায়, কায়ে ও মনেতে ব্যয়ানুদর্শী... (পূর্বের সূত্রটির ন্যায় বিস্তারিতব্য)... শ্রোত্রেতে, ঘ্রাণে, জিহ্বায়, কায়ে ও মনেতে বিরাগানুদর্শী... (পূর্বের সূত্রটির ন্যায় বিস্তারিতব্য)... শ্রোত্রেতে, ঘ্রাণে, জিহ্বায়, কায়ে ও মনেতে নিরোধানুদর্শী... (পূর্বের সূত্রটির ন্যায় বিস্তারিতব্য)... শ্রোত্রেতে, ঘ্রাণে, জিহ্বায়, কায়ে ও মনেতে প্রতিনিসর্গানুদর্শী (পরিত্যাগানুদর্শী) হয়ে অবস্থান করতে অসমর্থ হয়। ...(পূর্ব সূত্রবৎ বর্ণিতব্য)...।”

৭০-১১৭. “হে ভিক্ষুগণ, এগারোটি অঙ্গে গুণহীন একজন গোপাল বা রাখাল গোচারণ ও গোবর্ধন করতে সমর্থ হয় না। সেই এগারো প্রকার কী কী? যথা :

এক্ষেত্রে ভিক্ষুগণ, রাখালটি রূপজ্ঞ হয় না, লক্ষণ-দক্ষ হয় না, ‘আশাটক’ পরিষ্কার করে না, ব্রণ-আচ্ছাদক হয় না, ধূম দেয় না, তীর্থ জানে না, পানীয় জানে না, গরুর গমনপথ নিরাপদ কি না তা জানে না, গোচারণভূমির অবস্থা জানে না, নিরবশেষে দোহন করে, গোপিতা ও গোপরিনায়ক বৃষভের অতিরিক্ত সেবা-যত্ন নেয় না। ভিক্ষুগণ, এই এগারোটি অঙ্গে গুণহীন হলে রাখাল গোচারণ ও গোবর্ধন করতে সমর্থ হয় না।

২. ঠিক তদ্রূপ ভিক্ষুগণ, এগারোটি অঙ্গে গুণহীন হলে ভিক্ষু রূপ, শব্দ, গন্ধ, রস, স্পর্শ ও ধর্মে দুঃখানুদর্শী... (পূর্বের সূত্রটির ন্যায় বিস্তারিতব্য)... রূপ, শব্দ, গন্ধ, রস, স্পর্শ ও ধর্মে অনাত্মানুদর্শী... (পূর্বের সূত্রটির ন্যায় বিস্তারিতব্য)... রূপ, শব্দ, গন্ধ, রস, স্পর্শ ও ধর্মে ক্ষয়ানুদর্শী... (পূর্বের সূত্রটির ন্যায় বিস্তারিতব্য)... রূপ, শব্দ, গন্ধ, রস, স্পর্শ ও ধর্মে ব্যয়ানুদর্শী... (পূর্বের সূত্রটির ন্যায় বিস্তারিতব্য)... রূপ, শব্দ, গন্ধ, রস, স্পর্শ ও ধর্মে ত বিরাগানুদর্শী... (পূর্বের সূত্রটির ন্যায় বিস্তারিতব্য)... রূপ, শব্দ, গন্ধ, রস, স্পর্শ ও ধর্মে নিরোধানুদর্শী... (পূর্বের সূত্রটির ন্যায় বিস্তারিতব্য)... রূপ, শব্দ, গন্ধ, রস, স্পর্শ ও ধর্মে প্রতিনিসর্গানুদর্শী (পরিত্যাগানুদর্শী) হয়ে অবস্থান করতে অসমর্থ হয়। ... (পূর্ব সূত্রবৎ বর্ণিতব্য)...।”

১১৮-১৬৫. “হে ভিক্ষুগণ, এগারোটি অঙ্গে গুণহীন একজন গোপাল বা রাখাল গোচারণ ও গোবর্ধন করতে সমর্থ হয় না। সেই এগারোটি কী কী? যথা :

এক্ষেত্রে ভিক্ষুগণ, রাখালটি রূপজ্ঞ হয় না, লক্ষণ-দক্ষ হয় না, ‘আশাটক’ পরিষ্কার করে না, ব্রণ-আচ্ছাদক হয় না, ধূম দেয় না, তীর্থ জানে না, পানীয় জানে না, গরুর গমনপথ নিরাপদ কি না তা জানে না, গোচারণভূমির অবস্থা জানে না, নিরবশেষে দোহন করে, গোপিতা ও গোপরিনায়ক বৃষভের অতিরিক্ত সেবা-যত্ন নেয় না। ভিক্ষুগণ, এই এগারোটি অঙ্গে গুণহীন হলে রাখাল গোচারণ ও গোবর্ধন করতে সমর্থ হয় না।

২. ঠিক তদ্রূপ ভিক্ষুগণ, এগারোটি অঙ্গে গুণহীন হলে ভিক্ষু চক্ষুবিজ্ঞানে, শ্রোত্রবিজ্ঞানে, ঘ্রাণবিজ্ঞানে, জিহ্বাবিজ্ঞানে, কায়বিজ্ঞানে ও মনোবিজ্ঞানে দুঃখানুদর্শী... (পূর্বের সূত্রটির ন্যায় বিস্তারিতব্য)... চক্ষুবিজ্ঞানে, শ্রোত্রবিজ্ঞানে, ঘ্রাণবিজ্ঞানে, জিহ্বাবিজ্ঞানে, কায়বিজ্ঞানে ও মনোবিজ্ঞানে অনাত্মানুদর্শী... (পূর্বের সূত্রটির ন্যায় বিস্তারিতব্য)... চক্ষুবিজ্ঞানে, শ্রোত্রবিজ্ঞানে, ঘ্রাণবিজ্ঞানে, জিহ্বাবিজ্ঞানে, কায়বিজ্ঞানে ও মনোবিজ্ঞানে ক্ষয়ানুদর্শী... (পূর্বের সূত্রটির ন্যায় বিস্তারিতব্য)... চক্ষুবিজ্ঞানে, শ্রোত্রবিজ্ঞানে, ঘ্রাণবিজ্ঞানে, জিহ্বাবিজ্ঞানে, কায়বিজ্ঞানে ও মনোবিজ্ঞানে ব্যয়ানুদর্শী... (পূর্বের সূত্রটির ন্যায় বিস্তারিতব্য)... চক্ষুবিজ্ঞানে, শ্রোত্রবিজ্ঞানে, ঘ্রাণবিজ্ঞানে, জিহ্বাবিজ্ঞানে, কায়বিজ্ঞানে ও মনোবিজ্ঞানে বিরাগানুদর্শী... (পূর্বের সূত্রটির ন্যায় বিস্তারিতব্য)... চক্ষুবিজ্ঞানে, শ্রোত্রবিজ্ঞানে, ঘ্রাণবিজ্ঞানে, জিহ্বাবিজ্ঞানে, কায়বিজ্ঞানে ও মনোবিজ্ঞানে নিরোধানুদর্শী... (পূর্বের সূত্রটির ন্যায় বিস্তারিতব্য)... চক্ষুবিজ্ঞানে, শ্রোত্রবিজ্ঞানে, ঘ্রাণবিজ্ঞানে, জিহ্বাবিজ্ঞানে, কায়বিজ্ঞানে ও মনোবিজ্ঞানে প্রতিনিসর্গানুদর্শী (পরিত্যাগানুদর্শী) হয়ে অবস্থান করতে অসমর্থ হয়। ... (পূর্ব সূত্রবৎ বর্ণিতব্য)...।”

১৬৬-২১৩. “হে ভিক্ষুগণ, এগারোটি অঙ্গে গুণহীন একজন গোপাল বা রাখাল গোচারণ ও গোবর্ধন করতে সমর্থ হয় না। সেই এগারোটি কী কী? যথা :

এক্ষেত্রে ভিক্ষুগণ, রাখালটি রূপজ্ঞ হয় না, লক্ষণ-দক্ষ হয় না, ‘আশাটক’ পরিষ্কার করে না, ব্রণ-আচ্ছাদক হয় না, ধূম দেয় না, তীর্থ জানে না, পানীয় জানে না, গরুর গমনপথ নিরাপদ কি না তা জানে না, গোচারণভূমির অবস্থা জানে না, নিরবশেষে দোহন করে, গোপিতা ও গোপরিনায়ক বৃষভের অতিরিক্ত সেবা-যত্ন নেয় না। ভিক্ষুগণ, এই এগারোটি অঙ্গে গুণহীন হলে রাখাল গোচারণ ও গোবর্ধন করতে সমর্থ হয় না।

২. ঠিক তদ্রূপ ভিক্ষুগণ, এগারোটি অঙ্গে গুণহীন হলে ভিক্ষু চক্ষুসংস্পর্শে, শ্রোত্রসংস্পর্শে, ঘ্রাণসংস্পর্শে, জিহ্বাসংস্পর্শে, কায়সংস্পর্শে ও মনসংস্পর্শে দুঃখানুদর্শী... (পূর্বের সূত্রটির ন্যায় বিস্তারিতব্য)... চক্ষুসংস্পর্শে, শ্রোত্রসংস্পর্শে, ঘ্রাণসংস্পর্শে, জিহ্বাসংস্পর্শে, কায়সংস্পর্শে ও মনসংস্পর্শে অনাত্মানুদর্শী... (পূর্বের সূত্রটির ন্যায় বিস্তারিতব্য)... চক্ষুসংস্পর্শে, শ্রোত্রসংস্পর্শে, ঘ্রাণসংস্পর্শে, জিহ্বাসংস্পর্শে, কায়সংস্পর্শে ও মনসংস্পর্শে ক্ষয়ানুদর্শী... (পূর্বের সূত্রটির ন্যায় বিস্তারিতব্য)... চক্ষুসংস্পর্শে, শ্রোত্রসংস্পর্শে, ঘ্রাণসংস্পর্শে, জিহ্বাসংস্পর্শে, কায়সংস্পর্শে ও মনসংস্পর্শে ব্যয়ানুদর্শী... (পূর্বের সূত্রটির ন্যায় বিস্তারিতব্য)... চক্ষুসংস্পর্শে, শ্রোত্রসংস্পর্শে, ঘ্রাণসংস্পর্শে, জিহ্বাসংস্পর্শে, কায়সংস্পর্শে ও মনসংস্পর্শে বিরাগানুদর্শী... (পূর্বের সূত্রটির ন্যায় বিস্তারিতব্য)... চক্ষুসংস্পর্শে, শ্রোত্রসংস্পর্শে, ঘ্রাণসংস্পর্শে, জিহ্বাসংস্পর্শে, কায়সংস্পর্শে ও মনসংস্পর্শে নিরোধানুদর্শী... (পূর্বের সূত্রটির ন্যায় বিস্তারিতব্য)... চক্ষুসংস্পর্শে, শ্রোত্রসংস্পর্শে, ঘ্রাণসংস্পর্শে, জিহ্বাসংস্পর্শে, কায়সংস্পর্শে ও মনসংস্পর্শে প্রতিনিসর্গানুদর্শী (পরিত্যাগানুদর্শী) হয়ে অবস্থান করতে অসমর্থ হয়। ... (পূর্ব সূত্রবৎ বর্ণিতব্য)...।”

২১৪-২৬১. “হে ভিক্ষুগণ, এগারোটি অঙ্গে গুণহীন একজন গোপাল বা রাখাল গোচারণ ও গোবর্ধন করতে সমর্থ হয় না। সেই এগারোটি কী কী? যথা :

এক্ষেত্রে ভিক্ষুগণ, রাখালটি রূপজ্ঞ হয় না, লক্ষণ-দক্ষ হয় না, ‘আশাটক’ পরিষ্কার করে না, ব্রণ-আচ্ছাদক হয় না, ধূম দেয় না, তীর্থ জানে না, পানীয় জানে না, গরুর গমনপথ নিরাপদ কি না তা জানে না, গোচারণভূমির অবস্থা জানে না, নিরবশেষে দোহন করে, গোপিতা ও গোপরিনায়ক বৃষভের অতিরিক্ত সেবা-যত্ন নেয় না। ভিক্ষুগণ, এই এগারোটি অঙ্গে গুণহীন হলে রাখাল গোচারণ ও গোবর্ধন করতে সমর্থ হয় না।

২. ঠিক তদ্রূপ ভিক্ষুগণ, এগারোটি অঙ্গে গুণহীন হলে ভিক্ষু চক্ষুসংস্পর্শজ বেদনায়, শ্রোত্রসংস্পর্শজ বেদনায়, ঘ্রাণসংস্পর্শজ বেদনায়, জিহ্বাসংস্পর্শজ বেদনায়, কায়সংস্পর্শজ বেদনায় ও মনসংস্পর্শজ বেদনায় দুঃখানুদর্শী... (পূর্বের সূত্রটির ন্যায় বিস্তারিতব্য)... চক্ষুসংস্পর্শজ বেদনায়, শ্রোত্রসংস্পর্শজ বেদনায়, ঘ্রাণসংস্পর্শজ বেদনায়, জিহ্বাসংস্পর্শজ বেদনায়, কায়সংস্পর্শজ বেদনায় ও মনসংস্পর্শজ বেদনায় অনাত্মানুদর্শী... (পূর্বের সূত্রটির ন্যায় বিস্তারিতব্য)... চক্ষুসংস্পর্শজ বেদনায়, শ্রোত্রসংস্পর্শজ বেদনায়, ঘ্রাণসংস্পর্শজ বেদনায়, জিহ্বাসংস্পর্শজ বেদনায়, কায়সংস্পর্শজ বেদনায় ও মনসংস্পর্শজ বেদনায় ক্ষয়ানুদর্শী... (পূর্বের সূত্রটির ন্যায় বিস্তারিতব্য)... চক্ষুসংস্পর্শজ বেদনায়, শ্রোত্রসংস্পর্শজ বেদনায়, ঘ্রাণসংস্পর্শজ বেদনায়, জিহ্বাসংস্পর্শজ বেদনায়, কায়সংস্পর্শজ বেদনায় ও মনসংস্পর্শজ বেদনায় ব্যয়ানুদর্শী... (পূর্বের সূত্রটির ন্যায় বিস্তারিতব্য)... চক্ষুসংস্পর্শজ বেদনায়, শ্রোত্রসংস্পর্শজ বেদনায়, ঘ্রাণসংস্পর্শজ বেদনায়, জিহ্বাসংস্পর্শজ বেদনায়, কায়সংস্পর্শজ বেদনায় ও মনসংস্পর্শজ বেদনায় বিরাগানুদর্শী... (পূর্বের সূত্রটির ন্যায় বিস্তারিতব্য)... চক্ষুসংস্পর্শজ বেদনায়, শ্রোত্রসংস্পর্শজ বেদনায়, ঘ্রাণসংস্পর্শজ বেদনায়, জিহ্বাসংস্পর্শজ বেদনায়, কায়সংস্পর্শজ বেদনায় ও মনসংস্পর্শজ বেদনায় নিরোধানুদর্শী... (পূর্বের সূত্রটির ন্যায় বিস্তারিতব্য)... চক্ষুসংস্পর্শজ বেদনায়, শ্রোত্রসংস্পর্শজ বেদনায়, ঘ্রাণসংস্পর্শজ বেদনায়, জিহ্বাসংস্পর্শজ বেদনায়, কায়সংস্পর্শজ বেদনায় ও মনসংস্পর্শজ বেদনায় প্রতিনিসর্গানুদর্শী (পরিত্যাগানুদর্শী) হয়ে অবস্থান করতে অসমর্থ হয়। ... (পূর্বসূত্রবৎ বর্ণিতব্য)...।”

২৬২-৩০৯. “হে ভিক্ষুগণ, এগারোটি অঙ্গে গুণহীন একজন গোপাল বা রাখাল গোচারণ ও গোবর্ধন করতে সমর্থ হয় না। সেই এগারোটি কী কী? যথা :

এক্ষেত্রে ভিক্ষুগণ, রাখালটি রূপজ্ঞ হয় না, লক্ষণ-দক্ষ হয় না, ‘আশাটক’ পরিষ্কার করে না, ব্রণ-আচ্ছাদক হয় না, ধূম দেয় না, তীর্থ জানে না, পানীয় জানে না, গরুর গমনপথ নিরাপদ কি না তা জানে না, গোচারণভূমির অবস্থা জানে না, নিরবশেষে দোহন করে, গোপিতা ও গোপরিনায়ক বৃষভের অতিরিক্ত সেবা-যত্ন নেয় না। ভিক্ষুগণ, এই এগারোটি অঙ্গে গুণহীন হলে রাখাল গোচারণ ও গোবর্ধন করতে সমর্থ হয় না।

২. ঠিক তদ্রূপ ভিক্ষুগণ, এগারোটি অঙ্গে গুণহীন হলে ভিক্ষু রূপসংজ্ঞায়, শব্দসংজ্ঞায়, গন্ধসংজ্ঞায়, রসসংজ্ঞায়, স্পর্শসংজ্ঞায় ও মনজ ধর্মসংজ্ঞায় দুঃখানুদর্শী... (পূর্বের সূত্রটির ন্যায় বিস্তারিতব্য)... রূপসংজ্ঞায়, শব্দসংজ্ঞায়, গন্ধসংজ্ঞায়, রসসংজ্ঞায়, স্পর্শসংজ্ঞায় ও মনজ ধর্মসংজ্ঞায় অনাত্মানুদর্শী... (পূর্বের সূত্রটির ন্যায় বিস্তারিতব্য)... রূপসংজ্ঞায়, শব্দসংজ্ঞায়, গন্ধসংজ্ঞায়, রসসংজ্ঞায়, স্পর্শসংজ্ঞায় ও মনজ ধর্মসংজ্ঞায় ক্ষয়ানুদর্শী... (পূর্বের সূত্রটির ন্যায় বিস্তারিতব্য)... রূপসংজ্ঞায়, শব্দসংজ্ঞায়, গন্ধসংজ্ঞায়, রসসংজ্ঞায়, স্পর্শসংজ্ঞায় ও মনজ ধর্মসংজ্ঞায় ব্যয়ানুদর্শী... (পূর্বের সূত্রটির ন্যায় বিস্তারিতব্য)... রূপসংজ্ঞায়, শব্দসংজ্ঞায়, গন্ধসংজ্ঞায়, রসসংজ্ঞায়, স্পর্শসংজ্ঞায় ও মনজ ধর্মসংজ্ঞায় বিরাগানুদর্শী... (পূর্বের সূত্রটির ন্যায় বিস্তারিতব্য)... রূপসংজ্ঞায়, শব্দসংজ্ঞায়, গন্ধসংজ্ঞায়, রসসংজ্ঞায়, স্পর্শসংজ্ঞায় ও মনজ ধর্মসংজ্ঞায় নিরোধানুদর্শী... (পূর্বের সূত্রটির ন্যায় বিস্তারিতব্য)... রূপসংজ্ঞায়, শব্দসংজ্ঞায়, গন্ধসংজ্ঞায়, রসসংজ্ঞায়, স্পর্শসংজ্ঞায় ও মনজ ধর্মসংজ্ঞায় প্রতিনিসর্গানুদর্শী (পরিত্যাগানুদর্শী) হয়ে অবস্থান করতে অসমর্থ হয়। ... (পূর্ব সূত্রবৎ বর্ণিতব্য)...।”

৩১০-৩৫৭. “হে ভিক্ষুগণ, এগারোটি অঙ্গে গুণহীন একজন গোপাল বা রাখাল গোচারণ ও গোবর্ধন করতে সমর্থ হয় না। সেই এগারোটি কী কী? যথা :

এক্ষেত্রে ভিক্ষুগণ, রাখালটি রূপজ্ঞ হয় না, লক্ষণ-দক্ষ হয় না, ‘আশাটক’ পরিষ্কার করে না, ব্রণ-আচ্ছাদক হয় না, ধূম দেয় না, তীর্থ জানে না, পানীয় জানে না, গরুর গমনপথ নিরাপদ কি না তা জানে না, গোচারণভূমির অবস্থা জানে না, নিরবশেষে দোহন করে, গোপিতা ও গোপরিনায়ক বৃষভের অতিরিক্ত সেবা-যত্ন নেয় না। ভিক্ষুগণ, এই এগারোটি অঙ্গে গুণহীন হলে রাখাল গোচারণ ও গোবর্ধন করতে সমর্থ হয় না।

২. ঠিক তদ্রূপ ভিক্ষুগণ, এগারোটি অঙ্গে গুণহীন হলে ভিক্ষু রূপসঞ্চেতনায়, শব্দসঞ্চেতনায়, গন্ধসঞ্চেতনায়, রসসঞ্চেতনায়, স্পর্শসঞ্চেতনায় ও মনজ ধর্মসঞ্চেতনায় দুঃখানুদর্শী... (পূর্বের সূত্রটির ন্যায় বিস্তারিতব্য)... রূপসঞ্চেতনায়, শব্দসঞ্চেতনায়, গন্ধসঞ্চেতনায়, রসসঞ্চেতনায়, স্পর্শসঞ্চেতনায় ও মনজ ধর্মসঞ্চেতনায় অনাত্মানুদর্শী... (পূর্বের সূত্রটির ন্যায় বিস্তারিতব্য)... রূপসঞ্চেতনায়, শব্দসঞ্চেতনায়, গন্ধসঞ্চেতনায়, রসসঞ্চেতনায়, স্পর্শসঞ্চেতনায় ও মনজ ধর্মসঞ্চেতনায় ক্ষয়ানুদর্শী... (পূর্বের সূত্রটির ন্যায় বিস্তারিতব্য)... রূপসঞ্চেতনায়, শব্দসঞ্চেতনায়, গন্ধসঞ্চেতনায়, রসসঞ্চেতনায়, স্পর্শসঞ্চেতনায় ও মনজ ধর্মসঞ্চেতনায় ব্যয়ানুদর্শী... (পূর্বের সূত্রটির ন্যায় বিস্তারিতব্য)... রূপসঞ্চেতনায়, শব্দসঞ্চেতনায়, গন্ধসঞ্চেতনায়, রসসঞ্চেতনায়, স্পর্শসঞ্চেতনায় ও মনজ ধর্মসঞ্চেতনায় বিরাগানুদর্শী... (পূর্বের সূত্রটির ন্যায় বিস্তারিতব্য)... রূপসঞ্চেতনায়, শব্দসঞ্চেতনায়, গন্ধসঞ্চেতনায়, রসসঞ্চেতনায়, স্পর্শসঞ্চেতনায় ও মনজ ধর্মসঞ্চেতনায় নিরোধানুদর্শী... (পূর্বের সূত্রটির ন্যায় বিস্তারিতব্য)... রূপসঞ্চেতনায়, শব্দসঞ্চেতনায়, গন্ধসঞ্চেতনায়, রসসঞ্চেতনায়, স্পর্শসঞ্চেতনায় ও মনজ ধর্মসঞ্চেতনায় প্রতিনিসর্গানুদর্শী (পরিত্যাগানুদর্শী) হয়ে অবস্থান করতে অসমর্থ হয়। ... (পূর্ব সূত্রবৎ বর্ণিতব্য)...।”

৩৫৮-৪০৫. “হে ভিক্ষুগণ, এগারোটি অঙ্গে গুণহীন একজন গোপাল বা রাখাল গোচারণ ও গোবর্ধন করতে সমর্থ হয় না। সেই এগারোটি কী কী? যথা :

এক্ষেত্রে ভিক্ষুগণ, রাখালটি রূপজ্ঞ হয় না, লক্ষণ-দক্ষ হয় না, ‘আশাটক’ পরিষ্কার করে না, ব্রণ-আচ্ছাদক হয় না, ধূম দেয় না, তীর্থ জানে না, পানীয় জানে না, গরুর গমনপথ নিরাপদ কি না তা জানে না, গোচারণভূমির অবস্থা জানে না, নিরবশেষে দোহন করে, গোপিতা ও গোপরিনায়ক বৃষভের অতিরিক্ত সেবা-যত্ন নেয় না। ভিক্ষুগণ, এই এগারোটি অঙ্গে গুণহীন হলে রাখাল গোচারণ ও গোবর্ধন করতে সমর্থ হয় না।

২. ঠিক তদ্রূপ ভিক্ষুগণ, এগারোটি অঙ্গে গুণহীন হলে ভিক্ষু রূপতৃষ্ণায়, শব্দতৃষ্ণায়, গন্ধতৃষ্ণায়, রসতৃষ্ণায়, স্পর্শতৃষ্ণায় ও মনজ ধর্মতৃষ্ণায় দুঃখানুদর্শী... (পূর্বের সূত্রটির ন্যায় বিস্তারিতব্য)... রূপতৃষ্ণায়, শব্দতৃষ্ণায়, গন্ধতৃষ্ণায়, রসতৃষ্ণায়, স্পর্শতৃষ্ণায় ও মনজ ধর্মতৃষ্ণায় অনাত্মানুদর্শী... (পূর্বের সূত্রটির ন্যায় বিস্তারিতব্য)... রূপতৃষ্ণায়, শব্দতৃষ্ণায়, গন্ধতৃষ্ণায়, রসতৃষ্ণায়, স্পর্শতৃষ্ণায় ও মনজ ধর্মতৃষ্ণায় ক্ষয়ানুদর্শী... (পূর্বের সূত্রটির ন্যায় বিস্তারিতব্য)... রূপতৃষ্ণায়, শব্দতৃষ্ণায়, গন্ধতৃষ্ণায়, রসতৃষ্ণায়, স্পর্শতৃষ্ণায় ও মনজ ধর্মতৃষ্ণায় ব্যয়ানুদর্শী... (পূর্বের সূত্রটির ন্যায় বিস্তারিতব্য)... রূপতৃষ্ণায়, শব্দতৃষ্ণায়, গন্ধতৃষ্ণায়, রসতৃষ্ণায়, স্পর্শতৃষ্ণায় ও মনজ ধর্মতৃষ্ণায় বিরাগানুদর্শী... (পূর্বের সূত্রটির ন্যায় বিস্তারিতব্য)... রূপতৃষ্ণায়, শব্দতৃষ্ণায়, গন্ধতৃষ্ণায়, রসতৃষ্ণায়, স্পর্শতৃষ্ণায় ও মনজ ধর্মতৃষ্ণায় নিরোধানুদর্শী... (পূর্বের সূত্রটির ন্যায় বিস্তারিতব্য)... রূপতৃষ্ণায়, শব্দতৃষ্ণায়, গন্ধতৃষ্ণায়, রসতৃষ্ণায়, স্পর্শতৃষ্ণায় ও মনজ ধর্মতৃষ্ণায় প্রতিনিসর্গানুদর্শী (পরিত্যাগানুদর্শী) হয়ে অবস্থান করতে অসমর্থ হয়। ... (পূর্ব সূত্রবৎ বর্ণিতব্য)...।”

৪০৬-৪৫৩. “হে ভিক্ষুগণ, এগারোটি অঙ্গে গুণহীন একজন গোপাল বা রাখাল গোচারণ ও গোবর্ধন করতে সমর্থ হয় না। সেই এগারোটি কী কী? যথা :

এক্ষেত্রে ভিক্ষুগণ, রাখালটি রূপজ্ঞ হয় না, লক্ষণ-দক্ষ হয় না, ‘আশাটক’ পরিষ্কার করে না, ব্রণ-আচ্ছাদক হয় না, ধূম দেয় না, তীর্থ জানে না, পানীয় জানে না, গরুর গমনপথ নিরাপদ কি না তা জানে না, গোচারণভূমির অবস্থা জানে না, নিরবশেষে দোহন করে, গোপিতা ও গোপরিনায়ক বৃষভের অতিরিক্ত সেবা-যত্ন নেয় না। ভিক্ষুগণ, এই এগারোটি অঙ্গে গুণহীন হলে রাখাল গোচারণ ও গোবর্ধন করতে সমর্থ হয় না।

২. ঠিক তদ্রূপ ভিক্ষুগণ, এগারোটি অঙ্গে গুণহীন হলে ভিক্ষু রূপবিতর্কে, শব্দবিতর্কে, গন্ধবিতর্কে, রসবিতর্কে, স্পর্শবিতর্কে ও মনজ ধর্মবিতর্কে দুঃখানুদর্শী... (পূর্বের সূত্রটির ন্যায় বিস্তারিতব্য)... রূপবিতর্কে, শব্দবিতর্কে, গন্ধবিতর্কে, রসবিতর্কে, স্পর্শবিতর্কে ও মনজ ধর্মবিতর্কে অনাত্মানুদর্শী... (পূর্বের সূত্রটির ন্যায় বিস্তারিতব্য)... রূপবিতর্কে, শব্দবিতর্কে, গন্ধবিতর্কে, রসবিতর্কে, স্পর্শবিতর্কে ও মনজ ধর্মবিতর্কে ক্ষয়ানুদর্শী... (পূর্বের সূত্রটির ন্যায় বিস্তারিতব্য)... রূপবিতর্কে, শব্দবিতর্কে, গন্ধবিতর্কে, রসবিতর্কে, স্পর্শবিতর্কে ও মনজ ধর্মবিতর্কে ব্যয়ানুদর্শী... (পূর্বের সূত্রটির ন্যায় বিস্তারিতব্য)... রূপবিতর্কে, শব্দবিতর্কে, গন্ধবিতর্কে, রসবিতর্কে, স্পর্শবিতর্কে ও মনজ ধর্মবিতর্কে বিরাগানুদর্শী... (পূর্বের সূত্রটির ন্যায় বিস্তারিতব্য)... রূপবিতর্কে, শব্দবিতর্কে, গন্ধবিতর্কে, রসবিতর্কে, স্পর্শবিতর্কে ও মনজ ধর্মবিতর্কে নিরোধানুদর্শী... (পূর্বের সূত্রটির ন্যায় বিস্তারিতব্য)... রূপবিতর্কে, শব্দবিতর্কে, গন্ধবিতর্কে, রসবিতর্কে, স্পর্শবিতর্কে ও মনজ ধর্মবিতর্কে প্রতিনিসর্গানুদর্শী (পরিত্যাগানুদর্শী) হয়ে অবস্থান করতে অসমর্থ হয়। ... (পূর্ব সূত্রবৎ বর্ণিতব্য)...।”

৪৫৪-৫০১. “হে ভিক্ষুগণ, এগারোটি অঙ্গে গুণহীন একজন গোপাল বা রাখাল গোচারণ ও গোবর্ধন করতে সমর্থ হয় না। সেই এগারোটি কী কী? যথা :

এক্ষেত্রে ভিক্ষুগণ, রাখালটি রূপজ্ঞ হয় না, লক্ষণ-দক্ষ হয় না, ‘আশাটক’ পরিষ্কার করে না, ব্রণ-আচ্ছাদক হয় না, ধূম দেয় না, তীর্থ জানে না, পানীয় জানে না, গরুর গমনপথ নিরাপদ কি না তা জানে না, গোচারণভূমির অবস্থা জানে না, নিরবশেষে দোহন করে, গোপিতা ও গোপরিনায়ক বৃষভের অতিরিক্ত সেবা-যত্ন নেয় না। ভিক্ষুগণ, এই এগারোটি অঙ্গে গুণহীন হলে রাখাল গোচারণ ও গোবর্ধন করতে সমর্থ হয় না।

২. ঠিক তদ্রূপ ভিক্ষুগণ, এগারোটি অঙ্গে গুণহীন হলে ভিক্ষু রূপবিচারে, শব্দবিচারে, গন্ধবিচারে, রসবিচারে, স্পর্শবিচারে ও মনজ ধর্মবিচারে দুঃখানুদর্শী... (পূর্বের সূত্রটির ন্যায় বিস্তারিতব্য)... রূপবিচারে, শব্দবিচারে, গন্ধবিচারে, রসবিচারে, স্পর্শবিচারে ও মনজ ধর্মবিচারে অনাত্মানুদর্শী... (পূর্বের সূত্রটির ন্যায় বিস্তারিতব্য)... রূপবিচারে, শব্দবিচারে, গন্ধবিচারে, রসবিচারে, স্পর্শবিচারে ও মনজ ধর্মবিচারে ক্ষয়ানুদর্শী... (পূর্বের সূত্রটির ন্যায় বিস্তারিতব্য)... রূপবিচারে, শব্দবিচারে, গন্ধবিচারে, রসবিচারে, স্পর্শবিচারে ও মনজ ধর্মবিচারে ব্যয়ানুদর্শী... (পূর্বের সূত্রটির ন্যায় বিস্তারিতব্য)... রূপবিচারে, শব্দবিচারে, গন্ধবিচারে, রসবিচারে, স্পর্শবিচারে ও মনজ ধর্মবিচারে বিরাগানুদর্শী... (পূর্বের সূত্রটির ন্যায় বিস্তারিতব্য)... রূপবিচারে, শব্দবিচারে, গন্ধবিচারে, রসবিচারে, স্পর্শবিচারে ও মনজ ধর্মবিচারে নিরোধানুদর্শী... (পূর্বের সূত্রটির ন্যায় বিস্তারিতব্য)... রূপবিচারে, শব্দবিচারে, গন্ধবিচারে, রসবিচারে, স্পর্শবিচারে ও মনজ ধর্মবিচারে প্রতিনিসর্গানুদর্শী (পরিত্যাগানুদর্শী) হয়ে অবস্থান করতে অসমর্থ হয়। ... (পূর্ব সূত্রবৎ বর্ণিতব্য)...।”


 

৪. রাগ পেয়্যাল
৫০২.১. “হে ভিক্ষুগণ, রাগের অভিজ্ঞার জন্য একাদশ প্রকার বিষয় অনুশীলন করা উচিত। সেই একাদশ প্রকার কী কী? যথা : প্রথম ধ্যান, দ্বিতীয় ধ্যান, তৃতীয় ধ্যান, চতুর্থ ধ্যান, মৈত্রীচিত্তবিমুক্তি, করুণাচিত্তবিমুক্তি, মুদিতাচিত্তবিমুক্তি, উপেক্ষাচিত্তবিমুক্তি, আকাশ-অনন্ত-আয়তন, বিজ্ঞান-অনন্ত-আয়তন এবং আকিঞ্চন-আয়তন। ভিক্ষুগণ, রাগের অভিজ্ঞার জন্য এই একাদশ প্রকার বিষয় অনুশীলন করা উচিত।”

৫০৩-৫১১. “হে ভিক্ষুগণ, রাগের পরিজ্ঞানের জন্য, পরিক্ষয়ের নিমিত্তে, প্রহাণের জন্য, ক্ষয়ের উদ্দেশ্যে, ব্যয়ের জন্য, রাগের প্রতি বিরাগভাবের জন্য, তার নিরোধের জন্য, ত্যাগের জন্য এবং পটিনিসর্গ বা পরিত্যাগের নিমিত্তে একাদশ প্রকার বিষয় অনুশীলন করা উচিত। সেই একাদশ প্রকার কী কী? যথা : প্রথম ধ্যান, দ্বিতীয় ধ্যান, তৃতীয় ধ্যান, চতুর্থ ধ্যান, মৈত্রীচিত্তবিমুক্তি, করুণাচিত্তবিমুক্তি, মুদিতাচিত্তবিমুক্তি, উপেক্ষাচিত্তবিমুক্তি, আকাশ-অনন্ত-আয়তন, বিজ্ঞান-অনন্ত-আয়তন এবং আকিঞ্চন-আয়তন। ভিক্ষুগণ, রাগের পরিজ্ঞানের জন্য, পরিক্ষয়ের নিমিত্তে, প্রহাণের জন্য, ক্ষয়ের উদ্দেশ্যে, ব্যয়ের জন্য, রাগের প্রতি বিরাগভাবের জন্য, তার নিরোধের জন্য, ত্যাগের জন্য এবং পটিনিসর্গ বা পরিত্যাগের নিমিত্তে একাদশ প্রকার বিষয় অনুশীলন করা উচিত।”

৫১২-৬৭১. “হে ভিক্ষুগণ, দ্বেষ, মোহ, ক্রোধ, উপনাহ (পূর্ব বিদ্বেষ), ম্রক্ষ (কপটতা), পলাস (অনিষ্ট করার ইচ্ছা), ঈর্ষা, মাৎসর্য (কৃপণতা), মায়া, শঠতা, থম্ভ বা রূঢ়, দেমাক, মান, অতিমান, গর্ব ও প্রমাদ সম্পর্কে পরিজ্ঞান লাভের জন্য, পরিক্ষয় ও প্রহাণের নিমিত্তে, ক্ষয়-বিলয়ের জন্য এবং তৎপ্রতি বিরাগ উৎপন্নের জন্য, তার নিরোধের জন্য, ত্যাগের জন্য এবং পটিনিসর্গ বা পরিত্যাগের নিমিত্তে একাদশ প্রকার বিষয় অনুশীলন করা উচিত। সেই একাদশ প্রকার কী কী? যথা : প্রথম ধ্যান, দ্বিতীয় ধ্যান, তৃতীয় ধ্যান, চতুর্থ ধ্যান, মৈত্রীচিত্তবিমুক্তি, করুণাচিত্তবিমুক্তি, মুদিতাচিত্তবিমুক্তি, উপেক্ষাচিত্তবিমুক্তি, আকাশ-অনন্ত-আয়তন, বিজ্ঞান-অনন্ত-আয়তন এবং আকিঞ্চন-আয়তন। ভিক্ষুগণ, দ্বেষ, মোহ, ক্রোধ, উপনাহ (পূর্ব বিদ্বেষ), ম্রক্ষ (কপটতা), পলাস (অনিষ্ট করার ইচ্ছা), ঈর্ষা, মাৎসর্য (কৃপণতা), মায়া, শঠতা, থম্ভ বা রূঢ়, দেমাক, মান, অতিমান, গর্ব ও প্রমাদ সম্পর্কে পরিজ্ঞানের জন্য, পরিক্ষয়ের নিমিত্তে, প্রহাণের জন্য, ক্ষয়ের উদ্দেশ্যে, ব্যয়ের জন্য, রাগের প্রতি বিরাগভাবের জন্য, তার নিরোধের জন্য, ত্যাগের জন্য এবং পটিনিসর্গ বা পরিত্যাগের নিমিত্তে এই একাদশ প্রকার বিষয় অনুশীলন করা উচিত।”

ভগবান এরূপ বলায় উপস্থিত ভিক্ষুগণ ভগবানের ভাষণ আনন্দিত মনে গ্রহণ করলেন।

রাগপেয়্যাল সমাপ্ত।

নয় হাজার পাঁচশ সাতান্ন সূত্র যোগে

সমগ্র অঙ্গুত্তর নিকায় দেশিত হয়েছে।

একাদশক নিপাত সমাপ্ত।

১১. একাদশক নিপাত

১. নিশ্রয় বর্গ

১. কী উদ্দেশ্য সূত্র

২. চেতনা করণীয় সূত্র

৩. উপনিসা সূত্র

৪. দ্বিতীয় উপনিসা সূত্র

৫. তৃতীয় উপনিসা সূত্র

৬. ব্যসন সূত্র

৭. সংজ্ঞা সূত্র

৮. মনোযোগ সূত্র

৯. সদ্ধ সূত্র

১০. ময়ূর নিবাপ সূত্র

২. অনুস্মৃতি বর্গ

১. প্রথম মহানাম সূত্র

২. দ্বিতীয় মহানাম সূত্র

৩. নন্দিয় সূত্র

৪. সুভূতি সূত্র

৫. মৈত্রী সূত্র

৬. অষ্টকনাগর সূত্র

৭. গোপাল সূত্র

৮. প্রথম সমাধি সূত্র

৯. দ্বিতীয় সমাধি সূত্র

১০. তৃতীয় সমাধি সূত্র

১১. চতুর্থ সমাধি সূত্র

৩. শ্রামণ্য বর্গ

৪. রাগ পেয়্যাল