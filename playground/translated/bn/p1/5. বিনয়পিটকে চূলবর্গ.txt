বিনয়পিটকে চূলবর্গ

অনুবাদক : শ্রীমৎ ইন্দ্রগুপ্ত ভিক্ষু

১. কর্ম অধ্যায়
১. তর্জনীয় (নিন্দার যোগ্য) কর্ম
১. সে-সময় ভগবান বুদ্ধ শ্রাবস্তীতে অনাথপিণ্ডিক শ্রেষ্ঠীর দানকৃত জেতবন বিহারে অবস্থান করছেন। তখন পণ্ডুক ও লোহিতক নামক ভিক্ষুদ্বয় নিজেরা ঝগড়াপরায়ণ, কলহপ্রিয়, বিবাদকারী, বৃথাবাক্যব্যয়ী এবং সংঘের কাছে নিয়ত অভিযোগ উত্থাপনকারী হয়। অন্য যেসব ভিক্ষু ঝগড়াপরায়ণ, কলহপ্রিয়, বিবাদকারী, বৃথাবাক্যব্যয়ী এবং সংঘের নিকট নিয়ত অভিযোগ উত্থাপনকারী, তারা সেসব ভিক্ষুদের কাছে গিয়ে এরূপ বলে : হে আয়ুষ্মানগণ, এ ভিক্ষু আপনাদের পরাজয় করতে না পারুক। খুব ভালোভাবে পরামর্শ বা আলোচনা করে নিন; আর আপনারা তো তাদের চেয়ে অনেক পণ্ডিত, অভিজ্ঞ, বহুশ্রুত (বহুশাস্ত্রে পণ্ডিত) এবং সামর্থ্যবান (পারদর্শী)। তাদের ভয় পাবেন না। আমরাও আপনাদের পক্ষে থাকব। এ কারণে অনুৎপন্ন ঝগড়া উৎপন্ন হতে লাগলো, আর উৎপন্ন ঝগড়া বৃদ্ধি পেতে থাকলো। যেসব ভিক্ষু অল্পেচ্ছু, সন্তুষ্টচিত্ত, লজ্জী, সংকোচশীল এবং শিক্ষাকামী তাঁরা অসন্তোষ (ক্ষোভ), নিন্দা ও প্রকাশ্যে আপত্তি উত্থাপন করতে লাগলেন, কেন পণ্ডুক ও লোহিতক ভিক্ষুদ্বয় নিজেরা ঝগড়াপরায়ণ, কলহপ্রিয়, বিবাদকারী, বৃথাবাক্যব্যয়ী এবং সংঘের নিকট নিয়ত অভিযোগ উত্থাপনকারী হয়ে অন্য যেসব ভিক্ষু ঝগড়াপরায়ণ, কলহপ্রিয়, বিবাদকারী, বৃথাবাক্যব্যয়ী এবং সংঘের নিকট নিয়ত অভিযোগ উত্থাপনকারী তাদের কাছে গিয়ে এরূপ বলছে : হে আয়ুষ্মান, এ ভিক্ষু আপনাদের পরাজয় করতে না পারুক। খুব ভালোভাবে পরামর্শ নিন। আর আপনারা তো তাদের চেয়ে অনেক পণ্ডিত, অভিজ্ঞ, বহুশ্রুত এবং সামর্থ্যবান। তাদের ভয় পাবেন না। আমরাও আপনাদের পক্ষে থাকব। এভাবে তারা অনুৎপন্ন ঝগড়া উৎপন্ন করছে, উৎপন্ন ঝগড়া বাড়িয়ে দিচ্ছে।

২. অতঃপর সেই ভিক্ষুগণ ভগবানকে এই বিষয় জানালেন। ভগবান এ বিষয়ে, এ কারণে ভিক্ষুসংঘকে জিজ্ঞেস করলেন, হে ভিক্ষুগণ, সত্যিই কি পণ্ডুক ও লোহিতক ভিক্ষুদ্বয় নিজেরা ঝগড়াপ্রিয়, কলহপরায়ণ, বিবাদকারী, বৃথাবাক্যব্যয়ী এবং সংঘের নিকট নিয়ত অভিযোগ উত্থাপনকারী হয়ে অন্য যেসব ভিক্ষু ঝগড়াপরায়ণ, কলহপ্রিয়, বিবাদকারী, বৃথাবাক্যব্যয়ী এবং সংঘের নিকট নিয়ত অভিযোগ উত্থাপনকারী, তাদের কাছে গিয়ে এরূপ বলে যে, “হে আয়ুষ্মানগণ, এ ভিক্ষু আপনাদের পরাজয় করতে না পারুক। খুব ভালোভাবে পরামর্শ নিন। আর আপনারা তো তাদের চেয়ে অনেক পণ্ডিত, অভিজ্ঞ, বহুশ্রুত এবং সামর্থ্যবান। তাদের ভয় করবেন না। আমরাও আপনাদের পক্ষে থাকব।” এভাবে তারা অনুৎপন্ন ঝগড়া উৎপন্ন করছে, উৎপন্ন ঝগড়া বাড়িয়ে দিচ্ছে? ভিক্ষুগণ “হ্যাঁ ভগবান, তা সত্য।” ভগবান এটা খুবই নিন্দনীয় অভিহিত করে বললেন, হে ভিক্ষুগণ, এ তুচ্ছ, মোঘপুরুষদের পক্ষে সেটা অনুচিত, অনুপযুক্ত, বেমানান বা অনুপযোগী, অশ্রমণোচিত, অবিহিত ও অকরণীয়। সেই মোঘপুরুষেরা (মূর্খেরা) কেনই নিজেরা ঝগড়াপ্রিয়, কলহপরায়ণ, বিবাদকারী, বৃথাবাক্যব্যয়ী এবং সংঘের কাছে নিয়ত অভিযোগ উত্থাপনকারী হয়ে অন্য যেসব ভিক্ষু ঝগড়াপরায়ণ, কলহপ্রিয়, বিবাদকারী, বৃথাবাক্যব্যয়ী এবং সংঘের নিকট নিয়ত অভিযোগ উত্থাপনকারী, তাদের কাছে গিয়ে এরূপ বলে যে, হে আয়ুষ্মানগণ, এ ভিক্ষু আপনাদের পরাজয় করতে না পারুক। খুব ভালোভাবে পরামর্শ নিন; আর আপনারা তো তাদের চেয়ে অনেক পণ্ডিত, অভিজ্ঞ, বহুশ্রুত এবং সামর্থ্যবান। তাদের ভয় করবেন না। আমরাও আপনাদের পক্ষে থাকব। এভাবে তারা অনুৎপন্ন ঝগড়া উৎপন্ন করছে, উৎপন্ন ঝগড়া বাড়িয়ে দিচ্ছে? ভিক্ষুগণ, তাদের এ কাজে শ্রদ্ধাহীন ব্যক্তির শ্রদ্ধা উৎপন্ন এবং শ্রদ্ধাবান ব্যক্তির শ্রদ্ধা বৃদ্ধি করতে পারে না। বরং শ্রদ্ধাহীন ব্যক্তির অশ্রদ্ধা বৃদ্ধি করবে, আর শ্রদ্ধাবান ব্যক্তির শ্রদ্ধায় অন্যথাভাব উৎপন্ন হবে (অর্থাৎ শ্রদ্ধা পরিহানি হবে)।

ভগবান এবার পণ্ডুক ও লোহিতক ভিক্ষুদ্বয়কে বিভিন্ন প্রকারে তিরস্কার করে শীল পালনে নিরানন্দতা, চপলতা ও মহেচ্ছুতা (প্রবল আকাঙ্ক্ষা), অসন্তুষ্টিতা, সঙ্গপ্রিয়তা এবং অলসতার কুফল বর্ণনা করলেন। সঙ্গে সঙ্গে অনেক পর্যায়ে শীল পালনে আনন্দ বা স্বতঃস্ফূর্ততা, সুবিনীতা ও অল্পেচ্ছুতা, সন্তুষ্টিতা, সংযমতা, নিয়মনিষ্ঠতা, অমায়িকতা, নম্রতা এবং উদ্যমশীলতার সুফল বর্ণনা করে ভিক্ষুগণকে তদনুরূপ, তদনুযায়ী ধর্মদেশনা করলেন। এরপর ভিক্ষুগণের উদ্দেশ্যে বললেন, হে ভিক্ষুগণ, তাহলে সংঘ পণ্ডুক ও লোহিতক ভিক্ষুদ্বয়কে তর্জনীয় কর্ম প্রদান করুক। ভিক্ষুগণ, এরূপেই তা করতে হবে : প্রথমে পণ্ডুক ও লোহিতক ভিক্ষুদ্বয়কে তাদের দোষ জানাবে। জানিয়ে স্মরণ করাবে। স্মরণ করিয়ে দোষ আরোপ করবে অর্থাৎ দোষে দায়ী করবে। দোষারোপ করিয়ে উপস্থিত ভিক্ষুসংঘের পক্ষ হতে একজন দক্ষ ও সমর্থ বা যোগ্য ভিক্ষু সংঘের কাছে এ প্রস্তাব জ্ঞাপন করবে।

তর্জনীয় কর্মে দণ্ড প্রদানের নিয়ম
৩. প্রস্তাবনা স্থাপন : ভন্তে সংঘ , আমার প্রস্তাব শ্রবণ করুন। এই পণ্ডুক ও লোহিতক ভিক্ষুদ্বয় নিজেরা ঝগড়াপরায়ণ, কলহপ্রিয়, বিবাদকারী, বৃথাবাক্যব্যয়ী এবং সংঘের কাছে নিয়ত অভিযোগ উত্থাপনকারী হয়ে অন্য যেসব ভিক্ষু ঝগড়াপরায়ণ, কলহপ্রিয়, বিবাদকারী, বৃথাবাক্যব্যয়ী এবং সংঘের কাছে নিয়ত অভিযোগ উত্থাপনকারী, তাদের কাছে গিয়ে এরূপ বলেন যে, “হে আয়ুষ্মানগণ, এ ভিক্ষু আপনাদের পরাজয় করতে না পারুক। খুব ভালোভাবে পরামর্শ নিন; আর আপনারা তো তাদের চেয়ে অনেক পণ্ডিত, অভিজ্ঞ, বহুশ্রুত এবং সামর্থ্যবান। তাদের ভয় করবেন না। আমরাও আপনাদের পক্ষে থাকব। ” এভাবে তারা অনুৎপন্ন ঝগড়া উৎপন্ন করছেন, আর উৎপন্ন ঝগড়া বাড়িয়ে দিচ্ছেন। এখন সংঘের যদি উপযুক্ত সময় মনে হয়, তাহলে সংঘ পণ্ডুক ও লোহিতক ভিক্ষুদ্বয়কে তর্জনীয় কর্ম প্রদান করতে পারেন। এটি প্রস্তাবনা।

অনুশ্রবণ : ভন্তে সংঘ , আমার প্রস্তাব শ্রবণ করুন। এই পণ্ডুক ও লোহিতক ভিক্ষুদ্বয় নিজেরা ঝগড়াপরায়ণ, কলহপ্রিয়, বিবাদকারী, বৃথাবাক্যব্যয়ী এবং সংঘের কাছে নিয়ত অভিযোগ উত্থাপনকারী হয়ে অন্য যেসব ভিক্ষু ঝগড়াপরায়ণ, কলহপ্রিয়, বিবাদকারী, বৃথাবাক্যব্যয়ী এবং সংঘের নিকট নিয়ত অভিযোগ উত্থাপনকারী, তাদের কাছে গিয়ে এরূপ বলেন যে, “হে আয়ুষ্মানগণ, এ ভিক্ষু আপনাদের পরাজয় করতে না পারুক। খুব ভালোভাবে পরামর্শ নিন; আর আপনারা তো তাদের চেয়ে অনেক পণ্ডিত, অভিজ্ঞ, বহুশ্রুত এবং সামর্থ্যবান। তাদের ভয় করবেন না। আমরাও আপনাদের পক্ষে থাকব।” এভাবে তারা অনুৎপন্ন ঝগড়া উৎপন্ন করছেন আর উৎপন্ন ঝগড়া বাড়িয়ে দিচ্ছেন। তাই সংঘ পণ্ডুক ও লোহিতক ভিক্ষুদ্বয়কে তর্জনীয় কর্ম প্রদান করছেন। যেই আয়ুষ্মান পণ্ডুক ও লোহিতক ভিক্ষুদ্বয়কে তর্জনীয় কর্ম প্রদান করা উচিত মনে করেন (তথা সমর্থন করেন), তিনি নীরব থাকবেন। যিনি উচিত মনে না করেন, তিনি তাঁর বক্তব্য ভাষায় প্রকাশ করতে পারেন।

আমি দ্বিতীয়বার এ বিষয়ে বলছি। ভন্তে সংঘ , আমার প্রস্তাব শ্রবণ করুন। এই পণ্ডুক ও লোহিতক ভিক্ষুদ্বয় নিজেরা ঝগড়াপরায়ণ... সংঘের কাছে নিয়ত অভিযোগ উত্থাপনকারী হয়ে অন্য যেসব ভিক্ষু ঝগড়াপরায়ণ... সংঘের নিকট নিয়ত অভিযোগ উত্থাপনকারী, তাদের কাছে গিয়ে এরূপ বলেন যে, “হে আয়ুষ্মানগণ, এ ভিক্ষু আপনাদের পরাজয় করতে না পারুক। খুব ভালোভাবে পরামর্শ নিন; আর আপনারা তো তাদের চেয়ে অনেক পণ্ডিত, অভিজ্ঞ, বহুশ্রুত এবং সামর্থ্যবান। তাদের ভয় করবেন না। আমরাও আপনাদের পক্ষে থাকব।” এভাবে তারা অনুৎপন্ন ঝগড়া উৎপন্ন করছেন আর উৎপন্ন ঝগড়া বাড়িয়ে দিচ্ছেন। তাই সংঘ পণ্ডুক ও লোহিতক ভিক্ষুদ্বয়কে তর্জনীয় কর্ম প্রদান করছেন। যেই আয়ুষ্মান পণ্ডুক ও লোহিতক ভিক্ষুদ্বয়কে তর্জনীয় কর্ম প্রদান করা উচিত মনে করেন, তিনি নীরব থাকবেন। যিনি উচিত মনে না করেন, তিনি তাঁর বক্তব্য ভাষায় প্রকাশ করতে পারেন।

আমি তৃতীয়বার এ বিষয়ে বলছি। ভন্তে সংঘ , আমার প্রস্তাব শ্রবণ করুন। এই পণ্ডুক ও লোহিতক ভিক্ষুদ্বয় নিজেরা ঝগড়াপরায়ণ... সংঘের কাছে নিয়ত অভিযোগ উত্থাপনকারী হয়ে অন্য যেসব ভিক্ষু ঝগড়াপরায়ণ... সংঘের নিকট নিয়ত অভিযোগ উত্থাপনকারী, তাদের কাছে গিয়ে এরূপ বলেন যে, “হে আয়ুষ্মানগণ, এ ভিক্ষু আপনাদের পরাজয় করতে না পারুক। খুব ভালোভাবে পরামর্শ নিন; আর আপনারা তো তাদের চেয়ে অনেক পণ্ডিত, অভিজ্ঞ, বহুশ্রুত এবং সামর্থ্যবান। তাদের ভয় করবেন না। আমরাও আপনাদের পক্ষে থাকব।” এভাবে তারা অনুৎপন্ন ঝগড়া উৎপন্ন করছেন আর উৎপন্ন ঝগড়া বাড়িয়ে দিচ্ছেন। তাই সংঘ পণ্ডুক ও লোহিতক ভিক্ষুদ্বয়কে তর্জনীয় কর্ম প্রদান করছেন। যেই আয়ুষ্মান পণ্ডুক ও লোহিতক ভিক্ষুদ্বয়কে তর্জনীয় কর্ম প্রদান করা উচিত মনে করেন, তিনি নীরব থাকবেন। যিনি উচিত মনে না করেন, তিনি তাঁর বক্তব্য ভাষায় প্রকাশ করতে পারেন।

সিদ্ধান্ত ঘোষণা : সংঘ কর্তৃক পণ্ডুক ও লোহিতক ভিক্ষুদ্বয়কে তর্জনীয় কর্ম প্রদান করা হলো। এতে উপস্থিত সংঘের অনুমোদন (বা সম্মতি) রয়েছে বিধায় নীরব রয়েছেন, আমি এ ধারণা করছি।

দ্বাদশ প্রকার নিয়মবহির্ভূত তর্জনীয় কর্ম
৪. হে ভিক্ষুগণ, ত্রিবিধ কারণসংযুক্ত তর্জনীয় কর্ম ধর্মবিরুদ্ধ, বিনয়বিরুদ্ধ ও দুরুপশমনীয় বা অমীমাংসিত বলে কথিত হয়। সেই তিন কারণ হলো : ১) যা (দোষীর) অসম্মুখে বা অনুপস্থিতিতে (দণ্ডপ্রদান) করা হয়, ২) জিজ্ঞেস না করে করা হয়, ৩) বিনা প্রতিজ্ঞায় করা হয়। ভিক্ষুগণ, এ ত্রিবিধ কারণসংযুক্ত তর্জনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত তর্জনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা বিনা অপরাধে করা হয়, ২) অদেশনাগামী (অর্থাৎ যেই অপরাধ দেশনা তথা অন্য ভিক্ষুর সম্মুখে নিজের দোষ মুক্তকণ্ঠে স্বীকার করে অপরাধমুক্ত হওয়া যায় না। মোদ্দা কথা পারাজিকা ও সাংঘাদিশেষ অপরাধ) অপরাধে করা হয়, ৩) দেশিত (অন্য ভিক্ষুর সম্মুখে নিজের দোষ মুক্তকণ্ঠে স্বীকার করে ক্ষমা প্রার্থনা করার) অপরাধে করা হয়। ভিক্ষুগণ, এ তিন কারণসংযুক্ত তর্জনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত তর্জনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা দোষ জিজ্ঞেস করে করা হয়, ২) যা স্মরণ না করিয়ে করা হয়, ৩) যা দোষারোপ না করে করা হয়। এ তিন কারণসংযুক্ত তর্জনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত তর্জনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা সম্মুখে করা হয় না, ২) অধর্মের দ্বারা করা হয়, ৩) বর্গের তথা অনৈক্যের (অর্থাৎ সংঘের একাংশ) দ্বারা করা হয়। ভিক্ষুগণ, এ তিন অঙ্গ সমন্বিত তর্জনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত তর্জনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা জিজ্ঞেস না করে করা হয়, ২) অধর্মের দ্বারা করা হয়, ৩) অনৈক্যের দ্বারা করা হয়। ভিক্ষুগণ, এ তিন কারণসংযুক্ত তর্জনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত তর্জনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা বিনা প্রতিজ্ঞায় করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়। ভিক্ষুগণ, এ তিন কারণসংযুক্ত তর্জনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত তর্জনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা বিনা অপরাধে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়। ভিক্ষুগণ, এ তিন কারণসংযুক্ত তর্জনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত তর্জনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা অদেশনাগামী অপরাধে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়। ভিক্ষুগণ, এ তিন কারণসংযুক্ত তর্জনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত তর্জনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা দেশিত অপরাধে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়। ভিক্ষুগণ, এ তিন কারণসংযুক্ত তর্জনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত তর্জনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা দোষ জিজ্ঞেস না করে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়। ভিক্ষুগণ, এ তিন কারণসংযুক্ত তর্জনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত তর্জনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা স্মরণ না করিয়ে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়। ভিক্ষুগণ, এ তিন কারণসংযুক্ত তর্জনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত তর্জনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা দোষারোপ না করে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়। ভিক্ষুগণ, এ তিন কারণসংযুক্ত তর্জনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

দ্বাদশ প্রকার নিয়মবহির্ভূত তর্জনীয় কর্ম সমাপ্ত।

দ্বাদশ প্রকার নিয়মসম্মত তর্জনীয় কর্ম
৫. হে ভিক্ষুগণ, তিন কারণসংযুক্ত তর্জনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা সম্মুখে করা হয়, ২) জিজ্ঞেস করে করা হয়, ৩) প্রতিজ্ঞা করিয়ে করা হয়। ভিক্ষুগণ, এ তিন কারণসংযুক্ত তর্জনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত তর্জনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা আপত্তি অনুসারে করা হয়, ২) দেশনাগামী অপরাধে করা হয়, ৩) অদেশিত অপরাধে করা হয়। ভিক্ষুগণ, এ তিন কারণসংযুক্ত তর্জনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত তর্জনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা দোষ জিজ্ঞেস করে করা হয়, ২) দোষ স্মরণ করিয়ে করা হয়, ৩) দোষ আরোপ করে করা হয়। ভিক্ষুগণ, এ তিন কারণসংযুক্ত তর্জনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত তর্জনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা সম্মুখে করা হয়, ২) ধর্মের দ্বারা করা হয়, ৩) সমগ্রের (উপস্থিত সংঘের ঐকমত্যের) দ্বারা করা হয়। ভিক্ষুগণ, এ তিন কারণসংযুক্ত তর্জনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত তর্জনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা জিজ্ঞেস করে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়। ভিক্ষুগণ, এ তিন কারণসংযুক্ত তর্জনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত তর্জনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা প্রতিজ্ঞা করে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়। ভিক্ষুগণ, এ তিন কারণসংযুক্ত তর্জনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত তর্জনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা আপত্তি অনুসারে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়। ভিক্ষুগণ, এ তিন কারণসংযুক্ত তর্জনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত তর্জনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা দেশনাগামী অপরাধে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়। ভিক্ষুগণ, এ তিন কারণসংযুক্ত তর্জনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত তর্জনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা অদেশিত অপরাধে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়। ভিক্ষুগণ, এ তিন কারণসংযুক্ত তর্জনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত তর্জনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা দোষ জিজ্ঞেস করে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়। ভিক্ষুগণ, এ তিন কারণসংযুক্ত তর্জনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত তর্জনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা দোষ স্মরণ করিয়ে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়। ভিক্ষুগণ, এ তিন কারণসংযুক্ত তর্জনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত তর্জনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা দোষ আরোপ করে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়। ভিক্ষুগণ, এ তিন কারণসংযুক্ত তর্জনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

দ্বাদশ প্রকার নিয়মসম্মত তর্জনীয় কর্ম সমাপ্ত।

ছয় প্রকার আকাঙ্ক্ষা বা ইচ্ছা করা
(তর্জনীয় কর্মে দণ্ডোপযোগী ভিক্ষু)

৬. হে ভিক্ষুগণ, সংঘ ইচ্ছা করলে (তথা প্রয়োজন মনে করলে) তিন কারণযুক্ত বা তিন প্রকার স্বভাবী ভিক্ষুকে তর্জনীয় কর্ম প্রদান করবে। সেই তিন কারণ হলো : ১) যেই ভিক্ষু ঝগড়াপরায়ণ, কলহপ্রিয়, বিবাদকারী ও বৃথাবাক্যব্যয়ী ও সংঘের কাছে নিয়ত অভিযোগ উত্থাপনকারী, ২) যেই ভিক্ষু মূর্খ, অনভিজ্ঞ, বহু অপরাধে অপরাধী এবং উপদেশ অগ্রাহ্যকারী (হয়), ৩) যেই ভিক্ষু (প্রব্রজিত জীবনের) অযোগ্য গৃহীর সংস্পর্শে সংশ্লিষ্ট হয়ে অবস্থান করে। ভিক্ষুগণ, সংঘ ইচ্ছা করলে এই তিন কারণযুক্ত বা তিন প্রকার স্বভাবী ভিক্ষুকে তর্জনীয় কর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণযুক্ত ভিক্ষুকে তর্জনীয় কর্ম প্রদান করবে। সেই তিন কারণ হলো : ১) যেই ভিক্ষু অধিশীলে শীলভ্রষ্ট হয়, ২) যেই ভিক্ষু অধিআচারে আচারভ্রষ্ট হয়, ৩) যে ভিক্ষু অতিদৃষ্টিতে দৃষ্টিভ্রষ্ট হয়, অর্থাৎ মিথ্যাদৃষ্টিসম্পন্ন হয়। ভিক্ষুগণ, সংঘ ইচ্ছা করলে এই তিন কারণযুক্ত ভিক্ষুকে তর্জনীয় কর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণযুক্ত তর্জনীয় কর্ম প্রদান করবে। সেই তিন কারণ হলো : ১) যেই ভিক্ষু বুদ্ধের অগুণ বর্ণনা করে, ২) যেই ভিক্ষু ধর্মের অগুণ বর্ণনা করে, ৩) যেই ভিক্ষু সংঘের অগুণ বর্ণনা করে, অর্থাৎ মিথ্যাদৃষ্টিসম্পন্ন হয়। ভিক্ষুগণ, সংঘ ইচ্ছা করলে এ তিন কারণযুক্ত ভিক্ষুকে তর্জনীয় কর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণযুক্ত ভিক্ষুকে তর্জনীয় কর্ম প্রদান করবে। সেই তিন কারণ হলো : ১) যেই ভিক্ষু ঝগড়াপ্রিয়, কলহপরায়ণ, বিবাদকারী এবং সংঘের কাছে নিয়ত অভিযোগ উত্থাপনকারী হয়, ২) যেই ভিক্ষু মূর্খ, অনভিজ্ঞ, বহু অপরাধে অপরাধী এবং উপদেশ অগ্রাহ্যকারী হয়, ৩) যেই ভিক্ষু (প্রব্রজিত জীবনের) অযোগ্য গৃহীর সংস্পর্শে সংশ্লিষ্ট হয়ে অবস্থান করে। ভিক্ষুগণ, সংঘ ইচ্ছা করলে এই তিন কারণযুক্ত ভিক্ষুকে তর্জনীয় কর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণযুক্ত ভিক্ষুকে তর্জনীয় কর্ম প্রদান করবে। সেই তিন কারণ হলো : ১) যেই ভিক্ষু অধিশীলে শীলভ্রষ্ট হয়, ২) যেই ভিক্ষু অধিআচারে আচারভ্রষ্ট হয়, ৩) যেই ভিক্ষু অতিদৃষ্টিতে মিথ্যাদৃষ্টিসম্পন্ন হয়। ভিক্ষুগণ, সংঘ ইচ্ছা এই তিন কারণযুক্ত ভিক্ষুকে তর্জনীয় কর্ম প্রদান করবে।

ভিক্ষুগণ, সংঘ ইচ্ছা করলে অন্য তিনজ কারণযুক্ত ভিক্ষুকে তর্জনীয় কর্ম প্রদান করবে। সেই তিন কারণ হলো : ১) যেই ভিক্ষু যজন বুদ্ধের অগুণ বর্ণনা করে, ২) যেই ভিক্ষু ধর্মের অগুণ বর্ণনা করে, ৩) যেই ভিক্ষু সংঘের অগুণ বর্ণনা করে, অর্থাৎ মিথ্যাদৃষ্টিসম্পন্ন হয়। ভিক্ষুগণ, সংঘ ইচ্ছা করলে এই তিন কারণযুক্ত ভিক্ষুকে তর্জনীয় কর্ম প্রদান করবে।

ছয় প্রকার আকাঙ্ক্ষা বা ইচ্ছা করা সমাপ্ত।

অষ্টাদশ ব্রত
(তর্জনীয় কর্মে দণ্ডিত ভিক্ষুদের কর্তব্য)

৭. হে ভিক্ষুগণ, তর্জনীয় কর্মে দণ্ডিত ভিক্ষুকে যথার্থভাবে অনুবর্তী হতে হবে। যথার্থভাবে অনুবর্তী হওয়ার নিয়ম এরূপ : ১) কাউকে উপসম্পদা প্রদান করতে পারবে না, ২) কাউকে আশ্রয় দিতে পারবে না (অর্থাৎ কাউকে নিজের আশ্রয়ে রাখতে পারবে না), ৩) শ্রামণকে দিয়ে নিজের সেবা-যত্নাদি করতে পারবে না, ৪) ভিক্ষুণীর উপদেষ্টা হওয়ার অনুমতি নিতে পারবে না, ৫) সংঘের অনুমতি মিললেও ভিক্ষুণীকে উপদেশ দিতে পারবে না, ৬) যে অপরাধের জন্য সংঘ তর্জনীয় কর্ম প্রদান করেছেন, পুনরায় সেরূপ অপরাধ করতে পারবে না, ৭) সেই সমপর্যায়ের অপরাধ করতে পারবে না, ৮) সেই অপরাধের চেয়ে গুরুতর অপরাধ করতে পারবে না, ৯) বিনয়কর্মের নিন্দা (বা সমালোচনা) করতে পারবে না, ১০) কর্মকারকের (অর্থাৎ বিনয়কর্ম পরিচালনার সঙ্গে যুক্ত ভিক্ষু তথা কর্মবাক্য পাঠকারীকে) নিন্দা করতে পারবে না, ১১) পরিশুদ্ধ ভিক্ষুদের (অর্থাৎ দণ্ডিত নন এমন নিরপরাধী ভিক্ষুদের) উপোসথ স্থগিত করতে পারবে না, ১২) (পরিশুদ্ধ ভিক্ষুগণের) প্রবারণা স্থগিত করতে পারবে না, ১৩) উপদেশের ছলে কিছু বলার থাকলেও বলতে পারবে না, ১৪) জ্ঞাত বিষয়েও কোনো আদেশ দিতে পারবে না, ১৫) কোনো আজ্ঞা বা হুকুম জারি করতে পারবে না, ১৬) দোষারোপ করতে পারবে না, ১৭) দোষ স্মরণ করিয়ে দিতে পারবে না, ১৮) ভিক্ষুদের মধ্যে ঝগড়া সৃষ্টি করে দিতে পারবে না।

অষ্টাদশ প্রকার দণ্ড অপ্রত্যাহরণীয় বিষয়
৮. তখন সংঘ পণ্ডুক ও লোহিতক ভিক্ষুদ্বয়কে তর্জনীয় কর্ম প্রদান করলেন। সংঘ তর্জনীয় কর্ম প্রদান করায় তারা সম্যকরূপে ব্রত প্রতিপালনে রত হলেন। মান ত্যাগ করলেন (তথা অহংকারজনিত একগুঁয়েমি ত্যাগ করে শান্তশিষ্ট হলো)। দোষমুক্তির অনুরূপ চলতে থাকলেন (তথা দোষমুক্ত থাকতে সচেষ্ট হলো)। একপর্যায়ে তারা ভিক্ষুসংঘের কাছে গিয়ে বললেন, “বন্ধুগণ, সংঘ আমাদের তর্জনীয় কর্ম প্রদান করায় আমরা সম্যকরূপে ব্রত প্রতিপালনে নিয়োজিত রয়েছি, মান ত্যাগ করেছি এবং দোষমুক্তির অনুরূপে চলছি। এখন আমাদের আর কী করতে হবে?” ভিক্ষুগণ ভগবানকে এই বিষয় জানালেন। উত্তরে ভগবান বললেন, হে ভিক্ষুগণ, তাহলে সংঘ পণ্ডুক ও লোহিতক ভিক্ষুদ্বয়ের তর্জনীয় কর্ম প্রত্যাহার করুক।

হে ভিক্ষুগণ, পাঁচ কারণযুক্ত ভিক্ষুর তর্জনীয় কর্ম প্রত্যাহার করা (তুলে নেয়া) উচিত নয়। সেই পাঁচ কারণ হলো : ১) যে ভিক্ষু উপসম্পদা প্রদান করে, ২) অপরজনকে আশ্রয় দেয় (বা নিজের আশ্রয়ে রাখে), ৩) শ্রামণের দ্বারা নিজের সেবা-শুশ্রূষাদি করায়, ৪) ভিক্ষুণী উপদেষ্টা হওয়ার অনুমতি প্রার্থনা করে, ৫) অনুমতি প্রাপ্ত হলে ভিক্ষুণীদের উপদেশ প্রদান করে। ভিক্ষুগণ, এই পাঁচ কারণযুক্ত ভিক্ষুর তর্জনীয় কর্ম প্রত্যাহার করা উচিত নয়।

ভিক্ষুগণ, অন্য পাঁচ কারণযুক্ত ভিক্ষুর তর্জনীয় কর্ম প্রত্যাহার করা উচিত নয়। সেই পাঁচ কারণ হলো : ১) যে ভিক্ষু সংঘ যেই অপরাধের জন্যে তর্জনীয় কর্ম প্রদান করেছেন, পুনঃ সেই অপরাধ করে, ২) সেই পর্যায়ের অন্য অপরাধ করে, ৩) তার চেয়ে গুরুতর অপরাধ করে, ৪) বিনয়কর্মের নিন্দা করে, ৫) কর্মকারকের নিন্দা করে। ভিক্ষুগণ, এই পাঁচ কারণযুক্ত ভিক্ষুর তর্জনীয় কর্ম প্রত্যাহার করা উচিত নয়।

ভিক্ষুগণ, আট কারণযুক্ত ভিক্ষুর তর্জনীয় কর্ম প্রত্যাহার করা উচিত নয়। সেই আট কারণ হলো : ১) যে ভিক্ষু পরিশুদ্ধ ভিক্ষুর উপোসথ স্থগিত করে, ২) প্রবারণা স্থগিত করে, ৩) উপদেশের ছলে কিছু বলার থাকলে তা বলে, ৪) জ্ঞাত বিষয়ে আদেশ দেয়, ৫) আজ্ঞা বা হুকুম জারি করে, ৬) দোষারোপ করে, ৭) দোষ স্মরণ করায়, ৮) ভিক্ষুগণের মধ্যে ঝগড়া সৃষ্টি করে দেয়। ভিক্ষুগণ, এই আট কারণযুক্ত ভিক্ষুর তর্জনীয় কর্ম প্রত্যাহার করা উচিত নয়।

অষ্টাদশ প্রকার অপ্রত্যাহরণীয় বিষয় সমাপ্ত।

অষ্টাদশ প্রকার দণ্ড প্রত্যাহরণীয় বিষয়
৯. হে ভিক্ষুগণ, পাঁচ কারণযুক্ত ভিক্ষুর তর্জনীয় কর্ম প্রত্যাহার করা উচিত। সেই পাঁচ কারণ হলো : ১) যেই ভিক্ষু উপসম্পদা প্রদান করে না, ২) অপরজনকে আশ্রয় দেয় না, ৩) শ্রামণের দ্বারা নিজের সেবা-শুশ্রূষাদি করায় না, ৪) ভিক্ষুণী উপদেষ্টা হওয়ার অনুমতি প্রার্থনা করে না, ৫) অনুমতি প্রাপ্ত হলেও ভিক্ষুণীদের উপদেশ প্রদান করে না। ভিক্ষুগণ, এই পাঁচ কারণযুক্ত ভিক্ষুর তর্জনীয় কর্ম প্রত্যাহার করা উচিত।

ভিক্ষুগণ, অন্য পাঁচ কারণযুক্ত ভিক্ষুর তর্জনীয় কর্ম প্রত্যাহার করা উচিত। সেই পাঁচ কারণ হলো : ১) যেই ভিক্ষু ভিক্ষুসংঘ যেই অপরাধের জন্যে তর্জনীয় কর্ম প্রদান করেছেন, পুনঃ সেই অপরাধ করে না, ২) তাদৃশ অন্য অপরাধ করে না, ৩) তার চেয়ে গুরুতর অপরাধ করে না, ৪) বিনয়কর্মের নিন্দা করে না, ৫) কর্মকারকের নিন্দা করে না। ভিক্ষুগণ, এই পাঁচ কারণযুক্ত ভিক্ষুর তর্জনীয় কর্ম প্রত্যাহার করা উচিত।

ভিক্ষুগণ, আট কারণযুক্ত ভিক্ষুর তর্জনীয় কর্ম প্রত্যাহার করা উচিত। সেই আট কারণ হলো : ১) যেই ভিক্ষু পরিশুদ্ধ ভিক্ষুর উপোসথ স্থগিত করেনা, ২) প্রবারণা স্থগিত করে না, ৩) উপদেশের ছলে কিছু বলার থাকলেও বলে না, ৪) জ্ঞাত বিষয়েও আদেশ দেয় না, ৫) কোনো প্রকার আজ্ঞা বা হুকুম জারি করে না, ৬) দোষারোপ করে না, ৭) দোষ স্মরণ করায় না, ৮) ভিক্ষুগণের মধ্যে ঝগড়া সৃষ্টি করে না। ভিক্ষুগণ, এই আট কারণযুক্ত ভিক্ষুর তর্জনীয় কর্ম প্রত্যাহার করা উচিত।

অষ্টাদশ প্রকার প্রত্যাহরণীয় বিষয় সমাপ্ত।

প্রত্যাহার করে নেওয়ার বিধি
১০. হে ভিক্ষুগণ, এভাবে প্রত্যাহার করবে। সেই পণ্ডুক ও লোহিতক ভিক্ষুদ্বয় সংঘের সম্মুখে উপস্থিত হয়ে উত্তরাসঙ্গ একাংশ করে জ্যেষ্ঠ ভিক্ষুগণের পাদ বন্দনা করবে। তারপর উৎকুটিকভাবে বসে দু’হাত অঞ্জলিবদ্ধ করে এরূপ বলবে : ভন্তে, সংঘ আমাদের তর্জনীয় কর্ম প্রদান করায় আমরা সম্যকভাবে ব্রত প্রতিপালনে নিয়োজিত রয়েছি। মান ত্যাগ করেছি। দোষমুক্তির অনুরূপে চলছি। এখন তর্জনীয় কর্ম প্রশমন বা প্রত্যাহারের প্রার্থনা করছি। দ্বিতীয়বার ভন্তে,... তৃতীয়বার ভন্তে,... প্রার্থনা করছি।

এবার উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু সংঘকে এই প্রস্তাব জ্ঞাপন করবেন।

প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই পণ্ডুক ও লোহিতক ভিক্ষুদ্বয় সংঘ কর্তৃক তর্জনীয় দণ্ড কর্মে দণ্ডিত হয়ে সম্যকভাবে ব্রত প্রতিপালনে নিয়োজিত রয়েছেন, মান ত্যাগ করেছেন, দোষমুক্তির অনুরূপে চলেছেন। এখন তারা তর্জনীয় কর্মের প্রত্যাহার প্রার্থনা করছেন। যদি সংঘের এখন উপযুক্ত সময় মনে হয়, তাহলে সংঘ পণ্ডুক ও লোহিতক ভিক্ষুদ্বয়ের তর্জনীয় কর্ম প্রত্যাহার করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই পণ্ডুক ও লোহিতক ভিক্ষুদ্বয় সংঘ কর্তৃক তর্জনীয় দণ্ড কর্মে দণ্ডিত হয়ে সম্যকভাবে ব্রত প্রতিপালনে নিয়োজিত রয়েছেন, মান ত্যাগ করেছেন এবং দোষমুক্তির অনুরূপে চলেছেন। এখন তারা তর্জনীয় কর্মের প্রত্যাহার প্রার্থনা করছেন। তাই সংঘ পণ্ডুক ও লোহিতক ভিক্ষুদ্বয়ের দণ্ডিত তর্জনীয় কর্ম প্রত্যাহার করছেন। যেই আয়ুষ্মান পণ্ডুক ও লোহিতক ভিক্ষুদ্বয়ের দণ্ডিত তর্জনীয় কর্ম প্রত্যাহার করা উচিত মনে করেন, তিনি নীরব থাকবেন। যিনি উচিত মনে না করেন, তিনি তাঁর বক্তব্য ভাষায় প্রকাশ করতে পারেন।

আমি দ্বিতীয়বার এ বিষয়ে বলছি। ভন্তে সংঘ, আমার প্রস্তাব শ্রবণ করুন। এই পণ্ডুক ও লোহিতক ভিক্ষুদ্বয় সংঘ কর্তৃক তর্জনীয় দণ্ড কর্মে দণ্ডিত হয়ে সম্যকভাবে ব্রত প্রতিপালনে নিয়োজিত রয়েছেন, মান ত্যাগ করেছেন এবং দোষমুক্তির অনুরূপে চলেছেন। এখন তারা তর্জনীয় কর্মের প্রত্যাহার প্রার্থনা করছেন। তাই সংঘ পণ্ডুক ও লোহিতক ভিক্ষুদ্বয়ের দণ্ডিত তর্জনীয় কর্ম প্রত্যাহার করছেন। যেই আয়ুষ্মান পণ্ডুক ও লোহিতক ভিক্ষুদ্বয়ের দণ্ডিত তর্জনীয় কর্ম প্রত্যাহার করা উচিত মনে করেন, তিনি নীরব থাকবেন। যিনি উচিত মনে না করেন, তিনি তাঁর বক্তব্য ভাষায় প্রকাশ করতে পারেন।

আমি তৃতীয়বার এ বিষয়ে বলছি। ভন্তে সংঘ, আমার প্রস্তাব শ্রবণ করুন। এই পণ্ডুক ও লোহিতক ভিক্ষুদ্বয় সংঘ কর্তৃক তর্জনীয় দণ্ড কর্মে দণ্ডিত হয়ে সম্যকভাবে ব্রত প্রতিপালনে নিয়োজিত রয়েছেন, মান ত্যাগ করেছেন এবং দোষমুক্তির অনুরূপে চলেছেন। এখন তারা তর্জনীয় কর্মের প্রত্যাহার প্রার্থনা করছেন। তাই সংঘ পণ্ডুক ও লোহিতক ভিক্ষুদ্বয়ের দণ্ডিত তর্জনীয় কর্ম প্রত্যাহার করছেন। যেই আয়ুষ্মান পণ্ডুক ও লোহিতক ভিক্ষুদ্বয়ের দণ্ডিত তর্জনীয় কর্ম প্রত্যাহার করা উচিত মনে করেন, তিনি নীরব থাকবেন। যিনি উচিত মনে না করেন, তিনি তাঁর বক্তব্য ভাষায় প্রকাশ করতে পারেন।

সিদ্ধান্ত ঘোষণা : সংঘ কর্তৃক পণ্ডুক ও লোহিতক ভিক্ষুদ্বয়ের দণ্ডিত তর্জনীয় কর্ম প্রত্যাহার করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

তর্জনীয় কর্ম (পর্ব) সমাপ্ত।


 

২. নির্যশ (পদাবনতি) কর্ম
১১. সে সময় আয়ুষ্মান সেয়্যসক ভিক্ষু মূর্খ, অনভিজ্ঞ, বহু অপরাধে অভিযুক্ত, উপদেশ অগ্রাহ্যকারী এবং প্রব্রজিত জীবনের অযোগ্য গৃহীর সংস্পর্শে সংশ্লিষ্ট হয়ে অবস্থান করতেন। ফলে অন্য ভিক্ষুগণকে তার পরিবাস, মূলেপ্রতিকর্ষণ, মানত্ত এবং আহ্বান কাজে নিয়ত ব্যস্ত থাকতে হতো। যে ভিক্ষুগণ অল্পেচ্ছু... তাঁরা অসন্তোষ (ক্ষোভ), নিন্দা ও প্রকাশ্যে আপত্তি জানাতে লাগলেন, আয়ুষ্মান সেয়্যসক কেন মূর্খ, অনভিজ্ঞ, বহু অপরাধে অভিযুক্ত, উপদেশ অগ্রাহ্যকারী এবং প্রব্রজিত জীবনের অযোগ্য গৃহীর সংস্পর্শে সংশ্লিষ্ট হয়ে অবস্থান করছেন। আর কেনই বা অন্য ভিক্ষুগণকে তার পরিবাস, মূলেপ্রতিকর্ষণ, মানত্ত ও আহ্বান কাজে নিয়ত ব্যস্ত থাকতে হচ্ছে? সেই ভিক্ষুগণ ভগবানকে এই বিষয় জানালেন।

অতঃপর ভগবান এ বিষয়ে, এ কারণে ভিক্ষুসংঘকে একত্রিত করে জিজ্ঞেস করলেন, হে ভিক্ষুগণ, সত্যিই কি সেয়্যসক ভিক্ষু মূর্খ, অনভিজ্ঞ, বহু অপরাধে অভিযুক্ত, উপদেশ অগ্রাহ্যকারী এবং প্রব্রজিত জীবনের অযোগ্য গৃহীর সংস্পর্শে সংশ্লিষ্ট হয়ে অবস্থান করছে এবং অন্য ভিক্ষুগণকে তার পরিবাস, মূলেপ্রতিকর্ষণ, মানত্ত এবং আহ্বান কাজে নিয়ত ব্যস্ত থাকতে হচ্ছে? ভিক্ষুগণ বললেন, হ্যাঁ ভন্তে, তা সত্য। ভগবান এটা খুবই নিন্দনীয় অভিহিত করে বললেন, হে ভিক্ষুগণ, এই তুচ্ছ, মোঘপুরুষের পক্ষে সেটা অনুচিত, অনুপযুক্ত, অনুপযোগী, অশ্রমণোচিত, অবিহিত ও অকরণীয়। সেই মোঘপুরুষ কেনই মূর্খ, অনভিজ্ঞ, বহু অপরাধে অভিযুক্ত, উপদেশ অগ্রাহ্যকারী এবং প্রব্রজিত জীবনের অযোগ্য গৃহীর সংস্পর্শে সংশ্লিষ্ট হয়ে অবস্থান করছে এবং অন্য ভিক্ষুগণকে তার পরিবাস, মূলেপ্রতিকর্ষণ, মানত্ত এবং আহ্বান কাজে নিয়ত ব্যস্ত থাকতে হচ্ছে? ভিক্ষুগণ, তার এ কাজে শ্রদ্ধাহীন ব্যক্তির শ্রদ্ধা উৎপন্ন ও শ্রদ্ধাবান ব্যক্তির শ্রদ্ধা বৃদ্ধি করতে পারে না, বরং শ্রদ্ধাহীন ব্যক্তির অশ্রদ্ধা বৃদ্ধি করবে আর শ্রদ্ধাবান ব্যক্তির শ্রদ্ধা পরিহানি হবে।

ভগবান এবার সেয়্যসক ভিক্ষুকে বিভিন্ন প্রকারে তিরস্কার করে শীল পালনে নিরানন্দতা, চপলতা ও মহেচ্ছুতা, অসন্তুষ্টিতা, সঙ্গপ্রিয়তা এবং অলসতার কুফল বর্ণনা করলেন। সঙ্গে সঙ্গে অনেক পর্যায়ে শীল পালনে আনন্দ বা স্বতঃস্ফূর্ততা, সুবিনীতা ও অল্পেচ্ছুতা, সন্তুষ্টিতা, সংযমতা, নিয়মনিষ্ঠতা, অমায়িকতা, নম্রতা এবং উদ্যমশীলতার সুফল বর্ণনা করে ভিক্ষুগণকে ধর্মদেশনা প্রদান করলেন। এরপর ভিক্ষুদের উদ্দেশ্যে বললেন, হে ভিক্ষুগণ, তাহলে সংঘ সেয়্যসক ভিক্ষুকে নির্যশ কর্ম প্রদান করুক। তাকে অন্যের আশ্রয়ে থাকতে হবে। ভিক্ষুগণ, এরূপেই তা করতে হবে। প্রথমে সেয়্যসক ভিক্ষুকে তার দোষ জানাবে। জানিয়ে স্মরণ করাবে। স্মরণ করিয়ে দোষ আরোপ করবে অর্থাৎ দোষে দায়ী করবে। দোষারোপ করিয়ে উপস্থিত ভিক্ষুসংঘের মধ্য থেকে একজন দক্ষ ও সমর্থ (যোগ্য) ভিক্ষু সংঘের কাছে এ প্রস্তাব জ্ঞাপন করবে।

দণ্ড প্রদানের নিয়ম
১২. প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই সেয়্যসক ভিক্ষু মূর্খ, অনভিজ্ঞ, বহু অপরাধে অভিযুক্ত, উপদেশ অগ্রাহ্যকারী এবং প্রব্রজিত জীবনের অযোগ্য গৃহীর সংস্পর্শে সংশ্লিষ্ট হয়ে অবস্থান করছেন। ফলে অন্য ভিক্ষুগণকে তার পরিবাস, মূলেপ্রতিকর্ষণ, মানত্ত ও আহ্বান কাজে নিয়ত ব্যস্ত থাকতে হচ্ছে। এখন সংঘের যদি উপযুক্ত সময় মনে হয়, তাহলে সংঘ সেয়্যসক ভিক্ষুকে নির্যশ কর্ম প্রদান করতে পারেন। তাকে অন্যের আশ্রয়ে থাকতে হবে। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই সেয়্যসক ভিক্ষু মূর্খ, অনভিজ্ঞ, বহু অপরাধে অভিযুক্ত, উপদেশ অগ্রাহ্যকারী এবং প্রব্রজিত জীবনের অযোগ্য গৃহীর সংস্পর্শে সংশ্লিষ্ট হয়ে অবস্থান করছেন। ফলে অন্য ভিক্ষুগণকে তার পরিবাস, মূলেপ্রতিকর্ষণ, মানত্ত ও আহ্বান কাজে নিয়ত ব্যস্ত থাকতে হচ্ছে। তাই সংঘ সেয়্যসক ভিক্ষুকে নির্যশ কর্ম প্রদান করছেন। তাকে অন্যের আশ্রয়ে থাকতে হবে। যেই আয়ুষ্মান সেয়্যসক ভিক্ষুকে নির্যশ কর্ম প্রদান করা উচিত মনে করেন, তিনি নীরব থাকবেন। যিনি উচিত মনে না করেন, তিনি তাঁর বক্তব্য ভাষায় প্রকাশ করতে পারেন।

আমি দ্বিতীয়বার এ বিষয়ে বলছি... আমি তৃতীয়বার এ বিষয়ে বলছি। ভন্তে সংঘ, আমার প্রস্তাব শ্রবণ করুন। এই সেয়্যসক ভিক্ষু মূর্খ, অনভিজ্ঞ, বহু অপরাধে অভিযুক্ত, উপদেশ অগ্রাহ্যকারী এবং প্রব্রজিত জীবনের অযোগ্য গৃহীর সংস্পর্শে সংশ্লিষ্ট হয়ে অবস্থান করছেন। ফলে অন্য ভিক্ষুগণকে তার পরিবাস, মূলেপ্রতিকর্ষণ, মানত্ত ও আহ্বান কাজে নিয়ত ব্যস্ত থাকতে হচ্ছে। তাই সংঘ সেয়্যসক ভিক্ষুকে নির্যশ কর্ম প্রদান করছেন। তাকে অন্যের আশ্রয়ে থাকতে হবে। যেই আয়ুষ্মান সেয়্যসক ভিক্ষুকে নির্যশ কর্ম প্রদান করা উচিত মনে করেন, তিনি নীরব থাকবেন। যিনি উচিত মনে না করেন, তিনি তাঁর বক্তব্য ভাষায় প্রকাশ করতে পারেন।

সিদ্ধান্ত ঘোষণা : সংঘ কর্তৃক সেয়্যসক ভিক্ষুকে নির্যশ কর্ম প্রদান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

দ্বাদশ প্রকার নিয়মবহির্ভূত নির্যশ কর্ম
১৩. হে ভিক্ষুগণ, তিন কারণসংযুক্ত নির্যশ কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা (দোষীর) অসম্মুখে বা অনুপস্থিতিতে (দণ্ডপ্রদান) করা হয়, ২) জিজ্ঞেস না করে করা হয়, ৩) বিনা প্রতিজ্ঞায় করা হয়। ভিক্ষুগণ, এই তিন কারণসংযুক্ত নির্যশ কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিতত হয়।

ভিক্ষুগণ, অন্য তিন কারণসংযুক্ত নির্যশ কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা বিনা অপরাধে করা হয়, ২) অদেশনাগামী অপরাধে করা হয়, ৩) দেশিত (অন্য ভিক্ষুর সম্মুখে নিজের দোষ মুক্তকণ্ঠে স্বীকার করে ক্ষমা প্রার্থনা করার) অপরাধে করা হয়। ভিক্ষুগণ, এই তিন কারণসংযুক্ত নির্যশ কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্যশ কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা দোষ জিজ্ঞেস না করে করা হয়, ২) যা স্মরণ না করিয়ে করা হয়, ৩) যা দোষারোপ না করে করা হয়। এই তিন কারণসংযুক্ত নির্যশ কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্যশ কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা সম্মুখে করা হয় না, ২) অধর্মের দ্বারা করা হয়, ৩) অনৈক্যের (অর্থাৎ সংঘের একাংশ) দ্বারা করা হয়। ভিক্ষুগণ, এই তিন কারণসংযুক্ত নির্যশ কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্যশ কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা জিজ্ঞেস না করে করা হয়, ২) অধর্মের দ্বারা করা হয়, ৩) অনৈক্যের দ্বারা করা হয়। ভিক্ষুগণ, এই তিন কারণসংযুক্ত নির্যশ কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্যশ কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা বিনা প্রতিজ্ঞায় করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়। ভিক্ষুগণ, এ তিন কারণসংযুক্ত নির্যশ কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্যশ কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা বিনা অপরাধে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়। ভিক্ষুগণ, এ তিন কারণসংযুক্ত নির্যশ কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্যশ কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা অদেশনাগামী অপরাধে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়। ভিক্ষুগণ, এ তিন কারণসংযুক্ত নির্যশ কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্যশ কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা দেশিত অপরাধে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়। ভিক্ষুগণ, এ তিন কারণসংযুক্ত নির্যশ কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্যশ কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা দোষ জিজ্ঞেস না করে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়। ভিক্ষুগণ, এ তিন কারণসংযুক্ত নির্যশ কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্যশ কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা স্মরণ না করিয়ে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়। ভিক্ষুগণ, এ তিন কারণসংযুক্ত নির্যশ কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্যশ কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা দোষারোপ না করে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়। ভিক্ষুগণ, এই তিন কারণসংযুক্ত নির্যশ কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

দ্বাদশ প্রকার নিয়মবহির্ভূত নির্যশ কর্ম সমাপ্ত।

দ্বাদশ প্রকার নিয়মসম্মত নির্যশ কর্ম
১৪. হে ভিক্ষুগণ, তিন কারণসংযুক্ত নির্যশ কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা সম্মুখে করা হয়, ২) জিজ্ঞেস করে করা হয়, ৩) প্রতিজ্ঞা করিয়ে করা হয়। ভিক্ষুগণ, এই তিন কারণসংযুক্ত নির্যশ কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্যশ কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা আপত্তি অনুসারে করা হয়, ২) দেশনাগামী অপরাধে করা হয়, ৩) অদেশিত অপরাধে করা হয়। ভিক্ষুগণ, এই তিন কারণসংযুক্ত নির্যশ কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্যশ কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা দোষ জিজ্ঞেস করে করা হয়, ২) দোষ স্মরণ করিয়ে করা হয়, ৩) দোষ আরোপ করে করা হয়। ভিক্ষুগণ, এই তিন কারণসংযুক্ত নির্যশ কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্যশ কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা সম্মুখে করা হয়, ২) ধর্মের দ্বারা করা হয়, ৩) সমগ্রের (উপস্থিত সংঘের ঐকমত্যের) দ্বারা করা হয়। ভিক্ষুগণ, এই তিন কারণসংযুক্ত নির্যশ কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্যশ কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা জিজ্ঞেস করে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়। ভিক্ষুগণ, এই তিন কারণসংযুক্ত নির্যশ কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্যশ কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা প্রতিজ্ঞা করে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়। ভিক্ষুগণ, এই তিন কারণসংযুক্ত নির্যশ কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্যশ কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা আপত্তি অনুসারে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়। ভিক্ষুগণ, এই তিন কারণসংযুক্ত নির্যশ কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্যশ কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা দেশনাগামী অপরাধে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়। ভিক্ষুগণ, এই তিন কারণসংযুক্ত নির্যশ কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্যশ কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা অদেশিত অপরাধে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়। ভিক্ষুগণ, এই তিন কারণসংযুক্ত নির্যশ কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্যশ কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা দোষ জিজ্ঞেস করে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়। ভিক্ষুগণ, এই তিন কারণসংযুক্ত নির্যশ কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্যশ কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা দোষ স্মরণ করিয়ে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়। ভিক্ষুগণ, এই তিন কারণসংযুক্ত নির্যশ কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্যশ কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা দোষ আরোপ করে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়। ভিক্ষুগণ, এই তিন কারণসংযুক্ত নির্যশ কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

দ্বাদশ প্রকার নিয়মসম্মত নির্যশ কর্ম সমাপ্ত।

ছয় প্রকার আকাঙ্ক্ষা বা ইচ্ছা করা
(নির্যশ কর্মে দণ্ডোপযোগী ভিক্ষু)

১৫. হে ভিক্ষুগণ, সংঘ ইচ্ছা করলে (তথা প্রয়োজন মনে করলে) তিন কারণযুক্ত ভিক্ষুকে নির্যশ কর্ম প্রদান করবে। সেই তিন কারণ হলো : ১) যেই ভিক্ষু ঝগড়াপরায়ণ, কলহপ্রিয়, বিবাদকারী ও বৃথা বাক্যব্যয়ী এবং সংঘের কাছে নিয়ত অভিযোগ উত্থাপনকারী, ২) যেই ভিক্ষু মূর্খ, অনভিজ্ঞ, বহু অপরাধে অপরাধী এবং উপদেশ অগ্রাহ্যকারী (হয়), ৩) যেই ভিক্ষু (প্রব্রজিত জীবনের) অযোগ্য গৃহীর সংস্পর্শে সংশ্লিষ্ট হয়ে অবস্থান করে। ভিক্ষুগণ, সংঘ ইচ্ছা করলে এই তিন কারণযুক্ত বা তিন স্বভাবী ভিক্ষুকে নির্যশ কর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণযুক্ত ভিক্ষুকে নির্যশ কর্ম প্রদান করবে। সেই তিন কারণ হলো : ১) যেই ভিক্ষু অধিশীলে শীলভ্রষ্ট হয়, ২) যেই ভিক্ষু অধিআচারে আচারভ্রষ্ট হয়, ৩) যেই ভিক্ষু অতিদৃষ্টিতে দৃষ্টিভ্রষ্ট হয়, অর্থাৎ মিথ্যাদৃষ্টিসম্পন্ন হয়। ভিক্ষুগণ, সংঘ ইচ্ছা করলে এই তিন কারণযুক্ত ভিক্ষুকে নির্যশ কর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণযুক্ত ভিক্ষুকে নির্যশ কর্ম প্রদান করবে। সেই তিন কারণ হলো : ১) যেই ভিক্ষু বুদ্ধের অগুণ বর্ণনা করে, ২) যেই ভিক্ষু ধর্মের অগুণ বর্ণনা করে, ৩) যেই ভিক্ষু সংঘের অগুণ বর্ণনা করে, অর্থাৎ মিথ্যাদৃষ্টিসম্পন্ন হয়। ভিক্ষুগণ, সংঘ ইচ্ছা করলে এই তিন কারণযুক্ত ভিক্ষুকে নির্যশ কর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণযুক্ত ভিক্ষুকে নির্যশ কর্ম প্রদান করবে। সেই তিন কারণ হলো : ১) যেই ভিক্ষু ঝগড়াপ্রিয়, কলহপ্রিয়, বিবাদকারী এবং সংঘের নিকট নিয়ত অভিযোগ উত্থাপনকারী হয়, ২) যেই ভিক্ষু মূর্খ, অনভিজ্ঞ, বহু অপরাধে অপরাধী এবং উপদেশ অগ্রাহ্যকারী হয়, ৩) যেই ভিক্ষু (প্রব্রজিত জীবনের) অযোগ্য গৃহীর সংস্পর্শে সংশ্লিষ্ট হয়ে অবস্থান করে। ভিক্ষুগণ, সংঘ ইচ্ছা করলে এই তিন কারণযুক্ত ভিক্ষুকে নির্যশ কর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণযুক্ত ভিক্ষুকে নির্যশ কর্ম প্রদান করবে। সেই তিন কারণ হলো : ১) যেজন অধিশীলে শীলভ্রষ্ট হয়, ২) যেই ভিক্ষু অধিআচারে আচারভ্রষ্ট হয়, ৩) যেই ভিক্ষু অতিদৃষ্টিতে মিথ্যাদৃষ্টিসম্পন্ন হয়। ভিক্ষুগণ, সংঘ ইচ্ছা করলে এই তিন কারণযুক্ত ভিক্ষুকে নির্যশ কর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণযুক্ত ভিক্ষুকে নির্যশ কর্ম প্রদান করবে। সেই তিন কারণ হলো : ১) যেই ভিক্ষু বুদ্ধের অগুণ বর্ণনা করে, ২) যেই ভিক্ষু ধর্মের অগুণ বর্ণনা করে, ৩) যেই ভিক্ষু সংঘের অগুণ বর্ণনা করে, অর্থাৎ মিথ্যাদৃষ্টিসম্পন্ন হয়। ভিক্ষুগণ, সংঘ ইচ্ছা করলে এই তিন কারণযুক্ত ভিক্ষুকে নির্যশ কর্ম প্রদান করবে।

ছয় প্রকার আকাঙ্ক্ষা বা ইচ্ছা করা সমাপ্ত।

অষ্টাদশ ব্রত
(দণ্ডিত ভিক্ষুর কর্তব্য)

১৬. হে ভিক্ষুগণ, নির্যশ কর্মে দণ্ডিত ভিক্ষুকে যথার্থভাবে অনুবর্তী হতে হবে। যথার্থভাবে অনুবর্তী হওয়ার নিয়ম এরূপ : ১) কাউকে উপসম্পদা প্রদান করতে পারবে না, ২) কাউকে আশ্রয় দিতে পারবে না (অর্থাৎ কাউকে নিজের আশ্রয়ে রাখতে পারবে না), ৩) শ্রামণকে দিয়ে নিজের সেবা-যত্নাদি করাতে পারবে না, ৪) ভিক্ষুণীর উপদেষ্টা হওয়ার অনুমতি নিতে পারবে না, ৫) সংঘের অনুমতি মিললেও ভিক্ষুণীকে উপদেশ দিতে পারবে না, ৬) যেই অপরাধের জন্য সংঘ নির্যশ কর্ম প্রদান করেছেন, পুনরায় সেরূপ অপরাধ করতে পারবে না, ৭) সমপর্যায়ের অপরাধ করতে পারবে না, ৮) সেই অপরাধের চেয়ে গুরুতর অপরাধ করতে পারবে না, ৯) বিনয়কর্মের নিন্দা (বা সমালোচনা) করতে পারবে না, ১০) কর্মকারকের (অর্থাৎ বিনয়কর্ম পরিচালনার সঙ্গে সংযুক্ত ভিক্ষু তথা কর্মবাক্য পাঠকারীকে) নিন্দা করতে পারবে না, ১১) পরিশুদ্ধ ভিক্ষুগণের (অর্থাৎ দণ্ডিত নন এমন নিরপরাধী ভিক্ষুদের) উপোসথ স্থগিত করতে পারবে না, ১২) পরিশুদ্ধ ভিক্ষুগণের প্রবারণা স্থগিত করতে পারবে না, ১৩) উপদেশের ছলে কিছু বলার থাকলেও বলতে পারবে না, ১৪) জ্ঞাত বিষয়েও কোনো আদেশ দিতে পারবে না, ১৫) কোনো আজ্ঞা বা হুকুম জারি করতে পারবে না, ১৬) দোষারোপ করতে পারবে না, ১৭) দোষ স্মরণ করিয়ে দিতে পারবে না, ১৮) ভিক্ষুদের মধ্যে ঝগড়া সৃষ্টি করে দিতে পারবে না।

নির্যশ কর্মের অষ্টাদশ ব্রত সমাপ্ত।

১৭. তখন সংঘ সেয়্যসক ভিক্ষুকে ‘তোমাকে অন্যের আশ্রয়ে থাকতে হবে’ বলে নির্যশ কর্ম প্রদান করলেন। সংঘ নির্যশ কর্ম প্রদান করায় সেয়্যসক ভিক্ষু কল্যাণমিত্রের সেবা, পূজা, উপাসনা করেন। কল্যাণমিত্রের প্রদত্ত পাঠ গ্রহণ করেন, জিজ্ঞাসু হয়ে বহুশ্রুত, আগমজ্ঞ, সূত্রধর, বিনয়ধর, অভিধর্মধর, পণ্ডিত, বিদ্বান, অভিজ্ঞ, লজ্জাশীল, সংকোচপরায়ণ ও শিক্ষাকামী হন। সঙ্গে সঙ্গে সম্যকভাবে ব্রত প্রতিপালনে রত হলেন। মান ত্যাগ করলেন। দোষমুক্তির অনুরূপে চলতে থাকলেন। এক পর্যায়ে তিনি ভিক্ষুসংঘের কাছে গিয়ে বললেন, বন্ধুগণ, সংঘ আমাকে নির্যশ কর্ম প্রদান করায় আমি সম্যকভাবে ব্রত প্রতিপালনে রত রয়েছি। মান ত্যাগ করেছি। দোষমুক্তির অনুরূপে চলছি। এখন আমাকে আর কী করতে হবে? ভিক্ষুগণ ভগবানকে এই বিষয় জানালেন। উত্তরে ভগবান বললেন, হে ভিক্ষুগণ, তাহলে সংঘ সেয়্যসক ভিক্ষুর নির্যশ কর্ম প্রত্যাহার করুক।

অষ্টাদশ প্রকার দণ্ড অপ্রত্যাহরণীয় বিষয়
১৮. হে ভিক্ষুগণ, পাঁচ কারণযুক্ত ভিক্ষুর নির্যশ কর্ম প্রত্যাহার করা উচিত নয়। সেই পাঁচ কারণ হলো : ১) উপসম্পদা প্রদান করে, ২) অপরজনকে আশ্রয় দেয় (বা নিজের আশ্রয়ে রাখে), ৩) শ্রামণের দ্বারা নিজের সেবা-শুশ্রূষাদি করায়, ৪) ভিক্ষুণী উপদেষ্টা হওয়ার অনুমতি প্রার্থনা করে, ৫) অনুমতিপ্রাপ্ত হলে ভিক্ষুণীদের উপদেশ প্রদান করে। ভিক্ষুগণ, এ পাঁচ কারণযুক্ত ভিক্ষুর নির্যশ কর্ম প্রত্যাহার করা উচিত নয়।

ভিক্ষুগণ, অন্য পাঁচ কারণযুক্ত ভিক্ষুর নির্যশ কর্ম প্রত্যাহার করা উচিত নয়। সেই পাঁচ কারণ হলো : ১) সংঘ যেই অপরাধের জন্যে নির্যশ কর্ম প্রদান করেছেন, পুনঃ সেই অপরাধ করে, ২) সেই পর্যায়ের অন্য অপরাধ করে, ৩) তার চেয়ে গুরতর অপরাধ করে, ৪) বিনয়কর্মের নিন্দা করে, ৫) কর্মকারকের নিন্দা করে। ভিক্ষুগণ, এই পাঁচ কারণযুক্ত ভিক্ষুর নির্যশ কর্ম প্রত্যাহার করা উচিত নয়।

ভিক্ষুগণ, আট কারণযুক্ত ভিক্ষুর নির্যশ কর্ম প্রত্যাহার করা উচিত নয়। সেই আট কারণ হলো : ১) পরিশুদ্ধ ভিক্ষুর উপোসথ স্থগিত করে, ২) প্রবারণা স্থগিত করে, ৩) উপদেশের ছলে কিছু বলার থাকলে তা বলে, ৪) জ্ঞাত বিষয়েও আদেশ দেয়, ৫) আজ্ঞা বা হুকুম জারি করে, ৬) দোষারোপ করে, ৭) দোষ স্মরণ করায়, ৮) ভিক্ষুগণের মধ্যে ঝগড়া সৃষ্টি করে দেয়। ভিক্ষুগণ, এ আট কারণযুক্ত ভিক্ষুর নির্যশ কর্ম প্রত্যাহার করা উচিত নয়।

অষ্টাদশ প্রকার দণ্ড অপ্রত্যাহরণীয় বিষয় সমাপ্ত।

অষ্টাদশ প্রকার দণ্ড প্রত্যাহরণীয় বিষয়
১৯. হে ভিক্ষুগণ, পাঁচ কারণযুক্ত ভিক্ষুর নির্যশ কর্ম প্রত্যাহার করা উচিত। সেই পাঁচ কারণ হলো : ১) উপসম্পদা প্রদান করে না, ২) অপরজনকে আশ্রয় দেয় না, ৩) শ্রামণের দ্বারা নিজের সেবা-শুশ্রূষাদি করায় না, ৪) ভিক্ষুণী উপদেষ্টা হওয়ার অনুমতি প্রার্থনা করে না, ৫) অনুমতিপ্রাপ্ত হলেও ভিক্ষুণীদের উপদেশ প্রদান করে না। ভিক্ষুগণ, এই পাঁচ কারণযুক্ত ভিক্ষুর নির্যশ কর্ম প্রত্যাহার করা উচিত।

ভিক্ষুগণ, অন্য পাঁচ কারণযুক্ত ভিক্ষুর নির্যশ কর্ম প্রত্যাহার করা উচিত। সেই পাঁচ কারণ হলো : ১) ভিক্ষুসংঘ যেই অপরাধের জন্যে তর্জনীয় কর্ম প্রদান করেছেন, পুনঃ সেই অপরাধ করে না, ২) তাদৃশ অন্য অপরাধ করে না, ৩) তার চেয়ে গুরুতর অপরাধ করে না, ৪) বিনয়কর্মের নিন্দা করে না, ৫) কর্মকারকের নিন্দা করে না। ভিক্ষুগণ, এই পাঁচ কারণযুক্ত ভিক্ষুর নির্যশ কর্ম প্রত্যাহার করা উচিত।

ভিক্ষুগণ, আট কারণযুক্ত ভিক্ষুর নির্যশ কর্ম প্রত্যাহার করা উচিত। সেই আট কারণ হলো : ১) পরিশুদ্ধ ভিক্ষুর উপোসথ স্থগিত করে না, ২) প্রবারণা স্থগিত করে না, ৩) উপদেশের ছলে কিছু বলার থাকলেও বলে না, ৪) জ্ঞাত বিষয়েও আদেশ দেয় না, ৫) কোনো প্রকার আজ্ঞা বা হুকুম জারি করে না, ৬) দোষারোপ করে না, ৭) দোষ স্মরণ করায় না, ৮) ভিক্ষুগণের মধ্যে ঝগড়া সৃষ্টি করে না। ভিক্ষুগণ, এই আট কারণযুক্ত ভিক্ষুর নির্যশ কর্ম প্রত্যাহার করা উচিত।

অষ্টাদশ প্রকার দণ্ড প্রত্যাহরণীয় বিষয় সমাপ্ত।

দণ্ড প্রত্যাহার করে নেওয়ার বিধি
২০. হে ভিক্ষুগণ, এভাবে প্রত্যাহার করবে। সেই সেয়্যসক ভিক্ষু উত্তরাসঙ্গ একাংশ করে জ্যেষ্ঠ ভিক্ষুগণের পাদ বন্দনা করবে। তারপর উৎকুটিকভাবে বসে দুহাত অঞ্জলিবদ্ধ করে এরূপ বলবে : ভন্তে, সংঘ আমাকে নির্যশ কর্ম প্রদান করায় আমি সম্যকভাবে ব্রত প্রতিপালনে নিয়োজিত হয়েছি। মান ত্যাগ করেছি। দোষমুক্তির অনুরূপে চলছি। এখন নির্যশ কর্ম প্রত্যাহারের প্রার্থনা করছি।

দ্বিতীয়বার ভন্তে, সংঘ... তৃতীয়বার ভন্তে, সংঘ... প্রার্থনা করছি।

এবার উপস্থিত ভিক্ষুসংঘের মধ্য থেকে একজন দক্ষ ও যোগ্য ভিক্ষু সংঘকে এ প্রস্তাব জ্ঞাপন করবেন।

প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই সেয়্যসক ভিক্ষু সংঘ কর্তৃক নির্যশ কর্মে দণ্ডিত হয়ে ব্রত প্রতিপালনে নিয়োজিত রয়েছেন, মান ত্যাগ করেছেন, দোষমুক্তির অনুরূপে চলেছেন। এখন তিনি নির্যশ কর্ম প্রত্যাহারের প্রার্থনা করছেন। এখন সংঘ যদি উপযুক্ত সময় বলে মনে করেন, তাহলে সংঘ সেয়্যসক ভিক্ষুর নির্যশ কর্ম প্রত্যাহার করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই সেয়্যসক ভিক্ষু সংঘ কর্তৃক নির্যশ দণ্ড কর্মে দণ্ডিত হয়ে সম্যকভাবে ব্রত প্রতিপালনে নিয়োজিত রয়েছেন মান ত্যাগ করেছেন, দোষমুক্তির অনুরূপে চলেছেন। এখন তিনি নির্যশ কর্ম প্রত্যাহারের প্রার্থনা করছেন। তাই সংঘ সেয়্যসক ভিক্ষুর নির্যশ কর্ম প্রত্যাহার করছেন। যেই আয়ুষ্মান সেয়্যসক ভিক্ষুর নির্যশ কর্ম প্রত্যাহার করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

আমি দ্বিতীয়বার এ বিষয়ে বলছি।... আমি তৃতীয়বার এ বিষয়ে বলছি। ভন্তে সংঘ, আমার প্রস্তাব শ্রবণ করুন। এই সেয়্যসক ভিক্ষু সংঘ কর্তৃক নির্যশ দণ্ড কর্মে দণ্ডিত হয়ে সম্যকভাবে ব্রত প্রতিপালনে নিয়োজিত রয়েছেন মান ত্যাগ করেছেন, দোষমুক্তির অনুরূপে চলেছেন। এখন তিনি নির্যশ কর্ম প্রত্যাহারের প্রার্থনা করছেন। তাই সংঘ সেয়্যসক ভিক্ষুর নির্যশ কর্ম প্রত্যাহার করছেন। যেই আয়ুষ্মান সেয়্যসক ভিক্ষুর নির্যশ কর্ম প্রত্যাহার করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

সিদ্ধান্ত ঘোষণা : সংঘ কর্তৃক সেয়্যসক ভিক্ষুর নির্যশ কর্ম প্রত্যাহার করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

নির্যশ কর্ম সমাপ্ত।


 

৩. নির্বাসনীয় (প্রব্রাজনীয়) কর্ম
২১. সে-সময় অশ্বজিৎ ও পুনর্বসু নামক অলজ্জী ও পাপাচারী ভিক্ষুদ্বয় কীটাগিরিতে আবাসিক ভিক্ষু হিসেবে অবস্থান করতো। তারা (তথায়) এরূপ অনাচার করতে লাগলো-ফুলের বাগান করতো ও অন্যজনকে দিয়ে করাতো, (তাতে) জল সিঞ্চন করতো ও করাতো; ফুল চয়ন করতো ও করাতো, (সেই ফুল দিয়ে) মালা গাথাতো, এক পার্শ্বে বৃন্তযুক্ত মালা গাঁথতো ও গাঁথাতো, উভয় পার্শ্বে বৃন্তযুক্ত মালা গাঁথতো ও গাঁথাতো; পুষ্পমঞ্জরি তৈরি করতো ও করাতো, ফুল দিয়ে গলার হার তৈরি করতো ও করাতো, কর্ণাভরণ তৈরি করতো ও করাতো, ফুল দিয়ে গলার অলংকার তৈরি করতো ও করাতো, (ফুল দিয়ে) বক্ষের অলংকার তৈরি করতো ও করাতো। তারা কুলনারী, কুলদুহিতা, কুলকুমারী, কুলবধূ, কুলদাসীদের একপার্শ্বে বৃন্তযুক্ত মালা উপহার দিতো ও দেওয়াতো, পুষ্পমঞ্জরি উপহার দিতো ও দেওয়াতো, ফুল দিয়ে তৈরি গলার হার উপহার দিতো ও দেওয়াতো, (ফুল দিয়ে তৈরি) কর্ণাভরণ উপহার দিতো ও দেওয়াতো, গলার অলংকার উপহার দিতো ও দেওয়াতো, বৃক্ষের অলংকার উপহার দিতো ও দেওয়াতো।

কুলনারী, কুলদুহিতা, কুলকুমারী, কুলবধূ, কুলদাসীদের সঙ্গে তারা এক থালায় ভোজন করতো, এক পাত্রে পান করতো, এক আসনে উপবেশন করতো, এক মঞ্চে গড়াগড়ি দিতো, এক পালঙ্কে বা এক বিছানায় গড়াগড়ি দিতো, এক বিছানার চাদরে গড়াগড়ি দিতো। তারা বিকালে ভোজন করতো, মদ্যপান করতো, মালা-সুগন্ধিদ্রব্য বিলেপন ও ধারণ করতো, নৃত্য করতো, গান করতো, বাদ্য-বাজনা করতো, আমোদ-প্রমোদ (বা ক্রীড়াকৌতুক) করতো; নর্তকীর সঙ্গে নৃত্য করতো, গান করতো, বাদ্য-বাজনা করতো, ক্রীড়াকৌতুক করতো; গায়িকার সঙ্গে নৃত্য করতো, গান করতো, বাদ্য-বাজনা করতো, ক্রীড়াকৌতুক করতো; বাদিকার (বাদ্য-বাদিকার) সঙ্গে নৃত্য করতো, গান করতো, বাদ্য-বাজনা করতো, ক্রীড়াকৌতুক করতো; কৌতুকিনীর (অভিনেত্রীর?) সঙ্গে নৃত্য করতো, গান করতো, বাদ্য-বাজনা করতো, ক্রীড়াকৌতুক করতো।

তারা অষ্টপদ অর্থাৎ এক এক পার্শ্বে আটটি চতুষ্কোণ সমন্বিত কাষ্ঠফলক খেলা (বৌদ্ধযুগের এক প্রকার পাশা খেলা) খেলতো, দশপদ অর্থাৎ এক এক পার্শ্বে দশটি চতুষ্কোণ সমন্বিত কাষ্ঠফলক খেলা (বৌদ্ধযুগের এটাও এক প্রকার পাশা খেলা) খেলতো, বায়ুমণ্ডলে সতরঞ্চ খেলা (বৌদ্ধযুগের এক প্রকার দাবা খেলা) খেলতো, বৃত্তাকার পথ তথা বেষ্টনাকার ক্রীড়া (বৌদ্ধযুগের এক শিশুক্রীড়াবিশেষ) করতো, সন্তিকা ক্রীড়া (বৌদ্ধযুগের এক প্রকার ক্রীড়াবিশেষ) করতো, পাশা খেলার টেবিলে খেলা খেলতো, অক্ষখেলা খেলতো, পাতার বাঁশিতে ফুৎকার দিয়ে খেলা করতো, বঙ্কক (গ্রাম্য বালকের লাঙ্গল খেলা) খেলতো, ডিগবাজি খেলতো, ফড়ফড়ি (পাতার তৈরি বায়ুচালিত কলের ন্যায় ঘুরা) খেলা খেলতো, পত্তালহ বা পাতার ভাজনে খেলতো, ছোটো ছোটো খেলনার গাড়ি দিয়ে খেলতো, ধনুক দিয়ে খেলতো, অক্ষরক্রীড়া (শব্দ তৈরির খেলা) খেলতো, মনের সন্ধান (অর্থাৎ মনোভাব জানন) খেলা খেলতো, অন্যের অঙ্গবৈকল্যের বা অস্বাভাবিকতার অনুকরণ খেলা খেলতো।

হস্তিবিদ্যা শিক্ষা করতো, অশ্ববিদ্যা শিক্ষা করতো, রথবিদ্যা শিক্ষা করতো, ধনুবিদ্যা শিক্ষা করতো, অসি চালনাবিদ্যা শিক্ষা করতো; হস্তির সামনে সামনে দৌড়াতো, অশ্বের সামনে সামনে দৌড়াতো, রথের সামনে সামনে দৌড়াতো, প্রবল গতিতে দৌড়াতো; ভার উত্তোলন করতো, আঙুলের তুরী শব্দ করতো (অর্থাৎ তুরীর শব্দে সুর তুলতো), মল্লযুদ্ধ খেলতো, মুষ্টিযুদ্ধ খেলতো। নাট্যশালায় সঙ্ঘাটি (দুই ভাঁজে সেলাই করা চীবর) বিছিয়ে দিয়ে নর্তকীকে এরূপ বলতো, ভগ্নি, এখানে নৃত্য কর, ভ্রূভঙ্গি প্রদর্শন কর। এভাবে তারা নানাপ্রকার অনাচার আচরণ করতে লাগলো।

২২. ঠিক সে-সময় জনৈক ভিক্ষু কাশীতে বর্ষাবাস যাপন শেষে ভগবান দর্শন করার জন্য শ্রাবস্তী যাবার পথে কীটাগিরিতে এসে পৌঁছলেন। সেই ভিক্ষু সকালে পাত্র-চীবর ধারণ করে অত্যন্ত সুন্দর ও প্রীতিকর গমন-আগমন রীতিতে অবলোকন-দর্শন, সংকোচ-প্রসারণে চক্ষুদৃষ্টি অধঃদিকে বিন্যস্ত করে ঈর্যাপথসম্পন্ন হয়ে ভিক্ষান্ন সংগ্রহ করতে কীটাগিরিতে প্রবেশ করলেন। লোকজন সেই ভিক্ষুকে দেখে এরূপ বলতে লাগল : “অতি অলস, সুকোমল ভ্রূকুটিকের (চোখের ভ্রূদ্বয় কুঞ্চিত করে আছে এমন ব্যক্তি) ন্যায় এ ভিক্ষুটি কে? গৃহদ্বারে উপস্থিত হলে কেই-বা একে ভিক্ষান্ন দেবে? আমাদের আর্য অশ্বজিৎ ও পুনর্বসু তো মিষ্টভাষী, দয়ালু, সুখ-সম্ভাষণকারী, প্রফুল্ল হসিত (অর্থাৎ আগে হাসে, তারপর কথা বলে), স্বাগতবাদী, নিরহংকারী, বিবৃতবদন ও পূর্বালাপী। তাদেরকেই ভিক্ষান্ন দান করা উচিত।”

জনৈক ব্যক্তি সেই ভিক্ষুকে কীটাগিরিতে ভিক্ষান্ন সংগ্রহার্থে বিচরণ করতে দেখলেন। দেখেই ভিক্ষুর কাছে উপস্থিত হলেন। ভিক্ষুকে শ্রদ্ধাভিবাদন করে বললেন, ‘ভন্তে, ভিক্ষান্ন লাভ করেছেন কি?’ ভিক্ষু বললেন, ‘না বন্ধু, ভিক্ষান্ন লাভ হয়নি।’ উপাসক বললেন, ‘ভন্তে, আসুন আমার গৃহে, আসুন’। অতঃপর উপাসক সেই ভিক্ষুকে স্বীয় গৃহে নিয়ে ভোজন করালেন। এরপর ভিক্ষুকে এরূপ বললেন, ‘ভন্তে, আর্য কোথায় যাবেন?’ ‘বন্ধু, ভগবানকে দর্শন করার জন্য শ্রাবস্তীতে যাবো’। ভন্তে, তাহলে ভগবানের শ্রীচরণে আমার অবনত মস্তকে বন্দনা জ্ঞাপন করবেন আর এরূপ বললেন, প্রভু, কীটাগিরির আবাস কলুষিত হয়েছে। অশ্বজিৎ ও পুনর্বসু নামক অলজ্জী ও পাপাচারী ভিক্ষুদ্বয় কীটাগিরিতে আবাসিক ভিক্ষু হিসেবে অবস্থান করছে। তারা এরূপ অনাচার আচরণ করছে-ফুলের বাগান করছে ও করাচ্ছে, (তাতে) জল সিঞ্চন করছে ও করাচ্ছে; ফুল চয়ন করছে ও করাচ্ছে, (সেই ফুল দিয়ে) মালা গাঁথছে, একপার্শ্বে বৃন্তযুক্ত মালা গাঁথছে ও গাঁথাচ্ছে, উভয় পার্শ্বে বৃন্তযুক্ত মালা গাঁথছে ও গাঁথাচ্ছে; পুষ্পমঞ্জরি তৈরি করছে ও করাচ্ছে, ফুল দিয়ে গলার হার তৈরি করছে ও করাচ্ছে, কর্ণাভরণ তৈরি করছে ও করাচ্ছে, ফুল দিয়ে গলার অলংকার তৈরি করছে ও করাচ্ছে, (ফুল দিয়ে) বক্ষের অলংকার তৈরি করছে ও করাচ্ছে। তারা কুলনারী, কুলদুহিতা, কুলকুমারী, কুলবধূ, কুলদাসীদের একপার্শ্বে বৃন্তযুক্ত মালা উপহার দিচ্ছে ও দেওয়াচ্ছে, পুষ্পমঞ্জরি উপহার দিচ্ছে ও দেওয়াচ্ছে, ফুল দিয়ে তৈরি গলার হার উপহার দিচ্ছে ও দেওয়াচ্ছে, (ফুল দিয়ে তৈরি) কর্ণাভরণ উপহার দিচ্ছে ও দেওয়াচ্ছে, গলার অলংকার উপহার দিচ্ছে ও দেওয়াচ্ছে, বৃক্ষের অলংকার উপহার দিচ্ছে ও দেওয়াচ্ছে।

কুলনারী, কুলদুহিতা, কুলকুমারী, কুলবধূ, কুলদাসীদের সঙ্গে তারা এক থালায় ভোজন করছে, এক পাত্রে পান করছে, এক আসনে উপবেশন করছে, এক মঞ্চে গড়াগড়ি দিচ্ছে, এক পালঙ্কে বা এক বিছানায় গড়াগড়ি দিচ্ছে, এক বিছানার চাদরে গড়াগড়ি দিচ্ছে। তারা বিকালে ভোজন করছে, মদ্যপান করছে, মালা-সুগন্ধিদ্রব্য বিলেপন ও ধারণ করছে, নৃত্য করছে, গান করছে, বাদ্য-বাজনা করছে, আমোদ-প্রমোদ (বা ক্রীড়াকৌতুক) করছে; নর্তকীর সঙ্গে নৃত্য করছে, গান করছে, বাদ্য-বাজনা করছে, ক্রীড়াকৌতুক করছে; গায়িকার সঙ্গে নৃত্য করছে, গান করছে, বাদ্য-বাজনা করছে, ক্রীড়াকৌতুক করছে; বাদিকার (বাদ্য-বাদিকার) সঙ্গে নৃত্য করছে, গান করছে, বাদ্য-বাজনা করছে, ক্রীড়াকৌতুক করছে; কৌতুকিনীর (অভিনেত্রীর?) সঙ্গে নৃত্য করছে, গান করছে, বাদ্য-বাজনা করছে, ক্রীড়াকৌতুক করছে।

তারা অষ্টপদ অর্থাৎ এক এক পার্শ্বে আটটি চতুষ্কোণ সমন্বিত কাষ্ঠফলক খেলা (বৌদ্ধযুগের এক প্রকার পাশা খেলা) খেলছে, দশপদ অর্থাৎ এক এক পার্শ্বে দশটি চতুষ্কোণ সমন্বিত কাষ্ঠফলক খেলা (বৌদ্ধযুগের এটাও এক প্রকার পাশা খেলা) খেলছে, বায়ুমণ্ডলে সতরঞ্চ খেলা (বৌদ্ধযুগের এক প্রকার দাবা খেলা) খেলছে, বৃত্তাকার পথ তথা বেষ্টনাকার ক্রীড়া (বৌদ্ধযুগের এক শিশুক্রীড়াবিশেষ) করছে, সন্তিকা ক্রীড়া (বৌদ্ধযুগের এক প্রকার ক্রীড়াবিশেষ) করছে, পাশা খেলার টেবিলে খেলা খেলছে, অক্ষখেলা খেলছে, পাতার বাঁশিতে ফুৎকার দিয়ে খেলা করছে, বঙ্কক (গ্রাম্য বালকের লাঙ্গল খেলা) খেলছে, ডিগবাজি খেলছে, ফড়ফড়ি (পাতার তৈরি বায়ুচালিত কলের ন্যায় ঘুরা) খেলা খেলছে, পত্তালহ বা পাতার ভাজনে খেলছে, ছোটো ছোটো খেলনার গাড়ি দিয়ে খেলছে, ধনুক দিয়ে খেলছে, অক্ষরক্রীড়া (শব্দ তৈরির খেলা) খেলছে, মনের সন্ধান (অর্থাৎ মনোভাব জানন) খেলা খেলছে, অন্যের অঙ্গবৈকল্যের বা অস্বাভাবিকতার অনুকরণ খেলা খেলছে।

হস্তিবিদ্যা শিক্ষা করছে, অশ্ববিদ্যা শিক্ষা করছে, রথবিদ্যা শিক্ষা করছে, ধনুবিদ্যা শিক্ষা করছে, অসি চালনাবিদ্যা শিক্ষা করছে; হস্তির সামনে সামনে দৌড়াচ্ছে, অশ্বের সামনে সামনে দৌড়াচ্ছে, রথের সামনে সামনে দৌড়াচ্ছে, প্রবল গতিতে দৌড়াচ্ছে; ভার উত্তোলন করছে, আঙুলের তুরী শব্দ করছে (অর্থাৎ তুরীর শব্দে সুর তুলতো), মল্লযুদ্ধ খেলছে, মুষ্টিযুদ্ধ খেলছে। নাট্যশালায় সঙ্ঘাটি (দুই ভাঁজে সেলাই করা চীবর) বিছিয়ে দিয়ে নর্তকীকে এরূপ বলছে : ভগ্নি, এখানে নৃত্য কর, ভ্রূভঙ্গি প্রদর্শন কর। এভাবে তারা নানাপ্রকার অনাচার আচরণ করছে। ভন্তে, আগে যেসব লোক শ্রদ্ধাবান ও প্রসন্ন (অর্থাৎ ধর্ম ও ভিক্ষুসংঘের প্রসন্ন) ছিলেন, এখন তারা শ্রদ্ধাহীন ও অপ্রসন্ন হয়ে পড়েছেন। আগে ভিক্ষুসংঘকে দান দেওয়ার যে ধারা (বা রীতি) ছিল, তা এখন বন্ধ হয়ে গেছে। সুশীল ভিক্ষুগণ এই স্থান ছেড়ে চলে যাচ্ছেন, পাপী ভিক্ষুগণ অবস্থান করছে। কাজেই ভন্তে, ভগবান কীটাগিরিতে ভিক্ষু প্রেরণ করুক, যাতে এই কীটাগিরি বিহার স্থায়িত্ব লাভ করে।”

“বন্ধু, তা-ই হবে” বলে সেই ভিক্ষু উপাসককে প্রতিশ্রুতি দিয়ে আসন হতে উঠে শ্রাবস্তী অভিমুখে যাত্রা করলেন। অনুক্রমে বিচরণ করতে করতে শ্রাবস্তীতে অনাথপিণ্ডিক শ্রেষ্ঠীর দানকৃত জেতবন বিহারে ভগবানের সম্মুখে এসে উপস্থিত হলেন। ভগবানকে শ্রদ্ধাভিবাদন জানিয়ে একপার্শ্বে বসলেন। অভ্যাগত ভিক্ষুদের সঙ্গে কুশলাদি আলাপ করা বুদ্ধগণের চির প্রচলিত রীতি। ভগবান (সেই রীতিতে) সেই ভিক্ষুকে বললেন, হে ভিক্ষু, তুমি নিরুদ্বেগে রয়েছ তো? সুখে দিনযাপন করছ তো? অল্পকষ্টে দীর্ঘপথ পাড়ি দিয়ে এসেছ তো? তুমি কোথা হতে আসছো? উত্তরে সেই ভিক্ষু বললেন, হ্যাঁ ভন্তে, আমি নিরুদ্বেগে রয়েছি; সুখে দিনযাপন করছি; অল্পকষ্টে দীর্ঘপথ পাড়ি দিয়ে এসেছি। ভন্তে, আমি কাশীতে বর্ষাবাস যাপন করে ভগবানকে দর্শন করার জন্য শ্রাবস্তীতে আসার পথে কীটাগিরিতে উপনীত হই। পূর্বাহ্ণ সময়ে পাত্র-চীবর ধারণ করে ভিক্ষান্নের জন্য কীটাগিরিতে প্রবেশ করি। আমাকে ভিক্ষান্নের জন্য বিচরণ করতে দেখে জনৈক উপাসক আমার কাছে এসে উপস্থিত হন। শ্রদ্ধাভিবাদন জানিয়ে বলেন, ভন্তে, ভিক্ষান্ন পেয়েছেন কি? উত্তরে আমি বলি, ‘না বন্ধু, ভিক্ষান্ন পাইনি’। ‘ভন্তে, আসুন, আমার গৃহে আসুন’ বলে সেই উপাসক আমাকে তাঁর গৃহে গিয়ে ভোজন করালেন। অতঃপর বললেন, ‘ভন্তে, আর্য কোথায় যাবেন?’ ‘বন্ধু, আমি ভগবানকে দর্শন করতে শ্রাবস্তীতে যাবো।’ অমনি সেই উপাসক বললেন, ভন্তে, তাহলে ভগবানের শ্রীচরণে আমার অবনত মস্তকে বন্দনা জ্ঞাপন করবেন। আর ভগবানকে এরূপ বলবেন, প্রভু, কীটাগিরি আবাস কলুষিত হয়েছে। অশ্বজিৎ ও পুনর্বসু নামক অলজ্জী ও পাপাচারী ভিক্ষুদ্বয় কীটাগিরিতে আবাসিক ভিক্ষু হিসেবে অবস্থান করছে।

তারা এরূপ অনাচার করছে, ফুলের বাগান করছে ও করাচ্ছে... ভন্তে, আগে যেসব লোক শ্রদ্ধাবান ও প্রসন্ন (অর্থাৎ ধর্ম ও ভিক্ষুসংঘের প্রসন্ন) ছিলেন, এখন তারা শ্রদ্ধাহীন ও অপ্রসন্ন হয়ে পড়েছেন। আগে ভিক্ষুসংঘকে দান দেওয়ার যে ধারা (বা রীতি) ছিল, তা এখন বন্ধ হয়ে গেছে। সুশীল ভিক্ষুগণ এ স্থান ছেড়ে চলে যাচ্ছেন, পাপী ভিক্ষুগণ অবস্থান করছে। কাজেই ভন্তে, ভগবান কীটাগিরিতে ভিক্ষু প্রেরণ করুক, যাতে এই কীটাগিরি বিহার স্থায়িত্ব লাভ করে।” ভগবান আমি সে-স্থান হতে আসছি।

২৩. অতঃপর ভগবান এ বিষয়ে, এ কারণে ভিক্ষুসংঘ একত্রিত করে জিজ্ঞেস করলেন, হে ভিক্ষুগণ, সত্যিই কি অশ্বজিৎ ও পুনর্বসু নামক অলজ্জী ও পাপাচারী ভিক্ষুদ্বয় কীটাগিরিতে আবাসিক ভিক্ষু হিসেবে অবস্থান করছে? তারা তথায় এরূপ অনাচার আচরণ করছে যে, ফুলের বাগান করছে ও করাচ্ছে... এভাবে তারা নানাপ্রকার অনাচার আচরণ করছে? এতে আগে যেসব লোক শ্রদ্ধাবান ও প্রসন্ন (অর্থাৎ ধর্ম ও ভিক্ষুসংঘের প্রসন্ন) ছিলেন, এখন তারা শ্রদ্ধাহীন ও অপ্রসন্ন হয়ে পড়েছেন। আগে ভিক্ষুসংঘকে দান দেওয়ার যে ধারা (বা রীতি) ছিল, তা এখন বন্ধ হয়ে গেছে। সুশীল ভিক্ষুগণ সে স্থান ছেড়ে যাচ্ছেন, পাপী ভিক্ষুগণ অবস্থান করছে? ভিক্ষুগণ উত্তরে বললেন, হ্যাঁ ভন্তে, তা সত্য। ভগবান এটা খুবই নিন্দনীয় অভিহিত করে বললেন, হে ভিক্ষুগণ, এ তুচ্ছ, মোঘপুরুষের পক্ষে সেটা অনুচিত, অনুপযুক্ত, অনুপযোগী, অশ্রমণোচিত, অবিহিত ও অকরণীয়। সেই মোঘপুরুষেরা কেনই ফুলের বাগান করছে ও করাচ্ছে, (তাতে) জল সিঞ্চন করছে ও করাচ্ছে; ফুল চয়ন করছে ও করাচ্ছে, (সেই ফুল দিয়ে) মালা গাঁথছে, এক পার্শ্বে বৃন্তযুক্ত মালা গাঁথছে ও গাঁথাচ্ছে, উভয় পার্শ্বে বৃন্তযুক্ত মালা গাঁথছে ও গাঁথাচ্ছে; পুষ্পমঞ্জরি তৈরি করছে ও করাচ্ছে, ফুল দিয়ে গলার হার তৈরি করছে ও করাচ্ছে, কর্ণাভরণ তৈরি করছে ও করাচ্ছে, ফুল দিয়ে গলার অলংকার তৈরি করছে ও করাচ্ছে, (ফুল দিয়ে) বক্ষের অলংকার তৈরি করছে ও করাচ্ছে। তারা কুলনারী, কুলদুহিতা, কুলকুমারী, কুলবধূ, কুলদাসীদের একপার্শ্বে বৃন্তযুক্ত মালা উপহার দিচ্ছে ও দেওয়াচ্ছে, পুষ্পমঞ্জরি উপহার দিচ্ছে ও দেওয়াচ্ছে, ফুল দিয়ে তৈরি গলার হার উপহার দিচ্ছে ও দেওয়াচ্ছে, (ফুল দিয়ে তৈরি) কর্ণাভরণ উপহার দিচ্ছে ও দেওয়াচ্ছে, গলার অলংকার উপহার দিচ্ছে ও দেওয়াচ্ছে, বৃক্ষের অলংকার উপহার দিচ্ছে ও দেওয়াচ্ছে।

কুলনারী, কুলদুহিতা, কুলকুমারী, কুলবধূ, কুলদাসীদের সঙ্গে তারা এক থালায় ভোজন করছে, এক পাত্রে পান করছে, এক আসনে উপবেশন করছে, এক মঞ্চে গড়াগড়ি দিচ্ছে, এক পালঙ্কে বা এক বিছানায় গড়াগড়ি দিচ্ছে, এক বিছানার চাদরে গড়াগড়ি দিচ্ছে। তারা বিকালে ভোজন করছে, মদ্যপান করছে, মালা-সুগন্ধিদ্রব্য বিলেপন ও ধারণ করছে, নৃত্য করছে, গান করছে, বাদ্য-বাজনা করছে, আমোদ-প্রমোদ (বা ক্রীড়াকৌতুক) করছে; নর্তকীর সঙ্গে নৃত্য করছে, গান করছে, বাদ্য-বাজনা করছে, ক্রীড়াকৌতুক করছে; গায়িকার সঙ্গে নৃত্য করছে, গান করছে, বাদ্য-বাজনা করছে, ক্রীড়াকৌতুক করছে; বাদিকার (বাদ্য-বাদিকার) সঙ্গে নৃত্য করছে, গান করছে, বাদ্য-বাজনা করছে, ক্রীড়াকৌতুক করছে; কৌতুকিনীর (অভিনেত্রীর?) সঙ্গে নৃত্য করছে, গান করছে, বাদ্য-বাজনা করছে, ক্রীড়াকৌতুক করছে।

তারা অষ্টপদ অর্থাৎ এক এক পার্শ্বে আটটি চতুষ্কোণ সমন্বিত কাষ্ঠফলক খেলা (বৌদ্ধযুগের এক প্রকার পাশা খেলা) খেলছে, দশপদ অর্থাৎ এক এক পার্শ্বে দশটি চতুষ্কোণ সমন্বিত কাষ্ঠফলক খেলা (বৌদ্ধযুগের এটাও এক প্রকার পাশা খেলা) খেলছে, বায়ুমণ্ডলে সতরঞ্চ খেলা (বৌদ্ধযুগের এক প্রকার দাবা খেলা) খেলছে, বৃত্তাকার পথ তথা বেষ্টনাকার ক্রীড়া (বৌদ্ধযুগের এক শিশুক্রীড়াবিশেষ) করছে, সন্তিকা ক্রীড়া (বৌদ্ধযুগের এক প্রকার ক্রীড়াবিশেষ) করছে, পাশা খেলার টেবিলে খেলা খেলছে, অক্ষখেলা খেলছে, পাতার বাঁশিতে ফুৎকার দিয়ে খেলা করছে, বঙ্কক (গ্রাম্য বালকের লাঙ্গল খেলা) খেলছে, ডিগবাজি খেলছে, ফড়ফড়ি (পাতার তৈরি বায়ুচালিত কলের ন্যায় ঘুরা) খেলা খেলছে, পত্তালহ বা পাতার ভাজনে খেলছে, ছোটো ছোটো খেলনার গাড়ি দিয়ে খেলছে, ধনুক দিয়ে খেলছে, অক্ষরক্রীড়া (শব্দ তৈরির খেলা) খেলছে, মনের সন্ধান (অর্থাৎ মনোভাব জানন) খেলা খেলছে, অন্যের অঙ্গবৈকল্যের বা অস্বাভাবিকতার অনুকরণ খেলা খেলছে।

হস্তিবিদ্যা শিক্ষা করছে, অশ্ববিদ্যা শিক্ষা করছে, রথবিদ্যা শিক্ষা করছে, ধনুবিদ্যা শিক্ষা করছে, অসি চালনাবিদ্যা শিক্ষা করছে; হস্তির সামনে সামনে দৌড়াচ্ছে, অশ্বের সামনে সামনে দৌড়াচ্ছে, রথের সামনে সামনে দৌড়াচ্ছে, প্রবল গতিতে দৌড়াচ্ছে; ভার উত্তোলন করছে, আঙুলের তুরী শব্দ করছে (অর্থাৎ তুরীর শব্দে সুর তুলতো), মল্লযুদ্ধ খেলছে, মুষ্টিযুদ্ধ খেলছে। নাট্যশালায় সঙ্ঘাটি (দুই ভাঁজে সেলাই করা চীবর) বিছিয়ে দিয়ে নর্তকীকে এরূপ বলছে : ভগ্নি, এখানে নৃত্য কর, ভ্রূভঙ্গি প্রদর্শন কর। এভাবে তারা নানাপ্রকার অনাচার আচরণ করছে? ভিক্ষুগণ, তাদের এ কাজে শ্রদ্ধাহীন ব্যক্তির শ্রদ্ধা উৎপন্ন এবং শ্রদ্ধাবান ব্যক্তির শ্রদ্ধা... কুফল বর্ণনা করে... তদনুযায়ী ধর্মদেশনা প্রদান করলেন। অমনি সারিপুত্র ও মৌদ্গল্যায়নকে আহ্বান করলেন, হে সারিপুত্র, তোমরা কীটাগিরি গিয়ে অশ্বজিৎ ও পুনর্বসু ভিক্ষুদ্বয়কে প্রব্রাজনীয় কর্ম (নির্বাসনদণ্ড) প্রদান করে কীটাগিরি হতে নির্বাসিত কর। তারা তোমাদের সহবিহারী (একসঙ্গে বাসকারী) ছিল।

ভন্তে, আমরা কীভাবে অশ্বজীৎ ও পুনর্বসু ভিক্ষুদ্বয়কে কীটাগিরি হতে নির্বাসিত করব? তারা তো উদ্ধত স্বভাবসম্পন্ন ও কটুভাষী। ভগবান বললেন, সারিপুত্র, তাহলে তোমরা বহুসংখ্যক ভিক্ষু সঙ্গে নিয়ে কীটাগিরি গমন কর। “হ্যাঁ ভন্তে,” বলে সারিপুত্র ও মৌদ্গল্যায়ন ভগবানকে প্রত্যুত্তর দিয়ে সম্মতি জ্ঞাপন করলেন।

দণ্ড প্রদানের নিয়ম

হে ভিক্ষুগণ, এভাবেই তা করতে হবে। প্রথমে অশ্বজিৎ ও পুনর্বসু ভিক্ষুদ্বয়কে তাদের দোষ জানাবে। জানিয়ে স্মরণ করাবে। স্মরণ করিয়ে দোষ আরোপ কররে বা দোষে দায়ী করবে। দোষারোপ করিয়ে উপস্থিত ভিক্ষুসংঘের মধ্য থেকে একজন দক্ষ ও যোগ্য ভিক্ষু সংঘের কাছে এ প্রস্তাব জ্ঞাপন করবে।

২৪. প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই অশ্বজিৎ ও পুনর্বসু ভিক্ষুদ্বয় কুলদূষক এবং পাপাচারী। এদের পাপজনক আচরণ বা পাপাচার দেখা যাচ্ছে, শুনা যাচ্ছে। এদের দ্বারা কুলগুলো দূষিত হতে দেখা যাচ্ছে, শুনা যাচ্ছে। এখন সংঘের যদি উপযুক্ত সময় মনে হয়, তাহলে সংঘ ‘অশ্বজিৎ ও পুনর্বসু ভিক্ষুদ্বয় কীটাগিরিতে অবস্থান করতে পারবে না’ বলে তাদের প্রব্রাজনীয় বা নির্বাসনীয় কর্ম প্রদান করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই অশ্বজিৎ ও পুনর্বসু ভিক্ষুদ্বয় কুলদূষক এবং পাপাচারী। এদের পাপাচার দেখা যাচ্ছে, শুনা যাচ্ছে। এদের দ্বারা কুলগুলো দূষিত হতে দেখা যাচ্ছে, শুনা যাচ্ছে। তাই সংঘ ‘অশ্বজিৎ ও পুনর্বসু ভিক্ষুদ্বয় কীটাগিরিতে অবস্থান করতে পারবে না’ বলে তাদের প্রব্রাজনীয় কর্ম প্রদান করছেন। সেই আয়ুষ্মান ‘অশ্বজিৎ ও পুনর্বসু ভিক্ষুদ্বয় কীটাগিরিতে অবস্থান করতে পারবে না’ বলে তাদের প্রব্রাজনীয় কর্ম প্রদান করা উচিত মনে করেন, তিনি নীরব থাকবেন। যিনি উচিত মনে না করেন, তিনি তাঁর বক্তব্য ভাষায় প্রকাশ করতে পারেন।

আমি দ্বিতীয়বার এ বিষয়ে বলছি... আমি তৃতীয়বার এ বিষয়ে বলছি। ভন্তে সংঘ, আমার প্রস্তাব শ্রবণ করুন। এই অশ্বজিৎ ও পুনর্বসু ভিক্ষুদ্বয় কুলদূষক এবং পাপাচারী। এদের পাপাচার দেখা যাচ্ছে, শুনা যাচ্ছে। এদের দ্বারা কুলগুলো দূষিত হতে দেখা যাচ্ছে, শুনা যাচ্ছে। তাই সংঘ ‘অশ্বজিৎ ও পুনর্বসু ভিক্ষুদ্বয় কীটাগিরিতে অবস্থান করতে পারবে না’ বলে তাদের প্রব্রাজনিয় কর্ম প্রদান করছেন। সেই আয়ুষ্মান ‘অশ্বজিৎ ও পুনর্বসু ভিক্ষুদ্বয় কীটাগিরিতে অবস্থান করতে পারবে না’ বলে তাদের প্রব্রাজনীয় কর্ম প্রদান করা উচিত মনে করেন, তিনি নীরব থাকবেন। যিনি উচিত মনে না করেন, তিনি তাঁর বক্তব্য ভাষায় প্রকাশ করতে পারেন।

সিদ্ধান্ত ঘোষণা : সংঘ কর্তৃক ‘অশ্বজিৎ ও পুনর্বসু ভিক্ষুদ্বয় কীটাগিরিতে অবস্থান করতে পারবে না’ বলে তাদের প্রব্রাজনীয় কর্ম প্রদান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

দ্বাদশ প্রকার নিয়মবহির্ভূত নির্বাসনীয় কর্ম
২৫. হে ভিক্ষুগণ, তিন কারণসংযুক্ত নির্বাসনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা অসম্মুখে করা হয়, ২) জিজ্ঞেস না করে করা হয়, ৩) বিনা প্রতিজ্ঞায় করা হয়। ভিক্ষুগণ, এই তিন কারণসংযুক্ত নির্বাসনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্বাসনীয় কর্ম ধমংবিরুদ্ধ বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা বিনা অপরাধে করা হয়, ২) অদেশনাগামী অপরাধে করা হয়, ৩) দেশিত (অন্য ভিক্ষুর সম্মুখে নিজের দোষ মুক্তকণ্ঠে স্বীকার করে ক্ষমা প্রার্থনা করার) অপরাধে করা হয়। ভিক্ষুগণ, এই তিন কারণসংযুক্ত নির্বাসনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্বাসনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা দোষ জিজ্ঞেস করে করা হয়, ২) স্মরণ না করিয়ে করা হয়, ৩) দোষারোপ না করে করা হয়। এই তিন কারণসংযুক্ত নির্বাসনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্বাসনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা সম্মুখে করা হয় না, ২) অধর্মের দ্বারা করা হয়, ৩) অনৈক্যের (অর্থাৎ সংঘের একাংশ) দ্বারা করা হয়। ভিক্ষুগণ, এই তিন কারণসংযুক্ত নির্বাসনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্বাসনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা জিজ্ঞেস না করে করা হয়, ২) অধর্মের দ্বারা করা হয়, ৩) অনৈক্যের দ্বারা করা হয়। ভিক্ষুগণ, এই তিন কারণসংযুক্ত নির্বাসনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্বাসনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা বিনা প্রতিজ্ঞায় করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়। ভিক্ষুগণ, এই তিন কারণসংযুক্ত নির্বাসনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্বাসনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা বিনা অপরাধে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়। ভিক্ষুগণ, এই তিন কারণসংযুক্ত নির্বাসনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্বাসনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা অদেশনাগামী অপরাধে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়। ভিক্ষুগণ, এই তিন কারণসংযুক্ত নির্বাসনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্বাসনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা দেশিত অপরাধে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়। ভিক্ষুগণ, এই তিন কারণসংযুক্ত নির্বাসনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্বাসনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা দোষ জিজ্ঞেস না করে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়। ভিক্ষুগণ, এই তিন কারণসংযুক্ত নির্বাসনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্বাসনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা স্মরণ না করিয়ে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়। ভিক্ষুগণ, এই তিন কারণসংযুক্ত নির্বাসনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্বাসনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা দোষারোপ না করে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়। ভিক্ষুগণ, এই তিন কারণসংযুক্ত নির্বাসনীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

দ্বাদশ প্রকার নিয়মবহির্ভূত নির্বাসনীয় কর্ম সমাপ্ত।

দ্বাদশ প্রকার নিয়মসম্মত নির্বাসনীয় কর্ম
২৬. হে ভিক্ষুগণ, তিন কারণসংযুক্ত নির্বাসনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা সম্মুখে করা হয়, ২) জিজ্ঞেস করে করা হয়, ৩) প্রতিজ্ঞা করিয়ে করা হয়। ভিক্ষুগণ, এই তিন কারণসংযুক্ত নির্বাসনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্বাসনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা আপত্তি অনুসারে করা হয়, ২) দেশনাগামী অপরাধে করা হয়, ৩) অদেশিত অপরাধে করা হয়। ভিক্ষুগণ, এই তিন কারণসংযুক্ত নির্বাসনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্বাসনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা দোষ জিজ্ঞেস করে করা হয়, ২) দোষ স্মরণ করিয়ে করা হয়, ৩) দোষ আরোপ করে করা হয়। ভিক্ষুগণ, এই তিন কারণসংযুক্ত নির্বাসনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্বাসনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা সম্মুখে করা হয়, ২) ধর্মের দ্বারা করা হয়, ৩) সমগ্রের (উপস্থিত সংঘের ঐকমত্যের) দ্বারা করা হয়। ভিক্ষুগণ, এই তিন কারণসংযুক্ত নির্বাসনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্বাসনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা জিজ্ঞেস করে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়। ভিক্ষুগণ, এই তিন কারণসংযুক্ত নির্বাসনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্বাসনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা প্রতিজ্ঞা করে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়। ভিক্ষুগণ, এই তিন কারণসংযুক্ত নির্বাসনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্বাসনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা আপত্তি অনুসারে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়। ভিক্ষুগণ, এই তিন কারণসংযুক্ত নির্বাসনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্বাসনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা দেশনাগামী অপরাধে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়। ভিক্ষুগণ, এই তিন কারণসংযুক্ত নির্বাসনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্বাসনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা অদেশিত অপরাধে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়। ভিক্ষুগণ, এই তিন কারণসংযুক্ত নির্বাসনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্বাসনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা দোষ জিজ্ঞেস করে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়। ভিক্ষুগণ, এই তিন কারণসংযুক্ত নির্বাসনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্বাসনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা দোষ স্মরণ করিয়ে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়। ভিক্ষুগণ, এই তিন কারণসংযুক্ত নির্বাসনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত নির্বাসনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা দোষ আরোপ করে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়। ভিক্ষুগণ, এই তিন কারণসংযুক্ত নির্বাসনীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

দ্বাদশ প্রকার নিয়মসম্মত নির্বাসনীয় কর্ম সমাপ্ত।

চতুর্দশ প্রকার আকাঙ্ক্ষা বা ইচ্ছা করা
(নির্বাসনীয় কর্মে দণ্ডোপযোগী ভিক্ষু)

২৭. হে ভিক্ষুগণ, সংঘ ইচ্ছা করলে (তথা প্রয়োজন মনে করলে) তিন কারণযুক্ত ভিক্ষুকে নির্বাসনীয় কর্ম প্রদান করবে। সেই তিন কারণ হলো : ১) যেই ভিক্ষু ঝগড়াপরায়ণ, কলহপ্রিয়, বিবাদকারী, বৃথাবাক্যব্যয়ী ও সংঘের কাছে নিয়ত অভিযোগ উত্থাপনকারী, ২) যেই ভিক্ষু মূর্খ, অনভিজ্ঞ, বহু অপরাধে অপরাধী এবং উপদেশ অগ্রাহ্যকারী (হয়), ৩) যেই ভিক্ষু প্রব্রজিত জীবনের অযোগ্য গৃহীর সংস্পর্শে সংশ্লিষ্ট হয়ে অবস্থান করে। ভিক্ষুগণ, সংঘ ইচ্ছা করলে এ তিন কারণযুক্ত বা তিন স্বভাবী ভিক্ষুকে নির্বাসনীয় কর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণযুক্ত ভিক্ষুকে নির্বাসনীয় কর্ম প্রদান করবে। সেই তিন কারণ হলো : ১) যেই ভিক্ষু অধিশীলে শীলভ্রষ্ট হয়, ২) যেই ভিক্ষু অধিআচারে আচারভ্রষ্ট হয়, ৩) যেই ভিক্ষু অতিদৃষ্টিতে দৃষ্টিভ্রষ্ট হয়। ভিক্ষুগণ, সংঘ ইচ্ছা করলে এই তিন কারণযুক্ত ভিক্ষুকে নির্বাসনীয় কর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণযুক্ত নির্বাসনীয় কর্ম প্রদান করবে। সেই তিন কারণ হলো : ১) যেই ভিক্ষু বুদ্ধের অগুণ বর্ণনা করে, ২) যেই ভিক্ষু ধর্মের অগুণ বর্ণনা করে, ৩) যেই ভিক্ষু সংঘের অগুণ বর্ণনা করে। অর্থাৎ মিথ্যাদৃষ্টিসম্পন্ন হয়। ভিক্ষুগণ, সংঘ ইচ্ছা এই তিন কারণযুক্ত ভিক্ষুকে নির্বাসনীয় কর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণযুক্ত ভিক্ষুকে নির্বাসনীয় কর্ম প্রদান করবে। সেই তিন কারণ হলো : ১) যেই ভিক্ষু কায়িক অনাচার সংযুক্ত হবে, ২) যেই ভিক্ষু বাচনিক অনাচার সংযুক্ত হবে, ৩) যেই ভিক্ষু কায়িক-বাচনিক অনাচার সংযুক্ত হবে। ভিক্ষুগণ, সংঘ ইচ্ছা এই তিন কারণযুক্ত ভিক্ষুকে নির্বাসনীয় কর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণযুক্ত ভিক্ষুকে নির্বাসনীয় কর্ম প্রদান করবে। সেই তিন কারণ হলো : ১) যেই ভিক্ষু কায় দ্বারা প্রজ্ঞাপ্ত শিক্ষাপদ অশিক্ষা অবস্থায় (বা অভ্যাস না করে) নষ্ট তথা লঙ্ঘন করে, ২) যেই ভিক্ষু বাক্য দ্বারা প্রজ্ঞাপ্ত শিক্ষাপদ অভ্যাস না করে লঙ্ঘন করে, ৩) যেই ভিক্ষু কায়-বাক্য দ্বারা প্রজ্ঞাপ্ত শিক্ষাপদ অভ্যাস না করে লঙ্ঘন করে। ভিক্ষুগণ, সংঘ ইচ্ছা এই তিন কারণযুক্ত ভিক্ষুকে নির্বাসনীয় কর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণযুক্ত ভিক্ষুকে নির্বাসনীয় কর্ম প্রদান করবে। সেই তিন কারণ হলো : ১) যেই ভিক্ষু কায় দ্বারা মিথ্যা আজীবসম্পন্ন (অর্থকথা অনুসারে নিকৃষ্টতর বৈদ্যকর্মাদি সম্পাদন করা। যেমন, ওষুধ তৈরি, তৈলপাক ইত্যাদি কর্ম) হয়, ২) যেই ভিক্ষু বাক্য দ্বারা মিথ্যা আজীবসম্পন্ন হয়, ৩) যেই ভিক্ষু কায়-বাক্য দ্বারা মিথ্যা আজীবসম্পন্ন হয়। ভিক্ষুগণ, সংঘ ইচ্ছা এই তিন কারণযুক্ত ভিক্ষুকে নির্বাসনীয় কর্ম প্রদান করবে।

হে ভিক্ষুগণ, সংঘ ইচ্ছা করলে তিন কারণযুক্ত ভিক্ষুকে নির্বাসনীয় কর্ম প্রদান করবে। সেই তিন কারণ হলো : ১) যেই ভিক্ষু ঝগড়াপরায়ণ, কলহপ্রিয়, বিবাদকারী, বৃথা বাক্যব্যয়ী ও সংঘের কাছে নিয়ত অভিযোগ উত্থাপনকারী, ২) যেই ভিক্ষু মূর্খ, অনভিজ্ঞ, বহু অপরাধে অপরাধী এবং উপদেশ অগ্রাহ্যকারী (হয়), ৩) যেই ভিক্ষু প্রব্রজিত জীবনের অযোগ্য গৃহীর সংস্পর্শে সংশ্লিষ্ট হয়ে অবস্থান করে। ভিক্ষুগণ, সংঘ ইচ্ছা করলে এই তিনজন ভিক্ষুকে নির্বাসনীয় কর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণযুক্ত ভিক্ষুকে নির্বাসনীয় কর্ম প্রদান করবে। সেই তিন কারণ হলো : ১) যেই ভিক্ষু অধিশীলে শীলভ্রষ্ট হয়, ২) যেই ভিক্ষু অধিআচারে আচারভ্রষ্ট হয়, ৩) যেই ভিক্ষু অতিদৃষ্টিতে দৃষ্টিভ্রষ্ট হয়। ভিক্ষুগণ, সংঘ ইচ্ছা করলে এই তিনজন ভিক্ষুকে নির্বাসনীয় কর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণযুক্ত ভিক্ষুকে নির্বাসনীয় কর্ম প্রদান করবে। সেই তিন কারণ হলো : ১) যেই ভিক্ষু বুদ্ধের অগুণ বর্ণনা করে, ২) যেই ভিক্ষু ধর্মের অগুণ বর্ণনা করে, ৩) যেই ভিক্ষু সংঘের অগুণ বর্ণনা করে। অর্থাৎ মিথ্যাদৃষ্টিসম্পন্ন হয়। ভিক্ষুগণ, সংঘ ইচ্ছা এই তিন কারণযুক্ত ভিক্ষুকে নির্বাসনীয় কর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণযুক্ত ভিক্ষুকে নির্বাসনীয় কর্ম প্রদান করবে। সেই তিন কারণ হলো : ১) যেই ভিক্ষু কায়িক অনাচার সংযুক্ত হবে, ২) যেই ভিক্ষু বাচনিক অনাচার সংযুক্ত হবে, ৩) যেই ভিক্ষু কায়িক-বাচনিক অনাচার সংযুক্ত হবে। ভিক্ষুগণ, সংঘ ইচ্ছা এই তিনজন ভিক্ষুকে নির্বাসনীয় কর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণযুক্ত ভিক্ষুকে নির্বাসনীয় কর্ম প্রদান করবে। সেই তিন কারণ হলো : ১) যেই ভিক্ষু কায় দ্বারা প্রজ্ঞাপ্ত শিক্ষাপদ অশিক্ষা অবস্থায় (বা অভ্যাস না করে) নষ্ট তথা লঙ্ঘন করে, ২) যেই ভিক্ষু বাক্য দ্বারা প্রজ্ঞাপ্ত শিক্ষাপদ অভ্যাস না করে লঙ্ঘন করে, ৩) যেই ভিক্ষু কায়-বাক্য দ্বারা প্রজ্ঞাপ্ত শিক্ষাপদ অভ্যাস না করে লঙ্ঘন করে। ভিক্ষুগণ, সংঘ ইচ্ছা এই তিনজন ভিক্ষুকে নির্বাসনীয় কর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণযুক্ত ভিক্ষুকে নির্বাসনীয় কর্ম প্রদান করবে। সেই তিন কারণ হলো : ১) যেই ভিক্ষু কায় দ্বারা মিথ্যা আজীবসম্পন্ন (অর্থকথা অনুসারে নিকৃষ্টতর বৈদ্য কর্মাদি সম্পাদন করা। যেমন, ওষুধ তৈরি, তৈলপাক ইত্যাদি কর্ম) হয়, ২) যেই ভিক্ষু বাক্য দ্বারা মিথ্যা আজীবসম্পন্ন হয়, ৩) যেই ভিক্ষু কায়-বাক্য দ্বারা মিথ্যা আজীবসম্পন্ন হয়। ভিক্ষুগণ, সংঘ ইচ্ছা এই তিনজন ভিক্ষুকে নির্বাসনীয় কর্ম প্রদান করবে।

চতুর্দশ প্রকার আকাঙ্ক্ষা বা ইচ্ছা করা সমাপ্ত।

অষ্টাদশ ব্রত
(নির্বাসনীয় কর্মে দণ্ডিত ভিক্ষুর কর্তব্য)

২৮. হে ভিক্ষুগণ, নির্বাসনীয় কর্মে দণ্ডিত ভিক্ষুকে যথার্থভাবে অনুবর্তী হতে হবে। যথার্থভাবে অনুবর্তী হওয়ার নিয়ম এরূপ : ১) কাউকে উপসম্পদা প্রদান করতে পারবে না, ২) কাউকে আশ্রয় দিতে পারবে না (অর্থাৎ কাউকে নিজের আশ্রয়ে রাখতে পারবে না), ৩) শ্রামণকে দিয়ে নিজের সেবা-যত্নাদি করতে পারবে না, ৪) ভিক্ষুণীর উপদেষ্টা হওয়ার অনুমতি নিতে পারবে না, ৫) সংঘের অনুমতি মিললেও ভিক্ষুণীকে উপদেশ দিতে পারবে না, ৬) যেই অপরাধের জন্য সংঘ নির্বাসনীয় কর্ম প্রদান করেছেন, পুনরায় সেরূপ অপরাধ করতে পারবে না, ৭) সেই সমপর্যায়ের অপরাধ করতে পারবে না, ৮) সেই অপরাধের চেয়ে গুরুতর অপরাধ করতে পারবে না, ৯) বিনয়কর্মের নিন্দা (বা সমালোচনা) করতে পারবে না, ১০) কর্মকারকের (অর্থাৎ বিনয়কর্ম পরিচালনার সঙ্গে সংযুক্ত ভিক্ষু তথা কর্মবাক্য পাঠকারীকে) নিন্দা করতে পারবে না, ১১) পরিশুদ্ধ ভিক্ষুগণের (অর্থাৎ দণ্ডিত নন এমন নিরপরাধী ভিক্ষুদের) উপোসথ স্থগিত করতে পারবে না, ১২) পরিশুদ্ধ ভিক্ষুগণের প্রবারণা স্থগিত করতে পারবে না, ১৩) উপদেশের ছলে কিছু বলার থাকলেও বলতে পারবে না, ১৪) জ্ঞাত বিষয়েও কোনো আদেশ দিতে পারবে না, ১৫) কোনো আজ্ঞা বা হুকুম জারি করতে পারবে না, ১৬) দোষারোপ করতে পারবে না, ১৭) দোষ স্মরণ করিয়ে দিতে পারবে না, ১৮) ভিক্ষুদের মধ্যে ঝগড়া সৃষ্টি করে দিতে পারবে না।

নির্বাসনীয় কর্মের অষ্টাদশ ব্রত সমাপ্ত।

২৯. অতঃপর সারিপুত্র ও মৌদ্গল্যায়ন প্রমুখ ভিক্ষুসংঘ কীটাগিরি গেলেন। অমনি ‘অশ্বজিৎ ও পুনর্বসু কীটাগিরিতে অবস্থান করতে পারবে না’ বলে অশ্বজিৎ ও পুনর্বসু ভিক্ষুদ্বয়কে কীটাগিরি হতে নির্বাসনীয় কর্ম প্রদান করলেন (তথা নির্বাসিত করলেন)। সংঘ কর্তৃক নির্বাসনীয় কর্ম প্রদান করা হলেও তারা যথার্থভাবে অনুবর্তী হলো না, মান (বা অহংকারজনিত একগুঁয়েমি) ত্যাগ করলো না, দোষমুক্তির অনুরূপে চললো না, ভিক্ষুদের কাছে ক্ষমা প্রার্থনা করলো না। বরং ভিক্ষুদের নিন্দা করতে লাগলো। ভিক্ষুগণ ছন্দগামী, দ্বেষগামী, মোহগামী ও ভয়গামী বলে দোষারোপ করতে লাগলো। (তারা তথা হতে) প্রস্থান করলো (অর্থাৎ অসৌজন্যমূলকভাবে স্থান ত্যাগ করলো)। ভিক্ষুত্ব ত্যাগ করলো।

যে ভিক্ষুগণ অল্পেচ্ছু... তারা অসন্তোষ (ক্ষোভ), নিন্দা ও প্রকাশ্যে আপত্তি করতে লাগলেন, কেন অশ্বজিৎ ও পুনর্বসু ভিক্ষুদ্বয় সংঘ কর্তৃক নির্বাসনীয় কর্মে দণ্ডিত হয়েও যর্থাথভাবে অনুবর্তী হচ্ছে না? মান ত্যাগ করছে না? দোষমুক্তির অনুরূপে চলছে না? ভিক্ষুদের কাছে ক্ষমা প্রার্থনা করছে না? কেনই-বা ভিক্ষুদের নিন্দা করছে? অপবাদ দিচ্ছে? ছন্দগামী, দ্বেষগামী, মোহগামী ও ভয়গামী বলে দোষারোপ করছে? প্রস্থান করছে? ভিক্ষুত্ব ত্যাগ করছে? অতঃপর সেই ভিক্ষুগণ ভগবানকে এই বিষয় জানালেন।

ভগবান এ বিষয়ে, এ কারণে ভিক্ষুসংঘকে সমবেত করে জিজ্ঞেস করলেন, হে ভিক্ষুগণ, সত্যিই কি অশ্বজিৎ ও পুনর্বসু ভিক্ষুদ্বয় সংঘ কর্তৃক নির্বাসনীয় কর্মে দণ্ডিত হয়েও যর্থাথভাবে অনুবর্তী হয়নি? মান ত্যাগ করেনি? দোষমুক্তির অনুরূপে চলেনি? ভিক্ষুদের কাছে ক্ষমা প্রার্থনা করেনি? উপরন্তু ভিক্ষুদের নিন্দা করছে? অপবাদ দিচ্ছে? (ভিক্ষুগণ) ছন্দগামী, দ্বেষগামী, মোহগামী ও ভয়গামী বলে দোষারোপ করছে? প্রস্থান করছে? ভিক্ষুত্ব ত্যাগ করছে? ভিক্ষুগণ বললেন, হ্যাঁ ভন্তে, তা সত্য।

ভগবান এটা খুবই নিন্দনীয় অভিহিত করে বললেন, হে ভিক্ষুগণ, এ তুচ্ছ, মোঘপুরুষের পক্ষে সেটা অনুচিত... ও অকরণীয়। সেই মোঘপুরুষেরা কেনই সংঘ কর্তৃক নির্বাসনীয় কর্মে দণ্ডিত হয়েও যর্থাথভাবে অনুবর্তী হচ্ছে না? মান ত্যাগ করছে না? দোষমুক্তির অনুরূপে চলছে না? ভিক্ষুদের কাছে ক্ষমা প্রার্থনা করছে না? কেনই-বা ভিক্ষুদের নিন্দা করছে? অপবাদ দিচ্ছে? (ভিক্ষুগণ) ছন্দগামী, দ্বেষগামী, মোহগামী ও ভয়গামী বলে দোষারোপ করছে? প্রস্থান করছে? ভিক্ষুত্ব ত্যাগ করছে? ভিক্ষুগণ, তাদের এ কাজে শ্রদ্ধাহীন ব্যক্তির শ্রদ্ধা উৎপন্ন এবং শ্রদ্ধাবান ব্যক্তির শ্রদ্ধা বৃদ্ধি করতে... তদনুরূপ, তদনুযায়ী ধর্মদেশনা করলেন। এরপর ভিক্ষুদের উদ্দেশ্যে বললেন, হে ভিক্ষুগণ, তাহলে সংঘ নির্বাসনীয় কর্ম প্রত্যাহার না করুক।

অষ্টাদশ প্রকার দণ্ড অপ্রত্যাহরণীয় বিষয়
৩০. হে ভিক্ষুগণ, পাঁচ কারণযুক্ত ভিক্ষুর নির্বাসনীয় কর্ম প্রত্যাহার করা উচিত নয় (তথা প্রত্যাহার করবে না)। সেই পাঁচ কারণ হলো : ১) যেই ভিক্ষু উপসম্পদা প্রদান করে, ২) অপরজনকে আশ্রয় দেয় (বা নিজের আশ্রয়ে রাখে), ৩) শ্রামণের দ্বারা নিজের সেবা-শুশ্রূষাদি করায়), ৪) ভিক্ষুণী উপদেষ্টা হওয়ার অনুমতি প্রার্থনা করে, ৫) অনুমতি প্রাপ্ত হলে ভিক্ষুণীদের উপদেশ প্রদান করে। ভিক্ষুগণ, এই পাঁচ কারণযুক্ত ভিক্ষুর নির্বাসনীয় কর্ম প্রত্যাহার করা উচিত নয়।

ভিক্ষুগণ, অন্য পাঁচ কারণযুক্ত ভিক্ষুর নির্বাসনীয় কর্ম প্রত্যাহার করা উচিত নয়। সেই পাঁচ কারণ হলো : ১) সংঘ যেই অপরাধের জন্যে নির্বাসনীয় কর্ম প্রদান করেছেন, পুনঃ সেই অপরাধ করে, ২) সেই পর্যায়ের অন্য অপরাধ করে, ৩) তার চেয়ে গুরুতর অপরাধ করে, ৪) বিনয়কর্মের নিন্দা করে, ৫) কর্মকারকের নিন্দা করে। ভিক্ষুগণ, এই পাঁচ কারণযুক্ত ভিক্ষুর নির্বাসনীয় কর্ম প্রত্যাহার করা উচিত নয়।

ভিক্ষুগণ, আট কারণযুক্ত ভিক্ষুর নির্বাসনীয় কর্ম প্রত্যাহার করা উচিত নয়। সেই আট কারণ হলো : ১) যেই ভিক্ষু পরিশুদ্ধ ভিক্ষুর উপোসথ স্থগিত করে, ২) প্রবারণা স্থগিত করে, ৩) উপদেশের ছলে কিছু বলার থাকলে তা বলে, ৪) জ্ঞাত বিষয়ে আদেশ দেয়, ৫) আজ্ঞা বা হুকুম জারি করে, ৬) দোষারোপ করে, ৭) দোষ স্মরণ করায়, ৮) ভিক্ষুগণের মধ্যে ঝগড়া সৃষ্টি করে দেয়। ভিক্ষুগণ, এই আট কারণযুক্ত ভিক্ষুর নির্বাসনীয় কর্ম প্রত্যাহার করা উচিত নয়।

নির্বাসনীয় কর্মে অষ্টাদশ প্রকার দণ্ড অপ্রত্যাহরণীয় বিষয় সমাপ্ত।

অষ্টাদশ প্রকার দণ্ড প্রত্যাহরণীয় বিষয়
৩১. হে ভিক্ষুগণ, পাঁচ কারণযুক্ত ভিক্ষুর নির্বাসনীয় কর্ম প্রত্যাহার করা উচিত। সেই পাঁচ কারণ হলো : ১) যেই ভিক্ষু উপসম্পদা প্রদান করে না, ২) অপরজনকে আশ্রয় দেয় না, ৩) শ্রামণের দ্বারা নিজের সেবা-শুশ্রূষাদি করায় না, ৪) ভিক্ষুণী উপদেষ্টা হওয়ার অনুমতি প্রার্থনা করে না, ৫) অনুমতি প্রাপ্ত হলেও ভিক্ষুণীদের উপদেশ প্রদান করে না। ভিক্ষুগণ, এই পাঁচ কারণযুক্ত ভিক্ষুর নির্বাসনীয় কর্ম প্রত্যাহার করা উচিত।

ভিক্ষুগণ, অন্য পাঁচ কারণযুক্ত ভিক্ষুর নির্বাসনীয় কর্ম প্রত্যাহার করা উচিত। সেই পাঁচ কারণ হলো : ১) ভিক্ষুসংঘ যেই অপরাধের জন্যে নির্বাসনীয় কর্ম প্রদান করেছেন, পুনঃ সেই অপরাধ করে না, ২) তাদৃশ অন্য অপরাধ করে না, ৩) তার চেয়ে গুরুতর অপরাধ করে না, ৪) বিনয়কর্মের নিন্দা করে না, ৫) কর্মকারকের নিন্দা করে না। ভিক্ষুগণ, এই পাঁচ কারণযুক্ত ভিক্ষুর নির্বাসনীয় কর্ম প্রত্যাহার করা উচিত।

ভিক্ষুগণ, আট কারণযুক্ত ভিক্ষুর নির্বাসনীয় কর্ম প্রত্যাহার করা উচিত। সেই আট কারণ হলো : ১) যেই ভিক্ষু পরিশুদ্ধ ভিক্ষুর উপোসথ স্থগিত করেনা, ২) প্রবারণা স্থগিত করে না, ৩) উপদেশের ছলে কিছু বলার থাকলেও বলে না, ৪) জ্ঞাত বিষয়েও আদেশ দেয় না, ৫) কোনো প্রকার আজ্ঞা বা হুকুম জারি করে না, ৬) দোষারোপ করে না, ৭) দোষ স্মরণ করায় না, ৮) ভিক্ষুগণের মধ্যে ঝগড়া সৃষ্টি করে না। ভিক্ষুগণ, এই আট কারণযুক্ত ভিক্ষুর নির্বাসনীয় কর্ম প্রত্যাহার করা উচিত।

নির্বাসনীয় কর্মে অষ্টাদশ প্রকার প্রত্যাহরণীয় বিষয় সমাপ্ত।

দণ্ড প্রত্যাহার করে নেওয়ার বিধি
৩২. হে ভিক্ষুগণ, এভাবে প্রত্যাহার করবে। যেই ভিক্ষুকে সংঘ নির্বাসনীয় কর্ম প্রদান করছেন, সেই ভিক্ষু সংঘের সম্মুখে উপস্থিত হবে। অতঃপর উত্তরাসঙ্গ একাংশ করে জ্যেষ্ঠ ভিক্ষুগণের পাদ বন্দনা করে উৎকুটিকভাবে বসে দু’হাত অঞ্জলিবদ্ধ করে এরূপ বলবে : ভন্তে, সংঘ আমাকে নির্বাসনীয় কর্ম প্রদান করায় আমি সম্যকভাবে ব্রত প্রতিপালনে নিয়োজিত রয়েছি। মান ত্যাগ করেছি। দোষমুক্তির অনুরূপে চলেছি। এখন নির্বাসনীয় কর্ম প্রত্যাহারের প্রার্থনা করছি।

দ্বিতীয়বার ভন্তে সংঘ,... প্রার্থনা করছি। তৃতীয়বার ভন্তে সংঘ,... প্রার্থনা করছি।

এবার উপস্থিত ভিক্ষুসংঘের মধ্য থেকে একজন দক্ষ ও যোগ্য ভিক্ষু সংঘকে এ প্রস্তাব জ্ঞাপন করবেন।

প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই নামীয় ভিক্ষু (দণ্ডিত ভিক্ষুর নাম উল্লেখ করে) সংঘ কর্তৃক নির্বাসনীয় কর্মে দণ্ডিত হয়ে সম্যকভাবে ব্রত প্রতিপালনে নিয়োজিত রয়েছেন, মান ত্যাগ করেছেন, দোষমুক্তির অনুরূপে চলেছেন। এখন তিনি নির্বাসনীয় কর্ম প্রত্যাহারের প্রার্থনা করছেন। সংঘের যদি এখন উপযুক্ত সময় মনে হয়, তাহলে সংঘ এই নামীয় ভিক্ষুর নির্বাসনীয় কর্ম প্রত্যাহার করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই নামীয় ভিক্ষু সংঘ কর্তৃক নির্বাসনীয় কর্মে দণ্ডিত হয়ে সম্যকভাবে ব্রত প্রতিপালনে নিয়োজিত রয়েছেন, মান ত্যাগ করেছেন, দোষমুক্তির অনুরূপে চলেছেন। এখন তিনি নির্বাসনীয় কর্ম প্রত্যাহারের প্রার্থনা করছেন। তাই সংঘ এই নামীয় ভিক্ষুর নির্বাসনীয় কর্ম প্রত্যাহার করছেন। যেই আয়ুষ্মান এই নামীয় ভিক্ষুর নির্বাসনীয় কর্ম প্রত্যাহার করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

আমি দ্বিতীয়বার এ বিষয়ে বলছি... আমি তৃতীয়বার এ বিষয়ে বলছি। ভন্তে সংঘ, আমার প্রস্তাব শ্রবণ করুন। এই নামীয় ভিক্ষু সংঘ কর্তৃক নির্বাসনীয় কর্মে দণ্ডিত হয়ে সম্যকভাবে ব্রত প্রতিপালনে নিয়োজিত রয়েছেন, মান ত্যাগ করেছেন, দোষমুক্তির অনুরূপে চলেছেন। এখন তিনি নির্বাসনীয় কর্ম প্রত্যাহারের প্রার্থনা করছেন। তাই সংঘ এই নামীয় ভিক্ষুর নির্বাসনীয় কর্ম প্রত্যাহার করছেন। যেই আয়ুষ্মান এই নামীয় ভিক্ষুর নির্বাসনীয় কর্ম প্রত্যাহার করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন

সিদ্ধান্ত ঘোষণা : সংঘ কর্তৃক এ নামীয় ভিক্ষুর নির্বাসনীয় কর্ম প্রত্যাহার করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

নির্বাসনীয় কর্ম (প্রব্রাজনীয় কর্ম) সমাপ্ত।


 

৪. প্রতিস্মরণীয় (মিটমাট) কর্ম
৩৩. সে-সময় আয়ুষ্মান সুধর্ম মচ্ছিকা-বনসণ্ডে চিত্র গৃহপতির কুলগুরু, আবাসিক (অর্থাৎ গৃহপতির দানকৃত আরামে বা কুটিরে অবস্থানকারী), নতুন বিহার নির্মাণকাজে ধর্মোপদেষ্টা (নবকম্মিকো) ও নিয়মিত ভোজনলাভী (ধুবভত্তিকো) ভিক্ষু ছিলেন। যার দরুন চিত্র গৃহপতি যখন একসংঘ ভিক্ষু কিংবা বহুসংখ্যক ভিক্ষু অথবা একজন ভিক্ষুকে নিমন্ত্রণ করতে ইচ্ছা করেন, তখন আয়ুষ্মান সুধর্মকে না জানিয়ে সেই ভিক্ষুদের নিমন্ত্রণ করেন না।

একদা আয়ুষ্মান সারিপুত্র, আয়ুষ্মান মহামৌদ্গল্যায়ন, আয়ুষ্মান মহাকাত্যায়ন, আয়ুষ্মান মহাকোট্ঠিত, আয়ুষ্মান মহাকপ্পিন, আয়ুষ্মান মহাচুন্দ, আয়ুষ্মান অনুরুদ্ধ, আয়ুষ্মান রেবত, আয়ুষ্মান উপালী, আয়ুষ্মান আনন্দ, আয়ুষ্মান রাহুলপ্রমুখ বহু স্থবির ভিক্ষু কাশীতে বিচরণ করতে করতে মচ্ছিকা-বনসণ্ডে এসে পৌঁছলেন। গৃহপতি চিত্র শুনতে পেলেন যে বহু স্থবির ভিক্ষু নাকি মচ্ছিকা-বনসণ্ডে উপস্থিত হয়েছেন। অমনি তিনি সেসব স্থবির ভিক্ষুগণের কাছে উপস্থিত হলেন। শ্রদ্ধাভিবাদন জানিয়ে একপার্শ্বে বসে পড়লেন। আয়ুষ্মান সারিপুত্র গৃহপতি চিত্রকে ধর্মদেশনায় প্রণোদিত, পরিতৃপ্ত, উৎসাহিত ও সম্প্রহৃষ্ট করলেন।

আয়ুষ্মান সারিপুত্রের ধর্মদেশনায় প্রণোদিত, পরিতৃপ্ত, উৎসাহিত ও সম্প্রহৃষ্ট গৃহপতি চিত্র স্থবির ভিক্ষুগণকে এরূপ বললেন, “ভন্তে, আগামীকাল আমার বাড়িতে স্থবিরগণ অভ্যাগতদের জন্য প্রদত্ত অন্ন গ্রহণ করুন।” স্থবিরগণ মৌনভাবে সম্মতি জ্ঞাপন করলেন। চিত্র গৃহপতি স্থবির ভিক্ষুগণের সম্মতি জ্ঞাত হয়ে আসন হতে উঠে শ্রদ্ধাভিবাদন জানালেন। তাঁদের পুরোভাগে দক্ষিণপার্শ্ব করে রেখে আয়ুষ্মান সুধর্মের কাছে উপস্থিত হলেন। আয়ুষ্মান সুধর্মকে শ্রদ্ধাভিবাদন জানিয়ে একপার্শ্বে দাঁড়িয়ে বললেন, আর্য আয়ুষ্মান সুধর্ম, আগামীকাল স্থবিরগণের সঙ্গে আমার বাড়িতে অন্ন গ্রহণে সম্মতি প্রদান করুন। তখন আয়ুষ্মান সুধর্ম ভাবলেন, পূর্বে এই চিত্র গৃহপতি যখন একসংঘ ভিক্ষু বা বহুসংখ্যক ভিক্ষু অথবা একজন ভিক্ষুকে নিমন্ত্রণ করতে ইচ্ছা করতেন, তখন আমাকে না জানিয়ে সেই ভিক্ষুদের নিমন্ত্রণ করতেন না। অথচ আজ তিনি আমাকে না জানিয়ে স্থবির ভিক্ষুগণকে নিমন্ত্রণ করছেন। এই চিত্র গৃহপতির তো আমার প্রতি অন্য মনোভাব উদয় হয়েছে। এখন তিনি আর আমায় প্রত্যাশা করছেন না, আমার প্রতি অসন্তুষ্ট বা ভাবাবেগহীন হয়ে পড়েছেন। এই ভেবে গৃহপতি চিত্রকে বললেন, দেখুন গৃহপতি, আমি সম্মতি দিতে পারছি না। দ্বিতীয়বার, তৃতীয়বারও গৃহপতি চিত্র আয়ুষ্মান সুধর্মকে বললেন, ভন্তে আর্য সুধর্ম, আগামীকাল স্থবিরগণের সঙ্গে আমার বাড়িতে অন্ন গ্রহণে সম্মতি জ্ঞাপন করুন। তবুও সুধর্ম বললেন, গৃহপতি, আমি সম্মতি দিতে পারছি না। অতঃপর চিত্র গৃহপতি মনে মনে ভাবলেন, ‘আর্য সুধর্ম নিমন্ত্রণ গ্রহণ করুক বা না করুক, আমার কী করতে পারবেন’। এরপর সুধর্মকে শ্রদ্ধাভিবাদন জানিয়ে প্রদক্ষিণ করে প্রস্থান করলেন।

৩৪. চিত্র গৃহপতি সেই রাত শেষ হতেই স্থবির ভিক্ষুদের জন্য উৎকৃষ্ট খাদ্য-ভোজ্য প্রস্তুত করলেন। ‘স্থবির ভিক্ষুগণের জন্য চিত্র গৃহপতি কী প্রস্তুত করলেন দেখব’ ভেবে আয়ুষ্মান সুধর্ম পূর্বাহ্ণে পাত্র-চীবর ধারণ করে চিত্র গৃহপতির বাড়িতে গিয়ে পৌঁছলেন। প্রস্তুত আসনে উপবেশন করলেন। গৃহপতি চিত্র আয়ুষ্মান সুধর্মের সামনে এসে শ্রদ্ধাভিবাদন জানিয়ে একপার্শ্বে বসলেন। অমনি গৃহপতি চিত্রকে লক্ষ করে আয়ুষ্মান সুধর্ম বললেন, গৃহপতি, আপনি প্রভুত খাদ্য-ভোজ্য প্রস্তুত করেছেন। কিন্তু এখানে তো একটি দ্রব্য-তিল-সঙ্গুলিকা[1] (তিলের তৈরি একপ্রকার পিষ্টক) নেই দেখছি। (গৃহপতি চিত্র বললেন) ভন্তে, বুদ্ধবাক্যে বহু রত্ন বিদ্যমান থাকলেও আর্য সুধর্ম কেবল এই তিল-সঙ্গুলিকার কথা বললেন। ভন্তে, অতীতে দাক্ষিণাত্যের বণিকেরা পূর্বপ্রদেশে বাণিজ্য করতে যায়। তারা সেখান থেকে ফেরার সময় একটি মুরগি নিয়ে আসে। সেই মুরগি একটি কাকের সঙ্গে বাস করে। তাতে এক শাবকের জন্ম হয়। সেই মুরগির ছানাটি যখন কাকের মতো শব্দ করতে চাইতো, তখন কাক-মুরগির মতন শব্দ করতো। আর যখন সেই মুরগির ছানাটি মুরগির মতো শব্দ করতে চাইতো তখন মুরগি-কাকের মতন শব্দ করতো। ঠিক তদ্রূপ ভন্তে, বুদ্ধবাক্যে বহু রত্ন বিদ্যমান থাকলেও আর্য সুধর্ম তিল-সঙ্গুলিকার কথাই[2] বললেন। (আয়ুষ্মান রেগে গিয়ে বললেন) গৃহপতি, আপনি আমাকে অবজ্ঞা করছেন, আমায় তিরস্কার করছেন। গ্রহণ করুন আপনার আবাস, আমি এখান থেকে চলে যাচ্ছি। গৃহপতি চিত্র বললেন, ভন্তে, আমি আর্য সুধর্মকে অবজ্ঞা, তিরস্কার করছি না। আর্য সুধর্ম মচ্ছিকা-বনসণ্ডে অবস্থান করুন। এই অম্বাটক বন খুবই রমণীয়। আমি আর্য সুধর্মের চীবর, ভোজন, শয়নাসন এবং ওষুধ-পথ্যাদি বিষয়ে সদা তৎপর থাকব। দ্বিতীয়বার, তৃতীয়বারের মতন একই প্রার্থনা করলেন গৃহপতি চিত্র। কিন্তু আয়ুষ্মান সুধর্ম তাতে কর্ণপাত করলেন না। চিত্র গৃহপতিকে পুনঃ এরূপ বললেন, গৃহপতি, আপনি আমাকে অবজ্ঞা করছেন, আমায় তিরস্কার করছেন। গ্রহণ করুন আপনার আবাস, আমি চলে যাচ্ছি। এবার গৃহপতি চিত্র বললেন, ভন্তে, আর্য সুধর্ম কোথায় যাবেন? সুধর্ম বললেন, গৃহপতি, আমি ভগবানকে দর্শন করার জন্য শ্রাবস্তীতে যাবো। “তাহলে ভন্তে, আপনি যা বলেছেন এবং আমি যা বলেছি, সেসবই ভগবানের কাছে নিবেদন করবেন। এতে আর্য সুধর্মের এ মচ্ছিকা-বনসণ্ড প্রত্যাবর্তন করা নিশ্চয়ই আশ্চর্যের কিছু হবে না।”

৩৫. অতঃপর আয়ুষ্মান সুধর্ম শয্যাসন সামলিয়ে পাত্র-চীবর ধারণ করে শ্রাবস্তীর উদ্দেশ্যে যাত্রা করলেন। অনুক্রমে শ্রাবস্তীতে অনাথপিণ্ডিক শ্রেষ্ঠীর দানকৃত জেতবন বিহারে ভগবানের নিকট উপস্থিত হলেন। ভগবানকে শ্রদ্ধাভিবাদন জানিয়ে একপার্শ্বে বসে পড়লেন। এরপর আয়ুষ্মান সুধর্ম নিজে যা বলেছেন এবং গৃহপতি চিত্র যা বলেছেন, সেসবই ভগবানের কাছে নিবেদন করলেন।

ভগবান সেটা খুবই নিন্দনীয় অভিহিত করে বললেন, হে মোঘপুরুষ, তোমার ব্যবহার অনুচিত, অনুপযুক্ত, অনুপযোগী, অশ্রমণোচিত, অবিহিত ও অকরণীয়। কেন তুমি শ্রদ্ধাবান দায়ক, শাসনকর্মী ও সংঘসেবক চিত্র গৃহপতিকে হীনবাক্যে নিন্দা করেছ, বিদ্রুপ করেছ? তোমার এ কাজে শ্রদ্ধাহীন ব্যক্তির শ্রদ্ধা উৎপন্ন এবং শ্রদ্ধাবান ব্যক্তির শ্রদ্ধা বৃদ্ধি করতে... তদনুযায়ী ধর্মদেশনা করলেন। এরপর ভিক্ষুদের উদ্দেশ্যে বললেন, হে ভিক্ষুগণ, তাহলে সংঘ সুধর্ম ভিক্ষুকে প্রতিস্মরণীয় কর্ম প্রদান করুক। তাকে চিত্র গৃহপতির কাছে ক্ষমা চাইতে হবে।

দণ্ড প্রদানের নিয়ম
হে ভিক্ষুগণ, এভাবেই তা করতে হবে। প্রথমে সুধর্ম ভিক্ষুকে তার দোষ জানাবে। জানিয়ে স্মরণ করাবে। স্মরণ করিয়ে দোষ আরোপ করবে। দোষ আরোপ করিয়ে উপস্থিত ভিক্ষুসংঘের মধ্য থেকে একজন দক্ষ ও যোগ্য ভিক্ষু সংঘের কাছে এ প্রস্তাব জ্ঞাপন করবেন।

৩৬. প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই সুধর্ম ভিক্ষু শ্রদ্ধাবান ও ধর্মের প্রতি প্রসন্নদায়ক, শাসনকর্মী এবং সংঘসেবক চিত্র গৃহপতিকে হীনবাক্যে নিন্দা ও বিদ্রুপ করেছেন। এখন সংঘের যদি উপযুক্ত সময় মনে হয়, তাহলে সংঘ ‘চিত্র গৃহপতির কাছে তোমাকে ক্ষমা চাইতে হবে’ বলে সুধর্ম ভিক্ষুকে প্রতিস্মরণীয় কর্ম প্রদান করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই সুধর্ম ভিক্ষু শ্রদ্ধাবান ও ধর্মের প্রতি প্রসন্ন দায়ক, শাসনকর্মী এবং সংঘসেবক চিত্র গৃহপতিকে হীনবাক্যে নিন্দা, বিদ্রুপ করেছেন। তাই সংঘ ‘চিত্র গৃহপতির কাছে তোমাকে ক্ষমা চাইতে হবে’ বলে সুধর্মকে প্রতিস্মরণীয় কর্ম প্রদান করছেন। যেই আয়ুষ্মান ‘চিত্র গৃহপতির কাছে তোমাকে ক্ষমা চাইতে হবে’ বলে প্রতিস্মরণীয় কর্ম প্রদান করা উচিত মনে করেন, তিনি নীরব থাকবেন। যিনি উচিত মনে না করেন, তিনি তাঁর বক্তব্য ভাষায় প্রকাশ করতে পারেন।

আমি দ্বিতীয়বার এ বিষয়ে বলছি। ভন্তে সংঘ, আমার... আমি তৃতীয়বার এ বিষয়ে বলছি। ভন্তে সংঘ, আমার প্রস্তাব শ্রবণ করুন। এই সুধর্ম ভিক্ষু শ্রদ্ধাবান ও ধর্মের প্রতি প্রসন্ন দায়ক, শাসনকর্মী এবং সংঘসেবক চিত্র গৃহপতিকে হীনবাক্যে নিন্দা, বিদ্রুপ করেছেন। তাই সংঘ ‘চিত্র গৃহপতির কাছে তোমাকে ক্ষমা চাইতে হবে’ বলে সুধর্মকে প্রতিস্মরণীয় কর্ম প্রদান করছেন। যেই আয়ুষ্মান ‘চিত্র গৃহপতির কাছে তোমাকে ক্ষমা চাইতে হবে’ বলে প্রতিস্মরণীয় কর্ম প্রদান করা উচিত মনে করেন, তিনি নীরব থাকবেন। যিনি উচিত মনে না করেন, তিনি তাঁর বক্তব্য ভাষায় প্রকাশ করতে পারেন।

সিদ্ধান্ত ঘোষণা : সংঘ কর্তৃক ‘চিত্র গৃহপতির কাছে তোমাকে ক্ষমা চাইতে হবে’ বলে সুধর্ম ভিক্ষুকে প্রতিস্মরণীয় কর্ম প্রদান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

দ্বাদশ প্রকার নিয়মবহির্ভূত প্রতিস্মরণীয় কর্ম
৩৭. হে ভিক্ষুগণ, তিন কারণসংযুক্ত প্রতিস্মরণীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা (দোষীর) অসম্মুখে বা অনুপস্থিতিতে (দণ্ডপ্রদান) করা হয়, ২) জিজ্ঞেস না করে করা হয়, ৩) বিনা প্রতিজ্ঞায় করা হয়। ভিক্ষুগণ, এই তিন কারণসংযুক্ত প্রতিস্মরণীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত প্রতিস্মরণীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা বিনা অপরাধে করা হয়, ২) অদেশনাগামী অপরাধে করা হয়, ৩) দেশিত (অন্য ভিক্ষুর সম্মুখে নিজের দোষ মুক্তকণ্ঠে স্বীকার করে ক্ষমা প্রার্থনা করার) অপরাধে করা হয়। ভিক্ষুগণ, এই তিন কারণসংযুক্ত প্রতিস্মরণীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত প্রতিস্মরণীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা দোষ জিজ্ঞেস না করে করা হয়, ২) যা স্মরণ না করিয়ে করা হয়, ৩) যা দোষারোপ না করে করা হয়। এই তিন কারণসংযুক্ত প্রতিস্মরণীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত প্রতিস্মরণীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা সম্মুখে করা হয় না, ২) অধর্মের দ্বারা করা হয়, ৩) অনৈক্যের (অর্থাৎ সংঘের একাংশ) দ্বারা করা হয়। ভিক্ষুগণ, এই তিন কারণসংযুক্ত প্রতিস্মরণীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত প্রতিস্মরণীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা জিজ্ঞেস না করে করা হয়, ২) অধর্মের দ্বারা করা হয়, ৩) অনৈক্যের দ্বারা করা হয়। ভিক্ষুগণ, এই তিন কারণসংযুক্ত প্রতিস্মরণীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত প্রতিস্মরণীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা বিনা প্রতিজ্ঞায় করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়। ভিক্ষুগণ, এই তিন কারণসংযুক্ত প্রতিস্মরণীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত প্রতিস্মরণীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা বিনা অপরাধে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়। ভিক্ষুগণ, এই তিন কারণসংযুক্ত প্রতিস্মরণীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত প্রতিস্মরণীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা অদেশনাগামী অপরাধে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়। ভিক্ষুগণ, এই তিন কারণসংযুক্ত প্রতিস্মরণীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত প্রতিস্মরণীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা দেশিত অপরাধে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়। ভিক্ষুগণ, এই তিন কারণসংযুক্ত প্রতিস্মরণীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত প্রতিস্মরণীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা দোষ জিজ্ঞেস না করে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়। ভিক্ষুগণ, এই তিন কারণসংযুক্ত প্রতিস্মরণীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত প্রতিস্মরণীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা স্মরণ না করিয়ে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়। ভিক্ষুগণ, এই তিন কারণসংযুক্ত প্রতিস্মরণীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত প্রতিস্মরণীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা দোষারোপ না করে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়। ভিক্ষুগণ, এই তিন কারণসংযুক্ত প্রতিস্মরণীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

দ্বাদশ প্রকার নিয়মবহির্ভূত প্রতিস্মরণীয় কর্ম সমাপ্ত।

দ্বাদশ প্রকার নিয়মসম্মত প্রতিস্মরণীয় কর্ম
৩৮. হে ভিক্ষুগণ, তিন কারণসংযুক্ত প্রতিস্মরণীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা সম্মুখে করা হয়, ২) জিজ্ঞেস করে করা হয়, ৩) প্রতিজ্ঞা করিয়ে করা হয়। ভিক্ষুগণ, এই তিন কারণসংযুক্ত প্রতিস্মরণীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত প্রতিস্মরণীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা আপত্তি অনুসারে করা হয়, ২) দেশনাগামী অপরাধে করা হয়, ৩) অদেশিত অপরাধে করা হয়। ভিক্ষুগণ, এই তিন কারণসংযুক্ত প্রতিস্মরণীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত প্রতিস্মরণীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা দোষ জিজ্ঞেস করে করা হয়, ২) দোষ স্মরণ করিয়ে করা হয়, ৩) দোষ আরোপ করে করা হয়। ভিক্ষুগণ, এই তিন কারণসংযুক্ত প্রতিস্মরণীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত প্রতিস্মরণীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা সম্মুখে করা হয়, ২) ধর্মের দ্বারা করা হয়, ৩) সমগ্রের (উপস্থিত সংঘের ঐকমত্যের) দ্বারা করা হয়। ভিক্ষুগণ, এই তিন কারণসংযুক্ত প্রতিস্মরণীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত প্রতিস্মরণীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা জিজ্ঞেস করে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়। ভিক্ষুগণ, এই তিন কারণসংযুক্ত প্রতিস্মরণীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত প্রতিস্মরণীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা প্রতিজ্ঞা করে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়। ভিক্ষুগণ, এই তিন কারণসংযুক্ত প্রতিস্মরণীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত প্রতিস্মরণীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা আপত্তি অনুসারে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়। ভিক্ষুগণ, এই তিন কারণসংযুক্ত প্রতিস্মরণীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত প্রতিস্মরণীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা দেশনাগামী অপরাধে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়। ভিক্ষুগণ, এই তিন কারণসংযুক্ত প্রতিস্মরণীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত প্রতিস্মরণীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা অদেশিত অপরাধে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়। ভিক্ষুগণ, এই তিন কারণসংযুক্ত প্রতিস্মরণীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত প্রতিস্মরণীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা দোষ জিজ্ঞেস করে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়। ভিক্ষুগণ, এই তিন কারণসংযুক্ত প্রতিস্মরণীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত প্রতিস্মরণীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা দোষ স্মরণ করিয়ে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়। ভিক্ষুগণ, এই তিন কারণসংযুক্ত প্রতিস্মরণীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত প্রতিস্মরণীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা দোষ আরোপ করে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়। ভিক্ষুগণ, এই তিন কারণসংযুক্ত প্রতিস্মরণীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

দ্বাদশ প্রকার নিয়মসম্মত প্রতিস্মরণীয় কর্ম সমাপ্ত।

চার প্রকারের আকাঙ্ক্ষা বা ইচ্ছা করা
(প্রতিস্মরণীয় কর্মে দণ্ডোপযোগী ভিক্ষু)

৩৯. হে ভিক্ষুগণ, সংঘ ইচ্ছা করলে পাঁচ কারণযুক্ত ভিক্ষুকে প্রতিস্মরণীয় কর্ম প্রদান করবে। সেই পাঁচ কারণ হলো : ১) যেই ভিক্ষু গৃহীদের অলাভের চেষ্ট করে, ২) গৃহীদের অনর্থের চেষ্টা করে, ৩) গৃহীদের অনাবাসের (বা আবাস অলাভের) চেষ্টা করে, ৪) গৃহীদের অবজ্ঞা, তিরস্কার করে, ৫) গৃহীদের মধ্যে বিচ্ছেদ সৃষ্টি করে দেয়। ভিক্ষুগণ, সংঘ ইচ্ছা করলে এই পাঁচ কারণযুক্ত ভিক্ষুকে প্রতিস্মরণীয় কর্ম প্রদান করবে।

ভিক্ষুগণ, সংঘ ইচ্ছা করলে অন্য পাঁচ কারণযুক্ত ভিক্ষুকে প্রতিস্মরণীয় কর্ম প্রদান করবে। সেই পাঁচ কারণ হলো : ১) যেই ভিক্ষু গৃহীর সম্মুখে বুদ্ধের অগুণ বর্ণনা করে, ২) গৃহীর সম্মুখে ধর্মের অগুণ বর্ণনা করে, ৩) গৃহীর সম্মুখে সংঘের অগুণ বর্ণনা করে, ৪) গৃহীদের হীনবাক্যে নিন্দা, বিদ্রুপ করে, ৫) গৃহীদের দেওয়া ধর্মসঙ্গত প্রতিশ্রুতি পূরণ (বা রক্ষা) করে না। ভিক্ষুগণ, সংঘ ইচ্ছা করলে এই পাঁচ কারণযুক্ত ভিক্ষুকে প্রতিস্মরণীয় কর্ম প্রদান করবে।

হে ভিক্ষুগণ, সংঘ ইচ্ছা করলে অন্য পাঁচ কারণযুক্ত ভিক্ষুকে প্রতিস্মরণীয় কর্ম প্রদান করবে। সেই পাঁচ কারণ হলো : ১) যেই ভিক্ষু গৃহীদের অলাভের চেষ্ট করে, ২) গৃহীদের অনর্থের চেষ্টা করে, ৩) গৃহীদের আবাস অলাভের চেষ্টা করে, ৪) গৃহীদের অবজ্ঞা, তিরস্কার করে, ৫) গৃহীদের মধ্যে বিচ্ছেদ সৃষ্টি করে দেয়। ভিক্ষুগণ, সংঘ ইচ্ছা করলে এই পাঁচ কারণযুক্ত ভিক্ষুকে প্রতিস্মরণীয় কর্ম প্রদান করবে।

ভিক্ষুগণ, সংঘ ইচ্ছা করলে অন্য পাঁচ কারণযুক্ত ভিক্ষুকে প্রতিস্মরণীয় কর্ম প্রদান করবে। সেই পাঁচ কারণ হলো : ১) যেই ভিক্ষু গৃহীদের সম্মুখে বুদ্ধের অগুণ বর্ণনা করে, ২) গৃহীদের সম্মুখে ধর্মের অগুণ বর্ণনা করে, ৩) গৃহীদের সম্মুখে সংঘের অগুণ বর্ণনা করে, ৪) গৃহীদের হীনবাক্যে নিন্দা, বিদ্রুপ করে, ৫) গৃহীদের দেওয়া ধর্মসঙ্গত রক্ষা করে না। ভিক্ষুগণ, সংঘ ইচ্ছা করলে এই পাঁচজন ভিক্ষুকে প্রতিস্মরণীয় কর্ম প্রদান করবে।

অষ্টাদশ ব্রত
(প্রতিস্মরণীয় কর্মে দণ্ডিত ভিক্ষুর কর্তব্য)

৪০. হে ভিক্ষুগণ, প্রতিস্মরণীয় কর্মে দণ্ডিত ভিক্ষুকে যথার্থভাবে অনুবর্তী হতে হবে। যথার্থভাবে অনুবর্তী হওয়ার নিয়ম এরূপ : ১) কাউকে উপসম্পদা প্রদান করতে পারবে না, ২) কাউকে আশ্রয় দিতে পারবে না (অর্থাৎ কাউকে নিজের আশ্রয়ে রাখতে পারবে না), ৩) শ্রামণকে দিয়ে নিজের সেবা-যত্নাদি করতে পারবে না, ৪) ভিক্ষুণীর উপদেষ্টা হওয়ার অনুমতি নিতে পারবে না, ৫) সংঘের অনুমতি মিললেও ভিক্ষুণীকে উপদেশ দিতে পারবে না, ৬) যেই অপরাধের জন্য সংঘ নির্বাসনীয় কর্ম প্রদান করেছেন, পুনরায় সেরূপ অপরাধ করতে পারবে না, ৭) সেই সমপর্যায়ের অপরাধ করতে পারবে না, ৮) সেই অপরাধের চেয়ে গুরুতর অপরাধ করতে পারবে না, ৯) বিনয়কর্মের নিন্দা (বা সমালোচনা) করতে পারবে না, ১০) কর্মকারকের (অর্থাৎ বিনয়কর্ম পরিচালনার সঙ্গে সংযুক্ত ভিক্ষু তথা কর্মবাক্য পাঠকারীকে) নিন্দা করতে পারবে না, ১১) পরিশুদ্ধ ভিক্ষুগণের (অর্থাৎ দণ্ডিত নন এমন নিরপরাধী ভিক্ষুদের) উপোসথ স্থগিত করতে পারবে না, ১২) পরিশুদ্ধ ভিক্ষুগণের প্রবারণা স্থগিত করতে পারবে না, ১৩) উপদেশের ছলে কিছু বলার থাকলেও বলতে পারবে না, ১৪) জ্ঞাত বিষয়েও কোনো আদেশ দিতে পারবে না, ১৫) কোনো আজ্ঞা বা হুকুম জারি করতে পারবে না, ১৬) দোষারোপ করতে পারবে না, ১৭) দোষ স্মরণ করিয়ে দিতে পারবে না, ১৮) ভিক্ষুদের মধ্যে ঝগড়া সৃষ্টি করে দিতে পারবে না।

প্রতিস্মরণীয় কর্মে অষ্টাদশ প্রকার ব্রত সমাপ্ত।

৪১. অতঃপর সংঘ সুধর্ম ভিক্ষুকে “তুমি চিত্র গৃহপতির কাছে গিয়ে ক্ষমা চেয়ে নাও” বলে প্রতিস্মরণীয় কর্ম (দণ্ড) প্রদান করলেন। সংঘ তাকে প্রতিস্মরণীয় কর্ম প্রদান করায় সুধর্ম মচ্ছিকা-বনসণ্ডে ফিরে গেলেন। তবে মৌন রইলেন, চিত্র গৃহপতির কাছে ক্ষমা চেয়ে নিতে পারলেন না। কিছুদিন পর পুনঃ শ্রাবস্তীতে ফিরে আসলেন। ভিক্ষুগণ তাকে জিজ্ঞেস করলেন, বন্ধু, সুধর্ম, আপনি গৃহপতি চিত্রের কাছে ক্ষমা চেয়েছেন কি? সুধর্ম বললেন, বন্ধু, আমি মচ্ছিকা-বনসণ্ডে গিয়ে মৌন রয়েছিলাম, চিত্র গৃহপতির কাছে ক্ষমা চেয়ে নিতে সক্ষম হইনি। ভিক্ষুগণ ভগবানকে বিষয়টি জানালেন... হে ভিক্ষুগণ, তাহলে সংঘ চিত্র গৃহপতির কাছে ক্ষমা চেয়ে নেওয়ার জন্য সুধর্ম ভিক্ষুকে একজন অনুদূত প্রদান করুক। ভিক্ষুগণ, এভাবে প্রদান করবে। প্রথমে গমনেচ্ছু ভিক্ষুর মত জিজ্ঞেস করবে। এরপর উপস্থিত ভিক্ষুসংঘের মধ্য থেকে একজন দক্ষ এবং সমর্থ ভিক্ষু সংঘকে এ প্রস্তাব জ্ঞাপন করবেন।

অনুদূত প্রদানের নিয়ম
প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। যদি সংঘের উপযুক্ত সময় মনে হয়, তাহলে সংঘ অমুক নামীয় ভিক্ষুকে চিত্র গৃহপতির কাছে ক্ষমা চিয়ে নেওয়ার জন্য সুধর্ম ভিক্ষুর অনুদূত প্রদান করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। চিত্র গৃহপতির কাছে ক্ষমা চেয়ে নেওয়ার জন্য সংঘ অমুক নামীয় ভিক্ষুকে সুধর্ম ভিক্ষুর অনুদূত হিসেবে প্রদান করছেন। যেই আয়ুষ্মান চিত্র গৃহপতির কাছে ক্ষমা চেয়ে নেওয়ার জন্য অমুক নামীয় ভিক্ষুকে সুধর্ম ভিক্ষুর হিসেবে অনুদূত প্রদান করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

সিদ্ধান্ত ঘোষণা : চিত্র গৃহপতির কাছে ক্ষমা চেয়ে নেওয়ার জন্য সংঘ কর্তৃক অমুক নামীয় ভিক্ষুকে সুধর্ম ভিক্ষুর অনুদূত হিসেবে প্রদান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

৪২. হে ভিক্ষুগণ, তাহলে সুধর্ম ভিক্ষুকে এই অনুদূতসহ মচ্ছিকা-বনসণ্ডে গিয়ে চিত্র গৃহপতির কাছে ‘গৃহপতি ক্ষমা করুন; আমি আপনাকে প্রসন্ন করছি’ বলে ক্ষমা চেয়ে নিতে হবে। এরূপ বলাতে যদি ক্ষমা করেন তাহলে ভালো; যদি ক্ষমা না করেন, তাহলে অনুদূত ভিক্ষুকে বলতে হবে : গৃহপতি, এই ভিক্ষুকে ক্ষমা করুন, আপনাকে প্রসন্ন করছেন (ইনি)। এরূপ বলাতে যদি ক্ষমা করেন তাহলে ভালো; যদি ক্ষমা না করেন তাহলে অনুদূত ভিক্ষুকে পুনঃ বলতে হবে : গৃহপতি, সংঘের কথায় এই ভিক্ষুকে ক্ষমা করুন। এরূপ বলাতে ক্ষমা করলে ভালো; যদি ক্ষমা না করেন তাহলে অনুদূত ভিক্ষু সুধর্ম ভিক্ষুকে চিত্র গৃহপতির দর্শন ও শ্রবণ উপযোগী স্থানে (সহজ কথায়, চিত্র গৃহপতি দেখতে ও শুনতে পাই মতন স্থানে) উত্তরাসঙ্গ (পরিধেয় চীবর) একাংশ করে উৎকুটিকভাবে বসে দু’হাত অঞ্জলিবদ্ধ করে আপত্তি দেশনা (অপরাধ স্বীকার) করাতে হবে।

অতঃপর আয়ুষ্মান সুধর্ম অনুদূতসহ মচ্ছিকা-বনসণ্ডে গিয়ে চিত্র গৃহপতি হতে ক্ষমা চেয়ে নিলেন। তিনি সম্যকভাবে ব্রত প্রতিপালনে রত হলেন। মান ত্যাগ করলেন। দোষমুক্তির অনুরূপে চলতে লাগলেন। এক পর্যায়ে তিনি ভিক্ষুসংঘের কাছে গিয়ে বললেন, বন্ধুগণ, সংঘ আমাকে প্রতিস্মরণীয় কর্ম প্রদান করায় আমি সম্যকভাবে ব্রত প্রতিপালনে রত রয়েছি। মান ত্যাগ করেছি। দোষমুক্তির অনুরূপে চলছি। এখন আমাকে আর কী করতে হবে? ভিক্ষুগণ ভগবানকে এই বিষয় জানালেন। ভগবান বললেন, হে ভিক্ষুগণ, তাহলে সংঘ সুধর্ম ভিক্ষুর প্রতিস্মরণীয় কর্ম প্রত্যাহার করুক।

অষ্টাদশ প্রকার দণ্ড অপ্রত্যাহরণীয় বিষয়
৪৩. হে ভিক্ষুগণ, পাঁচ কারণযুক্ত ভিক্ষুর প্রতিস্মরণীয় কর্ম প্রত্যাহার করা (তুলে নেয়া) উচিত নয়। সেই পাঁচ কারণ হলো : ১) যেই ভিক্ষু উপসম্পদা প্রদান করে, ২) অপরজনকে আশ্রয় দেয় (বা নিজের আশ্রয়ে রাখে), ৩) শ্রামণের দ্বারা নিজের সেবা-শুশ্রূষাদি করায়, ৪) ভিক্ষুণী উপদেষ্টা হওয়ার অনুমতি প্রার্থনা করে, ৫) অনুমতি প্রাপ্ত হলে ভিক্ষুণীদের উপদেশ প্রদান করে। ভিক্ষুগণ, এই পাঁচ কারণযুক্ত ভিক্ষুর প্রতিস্মরণীয় কর্ম প্রত্যাহার করা উচিত নয়।

ভিক্ষুগণ, অন্য পাঁচ কারণযুক্ত ভিক্ষুর প্রতিস্মরণীয় কর্ম প্রত্যাহার করা উচিত নয়। সেই পাঁচ কারণ হলো : ১) ভিক্ষুসংঘ যেই অপরাধের জন্যে প্রতিস্মরণীয় কর্ম প্রদান করেছেন, পুনঃ সেই অপরাধ করে, ২) সেই পর্যায়ের অন্য অপরাধ করে, ৩) তার চেয়ে গুরুতর অপরাধ করে, ৪) বিনয়কর্মের নিন্দা করে, ৫) কর্মকারকের নিন্দা করে। ভিক্ষুগণ, এই পাঁচ কারণযুক্ত ভিক্ষুর প্রতিস্মরণীয় কর্ম প্রত্যাহার করা উচিত নয়।

ভিক্ষুগণ, আট কারণযুক্ত ভিক্ষুর প্রতিস্মরণীয় কর্ম প্রত্যাহার করা উচিত নয়। সেই আট কারণ হলো : ১) যেই ভিক্ষু পরিশুদ্ধ ভিক্ষুর উপোসথ স্থগিত করে, ২) প্রবারণা স্থগিত করে, ৩) উপদেশের ছলে কিছু বলার থাকলে তা বলে, ৪) জ্ঞাত বিষয়ে আদেশ দেয়, ৫) আজ্ঞা বা হুকুম জারি করে, ৬) দোষারোপ করে, ৭) দোষ স্মরণ করায়, ৮) ভিক্ষুগণের মধ্যে ঝগড়া সৃষ্টি করে দেয়। ভিক্ষুগণ, এই আট কারণযুক্ত ভিক্ষুর প্রতিস্মরণীয় কর্ম প্রত্যাহার করা উচিত নয়।

অষ্টাদশ প্রকার দণ্ড অপ্রত্যাহরণীয় বিষয় সমাপ্ত।

অষ্টাদশ প্রকার দণ্ড প্রত্যাহরণীয় বিষয়
৪৪. হে ভিক্ষুগণ, পাঁচ কারণযুক্ত ভিক্ষুর প্রতিস্মরণীয় কর্ম প্রত্যাহার করা উচিত। সেই পাঁচ কারণ হলো : ১) যেই ভিক্ষু উপসম্পদা প্রদান করে না, ২) অপরজনকে আশ্রয় দেয় না, ৩) শ্রামণের দ্বারা নিজের সেবা-শুশ্রূষাদি করায় না, ৪) ভিক্ষুণী উপদেষ্টা হওয়ার অনুমতি প্রার্থনা করে না, ৫) অনুমতি প্রাপ্ত হলেও ভিক্ষুণীদের উপদেশ প্রদান করে না। ভিক্ষুগণ, এই পাঁচ কারণযুক্ত ভিক্ষুর প্রতিস্মরণীয় কর্ম প্রত্যাহার করা উচিত।

ভিক্ষুগণ, অন্য পাঁচ কারণযুক্ত ভিক্ষুর প্রতিস্মরণীয় কর্ম প্রত্যাহার করা উচিত। সেই পাঁচ কারণ হলো : ১) ভিক্ষুসংঘ যেই অপরাধের জন্যে প্রতিস্মরণীয় কর্ম প্রদান করেছেন, পুনঃ সেই অপরাধ করে না, ২) তাদৃশ অন্য অপরাধ করে না, ৩) তার চেয়ে গুরুতর অপরাধ করে না, ৪) বিনয়কর্মের নিন্দা করে না, ৫) কর্মকারকের নিন্দা করে না। ভিক্ষুগণ, এই পাঁচ কারণযুক্ত ভিক্ষুর প্রতিস্মরণীয় কর্ম প্রত্যাহার করা উচিত।

ভিক্ষুগণ, আট কারণযুক্ত ভিক্ষুর প্রতিস্মরণীয় কর্ম প্রত্যাহার করা উচিত। সেই আট কারণ হলো : ১) যেই ভিক্ষু পরিশুদ্ধ ভিক্ষুর উপোসথ স্থগিত করে না, ২) প্রবারণা স্থগিত করে না, ৩) উপদেশের ছলে কিছু বলার থাকলেও বলে না, ৪) জ্ঞাত বিষয়েও আদেশ দেয় না, ৫) কোনো প্রকার আজ্ঞা বা হুকুম জারি করে না, ৬) দোষারোপ করে না, ৭) দোষ স্মরণ করায় না, ৮) ভিক্ষুগণের মধ্যে ঝগড়া সৃষ্টি করে না। ভিক্ষুগণ, এই আট কারণযুক্ত ভিক্ষুর প্রতিস্মরণীয় কর্ম প্রত্যাহার করা উচিত।

অষ্টাদশ প্রকার দণ্ড প্রত্যাহরণীয় বিষয় সমাপ্ত।

দণ্ড প্রত্যাহার করে নেওয়ার বিধি
৪৫. হে ভিক্ষুগণ, এভাবে প্রত্যাহার করবে। সুধর্ম ভিক্ষুকে সংঘের সম্মুখে উপস্থিত হয়ে উত্তরাসঙ্গ একাংশ করে জ্যেষ্ঠ ভিক্ষুগণের পাদ বন্দনা করতে হবে। এরপর উৎকুটিকভাবে বসে দু’হাত অঞ্জলিবদ্ধ করে এরূপ বলবে : ভন্তে, সংঘ আমাকে প্রতিস্মরণীয় কর্ম প্রদান করায় আমি সম্যকভাবে ব্রত প্রতিপালনে নিয়োজিত রয়েছি। মান ত্যাগ করেছি। দোষমুক্তির অনুরূপে চলছি। এখন প্রতিস্মরণীয় কর্ম প্রত্যাহারের প্রার্থনা করছি।

দ্বিতীয়বার ভন্তে সংঘ... তৃতীয়বার ভন্তে সংঘ,... প্রার্থনা করছি।

এবার উপস্থিত ভিক্ষুসংঘের মধ্য থেকে একজন দক্ষ ও যোগ্য ভিক্ষু সংঘকে এ প্রস্তাব জ্ঞাপন করবেন।

প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই সুধর্ম ভিক্ষু সংঘ কর্তৃক প্রতিস্মরণীয় কর্মে দণ্ডিত হয়ে সম্যকভাবে ব্রত প্রতিপালনে নিয়োজিত রয়েছেন, মান ত্যাগ করেছেন, দোষমুক্তির অনুরূপে চলেছেন। এখন তিনি প্রতিস্মরণীয় কর্ম প্রত্যাহারের প্রার্থনা করছেন। যদি সংঘের এখন উপযুক্ত সময় মনে হয়, তাহলে সংঘ সুধর্ম ভিক্ষুর প্রতিস্মরণীয় কর্ম প্রত্যাহার করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই সুধর্ম ভিক্ষু সংঘ কর্তৃক প্রতিস্মরণীয় কর্মে দণ্ডিত হয়ে সম্যকভাবে ব্রত প্রতিপালনে নিয়োজিত রয়েছেন, মান ত্যাগ করেছেন, দোষমুক্তির অনুরূপে চলেছেন। এখন তিনি প্রতিস্মরণীয় কর্ম প্রত্যাহারের প্রার্থনা করছেন। তাই সংঘ সুধর্ম ভিক্ষুর প্রতিস্মরণীয় কর্ম প্রত্যাহার করছেন। যেই আয়ুষ্মান সুধর্ম ভিক্ষুর প্রতিস্মরণীয় কর্ম প্রত্যাহার করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

আমি দ্বিতীয়বার এ বিষয়ে বলছি... আমি তৃতীয়বার এ বিষয়ে বলছি। ভন্তে সংঘ, আমার প্রস্তাব শ্রবণ করুন। এই সুধর্ম ভিক্ষু সংঘ কর্তৃক প্রতিস্মরণীয় কর্মে দণ্ডিত হয়ে সম্যকভাবে ব্রত প্রতিপালনে নিয়োজিত রয়েছেন, মান ত্যাগ করেছেন, দোষমুক্তির অনুরূপে চলেছেন। এখন তিনি প্রতিস্মরণীয় কর্ম প্রত্যাহারের প্রার্থনা করছেন। তাই সংঘ সুধর্ম ভিক্ষুর প্রতিস্মরণীয় কর্ম প্রত্যাহার করছেন। যেই আয়ুষ্মান সুধর্ম ভিক্ষুর প্রতিস্মরণীয় কর্ম প্রত্যাহার করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

সিদ্ধান্ত ঘোষণা : সংঘ কর্তৃক সুধর্ম ভিক্ষুর প্রতিস্মরণীয় কর্ম প্রত্যাহার করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

প্রতিস্মরণীয় (মিটমাট) কর্ম সমাপ্ত।


 

৫. আপত্তি বা অপরাধ অস্বীকারে উৎক্ষেপণীয় কর্ম
৪৬. সেই সময় ভগবান বুদ্ধ কৌশাম্বীতে ঘোষিতারাম বিহারে অবস্থান করছেন। তখন আয়ুষ্মান ছন্ন আপত্তি বা অপরাধ করে সেই অপরাধ অদর্শন তথা স্বীকার করতে চাইতেন না। যেসব ভিক্ষু অল্পেচ্ছু... তারা ক্ষোভ (অসন্তোষ), নিন্দা ও প্রকাশ্যে আপত্তি করতে লাগলেন, কেন আয়ুষ্মান ছন্ন অপরাধ করে তা স্বীকার করতে চাইছে না? অনন্তর সেই ভিক্ষুগণ ভগবানকে এই বিষয় জানালেন।

ভগবান এ বিষয়ে, এ কারণে ভিক্ষুসংঘকে একত্রিত করে জিজ্ঞেস করলেন, হে ভিক্ষুগণ, সত্যিই কি ছন্ন ভিক্ষু অপরাধ করে তা স্বীকার করছে না? ভিক্ষুগণ বললেন, হ্যাঁ ভন্তে, তা সত্য। ভগবান এটা খুবই নিন্দনীয় অভিহিত করে বললেন, হে ভিক্ষুগণ, এ তুচ্ছ, মোঘপুরুষের পক্ষে সেটা অনুচিত... অকরণীয়। সেই মোঘপুরুষ কেনই অপরাধ করে তা (সে অপরাধ) স্বীকার করতে চাইছে না? ভিক্ষুগণ, তার এ কাজে শ্রদ্ধাহীন ব্যক্তির শ্রদ্ধা উৎপন্ন... তদনুযায়ী ধর্মদেশনা করলেন। এরপর ভিক্ষুগণের উদ্দেশ্যে বললেন, হে ভিক্ষুগণ, তাহলে অপরাধ স্বীকার না করা হেতু সংঘ ছন্ন ভিক্ষুকে সম্ভোগ[3] অর্থাৎ সংঘের সঙ্গে একত্রে থাকার অযোগ্য হিসেবে উৎক্ষেপণীয় কর্ম (সাময়িক অব্যহতি) প্রদান করুক।

দণ্ড প্রদানের নিয়ম
হে ভিক্ষুগণ, এভাবেই তা করতে হবে। প্রথমে ছন্ন ভিক্ষুকে তার দোষ জানাবে। জানিয়ে স্মরণ করাবে। স্মরণ করিয়ে দোষ আরোপ করবে। দোষ আরোপ করিয়ে উপস্থিত ভিক্ষুসংঘের মধ্য থেকে একজন দক্ষ ও যোগ্য ভিক্ষু সংঘের কাছে এ প্রস্তাব জ্ঞাপন করবেন।

৪৭. প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই ছন্ন ভিক্ষু অপরাধ করে তা স্বীকার করতে চাইছেন না। যদি সংঘের এখন উপযুক্ত সময় মনে হয়, তাহলে অপরাধ স্বীকার না করা হেতু সংঘ ছন্ন ভিক্ষুকে সম্ভোগ (অর্থাৎ সংঘের সঙ্গে একত্রে থাকার) অযোগ্য বলে উৎক্ষেপণীয় কর্ম প্রদান করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই ছন্ন ভিক্ষু অপরাধ করে তা স্বীকার করতে চাইছেন না। তাই সংঘ ছন্ন ভিক্ষুকে অপরাধ করে তা স্বীকার না করার জন্য সম্ভোগ (অর্থাৎ সংঘের সঙ্গে একত্রে থাকার) অযোগ্য বলে উৎক্ষেপণীয় কর্ম প্রদান করছেন। যেই আয়ুষ্মান অপরাধ করে তা স্বীকার না করার জন্য ছন্ন ভিক্ষুকে সম্ভোগ অযোগ্য বলে উৎক্ষেপণীয় কর্ম প্রদান করা উচিত মনে করেন, তিনি নীরব থাকবেন। যিনি উচিত মনে না করেন, তিনি তাঁর বক্তব্য ভাষায় প্রকাশ করতে পারেন।

আমি দ্বিতীয়বার এ বিষয়ে বলছি... আমি তৃতীয়বার এ বিষয়ে বলছি। ভন্তে সংঘ, আমার প্রস্তাব শ্রবণ করুন। এই ছন্ন ভিক্ষু অপরাধ করে তা স্বীকার করতে চাইছেন না। তাই সংঘ ছন্ন ভিক্ষুকে অপরাধ করে তা স্বীকার না করার জন্য সম্ভোগ (অর্থাৎ সংঘের সঙ্গে একত্রে থাকার) অযোগ্য বলে উৎক্ষেপণীয় কর্ম প্রদান করছেন। যেই আয়ুষ্মান অপরাধ করে তা স্বীকার না করার জন্য ছন্ন ভিক্ষুকে সম্ভোগ অযোগ্য বলে উৎক্ষেপণীয় কর্ম প্রদান করা উচিত মনে করেন, তিনি নীরব থাকবেন। যিনি উচিত মনে না করেন, তিনি তাঁর বক্তব্য ভাষায় প্রকাশ করতে পারেন।

সিদ্ধান্ত ঘোষণা : সংঘ কর্তৃক অপরাধ করে তা স্বীকার না করার জন্য ছন্ন ভিক্ষুকে সম্ভোগ অযোগ্য বলে উৎক্ষেপণীয় কর্ম প্রদান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

হে ভিক্ষুগণ, সব আবাসে (ভিক্ষুর বাসস্থানে) প্রচার করে দাও-অপরাধ করে তা স্বীকার না করার জন্য ছন্ন ভিক্ষুকে সংঘ কর্তৃক সম্ভোগের (সংঘের সঙ্গে একত্রে থাকার) অযোগ্য বলে উৎক্ষেপণীয় কর্ম প্রদান করা হয়েছে।

দ্বাদশ প্রকার নিয়মবহির্ভূত উৎক্ষেপণীয় কর্ম
৪৮. হে ভিক্ষুগণ, তিন কারণসংযুক্ত কৃত অপরাধ অস্বীকারে উৎক্ষেপণীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা সম্মুখে করা হয় না, ২) জিজ্ঞেস না করে করা হয়, ৩) বিনা প্রতিজ্ঞায় করা হয়। ভিক্ষুগণ, এই তিন কারণসংযুক্ত কৃত অপরাধ অস্বীকার উৎক্ষেপণীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত উৎক্ষেপণীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা বিনা অপরাধে করা হয়, ২) অদেশনাগামী অপরাধে করা হয়, ৩) দেশিত (অন্য ভিক্ষুর সম্মুখে নিজের দোষ মুক্তকণ্ঠে স্বীকার করে ক্ষমা প্রার্থনা করার) অপরাধে করা হয়... ১) যা দোষ জিজ্ঞেস করে করা হয়, ২) যা স্মরণ না করিয়ে করা হয়, ৩) যা দোষারোপ না করে করা হয়... ১) যা সম্মুখে করা হয়, ২) অধর্মের দ্বারা করা হয়, ৩) অনৈক্যতার (অর্থাৎ সংঘের একাংশ) দ্বারা করা হয়... ১) যা জিজ্ঞেস না করে করা হয়, ২) অধর্মের দ্বারা করা হয়, ৩) অনৈক্যের দ্বারা করা হয়... ১) যা বিনা প্রতিজ্ঞায় করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়... ১) যা বিনা অপরাধে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়... ১) যা অদেশনাগামী অপরাধে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়... ১) যা দেশিত অপরাধে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়... ১) যা দোষ জিজ্ঞেস না করে করা হয়, ২) অধর্ম দ্বারা করা হয়, ৩ অনৈক্যের দ্বারা করা হয়... ১) যা স্মরণ না করিয়ে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়... ১) যা দোষারোপ না করে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়। ভিক্ষুগণ, এই তিন কারণসংযুক্ত উৎক্ষেপণীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

দ্বাদশ প্রকার নিয়মবহির্ভূত উৎক্ষেপণীয় কর্ম সমাপ্ত।

দ্বাদশ প্রকার নিয়মসম্মত উৎক্ষেপণীয় কর্ম
৪৯. হে ভিক্ষুগণ, তিন কারণসংযুক্ত কৃত অপরাধ অস্বীকারে উৎক্ষেপণীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা সম্মুখে করা হয়, ২) জিজ্ঞেস করে হয়, ৩) প্রতিজ্ঞা করে করা হয়। ভিক্ষুগণ, এই তিন কারণসংযুক্ত কৃত অপরাধ অস্বীকারে উৎক্ষেপণীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত উৎক্ষেপণীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা আপত্তি অনুসারে করা হয়, ২) দেশনাগামী অপরাধে করা হয়, ৩) অদেশিত অপরাধে করা হয়... ১) যা দোষ জিজ্ঞেস করে করা হয়, ২) দোষ স্মরণ করিয়ে করা হয়, ৩) দোষ আরোপ করে করা হয়... ১) যা সম্মুখে করা হয়, ২) ধর্মের দ্বারা করা হয়, ৩) সমগ্রের (উপস্থিত সংঘের ঐকমত্যের) দ্বারা করা হয়... ১) যা জিজ্ঞেস করে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়... ১) যা প্রতিজ্ঞা করে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়... ১) যা আপত্তি অনুসারে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়... ১) যা দেশনাগামী অপরাধে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়... ১) যা অদেশিত অপরাধে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়... ১) যা দোষ জিজ্ঞেস করে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়... ১) যা দোষ স্মরণ করিয়ে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়... ১) যা দোষ আরোপ করে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়। ভিক্ষুগণ, এই তিন কারণসংযুক্ত উৎক্ষেপণীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

দ্বাদশ প্রকার নিয়মসম্মত উৎক্ষেপণীয় কর্ম সমাপ্ত।

ছয় প্রকার আকাঙ্ক্ষা বা ইচ্ছা করা
৫০. হে ভিক্ষুগণ, সংঘ ইচ্ছা করলে তিন কারণযুক্ত ভিক্ষুকে কৃত অপরাধ অস্বীকারে উৎক্ষেপণীয় কর্ম প্রদান করবে। সেই তিন কারণ হলো : ১) যেই ভিক্ষু ঝগড়াপরায়ণ, কলহপ্রিয়, বিবাদকারী, বৃথাবাক্যব্যয়ী ও সংঘের কাছে নিয়ত অভিযোগ উত্থাপনকারী, ২) যেই ভিক্ষু মূর্খ, অনভিজ্ঞ, বহু অপরাধে অপরাধী এবং উপদেশ অগ্রাহ্যকারী, ৩) যেই ভিক্ষু প্রব্রজিত জীবনের অযোগ্য গৃহীর সংস্পর্শে সংশ্লিষ্ট হয়ে অবস্থান করে। ভিক্ষুগণ, সংঘ ইচ্ছা করলে এই তিন কারণযুক্ত ভিক্ষুকে কৃত অপরাধ অস্বীকারে উৎক্ষেপণীয় কর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণযুক্ত ভিক্ষুকে উৎক্ষেপণীয় কর্ম প্রদান করবে। সেই তিন অঙ্গ হলো : ১) যেই ভিক্ষু অধিশীলে শীলভ্রষ্ট হয়, ২) যেই ভিক্ষু অধিআচারে আচারভ্রষ্ট হয়, ৩) যেই ভিক্ষু অতিদৃষ্টিতে দৃষ্টিভ্রষ্ট হয়, অর্থাৎ মিথ্যাদৃষ্টিসম্পন্ন হয়। ভিক্ষুগণ, সংঘ ইচ্ছা করলে এই তিন কারণযুক্ত ভিক্ষুকে উৎক্ষেপণীয় কর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণযুক্ত ভিক্ষুকে উৎক্ষেপণীয় কর্ম প্রদান করবে। সেই তিন কারণ হলো : ১) যেই ভিক্ষু বুদ্ধের অগুণ বর্ণনা করে, ২) যেই ভিক্ষু ধর্মের অগুণ বর্ণনা করে, ৩) যেই ভিক্ষু সংঘের অগুণ বর্ণনা করে, অর্থাৎ মিথ্যাদৃষ্টিসম্পন্ন হয়। ভিক্ষুগণ, সংঘ ইচ্ছা করলে এই তিন কারণযুক্ত ভিক্ষুকে উৎক্ষেপণীয় কর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণযুক্ত ভিক্ষুকে উৎক্ষেপণীয় কর্ম প্রদান করবে। সেই তিন কারণ হলো : ১) যেই ভিক্ষু ঝগড়াপ্রিয়, কলহপরায়ণ, বিবাদকারী এবং সংঘের কাছে নিয়ত অভিযোগ উত্থাপনকারী হয়, ২) যেই ভিক্ষু মূর্খ, অনভিজ্ঞ, বহু অপরাধে অপরাধী এবং উপদেশ অগ্রাহ্যকারী হয়, ৩) যেই ভিক্ষু (প্রব্রজিত জীবনের) অযোগ্য গৃহীর সংস্পর্শে সংশ্লিষ্ট হয়ে অবস্থান করে। ভিক্ষুগণ, সংঘ ইচ্ছা করলে এই তিন কারণযুক্ত ভিক্ষুকে উৎক্ষেপণীয় কর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণযুক্ত ভিক্ষুকে উৎক্ষেপণীয় কর্ম প্রদান করবে। সেই তিন কারণ হলো : ১) যেই ভিক্ষু অধিশীলে শীলভ্রষ্ট হয়, ২) যেই ভিক্ষু অধিআচারে আচারভ্রষ্ট হয়, ৩) যেই ভিক্ষু অতিদৃষ্টিতে মিথ্যাদৃষ্টিসম্পন্ন হয়। ভিক্ষুগণ, সংঘ ইচ্ছা এই তিন কারণযুক্ত ভিক্ষুকে উৎক্ষেপণীয় কর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণযুক্ত ভিক্ষুকে উৎক্ষেপণীয় কর্ম প্রদান করবে। সেই তিন কারণ হলো : ১) যেই ভিক্ষু বুদ্ধের অগুণ বর্ণনা করে, ২) যেই ভিক্ষু ধর্মের অগুণ বর্ণনা করে, ৩) যেই ভিক্ষু সংঘের অগুণ বর্ণনা করে, অর্থাৎ মিথ্যাদৃষ্টিসম্পন্ন হয়। ভিক্ষুগণ, সংঘ ইচ্ছা করলে এই তিন কারণযুক্ত ভিক্ষুকে উৎক্ষেপণীয় কর্ম প্রদান করবে।

ছয় প্রকার আকাঙ্ক্ষা বা ইচ্ছা করা সমাপ্ত।

তেয়াল্লিশটি ব্রত
(দণ্ডিত ভিক্ষুর কর্তব্য)

৫১. হে ভিক্ষুগণ, কৃত অপরাধ স্বীকার না করায় যেই ভিক্ষুকে উৎক্ষেপণীয় কর্ম প্রদান করা হয়েছে, তাকে যথার্থভাবে অনুবর্তী হতে হবে। যথার্থভাবে অনুবর্তী হওয়ার নিয়ম এরূপ : ১) কাউকে উপসম্পদা প্রদান করতে পারবে না, ২) কাউকে আশ্রয় দিতে পারবে না (অর্থাৎ কাউকে নিজের আশ্রয়ে রাখতে পারবে না), ৩) শ্রামণের দিয়ে নিজের সেবা-যত্নাদি করিয়ে নিতে পারবে না, ৪) ভিক্ষুণীর উপদেষ্টা হওয়ার অনুমতি নিতে পারবে না, ৫) অনুমতি মিললেও ভিক্ষুণীকে উপদেশ দিতে পারবে না, ৬) যেই অপরাধের জন্য তথা কৃত অপরাধ স্বীকার না করার জন্য সংঘ উৎক্ষেপণীয় কর্ম প্রদান করছেন, পুনরায় সেরূপ অপরাধ করতে পারবে না, ৭) সেই পর্যায়ের অন্য অপরাধ করতে পারবে না, ৮) সেই অপরাধের চেয়ে গুরুতর অপরাধ করতে পারবে না, ৯) বিনয়কর্মের নিন্দা করতে পারবে না, ১০) কর্মকারকের (অর্থাৎ বিনয়কর্ম পরিচালনার সঙ্গে সংযুক্ত ভিক্ষু তথা কর্মবাক্য পাঠকারীকে) নিন্দা করতে পারবে না, ১১) পরিশুদ্ধ ভিক্ষুর (অর্থাৎ দণ্ডিত নন এমন নিরপরাধী ভিক্ষু) অভিবাদন গ্রহণ করতে পারবে না, ১২) প্রত্যুত্থান (অর্থাৎ বয়োজ্যেষ্ঠ ভিক্ষুর উপস্থিতিতে আসন হতে উঠে সম্মান প্রদর্শন করা) গ্রহণ করতে পারবে না, ১৩) অঞ্জলিকর্ম (নমস্কার বা বন্দনা) গ্রহণ করতে পারবে না, ১৪) সমীচীন কর্ম (সম্মান-পূজা) গ্রহণ করতে পারবে না, ১৫) পরিশুদ্ধ ভিক্ষু দিয়ে নিজের আসন প্রস্তুত করে নিতে পারবে না, ১৬) শয্যা বা বিছানা প্রস্তুত করে নিতে পারবে না, ১৭) পা-ধোয়ার জল প্রস্তুত করে নিতে পারবে না, ১৮) পা রাখার পিঁড়ে বা তক্তা প্রস্তুত করে নিতে পারবে না, ১৯) পাত্র-চীবর প্রতিগ্রহণ (অর্থাৎ অভ্যাগত ভিক্ষুকে আগু বাড়িয়ে নিতে ও সম্মান প্রদর্শনার্থে তাঁর হস্ত হতে ভিক্ষাপাত্র এবং চীবর গ্রহণ) করে নিতে পারবে না, ২০) স্নানের সময় অঙ্গ-মার্জন প্রভৃতি সেবাকার্য গ্রহণ করতে পারবে না, ২১) পরিশুদ্ধ বা অদণ্ডিত ভিক্ষুর শীল লঙ্ঘনের দোষারোপ করতে পারবে না, ২২) আচার (চালচলন সম্বন্ধীয় সদাচার) লঙ্ঘনের দোষারোপ করতে পারবে না, ২৩) দৃষ্টিভ্রষ্ট (মিথ্যাদৃষ্টিসম্পন্ন) হওয়ার দোষারোপ করতে পারবে না, ২৪) মিথ্যা আজীবসম্পন্ন হওয়ার দোষারোপ করতে পারবে না, ২৫) এক ভিক্ষুর সঙ্গে অন্য আরেক ভিক্ষুর ভেদ সৃষ্টি করে দিতে পারবে না, ২৬) গৃহীদের ব্যবহৃত বস্ত্রাদি পরিধান করতে পারবে না, ২৮) তীর্থিয়দের সঙ্গে মেলামেশা করতে পারবে না, ২৯) ভিক্ষুদের সঙ্গে মেলামেশা করতে পারবে না, ৩০) ভিক্ষুশিক্ষা শিক্ষা করতে পারবে না, ৩১) অদণ্ডিত ভিক্ষুর সঙ্গে একাচ্ছন্ন অর্থাৎ একছাদযুক্ত বিহারে বাস করতে পারবে না, ৩২) অদণ্ডিত ভিক্ষুর সঙ্গে একছাদযুক্ত অনাবাসে তথা খালিস্থানে বাস করতে পারবে না, ৩৩) অদণ্ডিত ভিক্ষুর সঙ্গে একছাদযুক্ত বিহারে বা খালিস্থানে বাস করতে পারবে না, ৩৪) অদণ্ডিত ভিক্ষুকে দেখে আসন হতে উঠে দাঁড়াতে হবে, ৩৫) বিহারের ভেতরে অথবা বাইরে অদণ্ডিত ভিক্ষুর অমর্যাদা করতে পারবে না, ৩৬) অদণ্ডিত ভিক্ষুর উপোসথ স্থগিত করতে পারবে না, ৩৭) অদণ্ডিত ভিক্ষুর প্রবারণা স্থগিত করতে পারবে না, ৩৮) উপদেশের ছলে কিছু বলার থাকলেও বলতে পারবে না, ৩৯) কোনো আদেশ দিতে পারবে না, ৪০) কিছু বলার জন্য অবকাশ চাইতে পারবে না, ৪১) দোষ আরোপ করতে পারবে না, ৪২) দোষ স্মরণ করিয়ে দিতে পারবে না, ৪৩) ভিক্ষুগণের মধ্যে ঝগড়া সৃষ্টি করে দিতে পারবে না।

তেয়াল্লিশটি ব্রত সমাপ্ত।

৫২. অতঃপর সংঘ কৃত অপরাধ স্বীকার না করার জন্য ছন্ন ভিক্ষুকে সংঘের সঙ্গে সম্ভোগ (সংঘের সঙ্গে একত্রে থাকার) অযোগ্য বলে উৎক্ষেপণীয় কর্ম প্রদান করলেন। কৃত অপরাধ অস্বীকার করা হেতু সংঘ উৎক্ষেপণীয় কর্ম প্রদান করায় ছন্ন সেই আবাস ত্যাগ করে অন্য আবাসে চলে গেলেন। সেখানে আবাসিক ভিক্ষুরা তাঁকে অভিবাদন করলেন না। প্রত্যুত্থান করলেন না। অঞ্জলিকর্ম বা বন্দনাদি করলেন না। সমীচীন কর্ম বা সম্মান ও সদ্ভাবসূচক আচরণ করলেন না। সৎকার করলেন না। গৌরব করলেন না। মান্য বা শ্রদ্ধা নিবেদন করলেন না। পূজা করলেন না। ভিক্ষুগণ তাঁর সৎকার, গৌরব, মান্য ও পূজা না করায় তিনি সেই আবাস হতে অন্য এক আবাসে চলে গেলেন। সেখানকার ভিক্ষুরাও তাকে অভিবাদন করলেন না। প্রত্যুত্থান করলেন না। গৌরব করলেন না। মান্য করলেন না। পূজা করলেন না। এই ভিক্ষুগণও তাকে সৎকার, গৌরব, মান্য ও পূজা না করায় তিনি এই আবাস হতে অন্য আরেক আবাসে চলে গেলেন। তৎস্থানের ভিক্ষুগণও তাকে অভিবাদন করলেন না। প্রত্যুত্থান করলেন না। অঞ্জলিকর্ম করলেন না। সমীচীন কর্ম করলেন না। সৎকার করলেন না। গৌরব করলেন না। মান্য করলেন না। পূজা করলেন না। এখানকার ভিক্ষুগণও তাকে সৎকার, গৌরব, মান্য ও পূজা না করায় তিনি পুনঃ কৌশাম্বীতে ফিলে আসলেন। এবার সম্যকভাবে ব্রত প্রতিপালনে রত হলেন। মান ত্যাগ করলেন। দোষমুক্তির অনুরূপে চললেন। এক পর্যায়ে ভিক্ষুসংঘের কাছে বললেন, বন্ধুগণ, কৃত অপরাধ স্বীকার না করার কারণে সংঘ আমাকে উৎক্ষেপণীয় কর্ম প্রদান করায় আমি সম্যকভাবে ব্রত প্রতিপালনে রত রয়েছি। মান ত্যাগ করেছি। দোষমুক্তির অনুরূপে চলছি। এখন আমাকে আর কী করতে হবে? ভিক্ষুগণ ভগবানকে এই বিষয়ে জানালেন। ভগবান বললেন, হে ভিক্ষুগণ, তাহলে সংঘ ছন্ন ভিক্ষুর কৃত অপরাধ অস্বীকার করার কারণে প্রদত্ত উৎক্ষেপণীয় কর্ম প্রত্যাহার করুক।

তেয়াল্লিশ প্রকার দণ্ড অপ্রত্যাহরণীয় বিষয়
৫৩. হে ভিক্ষুগণ, পাঁচ কারণযুক্ত ভিক্ষুর কৃত অপরাধ স্বীকার না করা হেতু প্রদত্ত উৎক্ষেপণীয় কর্ম প্রত্যাহার করা উচিত নয়। সেই পাঁচ কারণ হলো : ১) যেই ভিক্ষু উপসম্পদা প্রদান করে, ২) অপরজনকে আশ্রয় দেয় (অর্থাৎ নিজের আশ্রয়ে রাখে), ৩) শ্রামণের দ্বারা নিজের সেবা-শুশ্রূষাদি করায়, ৪) ভিক্ষুণীর উপদেষ্টা হওয়ার অনুমতি প্রার্থনা করে, ৫) অনুমতি প্রাপ্ত হলে ভিক্ষুণীদের উপদেশ প্রদান করে। ভিক্ষুগণ এই পাঁচ কারণযুক্ত ভিক্ষুর কৃত অপরাধ স্বীকার না করা হেতু প্রদত্ত উৎক্ষেপণীয় কর্ম প্রত্যাহার করা উচিত নয়।

ভিক্ষুগণ, অন্য পাঁচ কারণযুক্ত ভিক্ষুর কৃত অপরাধ স্বীকার না করার কারণে প্রদত্ত উৎক্ষেপণীয় কর্ম প্রত্যাহার করা উচিত নয়। সেই পাঁচ কারণ হলো : ১) সংঘ যেই কৃত অপরাধ স্বীকার না করার জন্যে উৎক্ষেপণীয় কর্ম প্রদান করেছেন, পুনঃ সেই অপরাধ করে, ২) সেই পর্যায়ের অন্য অপরাধ করে, ৩) তার চেয়ে গুরুতর অপরাধ করে, ৪) বিনয়কর্মের নিন্দা করে, ৫) কর্মকারকের নিন্দা করে। ভিক্ষুগণ, এই অন্য পাঁচ কারণযুক্ত ভিক্ষুর কৃত অপরাধ স্বীকার না করার কারণে প্রদত্ত উৎক্ষেপণীয় কর্ম প্রত্যাহার করা উচিত নয়।

ভিক্ষুগণ, অন্য পাঁচ কারণযুক্ত ভিক্ষুর কৃত অপরাধ স্বীকার না করার কারণে প্রদত্ত উৎক্ষেপণীয় কর্ম প্রত্যাহার করা উচিত নয়। সেই পাঁচ কারণ হলো : ১) অদণ্ডিত ভিক্ষুর অভিবাদন গ্রহণ করে, ২) প্রত্যুত্থান গ্রহণ করে, ৩) অঞ্জলিকর্ম গ্রহণ করে, ৪) সমীচীন কর্ম গ্রহণ করে, ৫) আসন প্রস্তুত-কর্ম গ্রহণ করে। ভিক্ষুগণ, এই অন্য পাঁচ কারণযুক্ত ভিক্ষুর কৃত অপরাধ স্বীকার না করার কারণে প্রদত্ত উৎক্ষেপণীয় কর্ম প্রত্যাহার করা উচিত নয়।

ভিক্ষুগণ, অন্য পাঁচ কারণযুক্ত ভিক্ষুর কৃত অপরাধ স্বীকার না করার কারণে প্রদত্ত উৎক্ষেপণীয় কর্ম প্রত্যাহার করা উচিত নয়। সেই পাঁচ কারণ হলো : ১) অদণ্ডিত ভিক্ষুর শয্যাসন প্রস্তুত-কর্ম গ্রহণ করে, ২) পা-ধোয়ার জল প্রস্তুত-কর্ম গ্রহণ করে, ৩) পা-রাখার পিঁড়ে বা কাষ্ঠখণ্ড প্রস্তুত-কর্ম গ্রহণ করে, ৪) পাত্র-চীবর প্রতিগ্রহণ কর্ম গ্রহণ করে, ৫) স্নানের সময় অঙ্গ মার্জন কর্ম গ্রহণ করে। ভিক্ষুগণ, এই অন্য পাঁচ কারণযুক্ত ভিক্ষুর কৃত অপরাধ স্বীকার না করার কারণে প্রদত্ত উৎক্ষেপণীয় কর্ম প্রত্যাহার করা উচিত নয়।

ভিক্ষুগণ, অন্য পাঁচ কারণযুক্ত ভিক্ষুর কৃত অপরাধ স্বীকার না করার কারণে প্রদত্ত উৎক্ষেপণীয় কর্ম প্রত্যাহার করা উচিত নয়। সেই পাঁচ কারণ হলো : ১) অদণ্ডিত ভিক্ষুর শীল লঙ্ঘনের দোষারোপ করে, ২) আচার লঙ্ঘনের দোষারোপ করে, ৩) দৃষ্টিভ্রষ্ট বা মিথ্যাদৃষ্টিসম্পন্ন হওয়ার জন্য দোষারোপ করে, ৪) মিথ্যা আজীবসম্পন্ন হওয়ার জন্য দোষারোপ করে, ৫) এক ভিক্ষুর সঙ্গে আরেক ভিক্ষুর ভেদ সৃষ্টি করে দেয়। ভিক্ষুগণ, এই অন্য পাঁচ কারণযুক্ত ভিক্ষুর কৃত অপরাধ স্বীকার না করার কারণে প্রদত্ত উৎক্ষেপণীয় কর্ম প্রত্যাহার করা উচিত নয়।

ভিক্ষুগণ, অন্য পাঁচ কারণযুক্ত ভিক্ষুর কৃত অপরাধ স্বীকার না করার কারণে প্রদত্ত উৎক্ষেপণীয় কর্ম প্রত্যাহার করা উচিত নয়। সেই পাঁচ কারণ হলো : ১) গৃহীদের পোশাক পরিধান করে, ২) তীর্থিয়দের ব্যবহৃত বস্ত্রাদি পরিধান করে, ৩) তীর্থিয়দের সেবা-মান্য করে, ৪) ভিক্ষুদের সেবা-মান্য করে না, ৫) ভিক্ষু-শিক্ষা শিক্ষা করে না। ভিক্ষুগণ, এই অন্য পাঁচ কারণযুক্ত ভিক্ষুর কৃত অপরাধ স্বীকার না করার কারণে প্রদত্ত উৎক্ষেপণীয় কর্ম প্রত্যাহার করা উচিত নয়।

ভিক্ষুগণ, অন্য পাঁচ কারণযুক্ত ভিক্ষুর কৃত অপরাধ স্বীকার না করার কারণে প্রদত্ত উৎক্ষেপণীয় কর্ম প্রত্যাহার করা উচিত নয়। সেই পাঁচ কারণ হলো : ১) অদণ্ডিত ভিক্ষুর সঙ্গে একছাদযুক্ত আবাসে বাস করে, ২) অদণ্ডিত ভিক্ষুর সঙ্গে একছাদযুক্ত খালিস্থানে বাস করে, ৩) অদণ্ডিত ভিক্ষুর সঙ্গে একছাদযুক্ত আবাস কিংবা খালিস্থানে বাস করে, ৪) অদণ্ডিত ভিক্ষু দেখে আসন হতে উঠে দাঁড়ায় না, ৫) বিহারের ভেতরে অথবা বাইরে অদণ্ডিত ভিক্ষুকে অমর্যাদা করে। ভিক্ষুগণ, এই অন্য পাঁচ কারণযুক্ত ভিক্ষুর কৃত অপরাধ স্বীকার না করার কারণে প্রদত্ত উৎক্ষেপণীয় কর্ম প্রত্যাহার করা উচিত নয়।

ভিক্ষুগণ, আট কারণযুক্ত ভিক্ষুর কৃত অপরাধ স্বীকার না করার কারণে প্রদত্ত উৎক্ষেপণীয় কর্ম প্রত্যাহার করা উচিত নয়। সেই আট কারণ হলো : ১) অদণ্ডিত ভিক্ষুর উপোসথ স্থগিত করে, ২) প্রবারণা স্থগিত করে, ৩) অদণ্ডিত ভিক্ষুকে উপদেশের ছলে কিছু বলে, ৪) জ্ঞাত বিষয়ে আদেশ করে, ৫) হুকুম জারি করে, ৬) দোষ আরোপ করে তথা দোষী বলে অভিহিত করে, ৭) দোষ স্মরণ করিয়ে দেয়, ৮) ভিক্ষুগণের মধ্যে ঝগড়া সৃষ্টি করে দেয়। ভিক্ষুগণ, এই আট কারণযুক্ত ভিক্ষুর কৃত অপরাধ স্বীকার না করার কারণে প্রদত্ত উৎক্ষেপণীয় কর্ম প্রত্যাহার করা উচিত নয়।

তেয়াল্লিশ প্রকার দণ্ড অপ্রত্যাহরণীয় বিষয় সমাপ্ত।

তেয়াল্লিশ প্রকার দণ্ড প্রত্যাহরণীয় বিষয়
৫৪. হে ভিক্ষুগণ, পাঁচ কারণযুক্ত ভিক্ষুর কৃত অপরাধ স্বীকার না করার কারণে প্রদত্ত উৎক্ষেপণীয় কর্ম প্রত্যাহার করা উচিত। সেই পাঁচ কারণ হলো : ১) যেই ভিক্ষু উপসম্পদা প্রদান করে না, ২) অপরজনকে আশ্রয় দেয় না (অর্থাৎ নিজের আশ্রয়ে রাখে না), ৩) শ্রামণের দ্বারা নিজের সেবা-শুশ্রূষাদি করায় না, ৪) ভিক্ষুণীর উপদেষ্টা হওয়ার অনুমতি প্রার্থনা করে না, ৫) অনুমতি প্রাপ্ত হলে ভিক্ষুণীদের উপদেশ প্রদান করে না। ভিক্ষুগণ এই পাঁচ কারণযুক্ত ভিক্ষুর কৃত অপরাধ স্বীকার না করা হেতু প্রদত্ত উৎক্ষেপণীয় কর্ম প্রত্যাহার করা উচিত।

ভিক্ষুগণ, অন্য পাঁচ কারণযুক্ত ভিক্ষুর কৃত অপরাধ স্বীকার না করার কারণে প্রদত্ত উৎক্ষেপণীয় কর্ম প্রত্যাহার করা উচিত। সেই পাঁচ কারণ হলো : ১) সংঘ যেই কৃত অপরাধ স্বীকার না করার জন্যে উৎক্ষেপণীয় কর্ম প্রদান করেছেন, পুনঃ সেই অপরাধ করে না, ২) সেই পর্যায়ের অন্য অপরাধ করে না, ৩) তার চেয়ে গুরুতর অপরাধ করে না, ৪) বিনয়কর্মের নিন্দা করে না, ৫) কর্মকারকের নিন্দা করে না। ভিক্ষুগণ, এই অন্য পাঁচ কারণযুক্ত ভিক্ষুর কৃত অপরাধ স্বীকার না করার কারণে প্রদত্ত উৎক্ষেপণীয় কর্ম প্রত্যাহার করা উচিত।

ভিক্ষুগণ, অন্য পাঁচ কারণযুক্ত ভিক্ষুর কৃত অপরাধ স্বীকার না করার কারণে প্রদত্ত উৎক্ষেপণীয় কর্ম প্রত্যাহার করা উচিত। সেই পাঁচ কারণ হলো : ১) অদণ্ডিত ভিক্ষুর অভিবাদন গ্রহণ করে না, ২) প্রত্যুত্থান গ্রহণ করে না, ৩) অঞ্জলিকর্ম গ্রহণ করে না, ৪) সমীচীন কর্ম গ্রহণ করে না, ৫) আসন প্রস্তুত-কর্ম গ্রহণ করে না। ভিক্ষুগণ, এই অন্য পাঁচ কারণযুক্ত ভিক্ষুর কৃত অপরাধ স্বীকার না করার কারণে প্রদত্ত উৎক্ষেপণীয় কর্ম প্রত্যাহার করা উচিত।

ভিক্ষুগণ, অন্য পাঁচ কারণযুক্ত ভিক্ষুর কৃত অপরাধ স্বীকার না করার কারণে প্রদত্ত উৎক্ষেপণীয় কর্ম প্রত্যাহার করা উচিত। সেই পাঁচ কারণ হলো : ১) অদণ্ডিত ভিক্ষুর শয্যাসন প্রস্তুত-কর্ম গ্রহণ করে না, ২) পা-ধোয়ার জল প্রস্তুত-কর্ম গ্রহণ করে না, ৩) পা-রাখার পিঁড়ে বা কাষ্ঠখণ্ড প্রস্তুত-কর্ম গ্রহণ করে না, ৪) পাত্র-চীবর প্রতিগ্রহণ কর্ম গ্রহণ করে না, ৫) স্নানের সময় অঙ্গ মার্জন কর্ম গ্রহণ করে না। ভিক্ষুগণ, এই অন্য পাঁচ কারণযুক্ত ভিক্ষুর কৃত অপরাধ স্বীকার না করার কারণে প্রদত্ত উৎক্ষেপণীয় কর্ম প্রত্যাহার করা উচিত।

ভিক্ষুগণ, অন্য পাঁচ কারণযুক্ত ভিক্ষুর কৃত অপরাধ স্বীকার না করার কারণে প্রদত্ত উৎক্ষেপণীয় কর্ম প্রত্যাহার করা উচিত। সেই পাঁচ কারণ হলো : ১) অদণ্ডিত ভিক্ষুর শীল লঙ্ঘনের দোষারোপ করে না, ২) আচার লঙ্ঘনের দোষারোপ করে না, ৩) দৃষ্টিভ্রষ্ট বা মিথ্যাদৃষ্টিসম্পন্ন হওয়ার জন্য দোষারোপ করে না, ৪) মিথ্যা আজীবসম্পন্ন হওয়ার জন্য দোষারোপ করে না, ৫) এক ভিক্ষুর সঙ্গে আরেক ভিক্ষুর ভেদ সৃষ্টি করে দেয় না। ভিক্ষুগণ, এই অন্য পাঁচ কারণযুক্ত ভিক্ষুর কৃত অপরাধ স্বীকার না করার কারণে প্রদত্ত উৎক্ষেপণীয় কর্ম প্রত্যাহার করা উচিত।

ভিক্ষুগণ, অন্য পাঁচ কারণযুক্ত ভিক্ষুর কৃত অপরাধ স্বীকার না করার কারণে প্রদত্ত উৎক্ষেপণীয় কর্ম প্রত্যাহার করা উচিত। সেই পাঁচ কারণ হলো : ১) গৃহীদের পোশাক পরিধান করে না, ২) তীর্থিয়দের ব্যবহৃত বস্ত্রাদি পরিধান করে না, ৩) তীর্থিয়দের সেবা-মান্য করে না, ৪) ভিক্ষুদের সেবা-মান্য করে, ৫) ভিক্ষু-শিক্ষা শিক্ষা করে। ভিক্ষুগণ, এই অন্য পাঁচ কারণযুক্ত ভিক্ষুর কৃত অপরাধ স্বীকার না করার কারণে প্রদত্ত উৎক্ষেপণীয় কর্ম প্রত্যাহার করা উচিত।

ভিক্ষুগণ, অন্য পাঁচ কারণযুক্ত ভিক্ষুর কৃত অপরাধ স্বীকার না করার কারণে প্রদত্ত উৎক্ষেপণীয় কর্ম প্রত্যাহার করা উচিত নয়। সেই পাঁচ কারণ হলো : ১) অদণ্ডিত ভিক্ষুর সঙ্গে একছাদযুক্ত আবাসে বাস করে না, ২) অদণ্ডিত ভিক্ষুর সঙ্গে একছাদযুক্ত খালিস্থানে বাস করে না, ৩) অদণ্ডিত ভিক্ষুর সঙ্গে একছাদযুক্ত আবাস কিংবা খালিস্থানে বাস করে না, ৪) অদণ্ডিত ভিক্ষু দেখে আসন হতে উঠে দাঁড়ায়, ৫) বিহারের ভেতরে অথবা বাইরে অদণ্ডিত ভিক্ষুকে অমর্যাদা করে না। ভিক্ষুগণ, এই অন্য পাঁচ কারণযুক্ত ভিক্ষুর কৃত অপরাধ স্বীকার না করার কারণে প্রদত্ত উৎক্ষেপণীয় কর্ম প্রত্যাহার করা উচিত।

ভিক্ষুগণ, আট কারণযুক্ত ভিক্ষুর কৃত অপরাধ স্বীকার না করার কারণে প্রদত্ত উৎক্ষেপণীয় কর্ম প্রত্যাহার করা উচিত। সেই আট কারণ হলো : ১) অদণ্ডিত ভিক্ষুর উপোসথ স্থগিত করে না, ২) প্রবারণা স্থগিত করে না, ৩) অদণ্ডিত ভিক্ষুকে উপদেশের ছলে কিছু বলে না, ৪) জ্ঞাত বিষয়ে আদেশ করে না, ৫) হুকুম জারি করে না, ৬) দোষ আরোপ করে তথা দোষী বলে অভিহিত করে না, ৭) দোষ স্মরণ করিয়ে দেয় না, ৮) ভিক্ষুগণের মধ্যে ঝগড়া সৃষ্টি করে দেয় না। ভিক্ষুগণ, এই আট কারণযুক্ত ভিক্ষুর কৃত অপরাধ স্বীকার না করার কারণে প্রদত্ত উৎক্ষেপণীয় কর্ম প্রত্যাহার করা উচিত।

তেয়াল্লিশ প্রকার দণ্ড প্রত্যাহরণীয় বিষয় সমাপ্ত।

দণ্ড প্রত্যাহার করে নেওয়ার বিধি
৫৫. হে ভিক্ষুগণ, এভাবে প্রত্যাহার করবে। ছন্ন ভিক্ষুকে সংঘের সম্মুখে উপস্থিত হয়ে উত্তরাসঙ্গ একাংশ করে জ্যেষ্ঠ ভিক্ষুদের পাদ বন্দনা করতে হবে। এরপর উৎকুটিকভাবে বসে দু’হাত অঞ্জলিবদ্ধ করে এরূপ বলবে : ভন্তে, সংঘ আমাকে কৃত অপরাধ স্বীকার না করা হেতু উৎক্ষেপণীয় কর্ম প্রদান করায় আমি সম্যকভাবে ব্রত প্রতিপালনে নিয়োজিত রয়েছি। মান ত্যাগ করেছি। দোষমুক্তির অনুরূপে চলছি। এখন কৃত অপরাধ অস্বীকার হেতু প্রদত্ত উৎক্ষেপণীয় কর্ম প্রত্যাহারের প্রার্থনা করছি।

দ্বিতীয়বার... তৃতীয়বার ভন্তে, সংঘ... প্রার্থনা করছি।

এবার উপস্থিত ভিক্ষুসংঘের মধ্য থেকে একজন দক্ষ ও যোগ্য ভিক্ষু সংঘকে এ প্রস্তাব জ্ঞাপন করবেন।

প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই ছন্ন ভিক্ষু কৃত অপরাধ অস্বীকার করার কারণে সংঘ কর্তৃক উৎক্ষেপণীয় কর্মে দণ্ডিত হয়ে সম্যকভাবে ব্রত প্রতিপালনে নিয়োজিত রয়েছেন, মান ত্যাগ করেছেন, দোষমুক্তির অনুরূপে চলেছেন। এখন তিনি কৃত অপরাধ অস্বীকার হেতু প্রদত্ত উৎক্ষেপণীয় কর্ম প্রত্যাহারের প্রার্থনা করছেন। যদি সংঘের এখন উপযুক্ত সময় মনে হয়, তাহলে সংঘ কৃত অপরাধ অস্বীকার করার কারণে ছন্ন ভিক্ষুর উৎক্ষেপণীয় কর্ম প্রত্যাহার করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই ছন্ন ভিক্ষু সংঘ কর্তৃক কৃত অপরাধ অস্বীকার করার কারণে উৎক্ষেপণীয় কর্মে দণ্ডিত হয়ে সম্যকভাবে ব্রত প্রতিপালনে নিয়োজিত রয়েছেন, মান ত্যাগ করেছেন, দোষমুক্তির অনুরূপে চলেছেন। এখন তিনি কৃত অপরাধ অস্বীকার করার কারণে প্রদত্ত উৎক্ষেপণীয় কর্ম প্রত্যাহার প্রার্থনা করছেন। তাই সংঘ ছন্ন ভিক্ষুর কৃত অপরাধ অস্বীকার করাতে প্রদত্ত উৎক্ষেপণীয় কর্ম প্রত্যাহার করছেন। যেই আয়ুষ্মান ছন্ন ভিক্ষুর উৎক্ষেপণীয় কর্ম প্রত্যাহার করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে বা খুলে বলতে পারেন।

আমি দ্বিতীয়বার এ বিষয়ে বলছি... আমি তৃতীয়বার এ বিষয়ে বলছি। ভন্তে সংঘ, আমার প্রস্তাব শ্রবণ করুন। এই ছন্ন ভিক্ষু সংঘ কর্তৃক কৃত অপরাধ অস্বীকার করার কারণে উৎক্ষেপণীয় কর্মে দণ্ডিত হয়ে সম্যকভাবে ব্রত প্রতিপালনে নিয়োজিত রয়েছেন, মান ত্যাগ করেছেন, দোষমুক্তির অনুরূপে চলেছেন। এখন তিনি কৃত অপরাধ অস্বীকার করার কারণে প্রদত্ত উৎক্ষেপণীয় কর্ম প্রত্যাহার প্রার্থনা করছেন। তাই সংঘ ছন্ন ভিক্ষুর কৃত অপরাধ অস্বীকার করাতে প্রদত্ত উৎক্ষেপণীয় কর্ম প্রত্যাহার করছেন। যেই আয়ুষ্মান ছন্ন ভিক্ষুর উৎক্ষেপণীয় কর্ম প্রত্যাহার করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে বা খুলে বলতে পারেন।

সিদ্ধান্ত ঘোষণা : সংঘ কর্তৃক ছন্ন ভিক্ষুর কৃত অপরাধ অস্বীকার করার কারণে প্রদত্ত উৎক্ষেপণীয় কর্ম প্রত্যাহার করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

কৃত অপরাধ অস্বীকারে উৎক্ষেপণীয় কর্ম সমাপ্ত।


 

৬. অপরাধ অপ্রতিকারে উৎক্ষেপণীয় কর্ম
৫৬. সে-সময় ভগবান বুদ্ধ কৌশাম্বীর ঘোষিতারামে অবস্থান করছেন। তখন আয়ুষ্মান ছন্ন অপরাধ করে সে অপরাধ প্রতিকার করতে চাইতেনা না। যেসব ভিক্ষু অল্পেচ্ছু... তারা ক্ষোভ (অসন্তোষ), নিন্দা ও প্রকাশ্যে আপত্তি করতে লাগলেন, কেন আয়ুষ্মান ছন্ন অপরাধ করে সেই অপরাধ প্রতিকার করতে চাইছে না? অনন্তর সেই ভিক্ষুগণ ভগবানকে এই বিষয়ে জানালেন।

ভগবান এ বিষয়ে, এ হেতুতে ভিক্ষুসংঘকে একত্রিত করে জিজ্ঞেস করলেন, হে ভিক্ষুগণ, সত্যিই কি ছন্ন ভিক্ষু অপরাধ করে সে অপরাধ প্রতিকার করতে চাইছে না? ভিক্ষুগণ বললেন, হ্যাঁ ভন্তে, তা সত্য। ভগবান এটা খুবই নিন্দনীয় অভিহিত করে বললেন, হে ভিক্ষুগণ, এ তুচ্ছ, মোঘপুরুষের পক্ষে... অকরণীয়। সেই মোঘপুরুষ কেন অপরাধ করে সেই অপরাধের প্রতিকার করতে চাইছে না? ভিক্ষুগণ, তার এ কাজে শ্রদ্ধাহীন ব্যক্তির শ্রদ্ধা উৎপন্ন... তদনুযায়ী ধর্মদেশনা করলেন। এরপর ভিক্ষুদের উদ্দেশ্যে বললেন, হে ভিক্ষুগণ, তাহলে অপরাধ প্রতিকার না করার কারণে সংঘ ছন্ন ভিক্ষুকে সম্ভোগ অর্থাৎ সংঘের সঙ্গে একত্রে থাকার অযোগ্য হিসেবে উৎক্ষেপণীয় কর্ম প্রদান করুক।

দণ্ড প্রদানের নিয়ম
হে ভিক্ষুগণ, এভাবেই তা করতে হবে। প্রথমে ছন্ন ভিক্ষুকে তার দোষ জানাবে। জানিয়ে শ্রবণ করাবে। স্মরণ করিয়ে দোষ আরোপ করবে। দোষ আরোপ করিয়ে উপস্থিত ভিক্ষুসংঘের মধ্য থেকে একজন দক্ষ ও যোগ্য ভিক্ষু সংঘের কাছে এই প্রস্তাব জ্ঞাপন করবেন।

প্রস্তাবনা স্থাপন : ভন্তে সংঘ, আমার শ্রবণ করুন। এই ছন্ন ভিক্ষু অপরাধ করে তা প্রতিকার করতে চাইছেন না। যদি সংঘের এখন উপযুক্ত সময় মনে হয়, তাহলে অপরাধ প্রতিকার না করা হেতু সংঘ ছন্ন ভিক্ষুকে সম্ভোগ (অর্থাৎ সংঘের সঙ্গে একত্রে বাস করার) অযোগ্য বলে উৎক্ষেপণীয় কর্ম প্রদান করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই ছন্ন ভিক্ষু অপরাধ করে তা প্রতিকার করতে চাইছেন না। তাই সংঘ ছন্ন ভিক্ষুকে অপরাধ করে তা প্রতিকার না করার জন্য সম্ভোগ অযোগ্য বলে উৎক্ষেপণীয় কর্ম প্রদান করছেন। যেই আয়ুষ্মান অপরাধ করে তা প্রতিকার না করার জন্য ছন্ন ভিক্ষুকে সম্ভোগ অযোগ্য বলে উৎক্ষেপণীয় কর্ম প্রদান করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

আমি দ্বিতীয়বার এ বিষয়ে বলছি... আমি তৃতীয়বার এ বিষয়ে বলছি। ভন্তে সংঘ, আমার প্রস্তাব শ্রবণ করুন। এই ছন্ন ভিক্ষু অপরাধ করে তা প্রতিকার করতে চাইছেন না। তাই সংঘ ছন্ন ভিক্ষুকে অপরাধ করে তা প্রতিকার না করার জন্য সম্ভোগ অযোগ্য বলে উৎক্ষেপণীয় কর্ম প্রদান করছেন। যেই আয়ুষ্মান অপরাধ করে তা প্রতিকার না করার জন্য ছন্ন ভিক্ষুকে সম্ভোগ অযোগ্য বলে উৎক্ষেপণীয় কর্ম প্রদান করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

সিদ্ধান্ত ঘোষণা : সংঘ কর্তৃক অপরাধ করে তা প্রতিকার না করার জন্য ছন্ন ভিক্ষুকে সম্ভোগ অযোগ্য বলে উৎক্ষেপণীয় কর্ম প্রদান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

হে ভিক্ষুগণ, সব আবাসে (ভিক্ষুর বাসস্থানে) প্রচার করে দাও-অপরাধ করে তা প্রতিকার না করার জন্য ছন্ন ভিক্ষুকে সংঘ কর্তৃক সম্ভোগের অযোগ্য বলে উৎক্ষেপণীয় কর্ম প্রদান করা হয়েছে।

দ্বাদশ প্রকার নিয়মবহির্ভূত উৎক্ষেপণীয় কর্ম
৫৭. হে ভিক্ষুগণ, তিন কারণসংযুক্ত কৃত অপরাধ অপ্রতিকারে প্রদত্ত উৎক্ষেপণীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা সম্মুখে করা হয় না, ২) জিজ্ঞেস না করে করা হয়, ৩) বিনা প্রতিজ্ঞায় করা হয়। ভিক্ষুগণ, এই তিন কারণসংযুক্ত কৃত অপরাধ অস্বীকার উৎক্ষেপণীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত কৃত অপরাধ অপ্রতিকারে প্রদত্ত উৎক্ষেপণীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা বিনা অপরাধে করা হয়, ২) অদেশনাগামী অপরাধে করা হয়, ৩) দেশিত (অন্য ভিক্ষুর সম্মুখে নিজের দোষ মুক্তকণ্ঠে স্বীকার করে ক্ষমা প্রার্থনা করার) অপরাধে করা হয়।... ১) যা দোষ জিজ্ঞেস করে করা হয়, ২) যা স্মরণ না করিয়ে করা হয়, ৩) যা দোষারোপ না করে করা হয়... ১) যা সম্মুখে করা হয়, ২) অধর্মের দ্বারা করা হয়, ৩) অনৈক্যতার (অর্থাৎ সংঘের একাংশ) দ্বারা করা হয়... ১) যা জিজ্ঞেস না করে করা হয়, ২) অধর্মের দ্বারা করা হয়, ৩) অনৈক্যের দ্বারা করা হয়... ১) যা বিনা প্রতিজ্ঞায় করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়... ১) যা বিনা অপরাধে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়... ১) যা অদেশনাগামী অপরাধে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়... ১) যা দেশিত অপরাধে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়... ১) যা দোষ জিজ্ঞেস না করে করা হয়, ২) অধর্ম দ্বারা করা হয়, ৩) অনৈক্যতার দ্বারা করা হয়... ১) যা স্মরণ না করিয়ে করা হয়, ২) অধর্ম দ্বারা করা হয়, ৩) অনৈক্যতার দ্বারা করা হয়... ১) যা দোষারোপ না করে করা হয়, ২) অধর্ম দ্বারা করা হয়, ৩) অনৈক্যতার দ্বারা করা হয়। ভিক্ষুগণ, এই তিন কারণসংযুক্ত কৃত অপরাধ অপ্রতিকারে প্রদত্ত উৎক্ষেপণীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

কৃত অপরাধ অপ্রতিকারে প্রদত্ত নিয়মবহির্ভূত

দ্বাদশ প্রকার উৎক্ষেপণীয় কর্ম সমাপ্ত।

দ্বাদশ প্রকার নিয়মসম্মত উৎক্ষেপণীয় কর্ম
৫৮. হে ভিক্ষুগণ, তিন কারণসংযুক্ত কৃত অপরাধ অপ্রতিকারে প্রদত্ত উৎক্ষেপণীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা সম্মুখে করা হয়, ২) জিজ্ঞেস করে হয়, ৩) প্রতিজ্ঞা করে করা হয়। ভিক্ষুগণ, এই তিন কারণসংযুক্ত কৃত অপরাধ অপ্রতিকারে প্রদত্ত উৎক্ষেপণীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত কৃত অপরাধ অপ্রতিকারে প্রদত্ত উৎক্ষেপণীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা আপত্তি অনুসারে করা হয়, ২) দেশনাগামী অপরাধে করা হয়, ৩) অদেশিত অপরাধে করা হয়... ১) যা দোষ জিজ্ঞেস করে করা হয়, ২) দোষ স্মরণ করিয়ে করা হয়, ৩) দোষ আরোপ করে করা হয়... ১) যা সম্মুখে করা হয়, ২) ধর্মের দ্বারা করা হয়, ৩) সমগ্রের (উপস্থিত সংঘের ঐকমত্যের) দ্বারা করা হয়... ১) যা জিজ্ঞেস করে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়... ১) যা প্রতিজ্ঞা করে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়... ১) যা আপত্তি অনুসারে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়... ১) যা দেশনাগামী অপরাধে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়... ১) যা অদেশিত অপরাধে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়... ১) যা দোষ জিজ্ঞেস করে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়... ১) যা দোষ স্মরণ করিয়ে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়... ১) যা দোষ আরোপ করে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়। ভিক্ষুগণ, এই তিন কারণসংযুক্ত কৃত অপরাধ অপ্রতিকারে প্রদত্ত উৎক্ষেপণীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

কৃত অপরাধ অপ্রতিকারে প্রদত্ত নিয়মসম্মত দ্বাদশ প্রকার উৎক্ষেপণীয় কর্ম সমাপ্ত।

ছয় প্রকার আকাঙ্ক্ষা বা ইচ্ছা করা
৫৯. হে ভিক্ষুগণ, সংঘ ইচ্ছা করলে তিন কারণযুক্ত ভিক্ষুকে কৃত অপরাধ অপ্রতিকারে উৎক্ষেপণীয় কর্ম প্রদান করবে। সেই তিন কারণ হলো : ১) যেই ভিক্ষু ঝগড়াপরায়ণ, কলহপ্রিয়, বিবাদকারী, বৃথাবাক্যব্যয়ী ও সংঘের কাছে নিয়ত অভিযোগ উত্থাপনকারী, ২) যেই ভিক্ষু মূর্খ, অনভিজ্ঞ, বহু অপরাধে অপরাধী এবং উপদেশ অগ্রাহ্যকারী, ৩) যেই ভিক্ষু প্রব্রজিত জীবনের অযোগ্য গৃহীর সংস্পর্শে সংশ্লিষ্ট হয়ে অবস্থান করে। ভিক্ষুগণ, সংঘ ইচ্ছা করলে এই তিন কারণযুক্ত ভিক্ষুকে কৃত অপরাধ অপ্রতিকারে উৎক্ষেপণীয় কর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণযুক্ত ভিক্ষুকে কৃত অপরাধ অপ্রতিকারে উৎক্ষেপণীয় কর্ম প্রদান করবে। সেই তিন অঙ্গ হলো : ১) যেই ভিক্ষু অধিশীলে শীলভ্রষ্ট হয়, ২) যেই ভিক্ষু অধিআচারে আচারভ্রষ্ট হয়, ৩) যেই ভিক্ষু অতিদৃষ্টিতে দৃষ্টিভ্রষ্ট হয়, অর্থাৎ মিথ্যাদৃষ্টিসম্পন্ন হয়। ভিক্ষুগণ, সংঘ ইচ্ছা করলে এই তিন কারণযুক্ত ভিক্ষুকে কৃত অপরাধ অপ্রতিকারে উৎক্ষেপণীয় কর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণযুক্ত ভিক্ষুকে কৃত অপরাধ অপ্রতিকারে উৎক্ষেপণীয় কর্ম প্রদান করবে। সেই তিন কারণ হলো : ১) যেই ভিক্ষু বুদ্ধের অগুণ বর্ণনা করে, ২) যেই ভিক্ষু ধর্মের অগুণ বর্ণনা করে, ৩) যেই ভিক্ষু সংঘের অগুণ বর্ণনা করে, অর্থাৎ মিথ্যাদৃষ্টিসম্পন্ন হয়। ভিক্ষুগণ, সংঘ ইচ্ছা করলে এই তিন কারণযুক্ত ভিক্ষুকে কৃত অপরাধ অপ্রতিকারে উৎক্ষেপণীয় কর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণযুক্ত ভিক্ষুকে কৃত অপরাধ অপ্রতিকারে উৎক্ষেপণীয় কর্ম প্রদান করবে। সেই তিন কারণ হলো : ১) যেই ভিক্ষু ঝগড়াপ্রিয়, কলহপরায়ণ, বিবাদকারী এবং সংঘের কাছে নিয়ত অভিযোগ উত্থাপনকারী হয়, ২) যেই ভিক্ষু মূর্খ, অনভিজ্ঞ, বহু অপরাধে অপরাধী এবং উপদেশ অগ্রাহ্যকারী হয়, ৩) যেই ভিক্ষু (প্রব্রজিত জীবনের) অযোগ্য গৃহীর সংস্পর্শে সংশ্লিষ্ট হয়ে অবস্থান করে। ভিক্ষুগণ, সংঘ ইচ্ছা করলে এই তিন কারণযুক্ত ভিক্ষুকে কৃত অপরাধ অপ্রতিকারে উৎক্ষেপণীয় কর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণযুক্ত ভিক্ষুকে কৃত অপরাধ অপ্রতিকারে উৎক্ষেপণীয় কর্ম প্রদান করবে। সেই তিন কারণ হলো : ১) যেই ভিক্ষু অধিশীলে শীলভ্রষ্ট হয়, ২) যেই ভিক্ষু অধিআচারে আচারভ্রষ্ট হয়, ৩) যেই ভিক্ষু অতিদৃষ্টিতে মিথ্যাদৃষ্টিসম্পন্ন হয়। ভিক্ষুগণ, সংঘ ইচ্ছা এই তিন কারণযুক্ত ভিক্ষুকে কৃত অপরাধ অপ্রতিকারে উৎক্ষেপণীয় কর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণযুক্ত ভিক্ষুকে কৃত অপরাধ অপ্রতিকারে উৎক্ষেপণীয় কর্ম প্রদান করবে। সেই তিন কারণ হলো : ১) যেই ভিক্ষু বুদ্ধের অগুণ বর্ণনা করে, ২) যেই ভিক্ষু ধর্মের অগুণ বর্ণনা করে, ৩) যেই ভিক্ষু সংঘের অগুণ বর্ণনা করে, অর্থাৎ মিথ্যাদৃষ্টিসম্পন্ন হয়। ভিক্ষুগণ, সংঘ ইচ্ছা করলে এই তিন কারণযুক্ত ভিক্ষুকে কৃত অপরাধ অপ্রতিকারে উৎক্ষেপণীয় কর্ম প্রদান করবে।

ছয় প্রকার আকাঙ্ক্ষা বা ইচ্ছা করা সমাপ্ত।

তেয়াল্লিশটি ব্রত
(দণ্ডিত ভিক্ষুর কর্তব্য)

৬০. হে ভিক্ষুগণ, কৃত অপরাধ অপ্রতিকারে যেই ভিক্ষুকে উৎক্ষেপণীয় কর্ম প্রদান করা হয়েছে, তাকে যথার্থভাবে অনুবর্তী হতে হবে। যথার্থভাবে অনুবর্তী হওয়ার নিয়ম এরূপ : ১) কাউকে উপসম্পদা প্রদান করতে পারবে না, ২) কাউকে আশ্রয় দিতে পারবে না (অর্থাৎ কাউকে নিজের আশ্রয়ে রাখতে পারবে না), ৩) শ্রামণের দিয়ে নিজের সেবা-যত্নাদি করিয়ে নিতে পারবে না, ৪) ভিক্ষুণীর উপদেষ্টা হওয়ার অনুমতি নিতে পারবে না, ৫) অনুমতি মিললেও ভিক্ষুণীকে উপদেশ দিতে পারবে না, ৬) যেই অপরাধের জন্য তথা কৃত অপরাধ স্বীকার না করার জন্য সংঘ উৎক্ষেপণীয় কর্ম প্রদান করছেন, পুনরায় সেরূপ অপরাধ করতে পারবে না, ৭) সেই পর্যায়ের অন্য অপরাধ করতে পারবে না, ৮) সেই অপরাধের চেয়ে গুরুতর অপরাধ করতে পারবে না, ৯) বিনয়কর্মের নিন্দা করতে পারবে না, ১০) কর্মকারকের (অর্থাৎ বিনয়কর্ম পরিচালনার সঙ্গে সংযুক্ত ভিক্ষু তথা কর্মবাক্য পাঠকারীকে) নিন্দা করতে পারবে না, ১১) পরিশুদ্ধ ভিক্ষুর (অর্থাৎ দণ্ডিত নন এমন নিরপরাধী ভিক্ষু) অভিবাদন গ্রহণ করতে পারবে না, ১২) প্রত্যুত্থান (অর্থাৎ বয়োজ্যেষ্ঠ ভিক্ষুর উপস্থিতিতে আসন হতে উঠে সম্মান প্রদর্শন করা) গ্রহণ করতে পারবে না, ১৩) অঞ্জলিকর্ম (নমস্কার বা বন্দনা) গ্রহণ করতে পারবে না, ১৪) সমীচীন কর্ম (সম্মান-পূজা) গ্রহণ করতে পারবে না, ১৫) পরিশুদ্ধ ভিক্ষু দিয়ে নিজের আসন প্রস্তুত করে নিতে পারবে না, ১৬) শয্যা বা বিছানা প্রস্তুত করে নিতে পারবে না, ১৭) পা-ধোয়ার জল প্রস্তুত করে নিতে পারবে না, ১৮) পা রাখার পিঁড়ে বা তক্তা প্রস্তুত করে নিতে পারবে না, ১৯) পাত্র-চীবর প্রতিগ্রহণ (অর্থাৎ অভ্যাগত ভিক্ষুকে আগু বাড়িয়ে নিতে ও সম্মান প্রদর্শনার্থে তাঁর হস্ত হতে ভিক্ষাপাত্র এবং চীবর গ্রহণ) করে নিতে পারবে না, ২০) স্নানের সময় অঙ্গ-মার্জন প্রভৃতি সেবাকার্য গ্রহণ করতে পারবে না, ২১) পরিশুদ্ধ বা অদণ্ডিত ভিক্ষুর শীল লঙ্ঘনের দোষারোপ করতে পারবে না, ২২) আচার (চালচলন সম্বন্ধীয় সদাচার) লঙ্ঘনের দোষারোপ করতে পারবে না, ২৩) দৃষ্টিভ্রষ্ট (মিথ্যাদৃষ্টিসম্পন্ন) হওয়ার দোষারোপ করতে পারবে না, ২৪) মিথ্যা আজীবসম্পন্ন হওয়ার দোষারোপ করতে পারবে না, ২৫) এক ভিক্ষুর সঙ্গে অন্য আরেক ভিক্ষুর ভেদ সৃষ্টি করে দিতে পারবে না, ২৬) গৃহীদের ব্যবহৃত বস্ত্রাদি পরিধান করতে পারবে না, ২৮) তীর্থিয়দের সঙ্গে মেলামেশা করতে পারবে না, ২৯) ভিক্ষুদের সঙ্গে মেলামেশা করতে পারবে না, ৩০) ভিক্ষুশিক্ষা শিক্ষা করতে পারবে না, ৩১) অদণ্ডিত ভিক্ষুর সঙ্গে একাচ্ছন্ন অর্থাৎ একছাদযুক্ত বিহারে বাস করতে পারবে না, ৩২) অদণ্ডিত ভিক্ষুর সঙ্গে একছাদযুক্ত অনাবাসে তথা খালিস্থানে বাস করতে পারবে না, ৩৩) অদণ্ডিত ভিক্ষুর সঙ্গে একছাদযুক্ত বিহারে বা খালিস্থানে বাস করতে পারবে না, ৩৪) অদণ্ডিত ভিক্ষুকে দেখে আসন হতে উঠে দাঁড়াতে হবে, ৩৫) বিহারের ভেতরে অথবা বাইরে অদণ্ডিত ভিক্ষুর অমর্যাদা করতে পারবে না, ৩৬) অদণ্ডিত ভিক্ষুর উপোসথ স্থগিত করতে পারবে না, ৩৭) অদণ্ডিত ভিক্ষুর প্রবারণা স্থগিত করতে পারবে না, ৩৮) উপদেশের ছলে কিছু বলার থাকলেও বলতে পারবে না, ৩৯) কোনো আদেশ দিতে পারবে না, ৪০) কিছু বলার জন্য অবকাশ চাইতে পারবে না, ৪১) দোষ আরোপ করতে পারবে না, ৪২) দোষ স্মরণ করিয়ে দিতে পারবে না, ৪৩) ভিক্ষুগণের মধ্যে ঝগড়া সৃষ্টি করে দিতে পারবে না।

অপরাধ অপ্রতিকারে উৎক্ষেপণীয় কর্মে তেয়াল্লিশটি ব্রত সমাপ্ত।

৬১. অতঃপর সংঘ কৃত অপরাধ অপ্রতিকারের জন্য ছন্ন ভিক্ষুকে সংঘের সঙ্গে সম্ভোগ (সংঘের সঙ্গে একত্রে থাকার) অযোগ্য বলে উৎক্ষেপণীয় কর্ম প্রদান করলেন। কৃত অপরাধ অপ্রতিকারের হেতু সংঘ উৎক্ষেপণীয় কর্ম প্রদান করায় ছন্ন সেই আবাস ত্যাগ করে অন্য আবাসে চলে গেলেন। সেখানে আবাসিক ভিক্ষুরা তাঁকে অভিবাদন করলেন না। প্রত্যুত্থান করলেন না। অঞ্জলিকর্ম বা বন্দনাদি করলেন না। সমীচীন কর্ম বা সম্মান ও সদ্ভাবসূচক আচরণ করলেন না। সৎকার করলেন না। গৌরব করলেন না। মান্য বা শ্রদ্ধা নিবেদন করলেন না। পূজা করলেন না। ভিক্ষুগণ তাঁর সৎকার, গৌরব, মান্য ও পূজা না করায় তিনি সেই আবাস হতে অন্য এক আবাসে চলে গেলেন। সেখানকার ভিক্ষুরাও তাকে অভিবাদন করলেন না। প্রত্যুত্থান করলেন না। গৌরব করলেন না। মান্য করলেন না। পূজা করলেন না। এই ভিক্ষুগণও তাকে সৎকার, গৌরব, মান্য ও পূজা না করায় তিনি এই আবাস হতে অন্য আরেক আবাসে চলে গেলেন। তৎস্থানের ভিক্ষুগণও তাকে অভিবাদন করলেন না। প্রত্যুত্থান করলেন না। অঞ্জলিকর্ম করলেন না। সমীচীন কর্ম করলেন না। সৎকার করলেন না। গৌরব করলেন না। মান্য করলেন না। পূজা করলেন না। এখানকার ভিক্ষুগণও তাকে সৎকার, গৌরব, মান্য ও পূজা না করায় তিনি পুনঃ কৌশাম্বীতে ফিলে আসলেন। এবার সম্যকভাবে ব্রত প্রতিপালনে রত হলেন। মান ত্যাগ করলেন। দোষমুক্তির অনুরূপে চললেন। এক পর্যায়ে ভিক্ষুসংঘের কাছে বললেন, বন্ধুগণ, কৃত অপরাধ অপ্রতিকারের কারণে সংঘ আমাকে উৎক্ষেপণীয় কর্ম প্রদান করায় আমি সম্যকভাবে ব্রত প্রতিপালনে রত রয়েছি। মান ত্যাগ করেছি। দোষমুক্তির অনুরূপে চলছি। এখন আমাকে আর কী করতে হবে? ভিক্ষুগণ ভগবানকে এই বিষয়ে জানালেন। ভগবান বললেন, হে ভিক্ষুগণ, তাহলে সংঘ ছন্ন ভিক্ষুর কৃত অপরাধ অপ্রতিকারের কারণে প্রদত্ত উৎক্ষেপণীয় কর্ম প্রত্যাহার করুক।

তেয়াল্লিশ প্রকার দণ্ড অপ্রত্যাহরণীয় বিষয়
৬২. হে ভিক্ষুগণ, পাঁচ কারণযুক্ত ভিক্ষুর কৃত অপরাধ অপ্রতিকার হেতু প্রদত্ত উৎক্ষেপণীয় কর্ম প্রত্যাহার করা উচিত নয়। সেই পাঁচ কারণ হলো : ১) যেই ভিক্ষু উপসম্পদা প্রদান করে, ২) অপরজনকে আশ্রয় দেয় (অর্থাৎ নিজের আশ্রয়ে রাখে), ৩) শ্রামণের দ্বারা নিজের সেবা-শুশ্রূষাদি করায়, ৪) ভিক্ষুণীর উপদেষ্টা হওয়ার অনুমতি প্রার্থনা করে, ৫) অনুমতি প্রাপ্ত হলে ভিক্ষুণীদের উপদেশ প্রদান করে। ভিক্ষুগণ এই পাঁচ কারণযুক্ত ভিক্ষুর কৃত অপরাধ অপ্রতিকার হেতু প্রদত্ত উৎক্ষেপণীয় কর্ম প্রত্যাহার করা উচিত নয়।

ভিক্ষুগণ, অন্য পাঁচ কারণযুক্ত ভিক্ষুর কৃত অপরাধ অপ্রতিকার হেতু প্রদত্ত উৎক্ষেপণীয় কর্ম প্রত্যাহার করা উচিত নয়। সেই পাঁচ কারণ হলো : ১) সংঘ যেই কৃত অপরাধ স্বীকার না করার জন্যে উৎক্ষেপণীয় কর্ম প্রদান করেছেন, পুনঃ সেই অপরাধ করে, ২) সেই পর্যায়ের অন্য অপরাধ করে, ৩) তার চেয়ে গুরুতর অপরাধ করে, ৪) বিনয়কর্মের নিন্দা করে, ৫) কর্মকারকের নিন্দা করে। ভিক্ষুগণ, এই অন্য পাঁচ কারণযুক্ত ভিক্ষুর কৃত অপরাধ অপ্রতিকার হেতু প্রদত্ত উৎক্ষেপণীয় কর্ম প্রত্যাহার করা উচিত নয়।

ভিক্ষুগণ, অন্য পাঁচ কারণযুক্ত ভিক্ষুর কৃত অপরাধ অপ্রতিকার হেতু প্রদত্ত উৎক্ষেপণীয় কর্ম প্রত্যাহার করা উচিত নয়। সেই পাঁচ কারণ হলো : ১) অদণ্ডিত ভিক্ষুর অভিবাদন গ্রহণ করে, ২) প্রত্যুত্থান গ্রহণ করে, ৩) অঞ্জলিকর্ম গ্রহণ করে, ৪) সমীচীন কর্ম গ্রহণ করে, ৫) আসন প্রস্তুত-কর্ম গ্রহণ করে। ভিক্ষুগণ, এই অন্য পাঁচ কারণযুক্ত কৃত অপরাধ অপ্রতিকার হেতু প্রদত্ত উৎক্ষেপণীয় কর্ম প্রত্যাহার করা উচিত নয়।

ভিক্ষুগণ, অন্য পাঁচ কারণযুক্ত ভিক্ষুর কৃত অপরাধ অপ্রতিকার হেতু প্রদত্ত উৎক্ষেপণীয় কর্ম প্রত্যাহার করা উচিত নয়। সেই পাঁচ কারণ হলো : ১) অদণ্ডিত ভিক্ষুর শয্যাসন প্রস্তুত-কর্ম গ্রহণ করে, ২) পা-ধোয়ার জল প্রস্তুত-কর্ম গ্রহণ করে, ৩) পা-রাখার পিঁড়ে বা কাষ্ঠখণ্ড প্রস্তুত-কর্ম গ্রহণ করে, ৪) পাত্র-চীবর প্রতিগ্রহণ কর্ম গ্রহণ করে, ৫) স্নানের সময় অঙ্গ মার্জন কর্ম গ্রহণ করে। ভিক্ষুগণ, এই অন্য পাঁচ কারণযুক্ত ভিক্ষুর কৃত অপরাধ অপ্রতিকার হেতু প্রদত্ত উৎক্ষেপণীয় কর্ম প্রত্যাহার করা উচিত নয়।

ভিক্ষুগণ, অন্য পাঁচ কারণযুক্ত ভিক্ষুর কৃত অপরাধ অপ্রতিকার হেতু প্রদত্ত উৎক্ষেপণীয় কর্ম প্রত্যাহার করা উচিত নয়। সেই পাঁচ কারণ হলো : ১) অদণ্ডিত ভিক্ষুর শীল লঙ্ঘনের দোষারোপ করে, ২) আচার লঙ্ঘনের দোষারোপ করে, ৩) দৃষ্টিভ্রষ্ট বা মিথ্যাদৃষ্টিসম্পন্ন হওয়ার জন্য দোষারোপ করে, ৪) মিথ্যা আজীবসম্পন্ন হওয়ার জন্য দোষারোপ করে, ৫) এক ভিক্ষুর সঙ্গে আরেক ভিক্ষুর ভেদ সৃষ্টি করে দেয়। ভিক্ষুগণ, এই অন্য পাঁচ কারণযুক্ত ভিক্ষুর কৃত অপরাধ অপ্রতিকার হেতু প্রদত্ত উৎক্ষেপণীয় কর্ম প্রত্যাহার করা উচিত নয়।

ভিক্ষুগণ, অন্য পাঁচ কারণযুক্ত ভিক্ষুর কৃত অপরাধ অপ্রতিকার হেতু প্রদত্ত উৎক্ষেপণীয় কর্ম প্রত্যাহার করা উচিত নয়। সেই পাঁচ কারণ হলো : ১) গৃহীদের পোশাক পরিধান করে, ২) তীর্থিয়দের ব্যবহৃত বস্ত্রাদি পরিধান করে, ৩) তীর্থিয়দের সেবা-মান্য করে, ৪) ভিক্ষুদের সেবা-মান্য করে না, ৫) ভিক্ষু-শিক্ষা শিক্ষা করে না। ভিক্ষুগণ, এই অন্য পাঁচ কারণযুক্ত ভিক্ষুর কৃত অপরাধ অপ্রতিকার হেতু প্রদত্ত উৎক্ষেপণীয় কর্ম প্রত্যাহার করা উচিত নয়।

ভিক্ষুগণ, অন্য পাঁচ কারণযুক্ত ভিক্ষুর কৃত অপরাধ অপ্রতিকার হেতু প্রদত্ত উৎক্ষেপণীয় কর্ম প্রত্যাহার করা উচিত নয়। সেই পাঁচ কারণ হলো : ১) অদণ্ডিত ভিক্ষুর সঙ্গে একছাদযুক্ত আবাসে বাস করে, ২) অদণ্ডিত ভিক্ষুর সঙ্গে একছাদযুক্ত খালিস্থানে বাস করে, ৩) অদণ্ডিত ভিক্ষুর সঙ্গে একছাদযুক্ত আবাস কিংবা খালিস্থানে বাস করে, ৪) অদণ্ডিত ভিক্ষু দেখে আসন হতে উঠে দাঁড়ায় না, ৫) বিহারের ভেতরে অথবা বাইরে অদণ্ডিত ভিক্ষুকে অমর্যাদা করে। ভিক্ষুগণ, এই অন্য পাঁচ কারণযুক্ত ভিক্ষুর কৃত অপরাধ অপ্রতিকার হেতু প্রদত্ত উৎক্ষেপণীয় কর্ম প্রত্যাহার করা উচিত নয়।

ভিক্ষুগণ, আট কারণযুক্ত ভিক্ষুর কৃত অপরাধ অপ্রতিকার হেতু প্রদত্ত উৎক্ষেপণীয় কর্ম প্রত্যাহার করা উচিত নয়। সেই আট কারণ হলো : ১) অদণ্ডিত ভিক্ষুর উপোসথ স্থগিত করে, ২) প্রবারণা স্থগিত করে, ৩) অদণ্ডিত ভিক্ষুকে উপদেশের ছলে কিছু বলে, ৪) জ্ঞাত বিষয়ে আদেশ করে, ৫) হুকুম জারি করে, ৬) দোষ আরোপ করে তথা দোষী বলে অভিহিত করে, ৭) দোষ স্মরণ করিয়ে দেয়, ৮) ভিক্ষুগণের মধ্যে ঝগড়া সৃষ্টি করে দেয়। ভিক্ষুগণ, এই আট কারণযুক্ত ভিক্ষুর কৃত অপরাধ অপ্রতিকার হেতু প্রদত্ত উৎক্ষেপণীয় কর্ম প্রত্যাহার করা উচিত নয়।

অপরাধ অপ্রতিকারে তেয়াল্লিশ প্রকার দণ্ড অপ্রত্যাহরণীয় বিষয় সমাপ্ত।

তেয়াল্লিশ প্রকার দণ্ড প্রত্যাহরণীয় বিষয়
৬৩. হে ভিক্ষুগণ, পাঁচ কারণযুক্ত ভিক্ষুর কৃত অপরাধ অপ্রতিকার হেতু প্রদত্ত উৎক্ষেপণীয় কর্ম প্রত্যাহার করা উচিত। সেই পাঁচ কারণ হলো : ১) যেই ভিক্ষু উপসম্পদা প্রদান করে না, ২) অপরজনকে আশ্রয় দেয় না (অর্থাৎ নিজের আশ্রয়ে রাখে না), ৩) শ্রামণের দ্বারা নিজের সেবা-শুশ্রূষাদি করায় না, ৪) ভিক্ষুণীর উপদেষ্টা হওয়ার অনুমতি প্রার্থনা করে না, ৫) অনুমতি প্রাপ্ত হলে ভিক্ষুণীদের উপদেশ প্রদান করে না। ভিক্ষুগণ এই পাঁচ কারণযুক্ত ভিক্ষুর কৃত অপরাধ অপ্রতিকার হেতু প্রদত্ত উৎক্ষেপণীয় কর্ম প্রত্যাহার করা উচিত।

ভিক্ষুগণ, অন্য পাঁচ কারণযুক্ত ভিক্ষুর কৃত অপরাধ অপ্রতিকার হেতু প্রদত্ত উৎক্ষেপণীয় কর্ম প্রত্যাহার করা উচিত। সেই পাঁচ কারণ হলো : ১) সংঘ যেই কৃত অপরাধ স্বীকার না করার জন্যে উৎক্ষেপণীয় কর্ম প্রদান করেছেন, পুনঃ সেই অপরাধ করে না, ২) সেই পর্যায়ের অন্য অপরাধ করে না, ৩) তার চেয়ে গুরুতর অপরাধ করে না, ৪) বিনয়কর্মের নিন্দা করে না, ৫) কর্মকারকের নিন্দা করে না... ১) অদণ্ডিত ভিক্ষুর অভিবাদন গ্রহণ করে না, ২) প্রত্যুত্থান গ্রহণ করে না, ৩) অঞ্জলিকর্ম গ্রহণ করে না, ৪) সমীচীন কর্ম গ্রহণ করে না, ৫) আসন প্রস্তুত-কর্ম গ্রহণ করে না... ১) অদণ্ডিত ভিক্ষুর শয্যাসন প্রস্তুত-কর্ম গ্রহণ করে না, ২) পা-ধোয়ার জল প্রস্তুত-কর্ম গ্রহণ করে না, ৩) পা-রাখার পিঁড়ে বা কাষ্ঠখণ্ড প্রস্তুত-কর্ম গ্রহণ করে না, ৪) পাত্র-চীবর প্রতিগ্রহণ কর্ম গ্রহণ করে না, ৫) স্নানের সময় অঙ্গ মার্জন কর্ম গ্রহণ করে না... ১) অদণ্ডিত ভিক্ষুর শীল লঙ্ঘনের দোষারোপ করে না, ২) আচার লঙ্ঘনের দোষারোপ করে না, ৩) দৃষ্টিভ্রষ্ট বা মিথ্যাদৃষ্টিসম্পন্ন হওয়ার জন্য দোষারোপ করে না, ৪) মিথ্যা আজীবসম্পন্ন হওয়ার জন্য দোষারোপ করে না, ৫) এক ভিক্ষুর সঙ্গে আরেক ভিক্ষুর ভেদ সৃষ্টি করে দেয় না... ১) গৃহীদের পোশাক পরিধান করে না, ২) তীর্থিয়দের ব্যবহৃত বস্ত্রাদি পরিধান করে না, ৩) তীর্থিয়দের সেবা-মান্য করে না, ৪) ভিক্ষুদের সেবা-মান্য করে, ৫) ভিক্ষু-শিক্ষা শিক্ষা করে। ভিক্ষুগণ, এই অন্য পাঁচ কারণযুক্ত ভিক্ষুর কৃত অপরাধ অপ্রতিকার হেতু প্রদত্ত উৎক্ষেপণীয় কর্ম প্রত্যাহার করা উচিত।

ভিক্ষুগণ, অন্য পাঁচ কারণযুক্ত ভিক্ষুর কৃত অপরাধ অপ্রতিকার হেতু প্রদত্ত উৎক্ষেপণীয় কর্ম প্রত্যাহার করা উচিত নয়। সেই পাঁচ কারণ হলো : ১) অদণ্ডিত ভিক্ষুর সঙ্গে একছাদযুক্ত আবাসে বাস করে না, ২) অদণ্ডিত ভিক্ষুর সঙ্গে একছাদযুক্ত খালিস্থানে বাস করে না, ৩) অদণ্ডিত ভিক্ষুর সঙ্গে একছাদযুক্ত আবাস কিংবা খালিস্থানে বাস করে না, ৪) অদণ্ডিত ভিক্ষু দেখে আসন হতে উঠে দাঁড়ায়, ৫) বিহারের ভেতরে অথবা বাইরে অদণ্ডিত ভিক্ষুকে অমর্যাদা করে না। ভিক্ষুগণ, এই অন্য পাঁচ কারণযুক্ত ভিক্ষুর কৃত অপরাধ অপ্রতিকার হেতু প্রদত্ত উৎক্ষেপণীয় কর্ম প্রত্যাহার করা উচিত।

ভিক্ষুগণ, আট কারণযুক্ত ভিক্ষুর কৃত অপরাধ অপ্রতিকার হেতু প্রদত্ত উৎক্ষেপণীয় কর্ম প্রত্যাহার করা উচিত। সেই আট কারণ হলো : ১) অদণ্ডিত ভিক্ষুর উপোসথ স্থগিত করে না, ২) প্রবারণা স্থগিত করে না, ৩) অদণ্ডিত ভিক্ষুকে উপদেশের ছলে কিছু বলে না, ৪) জ্ঞাত বিষয়ে আদেশ করে না, ৫) হুকুম জারি করে না, ৬) দোষ আরোপ করে তথা দোষী বলে অভিহিত করে না, ৭) দোষ স্মরণ করিয়ে দেয় না, ৮) ভিক্ষুগণের মধ্যে ঝগড়া সৃষ্টি করে দেয় না। ভিক্ষুগণ, এই আট কারণযুক্ত ভিক্ষুর কৃত অপরাধ অপ্রতিকার হেতু প্রদত্ত উৎক্ষেপণীয় কর্ম প্রত্যাহার করা উচিত।

কৃত অপরাধ অপ্রতিকার হেতু উৎক্ষেপণীয় কর্মে তেয়াল্লিশ প্রকার দণ্ড প্রত্যাহরণীয় বিষয় সমাপ্ত।

৬৪. হে ভিক্ষুগণ, এভাবে প্রত্যাহার করবে। ছন্ন ভিক্ষুকে সংঘের সম্মুখে উপস্থিত হয়ে উত্তরাসঙ্গ একাংশ করে জ্যেষ্ঠ ভিক্ষুদের পাদ বন্দনা করতে হবে। এরপর উৎকুটিকভাবে বসে দু’হাত অঞ্জলিবদ্ধ করে এরূপ বলবে : ভন্তে, সংঘ আমাকে কৃত অপরাধ অপ্রতিকার হেতু উৎক্ষেপণীয় কর্ম প্রদান করায় আমি সম্যকভাবে ব্রত প্রতিপালনে নিয়োজিত রয়েছি। মান ত্যাগ করেছি। দোষমুক্তির অনুরূপে চলছি। এখন কৃত অপরাধ অপ্রতিকার হেতু প্রদত্ত উৎক্ষেপণীয় কর্ম প্রত্যাহারের প্রার্থনা করছি।

দ্বিতীয়বার... তৃতীয়বার ভন্তে, সংঘ... প্রার্থনা করছি।

এবার উপস্থিত ভিক্ষুসংঘের মধ্য থেকে একজন দক্ষ ও যোগ্য ভিক্ষু সংঘকে এ প্রস্তাব জ্ঞাপন করবেন।

প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই ছন্ন ভিক্ষু কৃত অপরাধ অপ্রতিকার হেতু সংঘ কর্তৃক উৎক্ষেপণীয় কর্মে দণ্ডিত হয়ে সম্যকভাবে ব্রত প্রতিপালনে নিয়োজিত রয়েছেন, মান ত্যাগ করেছেন, দোষমুক্তির অনুরূপে চলেছেন। এখন তিনি কৃত অপরাধ অপ্রতিকার হেতু প্রদত্ত উৎক্ষেপণীয় কর্ম প্রত্যাহারের প্রার্থনা করছেন। যদি সংঘের এখন উপযুক্ত সময় মনে হয়, তাহলে সংঘ ছন্ন ভিক্ষুকে কৃত অপরাধ অপ্রতিকার হেতু প্রদত্ত উৎক্ষেপণীয় কর্ম প্রত্যাহার করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই ছন্ন ভিক্ষু সংঘ কর্তৃক কৃত অপরাধ অপ্রতিকার হেতু প্রদত্ত উৎক্ষেপণীয় কর্মে দণ্ডিত হয়ে সম্যকভাবে ব্রত প্রতিপালনে নিয়োজিত রয়েছেন, মান ত্যাগ করেছেন, দোষমুক্তির অনুরূপে চলেছেন। এখন তিনি কৃত অপরাধ অপ্রতিকার হেতু প্রদত্ত উৎক্ষেপণীয় কর্ম প্রত্যাহার প্রার্থনা করছেন। তাই সংঘ ছন্ন ভিক্ষুর কৃত অপরাধ অপ্রতিকার হেতু প্রদত্ত উৎক্ষেপণীয় কর্ম প্রত্যাহার করছেন। যেই আয়ুষ্মান ছন্ন ভিক্ষুর কৃত অপরাধ অপ্রতিকার হেতু প্রদত্ত উৎক্ষেপণীয় কর্ম প্রত্যাহার করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে বা খুলে বলতে পারেন।

আমি দ্বিতীয়বার এ বিষয়ে বলছি... আমি তৃতীয়বার এ বিষয়ে বলছি। ভন্তে সংঘ, আমার প্রস্তাব শ্রবণ করুন। এই ছন্ন ভিক্ষু সংঘ কর্তৃক কৃত অপরাধ অপ্রতিকার হেতু প্রদত্ত উৎক্ষেপণীয় কর্মে দণ্ডিত হয়ে সম্যকভাবে ব্রত প্রতিপালনে নিয়োজিত রয়েছেন, মান ত্যাগ করেছেন, দোষমুক্তির অনুরূপে চলেছেন। এখন তিনি কৃত অপরাধ অপ্রতিকার হেতু প্রদত্ত উৎক্ষেপণীয় কর্ম প্রত্যাহার প্রার্থনা করছেন। তাই সংঘ ছন্ন ভিক্ষুর কৃত অপরাধ অপ্রতিকার হেতু প্রদত্ত উৎক্ষেপণীয় কর্ম প্রত্যাহার করছেন। যেই আয়ুষ্মান ছন্ন ভিক্ষুর কৃত অপরাধ অপ্রতিকার হেতু প্রদত্ত উৎক্ষেপণীয় কর্ম প্রত্যাহার করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে বা খুলে বলতে পারেন।

সিদ্ধান্ত ঘোষণা : সংঘ কর্তৃক ছন্ন ভিক্ষুর কৃত অপরাধ অস্বীকার করার কারণে প্রদত্ত উৎক্ষেপণীয় কর্ম প্রত্যাহার করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

অপরাধ অপ্রতিকারে প্রদত্ত উৎক্ষেপণীয় কর্ম সমাপ্ত।


 

৭. পাপদৃষ্টি অপরিত্যাগে উৎক্ষেপণীয় কর্ম
৬৫. সে-সময় ভগবান বুদ্ধ শ্রাবস্তীতে অনাথপিণ্ডিক শ্রেষ্ঠীর দানকৃত জেতবন বিহারে অবস্থান করছেন। তখন অরিষ্ট নামক পূর্বের গন্ধবাধি এক ভিক্ষুর এরূপ পাপদৃষ্টি উৎপন্ন হয় যে, আমি তথাগতের দেশিত ধর্ম জেনেছি। ভগবান কর্তৃক যেসব ধর্ম (বা বিষয়) অন্তরায়কর হিসেবে ব্যক্ত হয়েছে, সেসব আচরণ বা সম্পাদন করলে কোনো প্রকার অন্তরায় হয় না। জনৈক ভিক্ষুগণ শুনতে পেলেন অরিষ্ট নামক পূর্বের গন্ধবাদি এক ভিক্ষুর পাপদৃষ্টি উৎপন্ন হয়েছে। তিনি এরূপ বলছেন, আমি তথাগতের দেশিত ধর্ম জেনেছি। ভগবান কর্তৃক যেসব ধর্ম অন্তরায়কর হিসেবে ব্যক্ত হয়েছে, সেসব আচরণ করলে কোনো প্রকার অন্তরায় হয় না। এরপর সেই ভিক্ষুগণ অরিষ্ট নামক পূর্বের গন্ধবাদি ভিক্ষুর কাছে উপস্থিত হলেন। অরিষ্ট ভিক্ষুকে বললেন, বন্ধু অরিষ্ট, সত্যিই কি তোমার এরূপ পাপদৃষ্টি উৎপন্ন হয়েছে যে, আমি তথাগতের দেশিত ধর্ম জেনেছি। ভগবান কর্তৃক যেসব ধর্ম অন্তরায়কর হিসেবে ব্যক্ত হয়েছে, সেসব আচরণ করলে কোনো প্রকার অন্তরায় হয় না? অরিষ্ট ভিক্ষু বললেন, হ্যাঁ বন্ধু, আমি তথাগতের দেশিত এরূপ জেনেছি যে, ভগবান কর্তৃক যেসব ধর্ম অন্তরায়কর হিসেবে ব্যক্ত হয়েছে, সেসব আচরণ করলে কোনো প্রকার অন্তরায় হয় না।

বন্ধু অরিষ্ট, এরূপ বলবেন না, ভগবানকে নিন্দা করবেন না। এভাবে বলে ভগবানকে নিন্দা করা উচিত নয়। অরিষ্ট, ভগবান কর্তৃক তো অনেক পর্যায়ে অন্তরায়কর ধর্মগুলো অন্তরায়কর বলে ব্যক্ত হয়েছে। সেগুলো আচরণে নিশ্চিত অন্তরায় হয়। যেমন, ভগবান কর্তৃক ব্যক্ত হয়েছে-কাম অল্পস্বাদযুক্ত কিন্তু বহু দুঃখকর, বহু হা-হুতাশজনক ও বহু উপদ্রবপূর্ণ। কাম অস্থি-কঙ্কাল সদৃশ বহু দুঃখকর, বহু হা-হুতাশজনক ও বহু উপদ্রবপূর্ণ। কাম মাংস-পেশি উপমেয় বহু দুঃখকর... উপদ্রবপূর্ণ। কাম তৃণমশাল (শুষ্ক তৃণ দ্বারা প্রস্তুত করা মশাল)-সম বহু দুঃখকর... উপদ্রবপূর্ণ। কাম জ্বলন্ত অগ্নিকুণ্ড সদৃশ বহু দুঃখকর... উপদ্রবপূর্ণ। কাম স্বপ্ন সদৃশ বহু দুঃখকর... উপদ্রবপূর্ণ। কাম যাচক উপমেয় বহু দুঃখকর... উপদ্রবপূর্ণ। কাম বৃক্ষের ফল (যে ফলের কারণে বৃক্ষের শাখাগুলো ভেঙে পড়ে) সদৃশ বহু দুঃখকর... উপদ্রবপূর্ণ। কাম কসাইখানা সম বহু দুঃখকর... উপদ্রবপূর্ণ। কাম শক্তিশূল (বর্শা) সদৃশ বহু দুঃখকর... উপদ্রবপূর্ণ। কাম সর্পশিরসম বহু দুঃখকর, বহু হা-হুতাশজনক ও বহু উপদ্রবপূর্ণ।

সেই ভিক্ষুগণ দ্বারা অরিষ্ট নামক পূর্বের গন্ধবাদি ভিক্ষুকে এভাবে বলা হলেও তিনি সেই পাপদৃষ্টিতে অবিচল রইলেন, সুদৃঢ় রইলেন। স্বীয় সিদ্ধান্তে অবিনিবিষ্ট থাকলেন, বন্ধু, আমি তথাগতের দেশিত ধর্ম জেনেছি। ভগবান কর্তৃক যেসব ধর্ম (বা বিষয়) অন্তরায়কর হিসেবে ব্যক্ত হয়েছে, সেসব আচরণ বা সম্পাদন করলে কোনো প্রকার অন্তরায় হয় না। ভিক্ষুগণ অরিষ্ট ভিক্ষুর এই পাপদৃষ্টি দূর করতে অক্ষম হয়ে ভগবানের নিকট উপস্থিত হলেন। বুদ্ধকে এই বিষয় জানালেন।

তখন ভগবান এ নিদানে, এ হেতুতে ভিক্ষুসংঘকে একত্রিত করে পূর্বের গন্ধবাদি অরিষ্ট ভিক্ষুকে জিজ্ঞেস করলেন, হে অরিষ্ট সত্যিই কি তোমার এরূপ পাপদৃষ্টি উৎপন্ন হয়েছে যে, তুমি বলতেছ, আমি তথাগতের দেশিত ধর্ম জেনেছি। ভগবান কর্তৃক যেসব ধর্ম অন্তরায়কর হিসেবে ব্যক্ত হয়েছে, সেসব আচরণ করলে কোনো প্রকার অন্তরায় হয় না? “হ্যাঁ ভন্তে, আমি তথাগতের দেশিত ধর্ম জেনেছি। ভগবান কর্তৃক যেসব ধর্ম অন্তরায়কর হিসেবে ব্যক্ত হয়েছে, সেসব আচরণ করলে কোনো প্রকার অন্তরায় হয় না।” ভগবান বললেন, তুমি কেমন মোঘপুরুষ যে, আমার কর্তৃক দেশিত ধর্মকে এভাবে জ্ঞাত হলে? মোঘপুরুষ, আমার দ্বারা কী অনেক পর্যায়ে এই অন্তরায়কর ধর্মগুলো ব্যক্ত হয়নি? সেগুলো আচরণে নিশ্চিত অন্তরায় হয়। যেমন, কাম অল্পস্বাদযুক্ত কিন্তু বহু দুঃখকর, বহু হা-হুতাশজনক ও বহু উপদ্রবপূর্ণ। কাম মাংসপেশি উপমেয় বহু দুঃখকর... উপদ্রবপূর্ণ। কাম তৃণমশাল (শুষ্ক তৃণ দ্বারা প্রস্তুত করা মশাল)-সম বহু দুঃখকর... উপদ্রবপূর্ণ। কাম জ্বলন্ত অগ্নিকুণ্ড সদৃশ বহু দুঃখকর... উপদ্রবপূর্ণ। কাম স্বপ্ন সদৃশ বহু দুঃখকর... উপদ্রবপূর্ণ। কাম যাচক উপমেয় বহু দুঃখকর... উপদ্রবপূর্ণ। কাম বৃক্ষের ফল (যে ফলের কারণে বৃক্ষের শাখাগুলো ভেঙে পড়ে) সদৃশ বহু দুঃখকর... উপদ্রবপূর্ণ। কাম কসাইখানাসম বহু দুঃখকর... উপদ্রবপূর্ণ। কাম শক্তিশূল (বর্শা) সদৃশ বহু দুঃখকর... উপদ্রবপূর্ণ। কাম সর্পশিরসম বহু দুঃখকর, বহু হা-হুতাশজনক ও বহু উপদ্রবপূর্ণ। তথাপি তুমি মোঘপুরুষ, স্বীয় ভুল ধারণা (বা মিথ্যাদৃষ্টি)-বশে পাপদৃষ্টিপরায়ণ হয়ে আমায় নিন্দা করে নিজেকে ক্ষত-বিক্ষত করেছ। বহু অপুণ্য সঞ্চয় করেছ। মোঘপুরুষ, এটি তোমার সুদীর্ঘকাল অহিত ও দুঃখের কারণ হবে।

হে মোঘপুরুষ, তোমার এ কাজে শ্রদ্ধাহীন ব্যক্তির শ্রদ্ধা উৎপন্ন... তদনুযায়ী ধর্মদেশনা কররেন। এরপর ভিক্ষুদের উদ্দেশ্যে বললেন, হে ভিক্ষুগণ, তাহলে সংঘ পূর্বের গন্ধবাদি অরিষ্ট ভিক্ষুকে পাপদৃষ্টি অপরিত্যাগে উৎক্ষেপণীয় কর্ম প্রদান করুক, সংঘ তাকে সম্ভোগ অযোগ্য (ঘোষণা) করুক।

দণ্ড প্রদানের নিয়ম
হে ভিক্ষুগণ, এভাবেই তা করতে হবে। প্রথমে অরিষ্ট ভিক্ষুকে তা দোষ জানাবে। জানিয়ে স্মরণ করাবে। স্মরণ করিয়ে দোষ আরোপ করবে। দোষ আরোপ করিয়ে উপস্থিত ভিক্ষুসংঘের মধ্য থেকে একজন দক্ষ ও যোগ্য ভিক্ষু সংঘের কাছে এ প্রস্তাব জ্ঞাপন করবেন।

৬৬. প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। পূর্বের গন্ধবাদি অরিষ্ট ভিক্ষুর এরূপ পাপদৃষ্টি উৎপন্ন হয়েছে : ‘আমি তথাগতের দেশিত ধর্ম জেনেছি। ভগবান কর্তৃক যেসব ধর্ম অন্তরায়কর হিসেবে ব্যক্ত হয়েছে, সেসব আচরণ করলে কোনো প্রকার অন্তরায় হয় না’। তিনি সেই দৃষ্টি পরিত্যাগ করছেন না। যদি সংঘের এখন উপযুক্ত সময় মনে হয়. তাহলে পাপদৃষ্টি অপরিত্যাগের কারণে সংঘ পূর্বের গন্ধবাদি অরিষ্ট ভিক্ষুকে সম্ভোগ অযোগ্য হিসেবে উৎক্ষেপণীয় কর্ম প্রদান করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। পূর্বের গন্ধবাদি অরিষ্ট ভিক্ষুর এরূপ পাপদৃষ্টি উৎপন্ন হয়েছে : ‘আমি তথাগতের দেশিত ধর্ম জেনেছি। ভগবান কর্তৃক যেসব ধর্ম অন্তরায়কর হিসেবে ব্যক্ত হয়েছে, সেসব আচরণ করলে কোনো প্রকার অন্তরায় হয় না’। তিনি সেই দৃষ্টি পরিত্যাগ করছেন না। তাই সংঘ পূর্বের গন্ধবাধি অরিষ্ট ভিক্ষুকে পাপদৃষ্টি অপরিত্যাগের কারণে সম্ভোগ অযোগ্য বলে উৎক্ষেপণীয় কর্ম প্রদান করছেন। যেই আয়ুষ্মান পূর্বের গন্ধবাধি অরিষ্ট ভিক্ষুকে পাপদুষ্টি অপরিত্যাগের জন্য সম্ভোগ অযোগ্য বলে উৎক্ষেপণীয় কর্ম প্রদান করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

আমি দ্বিতীয়বার এ বিষয়ে বলছি... আমি তৃতীয়বার এ বিষয়ে বলছি। ভন্তে সংঘ, আমার প্রস্তাব শ্রবণ করুন। পূর্বের গন্ধবাদি অরিষ্ট ভিক্ষুর এরূপ পাপদৃষ্টি উৎপন্ন হয়েছে : ‘আমি তথাগতের দেশিত ধর্ম জেনেছি। ভগবান কর্তৃক যেসব ধর্ম অন্তরায়কর হিসেবে ব্যক্ত হয়েছে, সেসব আচরণ করলে কোনো প্রকার অন্তরায় হয় না’। তিনি সেই দৃষ্টি পরিত্যাগ করছেন না। তাই সংঘ পূর্বের গন্ধবাধি অরিষ্ট ভিক্ষুকে পাপদৃষ্টি অপরিত্যাগের কারণে সম্ভোগ অযোগ্য বলে উৎক্ষেপণীয় কর্ম প্রদান করছেন। যেই আয়ুষ্মান পূর্বের গন্ধবাধি অরিষ্ট ভিক্ষুকে পাপদৃষ্টি অপরিত্যাগের জন্য সম্ভোগ অযোগ্য বলে উৎক্ষেপণীয় কর্ম প্রদান করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

সিদ্ধান্ত ঘোষণা : সংঘ কর্তৃক পাপদৃষ্টি অপরিত্যাগের কারণে পূর্বের গন্ধবাদি অরিষ্ট ভিক্ষুকে সম্ভোগ অযোগ্য বলে উৎক্ষেপণীয় কর্ম প্রদান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

হে ভিক্ষুগণ, সব আবাসে (ভিক্ষুর বাসস্থানে) প্রচার করে দাও-অপরাধ করে তা প্রতিকার না করার জন্য ছন্ন ভিক্ষুকে সংঘ কর্তৃক সম্ভোগের অযোগ্য বলে উৎক্ষেপণীয় কর্ম প্রদান করা হয়েছে।

দ্বাদশ প্রকার নিয়মবহির্ভূত উৎক্ষেপণীয় কর্ম

৬৭. হে ভিক্ষুগণ, তিন কারণসংযুক্ত পাপদৃষ্টি অপরিত্যাগে প্রদত্ত উৎক্ষেপণীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা সম্মুখে করা হয় না, ২) জিজ্ঞেস না করে করা হয়, ৩) বিনা প্রতিজ্ঞায় করা হয়। ভিক্ষুগণ, এই তিন কারণসংযুক্ত পাপদৃষ্টি অপরিত্যাগে প্রদত্ত উৎক্ষেপণীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত পাপদৃষ্টি অপরিত্যাগে প্রদত্ত উৎক্ষেপণীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়। সেই তিন কারণ হলো : ১) যা বিনা অপরাধে করা হয়, ২) অদেশনাগামী অপরাধে করা হয়, ৩) দেশিত (অন্য ভিক্ষুর সম্মুখে নিজের দোষ মুক্তকণ্ঠে স্বীকার করে ক্ষমা প্রার্থনা করার) অপরাধে করা হয়... ১) যা দোষ জিজ্ঞেস করে করা হয়, ২) যা স্মরণ না করিয়ে করা হয়, ৩) যা দোষারোপ না করে করা হয়... ১) যা সম্মুখে করা হয়, ২) অধর্মের দ্বারা করা হয়, ৩) অনৈক্যতার (অর্থাৎ সংঘের একাংশ) দ্বারা করা হয়... ১) যা জিজ্ঞেস না করে করা হয়, ২) অধর্মের দ্বারা করা হয়, ৩) অনৈক্যের দ্বারা করা হয়... ১) যা বিনা প্রতিজ্ঞায় করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়... ১) যা বিনা অপরাধে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়... ১) যা অদেশনাগামী অপরাধে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়... ১) যা দেশিত অপরাধে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়... ১) যা দোষ জিজ্ঞেস না করে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়... ১) যা স্মরণ না করিয়ে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়... ১) যা দোষারোপ না করে করা হয়, ২) অধর্ম দ্বারা করা হয়, ৩) অনৈক্যের দ্বারা করা হয়। ভিক্ষুগণ, এই তিন কারণসংযুক্ত পাপদৃষ্টি অপরিত্যাগে প্রদত্ত উৎক্ষেপণীয় কর্ম ধর্মবিরুদ্ধ, বিনয়বিরুদ্ধ ও অমীমাংসিত বলে কথিত হয়।

পাপদৃষ্টি অপরিত্যাগে দ্বাদশ প্রকার নিয়মবহির্ভূত উৎক্ষেপণীয় কর্ম সমাপ্ত।

দ্বাদশ প্রকার নিয়মসম্মত উৎক্ষেপণীয় কর্ম
৬৮. হে ভিক্ষুগণ, তিন কারণসংযুক্ত পাপদৃষ্টি অপরিত্যাগে প্রদত্ত উৎক্ষেপণীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা সম্মুখে করা হয়, ২) জিজ্ঞেস করে হয়, ৩) প্রতিজ্ঞা করে করা হয়। ভিক্ষুগণ, এই তিন কারণসংযুক্ত পাপদৃষ্টি অপরিত্যাগে প্রদত্ত উৎক্ষেপণীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ভিক্ষুগণ, অন্য তিন কারণসংযুক্ত পাপদৃষ্টি অপরিত্যাগে প্রদত্ত উৎক্ষেপণীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়। সেই তিন কারণ হলো : ১) যা আপত্তি অনুসারে করা হয়, ২) দেশনাগামী অপরাধে করা হয়, ৩) অদেশিত অপরাধে করা হয়... ১) যা দোষ জিজ্ঞেস করে করা হয়, ২) দোষ স্মরণ করিয়ে করা হয়, ৩) দোষ আরোপ করে করা হয়... ১) যা সম্মুখে করা হয়, ২) ধর্মের দ্বারা করা হয়, ৩) সমগ্রের (উপস্থিত সংঘের ঐকমত্যের) দ্বারা করা হয়... ১) যা জিজ্ঞেস করে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়... ১) যা প্রতিজ্ঞা করে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়... ১) যা আপত্তি অনুসারে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়... ১) যা দেশনাগামী অপরাধে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়... ১) যা অদেশিত অপরাধে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়... ১) যা দোষ জিজ্ঞেস করে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়... ১) যা দোষ স্মরণ করিয়ে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়... ১) যা দোষ আরোপ করে করা হয়, ২) ধর্মের দ্বারা করা হয়, ৩) ঐকমত্যের দ্বারা করা হয়। ভিক্ষুগণ, এই তিন কারণসংযুক্ত পাপদৃষ্টি অপরিত্যাগে প্রদত্ত উৎক্ষেপণীয় কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

পাপদৃষ্টি অপরিত্যাগে দ্বাদশ প্রকার নিয়মসম্মত উৎক্ষেপণীয় কর্ম সমাপ্ত।

ছয় প্রকার আকাঙ্ক্ষা বা ইচ্ছা করা
৬৯. হে ভিক্ষুগণ, সংঘ ইচ্ছা করলে তিন কারণযুক্ত ভিক্ষুকে পাপদৃষ্টি অপরিত্যাগে উৎক্ষেপণীয় কর্ম প্রদান করবে। সেই তিন কারণ হলো : ১) যেই ভিক্ষু ঝগড়াপরায়ণ, কলহপ্রিয়, বিবাদকারী, বৃথাবাক্যব্যয়ী ও সংঘের কাছে নিয়ত অভিযোগ উত্থাপনকারী, ২) যেই ভিক্ষু মূর্খ, অনভিজ্ঞ, বহু অপরাধে অপরাধী এবং উপদেশ অগ্রাহ্যকারী, ৩) যেই ভিক্ষু প্রব্রজিত জীবনের অযোগ্য গৃহীর সংস্পর্শে সংশ্লিষ্ট হয়ে অবস্থান করে। ভিক্ষুগণ, সংঘ ইচ্ছা করলে এই তিন কারণযুক্ত ভিক্ষুকে পাপদৃষ্টি অপরিত্যাগে উৎক্ষেপণীয় কর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণযুক্ত ভিক্ষুকে পাপদৃষ্টি অপরিত্যাগে উৎক্ষেপণীয় কর্ম প্রদান করবে। সেই তিন অঙ্গ হলো : ১) যেই ভিক্ষু অধিশীলে শীলভ্রষ্ট হয়, ২) যেই ভিক্ষু অধিআচারে আচারভ্রষ্ট হয়, ৩) যেই ভিক্ষু অতিদৃষ্টিতে দৃষ্টিভ্রষ্ট হয়, অর্থাৎ মিথ্যাদৃষ্টিসম্পন্ন হয়। ভিক্ষুগণ, সংঘ ইচ্ছা করলে এই তিন কারণযুক্ত ভিক্ষুকে পাপদৃষ্টি অপরিত্যাগে উৎক্ষেপণীয় কর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণযুক্ত ভিক্ষুকে পাপদৃষ্টি অপরিত্যাগে উৎক্ষেপণীয় কর্ম প্রদান করবে। সেই তিন কারণ হলো : ১) যেই ভিক্ষু বুদ্ধের অগুণ বর্ণনা করে, ২) যেই ভিক্ষু ধর্মের অগুণ বর্ণনা করে, ৩) যেই ভিক্ষু সংঘের অগুণ বর্ণনা করে, অর্থাৎ মিথ্যাদৃষ্টিসম্পন্ন হয়। ভিক্ষুগণ, সংঘ ইচ্ছা করলে এই তিন কারণযুক্ত ভিক্ষুকে পাপদৃষ্টি অপরিত্যাগে উৎক্ষেপণীয় কর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণযুক্ত ভিক্ষুকে পাপদৃষ্টি অপরিত্যাগে উৎক্ষেপণীয় কর্ম প্রদান করবে। সেই তিন কারণ হলো : ১) যেই ভিক্ষু ঝগড়াপ্রিয়, কলহপরায়ণ, বিবাদকারী এবং সংঘের কাছে নিয়ত অভিযোগ উত্থাপনকারী হয়, ২) যেই ভিক্ষু মূর্খ, অনভিজ্ঞ, বহু অপরাধে অপরাধী এবং উপদেশ অগ্রাহ্যকারী হয়, ৩) যেই ভিক্ষু (প্রব্রজিত জীবনের) অযোগ্য গৃহীর সংস্পর্শে সংশ্লিষ্ট হয়ে অবস্থান করে। ভিক্ষুগণ, সংঘ ইচ্ছা করলে এই তিন কারণযুক্ত ভিক্ষুকে পাপদৃষ্টি অপরিত্যাগে উৎক্ষেপণীয় কর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণযুক্ত ভিক্ষুকে পাপদৃষ্টি অপরিত্যাগে উৎক্ষেপণীয় কর্ম প্রদান করবে। সেই তিন কারণ হলো : ১) যেই ভিক্ষু অধিশীলে শীলভ্রষ্ট হয়, ২) যেই ভিক্ষু অধিআচারে আচারভ্রষ্ট হয়, ৩) যেই ভিক্ষু অতিদৃষ্টিতে মিথ্যাদৃষ্টিসম্পন্ন হয়। ভিক্ষুগণ, সংঘ ইচ্ছা এই তিন কারণযুক্ত ভিক্ষুকে পাপদৃষ্টি অপরিত্যাগে উৎক্ষেপণীয় কর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণযুক্ত ভিক্ষুকে পাপদৃষ্টি অপরিত্যাগে উৎক্ষেপণীয় কর্ম প্রদান করবে। সেই তিন কারণ হলো : ১) যেই ভিক্ষু বুদ্ধের অগুণ বর্ণনা করে, ২) যেই ভিক্ষু ধর্মের অগুণ বর্ণনা করে, ৩) যেই ভিক্ষু সংঘের অগুণ বর্ণনা করে, অর্থাৎ মিথ্যাদৃষ্টিসম্পন্ন হয়। ভিক্ষুগণ, সংঘ ইচ্ছা করলে এই তিন কারণযুক্ত ভিক্ষুকে পাপদৃষ্টি অপরিত্যাগে উৎক্ষেপণীয় কর্ম প্রদান করবে।

পাপদৃষ্টি অপরিত্যাগে ছয় প্রকার আকাঙ্ক্ষা বা ইচ্ছা করা সমাপ্ত।

তেয়াল্লিশটি ব্রত
(দণ্ডিত ভিক্ষুর কর্তৃব্য)

৭০. হে ভিক্ষুগণ, পাপদৃষ্টি অপরিত্যাগে যেই ভিক্ষুকে উৎক্ষেপণীয় কর্ম প্রদান করা হয়েছে, তাকে যর্থাথভাবে অনুবর্তী হতে হবে। যর্থাথভাবে অনুবর্তী হওয়ার নিয়ম এরূপ : ১) কাউকে উপসম্পদা প্রদান করতে পারবে না, ২) কাউকে আশ্রয় দিতে পারবে না (অর্থাৎ কাউকে নিজের আশ্রয়ে রাখতে পারবে না), ৩) শ্রামণের দিয়ে নিজের সেবা-যত্নাদি করিয়ে নিতে পারবে না, ৪) ভিক্ষুণীর উপদেষ্টা হওয়ার অনুমতি নিতে পারবে না, ৫) অনুমতি মিললেও ভিক্ষুণীকে উপদেশ দিতে পারবে না, ৬) যেই অপরাধের জন্য তথা কৃত অপরাধ স্বীকার না করার জন্য সংঘ উৎক্ষেপণীয় কর্ম প্রদান করছেন, পুনরায় সেরূপ অপরাধ করতে পারবে না, ৭) সেই পর্যায়ের অন্য অপরাধ করতে পারবে না, ৮) সেই অপরাধের চেয়ে গুরুতর অপরাধ করতে পারবে না, ৯) বিনয়কর্মের নিন্দা করতে পারবে না, ১০) কর্মকারকের (অর্থাৎ বিনয়কর্ম পরিচালনার সঙ্গে সংযুক্ত ভিক্ষু তথা কর্মবাক্য পাঠকারীকে) নিন্দা করতে পারবে না... অদণ্ডিত ভিক্ষুর উপোসথ স্থগিত করতে পারবে না, ৩৭) অদণ্ডিত ভিক্ষুর প্রবারণা স্থগিত করতে পারবে না, ৩৮) উপদেশের ছলে কিছু বলার থাকলেও বলতে পারবে না, ৩৯) কোনো আদেশ দিতে পারবে না, ৪০) কিছু বলার জন্য অবকাশ চাইতে পারবে না, ৪১) দোষ আরোপ করতে পারবে না, ৪২) দোষ স্মরণ করিয়ে দিতে পারবে না, ৪৩) ভিক্ষুগণের মধ্যে ঝগড়া সৃষ্টি করে দিতে পারবে না।

পাপদৃষ্টি অপরিত্যাগে উৎক্ষেপণীয় কর্মে তেয়াল্লিশটি ব্রত সমাপ্ত।

৭১. অতঃপর সংঘ পাপদৃষ্টি ত্যাগ না করার জন্য পূর্বের গন্ধবাদি অরিষ্ট ভিক্ষুকে সংঘের সঙ্গে সম্ভোগ অযোগ্য বলে উৎক্ষেপণীয় কর্ম প্রদান করলেন। পাপদৃষ্টি পরিত্যাগ না করার কারণে উৎক্ষেপণীয় কর্ম প্রদান করায় সেই অরিষ্ট ভিক্ষু ভিক্ষুত্ব ধর্ম ত্যাগ করলো। এতে যেসব ভিক্ষু অল্পেচ্ছু... তাঁরা এ বলে ক্ষোভ, নিন্দা ও প্রকাশ্যে বিরক্ত বা অসন্তোষ করতে লাগলেন, কেন পূর্বের গন্ধবাদি অরিষ্ট ভিক্ষু পাপদৃষ্টি অপরিত্যাগে উৎক্ষেপণীয় কর্মে দণ্ডিত হয়ে ভিক্ষুত্ব ধর্ম ত্যাগ করেছে? সেই ভিক্ষুগণ ভগবানকে এই বিষয় জানালেন।

অতঃপর ভগবান এ হেতুতে, এ কারণে ভিক্ষুসংঘকে একত্রিত করে জিজ্ঞেস করলেন, হে ভিক্ষুগণ, সত্যিই কি পূর্বের গন্ধবাদি অরিষ্ট ভিক্ষু পাপদৃষ্টি অপরিত্যাগে সংঘ কর্তৃক উৎক্ষেপণীয় কর্মে দণ্ডিত হয়ে ভিক্ষুত্ব ধর্ম ত্যাগ করেছে? ভিক্ষুগণ বললেন, হ্যাঁ ভন্তে, তা সত্য। ভগবান এটা খুবই নিন্দনীয় বলে অভিহিত করে বললেন, হে ভিক্ষুগণ, এ তুচ্ছ, মোঘপুরুষের পক্ষে... অকরণীয়। সেই মোঘপুরুষ কেন পাপদৃষ্টি অপরিত্যাগ-হেতু উৎক্ষেপণীয় কর্মে দণ্ডিত হয়ে ভিক্ষুত্ব ধর্ম ত্যাগ করেছে? ভিক্ষুগণ, তার এ কাজে শ্রদ্ধাহীন ব্যক্তির শ্রদ্ধা উৎপন্ন... তদনুযায়ী ধর্মদেশনা করলেন। এরপর ভিক্ষুদের উদ্দেশ্যে বললেন, হে ভিক্ষুগণ, তাহলে সংঘ পাপদৃষ্টি অপরিত্যাগে প্রদত্ত উৎক্ষেপণীয় কর্ম প্রত্যাহার না করুক।

তেয়াল্লিশ প্রকার দণ্ড অপ্রত্যাহরণীয় বিষয়
৭২. হে ভিক্ষুগণ, পাঁচ কারণযুক্ত ভিক্ষুর পাপদৃষ্টি অপরিত্যাগে প্রদত্ত উৎক্ষেপণীয় কর্ম প্রত্যাহার করা উচিত নয়। সেই পাঁচ কারণ হলো : ১) যেই ভিক্ষু উপসম্পদা প্রদান করে, ২) অপরজনকে আশ্রয় দেয় (অর্থাৎ নিজের আশ্রয়ে রাখে), ৩) শ্রামণের দ্বারা নিজের সেবা-শুশ্রূষাদি করায়, ৪) ভিক্ষুণীর উপদেষ্টা হওয়ার অনুমতি প্রার্থনা করে, ৫) অনুমতি প্রাপ্ত হলে ভিক্ষুণীদের উপদেশ প্রদান করে। ভিক্ষুগণ এই পাঁচ কারণযুক্ত ভিক্ষুর পাপদৃষ্টি অপরিত্যাগে প্রদত্ত উৎক্ষেপণীয় কর্ম প্রত্যাহার করা উচিত নয়।

ভিক্ষুগণ, অন্য পাঁচ কারণযুক্ত ভিক্ষুর পাপদৃষ্টি অপরিত্যাগে প্রদত্ত উৎক্ষেপণীয় কর্ম প্রত্যাহার করা উচিত নয়। সেই পাঁচ কারণ হলো : ১) সংঘ যেই কৃত অপরাধ স্বীকার না করার জন্যে উৎক্ষেপণীয় কর্ম প্রদান করেছেন, পুনঃ সেই অপরাধ করে, ২) সেই পর্যায়ের অন্য অপরাধ করে, ৩) তার চেয়ে গুরুতর অপরাধ করে, ৪) বিনয়কর্মের নিন্দা করে, ৫) কর্মকারকের নিন্দা করে। ভিক্ষুগণ, এই অন্য পাঁচ কারণযুক্ত ভিক্ষুর পাপদৃষ্টি অপরিত্যাগে প্রদত্ত উৎক্ষেপণীয় কর্ম প্রত্যাহার করা উচিত নয়... ভিক্ষুগণ, আট কারণযুক্ত ভিক্ষুর পাপদৃষ্টি অপরিত্যাগে প্রদত্ত উৎক্ষেপণীয় কর্ম প্রত্যাহার করা উচিত নয়। সেই আট কারণ হলো : ১) অদণ্ডিত ভিক্ষুর উপোসথ স্থগিত করে, ২) প্রবারণা স্থগিত করে, ৩) অদণ্ডিত ভিক্ষুকে উপদেশের ছলে কিছু বলে, ৪) জ্ঞাত বিষয়ে আদেশ করে, ৫) হুকুম জারি করে, ৬) দোষ আরোপ করে তথা দোষী বলে অভিহিত করে, ৭) দোষ স্মরণ করিয়ে দেয়, ৮) ভিক্ষুগণের মধ্যে ঝগড়া সৃষ্টি করে দেয়। ভিক্ষুগণ, এই আট কারণযুক্ত ভিক্ষুর পাপদৃষ্টি অপরিত্যাগে প্রদত্ত উৎক্ষেপণীয় কর্ম প্রত্যাহার করা উচিত নয়।

পাপদৃষ্টি অপরিত্যাগে উৎক্ষেপণীয় কর্মে

তেয়াল্লিশ প্রকার দণ্ড অপ্রত্যাহরণীয় বিষয় সমাপ্ত।

তেয়াল্লিশ প্রকার দণ্ড প্রত্যাহরণীয় বিষয়
৭৩. হে ভিক্ষুগণ, পাঁচ কারণযুক্ত ভিক্ষুর পাপদৃষ্টি অপরিত্যাগে প্রদত্ত উৎক্ষেপণীয় কর্ম প্রত্যাহার করা উচিত নয়। সেই পাঁচ কারণ হলো : ১) যেই ভিক্ষু উপসম্পদা প্রদান করে না, ২) অপরজনকে আশ্রয় দেয় না (অর্থাৎ নিজের আশ্রয়ে রাখে না), ৩) শ্রামণের দ্বারা নিজের সেবা-শুশ্রূষাদি করায় না, ৪) ভিক্ষুণীর উপদেষ্টা হওয়ার অনুমতি প্রার্থনা করে না, ৫) অনুমতি প্রাপ্ত হলে ভিক্ষুণীদের উপদেশ প্রদান করে না। ভিক্ষুগণ এই পাঁচ কারণযুক্ত ভিক্ষুর পাপদৃষ্টি অপরিত্যাগে প্রদত্ত উৎক্ষেপণীয় কর্ম প্রত্যাহার করা উচিত।

ভিক্ষুগণ, অন্য পাঁচ কারণযুক্ত ভিক্ষুর পাপদৃষ্টি অপরিত্যাগে প্রদত্ত উৎক্ষেপণীয় কর্ম প্রত্যাহার করা উচিত। সেই পাঁচ কারণ হলো : ১) সংঘ যেই কৃত অপরাধ স্বীকার না করার জন্যে উৎক্ষেপণীয় কর্ম প্রদান করেছেন, পুনঃ সেই অপরাধ করে না, ২) সেই পর্যায়ের অন্য অপরাধ করে না, ৩) তার চেয়ে গুরুতর অপরাধ করে না, ৪) বিনয়কর্মের নিন্দা করে না, ৫) কর্মকারকের নিন্দা করে না... ভিক্ষুগণ, আট কারণযুক্ত ভিক্ষুর পাপদৃষ্টি অপরিত্যাগে প্রদত্ত উৎক্ষেপণীয় কর্ম প্রত্যাহার করা উচিত। সেই আট কারণ হলো : ১) অদণ্ডিত ভিক্ষুর উপোসথ স্থগিত করে না, ২) প্রবারণা স্থগিত করে না, ৩) অদণ্ডিত ভিক্ষুকে উপদেশের ছলে কিছু বলে না, ৪) জ্ঞাত বিষয়ে আদেশ করে না, ৫) হুকুম জারি করে না, ৬) দোষ আরোপ করে তথা দোষী বলে অভিহিত করে না, ৭) দোষ স্মরণ করিয়ে দেয় না, ৮) ভিক্ষুগণের মধ্যে ঝগড়া সৃষ্টি করে দেয় না। ভিক্ষুগণ, এই আট কারণযুক্ত ভিক্ষুর পাপদৃষ্টি অপরিত্যাগে প্রদত্ত উৎক্ষেপণীয় কর্ম প্রত্যাহার করা উচিত।

পাপদৃষ্টি অপরিত্যাগে উৎক্ষেপণীয় কর্মে

তেয়াল্লিশ প্রকার দণ্ড প্রত্যাহরণীয় বিষয় সমাপ্ত।

দণ্ড প্রত্যাহার করে নেওয়ার বিধি
৭৪. হে ভিক্ষুগণ, এভাবে প্রত্যাহার করবে। পাপদৃষ্টি অপরিত্যাগে উৎক্ষেপণীয় কর্মে দণ্ডিত ভিক্ষুকে সংঘের সম্মুখে উপস্থিত হয়ে উত্তরাসঙ্গ একাংশ করে জ্যেষ্ঠ ভিক্ষুদের পাদ বন্দনা করতে হবে। এরপর উৎকুটিকভাবে বসে দু’হাত অঞ্জলিবদ্ধ করে এরূপ বলবে : ভন্তে, সংঘ আমাকে পাপদৃষ্টি অপরিত্যাগে উৎক্ষেপণীয় কর্ম প্রদান করায় আমি সম্যকভাবে ব্রত প্রতিপালনে নিয়োজিত রয়েছি। মান ত্যাগ করেছি। দোষমুক্তির অনুরূপে চলছি।এখন পাপদৃষ্টি অপরিত্যাগে প্রদত্ত উৎক্ষেপণীয় কর্ম প্রত্যাহারের প্রার্থনা করছি।

দ্বিতীয়বার ভন্তে, সংঘ... তৃতীয়বার ভন্তে, সংঘ... প্রার্থনা করছি।

এবার উপস্থিত ভিক্ষুসংঘের মধ্য থেকে একজন দক্ষ ও যোগ্য ভিক্ষু সংঘকে এ প্রস্তাব জ্ঞাপন করবেন।

প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই জনৈক ভিক্ষু পাপদৃষ্টি অপরিত্যাগ-হেতু সংঘ কর্তৃক উৎক্ষেপণীয় কর্মে দণ্ডিত হয়ে সম্যকভাবে ব্রত প্রতিপালনে নিয়োজিত রয়েছেন। মান ত্যাগ করেছেন। দোষমুক্তির অনুরূপে চলেছেন। এখন তিনি পাপদৃষ্টি অপরিত্যাগের কারণে প্রদত্ত উৎক্ষেপণীয় কর্ম প্রার্থনা করছেন। যদি সংঘের এখন উপযুক্ত সময় মনে হয়, তাহলে সংঘ পাপদৃষ্টি অপরিত্যাগের কারণে প্রদত্ত জনৈক ভিক্ষুর উৎক্ষেপণীয় কর্ম প্রত্যাহার করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই জনৈক ভিক্ষু পাপদৃষ্টি অপরিত্যাগ-হেতু সংঘ কর্তৃক উৎক্ষেপণীয় কর্মে দণ্ডিত হয়ে সম্যকভাবে ব্রত প্রতিপালনে নিয়োজিত রয়েছেন। মান ত্যাগ করেছেন। দোষমুক্তির অনুরূপে চলেছেন। এখন তিনি পাপদৃষ্টি অপরিত্যাগের কারণে প্রদত্ত উৎক্ষেপণীয় কর্ম প্রত্যাহারের প্রার্থনা করছেন। তাই সংঘ জনৈক ভিক্ষুর পাপদৃষ্টি অপরিত্যাগ-হেতু প্রদত্ত উৎক্ষেপণীয় কর্ম প্রত্যাহার করছেন। যেই আয়ুষ্মান জনৈক ভিক্ষুর পাপদৃষ্টি অপরিত্যাগ-হেতু প্রদত্ত উৎক্ষেপণীয় কর্ম প্রত্যাহার করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

আমি দ্বিতীয়বার এ বিষয়ে বলছি... আমি তৃতীয়বার এ বিষয়ে বলছি, ভন্তে সংঘ, আমার প্রস্তাব শ্রবণ করুন। এই জনৈক ভিক্ষু পাপদৃষ্টি অপরিত্যাগ-হেতু সংঘ কর্তৃক উৎক্ষেপণীয় কর্মে দণ্ডিত হয়ে সম্যকভাবে ব্রত প্রতিপালনে নিয়োজিত রয়েছেন। মান ত্যাগ করেছেন। দোষমুক্তির অনুরূপে চলেছেন। এখন তিনি পাপদৃষ্টি অপরিত্যাগের কারণে প্রদত্ত উৎক্ষেপণীয় কর্ম প্রত্যাহারের প্রার্থনা করছেন। তাই সংঘ জনৈক ভিক্ষুর পাপদৃষ্টি অপরিত্যাগ-হেতু প্রদত্ত উৎক্ষেপণীয় কর্ম প্রত্যাহার করছেন। যেই আয়ুষ্মান জনৈক ভিক্ষুর পাপদৃষ্টি অপরিত্যাগ-হেতু প্রদত্ত উৎক্ষেপণীয় কর্ম প্রত্যাহার করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

সিদ্ধান্ত ঘোষণা : সংঘ কর্তৃক জনৈক ভিক্ষুর পাপদৃষ্টি অপরিত্যাগ-হেতু প্রদত্ত উৎক্ষেপণীয় কর্ম প্রত্যাহার করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

পাপদৃষ্টি অপরিত্যাগে উৎক্ষেপণীয় কর্ম সমাপ্ত।

স্মারক-গাথা :

পণ্ডুক লোহিতক ভিক্ষুদ্বয় নিজেরাই ঝগড়াকারী,

এরূপ ঝগড়াকর্মে তারা পরামর্শদাতা, উৎসাহকারী।

হয় এতে অনুৎপন্নের জাত, উৎপন্নের অভিবৃদ্ধিতে,

অল্পেচ্ছু বিনয়ী ভিক্ষুগণ নিন্দে এসব কর্মেতে।

সদ্ধর্মের স্থিতিকামী স্বয়ম্ভু বুদ্ধ ভগবানে,

লোকশ্রেষ্ঠ, মহাজ্ঞানী, লোকনাথ জিনে;

প্রজ্ঞাপিলেন তর্জনীয় কর্ম, অবস্থান শ্রাবস্তীতে।

অসম্মুখে, অজিজ্ঞাসায় আর অপ্রতিজ্ঞাতে,

অনাপরাধ, অদেশনাগামী আর যা দেশিতে।

অনভিযোগ, অস্মরণ আর বিনা দোষারোপেতে,

অনুপস্থিতি, অধর্ম দ্বারা আর অনৈক্যতে;

পরিগণিত এসব ধর্ম ও বিনয়বিরুদ্ধ, অমীমাংসিত আখ্যাতে।

কৃত যা অপ্রতিজ্ঞায়, অধর্ম দ্বারা আর এক অনৈক্যতে,

করা হয় বিনাপরাধে, অধর্মেতে আর এক অংশতে;

কৃত যা অনাপত্তিতে, অধর্ম দ্বারা আর অনৈক্যতে,

করা হয় অদেশনীয়, অধর্মেতে আর এক অংশতে;

করা হয় দেশিত অপরাধে, অধর্মে আর অনৈক্যতে,

কৃত যা বিনা জিজ্ঞাসায়, অধর্মেতে আর এক অংশতে;

করা হয় অস্মরণে, অধর্ম দ্বারা আর অনৈক্যতে,

কৃত যা বিনা দোষারোপে, অধর্মে আর এক অংশতে;

পরিগণিত এসব ধর্ম ও বিনয়বিরুদ্ধ, অমীমাংসিত আখ্যাতে।

অমানিশার এহেন কালে উজ্জ্বল দিনের প্রতীক্ষাতে,

সংঘ প্রত্যাশিলেন তর্জনীয় দণ্ড বিধান মেনেতে।

কলহকারী, মূর্খে সংশ্লিষ্ট, অধিশীলে, অনাচারে,

অতিদৃষ্টিতে দৃষ্টিভ্রষ্ট সংঘ তর্জনীয় প্রদানে।

বুদ্ধ, ধর্ম, সংঘের অগুণ বর্ণনে যে জনে,

এ তিন কারণে সংঘ করে তর্জনীয় দণ্ড দানে।

ঝগড়াকারী আর অযোগ্য গৃহী সংশ্লিষ্ট জনে,

অধিশীলে, অনাচারে আর মিথ্যাদৃষ্টি ধারণে।

বুদ্ধ, ধর্ম, সংঘের অগুণ বর্ণনাকারী জনেরে,

তর্জনীয় দণ্ড প্রদান, যথা নিয়মে তারে।

উপসম্পদা, আশ্রয় আর সেবা-যত্ন শ্রামণেতে,

উপদেশ, সম্মানাদি গ্রহণ না তর্জনীয় দণ্ডেতে।

না সম আপত্তি, না তারচেয়ে গুরুতর,

বিনয়কর্ম, কর্মকারকের নিন্দা না কভু কখনো।

পরিশুদ্ধ ভিক্ষুর উপোসথ, প্রবারণা না করবে স্থগিত,

না উপদেশ, আদেশ, আজ্ঞা, দোষারোপেতে;

না দোষ স্মরণ কিংবা ঝগড়া সৃষ্টি; যথা বিধিতে,

না উপসম্পদা, আশ্রয়, সেবা-যত্ন শ্রামণ দিয়েতে;

উপদেশ, সম্মান গ্রহণ না, এ পঞ্চ কারণেতে।

না সম অপরাধে আপন্ন, না তার চেয়ে গুরুতর,

না কিছুতেই নিন্দা বিনয়কর্ম আর কর্মকারকের।

না স্থগিত উপোসথ, প্রবারণা আর না উপদেশ,

না আজ্ঞা, দোষারোপ, স্মরণ আর আদেশ।

না ঝগড়া সৃষ্টি, এই আট কারণ যুক্তনে,

তর্জনীয় দণ্ড প্রত্যাহার করবে এমনে।

অমানিশার এহেনকালে উজ্জ্বল দিনের প্রতীক্ষাতে,

মূর্খ, অপরাধবহুল, উপদেশ অগ্রাহ্যকারী সেয়্যসকতে;

মহামুনি সম্বুদ্ধ অনুজ্ঞা দিলেন নির্যশ কর্মতে।

অশ্বজিৎ আর পুনর্বসু ভিক্ষুদ্বয় অবস্থানে কীটাগিরি,

নানা অনাচার আচরে হয়ে যথেচ্ছাচারী।

তাদের উদ্দেশ্যে প্রজ্ঞাপিত দণ্ড নির্বাসনীয়

অবস্থানে সম্বুদ্ধ জিন তখন, শ্রাবস্তীয়।

মচ্ছিকা-বনসণ্ডে চিত্র গৃহপতি, সুধর্ম নামেতে,

জাতিবাদে নিন্দে সুধর্ম, চিত্র গৃহপতিতে;

প্রজ্ঞাপিলেন তথাগত, প্রতিস্মরণীয় কর্ম তাহাতে।

কৌশাম্বীতে ছন্নকে দণ্ড অপরাধ অস্বীকারে,

অস্বীকারে অনুজ্ঞালেন বুদ্ধ জিনোত্তমে।

প্রতিকারে অনিচ্ছুক ছন্ন স্বীয় অপরাধে,

অপ্রতিকারে উৎক্ষেপণ দণ্ড প্রদানিলেন বুদ্ধ বিনায়কে।

পাপদৃষ্টিতে বিমূঢ় আচ্ছন্ন ভিক্ষু অরিষ্ট,

পাপদৃষ্টি অপরিত্যাগে উৎক্ষেপণ কর্ম জিনভাষিত।

নির্যশ, নির্বাসনীয় আর প্রতিস্মরণীয়,

অস্বীকার, অপ্রতিকার, অপরিত্যাগ, পাপদৃষ্টিয়।

ক্রীড়াদি, অনাচারে লিপ্ত আর মিথ্যা আজীবে,

অত্যাধিক অনাচারে নির্বাসনীয় দণ্ডে দণ্ডিবে।

অলাভ, অগুণ বর্ণন, দ্বিপঞ্চ নামেতে,

অতি হীনবাক্য প্রয়োগে প্রতিস্মরণীয় দণ্ড তাহাতে।

তর্জনীয়, নির্যশ দুই কর্ম সদৃশ,

নির্বাসনীয়, প্রতিস্মরণীয় রয়েছে বিসদৃশ।

তৃতীয় উৎক্ষেপণ কর্ম সদৃশ আর ভিন্নতা,

তর্জনীয় কর্ম যেরূপে না, সেই জ্ঞাততা।

কর্ম অধ্যায় সমাপ্ত।


 

২. পারিবাসিক অধ্যায়
১. পারিবাসিক ব্রত
৭৫. সে-সময় ভগবান বুদ্ধ শ্রাবস্তীতে অনাথপিণ্ডিক শ্রেষ্ঠীর দানকৃত জেতবন বিহারে অবস্থান করছেন। তখন পারিবাসিক (অর্থাৎ সংঘাদিশেষ অপরাধ-হেতু পরিবাস দণ্ডে দণ্ডিত এমন) ভিক্ষুগণ পরিশুদ্ধ (পরিবাস দণ্ডে দণ্ডিত নন এমন নিরপরাধী) ভিক্ষুগণের অভিবাদন, প্রত্যুত্থান (বয়োজ্যেষ্ঠ ভিক্ষুর উপস্থিতিতে বসে আসন হতে উঠে সম্মান প্রদর্শন করা), অঞ্জলিকর্ম, সমীচীন কর্ম (সম্মান ও সদ্ভাবসূচক আচরণ), আসন-আনয়ন, শয্যাসন প্রস্তুতকরণ এবং পা-ধোয়ার জল, পা-রাখার পিঁড়ে, পা-মোছার কাপড় আনয়ন, পাত্র-চীবর প্রতিগ্রহণ ও স্নানের সময় অঙ্গ মার্জন প্রভৃতি সেবাকার্য গ্রহণ করতে থাকলেন। এতে যেসব ভিক্ষু অল্পেচ্ছু... তাঁরা এ বলে ক্ষোভ, নিন্দা ও প্রকাশ্যে আপত্তি উত্থাপন করতে লাগলেন, কেন পারিবাসিক ভিক্ষুগণ পরিশুদ্ধ ভিক্ষুগণের অভিবাদন, প্রত্যুত্থান, অঞ্জলিকর্ম, সমীচীন কর্ম, আসন-আনয়ন, শয্যাসন প্রস্তুতকরণ এবং পা-ধোয়ার জল, পা-রাখার পিঁড়ে, পা-মোছার কাপড় আনয়ন, পাত্র-চীবর প্রতিগ্রহণ ও স্নানের সময় অঙ্গ মার্জন প্রভৃতি সেবাকার্য গ্রহণ করছেন? তাঁরা ভগবানকে এই বিষয় জানালেন।

অতঃপর ভগবান এ হেতুতে, এ কারণে ভিক্ষুসংঘকে একত্রিত করে জিজ্ঞেস করলেন, হে ভিক্ষুগণ, সত্যিই কি পারিবাসিক ভিক্ষুগণ পরিশুদ্ধ ভিক্ষুগণের অভিবাদন, প্রত্যুত্থান, অঞ্জলিকর্ম, সমীচীন কর্ম, আসন-আনয়ন, শয্যাসন প্রস্তুতকরণ এবং পা-ধোয়ার জল, পা-রাখার পিঁড়ে, পা-মোছার কাপড় আনয়ন, পাত্র-চীবর প্রতিগ্রহণ ও স্নানের সময় অঙ্গ মার্জন প্রভৃতি সেবাকার্য গ্রহণ করছে? ভিক্ষুগণ বললেন, “হ্যাঁ ভন্তে, তা সত্য”। ভগবান এটা খুবই নিন্দনীয় অভিহিত করে বললেন, হে ভিক্ষুগণ, এ তুচ্ছ মোঘপুরুষদের পক্ষে... অকরণীয়। পারিবাসিক ভিক্ষুগণ কেন পরিশুদ্ধ ভিক্ষুগণের অভিবাদন, প্রত্যুত্থান, অঞ্জলিকর্ম, সমীচীন কর্ম, আসন-আনয়ন, শয্যাসন প্রস্তুতকরণ এবং পা-ধোয়ার জল, পা-রাখার পিঁড়ে, পা-মোছার কাপড় আনয়ন, পাত্র-চীবর প্রতিগ্রহণ ও স্নানের সময় অঙ্গ মার্জন প্রভৃতি সেবাকার্য গ্রহণ করছে? ভিক্ষুগণ, তাদের এ কাজে শ্রদ্ধাহীন ব্যক্তির শ্রদ্ধা উৎপন্ন... তদনুযায়ী ধর্মদেশনা প্রদান করলেন। এরপর বললেন, হে ভিক্ষুগণ, পারিবাসিক ভিক্ষুগণ পরিশুদ্ধ ভিক্ষুগণের অভিবাদন, প্রত্যুত্থান, অঞ্জলিকর্ম, সমীচীন কর্ম, আসন-আনয়ন, শয্যাসন প্রস্তুতকরণ এবং পা-ধোয়ার জল, পা-রাখার পিঁড়ে, পা-মোছার কাপড় আনয়ন, পাত্র-চীবর প্রতিগ্রহণ ও স্নানের সময় অঙ্গ মার্জন প্রভৃতি সেবাকার্য গ্রহণ করতে পারবে না। যে ভিক্ষু গ্রহণ করবে, তার দুক্কট আপত্তি হবে।

হে ভিক্ষুগণ, আমি অনুজ্ঞা প্রদান করছি যে, পারিবাসিক ভিক্ষুগণ পরস্পরের মধ্যে জ্যেষ্ঠানুসারে অভিবাদন, প্রত্যুত্থান, অঞ্জলিকর্ম, সমীচীন কর্ম, আসন-আনয়ন, শয্যাসন প্রস্তুত-করণ এবং পা-ধোয়ার জল, পা-রাখার পিঁড়ে, পা-মোছার কাপড় আনয়ন ও পাত্র-চীবর প্রতিগ্রহণ, স্নানের সময় অঙ্গ-মার্জন প্রভৃতি সেবাকার্য গ্রহণ করবে।

হে ভিক্ষুগণ, আমি অনুজ্ঞা প্রদান করছি যে, পারিবাসিক ভিক্ষুগণের এই পাঁচটি বিষয় জ্যেষ্ঠানুক্রম হবে। যথা : ১) উপোসথ, ২) প্রবারণা, ৩) বর্ষাসাটিক বা বর্ষাকালীন ব্যবহৃত স্নানের চীবর, ৪) বিসর্জন[4] ও ৫) ভোজনের অন্ন।

হে ভিক্ষুগণ, তাহলে পারিবাসিক ভিক্ষুগণের জন্য প্রতিপালনীয় ব্রত জ্ঞাপন কররো। তাদেকে এগুলো ঠিক সেভাবে মেনে চলতে হবে।

৭৬-৭৯. হে ভিক্ষুগণ, পারিবাসিক ভিক্ষুগদের সম্যকভাবে ব্রত প্রতিপালন করতে হবে। সম্যকভাবে ব্রত প্রতিপালন করার নিয়ম এরূপ : ১) কাউকে (নিজে গুরু হয়ে) উপসম্পদা প্রদান করতে পারবে না, ২) কাউকে আশ্রয় দিতে পারবে না, ৩) শ্রামণের দিয়ে নিজের সেবা-যত্নাদি করে নিতে পারবে না, ৪) ভিক্ষুণীর উপদেষ্টা হবার অনুমতি নিতে পারবে না, ৫) অনুমতি মিললেও উপদেশ দিতে পারবে না, ৬) যেই অপরাধের জন্য সংঘ পরিবাস (দণ্ড) প্রদান করছেন, পুনরায় সেই অপরাধ করতে পারবে না, ৭) সেই পর্যায়ের অন্য অপরাধ করতে পারবে না, ৮) সেই অপরাধের চেয়ে গুরুতর অপরাধ করতে পারবে না, ৯) বিনয়কর্মের তথা পরিবাস অনুমোদন করা সংঘকর্মকে নিন্দা করতে পারবে না, ১০) কর্মকারকের তথা যাঁরা পরিবাস অনুমোদন সংঘকর্মে উপস্থিত ছিলেন, তাদের নিন্দা করতে পারবে না, ১১) পরিশুদ্ধ ভিক্ষুর উপোসথ স্থগিত করতে পারবে না, ১২) প্রবারণা স্থগিত করতে পারবে না, ১৩) অন্য ভিক্ষুর বিরুদ্ধে অভিযোগ বিষয়ক কোনো কিছু বলতে পারবে না, ১৪) কোনো শাসন বা আদেশ দিতে পারবে না, ১৫) কোনো ভিক্ষুকে দোষারোপ করার অবকাশ[5] চাইতে পারবে না, ১৬) দোষ আরোপ করতে পারবে না, ১৭) দোষ স্মরণ করিয়ে দিতে পারবে না এবং ১৮) পরিশুদ্ধ ভিক্ষুগণের বিবাদে তথা অভিযোগের বিচারে যোগ দিতে পারবে না।

১৯) হে ভিক্ষুগণ, পারিবাসিক ভিক্ষু পরিশুদ্ধ ভিক্ষুর অগ্রে অগ্রে গমণ করতে পারবে না, ২০) আগে উপবেশন করতে পারবে না, ২১) সংঘের যেগুলো সর্বশেষ আসন, শয্যাসন ও আবাস, সেগুলোই পারিবাসিক ভিক্ষুকে প্রদান করা হবে। আর তাকে সেগুলো ব্যবহার করতে হবে।

২২) ভিক্ষুগণ, পারিবাসিক ভিক্ষু পথ দেখিয়ে আগে আগে চলা কিংবা পেছন পেছন গমনকারী শ্রামণের (বা কনিষ্ঠ ভিক্ষু) সদৃশ পরিশুদ্ধ ভিক্ষুর অনুগমনকারী হয়ে গৃহীর বাড়িতে যেতে পারবে না, ২৩) আরণ্যিক-ব্রত গ্রহণ করতে পারবে না, ২৪) পিণ্ডচারিক ব্রত গ্রহণ করতে পারবে না, ২৫) ‘আমাকে না জানুক’ তৎপ্রত্যয়ে পিণ্ডচরণ বা ভিক্ষান্ন সংগ্রহ করতে পারবে না (অর্থাৎ অন্য ভিক্ষু আমাকে দেখলে তার কাছে গিয়ে পরিবাস ব্রত আরোচন বা প্রকাশ না করলে রাত্রিচ্ছেদ হয়, কাজেই ‘সে আমাকে না জানুক’ এই ভেবে ভিক্ষান্নই সংগ্রহ করব। এভাবে ভিক্ষান্ন সংগ্রহ করা যাবে না)।

২৬) ভিক্ষুগণ, পারিবাসিক ভিক্ষু অন্য বিহারে গমন করলে (সেখানে অবস্থানরত ভিক্ষুদের সম্মুখে তাকে) স্বীয় পরিবাস ব্রতের কথা প্রকাশ করতে হবে, ২৭) (নিজে অবস্থানরত বিহারে) আগন্তুক ভিক্ষু আসলে তাদের সম্মুখেও পরিবাস ব্রতের কথা প্রকাশ করতে হবে, ২৮) উপোসথের সময় সমবেত ভিক্ষুসংঘের সামনে নিজের পরিবাস ব্রতের কথা প্রকাশ করতে হবে, ২৯) প্রবারণার সময় পরিবাস ব্রতের কথা প্রকাশ করতে হবে, ৩০) যদি অসুস্থ হয় (তথা অসুস্থতার কারণে সম্মুখে উপস্থিত হতে অপারগ হয়), তাহলে দূতের মাধ্যমে পরিবাস ব্রতের কথা প্রকাশ করতে হবে।

৩১) ভিক্ষুগণ, পারিবাসিক ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত আবাস থেকে ভিক্ষুবিহীন আবাসে যেতে পারবে না।

৩২) ভিক্ষুগণ, পারিবাসিক ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত আবাস থেকে ভিক্ষুবিহীন অনাবাসে[6] গমন করতে পারবে না। আবার, ৩৩) পারিবাসিক ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত আবাস থেকে ভিক্ষুবিহীন আবাস বা অনাবাসেও গমন করতে পারবে না।

৩৪) ভিক্ষুগণ, পারিবাসিক ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত অনাবাস থেকে ভিক্ষুবিহীন আবাসে গমন করতে পারবে না। আবার ৩৫) ভিক্ষুযুক্ত অনাবাস থেকে ভিক্ষুবিহীন অনাবাসে গমন করতে পারবে না। ৩৬) ভিক্ষুযুক্ত অনাবাস থেকে ভিক্ষুবিহীন আবাস বা অনাবাসেও গমন করতে পারবে না।

৩৭) ভিক্ষুগণ, পারিবাসিক ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত আবাস বা অনাবাস থেকে ভিক্ষুবিহীন আবাসে গমন করতে পারবে না, ৩৮) আবার, ভিক্ষুযুক্ত আবাস বা অনাবাস থেকে ভিক্ষুবিহীন অনাবাসে গমন করতে পারবে না, এবং ৩৯) ভিক্ষুযুক্ত আবাস বা অনাবাস থেকে ভিক্ষুবিহীন আবাস বা অনাবাসে গমন করতে পারবে না।

৪০) ভিক্ষুগণ, পারিবাসিক ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত আবাস থেকে ভিক্ষুযুক্ত আবাসে গমন করতে পারবে না-যেই আবাসে নানাসংবাসক[7] বা পৃথক (ভিন্ন) দলভুক্ত ভিক্ষু রয়েছেন, ৪১) আবার, ভিক্ষুযুক্ত আবাস থেকে ভিক্ষুযুক্ত অনাবাসে গমন করতে পারবে না-যেই অনাবাসে নানাসংবাসক বা ভিন্ন দলভুক্ত ভিক্ষু রয়েছেন। তেমনি, ৪২) ভিক্ষুযুক্ত আবাস থেকে ভিক্ষুযুক্ত আবাস বা অনাবাসে গমন করতে পারবে না, যেখানে ভিন্ন দলভুক্ত ভিক্ষু রয়েছে।

৪৩) ভিক্ষুগণ, পারিবাসিক ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত অনাবাস থেকে ভিক্ষুযুক্ত আবাসে গমন করতে পারবে না, যেখানে ভিন্ন দলভুক্ত ভিক্ষু রয়েছে, ৪৪) আবার, ভিক্ষুযুক্ত অনাবাস থেকে অনাবাসে গমন করতে পারবে না, যেখানে ভিন্ন দলভুক্ত ভিক্ষু রয়েছে, ৪৫) ভিক্ষুযুক্ত অনাবাস থেকে ভিক্ষুযুক্ত আবাস বা অনাবাসে গমন করতে পারবে না, যেখানে ভিন্ন দলভুক্ত ভিক্ষু রয়েছে।

৪৬) ভিক্ষুগণ, পারিবাসিক ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত আবাস বা অনাবাস থেকে ভিক্ষুযুক্ত আবাসে গমন করতে পারবে না, যেখানে ভিন্ন দলভুক্ত ভিক্ষু রয়েছে, ৪৭) আবার, ভিক্ষুযুক্ত আবাস বা অনাবাস থেকে ভিক্ষুযুক্ত অনাবাসে গমন করতে পারবে না, যেখানে ভিন্ন দলভুক্ত ভিক্ষু রয়েছে, ৪৮) ভিক্ষুযুক্ত আবাস বা অনাবাস থেকে ভিক্ষুযুক্ত আবাস কিংবা অনাবাসে গমন করতে পারবে না, যেখানে ভিন্ন দলভুক্ত ভিক্ষু রয়েছে।

৮০. ভিক্ষুগণ, ৪৯) পারিবাসিক ভিক্ষু ভিক্ষুযুক্ত আবাস থেকে ভিক্ষুযুক্ত আবাসে গমন করবে, যেখানে সমানসংবাসক বা সমদলভুক্ত ভিক্ষু রয়েছে এবং যেখানে আজই (অর্থাৎ যেদিনে গমন করা হয়, সেদিনেই) পৌঁছতে সক্ষম হবো বলে মনে হয়, ৫০) আবার, ভিক্ষুযুক্ত আবাস থেকে ভিক্ষুযুক্ত অনাবাসে গমন করবে, যেখানে সমদলভুক্ত ভিক্ষু রয়েছে এবং যেখানে আজই পৌঁছতে সক্ষম হবো বলে মনে হয়, ৫১) ভিক্ষুযুক্ত আবাস থেকে ভিক্ষুযুক্ত আবাস কিংবা অনাবাসে গমন করতে পারবে না, যেখানে সমদলভুক্ত ভিক্ষু রয়েছে এবং যেখানে আজই পৌঁছতে সক্ষম হবো বলে মনে হয়।

৫২) ভিক্ষুগণ, পারিবাসিক ভিক্ষু ভিক্ষুযুক্ত অনাবাস থেকে ভিক্ষুযুক্ত আবাসে গমন করবে, যেখানেসমদলভুক্ত ভিক্ষু রয়েছে এবং যেখানে আজই পৌঁছতে সক্ষম হবো বলে মনে হয়, ৫৩) আবার, ভিক্ষুযুক্ত অনাবাস থেকে ভিক্ষুযুক্ত অনাবাসে গমন করবে, যেখানেসমদলভুক্ত ভিক্ষু রয়েছে এবং যেখানে আজই পৌঁছতে সক্ষম হবো বলে মনে হয়।

৫৪) ভিক্ষুগণ, পারিবাসিক ভিক্ষু ভিক্ষুযুক্ত অনাবাস থেকে ভিক্ষুযুক্ত আবাসে গমন করবে, যেখানেসমদলভুক্ত ভিক্ষু রয়েছে এবং যেখানে আজই পৌঁছতে সক্ষম হবো বলে মনে হয়, ৫৫) আবার, ভিক্ষুযুক্ত আবাস বা অনাবাস হতে ভিক্ষুযুক্ত আবাসে গমন করবে, যেখানে সমদলভুক্ত ভিক্ষু রয়েছে এবং যেখানে আজই পৌঁছতে সক্ষম হবো বলে মনে হয়।

৫৬) ভিক্ষুগণ, পারিবাসিক ভিক্ষু ভিক্ষুযুক্ত আবাস বা অনাবাস থেকে ভিক্ষুযুক্ত অনাবাসে গমন করবে, যেখানে সমদলভুক্ত ভিক্ষু রয়েছে এবং যেখানে আজই পৌঁছতে সক্ষম হবো বলে মনে হয়, ৫৭) আবার, ভিক্ষুযুক্ত আবাস বা অনাবাস থেকে ভিক্ষুযুক্ত আবাস বা অনাবাসে গমন করবে, যেখানে সমদলভুক্ত ভিক্ষু রয়েছে এবং যেখানে আজই পৌঁছতে সক্ষম হবো বলে মনে হয়।

৮১. হে ভিক্ষুগণ, ৫৮) পারিবাসিক ভিক্ষু পরিশুদ্ধ ভিক্ষুর সঙ্গে একছাদযুক্ত[8] আবাসে তথা একছাদের নিচে বাস করতে পারবে না, ৫৯) একছাদযুক্ত অনাবাসে বাস করতে পারবে না, ৬০) একছাদযুক্ত আবাস বা অনাবাসে বাস করতে পারবে না, ৬১) পরিশুদ্ধ ভিক্ষুকে দেখলে আসন হতে উঠে দাঁড়িয়ে সম্মান দেখাতে হবে; তাঁকে আসন ছেড়ে দিয়ে বসার জন্য আহ্বান জানাতে হবে, ৬২) পরিশুদ্ধ ভিক্ষুর সঙ্গে একই আসনে তথা সম আসনে বসতে পারবে না; (পরিশুদ্ধ ভিক্ষু) মেঝেতে বসলে আসনে বসতে পারবে না, ৬৩) একই বা সমচঙ্ক্রমণ-পথে চঙ্ক্রমণ করতে পারবে না; পরিশুদ্ধ ভিক্ষু নিচু চঙ্ক্রমণ-পথে চঙ্ক্রমণ করলে উঁচু চঙ্ক্রমণ-পথে চঙ্ক্রমণ করতে পারবে না, (পরিশুদ্ধ ভিক্ষু) মাটিতে চঙ্ক্রমণ করলে নির্মিত চঙ্ক্রমণ-পথে চঙ্ক্রমণ করতে পারবে না।

৮২. হে ভিক্ষুগণ, ৬৪) পারিবাসিক ভিক্ষু জ্যেষ্ঠ পারিবাসিক ভিক্ষুর সঙ্গে একছাদযুক্ত আবাসে বাস করতে পারবে না, ৬৫) একছাদযুক্ত অনাবাসে বাস করতে পারবে না, ৬৬) একছাদযুক্ত আবাস বা অনাবাসে বাস করতে পারবে না, ৬৭) জ্যেষ্ঠ পারিবাসিক ভিক্ষুকে দেখলে আসন হতে উঠে দাঁড়িয়ে সম্মান দেখাতে হবে; তাঁকে আসন ছেড়ে দিয়ে বসার জন্য আহ্বান জানাতে হবে, ৬৮) জ্যেষ্ঠ পারিবাসিক ভিক্ষুর সঙ্গে সম আসনে বসতে পারবে না; জ্যেষ্ঠ পারিবাসিক ভিক্ষু মেঝেতে বসলে আসনে বসতে পারবে না, ৬৯) একই চঙ্ক্রমন-পথে চঙ্ক্রমণ করতে পারবে না; জ্যেষ্ঠ পারিবাসিক ভিক্ষু নিচু চঙ্ক্রমণ-পথে চঙ্ক্রমণ করলে উঁচু চঙ্ক্রমণ-পথে চঙ্ক্রমণ করতে পারবে না, মাটিতে চঙ্ক্রমণ করলে নির্মিত চঙ্ক্রমণ-পথে চঙ্ক্রমণ করতে পারবে না।

ভিক্ষুগণ, ৭০) পারিবাসিক ভিক্ষু মূলেপ্রতিকর্ষণযোগ্য (দণ্ডের পূর্বাবস্থায় ফিরে যাবার যোগ্য) ভিক্ষুর সঙ্গে একছাদযুক্ত আবাসে বাস করতে পারবে না, ৭১) একছাদযুক্ত অনাবাসে বাস করতে পারবে না, ৭২) একছাদযুক্ত আবাস বা অনাবাসে বাস করতে পারবে না, ৭৩) মূলেপ্রতিকর্ষণযোগ্য ভিক্ষুকে দেখলে আসন হতে উঠে দাঁড়িয়ে সম্মান দেখাতে হবে; তাঁকে আসন ছেড়ে দিয়ে বসার জন্য আহ্বান জানাতে হবে, ৭৪) মূলেপ্রতিকর্ষণযোগ্য ভিক্ষুর সঙ্গে সম আসনে বসতে পারবে না; মূলেপ্রতিকর্ষণযোগ্য ভিক্ষু মেঝেতে বসলে আসনে বসতে পারবে না, ৭৫) একই চঙ্ক্রমণ-পথে একই চঙ্ক্রমন-পথে চঙ্ক্রমণ করতে পারবে না; মূলেপ্রতিকর্ষণযোগ্য ভিক্ষু নিচু চঙ্ক্রমণ-পথে চঙ্ক্রমণ করলে উঁচু চঙ্ক্রমণ-পথে চঙ্ক্রমণ করতে পারবে না, মাটিতে চঙ্ক্রমণ করলে নির্মিত চঙ্ক্রমণ-পথে চঙ্ক্রমণ করতে পারবে না।

ভিক্ষুগণ, ৭৬) মানত্তযোগ্য ভিক্ষুর সঙ্গে একছাদযুক্ত আবাসে বাস করতে পারবে না, ৭৭) একছাদযুক্ত অনাবাসে বাস করতে পারবে না, ৭৮) একছাদযুক্ত আবাস বা অনাবাসে বাস করতে পারবে না, ৭৯) মানত্তযোগ্য ভিক্ষুকে দেখলে আসন হতে উঠে দাঁড়িয়ে সম্মান দেখাতে হবে; তাঁকে আসন ছেড়ে দিয়ে বসার জন্য আহ্বান জানাতে হবে, ৮০) মানত্তযোগ্য ভিক্ষুর সঙ্গে সম আসনে বসতে পারবে না; মানত্তযোগ্য ভিক্ষু মেঝেতে বসলে আসনে বসতে পারবে না, ৮১) একই চঙ্ক্রমণ-পথে একই চঙ্ক্রমন-পথে চঙ্ক্রমণ করতে পারবে না; মানত্তযোগ্য ভিক্ষু নিচু চঙ্ক্রমণ-পথে চঙ্ক্রমণ করলে উঁচু চঙ্ক্রমণ-পথে চঙ্ক্রমণ করতে পারবে না, মাটিতে চঙ্ক্রমণ করলে নির্মিত চঙ্ক্রমণ-পথে চঙ্ক্রমণ করতে পারবে না।

ভিক্ষুগণ, ৮২) মানত্তচারিক তথা মানত্তরত ভিক্ষুর সঙ্গে একছাদযুক্ত আবাসে বাস করতে পারবে না, ৮৩) একছাদযুক্ত অনাবাসে বাস করতে পারবে না, ৮৪) একছাদযুক্ত আবাস বা অনাবাসে বাস করতে পারবে না, ৮৫) মানত্তরত ভিক্ষুকে দেখলে আসন হতে উঠে দাঁড়িয়ে সম্মান দেখাতে হবে; তাঁকে আসন ছেড়ে দিয়ে বসার জন্য আহ্বান জানাতে হবে, ৮৬) মানত্তচারিক ভিক্ষুর সঙ্গে সম আসনে বসতে পারবে না; মানত্তচারিক ভিক্ষু মেঝেতে বসলে আসনে বসতে পারবে না, ৮৭) একই চঙ্ক্রমণ-পথে একই চঙ্ক্রমন-পথে চঙ্ক্রমণ করতে পারবে না; মানত্তচারিক ভিক্ষু নিচু চঙ্ক্রমণ-পথে চঙ্ক্রমণ করলে উঁচু চঙ্ক্রমণ-পথে চঙ্ক্রমণ করতে পারবে না, মাটিতে চঙ্ক্রমণ করলে নির্মিত চঙ্ক্রমণ-পথে চঙ্ক্রমণ করতে পারবে না।

ভিক্ষুগণ, ৮৮) আহ্বানযোগ্য ভিক্ষুর সঙ্গে একছাদযুক্ত আবাসে বাস করতে পারবে না, ৮৯) একছাদযুক্ত অনাবাসে বাস করতে পারবে না, ৯০) একছাদযুক্ত আবাস বা অনাবাসে বাস করতে পারবে না, ৯১) আহ্বানার্হ বা আহ্বানযোগ্য ভিক্ষুকে দেখলে আসন হতে উঠে দাঁড়িয়ে সম্মান দেখাতে হবে; তাঁকে আসন ছেড়ে দিয়ে বসার জন্য আহ্বান জানাতে হবে, ৯২) আহ্বানযোগ্য ভিক্ষুর সঙ্গে সম আসনে বসতে পারবে না; আহ্বানযোগ্য ভিক্ষু মেঝেতে বসলে আসনে বসতে পারবে না, ৯৩) একই চঙ্ক্রমণ-পথে চঙ্ক্রমণ করতে পারবে না; আহ্বানযোগ্য ভিক্ষু নিচু চঙ্ক্রমণ-পথে চঙ্ক্রমণ করলে উঁচু চঙ্ক্রমণ-পথে চঙ্ক্রমণ করতে পারবে না, মাটিতে চঙ্ক্রমণ করলে নির্মিত চঙ্ক্রমণ-পথে চঙ্ক্রমণ করতে পারবে না, ৯৪) হে ভিক্ষুগণ, যদি পারিবাসিক ভিক্ষুসহ মোট চারজন ভিক্ষু মিলে অন্য কোনো ভিক্ষুকে পরিবাস প্রদান করে, মূলেপ্রতিকর্ষণ করে, মানত্ত প্রদান করে কিংবা পারিবাসিক ভিক্ষুসহ বিশজন ভিক্ষু একত্রিত হয়ে কোনো ভিক্ষুর জন্য আহ্বান কর্ম করে, তাহলে সেটা অধর্ম বা ধর্মবিরুদ্ধ কর্ম বলে অভিহিত হবে। এরূপ কর্ম করা অকরণীয় (তথা করা যাবে না)।

চুরানব্বই প্রকার পারিবাসিক ব্রত সমাপ্ত।

রাত্রিচ্ছেদের কথা
৮৩. তখন আয়ুষ্মান উপালি ভগবানের সকাশে উপস্থিত হলেন। উপস্থিত হয়ে ভগবানকে শ্রদ্ধাভিবাদন জানিয়ে একপার্শ্বে বসে পড়লেন। উপবিষ্ট উপালি ভগবানকে এরূপ বললেন, ভন্তে, পারিবাসিক ভিক্ষুর কত প্রকারে রাত্রিচ্ছেদ তথা রাত্রিযাপনের পূর্ণ ছেদন হয়? উত্তরে ভগবান বললেন, হে উপালি, পারিবাসিক ভিক্ষুর তিন প্রকারে রাত্রিচ্ছেদ হয়। যথা : ১) রাতে একসঙ্গে অবস্থান করা, ২) বিপ্রবাস তথা আলাদা বাস (অর্থাৎ যেখানে পরিশুদ্ধ ভিক্ষু নেই, সেখানে বাস করা) এবং ৩) অনারোচন তথা প্রকাশ না করা (অর্থাৎ আগন্তুক ভিক্ষু আসলে তাদের সম্মুখে গিয়ে “আমি পরিবাস ব্রত পালন করছি” বলে প্রকাশ না করা)। উপালি, এই তিন প্রকারে পারিবাসিক ভিক্ষুর রাত্রিচ্ছেদ হয়।

পরিবাসব্রত নিক্ষেপ বা স্থগিত করা
৮৪. সেই সময় শ্রাবস্তীতে মহাভিক্ষুসংঘ একত্রিত হলেন। ফলে পারিবাসিক ভিক্ষুগণ পরিবাস (ব্রত) পালন করতে পারছিলেন না। ভিক্ষুগণ ভগবানকে এই বিষয় অবগত করলেন। তখন ভগবান বললেন, “হে ভিক্ষুগণ, আমি অনুজ্ঞা করছি, (এরূপ পরিস্থিতি উদ্ভব হলে) পরিবাস নিক্ষেপ (স্থগিত) করবে।” ভিক্ষুগণ, এরূপে নিক্ষেপ করতে হবে। সেই পারিবাসিক ভিক্ষুকে কোনো একজন (পরিশুদ্ধ) ভিক্ষুর কাছে উপস্থিত হয়ে উত্তরাসঙ্গ একাংশ করে উৎকুটিকভাবে বসে দু’হাত অঞ্জলিবদ্ধ করে এরূপে বলতে হবে : “পরিবাসং নিক্খিপামি” অর্থাৎ আমি পরিবাস নিক্ষেপ বা স্থগিত করছি। এভাবে পরিবাস স্থগিত করা হয়। “বত্তং নিক্খিপামি” অর্থাৎ আমি ব্রত নিক্ষেপ বা স্থগিত করছি। এভাবে ব্রত স্থগিত করা হয়।

পরিবাস গ্রহণ করা
৮৫. সেই সময় ভিক্ষুগণ শ্রাবস্তী হতে এদিক-ওদিক চলে যাচ্ছেন। ফলে পারিবাসিক ভিক্ষুগণ পরিবাস (ব্রত) পালন করতে পারছেন না। ভিক্ষুগণ ভগবানকে এই বিষয় অবগত করলেন। তখন ভগবান বললেন, “হে ভিক্ষুগণ, আমি অনুজ্ঞা করছি, (এরূপ পরিস্থিতি উদ্ভব হলে) পরিবাস গ্রহণ করবে।” ভিক্ষুগণ, এভাবে গ্রহণ করতে হবে। সেই পারিবাসিক ভিক্ষুকে কোনো একজন (পরিশুদ্ধ) ভিক্ষুর কাছে গিয়ে উপস্থিত হয়ে উত্তরাসঙ্গ একাংশ করে উৎকুটিকভাবে বসে দু’হাত অঞ্জলিবদ্ধ করে এরূপ বলতে হবে : “পরিবাসং সমাদিযামি” অর্থাৎ আমি পরিবাস গ্রহণ করছি। এভাবে পরিবাস গ্রহণ করা হয়। “বত্তং সমাদিযামি” অর্থাৎ আমি ব্রত গ্রহণ করছি। এভাবে ব্রত গ্রহণ করা হয়।

পারিবাসিক ব্রত সমাপ্ত।


 

২. মূলেপ্রতিকর্ষণযোগ্য ভিক্ষুর ব্রত
৮৬. সেই সময় মূলেপ্রতিকর্ষণযোগ্য ভিক্ষুগণ পরিশুদ্ধ ভিক্ষুগণের অভিবাদন, প্রত্যুত্থান প্রত্যুত্থান, অঞ্জলিকর্ম, সমীচীন কর্ম, আসন-আনয়ন, শয্যাসন প্রস্তুতকরণ এবং পা-ধোয়ার জল, পা-রাখার পিঁড়ে, পা-মোছার কাপড় আনয়ন, পাত্র-চীবর প্রতিগ্রহণ ও স্নানের সময় অঙ্গ মার্জন প্রভৃতি সেবাকার্য গ্রহণ করতে থাকলো। এতে যেসব ভিক্ষুগণ অল্পেচ্ছু... তাঁরা এ বলে অসন্তোষ, নিন্দা ও প্রকাশ্যে আপত্তি উত্থাপন করতে লাগলেন, কেন মূলেপ্রতিকর্ষণযোগ্য ভিক্ষুগণ পরিশুদ্ধ ভিক্ষুগণের অভিবাদন, প্রত্যুত্থান... সেবাকার্য গ্রহণ করছেন? তারা ভগবানকে এই বিষয় জানালেন।

অতঃপর ভগবান এ হেতুতে, এ কারণে ভিক্ষুসংঘকে একত্রিত করে জিজ্ঞেস করলেন, “হে ভিক্ষুগণ, সত্যিই কি মূলেপ্রতিকর্ষণযোগ্য ভিক্ষুগণ পরিশুদ্ধ ভিক্ষুগণের অভিবাদন, প্রত্যুত্থান... সেবাকার্য গ্রহণ করছে? হ্যাঁ ভগবান তা সত্য।” ভগবান এটা খুবই নিন্দনীয় অভিহিত করে বললেন, হে ভিক্ষুগণ, এ তুচ্ছ, মোঘপুরুষদের পক্ষে... অকরণীয়। মূলেপ্রতিকর্ষণযোগ্য ভিক্ষুগণ কেন পরিশুদ্ধ ভিক্ষুগণের অভিবাদন, প্রত্যুত্থান... সেবাকার্য গ্রহণ করছে। ভিক্ষুগণ, তাদের এই কাজে শ্রদ্ধাহীন ব্যক্তির শ্রদ্ধা উৎপন্ন... তদনুযায়ী ধর্মদেশনা প্রদান করলেন। এরপর বললেন, হে ভিক্ষুগণ, মূলেপ্রতিকর্ষণযোগ্য ভিক্ষুগণ পরিশুদ্ধ ভিক্ষুগণের অভিবাদন, প্রত্যুত্থান, অঞ্জলিকর্ম, সমীচীন কর্ম, আসন-আনয়ন, শয্যাসন প্রস্তুতকরণ এবং পা-ধোয়ার জল, পা-রাখার পিঁড়ে, পা-মোছার কাপড় আনয়ন, পাত্র-চীবর প্রতিগ্রহণ ও স্নানের সময় অঙ্গ মার্জন প্রভৃতি সেবাকার্য গ্রহণ করতে পারবে না। যে করবে, তার দুক্কট আপত্তি হবে।

হে ভিক্ষুগণ, আমি অনুজ্ঞা প্রদান করছি, মূলেপ্রতিকর্ষণযোগ্য ভিক্ষুগণ নিজেদের মধ্যে বয়োজ্যেষ্ঠতা অনুসারে অভিবাদন, প্রত্যুত্থান... সেবাকার্য গ্রহণ করবে।

হে ভিক্ষুগণ, আমি অনুজ্ঞা প্রদান করছি, মূলেপ্রতিকর্ষণযোগ্য ভিক্ষুদের এই পাঁচটি বিষয় জ্যেষ্ঠতা অনুক্রম বলে পরিগণিত হবে। যথা : ১) উপোসথ, ২) প্রবারণা, ৩) বর্ষাসাটিক, ৪) বিসর্জন ও ৫) ভোজনের অন্ন।

হে ভিক্ষুগণ, এখন আমি মূলেপ্রতিকর্ষণযোগ্য ভিক্ষুদের জন্য প্রতিপালনীয় ব্রত প্রজ্ঞাপ্ত করব। তাদের এগুলো অবশ্যই সঠিক ভাবে মেনে চলতে হবে।

৮৭. হে ভিক্ষুগণ, মূলেপ্রতিকর্ষণযোগ্য ভিক্ষুদের সম্যকভাবে ব্রত প্রতিপালন করতে হবে। সম্যকভাবে ব্রত প্রতিপালন করার নিয়ম এরূপ : কাউকে (নিজে গুরু হয়ে) উপসম্পদা প্রদান করতে পারবে না, কাউকে আশ্রয় দিতে পারবে না, শ্রামণের দিয়ে নিজের সেবা-যত্নাদি করে নিতে পারবে না, ভিক্ষুণীর উপদেষ্টা হবার অনুমতি নিতে পারবে না, অনুমতি মিললেও উপদেশ দিতে পারবে না, যেই অপরাধের জন্য সংঘ মূলেপ্রতিকর্ষণ (দণ্ড) প্রদান করছেন, পুনরায় সেই অপরাধ করতে পারবে না, সেই পর্যায়ের অন্য অপরাধ করতে পারবে না, সেই অপরাধের চেয়ে গুরুতর অপরাধ করতে পারবে না, বিনয়কর্মের তথা পরিবাস অনুমোদন করা সংঘকর্মকে নিন্দা করতে পারবে না, কর্মকারকের তথা যাঁরা পরিবাস অনুমোদন সংঘকর্মে উপস্থিত ছিলেন, তাদের নিন্দা করতে পারবে না, পরিশুদ্ধ ভিক্ষুর উপোসথ স্থগিত করতে পারবে না, প্রবারণা স্থগিত করতে পারবে না, অন্য ভিক্ষুর বিরুদ্ধে অভিযোগ বিষয়ক কোনো কিছু বলতে পারবে না, কোনো শাসন বা আদেশ দিতে পারবে না, কোনো ভিক্ষুকে দোষারোপ করার অবকাশ চাইতে পারবে না, দোষ আরোপ করতে পারবে না, দোষ স্মরণ করিয়ে দিতে পারবে না এবং পরিশুদ্ধ ভিক্ষুগণের বিবাদে তথা অভিযোগের বিচারে যোগ দিতে পারবে না।

হে ভিক্ষুগণ, মূলেপ্রতিকর্ষণযোগ্য ভিক্ষু পরিশুদ্ধ ভিক্ষুর অগ্রে অগ্রে গমণ করতে পারবে না, আগে উপবেশন করতে পারবে না, সংঘের যেগুলো সর্বশেষ আসন, শয্যাসন ও আবাস, সেগুলোই মূলেপ্রতিকর্ষণযোগ্য ভিক্ষুকে প্রদান করা হবে। আর তাকে সেগুলো ব্যবহার করতে হবে।

ভিক্ষুগণ, মূলেপ্রতিকর্ষণযোগ্য ভিক্ষু পথ দেখিয়ে আগে আগে চলা কিংবা পেছন পেছন গমনকারী শ্রামণের (বা কনিষ্ঠ ভিক্ষু) সদৃশ পরিশুদ্ধ ভিক্ষুর অনুগমনকারী হয়ে গৃহীর বাড়িতে যেতে পারবে না, আরণ্যিক-ব্রত গ্রহণ করতে পারবে না, পিণ্ডচারিক ব্রত গ্রহণ করতে পারবে না, ‘আমাকে না জানুক’ তৎপ্রত্যয়ে পিণ্ডচরণ বা ভিক্ষান্ন সংগ্রহ করতে পারবে না (অর্থাৎ অন্য ভিক্ষু আমাকে দেখলে তার কাছে গিয়ে মূলেপ্রতিকর্ষণ ব্রত আরোচন বা প্রকাশ না করলে রাত্রিচ্ছেদ হয়, কাজেই ‘সে আমাকে না জানুক’ এই ভেবে ভিক্ষান্নই সংগ্রহ কররো। এভাবে ভিক্ষান্ন সংগ্রহ করা যাবে না)।

ভিক্ষুগণ, মূলেপ্রতিকর্ষণযোগ্য ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত আবাস থেকে ভিক্ষুবিহীন আবাসে যেতে পারবে না।

ভিক্ষুগণ, মূলেপ্রতিকর্ষণযোগ্য ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত আবাস থেকে ভিক্ষুবিহীন অনাবাসে গমন করতে পারবে না।

ভিক্ষুগণ, মূলেপ্রতিকর্ষণযোগ্য ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত আবাস থেকে ভিক্ষুবিহীন আবাস বা অনাবাসেও গমন করতে পারবে না।

ভিক্ষুগণ, মূলেপ্রতিকর্ষণযোগ্য ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত অনাবাস থেকে ভিক্ষুবিহীন আবাসে গমন করতে পারবে না... ভিক্ষুবিহীন অনাবাসে গমন করতে পারবে না... ভিক্ষুবিহীন আবাস বা অনাবাসেও গমন করতে পারবে না।

ভিক্ষুগণ, মূলেপ্রতিকর্ষণযোগ্য ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত আবাস বা অনাবাস থেকে ভিক্ষুবিহীন আবাসে গমন করতে পারবে না... ভিক্ষুবিহীন অনাবাসে গমন করতে পারবে না... ভিক্ষুবিহীন আবাস বা অনাবাসে গমন করতে পারবে না।

ভিক্ষুগণ, মূলেপ্রতিকর্ষণযোগ্য ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত আবাস থেকে ভিক্ষুযুক্ত আবাসে গমন করতে পারবে না... ভিক্ষুযুক্ত অনাবাসে গমন করতে পারবে না... ভিক্ষুযুক্ত আবাস বা অনাবাসে গমন করতে পারবে না, যেখানে ভিন্ন দলভুক্ত ভিক্ষু রয়েছে।

ভিক্ষুগণ, মূলেপ্রতিকর্ষণযোগ্য ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত অনাবাস থেকে ভিক্ষুযুক্ত আবাসে গমন করতে পারবে না... ভিক্ষুযুক্ত অনাবাসে গমন করতে পারবে না... ভিক্ষুযুক্ত আবাস বা অনাবাসে গমন করতে পারবে না, যেখানে ভিন্ন দলভুক্ত ভিক্ষু রয়েছে।

ভিক্ষুগণ, মূলেপ্রতিকর্ষণযোগ্য ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত আবাস বা অনাবাস থেকে ভিক্ষুযুক্ত আবাসে গমন করতে পারবে না... ভিক্ষুযুক্ত অনাবাসে গমন করতে পারবে না... ভিক্ষুযুক্ত আবাস কিংবা অনাবাসে গমন করতে পারবে না, যেখানে ভিন্ন দলভুক্ত ভিক্ষু রয়েছে।

ভিক্ষুগণ মূলেপ্রতিকর্ষণযোগ্য ভিক্ষু ভিক্ষুযুক্ত আবাস থেকে ভিক্ষুযুক্ত আবাসে গমন করবে... ভিক্ষুযুক্ত অনাবাসে গমন করবে... ভিক্ষুযুক্ত আবাস কিংবা অনাবাসে গমন করতে পারবে, যেখানে সমদলভুক্ত ভিক্ষু রয়েছে এবং যেখানে আজই পৌঁছতে সক্ষম হবো বলে মনে হয়।

ভিক্ষুগণ, মূলেপ্রতিকর্ষণযোগ্য ভিক্ষু ভিক্ষুযুক্ত অনাবাস থেকে ভিক্ষুযুক্ত আবাসে গমন করবে... ভিক্ষুযুক্ত অনাবাসে গমন করবে... আবাস কিংবা অনাবাসে গমন করবে, যেখানে সমদলভুক্ত ভিক্ষু রয়েছে এবং যেখানে আজই পৌঁছতে সক্ষম হবো বলে মনে হয়।

ভিক্ষুগণ, মূলেপ্রতিকর্ষণযোগ্য ভিক্ষু ভিক্ষুযুক্ত আবাস বা অনাবাস থেকে ভিক্ষুযুক্ত আবাসে গমন করবে... ভিক্ষুযুক্ত অনাবাসে গমন করবে... ভিক্ষুযুক্ত আবাস কিংবা অনাবাসে গমন করবে , যেখানে সমদলভুক্ত ভিক্ষু রয়েছে এবং যেখানে আজই পৌঁছতে সক্ষম হবো বলে মনে হয়।

ভিক্ষুগণ, মূলেপ্রতিকর্ষণযোগ্য ভিক্ষু পরিশুদ্ধ ভিক্ষুর সঙ্গে একছাদযুক্ত আবাসে তথা একছাদের নিচে বাস করতে পারবে না, একছাদযুক্ত অনাবাসে বাস করতে পারবে না, একছাদযুক্ত আবাস বা অনাবাসে বাস করতে পারবে না, পরিশুদ্ধ ভিক্ষুকে দেখলে আসন হতে উঠে দাঁড়িয়ে সম্মান দেখাতে হবে; তাঁকে আসন ছেড়ে দিয়ে বসার জন্য আহ্বান জানাতে হবে, পরিশুদ্ধ ভিক্ষুর সঙ্গে একই আসনে তথা সম আসনে বসতে পারবে না; (পরিশুদ্ধ ভিক্ষু) মেঝেতে বসলে আসনে বসতে পারবে না, একই বা সমচঙ্ক্রমণ-পথে চঙ্ক্রমণ করতে পারবে না; পরিশুদ্ধ ভিক্ষু নিচু চঙ্ক্রমণ-পথে চঙ্ক্রমণ করলে উঁচু চঙ্ক্রমণ-পথে চঙ্ক্রমণ করতে পারবে না, (পরিশুদ্ধ ভিক্ষু) মাটিতে চঙ্ক্রমণ করলে নির্মিত চঙ্ক্রমণ-পথে চঙ্ক্রমণ করতে পারবে না।

ভিক্ষুগণ, মূলেপ্রতিকর্ষণযোগ্য ভিক্ষু পারিবাসিক ভিক্ষুর সঙ্গে একছাদযুক্ত আবাসে... (পারিবাসিক ভিক্ষু) মাটিতে চঙ্ক্রমণ করলে নির্মিত চঙ্ক্রমণ-পথে চঙ্ক্রমণ করতে পারবে না। মূলেপ্রতিকর্ষণযোগ্য ভিক্ষু জ্যেষ্ঠ মূলেপ্রতিকর্ষণযোগ্য ভিক্ষুর সঙ্গে একছাদযুক্ত আবাসে... (জ্যেষ্ঠ মূলেপ্রতিকর্ষণযোগ্য ভিক্ষু ) মাটিতে চঙ্ক্রমণ করলে নির্মিত চঙ্ক্রমণ-পথে চঙ্ক্রমণ করতে পারবে না। মূলেপ্রতিকর্ষণযোগ্য ভিক্ষু মানত্তযোগ্য ভিক্ষুর সঙ্গে একছাদযুক্ত আবাসে... (মানত্তযোগ্য) মাটিতে চঙ্ক্রমণ করলে নির্মিত চঙ্ক্রমণ-পথে চঙ্ক্রমণ করতে পারবে না। মূলেপ্রতিকর্ষণযোগ্য ভিক্ষু মানত্তচারিক ভিক্ষুর সঙ্গে একছাদযুক্ত আবাসে... (মানত্তচারিক) মাটিতে চঙ্ক্রমণ করলে নির্মিত চঙ্ক্রমণ-পথে চঙ্ক্রমণ করতে পারবে না। মূলেপ্রতিকর্ষণযোগ্য ভিক্ষু আহ্বানযোগ্য ভিক্ষুর সঙ্গে একছাদযুক্ত আবাসে তথা একছাদের নিচে বাস করতে পারবে না, একছাদযুক্ত অনাবাসে বাস করতে পারবে না, একছাদযুক্ত আবাস বা অনাবাসে বাস করতে পারবে না, আহ্বানযোগ্য ভিক্ষু দেখলে আসন হতে উঠে দাঁড়িয়ে সম্মান দেখাতে হবে; তাঁকে আসন ছেড়ে দিয়ে বসার জন্য আহ্বান জানাতে হবে, আহ্বানযোগ্য ভিক্ষুর সঙ্গে একই আসনে তথা সম আসনে বসতে পারবে না; (আহ্বানযোগ্য ভিক্ষু) মেঝেতে বসলে আসনে বসতে পারবে না, একই বা সমচঙ্ক্রমণ-পথে চঙ্ক্রমণ করতে পারবে না; আহ্বানযোগ্য ভিক্ষু নিচু চঙ্ক্রমণ-পথে চঙ্ক্রমণ করলে উঁচু চঙ্ক্রমণ-পথে চঙ্ক্রমণ করতে পারবে না, (আহ্বানযোগ্য ভিক্ষু) মাটিতে চঙ্ক্রমণ করলে নির্মিত চঙ্ক্রমণ-পথে চঙ্ক্রমণ করতে পারবে না।

হে ভিক্ষুগণ, যদি মূলেপ্রতিকর্ষণযোগ্য ভিক্ষুসহ মোট চারজন ভিক্ষু মিলে অন্য কোনো ভিক্ষুকে পরিবাস প্রদান করে, মূলেপ্রতিকর্ষণ করে, মানত্ত প্রদান করে কিংবা মূলেপ্রতিকর্ষণযোগ্য ভিক্ষুসহ বিশজন ভিক্ষু একত্রিত হয়ে কোনো ভিক্ষুর জন্য আহ্বান কর্ম করে, তাহলে সেটা অধর্ম বা ধর্মবিরুদ্ধ কর্ম বলে অভিহিত হবে। এরূপ কর্ম করা অকরণীয় (তথা করা যাবে না)।

মূলেপ্রতিকর্ষণযোগ্য ভিক্ষুর ব্রত সমাপ্ত।


 

৩. মানত্তযোগ্য ভিক্ষুর ব্রত
৮৮. সেই সময় মানত্তযোগ্য ভিক্ষুগণ পরিশুদ্ধ ভিক্ষুগণের অভিবাদন, প্রত্যুত্থান প্রত্যুত্থান, অঞ্জলিকর্ম, সমীচীন কর্ম, আসন-আনয়ন, শয্যাসন প্রস্তুতকরণ এবং পা-ধোয়ার জল, পা-রাখার পিঁড়ে, পা-মোছার কাপড় আনয়ন, পাত্র-চীবর প্রতিগ্রহণ ও স্নানের সময় অঙ্গ মার্জন প্রভৃতি সেবাকার্য গ্রহণ করতে থাকলো। এতে যেসব ভিক্ষুগণ অল্পেচ্ছু... তাঁরা এ বলে অসন্তোষ, নিন্দা ও প্রকাশ্যে আপত্তি উত্থাপন করতে লাগলেন, কেন মানত্তযোগ্য ভিক্ষুগণ পরিশুদ্ধ ভিক্ষুগণের অভিবাদন, প্রত্যুত্থান... সেবাকার্য গ্রহণ করছেন? তারা ভগবানকে এই বিষয় জানালেন।

অতঃপর ভগবান এ হেতুতে, এ কারণে ভিক্ষুসংঘকে একত্রিত করে জিজ্ঞেস করলেন, “হে ভিক্ষুগণ, সত্যিই কি মানত্তযোগ্য ভিক্ষুগণ পরিশুদ্ধ ভিক্ষুগণের অভিবাদন, প্রত্যুত্থান... সেবাকার্য গ্রহণ করছে? হ্যাঁ ভগবান তা সত্য।” ভগবান এটা খুবই নিন্দনীয় অভিহিত করে বললেন, হে ভিক্ষুগণ, এ তুচ্ছ, মোঘপুরুষদের পক্ষে... অকরণীয়। মানত্তযোগ্য ভিক্ষুগণ কেন পরিশুদ্ধ ভিক্ষুগণের অভিবাদন, প্রত্যুত্থান... সেবাকার্য গ্রহণ করছে। ভিক্ষুগণ, তাদের এই কাজে শ্রদ্ধাহীন ব্যক্তির শ্রদ্ধা উৎপন্ন... তদনুযায়ী ধর্মদেশনা প্রদান করলেন। এরপর বললেন, হে ভিক্ষুগণ, মানত্তযোগ্য ভিক্ষুগণ পরিশুদ্ধ ভিক্ষুগণের অভিবাদন, প্রত্যুত্থান, অঞ্জলিকর্ম, সমীচীন কর্ম, আসন-আনয়ন, শয্যাসন প্রস্তুতকরণ এবং পা-ধোয়ার জল, পা-রাখার পিঁড়ে, পা-মোছার কাপড় আনয়ন, পাত্র-চীবর প্রতিগ্রহণ ও স্নানের সময় অঙ্গ মার্জন প্রভৃতি সেবাকার্য গ্রহণ করতে পারবে না। যে করবে, তার দুক্কট আপত্তি হবে।

হে ভিক্ষুগণ, আমি অনুজ্ঞা প্রদান করছি, মানত্তযোগ্য ভিক্ষুগণ নিজেদের মধ্যে বয়োজ্যেষ্ঠতা অনুসারে অভিবাদন, প্রত্যুত্থান... সেবাকার্য গ্রহণ করবে।

হে ভিক্ষুগণ, আমি অনুজ্ঞা প্রদান করছি, মানত্তযোগ্য ভিক্ষুদের এই পাঁচটি বিষয় জ্যেষ্ঠতা অনুক্রম বলে পরিগণিত হবে। যথা : ১) উপোসথ, ২) প্রবারণা, ৩) বর্ষাসাটিক, ৪) বিসর্জন ও ৫) ভোজনের অন্ন।

হে ভিক্ষুগণ, এখন আমি মানত্তযোগ্য ভিক্ষুদের জন্য প্রতিপালনীয় ব্রত প্রজ্ঞাপ্ত করব। তাদের এগুলো অবশ্যই সঠিক ভাবে মেনে চলতে হবে।

৮৯. হে ভিক্ষুগণ, মানত্তযোগ্য ভিক্ষুদের সম্যকভাবে ব্রত প্রতিপালন করতে হবে। সম্যকভাবে ব্রত প্রতিপালন করার নিয়ম এরূপ : কাউকে (নিজে গুরু হয়ে) উপসম্পদা প্রদান করতে পারবে না, কাউকে আশ্রয় দিতে পারবে না, শ্রামণের দিয়ে নিজের সেবা-যত্নাদি করে নিতে পারবে না, ভিক্ষুণীর উপদেষ্টা হবার অনুমতি নিতে পারবে না, অনুমতি মিললেও উপদেশ দিতে পারবে না, যেই অপরাধের জন্য সংঘ মানত্তযোগ্য (দণ্ড) প্রদান করছেন, পুনরায় সেই অপরাধ করতে পারবে না, সেই পর্যায়ের অন্য অপরাধ করতে পারবে না, সেই অপরাধের চেয়ে গুরুতর অপরাধ করতে পারবে না, বিনয়কর্মের তথা পরিবাস অনুমোদন করা সংঘকর্মকে নিন্দা করতে পারবে না, কর্মকারকের তথা যাঁরা পরিবাস অনুমোদন সংঘকর্মে উপস্থিত ছিলেন, তাদের নিন্দা করতে পারবে না, পরিশুদ্ধ ভিক্ষুর উপোসথ স্থগিত করতে পারবে না, প্রবারণা স্থগিত করতে পারবে না, অন্য ভিক্ষুর বিরুদ্ধে অভিযোগ বিষয়ক কোনো কিছু বলতে পারবে না, কোনো শাসন বা আদেশ দিতে পারবে না, কোনো ভিক্ষুকে দোষারোপ করার অবকাশ চাইতে পারবে না, দোষ আরোপ করতে পারবে না, দোষ স্মরণ করিয়ে দিতে পারবে না এবং পরিশুদ্ধ ভিক্ষুগণের বিবাদে তথা অভিযোগের বিচারে যোগ দিতে পারবে না।

হে ভিক্ষুগণ, মানত্তযোগ্য ভিক্ষু পরিশুদ্ধ ভিক্ষুর অগ্রে অগ্রে গমন করতে পারবে না, আগে উপবেশন করতে পারবে না, সংঘের যেগুলো সর্বশেষ আসন, শয্যাসন ও আবাস, সেগুলোই মানত্তযোগ্য ভিক্ষুকে প্রদান করা হবে। আর তাকে সেগুলো ব্যবহার করতে হবে।

ভিক্ষুগণ, মানত্তযোগ্য ভিক্ষু পথ দেখিয়ে আগে আগে চলা কিংবা পেছন পেছন গমনকারী শ্রামণের (বা কনিষ্ঠ ভিক্ষু) সদৃশ পরিশুদ্ধ ভিক্ষুর অনুগমনকারী হয়ে গৃহীর বাড়িতে যেতে পারবে না, আরণ্যিক-ব্রত গ্রহণ করতে পারবে না, পিণ্ডচারিক ব্রত গ্রহণ করতে পারবে না, ‘আমাকে না জানুক’ তৎপ্রত্যয়ে পিণ্ডচরণ বা ভিক্ষান্ন সংগ্রহ করতে পারবে না (অর্থাৎ অন্য ভিক্ষু আমাকে দেখলে তার কাছে গিয়ে মানত্ত ব্রত আরোচন বা প্রকাশ না করলে রাত্রিচ্ছেদ হয়, কাজেই ‘সে আমাকে না জানুক’ এই ভেবে ভিক্ষান্নই সংগ্রহ করব। এভাবে ভিক্ষান্ন সংগ্রহ করা যাবে না)।

ভিক্ষুগণ, মানত্তযোগ্য ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত আবাস থেকে ভিক্ষুবিহীন আবাসে যেতে পারবে না।

ভিক্ষুগণ, মানত্তযোগ্য ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত আবাস থেকে ভিক্ষুবিহীন অনাবাসে গমন করতে পারবে না।

ভিক্ষুগণ, মানত্তযোগ্য ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত আবাস থেকে ভিক্ষুবিহীন আবাস বা অনাবাসেও গমন করতে পারবে না।

ভিক্ষুগণ, মানত্তযোগ্য ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত অনাবাস থেকে ভিক্ষুবিহীন আবাসে গমন করতে পারবে না... ভিক্ষুবিহীন অনাবাসে গমন করতে পারবে না... ভিক্ষুবিহীন আবাস বা অনাবাসেও গমন করতে পারবে না।

ভিক্ষুগণ, মানত্তযোগ্য ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত আবাস বা অনাবাস থেকে ভিক্ষুবিহীন আবাসে গমন করতে পারবে না... ভিক্ষুবিহীন অনাবাসে গমন করতে পারবে না... ভিক্ষুবিহীন আবাস বা অনাবাসে গমন করতে পারবে না।

ভিক্ষুগণ, মানত্তযোগ্য ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত আবাস থেকে ভিক্ষুযুক্ত আবাসে গমন করতে পারবে না... ভিক্ষুযুক্ত অনাবাসে গমন করতে পারবে না... ভিক্ষুযুক্ত আবাস বা অনাবাসে গমন করতে পারবে না, যেখানে ভিন্ন দলভুক্ত ভিক্ষু রয়েছে।

ভিক্ষুগণ, মানত্তযোগ্য ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত অনাবাস থেকে ভিক্ষুযুক্ত আবাসে গমন করতে পারবে না... ভিক্ষুযুক্ত অনাবাসে গমন করতে পারবে না... ভিক্ষুযুক্ত আবাস বা অনাবাসে গমন করতে পারবে না, যেখানে ভিন্ন দলভুক্ত ভিক্ষু রয়েছে।

ভিক্ষুগণ, মানত্তযোগ্য ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত আবাস বা অনাবাস থেকে ভিক্ষুযুক্ত আবাসে গমন করতে পারবে না... ভিক্ষুযুক্ত অনাবাসে গমন করতে পারবে না... ভিক্ষুযুক্ত আবাস কিংবা অনাবাসে গমন করতে পারবে না, যেখানে ভিন্ন দলভুক্ত ভিক্ষু রয়েছে।

ভিক্ষুগণ মানত্তযোগ্য ভিক্ষু ভিক্ষুযুক্ত আবাস থেকে ভিক্ষুযুক্ত আবাসে গমন করবে... ভিক্ষুযুক্ত অনাবাসে গমন করবে... ভিক্ষুযুক্ত আবাস কিংবা অনাবাসে গমন করতে পারবে, যেখানে সমদলভুক্ত ভিক্ষু রয়েছে এবং যেখানে আজই পৌঁছতে সক্ষম হবো বলে মনে হয়।

ভিক্ষুগণ, মানত্তযোগ্য ভিক্ষু ভিক্ষুযুক্ত অনাবাস থেকে ভিক্ষুযুক্ত আবাসে গমন করবে... ভিক্ষুযুক্ত অনাবাসে গমন করবে... আবাস কিংবা অনাবাসে গমন করবে, যেখানে সমদলভুক্ত ভিক্ষু রয়েছে এবং যেখানে আজই পৌঁছতে সক্ষম হবো বলে মনে হয়।

ভিক্ষুগণ, মানত্তযোগ্য ভিক্ষু ভিক্ষুযুক্ত আবাস বা অনাবাস থেকে ভিক্ষুযুক্ত আবাসে গমন করবে... ভিক্ষুযুক্ত অনাবাসে গমন করবে... ভিক্ষুযুক্ত আবাস কিংবা অনাবাসে গমন করবে, যেখানে সমদলভুক্ত ভিক্ষু রয়েছে এবং যেখানে আজই পৌঁছতে সক্ষম হবো বলে মনে হয়।

ভিক্ষুগণ, মানত্তযোগ্য ভিক্ষু পরিশুদ্ধ ভিক্ষুর সঙ্গে একছাদযুক্ত আবাসে তথা একছাদের নিচে বাস করতে পারবে না, একছাদযুক্ত অনাবাসে বাস করতে পারবে না, একছাদযুক্ত আবাস বা অনাবাসে বাস করতে পারবে না, পরিশুদ্ধ ভিক্ষুকে দেখলে আসন হতে উঠে দাঁড়িয়ে সম্মান দেখাতে হবে; তাঁকে আসন ছেড়ে দিয়ে বসার জন্য আহ্বান জানাতে হবে, পরিশুদ্ধ ভিক্ষুর সঙ্গে একই আসনে তথা সম আসনে বসতে পারবে না; (পরিশুদ্ধ ভিক্ষু) মেঝেতে বসলে আসনে বসতে পারবে না, একই বা সমচঙ্ক্রমণ-পথে চঙ্ক্রমণ করতে পারবে না; পরিশুদ্ধ ভিক্ষু নিচু চঙ্ক্রমণ-পথে চঙ্ক্রমণ করলে উঁচু চঙ্ক্রমণ-পথে চঙ্ক্রমণ করতে পারবে না, (পরিশুদ্ধ ভিক্ষু) মাটিতে চঙ্ক্রমণ করলে নির্মিত চঙ্ক্রমণ-পথে চঙ্ক্রমণ করতে পারবে না।

ভিক্ষুগণ, মানত্তযোগ্য ভিক্ষু পারিবাসিক ভিক্ষুর সঙ্গে একছাদযুক্ত আবাসে... (পারিবাসিক ভিক্ষু) মাটিতে চঙ্ক্রমণ করলে নির্মিত চঙ্ক্রমণ-পথে চঙ্ক্রমণ করতে পারবে না। মানত্তযোগ্য ভিক্ষু জ্যেষ্ঠ মানত্তযোগ্য ভিক্ষুর সঙ্গে একছাদযুক্ত আবাসে... (জ্যেষ্ঠ মানত্তযোগ্য ভিক্ষু) মাটিতে চঙ্ক্রমণ করলে নির্মিত চঙ্ক্রমণ-পথে চঙ্ক্রমণ করতে পারবে না। মানত্তযোগ্য ভিক্ষু মানত্তচারিক ভিক্ষুর সঙ্গে একছাদযুক্ত আবাসে... (মানত্তচারিক) মাটিতে চঙ্ক্রমণ করলে নির্মিত চঙ্ক্রমণ-পথে চঙ্ক্রমণ করতে পারবে না। মানত্তযোগ্য ভিক্ষু আহ্বানযোগ্য ভিক্ষুর সঙ্গে একছাদযুক্ত আবাসে তথা একছাদের নিচে বাস করতে পারবে না, একছাদযুক্ত অনাবাসে বাস করতে পারবে না, একছাদযুক্ত আবাস বা অনাবাসে বাস করতে পারবে না, আহ্বানযোগ্য ভিক্ষু দেখলে আসন হতে উঠে দাঁড়িয়ে সম্মান দেখাতে হবে; তাঁকে আসন ছেড়ে দিয়ে বসার জন্য আহ্বান জানাতে হবে, আহ্বানযোগ্য ভিক্ষুর সঙ্গে একই আসনে তথা সম আসনে বসতে পারবে না; (আহ্বানযোগ্য ভিক্ষু) মেঝেতে বসলে আসনে বসতে পারবে না, একই বা সমচঙ্ক্রমণ-পথে চঙ্ক্রমণ করতে পারবে না; আহ্বানযোগ্য ভিক্ষু নিচু চঙ্ক্রমণ-পথে চঙ্ক্রমণ করলে উঁচু চঙ্ক্রমণ-পথে চঙ্ক্রমণ করতে পারবে না, (আহ্বানযোগ্য ভিক্ষু) মাটিতে চঙ্ক্রমণ করলে নির্মিত চঙ্ক্রমণ-পথে চঙ্ক্রমণ করতে পারবে না।

হে ভিক্ষুগণ, যদি মানত্তযোগ্য ভিক্ষুসহ মোট চারজন ভিক্ষু মিলে অন্য কোনো ভিক্ষুকে পরিবাস প্রদান করে, মূলেপ্রতিকর্ষণ করে, মানত্ত প্রদান করে কিংবা মানত্তযোগ্য ভিক্ষুসহ বিশজন ভিক্ষু একত্রিত হয়ে কোনো ভিক্ষুর জন্য আহ্বান কর্ম করে, তাহলে সেটা অধর্ম বা ধর্মবিরুদ্ধ কর্ম বলে অভিহিত হবে। এরূপ কর্ম করা অকরণীয় (তথা করা যাবে না)।

মানত্তযোগ্য ভিক্ষুর ব্রত সমাপ্ত।


 

৪. মানত্তচারিক ভিক্ষুর ব্রত
৯০. সেই সময় মানত্তচারিক ভিক্ষুগণ পরিশুদ্ধ ভিক্ষুগণের অভিবাদন, প্রত্যুত্থান প্রত্যুত্থান, অঞ্জলিকর্ম, সমীচীন কর্ম, আসন-আনয়ন, শয্যাসন প্রস্তুতকরণ এবং পা-ধোয়ার জল, পা-রাখার পিঁড়ে, পা-মোছার কাপড় আনয়ন, পাত্র-চীবর প্রতিগ্রহণ ও স্নানের সময় অঙ্গ মার্জন প্রভৃতি সেবাকার্য গ্রহণ করতে থাকলো। এতে যেসব ভিক্ষুগণ অল্পেচ্ছু... তাঁরা এ বলে অসন্তোষ, নিন্দা ও প্রকাশ্যে আপত্তি উত্থাপন করতে লাগলেন, কেন মানত্তচারিক ভিক্ষুগণ পরিশুদ্ধ ভিক্ষুগণের অভিবাদন, প্রত্যুত্থান... সেবাকার্য গ্রহণ করছেন? তারা ভগবানকে এই বিষয় জানালেন।

অতঃপর ভগবান এ হেতুতে, এ কারণে ভিক্ষুসংঘকে একত্রিত করে জিজ্ঞেস করলেন, “হে ভিক্ষুগণ, সত্যিই কি মানত্তচারিক ভিক্ষুগণ পরিশুদ্ধ ভিক্ষুগণের অভিবাদন, প্রত্যুত্থান... সেবাকার্য গ্রহণ করছে? হ্যাঁ ভগবান তা সত্য।” ভগবান এটা খুবই নিন্দনীয় অভিহিত করে বললেন, হে ভিক্ষুগণ, এ তুচ্ছ, মোঘপুরুষদের পক্ষে... অকরণীয়। মানত্তচারিক ভিক্ষুগণ কেন পরিশুদ্ধ ভিক্ষুগণের অভিবাদন, প্রত্যুত্থান... সেবাকার্য গ্রহণ করছে। ভিক্ষুগণ, তাদের এই কাজে শ্রদ্ধাহীন ব্যক্তির শ্রদ্ধা উৎপন্ন... তদনুযায়ী ধর্মদেশনা প্রদান করলেন। এরপর বললেন, হে ভিক্ষুগণ, মানত্তচারিক ভিক্ষুগণ পরিশুদ্ধ ভিক্ষুগণের অভিবাদন, প্রত্যুত্থান, অঞ্জলিকর্ম, সমীচীন কর্ম, আসন-আনয়ন, শয্যাসন প্রস্তুতকরণ এবং পা-ধোয়ার জল, পা-রাখার পিঁড়ে, পা-মোছার কাপড় আনয়ন, পাত্র-চীবর প্রতিগ্রহণ ও স্নানের সময় অঙ্গ মার্জন প্রভৃতি সেবাকার্য গ্রহণ করতে পারবে না। যে করবে, তার দুক্কট আপত্তি হবে।

হে ভিক্ষুগণ, আমি অনুজ্ঞা প্রদান করছি, মানত্তচারিক ভিক্ষুগণ নিজেদের মধ্যে বয়োজ্যেষ্ঠতা অনুসারে অভিবাদন, প্রত্যুত্থান... সেবাকার্য গ্রহণ করবে।

হে ভিক্ষুগণ, আমি অনুজ্ঞা প্রদান করছি, মানত্তচারিক ভিক্ষুদের এই পাঁচটি বিষয় জ্যেষ্ঠতা অনুক্রম বলে পরিগণিত হবে। যথা : ১) উপোসথ, ২) প্রবারণা, ৩) বর্ষাসাটিক, ৪) বিসর্জন ও ৫) ভোজনের অন্ন।

হে ভিক্ষুগণ, এখন আমি মানত্তচারিক ভিক্ষুদের জন্য প্রতিপালনীয় ব্রত প্রজ্ঞাপ্ত করব। তাদের এগুলো অবশ্যই সঠিক ভাবে মেনে চলতে হবে।

৯১. হে ভিক্ষুগণ, মানত্তচারিক ভিক্ষুদের সম্যকভাবে ব্রত প্রতিপালন করতে হবে। সম্যকভাবে ব্রত প্রতিপালন করার নিয়ম এরূপ : কাউকে (নিজে গুরু হয়ে) উপসম্পদা প্রদান করতে পারবে না, কাউকে আশ্রয় দিতে পারবে না, শ্রামণের দিয়ে নিজের সেবা-যত্নাদি করে নিতে পারবে না, ভিক্ষুণীর উপদেষ্টা হবার অনুমতি নিতে পারবে না, অনুমতি মিললেও উপদেশ দিতে পারবে না, যেই অপরাধের জন্য সংঘ মানত্তচারিক (দণ্ড) প্রদান করছেন, পুনরায় সেই অপরাধ করতে পারবে না, সেই পর্যায়ের অন্য অপরাধ করতে পারবে না, সেই অপরাধের চেয়ে গুরুতর অপরাধ করতে পারবে না, বিনয়কর্মের তথা পরিবাস অনুমোদন করা সংঘকর্মকে নিন্দা করতে পারবে না, কর্মকারকের তথা যাঁরা পরিবাস অনুমোদন সংঘকর্মে উপস্থিত ছিলেন, তাদের নিন্দা করতে পারবে না, পরিশুদ্ধ ভিক্ষুর উপোসথ স্থগিত করতে পারবে না, প্রবারণা স্থগিত করতে পারবে না, অন্য ভিক্ষুর বিরুদ্ধে অভিযোগ বিষয়ক কোনো কিছু বলতে পারবে না, কোনো শাসন বা আদেশ দিতে পারবে না, কোনো ভিক্ষুকে দোষারোপ করার অবকাশ চাইতে পারবে না, দোষ আরোপ করতে পারবে না, দোষ স্মরণ করিয়ে দিতে পারবে না এবং পরিশুদ্ধ ভিক্ষুগণের বিবাদে তথা অভিযোগের বিচারে যোগ দিতে পারবে না।

হে ভিক্ষুগণ মানত্তচারিক ভিক্ষু পরিশুদ্ধ ভিক্ষুর অগ্রে অগ্রে গমণ করতে পারবে না, আগে উপবেশন করতে পারবে না, সংঘের যেগুলো সর্বশেষ আসন, শয্যাসন ও আবাস, সেগুলোই মানত্তচারিক ভিক্ষুকে প্রদান করা হবে। আর তাকে সেগুলো ব্যবহার করতে হবে।

ভিক্ষুগণ, মানত্তচারিক ভিক্ষু পথ দেখিয়ে আগে আগে চলা কিংবা পেছন পেছন গমনকারী শ্রামণের (বা কনিষ্ঠ ভিক্ষু) সদৃশ পরিশুদ্ধ ভিক্ষুর অনুগমনকারী হয়ে গৃহীর বাড়িতে যেতে পারবে না, আরণ্যিক-ব্রত গ্রহণ করতে পারবে না, পিণ্ডচারিক ব্রত গ্রহণ করতে পারবে না, ‘আমাকে না জানুক’ তৎপ্রত্যয়ে পিণ্ডচরণ বা ভিক্ষান্ন সংগ্রহ করতে পারবে না (অর্থাৎ অন্য ভিক্ষু আমাকে দেখলে তার কাছে গিয়ে মানত্তচারিক ব্রত আরোচন বা প্রকাশ না করলে রাত্রিচ্ছেদ হয়, কাজেই ‘সে আমাকে না জানুক’ এই ভেবে ভিক্ষান্নই সংগ্রহ করব। এভাবে ভিক্ষান্ন সংগ্রহ করা যাবে না)।

ভিক্ষুগণ, মানত্তচারিক ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত আবাস থেকে ভিক্ষুবিহীন আবাসে যেতে পারবে না।

ভিক্ষুগণ, মানত্তচারিক ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত আবাস থেকে ভিক্ষুবিহীন অনাবাসে গমন করতে পারবে না।

ভিক্ষুগণ, মানত্তচারিক ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত আবাস থেকে ভিক্ষুবিহীন আবাস বা অনাবাসেও গমন করতে পারবে না।

ভিক্ষুগণ, মানত্তচারিক ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত অনাবাস থেকে ভিক্ষুবিহীন আবাসে গমন করতে পারবে না... ভিক্ষুবিহীন অনাবাসে গমন করতে পারবে না... ভিক্ষুবিহীন আবাস বা অনাবাসেও গমন করতে পারবে না।

ভিক্ষুগণ, মানত্তচারিক ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত আবাস বা অনাবাস থেকে ভিক্ষুবিহীন আবাসে গমন করতে পারবে না... ভিক্ষুবিহীন অনাবাসে গমন করতে পারবে না... ভিক্ষুবিহীন আবাস বা অনাবাসে গমন করতে পারবে না।

ভিক্ষুগণ মানত্তচারিক ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত আবাস থেকে ভিক্ষুযুক্ত আবাসে গমন করতে পারবে না... ভিক্ষুযুক্ত অনাবাসে গমন করতে পারবে না... ভিক্ষুযুক্ত আবাস বা অনাবাসে গমন করতে পারবে না, যেখানে ভিন্ন দলভুক্ত ভিক্ষু রয়েছে।

ভিক্ষুগণ, মানত্তচারিক ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত অনাবাস থেকে ভিক্ষুযুক্ত আবাসে গমন করতে পারবে না... ভিক্ষুযুক্ত অনাবাসে গমন করতে পারবে না... ভিক্ষুযুক্ত আবাস বা অনাবাসে গমন করতে পারবে না, যেখানে ভিন্ন দলভুক্ত ভিক্ষু রয়েছে।

ভিক্ষুগণ, মানত্তচারিক ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত আবাস বা অনাবাস থেকে ভিক্ষুযুক্ত আবাসে গমন করতে পারবে না... ভিক্ষুযুক্ত অনাবাসে গমন করতে পারবে না... ভিক্ষুযুক্ত আবাস কিংবা অনাবাসে গমন করতে পারবে না, যেখানে ভিন্ন দলভুক্ত ভিক্ষু রয়েছে।

ভিক্ষুগণ মানত্তচারিক ভিক্ষু ভিক্ষুযুক্ত আবাস থেকে ভিক্ষুযুক্ত আবাসে গমন করবে... ভিক্ষুযুক্ত অনাবাসে গমন করবে... ভিক্ষুযুক্ত আবাস কিংবা অনাবাসে গমন করতে পারবে, যেখানে সমদলভুক্ত ভিক্ষু রয়েছে এবং যেখানে আজই পৌঁছতে সক্ষম হবো বলে মনে হয়।

ভিক্ষুগণ, মানত্তচারিক ভিক্ষু ভিক্ষুযুক্ত অনাবাস থেকে ভিক্ষুযুক্ত আবাসে গমন করবে... ভিক্ষুযুক্ত অনাবাসে গমন করবে... আবাস কিংবা অনাবাসে গমন করবে, যেখানে সমদলভুক্ত ভিক্ষু রয়েছে এবং যেখানে আজই পৌঁছতে সক্ষম হবো বলে মনে হয়।

ভিক্ষুগণ, মানত্তচারিক ভিক্ষু ভিক্ষুযুক্ত আবাস বা অনাবাস থেকে ভিক্ষুযুক্ত আবাসে গমন করবে... ভিক্ষুযুক্ত অনাবাসে গমন করবে... ভিক্ষুযুক্ত আবাস কিংবা অনাবাসে গমন করবে , যেখানে সমদলভুক্ত ভিক্ষু রয়েছে এবং যেখানে আজই পৌঁছতে সক্ষম হবো বলে মনে হয়।

ভিক্ষুগণ, মানত্তচারিক ভিক্ষু পরিশুদ্ধ ভিক্ষুর সঙ্গে একছাদযুক্ত আবাসে তথা একছাদের নিচে বাস করতে পারবে না, একছাদযুক্ত অনাবাসে বাস করতে পারবে না, একছাদযুক্ত আবাস বা অনাবাসে বাস করতে পারবে না, পরিশুদ্ধ ভিক্ষুকে দেখলে আসন হতে উঠে দাঁড়িয়ে সম্মান দেখাতে হবে; তাঁকে আসন ছেড়ে দিয়ে বসার জন্য আহ্বান জানাতে হবে, পরিশুদ্ধ ভিক্ষুর সঙ্গে একই আসনে তথা সম আসনে বসতে পারবে না; (পরিশুদ্ধ ভিক্ষু) মেঝেতে বসলে আসনে বসতে পারবে না, একই বা সমচঙ্ক্রমণ-পথে চঙ্ক্রমণ করতে পারবে না; পরিশুদ্ধ ভিক্ষু নিচু চঙ্ক্রমণ-পথে চঙ্ক্রমণ করলে উঁচু চঙ্ক্রমণ-পথে চঙ্ক্রমণ করতে পারবে না, (পরিশুদ্ধ ভিক্ষু) মাটিতে চঙ্ক্রমণ করলে নির্মিত চঙ্ক্রমণ-পথে চঙ্ক্রমণ করতে পারবে না।

ভিক্ষুগণ, মানত্তচারিক ভিক্ষু পারিবাসিক ভিক্ষুর সঙ্গে একছাদযুক্ত আবাসে... (পারিবাসিক ভিক্ষু) মাটিতে চঙ্ক্রমণ করলে নির্মিত চঙ্ক্রমণ-পথে চঙ্ক্রমণ করতে পারবে না। মানত্তচারিক ভিক্ষু জ্যেষ্ঠ মানত্তচারিক ভিক্ষুর সঙ্গে একছাদযুক্ত আবাসে... (জ্যেষ্ঠ মানত্তচারিক ভিক্ষু) মাটিতে চঙ্ক্রমণ করলে নির্মিত চঙ্ক্রমণ-পথে চঙ্ক্রমণ করতে পারবে না। মানত্তচারিক ভিক্ষু আহ্বানযোগ্য ভিক্ষুর সঙ্গে একছাদযুক্ত আবাসে তথা একছাদের নিচে বাস করতে পারবে না, একছাদযুক্ত অনাবাসে বাস করতে পারবে না, একছাদযুক্ত আবাস বা অনাবাসে বাস করতে পারবে না, আহ্বানযোগ্য ভিক্ষু দেখলে আসন হতে উঠে দাঁড়িয়ে সম্মান দেখাতে হবে; তাঁকে আসন ছেড়ে দিয়ে বসার জন্য আহ্বান জানাতে হবে, আহ্বানযোগ্য ভিক্ষুর সঙ্গে একই আসনে তথা সম আসনে বসতে পারবে না; (আহ্বানযোগ্য ভিক্ষু) মেঝেতে বসলে আসনে বসতে পারবে না, একই বা সমচঙ্ক্রমণ-পথে চঙ্ক্রমণ করতে পারবে না; আহ্বানযোগ্য ভিক্ষু নিচু চঙ্ক্রমণ-পথে চঙ্ক্রমণ করলে উঁচু চঙ্ক্রমণ-পথে চঙ্ক্রমণ করতে পারবে না, (আহ্বানযোগ্য ভিক্ষু) মাটিতে চঙ্ক্রমণ করলে নির্মিত চঙ্ক্রমণ-পথে চঙ্ক্রমণ করতে পারবে না।

হে ভিক্ষুগণ, যদি মানত্তচারিক ভিক্ষুসহ মোট চারজন ভিক্ষু মিলে অন্য কোনো ভিক্ষুকে পরিবাস প্রদান করে, মূলেপ্রতিকর্ষণ করে, মানত্ত প্রদান করে কিংবা মানত্তচারিক ভিক্ষুসহ বিশজন ভিক্ষু একত্রিত হয়ে কোনো ভিক্ষুর জন্য আহ্বান কর্ম করে, তাহলে সেটা অধর্ম বা ধর্মবিরুদ্ধ কর্ম বলে অভিহিত হবে। এরূপ কর্ম করা অকরণীয় (তথা করা যাবে না)।

রাত্রিচ্ছেদের কথা
৯২. তখন আয়ুষ্মান উপালি ভগবানের সকাশে উপস্থিত হলেন। উপস্থিত হয়ে ভগবানকে শ্রদ্ধাভিবাদন জানিয়ে একপার্শ্বে বসে পড়লেন। উপবিষ্ট উপালি ভগবানকে এরূপ বললেন, ভন্তে, মানত্তচারিক ভিক্ষুর কত প্রকারে রাত্রিচ্ছেদ তথা রাত্রিযাপনের পূর্ণ ছেদন হয়? উত্তরে ভগবান বললেন, হে উপালি, মানত্তচারিক ভিক্ষুর তিন প্রকারে রাত্রিচ্ছেদ হয়। যথা : ১) রাতে একসঙ্গে অবস্থান করা, ২) বিপ্রবাস তথা আলাদা বাস (অর্থাৎ যেখানে পরিশুদ্ধ ভিক্ষু নেই, সেখানে বাস করা) এবং ৩) অনারোচন তথা প্রকাশ না করা (অর্থাৎ আগন্তুক ভিক্ষু আসলে তাদের সম্মুখে গিয়ে “আমি মানত্ত ব্রত পালন করছি” বলে প্রকাশ না করা)। উপালি, এই তিন প্রকারে মানত্তচারিক ভিক্ষুর রাত্রিচ্ছেদ হয়।

মানত্তব্রত নিক্ষেপ বা স্থগিত করা
৯৩. সেই সময় শ্রাবস্তীতে মহাভিক্ষুসংঘ একত্রিত হলেন। ফলে পারিবাসিক ভিক্ষুগণ মানত্ত (ব্রত) পালন করতে পারছিলেন না। ভিক্ষুগণ ভগবানকে এই বিষয় অবগত করলেন। তখন ভগবান বললেন, “হে ভিক্ষুগণ, আমি অনুজ্ঞা করছি, (এরূপ পরিস্থিতি উদ্ভব হলে) মানত্ত নিক্ষেপ (স্থগিত) করবে।” ভিক্ষুগণ, এরূপে নিক্ষেপ করতে হবে। সেই মানত্তচারিক ভিক্ষুকে কোনো একজন (পরিশুদ্ধ) ভিক্ষুর কাছে উপস্থিত হয়ে উত্তরাসঙ্গ একাংশ করে উৎকুটিকভাবে বসে দু’হাত অঞ্জলিবদ্ধ করে এরূপে বলতে হবে : “মানত্ত নিক্খিপামি” অর্থাৎ আমি মানত্ত নিক্ষেপ বা স্থগিত করছি। এভাবে পরিবাস স্থগিত করা হয়। “বত্তং নিক্খিপামি” অর্থাৎ আমি ব্রত নিক্ষেপ বা স্থগিত করছি। এভাবে ব্রত স্থগিত করা হয়।

মানত্ত গ্রহণ করা
৯৪. সেই সময় ভিক্ষুগণ শ্রাবস্তী হতে এদিক-ওদিক চলে যাচ্ছেন। ফলে মানত্তচারিক ভিক্ষুগণ মানত্ত (ব্রত) পালন করতে পারছেন না। ভিক্ষুগণ ভগবানকে এই বিষয় অবগত করলেন। তখন ভগবান বললেন, “হে ভিক্ষুগণ, আমি অনুজ্ঞা করছি, (এরূপ পরিস্থিতি উদ্ভব হলে) মানত্ত গ্রহণ করবে।” ভিক্ষুগণ, এভাবে গ্রহণ করতে হবে। সেই মানত্তচারিক ভিক্ষুকে কোনো একজন (পরিশুদ্ধ) ভিক্ষুর কাছে গিয়ে উপস্থিত হয়ে উত্তরাসঙ্গ একাংশ করে উৎকুটিকভাবে বসে দু’হাত অঞ্জলিবদ্ধ করে এরূপ বলতে হবে : “মানত্ত সমাদিযামি” অর্থাৎ আমি পরিবাস গ্রহণ করছি। এভাবে মানত্ত গ্রহণ করা হয়। “বত্তং সমাদিযামি” অর্থাৎ আমি ব্রত গ্রহণ করছি। এভাবে ব্রত গ্রহণ করা হয়।

মানত্তচারিক ভিক্ষুর ব্রত সমাপ্ত।


 

৫. আহ্বানার্হ ভিক্ষুর ব্রত
৯৫. সেই সময় আহ্বানার্হ ভিক্ষুগণ ভিক্ষুগণ পরিশুদ্ধ ভিক্ষুগণের অভিবাদন, প্রত্যুত্থান প্রত্যুত্থান, অঞ্জলিকর্ম, সমীচীন কর্ম, আসন-আনয়ন, শয্যাসন প্রস্তুতকরণ এবং পা-ধোয়ার জল, পা-রাখার পিঁড়ে, পা-মোছার কাপড় আনয়ন, পাত্র-চীবর প্রতিগ্রহণ ও স্নানের সময় অঙ্গ মার্জন প্রভৃতি সেবাকার্য গ্রহণ করতে থাকলো। এতে যেসব ভিক্ষুগণ অল্পেচ্ছু... তাঁরা এ বলে অসন্তোষ, নিন্দা ও প্রকাশ্যে আপত্তি উত্থাপন করতে লাগলেন, কেন আহ্বানার্হ ভিক্ষুগণ পরিশুদ্ধ ভিক্ষুগণের অভিবাদন, প্রত্যুত্থান... সেবাকার্য গ্রহণ করছেন? তারা ভগবানকে এই বিষয় জানালেন।

অতঃপর ভগবান এ হেতুতে, এ কারণে ভিক্ষুসংঘকে একত্রিত করে জিজ্ঞেস করলেন, “হে ভিক্ষুগণ, সত্যিই কি আহ্বানার্হ ভিক্ষুগণ পরিশুদ্ধ ভিক্ষুগণের অভিবাদন, প্রত্যুত্থান... সেবাকার্য গ্রহণ করছে? হ্যাঁ ভগবান তা সত্য।” ভগবান এটা খুবই নিন্দনীয় অভিহিত করে বললেন, হে ভিক্ষুগণ, এ তুচ্ছ, মোঘপুরুষদের পক্ষে... অকরণীয়। আহ্বানার্হ ভিক্ষুগণ কেন পরিশুদ্ধ ভিক্ষুগণের অভিবাদন, প্রত্যুত্থান... সেবাকার্য গ্রহণ করছে। ভিক্ষুগণ, তাদের এই কাজে শ্রদ্ধাহীন ব্যক্তির শ্রদ্ধা উৎপন্ন... তদনুযায়ী ধর্মদেশনা প্রদান করলেন। এরপর বললেন, হে ভিক্ষুগণ, আহ্বানার্হ ভিক্ষুগণ পরিশুদ্ধ ভিক্ষুগণের অভিবাদন, প্রত্যুত্থান, অঞ্জলিকর্ম, সমীচীন কর্ম, আসন-আনয়ন, শয্যাসন প্রস্তুতকরণ এবং পা-ধোয়ার জল, পা-রাখার পিঁড়ে, পা-মোছার কাপড় আনয়ন, পাত্র-চীবর প্রতিগ্রহণ ও স্নানের সময় অঙ্গ মার্জন প্রভৃতি সেবাকার্য গ্রহণ করতে পারবে না। যে করবে, তার দুক্কট আপত্তি হবে।

হে ভিক্ষুগণ, আমি অনুজ্ঞা প্রদান করছি, আহ্বানার্হ ভিক্ষুগণ নিজেদের মধ্যে বয়োজ্যেষ্ঠতা অনুসারে অভিবাদন, প্রত্যুত্থান... সেবাকার্য গ্রহণ করবে।

হে ভিক্ষুগণ, আমি অনুজ্ঞা প্রদান করছি, আহ্বানার্হ ভিক্ষুদের এই পাঁচটি বিষয় জ্যেষ্ঠতা অনুক্রম বলে পরিগণিত হবে। যথা : ১) উপোসথ, ২) প্রবারণা, ৩) বর্ষাসাটিক, ৪) বিসর্জন ও ৫) ভোজনের অন্ন।

হে ভিক্ষুগণ, এখন আমি আহ্বানার্হ ভিক্ষুদের জন্য প্রতিপালনীয় ব্রত প্রজ্ঞাপ্ত করব। তাদের এগুলো অবশ্যই সঠিক ভাবে মেনে চলতে হবে।

আহ্বানার্হ ব্রত
৮৯. হে ভিক্ষুগণ, আহ্বানার্হ ভিক্ষুদের সম্যকভাবে ব্রত প্রতিপালন করতে হবে। সম্যকভাবে ব্রত প্রতিপালন করার নিয়ম এরূপ : কাউকে (নিজে গুরু হয়ে) উপসম্পদা প্রদান করতে পারবে না, কাউকে আশ্রয় দিতে পারবে না, শ্রামণের দিয়ে নিজের সেবা-যত্নাদি করে নিতে পারবে না, ভিক্ষুণীর উপদেষ্টা হবার অনুমতি নিতে পারবে না, অনুমতি মিললেও উপদেশ দিতে পারবে না, যেই অপরাধের জন্য সংঘ আহ্বানার্হ (দণ্ড) প্রদান করছেন, পুনরায় সেই অপরাধ করতে পারবে না, সেই পর্যায়ের অন্য অপরাধ করতে পারবে না, সেই অপরাধের চেয়ে গুরুতর অপরাধ করতে পারবে না, বিনয়কর্মের তথা পরিবাস অনুমোদন করা সংঘকর্মকে নিন্দা করতে পারবে না, কর্মকারকের তথা যাঁরা পরিবাস অনুমোদন সংঘকর্মে উপস্থিত ছিলেন, তাদের নিন্দা করতে পারবে না, পরিশুদ্ধ ভিক্ষুর উপোসথ স্থগিত করতে পারবে না, প্রবারণা স্থগিত করতে পারবে না, অন্য ভিক্ষুর বিরুদ্ধে অভিযোগ বিষয়ক কোনো কিছু বলতে পারবে না, কোনো শাসন বা আদেশ দিতে পারবে না, কোনো ভিক্ষুকে দোষারোপ করার অবকাশ চাইতে পারবে না, দোষ আরোপ করতে পারবে না, দোষ স্মরণ করিয়ে দিতে পারবে না এবং পরিশুদ্ধ ভিক্ষুগণের বিবাদে তথা অভিযোগের বিচারে যোগ দিতে পারবে না।

হে ভিক্ষুগণ আহ্বানার্হ ভিক্ষু পরিশুদ্ধ ভিক্ষুর অগ্রে অগ্রে গমণ করতে পারবে না, আগে উপবেশন করতে পারবে না, সংঘের যেগুলো সর্বশেষ আসন, শয্যাসন ও আবাস, সেগুলোই আহ্বানার্হ ভিক্ষুকে প্রদান করা হবে। আর তাকে সেগুলো ব্যবহার করতে হবে।

ভিক্ষুগণ, আহ্বানার্হ ভিক্ষু পথ দেখিয়ে আগে আগে চলা কিংবা পেছন পেছন গমনকারী শ্রামণের (বা কনিষ্ঠ ভিক্ষু) সদৃশ পরিশুদ্ধ ভিক্ষুর অনুগমনকারী হয়ে গৃহীর বাড়িতে যেতে পারবে না, আরণ্যিক-ব্রত গ্রহণ করতে পারবে না, পিণ্ডচারিক ব্রত গ্রহণ করতে পারবে না, ‘আমাকে না জানুক’ তৎপ্রত্যয়ে পিণ্ডচরণ বা ভিক্ষান্ন সংগ্রহ করতে পারবে না (অর্থাৎ অন্য ভিক্ষু আমাকে দেখলে তার কাছে গিয়ে আহ্বান ব্রত আরোচন বা প্রকাশ না করলে রাত্রিচ্ছেদ হয়, কাজেই ‘সে আমাকে না জানুক’ এই ভেবে ভিক্ষান্নই সংগ্রহ করব। এভাবে ভিক্ষান্ন সংগ্রহ করা যাবে না)।

ভিক্ষুগণ, আহ্বানার্হ ভৰু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত আবাস থেকে ভিক্ষুবিহীন আবাসে যেতে পারবে না।

ভিক্ষুগণ, আহ্বানার্হ ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত আবাস থেকে ভিক্ষুবিহীন অনাবাসে গমন করতে পারবে না।

ভিক্ষুগণ আহ্বানার্হ ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত আবাস থেকে ভিক্ষুবিহীন আবাস বা অনাবাসেও গমন করতে পারবে না।

ভিক্ষুগণ, আহ্বানার্হ ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত অনাবাস থেকে ভিক্ষুবিহীন আবাসে গমন করতে পারবে না... ভিক্ষুবিহীন অনাবাসে গমন করতে পারবে না... ভিক্ষুবিহীন আবাস বা অনাবাসেও গমন করতে পারবে না।

ভিক্ষুগণ, আহ্বানার্হ ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত আবাস বা অনাবাস থেকে ভিক্ষুবিহীন আবাসে গমন করতে পারবে না... ভিক্ষুবিহীন অনাবাসে গমন করতে পারবে না... ভিক্ষুবিহীন আবাস বা অনাবাসে গমন করতে পারবে না।

ভিক্ষুগণ, আহ্বানার্হ ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত আবাস থেকে ভিক্ষুযুক্ত আবাসে গমন করতে পারবে না... ভিক্ষুযুক্ত অনাবাসে গমন করতে পারবে না... ভিক্ষুযুক্ত আবাস বা অনাবাসে গমন করতে পারবে না, যেখানে ভিন্ন দলভুক্ত ভিক্ষু রয়েছে।

ভিক্ষুগণ, আহ্বানার্হ ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত অনাবাস থেকে ভিক্ষুযুক্ত আবাসে গমন করতে পারবে না... ভিক্ষুযুক্ত অনাবাসে গমন করতে পারবে না... ভিক্ষুযুক্ত আবাস বা অনাবাসে গমন করতে পারবে না, যেখানে ভিন্ন দলভুক্ত ভিক্ষু রয়েছে।

ভিক্ষুগণ, আহ্বানার্হ ভিক্ষু পরিশুদ্ধ ভিক্ষুর সঙ্গে কিংবা অন্তরায় ব্যতিরেকে ভিক্ষুযুক্ত আবাস বা অনাবাস থেকে ভিক্ষুযুক্ত আবাসে গমন করতে পারবে না... ভিক্ষুযুক্ত অনাবাসে গমন করতে পারবে না... ভিক্ষুযুক্ত আবাস কিংবা অনাবাসে গমন করতে পারবে না, যেখানে ভিন্ন দলভুক্ত ভিক্ষু রয়েছে।

ভিক্ষুগণ আহ্বানার্হ ভিক্ষু ভিক্ষুযুক্ত আবাস থেকে ভিক্ষুযুক্ত আবাসে গমন করবে... ভিক্ষুযুক্ত অনাবাসে গমন করবে... ভিক্ষুযুক্ত আবাস কিংবা অনাবাসে গমন করতে পারবে, যেখানে সমদলভুক্ত ভিক্ষু রয়েছে এবং যেখানে আজই পৌঁছতে সক্ষম হবো বলে মনে হয়।

ভিক্ষুগণ, আহ্বানার্হ ভিক্ষু ভিক্ষুযুক্ত অনাবাস থেকে ভিক্ষুযুক্ত আবাসে গমন করবে... ভিক্ষুযুক্ত অনাবাসে গমন করবে... আবাস কিংবা অনাবাসে গমন করবে, যেখানে সমদলভুক্ত ভিক্ষু রয়েছে এবং যেখানে আজই পৌঁছতে সক্ষম হবো বলে মনে হয়।

ভিক্ষুগণ, আহ্বানার্হ ভিক্ষু ভিক্ষুযুক্ত আবাস বা অনাবাস থেকে ভিক্ষুযুক্ত আবাসে গমন করবে... ভিক্ষুযুক্ত অনাবাসে গমন করবে... ভিক্ষুযুক্ত আবাস কিংবা অনাবাসে গমন করবে, যেখানে সমদলভুক্ত ভিক্ষু রয়েছে এবং যেখানে আজই পৌঁছতে সক্ষম হবো বলে মনে হয়।

ভিক্ষুগণ, আহ্বানার্হ ভিক্ষু পরিশুদ্ধ ভিক্ষুর সঙ্গে একছাদযুক্ত আবাসে তথা একছাদের নিচে বাস করতে পারবে না, একছাদযুক্ত অনাবাসে বাস করতে পারবে না, একছাদযুক্ত আবাস বা অনাবাসে বাস করতে পারবে না, পরিশুদ্ধ ভিক্ষুকে দেখলে আসন হতে উঠে দাঁড়িয়ে সম্মান দেখাতে হবে; তাঁকে আসন ছেড়ে দিয়ে বসার জন্য আহ্বান জানাতে হবে, পরিশুদ্ধ ভিক্ষুর সঙ্গে একই আসনে তথা সম আসনে বসতে পারবে না; (পরিশুদ্ধ ভিক্ষু) মেঝেতে বসলে আসনে বসতে পারবে না, একই বা সমচঙ্ক্রমণ-পথে চঙ্ক্রমণ করতে পারবে না; পরিশুদ্ধ ভিক্ষু নিচু চঙ্ক্রমণ-পথে চঙ্ক্রমণ করলে উঁচু চঙ্ক্রমণ-পথে চঙ্ক্রমণ করতে পারবে না, (পরিশুদ্ধ ভিক্ষু) মাটিতে চঙ্ক্রমণ করলে নির্মিত চঙ্ক্রমণ-পথে চঙ্ক্রমণ করতে পারবে না।

ভিক্ষুগণ, আহ্বানার্হ ভিক্ষু পারিবাসিক ভিক্ষুর সঙ্গে একছাদযুক্ত আবাসে... (পারিবাসিক ভিক্ষু) মাটিতে চঙ্ক্রমণ করলে নির্মিত চঙ্ক্রমণ-পথে চঙ্ক্রমণ করতে পারবে না। আহ্বানার্হ ভিক্ষু জ্যেষ্ঠ আহ্বানার্হ ভিক্ষুর সঙ্গে একছাদযুক্ত আবাসে... (জ্যেষ্ঠ আহ্বানার্হ ভিক্ষু) মাটিতে চঙ্ক্রমণ করলে নির্মিত চঙ্ক্রমণ-পথে চঙ্ক্রমণ করতে পারবে না। আহ্বানার্হ ভিক্ষু মানত্তচারিক ভিক্ষুর সঙ্গে একছাদযুক্ত আবাসে... (মানত্তচারিক) মাটিতে চঙ্ক্রমণ করলে নির্মিত চঙ্ক্রমণ-পথে চঙ্ক্রমণ করতে পারবে না। আহ্বানযোগ্য ভিক্ষু জ্যেষ্ঠ আহ্বানযোগ্য ভিক্ষুর সঙ্গে একছাদযুক্ত আবাসে তথা একছাদের নিচে বাস করতে পারবে না, একছাদযুক্ত অনাবাসে বাস করতে পারবে না, একছাদযুক্ত আবাস বা অনাবাসে বাস করতে পারবে না, জ্যেষ্ঠ আহ্বানযোগ্য ভিক্ষু দেখলে আসন হতে উঠে দাঁড়িয়ে সম্মান দেখাতে হবে; তাঁকে আসন ছেড়ে দিয়ে বসার জন্য আহ্বান জানাতে হবে, জ্যেষ্ঠ আহ্বানযোগ্য ভিক্ষুর সঙ্গে একই আসনে তথা সম আসনে বসতে পারবে না; (জ্যেষ্ঠ আহ্বানযোগ্য ভিক্ষু) মেঝেতে বসলে আসনে বসতে পারবে না, একই বা সমচঙ্ক্রমণ-পথে চঙ্ক্রমণ করতে পারবে না; জ্যেষ্ঠ আহ্বানযোগ্য ভিক্ষু নিচু চঙ্ক্রমণ-পথে চঙ্ক্রমণ করলে উঁচু চঙ্ক্রমণ-পথে চঙ্ক্রমণ করতে পারবে না, (জ্যেষ্ঠ আহ্বানযোগ্য ভিক্ষু) মাটিতে চঙ্ক্রমণ করলে নির্মিত চঙ্ক্রমণ-পথে চঙ্ক্রমণ করতে পারবে না।

হে ভিক্ষুগণ, যদি আহ্বানার্হ ভিক্ষুসহ মোট চারজন ভিক্ষু মিলে অন্য কোনো ভিক্ষুকে পরিবাস প্রদান করে, মূলেপ্রতিকর্ষণ করে, মানত্ত প্রদান করে কিংবা আহ্বানার্হ ভিক্ষুসহ বিশজন ভিক্ষু একত্রিত হয়ে কোনো ভিক্ষুর জন্য আহ্বান কর্ম করে, তাহলে সেটা অধর্ম বা ধর্মবিরুদ্ধ কর্ম বলে অভিহিত হবে। এরূপ কর্ম করা অকরণীয় (তথা করা যাবে না)।

আহ্বানার্হ ভিক্ষুর ব্রত সমাপ্ত।

স্মারক-গাথা :

পারিবাসিক ভিক্ষু গ্রহনিতো বিশুদ্ধ ভিক্ষুদের,

অভিবাদন, প্রত্যুত্থান, অঞ্জলি, কর্ম সমীচীনের;

আসন, শয্যাসন প্রস্তুত; পিড়ে পা ধোয়ার, রাখার।

পাত্র-চীবর প্রতিগ্রহণ আর স্নানে অঙ্গ মার্জন,

এতে অল্পেচ্ছুগণে নিন্দে আর আপত্তি উত্থাপন;

গ্রহণকারীর দুক্কট বলে ভগবানের প্রজ্ঞাপন।

নহে অপরাধ পারিবাসিকে পাঁচটি জ্যেষ্ঠানুক্রমে,

উপোসথ, প্রবারণা, বর্ষাসাটিক, বিসর্জন, ভোজনের অন্নে,

সম্যকভাবে ব্রত পালনে পরিশুদ্ধ ভিক্ষুর গমনে,

অগ্রে না; উপবেশন, আসন গ্রহণ সর্বশেষে।

অরণ্যে, পিণ্ডচারিক আর ভিক্ষান্ন সংগ্রহে,

আগন্তুক আর উপোসথে ভিক্ষুগণের সম্মুখে;

প্রবারণায়, অসুস্থতে দূতের মাধ্যমে প্রকাশে,

গমনিবে না অনত্মরায় ব্যতিরেখে ভিক্ষুযুক্ত আবাসে।

একছাদে, উঠে দাঁড়িয়ে আর বসার আহ্বানে,

নিচু স্থানে চংক্রমণে আর মাটিতে চংক্রমণে।

এসব কিছুই না জ্যেষ্ঠ পারিবাসিকের সনে,

করবে না এসব রাত্রিচ্ছেদ সংশোধনে।

নিক্ষেপ আর গ্রহণে ব্রত পারিবাসিকে,

মূলেপ্রতিকর্ষণ, মানত্তযোগ্য, মানত্তচারিকে।

আহ্বানাদি একই নিয়মে, এই নিয়ম না বিভ্রান্তিতে,

পারিবাসিকে তিনজন, চারজন মিলে মানত্তচারিকেতে।

রাত্রিচ্ছেদ অনুমোদন না, মানত্ত হবে দৈনিকে,

কর্ম দুটো সদৃশ, তৃতীয় (অবশিষ্ট) কর্ম একই নিয়মে।

পারিবাসিক অধ্যায় সমাপ্ত।


 

৩. সমুচ্চয় (সমাহার) অধ্যায়
১. শুক্রপাতের দণ্ড
৯৭. সেই সময় অনাথপিণ্ডিক শ্রেষ্ঠী কর্তৃক নির্মিত শ্রাবস্তীতে জেতবন বিহারে অবস্থান করছেন। তখন আয়ুষ্মান উদায়ী ভিক্ষু নিজের ইচ্ছায় বা ইচ্ছাকৃতভাবে শুক্রপাত ঘটিয়ে একটি (সংঘাদিশেষ) আপত্তিপ্রাপ্ত হন। কিন্তু সেটা এক দিনও গোপন রাখলেন না। তিনি ভিক্ষুগণকে বললেন, বন্ধু, আমি ইচ্ছাকৃতভাবে শুক্রপাত ঘটিয়ে একটি অপ্রতিচ্ছন্ন বা অগুপ্ত আপত্তিগ্রস্ত হয়েছি। এখন আমাকে কী করতে হবে? ভিক্ষুগণ ভগবানকে এই বিষয়টি অবগত করলেন। ভগবান বললেন, হে ভিক্ষুগণ, তাহলে সংঘ উদায়ি ভিক্ষুকে ইচ্ছাকৃতভাবে শুক্রপাত ঘটানো-জনিত একটি অপ্রতিচ্ছন্ন আপত্তির জন্য ছয় রাত্রি মানত্ত প্রদান করুক। ভিক্ষুগণ এভাবে মানত্ত প্রদান করতে হবে :

অপ্রতিচ্ছন্ন মানত্ত
৯৮. হে ভিক্ষুগণ, সেই উদায়ী ভিক্ষুকে সংঘের সকাশে উপস্থিত হয়ে উত্তরাসঙ্গ একাংশ করে বয়োজ্যেষ্ঠ ভিক্ষুগণকে বন্দনা করতে হবে। এরপর উৎকুটিকভাবে বসে দু’হাত অঞ্জলিবদ্ধ করে এরূপ বলতে হবে :

ভন্তে সংঘ, আমি ইচ্ছাকৃতভাবে শুক্রপাত ঘটানো-জনিত একটি অপ্রতিচ্ছন্ন আপত্তির জন্য ছয় রাত্রি মানত্ত প্রার্থনা করছি।

দ্বিতীয়বার, ভন্তে সংঘ, আমি ইচ্ছাকৃতভাবে শুক্রপাত ঘটানো-জনিত একটি অপ্রতিচ্ছন্ন আপত্তির জন্য ছয় রাত্রি মানত্ত প্রার্থনা করছি।

তৃতীয়বার, ভন্তে সংঘ, আমি ইচ্ছাকৃতভাবে শুক্রপাত ঘটানো-জনিত একটি অপ্রতিচ্ছন্ন আপত্তির জন্য ছয় রাত্রি মানত্ত প্রার্থনা করছি।

অতঃপর উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু সংঘকে এই বিষয়টি অবগত করবেন।

৯৯. প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই উদায়ী ভিক্ষু ইচ্ছাকৃতভাবে শুক্রপাত ঘটানো-জনিত একটি অপ্রতিচ্ছন্ন আপত্তি প্রাপ্ত হয়েছেন। তিনি সংঘের কাছে ইচ্ছাকৃতভাবে শুক্রপাত ঘটানো-জনিত একটি অপ্রতিচ্ছন্ন আপত্তির জন্য ছয় রাত্রি মানত্ত প্রার্থনা করছেন। এখন যদি সংঘের উপযুক্ত সময় মনে হয়, তাহলে সংঘ উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি অপ্রতিচ্ছন্ন আপত্তির জন্য ছয় রাত্রি মানত্ত প্রদান করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই উদায়ী ভিক্ষু ইচ্ছাকৃতভাবে শুক্রপাত ঘটানো-জনিত একটি অপ্রতিচ্ছন্ন আপত্তি প্রাপ্ত হয়েছেন। তিনি সংঘের কাছে ইচ্ছাকৃতভাবে শুক্রপাত ঘটানো-জনিত একটি অপ্রতিচ্ছন্ন আপত্তির জন্য ছয় রাত্রি মানত্ত প্রার্থনা করছেন। তাই সংঘ উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি অপ্রতিচ্ছন্ন আপত্তির জন্য ছয় রাত্রি মানত্ত প্রদান করছেন। যেই আয়ুষ্মান উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি অপ্রতিচ্ছন্ন আপত্তির জন্য ছয় রাত্রি মানত্ত প্রদান উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

আমি দ্বিতীয়বার এ বিষয়ে বলছি... আমি তৃতীয়বার এ বিষয়ে বলছি। ভন্তে সংঘ, আমার প্রস্তাব শ্রবণ করুন। এই উদায়ী ভিক্ষু ইচ্ছাকৃতভাবে শুক্রপাত ঘটানো-জনিত একটি অপ্রতিচ্ছন্ন আপত্তি প্রাপ্ত হয়েছেন। তিনি সংঘের কাছে ইচ্ছাকৃতভাবে শুক্রপাত ঘটানো-জনিত একটি অপ্রতিচ্ছন্ন আপত্তির জন্য ছয় রাত্রি মানত্ত প্রার্থনা করছেন। তাই সংঘ উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি অপ্রতিচ্ছন্ন আপত্তির জন্য ছয় রাত্রি মানত্ত প্রদান করছেন। যেই আয়ুষ্মান উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি অপ্রতিচ্ছন্ন আপত্তির জন্য ছয় রাত্রি মানত্ত প্রদান উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

সিদ্ধান্ত ঘোষণা : সংঘ কর্তৃক উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি অপ্রতিচ্ছন্ন আপত্তির জন্য ছয় রাত্রি মানত্ত প্রদান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

অপ্রতিচ্ছন্ন আহ্বান
১০০. তিনি (উদায়ী ভিক্ষু) ছয় রাত্রি মানত্ত পালন করার পর ভিক্ষুগণকে বললেন, বন্ধু, আমি ইচ্ছাকৃতভাবে শুক্রপাত ঘটানো-জনিত একটি অপ্রতিচ্ছন্ন আপত্তিগ্রস্ত হয়েছিলাম। তদ্ধেতু সংঘের কাছে আমি ইচ্ছাকৃতভাবে শুক্রপাত ঘটানো-জনিত একটি অপ্রতিচ্ছন্ন আপত্তির জন্য ছয় রাত্রি মানত্ত প্রার্থনা করেছিলাম। সংঘ আমাকে ইচ্ছাকৃতভাবে শুক্রপাত ঘটানো-জনিত একটি অপ্রতিচ্ছন্ন আপত্তির জন্য ছয় রাত্রি মানত্ত প্রদান করেছিলেন। আমি ছয় রাত্রি মানত্ত ব্রত পালন করেছি। এখন আমাকে কী করতে হবে? ভিক্ষুগণ ভগবানকে এই বিষয়টি অবগত করলেন। তখন ভগবান বললেন, তাহলে ভিক্ষুগণ, সংঘ উদায়ী ভিক্ষুকে আহ্বান করুক।

হে ভিক্ষুগণ, এভাবে আহ্বান করতে হবে। প্রথমে সেই উদায়ী ভিক্ষুকে সংঘের সকাশে উপস্থিত হয়ে উত্তরাসঙ্গ একাংশ করে বয়োজ্যেষ্ঠ ভিক্ষুগণকে বন্দনা করতে হবে। এরপর উৎকুটিকভাবে বসে দু’হাত অঞ্জলিবদ্ধ করে এরূপে বলতে হবে : ভন্তে, আমি ইচ্ছাকৃতভাবে শুক্রপাত ঘটানো-জনিত একটি অপ্রতিচ্ছন্ন আপত্তিগ্রস্ত জন্য ছয় রাত্রি মানত্ত প্রার্থনা করেছিলাম। সংঘও আমাকে ইচ্ছাকৃতভাবে শুক্রপাত ঘটানো-জনিত একটি অপ্রতিচ্ছন্ন আপত্তির জন্য ছয় রাত্রি মানত্ত প্রদান করেছিলেন। আমি এখন সেই মানত্ত ব্রত পূরণ শেষে সংঘের কাছে আহ্বান প্রার্থনা করছি।

দ্বিতীয়বার... তৃতীয়বার ভন্তে, আমি ইচ্ছাকৃতভাবে শুক্রপাত ঘটানো-জনিত একটি অপ্রতিচ্ছন্ন আপত্তিগ্রস্ত জন্য ছয় রাত্রি মানত্ত প্রার্থনা করেছিলাম। সংঘও আমাকে ইচ্ছাকৃতভাবে শুক্রপাত ঘটানো-জনিত একটি অপ্রতিচ্ছন্ন আপত্তির জন্য ছয় রাত্রি মানত্ত প্রদান করেছিলেন। আমি এখন সেই মানত্ত ব্রত পূরণ শেষে সংঘের কাছে আহ্বান প্রার্থনা করছি।

অতঃপর উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু সংঘকে এই বিষয়টি জ্ঞাপন করবেন।

১০১. প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই উদায়ী ভিক্ষু ইচ্ছাকৃতভাবে শুক্রপাত ঘটানো-জনিত একটি অপ্রতিচ্ছন্ন আপত্তিগ্রস্ত হয়েছেন। তিনি সংঘের কাছে ইচ্ছাকৃতভাবে শুক্রপাত ঘটানো-জনিত একটি অপ্রতিচ্ছন্ন আপত্তির জন্য ছয় রাত্রি মানত্ত প্রার্থনা করছেন। সংঘও উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি অপ্রতিচ্ছন্ন আপত্তির জন্য ছয় রাত্রি মানত্ত প্রদান করেছেন। এখন তিনি মানত্ত ব্রত পূরণ শেষে সংঘের কাছে আহ্বান প্রার্থনা করেছেন। যদি সংঘের এখন উপযুক্ত সময় মনে হয়, তাহলে সংঘ উদায়ী ভিক্ষুকে আহ্বান করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই উদায়ী ভিক্ষু ইচ্ছাকৃতভাবে শুক্রপাত ঘটানো-জনিত একটি অপ্রতিচ্ছন্ন আপত্তিপ্রাপ্ত হয়েছেন। তিনি সংঘের কাছে ইচ্ছাকৃতভাবে শুক্রপাত ঘটানো-জনিত একটি অপ্রতিচ্ছন্ন আপত্তির জন্য ছয় রাত্রি মানত্ত প্রার্থনা করছেন। সংঘ উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি অপ্রতিচ্ছন্ন আপত্তির জন্য ছয় রাত্রি মানত্ত প্রদান করেছেন। এখন তিনি মানত্ত ব্রত পূরণ শেষে সংঘের কাছে আহ্বান প্রার্থনা করছেন। তাই সংঘ উদায়ী ভিক্ষুকে আহ্বান করছেন। যেই আয়ুষ্মান উদায়ী ভিক্ষুর আহ্বান উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

আমি দ্বিতীয়বার এ বিষয়ে বলছি... আমি তৃতীয়বার এ বিষয়ে বলছি। ভন্তে সংঘ, আমার প্রস্তাব শ্রবণ করুন। এই উদায়ী ভিক্ষু ইচ্ছাকৃতভাবে শুক্রপাত ঘটানো-জনিত একটি অপ্রতিচ্ছন্ন আপত্তিপ্রাপ্ত হয়েছেন। তিনি সংঘের কাছে ইচ্ছাকৃতভাবে শুক্রপাত ঘটানো-জনিত একটি অপ্রতিচ্ছন্ন আপত্তির জন্য ছয় রাত্রি মানত্ত প্রার্থনা করছেন। সংঘ উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি অপ্রতিচ্ছন্ন আপত্তির জন্য ছয় রাত্রি মানত্ত প্রদান করেছেন। এখন তিনি মানত্ত ব্রত পূরণ শেষে সংঘের কাছে আহ্বান প্রার্থনা করছেন। তাই সংঘ উদায়ী ভিক্ষুকে আহ্বান করছেন। যেই আয়ুষ্মান উদায়ী ভিক্ষুর আহ্বান উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

সিদ্ধান্ত ঘোষণা : সংঘ কর্তৃক উদায়ী ভিক্ষুকে আহ্বান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

এক দিন প্রতিচ্ছন্ন (গোপন) পরিবাস
১০২. সেই সময় আয়ুষ্মান উদায়ী ভিক্ষু ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হন; আর সেটা এক দিন প্রতিচ্ছন্ন বা গোপন রাখেন। তিনি ভিক্ষুগণকে বললেন, বন্ধু, আমি ইচ্ছাকৃতভাবে শুক্রপাত ঘটানো-জনিত একটি আপত্তিগ্রস্ত হয়েছি; আর সেটা এক দিন গোপন রেখেছি। এমতাবস্থায় আমাকে কী করতে হবে? ভিক্ষুগণ ভগবানকে এই বিষয়টি অবগত করলেন। (তখন ভগবান বললেন) তাহলে হে ভিক্ষুগণ, সংঘ উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে এক দিন গোপন রাখায় এক দিনের জন্য পরিবাস প্রদান করুক। ভিক্ষুগণ, এভাবে পরিবাস প্রদান করতে হবে :

হে ভিক্ষুগণ, প্রথমে সেই উদায়ী ভিক্ষুকে সংঘের সকাশে উপস্থিত হয়ে উত্তরাসঙ্গ একাংশ করে বয়োজ্যেষ্ঠ ভিক্ষুগণকে বন্দনা করতে হবে। এরপর উৎকুটিকভাবে বসে দু’হাত অঞ্জলিবদ্ধ করে এরূপে বলতে হবে : ভন্তে, আমি ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছি; আর সেটা এক দিন গোপন রেখেছি। অতএব আমি সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে এক দিন গোপন রাখায় এক দিনের জন্য পরিবাস প্রার্থনা করছি।

দ্বিতীয়বার... তৃতীয়বার... প্রার্থনা করছি।

অতঃপর উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু সংঘকে এই বিষয়টি জ্ঞাপন করবেন।

১০৩. প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই উদায়ী ভিক্ষু ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছেন; আর সেটা এক দিন গোপন রেখেছেন। তিনি সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে এক দিন গোপন রাখায় এক দিনের জন্য পরিবাস প্রার্থনা করছেন। যদি সংঘের এখন উপযুক্ত সময় মনে হয়, তাহলে সংঘ উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে এক দিন গোপন রাখায় এক দিনের জন্য পরিবাস প্রদান করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই উদায়ী ভিক্ষু ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছেন; আর সেটা এক দিন গোপন রেখেছেন। তিনি সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে এক দিন গোপন রাখায় এক দিনের জন্য পরিবাস প্রার্থনা করছেন। তাই সংঘও উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে এক দিন গোপন রাখায় এক দিনের জন্য পরিবাস দিচ্ছেন। যেই আয়ুস্মান উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে এক দিন গোপন রাখায় এক দিনের জন্য পরিবাস প্রদান উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

আমি দ্বিতীয়বার এ বিষয়ে বলছি। ভন্তে সংঘ, আমার... করতে পারেন।

আমি তৃতীয়বার এ বিষয়ে বলছি। ভন্তে সংঘ, আমার... করতে পারেন।

সিদ্ধান্ত ঘোষণা : সংঘ কর্তৃক উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে এক দিন গোপন রাখায় এক দিনের জন্য পরিবাস প্রদান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

এক দিন প্রতিচ্ছন্ন (গোপন রাখা) মানত্ত
১০৪. তিনি (উদায়ী) পরিবাস ব্রত পালন করার পর ভিক্ষুগণকে বললেন, বন্ধু, আমি ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছিলাম; আর সেটা এক দিন গোপন রেখেছিলাম। তদ্ধেতু সংঘের কাছে আমি ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে এক দিন গোপন রাখায় এক দিনের জন্য পরিবাস প্রার্থনা করেছিলাম। সংঘও আমাকে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে এক দিন গোপন রাখায় এক দিনের জন্য পরিবাস প্রদান করেছিলেন। আমি পরিবাস ব্রত পালন শেষ করেছি। এখন আমাকে কী করতে হবে? ভিক্ষুগণ, ভগবানকে এই বিষয়টি অবগত করলেন। (তখন ভগবান বললেন) “হে ভিক্ষুগণ, তাহলে সংঘ উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে এক দিন গোপন রাখায় ছয় রাত্রি মানত্ত প্রদান করুক।”

হে ভিক্ষুগণ, এভাবে প্রদান করতে হবে। প্রথমে সেই উদায়ী ভিক্ষুকে সংঘের সকাশে উপস্থিত হয়ে উত্তরাসঙ্গ একাংশ করে বয়োজ্যেষ্ঠ ভিক্ষুগণকে বন্দনা করতে হবে। এরপর উৎকুটিকভাবে বসে দু’হাত অঞ্জলিবদ্ধ করে এরূপে বলতে হবে : ভন্তে, আমি ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছিলাম; আর সেটা এক দিন গোপন রেখেছিলাম। তদ্ধেতু আমি সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে এক দিন গোপন রাখায় এক দিনের জন্য পরিবাস প্রার্থনা করেছিলাম। সংঘও আমাকে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে এক দিন গোপন রাখায় এক দিনের জন্য পরিবাস প্রদান করেছিলেন। ভন্তে আমি এখন পরিবাস ব্রত পালন শেষে সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে এক দিন গোপন রাখায় ছয় রাত্রি মানত্ত প্রার্থনা করছি।”

দ্বিতীয়বার... তৃতীয়বার... প্রার্থনা করছি।

অতঃপর উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু সংঘকে এই বিষয়টি জ্ঞাপন করবেন।

১০৫. প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই উদায়ী ভিক্ষু ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছিলেন; আর সেটা এক দিন গোপন রেখেছিলেন। তিনি সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে এক দিন গোপন রাখায় এক দিনের জন্য পরিবাস প্রার্থনা করেছিলেন। সংঘও উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে এক দিন গোপন রাখায় এক দিনের জন্য পরিবাস প্রদান করেছিলেন। এখন তিনি পরিবাস ব্রত পালন শেষে সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে এক দিন গোপন রাখায় ছয় রাত্রি মানত্ত প্রার্থনা করছেন। যদি সংঘের এখন উপযুক্ত সময় বলে মনে হয়, তাহলে সংঘ উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে এক দিন গোপন রাখায় ছয় রাত্রি মানত্ত প্রদান করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই উদায়ী ভিক্ষু ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছিলেন; আর সেটা এক দিন গোপন রেখেছিলেন। তিনি সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে এক দিন গোপন রাখায় এক দিনের জন্য পরিবাস প্রার্থনা করছিলেন। সংঘও উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে এক দিন গোপন রাখায় এক দিনের জন্য পরিবাস প্রদান করেছিলেন। এখন তিনি পরিবাস ব্রত পালন শেষে সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে এক দিন গোপন রাখায় ছয় রাত্রি মানত্ত প্রার্থনা করছেন। সংঘ উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে এক দিন গোপন রাখায় ছয় রাত্রি মানত্ত প্রদান করছেন। যেই আয়ুষ্মান উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে এক দিন গোপন রাখায় ছয় রাত্রি মানত্ত প্রদান উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

আমি দ্বিতীয়বার এ বিষয়ে বলছি। ভন্তে সংঘ, আমার... করতে পারেন।

আমি তৃতীয়বার এ বিষয়ে বলছি। ভন্তে সংঘ, আমার... করতে পারেন।

সিদ্ধান্ত ঘোষণা : সংঘ কর্তৃক উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে এক দিন গোপন রাখায় ছয় রাত্রি মানত্ত প্রদান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

এক দিন প্রতিচ্ছন্ন (গোপন) আহ্বান
১০৬. তিনি (উদায়ী ভিক্ষু) ছয় রাত্রি মানত্ত ব্রত পালন করার পর ভিক্ষুগণকে বললেন, বন্ধু, আমি ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছিলাম; আর সেটা এক দিন গোপন রেখেছিলাম। তদ্ধেতু সংঘের কাছে আমি ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে এক দিন গোপন রাখায় এক দিনের জন্য পরিবাস প্রার্থনা করেছিলাম। সংঘও আমাকে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে এক দিন গোপন রাখায় এক দিনের জন্য পরিবাস প্রদান করেছিলেন। (এরপর) আমি পরিবাস ব্রত পালন শেষে সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে এক দিন গোপন রাখায় ছয় রাত্রি মানত্ত প্রার্থনা করেছিলাম। সংঘও আমাকে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে এক দিন গোপন রাখায় ছয় রাত্রি মানত্ত প্রদান করেছিলেন। আমি ছয় রাত্রি মানত্ত ব্রত পালন করেছি। এখন আমাকে কী করতে হবে? ভিক্ষুগণ, ভগবানকে এই বিষয়টি অবগত করলেন। (ভগবান বললেন) “তাহলে হে ভিক্ষুগণ, সংঘ উদায়ী ভিক্ষুকে আহ্বান করুক।”

হে ভিক্ষুগণ, এভাবে প্রদান করতে হবে। প্রথমে সেই উদায়ী ভিক্ষুকে সংঘের সকাশে উপস্থিত হয়ে উত্তরাসঙ্গ একাংশ করে বয়োজ্যেষ্ঠ ভিক্ষুগণকে বন্দনা করতে হবে। এরপর উৎকুটিকভাবে বসে দু’হাত অঞ্জলিবদ্ধ করে এরূপে বলতে হবে : ভন্তে, আমি ইচ্ছাকৃতভাবে শুক্রপাত ঘটানো-জনিত একটি আপত্তিগ্রস্ত হয়েছিলাম; আর সেটা এক দিন গোপন রেখেছিলাম। তদ্ধেতু আমি সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে এক দিন গোপন রাখায় এক দিনের জন্য পরিবাস প্রার্থনা করেছিলাম। সংঘও আমাকে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে এক দিন গোপন রাখায় এক দিনের জন্য পরিবাস প্রদান করেছিলেন। আমি পরিবাস ব্রত পালন করার পর সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে এক দিন গোপন রাখায় ছয় রাত্রি মানত্ত প্রার্থনা করেছিলাম। সংঘও আমাকে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে এক দিন গোপন রাখায় ছয় রাত্রি মানত্ত প্রদান করেছিলেন। ভন্তে, এখন আমি মানত্ত ব্রত পালন শেষে সংঘের কাছে আহ্বান প্রার্থনা করছি।”

দ্বিতীয়বার... প্রার্থনা করছি। তৃতীয়বার... প্রার্থনা করছি।

এবার উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু সংঘকে এই বিষয়টি অবগত বা জ্ঞাপন করবেন।

১০৭. প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই উদায়ী ভিক্ষু ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছিলেন; আর সেটা এক দিন গোপন রেখেছিলেন। তদ্ধেতু তিনি সংঘের কাছে এক দিনের জন্য পরিবাস প্রার্থনা করেছিলেন। সংঘও উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে এক দিন গোপন রাখায় এক দিনের জন্য পরিবাস প্রদান করেছিলেন। (এরপর) তিনি ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে এক দিন গোপন রাখায় ছয় রাত্রি মানত্ত প্রার্থনা করেছিলেন। সংঘও উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে এক দিন গোপন রাখায় ছয় রাত্রি মানত্ত দিয়েছিলেন। তিনি মানত্ত ব্রত পূরণ শেষে এখন সংঘের কাছে আহ্বান প্রার্থনা করছেন। যদি সংঘের এখন উপযুক্ত সময় মনে হয়, তাহলে সংঘ উদায়ী ভিক্ষুকে আহ্বান করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই উদায়ী ভিক্ষু ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছিলেন; আর সেটা এক দিন গোপন রেখেছিলেন। তদ্ধেতু তিনি সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে এক দিন গোপন রাখায় এক দিনের জন্য পরিবাস প্রার্থনা করছিলেন। সংঘও উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে এক দিন গোপন রাখায় এক দিনের জন্য পরিবাস প্রদান করেছিলেন। পরিবাস ব্রত পালন শেষে তিনি সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে এক দিন গোপন রাখায় ছয় রাত্রি মানত্ত প্রার্থনা করেছিলেন। সংঘও উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে এক দিন গোপন রাখায় ছয় রাত্রি মানত্ত প্রদান করেছিলেন। এখন তিনি মানত্ত ব্রত পালন শেষ করে সংঘের কাছে প্রার্থনা করছেন। তাই সংঘ উদায়ী ভিক্ষুকে আহ্বান করছেন। যেই আয়ুষ্মান উদায়ী ভিক্ষুর আহ্বান উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

আমি দ্বিতীয়বার এ বিষয়ে বলছি। ভন্তে সংঘ, আমার... করতে পারেন।

আমি তৃতীয়বার এ বিষয়ে বলছি। ভন্তে সংঘ, আমার... করতে পারেন।

সিদ্ধান্ত ঘোষণা : সংঘ কর্তৃক উদায়ী ভিক্ষুকে আহ্বান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

পাঁচ দিন গোপন রাখা পরিবাস
১০৮. সেই সময়ে আয়ুষ্মান উদায়ী ভিক্ষু ইচ্ছাকৃতভাবে শুক্রপাত ঘটানো-জনিত একটি আপত্তিগ্রস্ত হয়েছিলেন; আর সেটা দুই দিন গোপন রেখেছিলেন... তিন দিন গোপন রেখেছিলেন... চার দিন গোপন রেখেছিলেন... পাঁচ দিন গোপন রেখেছিলেন। এমতাবস্থায় তিনি ভিক্ষুগণকে বললেন, বন্ধু, আমি ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে পাঁচ দিন গোপন রেখেছি। এখন আমাকে কী করতে হবে? ভিক্ষুগণ ভগবানকে এই বিষয়টি অবগত করলেন। (তখন ভগবান বললেন) তাহলে হে ভিক্ষুগণ, সংঘ উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে পাঁচ দিন গোপন রাখায় পাঁচ দিনের জন্য পরিবাস প্রদান করুক। ভিক্ষুগণ, এভাবে পরিবাস প্রদান করতে হবে :

হে ভিক্ষুগণ, প্রথমে সেই উদায়ী ভিক্ষুকে সংঘের সকাশে উপস্থিত হয়ে উত্তরাসঙ্গ একাংশ করে বয়োজ্যেষ্ঠ ভিক্ষুগণকে বন্দনা করতে হবে। এরপর উৎকুটিকভাবে বসে দু’হাত অঞ্জলিবদ্ধ করে এরূপে বলতে হবে : ভন্তে, আমি ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছি; আর সেটা পাঁচ দিন গোপন রেখেছি। অতএব আমি সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে পাঁচ দিন গোপন রাখায় পাঁচ দিনের জন্য পরিবাস প্রার্থনা করছি।

দ্বিতীয়বার... তৃতীয়বার... প্রার্থনা করছি।

অতঃপর উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু সংঘকে এই বিষয়টি জ্ঞাপন করবেন।

১০৯. প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই উদায়ী ভিক্ষু ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছেন; আর সেটা পাঁচ দিন গোপন রেখেছেন। তিনি সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে পাঁচ দিন গোপন রাখায় পাঁচ দিনের জন্য পরিবাস প্রার্থনা করছেন। যদি সংঘের এখন উপযুক্ত সময় মনে হয়, তাহলে সংঘ উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে পাঁচ দিন গোপন রাখায় পাঁচ দিনের জন্য পরিবাস প্রদান করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই উদায়ী ভিক্ষু ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছেন; আর সেটা পাঁচ দিন গোপন রেখেছেন। তিনি সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে এক দিন গোপন রাখায় পাঁচ দিনের জন্য পরিবাস প্রার্থনা করছেন। তাই সংঘও উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে পাঁচ দিন গোপন রাখায় পাঁচ দিনের জন্য পরিবাস দিচ্ছেন। যেই আয়ুস্মান উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে পাঁচ দিন গোপন রাখায় পাঁচ দিনের জন্য পরিবাস প্রদান উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

আমি দ্বিতীয়বার এ বিষয়ে বলছি। ভন্তে সংঘ, আমার... করতে পারেন।

আমি তৃতীয়বার এ বিষয়ে বলছি। ভন্তে সংঘ, আমার... করতে পারেন।

সিদ্ধান্ত ঘোষণা : সংঘ কর্তৃক উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় পাঁচ দিনের জন্য পরিবাস প্রদান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

পারিবাসিক ভিক্ষুকে মূলেপ্রতিকর্ষণ
১১০. তিনি (উদায়ী ভিক্ষু) পরিবাস পালন করার সময় ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হন। তবে সেটা এক দিনও গোপন রাখেননি (বা রাখলেন না)। তিনি ভিক্ষুগণকে বললেন, বন্ধু, আমি ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছিলাম; আর সেটা পাঁচ দিন গোপন রেখেছিলাম। তদ্ধেতু আমি সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তি হয়ে পাঁচ দিন গোপন রাখায় পাঁচ দিনের জন্য পরিবাস প্রার্থনা করেছিলাম। তখন সংঘও আমাকে ইচ্ছাকৃতভাবে শুক্রপাত ঘটানো একটি আপত্তিপ্রাপ্ত হয়ে পাঁচ দিন গোপন রাখায় পাঁচ দিনের জন্য পরিবাস প্রদান করেছিলেন। আমি পরিবাস পালন করার সময় আবারও ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছিলাম; তবে সেটা এক দিনও গোপন রাখিনি। তদ্ধেতু আমি সংঘের কাছে পরিবাস পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে গোপন না রাখায় মূলেপ্রতিকর্ষণ (দণ্ডের পূর্বাবস্থায় ফিরে যাবার) প্রার্থনা করেছিলাম। সংঘও আমাকে পরিবাস পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে গোপন না রাখায় মূলেপ্রতিকর্ষণ করেছিলেন। অতঃপর আমি পরিবাস ব্রত পালন শেষে মানত্তযোগ্য হয়ে আবারও ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছি, কিন্তু সেটা এক দিনও গোপন রাখিনি। এখন আমাকে কী করতে হবে? ভিক্ষুগণ ভগবানকে এই বিষয়টি অবগত করলেন। (তখন ভগবান বললেন) “তাহলে হে ভিক্ষুগণ, সংঘ উদায়ী ভিক্ষুকে মানত্তযোগ্য হয়ে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে গোপন না রাখায় মূলেপ্রতিকর্ষণ করুক।” ভিক্ষুগণ, এভাবে মূলেপ্রতিকর্ষণ করতে হবে :

হে ভিক্ষুগণ, প্রথমে সেই উদায়ী ভিক্ষুকে সংঘের সকাশে উপস্থিত হয়ে উত্তরাসঙ্গ একাংশ করে বয়োজ্যেষ্ঠ ভিক্ষুগণকে বন্দনা করতে হবে। এরপর উৎকুটিকভাবে বসে দু’হাত অঞ্জলিবদ্ধ করে এরূপ বলতে হবে : ভন্তে, আমি ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছিলাম; আর সেটা পাঁচ দিন গোপন রেখেছিলাম। তদ্ধেতু আমি সংঘের সকাশে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে পাঁচ দিন গোপন রাখায় পাঁচ দিনের জন্য পরিবাস প্রার্থনা করেছিলাম। সংঘও আমাকে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় পাঁচ দিনের জন্য পরিবাস প্রদান করেছিলেন। তবে পরিবাস ব্রত পালনের সময় আমি পুনঃ ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছি; তবে সেটা এক দিনও গোপন রাখিনি। সুতরাং ভন্তে, আমি এখন সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে গোপন না রাখায় মূলেপ্রতিকর্ষণ প্রার্থনা করছি।

দ্বিতীয়বার... তৃতীয়বার... প্রার্থনা করছি।

অমনি উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু বিষয়টি সংঘকে জ্ঞাপন করবেন।

১১১. প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই উদায়ী ভিক্ষু ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছিলেন; তবে সেটা পাঁচ দিন গোপন রেখেছিলেন। তদ্ধেতু তিনি সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে পাঁচ দিন গোপন রাখায় পাঁচ দিনের জন্য পরিবাস প্রার্থনা করেছিলেন। সংঘও উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে পাঁচ দিন গোপন রাখায় পাঁচ দিনের জন্য পরিবাস প্রদান করেছিলেন। (অন্যদিকে) তিনি পরিবাস পালনের সময় আবার ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছেন; আর সেটা এক দিনও গোপন রাখেননি। এখন তিনি পরিবাস পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে গোপন না রাখায় মূলেপ্রতিকর্ষণ প্রার্থনা করছেন। সংঘের যদি এখন উপযুক্ত সময় বলে মনে হয়, তাহলে সংঘ উদায়ী ভিক্ষুকে পরিবাস পালনের সময় আবার ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে গোপন না রাখায় মূলেপ্রতিকর্ষণ করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই উদায়ী ভিক্ষু ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছিলেন; আর সেটা পাঁচ দিন গোপন রেখেছিলেন। তদ্ধেতু তিনি সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে পাঁচ দিন গোপন রাখায় পাঁচ দিনের জন্য পরিবাস প্রার্থনা করেছিলেন। সংঘও উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে পাঁচ দিন গোপন রাখায় পাঁচ দিনের জন্য পরিবাস প্রদান করেছিলেন। (অন্যদিকে) তিনি পরিবাস পালনের সময় আবারও ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছিলেন; তবে সেটা এক দিনও গোপন রাখেননি। তাই তিনি সংঘের কাছে পরিবাস পালনের সময় আবারও ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে গোপন না রাখায় মূলেপ্রতিকর্ষণ প্রার্থনা করছেন। সংঘ উদায়ী ভিক্ষুকে পরিবাস পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে গোপন না রাখায় মূলেপ্রতিকর্ষণ করছেন। যেই আয়ুষ্মান উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে গোপন না রাখায় মূলেপ্রতিকর্ষণ করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

আমি দ্বিতীয়বার এ বিষয়ে বলছি। ভন্তে সংঘ,... করতে পারেন।

আমি তৃতীয়বার এ বিষয়ে বলছি। ভন্তে সংঘ,... করতে পারেন।

সিদ্ধান্ত ঘোষণা : সংঘ কর্তৃক উদায়ী ভিক্ষুকে পরিবাস পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে গোপন না রাখায় মূলেপ্রতিকর্ষণ করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

মানত্তযোগ্য ভিক্ষুকে মূলেপ্রতিকর্ষণ
১১২. তিনি (উদায়ী ভিক্ষু) পরিবাস ব্রত পালন শেষে মানত্তযোগ্য হয়ে আবারও ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হন; আর সেটা এক দিনও গোপন রাখলেন না। তিনি ভিক্ষুগণকে বললেন, বন্ধু, আমি ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছিলাম; আর সেটা পাঁচ দিন পর্যন্ত গোপন রেখেছিলাম। তদ্ধেতু সংঘের কাছে আমি ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে পাঁচ দিন গোপন রাখায় পাঁচ দিনের জন্য পরিবাস প্রার্থনা করেছিলাম। সংঘও আমাকে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে পাঁচ দিন গোপন রাখায় পাঁচ দিনের জন্য পরিবাস দিয়েছিলেন। আমি পরিবাস পালনের সময় আবারও ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছিলাম; তবে সেটা এক দিনও গোপন রাখিনি। অমনি আমি সংঘের কাছে পরিবাস পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে গোপন না রাখায় মূলেপ্রতিকর্ষণ প্রার্থনা করেছিলাম। সংঘও আমাকে পরিবাস পালনের সময়ে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে গোপন না রাখায় মূলেপ্রতিকর্ষণ করেছিলেন। আমি পরিবাস পালন শেষে মানত্তযোগ্য হয়ে পুনঃ ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছি; তবে সেটা এক দিনও গোপন রাখিনি। আমাকে কী করতে এখন? ভিক্ষুগণ ভগবানকে এই বিষয়টি অবগত করলেন। (ভগবান বললেন) তাহলে ভিক্ষুগণ, সংঘ উদায়ী ভিক্ষুকে মানত্তযোগ্য হয়ে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে গোপন না রাখায় মূলেপ্রতিকর্ষণ করুক। ভিক্ষুগণ, এভাবে মূলেপ্রতিকর্ষণ করতে হবে :

হে ভিক্ষুগণ, প্রথমে সেই উদায়ী ভিক্ষুকে সংঘের সকাশে উপস্থিত হয়ে... এরূপ বলতে হবে : ভন্তে, আমি ইচ্ছাকৃতভাবে শুক্রপাত ঘটানো-জনিত একটি আপত্তিগ্রস্ত হয়েছিলাম; আর সেটা পাঁচ দিন গোপন রেখেছিলাম... এখন আমি পরিবাস পালন শেষে মানত্তযোগ্য হয়ে পুনঃ ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছি; তবে সেটা এক দিন গোপন রাখিনি। এমতাবস্থায় আমি একটি আপত্তি প্রাপ্ত হয়ে গোপন না রাখায় মূলেপ্রতিকর্ষণ প্রার্থনা করছি।

দ্বিতীয়বার... তৃতীয়বার... মূলেপ্রতিকর্ষণ প্রার্থনা করছি।

অমনি উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু সংঘকে বিষয়টি জ্ঞাপন করবেন।

১১৩. প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই উদায়ী ভিক্ষু ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছিলেন; আর সেটা পাঁচ দিন গোপন রেখেছিলেন... তিনি পরিবাস পালন শেষে মানত্তযোগ্য হয়ে আবারও ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছেন, তবে সেটা এক দিনও গোপন রাখেননি। তদ্ধেতু তিনি সংঘের কাছে মানত্তযোগ্য হয়ে ইচ্ছাকৃতভাবে শুক্রপাত ঘটানো-জনিত একটি আপত্তি হয়ে গোপন না রাখায় মূলেপ্রতিকর্ষণ প্রার্থনা করছেন। এখন সংঘের যদি উপযুক্ত সময় বলে মনে হয়, তাহলে সংঘ উদায়ী ভিক্ষুকে মানত্তযোগ্য হয়ে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে গোপন না রাখায় মূলেপ্রতিকর্ষণ করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই উদায়ী ভিক্ষু ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছিলেন; আর সেটা পাঁচ দিন গোপন রেখেছিলেন... তিনি পরিবাস পালন শেষে মানত্তযোগ্য হয়ে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছেন, তবে সেটা এক দিনও গোপন রাখেননি। তদ্ধেতু তিনি সংঘের কাছে মানত্তযোগ্য হয়ে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে গোপন না রাখায় মূলেপ্রতিকর্ষণ প্রার্থনা করছেন। সংঘও উদায়ী ভিক্ষুকে মানত্তযোগ্য হয়ে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে গোপন না রাখায় মূলেপ্রতিকর্ষণ করছেন। যেই আয়ুষ্মান উদায়ী ভিক্ষুকে মানত্তযোগ্য হয়ে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে গোপন না রাখায় মূলেপ্রতিকর্ষণ করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

আমি দ্বিতীয়বার এ বিষয়ে বলছি। ভন্তে সংঘ... করতে পারেন।

আমি তৃতীয়বার এ বিষয়ে বলছি। ভন্তে সংঘ... করতে পারেন।

সিদ্ধান্ত ঘোষণা : সংঘ কর্তৃক উদায়ী ভিক্ষুকে মানত্তযোগ্য হয়ে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে গোপন না রাখায় মূলেপ্রতিকর্ষণ করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

তিনটি আপত্তির জন্য মানত্ত প্রদান
১১৪. তিনি (উদায়ী ভিক্ষু) পরিবাস ব্রত পালন করার পর ভিক্ষুগণকে বললেন, বন্ধু, আমি ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছিলাম; আর সেটা পাঁচ দিন পর্যন্ত গোপন রাখি... আমি পরিবাস ব্রত পালন শেষ করেছি। এখন আমাকে কী করতে হবে? ভিক্ষুগণ ভগবানকে এই বিষয় অবগত করলেন। (ভগবান বললেন) হে ভিক্ষুগণ, তাহলে সংঘ উদায়ী ভিক্ষুকে তিনটি আপত্তির জন্য ছয় রাত্রি মানত্ত প্রদান করুক। ভিক্ষুগণ, এভাবে মানত্ত প্রদান করতে হবে :

হে ভিক্ষুগণ, প্রথমেই সেই উদায়ী ভিক্ষুকে সংঘের সকাশে উপস্থিত... এরূপ বলতে হবে : ভন্তে, আমি ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হই; আর সেটা পাঁচ দিন পর্যন্ত গোপন রাখি। তদ্ধেতু আমি সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তিগ্রস্ত হয়ে পাঁচ দিন গোপন রাখায় পাঁচ দিনের জন্য পরিবাস প্রার্থনা করি। সংঘও আমাকে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় পাঁচ দিনের জন্য পরিবাস প্রদান করেন... সুতরাং ভন্তে, আমি এখন পরিবাস ব্রত পালন শেষে সংঘের কাছে তিনটি আপত্তির জন্য ছয় রাত্রি মানত্ত প্রার্থনা করছি।

দ্বিতীয়বার... তৃতীয়বার... মানত্ত প্রার্থনা করছি।

অমনি উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু বিষয়টি সংঘকে জ্ঞাপন করবেন।

১১৫. প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই উদায়ী ভিক্ষু ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হন; আর সেটা পাঁচ দিন পর্যন্ত গোপন রাখেন... তিনি পরিবাস ব্রত পালন শেষে সংঘের কাছে তিনটি আপত্তির জন্য ছয় রাত্রি মানত্ত প্রার্থনা করছেন। এখন সংঘের যদি উপযুক্ত সময় মনে হয়, তাহলে সংঘ উদায়ী ভিক্ষুকে তিনটি আপত্তির জন্য ছয় রাত্রি মানত্ত প্রদান করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই উদায়ী ভিক্ষু ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হন; আর সেটা পাঁচ দিন পর্যন্ত গোপন রাখেন... তিনি পরিবাস ব্রত পালন শেষে সংঘের কাছে তিনটি আপত্তির জন্য ছয় রাত্রি মানত্ত প্রার্থনা করছেন। সংঘ উদায়ী ভিক্ষুকে তিনটি আপত্তির জন্য ছয় রাত্রি মানত্ত প্রদান করছেন। সংঘ উদায়ী ভিক্ষুকে তিনটি আপত্তির জন্য ছয় রাত্রি মানত্ত প্রদান করছেন। যেই আয়ুষ্মান উদায়ী ভিক্ষুকে তিনটি আপত্তির জন্য ছয় রাত্রি মানত্ত প্রদান করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

আমি দ্বিতীয়বার এ বিষয়ে বলছি। ভন্তে সংঘ... করতে পারেন।

আমি তৃতীয়বার এ বিষয়ে বলছি। ভন্তে সংঘ... করতে পারেন।

সিদ্ধান্ত ঘোষণা : সংঘ কর্তৃক উদায়ী ভিক্ষুকে তিনটি আপত্তির জন্য ছয় রাত্রি মানত্ত প্রদান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

মানত্তচারিক ভিক্ষুকে মূলেপ্রতিকর্ষণ
১১৬. তিনি (উদায়ী ভিক্ষু) মানত্ত ব্রত পালন করার সময়ে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হন; তবে সেটা এক দিনও গোপন রাখেন না। (এমতাবস্থায়) তিনি ভিক্ষুগণকে বললেন, বন্ধু, আমি ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছিলাম; আর সেটা পাঁচ দিন গোপন রেখেছিলাম... আমি মানত্ত ব্রত পালন করার সময় পুনঃ ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছিলাম, কিন্তু সেটা এক দিনও গোপন রাখিনি। এখন আমাকে কী করতে হবে? ভিক্ষুগণ ভগবানকে এই বিষয়টি অবগত করলেন। (ভগবান বললেন) হে ভিক্ষুগণ, তাহলে সংঘ উদায়ী ভিক্ষুকে মানত্ত ব্রত পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে গোপন না রাখায় মূলেপ্রতিকর্ষণ করে ছয় রাত্রি মানত্ত দান করুক। ভিক্ষুগণ, এভাবে মূলেপ্রতিকর্ষণ করতে হবে :

হে ভিক্ষুগণ, প্রথমেই সেই উদায়ী ভিক্ষুকে সংঘের সকাশে উপস্থিত হয়ে... এরূপ বলতে হবে : ভন্তে, আমি ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছিলাম; আর সেটা পাঁচ দিন পর্যন্ত গোপন রেখেছিলাম... আমি মানত্ত ব্রত পালনের সময় আবারও ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছি, কিন্তু সেটা এক দিনও গোপন রাখিনি। (এখন) আমি সংঘের সকাশে মানত্ত ব্রত পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে গোপন না রাখায় মূলেপ্রতিকর্ষণ প্রার্থনা করছি।

দ্বিতীয়বার... তৃতীয়বার... মূলেপ্রতিকর্ষণ প্রার্থনা করছি।

অমনি উপস্থিত ভিক্ষুসংঘের মধ্য থেকে একজন দক্ষ ও সামর্থ্যবান ভিক্ষু বিষয়টি সংঘকে জ্ঞাপন করবেন।

১১৭. প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই উদায়ী ভিক্ষু... মূলেপ্রতিকর্ষণ প্রার্থনা করছেন। এখন সংঘের যদি উপযুক্ত সময় বলে মনে হয়, তাহলে সংঘ উদায়ী ভিক্ষুকে মানত্ত ব্রত পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে গোপন না রাখায় মূলেপ্রতিকর্ষণ করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই উদায়ী ভিক্ষু... যেই আয়ুষ্মান উদায়ী ভিক্ষুকে মানত্ত ব্রত পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে গোপন না রাখায় মূলেপ্রতিকর্ষণ করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

আমি দ্বিতীয়বার এ বিষয়ে বলছি... প্রকাশ করতে পারেন।

আমি তৃতীয়বার এ বিষয়ে বলছি... প্রকাশ করতে পারেন।

সিদ্ধান্ত ঘোষণা : সংঘ কর্তৃক উদায়ী ভিক্ষুকে মানত্ত ব্রত পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে গোপন না রাখায় মূলেপ্রতিকর্ষণ করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।”

হে ভিক্ষুগণ, এরূপেই ছয় রাত্রি মানত্ত দিতে হবে : ভিক্ষুগণ, প্রথমেই সেই উদায়ী ভিক্ষুকে সংঘের কাছে উপস্থিত হয়ে... এভাবে বলতে হবে : ভন্তে, আমি ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছিলাম; আর সেটা পাঁচ দিন পর্যন্ত গোপন রেখেছিলাম... আমি মানত্ত ব্রত পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছিলাম; তবে সেটা এক দিনও গোপন রাখিনি। তদ্ধেতু আমি সংঘের কাছে মানত্ত ব্রত পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে গোপন না রাখায় মূলেপ্রতিকর্ষণ প্রার্থনা করেছিলাম। সংঘও আমাকে মানত্ত ব্রত পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তি হয়ে গোপন না রাখায় মূলেপ্রতিকর্ষণ করেছিলেন। এখন আমি সংঘের কাছে মানত্ত ব্রত পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে গোপন না রাখায় ছয় রাত্রি মানত্ত প্রার্থনা করছি।

দ্বিতীয়বার... তৃতীয়বার... মানত্ত প্রার্থনা করছি।

অমনি উপস্থিত ভিক্ষুসংঘের মধ্য থেকে একজন দক্ষ ও সামর্থ্যবান ভিক্ষু বিষয়টি সংঘকে জ্ঞাপন করবেন।

প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই উদায়ী ভিক্ষু... ছয় রাত্রি মানত্ত প্রার্থনা করছেন। সংঘের যদি এখন উপযুক্ত সময় বলে মনে হয়, তাহলে সংঘ উদায়ী ভিক্ষুকে... ছয় রাত্রি মানত্ত প্রদান করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই উদায়ী ভিক্ষু... যেই আয়ুষ্মান উদায়ী ভিক্ষুকে... ছয় রাত্রি মানত্ত প্রদান করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

আমি দ্বিতীয়বার এ বিষয়ে বলছি... প্রকাশ করতে পারেন।

আমি তৃতীয়বার এ বিষয়ে বলছি... প্রকাশ করতে পারেন।

সিদ্ধান্ত ঘোষণা : সংঘ কর্তৃক উদায়ী ভিক্ষুকে মানত্ত ব্রত পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে গোপন না রাখায় ছয় রাত্রি মানত্ত প্রদান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

আহ্বানার্হ ভিক্ষুকে মূলেপ্রতিকর্ষণ
১১৮. তিনি (উদায়ী ভিক্ষু) মানত্ত ব্রত পালন করা শেষে আহ্বানার্হ হয়ে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছিলেন, তবে সেটা এক দিনও গোপন রাখেননি। তিনি ভিক্ষুগণকে বললেন, বন্ধু, আমি ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছিলাম, আর সেটা পাঁচ দিন গোপন রেখেছিলাম... আমি মানত্ত ব্রত পালন শেষে আহ্বানার্হ (আহ্বানযোগ্য) হয়ে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছি, তবে সেটা এক দিনও গোপন রাখিনি। এখন আমাকে কী করতে হবে? ভিক্ষুগণ ভগবানকে এই বিষয়টি অবগত করলেন। (ভগবান বললেন) হে ভিক্ষুগণ, তাহলে সংঘ উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে গোপন না রাখায় মূলেপ্রতিকর্ষণ করার পর ছয় রাত্রি মানত্ত প্রদান করুক। ভিক্ষুগণ, এভাবে মূলেপ্রতিকর্ষণ করতে হবে :

হে ভিক্ষুগণ, প্রথমেই সেই উদায়ী ভিক্ষুকে... প্রকাশ করতে পারেন।

সিদ্ধান্ত ঘোষণা : সংঘ কর্তৃক উদায়ী ভিক্ষুকে মানত্ত ব্রত পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে গোপন না রাখায় ছয় রাত্রি মানত্ত প্রদান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

মূলেপ্রতিকর্ষণের পর আহ্বান
১১৯. তিনি (উদায়ী ভিক্ষু) মানত্ত ব্রত পালন করার পর ভিক্ষুগণকে বললেন, বন্ধু, আমি ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছিলাম; আর সেটা পাঁচ দিন পর্যন্ত গোপন রেখেছিলাম... আমি মানত্ত ব্রত পালন শেষ করেছি। এখন আমাকে কী করতে হবে? ভিক্ষুগণ ভগবানকে এই বিষয়টি অবগত করলেন। (ভগবান বললেন) হে ভিক্ষুগণ, তাহলে সংঘ উদায়ী ভিক্ষুকে আহ্বান করুক। ভিক্ষুগণ, এভাবে আহ্বান করতে হবে :

হে ভিক্ষুগণ, প্রথমেই সেই উদায়ী ভিক্ষুকে সংঘের সকাশে উপস্থিত হয়ে..,. এরূপ বলতে হবে : ভন্তে, আমি ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছিলাম; আর সেটা পাঁচ দিন পর্যন্ত গোপন রেখেছিলাম। তদ্ধেতু আমি সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে পাঁচ দিন পর্যন্ত গোপন রাখায় পাঁচ দিনের জন্য পরিবাস প্রার্থনা করেছিলাম। সংঘও আমাকে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে পাঁচ দিন পর্যন্ত গোপন রাখায় পাঁচ দিনের জন্য পরিবাস দিয়েছিলেন। আমি পরিবাস পালনের সময় আবারও ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছিলাম; তবে সেটা এক দিনও গোপন রাখিনি। তদ্ধেতু আমি সংঘের কাছে পরিবাস পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে গোপন না রাখায় মূলেপ্রতিকর্ষণ প্রার্থনা করেছিলাম। সংঘও আমাকে পরিবাস পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে গোপন না রাখায় মূলেপ্রতিকর্ষণ করেছিলেন। আমি পরিবাস ব্রত পালন শেষে মানত্তযোগ্য হয়ে আবারও ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছিলাম; তবে সেটা এক দিনও গোপন রাখিনি। আমি সংঘের কাছে মানত্ত পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে গোপন না রাখায় মূলেপ্রতিকর্ষণ প্রার্থনা করেছিলাম। সংঘও আমাকে মানত্ত পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে গোপন না রাখায় মূলেপ্রতিকর্ষণ করেছিলেন। আমি পরিবাস ব্রত পালন শেষে সংঘের কাছে তিনটি আপত্তির জন্য ছয় রাত্রি মানত্ত প্রার্থনা করেছিলাম। সংঘও আমাকে তিনটি আপত্তির জন্য ছয় রাত্রি মানত্ত প্রদান করেছিলেন। আমি মানত্ত পালনের সময় আবার ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছিলাম; তবে সেটা এক দিনও গোপন রাখিনি। আমি সংঘের কাছে মানত্ত পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে গোপন না রাখায় মূলেপ্রতিকর্ষণ প্রার্থনা করেছিলাম। সংঘও আমাকে মানত্ত পালনের সময় আবারও ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে গোপন না রাখায় ছয় রাত্রি মানত্ত প্রার্থনা করেছিলাম। সংঘও আমাকে মানত্ত পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে গোপন না রাখায় ছয় রাত্রি মানত্ত প্রদান করেছিলেন। আমি মানত্ত ব্রত পালন শেষ করে আহ্বানার্হ হয়ে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে গোপন রাখিনি। ফলে আমি সংঘের কাছে আহ্বানার্হ হয়ে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে গোপন না রাখায় মূলেপ্রতিকর্ষণ প্রার্থনা করেছিলাম। সংঘও আমাকে আহ্বানার্হ হয়ে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে গোপন না রাখায় মূলেপ্রতিকর্ষণ করেছিলেন। অতঃপর আমি সংঘের কাছে আহ্বানার্হ হয়ে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে গোপন না রাখায় ছয় রাত্রি মানত্ত প্রার্থনা করেছিলাম। সংঘও আমাকে আহ্বানার্হ হয়ে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে গোপন না রাখায় ছয় রাত্রি মানত্ত প্রদান করেছিলেন। ভন্তে, এখন আমি মানত্ত ব্রত পালন করা শেষে সংঘের কাছে আহ্বান প্রার্থনা করছি।

দ্বিতীয়বার... তৃতীয়বার... আহ্বান প্রার্থনা করছি।

অমনি উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু বিষয়টি সংঘকে জ্ঞাপন করবেন।

১২০. প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এ উদায়ী ভিক্ষু ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছিলেন; আর সেটা পাঁচ দিন পর্যন্ত গোপন রেখেছিলেন। তদ্ধেতু তিনি সংঘের কাছে তদ্ধেতু আমি সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে পাঁচ দিন পর্যন্ত গোপন রাখায় পাঁচ দিনের জন্য পরিবাস প্রার্থনা করেছিলেন। সংঘও আমাকে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে পাঁচ দিন পর্যন্ত গোপন রাখায় পাঁচ দিনের জন্য পরিবাস দিয়েছিলেন। তিনি পরিবাস পালনের সময় আবারও ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছিলেন; তবে সেটা এক দিনও গোপন রাখেন নি। তদ্ধেতু তিনি সংঘের কাছে পরিবাস পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে গোপন না রাখায় মূলেপ্রতিকর্ষণ প্রার্থনা করেছিলেন। সংঘও তাকে পরিবাস পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে গোপন না রাখায় মূলেপ্রতিকর্ষণ করেছিলেন। তিনি পরিবাস ব্রত পালন শেষে মানত্তযোগ্য হয়ে আবারও ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছিলেন; তবে সেটা এক দিনও গোপন রাখেননি। তিনি সংঘের কাছে মানত্ত পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে গোপন না রাখায় মূলেপ্রতিকর্ষণ প্রার্থনা করেছিলেন। সংঘও তাকে মানত্ত পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে গোপন না রাখায় মূলেপ্রতিকর্ষণ করেছিলেন। তিনি পরিবাস ব্রত পালন শেষে সংঘের কাছে তিনটি আপত্তির জন্য ছয় রাত্রি মানত্ত প্রার্থনা করেছিলেন। সংঘও তাকে তিনটি আপত্তির জন্য ছয় রাত্রি মানত্ত প্রদান করেছিলেন। তিনি মানত্ত পালনের সময় আবার ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছিলেন; তবে সেটা এক দিনও গোপন রাখিনি। তিনি সংঘের কাছে মানত্ত পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে গোপন না রাখায় মূলেপ্রতিকর্ষণ প্রার্থনা করেছিলেন। সংঘও তাকে মানত্ত পালনের সময় আবারও ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে গোপন না রাখায় ছয় রাত্রি মানত্ত প্রদান করেছিলেন। সংঘও তাকে মানত্ত পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে গোপন না রাখায় ছয় রাত্রি মানত্ত প্রদান করেছিলেন। তিনি মানত্ত ব্রত পালন শেষ করে আহ্বানার্হ হয়ে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে গোপন রাখেননি। ফলে তিনি সংঘের কাছে আহ্বানার্হ হয়ে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে গোপন না রাখায় মূলেপ্রতিকর্ষণ প্রার্থনা করেছিলেন। সংঘও তাকে আহ্বানার্হ হয়ে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে গোপন না রাখায় মূলেপ্রতিকর্ষণ করেছিলেন। অতঃপর তিনি সংঘের কাছে আহ্বানার্হ হয়ে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে গোপন না রাখায় ছয় রাত্রি মানত্ত প্রার্থনা করেছিলেন। মানত্ত ব্রত পালন করার পর এখন সংঘের কাছে আহ্বান প্রার্থনা করছেন। এখন সংঘের যদি উপযুক্ত সময় বলে মনে হয়, তাহলে সংঘ উদায়ী ভিক্ষুকে আহ্বান করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই উদায়ী ভিক্ষু ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছিলেন; আর সেটা পাঁচ দিন পর্যন্ত গোপন রেখেছিলেন... মানত্ত ব্রত পালন করার পর এখন সংঘের কাছে আহ্বান প্রার্থনা করছেন। সংঘও উদায়ী ভিক্ষুকে আহ্বান করছেন। যেই আয়ুষ্মান উদায়ী ভিক্ষুকে আহ্বান করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

আমি দ্বিতীয়বার এ বিষয়ে বলছি... প্রকাশ করতে পারেন।

আমি তৃতীয়বার এ বিষয়ে বলছি... প্রকাশ করতে পারেন।

সিদ্ধান্ত ঘোষণা : সংঘ কর্তৃক উদায়ী ভিক্ষুকে আহ্বান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

পক্ষকাল পর্যন্ত গোপন রাখা পরিবাস
১২১. সেই সময়ে আয়ুষ্মান উদায়ী ভিক্ষু ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হন; আর সেটা পক্ষকাল (বা পনেরো দিন) পর্যন্ত গোপন রাখেন। (এমতাবস্থায়) তিনি ভিক্ষুগণকে বললেন, বন্ধু, আমি ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছি; আর সেটা পনেরো দিন পর্যন্ত গোপন রেখেছি। এখন আমাকে কী করতে হবে? ভিক্ষুগণ ভগবানকে এই বিষয় অবগত করলেন। (ভগবান বললেন) হে ভিক্ষুগণ, তাহলে সংঘ উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পনেরো দিন গোপন রাখায় পনেরো দিনের জন্য পরিবাস প্রদান করুক। ভিক্ষুগণ, এভাবে প্রদান করতে হবে :

হে ভিক্ষুগণ, প্রথমেই সেই উদায়ী ভিক্ষুকে সংঘের কাছে উপস্থিত হয়ে উত্তরাসঙ্গ... এভাবে বলতে হবে : ভন্তে, আমি ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পনেরো দিন পর্যন্ত গোপন রেখেছিলাম। সুতরাং ভন্তে, আমি সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পনেরো দিন পর্যন্ত গোপন রাখায় পনেরো দিনের জন্য পরিবাস প্রার্থনা করছি।

দ্বিতীয়বার... তৃতীয়বার... পরিবাস প্রার্থনা করছি।

অমনি উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু বিষয়টি সংঘকে জ্ঞাপন করবেন।

১২২. প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই উদায়ী ভিক্ষু ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পনেরো দিন পর্যন্ত গোপন রাখেন। তদ্ধেতু তিনি সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পনেরো দিন গোপন রাখায় পনেরো দিনের জন্য পরিবাস প্রার্থনা করছেন। এখন সংঘের যদি উপযুক্ত সময় বলে মনে হয়, সংঘ উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পনেরো দিন গোপন রাখায় পনেরো দিনের জন্য পরিবাস প্রদান করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই উদায়ী ভিক্ষু ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পনেরো দিন পর্যন্ত গোপন রাখেন। তদ্ধেতু তিনি সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পনেরো দিন গোপন রাখায় পনেরো দিনের জন্য পরিবাস প্রার্থনা করছেন। সংঘও উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পনেরো দিন গোপন রাখায় পনেরো দিনের জন্য পরিবাস প্রদান করছেন। যেই আয়ুষ্মান উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পনেরো দিন গোপন রাখায় পনেরো দিনের জন্য পরিবাস প্রদান করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

আমি দ্বিতীয়বার এ বিষয়ে বলছি। ভন্তে সংঘ... করতে পারেন।

আমি তৃতীয়বার এ বিষয়ে বলছি। ভন্তে সংঘ... করতে পারেন।

সিদ্ধান্ত ঘোষণা : সংঘ কর্তৃক উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পনেরো দিন গোপন রাখায় পনেরো দিনের জন্য পরিবাস প্রদান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

পক্ষকাল পারিবাসিক ভিক্ষুকে মূলেপ্রতিকর্ষণ
১২৩. তিনি পরিবাস পালনের সময় (পুনঃ) ইচ্ছাকৃতভাবে শুক্রপাত ঘটানো-জনিত একটি আপত্তিগ্রস্ত হয়েছিলেন; আর সেটা পাঁচ দিন গোপন রেখেছিলেন। (এমতাবস্থায়) তিনি ভিক্ষুগণকে বললেন, বন্ধু, আমি তো (পুন) ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছিলাম; আর সেটা পনেরো দিন গোপন রেখেছিলাম। আমি সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে পনেরো দিন গোপন রাখায় পনেরো দিনের জন্য পরিবাস প্রার্থনা করেছিলাম। সংঘও আমাকে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পনেরো দিন গোপন রাখায় পনেরো দিনের জন্য পরিবাস প্রদান করেছিলেন। আমি পরিবাস ব্রত পালনের সময়ে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছি; আর সেটা পাঁচ দিন পর্যন্ত গোপন রেখেছি। এখন আমাকে কী করতে হবে? ভিক্ষুগণ ভগবানকে এই বিষয় অবগত করলেন। (ভগবান বললেন) তাহলে হে ভিক্ষুগণ, সংঘ উদায়ী ভিক্ষুকে পরিবাস পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় মূলেপ্রতিকর্ষণ করে আগের আপত্তির সঙ্গে সমোধান পরিবাস দান করুক। ভিক্ষুগণ, এভাবে মূলেপ্রতিকর্ষণ করতে হবে :

হে ভিক্ষুগণ, প্রথমেই সেই উদায়ী ভিক্ষুকে সংঘের সকাশে উপস্থিত হয়ে উত্তরাসঙ্গ... এভাবে বলতে হবে : ভন্তে, আমি ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছিলাম; আর সেটা পনেরো দিন গোপন রেখেছিলাম। তদ্ধেতু আমি সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পনেরো দিন গোপন রাখায় পনেরো দিনের জন্য পরিবাস প্রার্থনা করেছিলাম। সংঘও আমাকে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পনেরো দিন গোপন রাখায় পনেরো দিনের জন্য পরিবাস প্রদান করেছিলেন। আমি সেই পরিবাস পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হই, আর সেটা পাঁচ দিন গোপন রাখি। কাজেই ভন্তে, আমি সংঘের কাছে পরিবাস পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় মূলেপ্রতিকর্ষণ করছি।

দ্বিতীয়বার... তৃতীয়বার... মূলেপ্রতিকর্ষণ করছি।

অমনি উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু সংঘকে বিষয়টি জ্ঞাপন করবেন।

১২৪. প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই উদায়ী ভিক্ষু ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছিলেন; আর সেটা পনেরো দিন পর্যন্ত গোপন রেখেছিলেন। তদ্ধেতু তিনি সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পনেরো দিন গোপন রাখায় পনেরো দিনের জন্য পরিবাস প্রার্থনা করেছিলেন। সংঘও উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পনেরো দিন গোপন রাখায় পনেরো দিনের জন্য পরিবাস প্রদান করেছিলেন। তিনি সেই পরিবাস পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হন; আর সেটা পাঁচ দিন পর্যন্ত গোপন রাখেন। কাজেই তিনি সংঘের কাছে সেই পরিবাস পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় মূলেপ্রতিকর্ষণ প্রার্থনা করছেন। এখন সংঘের যদি উপযুক্ত সময় মনে হয়, তাহলে সংঘ উদায়ী ভিক্ষুকে পরিবাস পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় মূলেপ্রতিকর্ষণ করতে পারেন। এটি প্রস্তাবনা।

অনুশ্রবণ : “ভন্তে সংঘ, আমার প্রস্তাব শ্রবণ করুন। এই উদায়ী ভিক্ষু ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছিলেন; আর সেটা পনেরো দিন পর্যন্ত গোপন রেখেছিলেন। তদ্ধেতু তিনি সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পনেরো দিন গোপন রাখায় পনেরো দিনের জন্য পরিবাস প্রার্থনা করেছিলেন। সংঘও উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পনেরো দিন পর্যন্ত গোপন রাখায় পনেরো দিনের জন্য পরিবাস প্রদান করেছিলেন। পরিবাস পালনের সময় তিনি আবারও ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হন; আর সেটা পাঁচ দিন গোপন রাখেন। কাজেই তিনি সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় মূলেপ্রতিকর্ষণ প্রার্থনা করছেন। যেই আয়ুষ্মান উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় মূলেপ্রতিকর্ষণ করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

আমি দ্বিতীয়বার এ বিষয়ে বলছি... করতে পারেন।

আমি তৃতীয়বার এ বিষয়ে বলছি... করতে পারেন।

সিদ্ধান্ত ঘোষণা : সংঘ কর্তৃক উদায়ী ভিক্ষুকে পরিবাস পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন পর্যন্ত গোপন রাখায় মূলেপ্রতিকর্ষণ করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

সমোধান (সংযুক্ত) পরিবাস
১২৫. হে ভিক্ষুগণ, এভাবে পূর্বের আপত্তির সঙ্গে সমোধান পরিবাস দিতে হবে : তাহলে ভিক্ষুগণ, সেই উদায়ী ভিক্ষুকে প্রথমেই সংঘের কাছে উপস্থিত হয়ে উত্তরাসঙ্গ... এভাবে বলতে হবে : ভন্তে, আমি ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছিলাম; আর সেটা পনেরো দিন গোপন রেখেছিলাম। তদ্ধেতু আমি সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পনেরো দিন গোপন রাখায় পনেরো দিনের জন্য পরিবাস প্রার্থনা করেছিলাম। সংঘও আমাকে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পনেরো দিন গোপন রাখায় পনেরো দিনের জন্য পরিবাস প্রদান করেছিলেন। আমি পরিবাস পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছিলাম; আর সেটা পাঁচ দিন গোপন রেখেছিলাম। ভন্তে, এখন আমি সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় পূর্ব-আপত্তির সঙ্গে সমোধান পরিবাস প্রার্থনা করছি।

দ্বিতীয়বার... তৃতীয়বার... সমোধান পরিবাস প্রার্থনা করছি।

অমনি উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু বিষয়টি সংঘকে জ্ঞাপন করবেন।

১২৬. প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই উদায়ী ভিক্ষু ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছিলেন; আর সেটা পনেরো দিন গোপন রেখেছিলেন। তদ্ধেতু সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে পনেরো দিন গোপন রাখায় পনেরো দিনের জন্য পরিবাস প্রার্থনা করেছিলেন। সংঘও উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পনেরো দিন গোপন রাখায় পনেরো দিনের জন্য পরিবাস প্রার্থনা করেছিলেন। তিনি পরিবাস পালনের সময় পুনঃ ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছিলেন, আর সেটা পাঁচ দিন গোপন রেখেছিলেন। কাজেই তিনি সংঘের কাছে পরিবাস পালনের সময় পুনঃ ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে পাঁচ দিন গোপন রাখায় পূর্ব-আপত্তির সঙ্গে সমোধান পরিবাস প্রার্থনা করছেন। এখন সংঘের যদি উপযুক্ত সময় বলে মনে হয়, তাহলে সংঘ উদায়ী ভিক্ষুকে পরিবাস পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় পূর্ব-আপত্তির সঙ্গে সমোধান পরিবাস দিতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই উদায়ী ভিক্ষু ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছিলেন; আর সেটা পনেরো দিন গোপন রেখেছিলেন। তদ্ধেতু তিনি সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে পনেরো দিন গোপন রাখায় পনেরো দিনের জন্য পরিবাস প্রার্থনা করেছিলেন। সংঘও উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পনেরো দিন গোপন রাখায় পনেরো দিনের জন্য পরিবাস প্রদান করেছিলেন। তিনি পরিবাস পালনের সময় পুনঃ ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছিলেন, আর সেটা পাঁচ দিন গোপন রেখেছিলেন। কাজেই তিনি সংঘের কাছে পরিবাস পালনের সময় পুনঃ ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় পূর্ব-আপত্তির সঙ্গে সমোধান পরিবাস প্রার্থনা করছেন। এখন সংঘের যদি উপযুক্ত সময় বলে মনে হয়, তাহলে সংঘ উদায়ী ভিক্ষুকে পরিবাস পালনের সময় পুনঃ ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে পাঁচ দিন গোপন রাখায় পূর্ব-আপত্তির সঙ্গে সমোধান পরিবাস প্রদান করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

আমি দ্বিতীয়বার এ বিষয়ে বলছি। ভন্তে সংঘ... করতে পারেন।

আমি তৃতীয়বার এ বিষয়ে বলছি। ভন্তে সংঘ... করতে পারেন।

সিদ্ধান্ত ঘোষণা : সংঘ কর্তৃক উদায়ী ভিক্ষুকে পরিবাস পালনের সময় পুনঃ ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় পূর্ব-আপত্তির সঙ্গে সমোধান পরিবাস প্রদান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

মানত্তযোগ্য ভিক্ষুকে মূলেপ্রতিকর্ষণ প্রভৃতি
১২৭. তিনি পরিবাস পালন শেষ করে মানত্তযোগ্য হয়ে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছিলেন; আর সেটা পাঁচ দিন পর্যন্ত গোপন রেখেছিলেন। এমতাবস্থায় তিনি ভিক্ষুগণকে বললেন, বন্ধু, আমি ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে পাঁচ দিন গোপন রেখেছিলাম... আমি পরিবাস পালন শেষ করে মানত্তযোগ্য হয়ে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রেখেছি। এখন আমাকে কী করতে হবে? ভিক্ষুগণ ভগবানকে এ বিষয়টি অবগত করলেন। (ভগবান বললেন) তাহলে হে ভিক্ষুগণ, সংঘ উদায়ী ভিক্ষুকে পরিবাস পালনের সময় পুনঃ ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় মূলেপ্রতিকর্ষণ করে পূর্ব-আপত্তির সঙ্গে সমোধান পরিবাস প্রদান করুক। ভিক্ষুগণ, এভাবে করতে হবে :

হে ভিক্ষুগণ, প্রথমেই সেই উদায়ী ভিক্ষুকে সংঘের কাছে উপস্থিত হয়ে উত্তরাসঙ্গ... এভাবে বলতে হবে : ভন্তে, আমি ইচ্ছাকৃতভাবে শুক্রপাত... পূর্ব-আপত্তির সঙ্গে সমোধান পরিবাস প্রার্থনা করছি।... সিদ্ধান্ত ঘোষণা : সংঘ কর্তৃক উদায়ী ভিক্ষুকে মানত্তযোগ্য অবস্থায় ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় পূর্ব-আপত্তির সঙ্গে সমোধান পরিবাস প্রদান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

তিনটি আপত্তির জন্য মানত্ত
১২৮. তিনি (উদায়ী ভিক্ষু) পরিবাস পালন করার পর ভিক্ষুগণকে বললেন, বন্ধু, আমি ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছিলাম, আর সেটা পনেরো দিন পর্যন্ত গোপন রেখেছিলাম... আমি পরিবাস পালন শেষ করেছি। এখন আমাকে কী করতে হবে? ভিক্ষুগণ ভগবানকে এই বিষয়টি অবগত করলেন। (ভগবান বললেন) তাহলে হে ভিক্ষুগণ, সংঘ উদায়ী ভিক্ষুকে তিনটি আপত্তির জন্য ছয় রাত্রি মানত্ত প্রদান করুক। ভিক্ষুগণ, এভাবে প্রদান করতে হবে :

হে ভিক্ষুগণ, প্রথমেই সেই উদায়ী ভিক্ষুকে সংঘের কাছে উপস্থিত হয়ে উত্তরাসঙ্গ... এভাবে বলতে হবে : ভন্তে, আমি ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছিলাম, আর সেটা পনেরো দিন পর্যন্ত গোপন রেখেছিলাম... ভন্তে, এখন আমি পরিবাস পালন করার পর সংঘের কাছে তিনটি আপত্তির জন্য ছয় রাত্রি মানত্ত প্রার্থনা করছি।

দ্বিতীয়বার... তৃতীয়বার... মানত্ত প্রার্থনা করছি।

অমনি উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু বিষয়টি সংঘকে জ্ঞাপন করবেন।

১২৯. প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই উদায়ী ভিক্ষু ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছিলেন, আর সেটা পনেরো দিন গোপন রেখেছিলেন... তিনি এখন পরিবাস পালন করার পর সংঘের কাছে তিনটি আপত্তির জন্য ছয় রাত্রি মানত্ত প্রার্থনা করছেন। এখন সংঘের যদি উপযুক্ত সময় বলে মনে হয়, তাহলে সংঘ উদায়ী ভিক্ষুকে তিনটি আপত্তির জন্য ছয় রাত্রি মানত্ত প্রদান করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই উদায়ী ভিক্ষু ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছিলেন, আর সেটা পনেরো দিন গোপন রেখেছিলেন... এখন তিনি পরিবাস পালন করার পর সংঘের কাছে তিনটি আপত্তির জন্য ছয় রাত্রি মানত্ত প্রার্থনা করছেন। সংঘ উদায়ী ভিক্ষুকে তিনটি আপত্তির জন্য ছয় রাত্রি মানত্ত প্রদান করছেন। যেই আয়ুষ্মান উদায়ী ভিক্ষুকে তিনটি আপত্তির জন্য ছয় রাত্রি মানত্ত প্রদান করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

আমি দ্বিতীয়বার এ বিষয়ে বলছি... প্রকাশ করতে পারেন।

আমি তৃতীয়বার এ বিষয়ে বলছি... প্রকাশ করতে পারেন।

সিদ্ধান্ত ঘোষণা : সংঘ কর্তৃক উদায়ী ভিক্ষুকে তিনটি আপত্তির জন্য ছয় রাত্রি মানত্ত প্রদান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

মানত্তচারিক ভিক্ষুকে মূলেপ্রতিকর্ষণ করার নিয়ম প্রভৃতি
১৩০. তিনি (উদায়ী ভিক্ষু) মানত্ত ব্রত পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছিলেন আর সেটা পনেরো দিন পর্যন্ত গোপন রেখেছিলেন। তদ্ধেতু তিনি ভিক্ষুগণকে বললেন, বন্ধু, আমি ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছিলাম, আর সেটা পনেরো দিন পর্যন্ত গোপন রেখেছিলাম... আমি মানত্ত ব্রত পালনের সময় আবার ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন পর্যন্ত গোপন রেখেছি। এখন আমাকে কী করতে হবে? ভিক্ষুগণ এই বিষয়ে ভগবানকে অবগত করলেন। (ভগবান বললেন) তাহলে হে ভিক্ষুগণ, সংঘ উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় মূলেপ্রতিকর্ষণ করে পূর্ব-আপত্তির সঙ্গে সমোধান পরিবাস দিয়ে ছয় রাত্রি মানত্ত প্রদান করুক। হে ভিক্ষুগণ, এভাবে মূলেপ্রতিকর্ষণ করতে হবে...

হে ভিক্ষুগণ, এভাবে পূর্ব-আপত্তির সঙ্গে সমোধান পরিবাস প্রদান করতে হবে...

হে ভিক্ষুগণ, এভাবে ছয় রাত্রি মানত্ত প্রদান করতে হবে...

সিদ্ধান্ত ঘোষণা : সংঘ কর্তৃক উদায়ী ভিক্ষুকে পরিবাস পালনের সময় ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় ছয় রাত্রি মানত্ত প্রদান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

আহ্বানার্হ ভিক্ষুকে মূলেপ্রতিকর্ষণ করার নিয়ম প্রভৃতি
১৩১. তিনি (উদায়ী ভিক্ষু) মানত্ত ব্রত পালন শেষে আহ্বানার্হ অবস্থায় আবারও ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছিলেন আর সেটা পাঁচ দিন গোপন রেখেছিলেন। (এমতাবস্থায়) তিনি ভিক্ষুগণকে বললেন, বন্ধু, আমি ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছিলেন আর সেটা পাঁচ দিন গোপন রেখেছিলেন। এখন আমাকে কী করতে হবে? ভিক্ষুগণ এই বিষয়টি ভগবানকে অবগত করলেন। (ভগবান বললেন) তাহলে হে ভিক্ষুগণ, সংঘ উদায়ী ভিক্ষুকে মানত্ত ব্রত পালন শেষে আহ্বানার্হ অবস্থায় ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় মূলেপ্রতিকর্ষণ করে পূর্ব-আপত্তির সঙ্গে সমোধান পরিবাস দিয়ে ছয় রাত্রি মানত্ত প্রদান করুক। ভিক্ষুগণ এভাবে মূলেপ্রতিকর্ষণ করতে হবে...।

হে ভিক্ষুগণ, এভাবেই পূর্বের আপত্তির সঙ্গে সমোধান পরিবাস দিতে হবে...।

হে ভিক্ষুগণ, এভাবেই ছয় রাত্রি মানত্ত দিতে হবে...।

সিদ্ধান্ত ঘোষণা : সংঘ কর্তৃক উদায়ী ভিক্ষুকে মানত্ত পালন শেষে আহ্বানার্হ অবস্থায় ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় ছয় রাত্রি মানত্ত প্রদান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

পক্ষকাল গোপন রাখা আহ্বান
১৩২. তিনি মানত্ত পালন শেষ করে ভিক্ষুগণ বললেন, বন্ধু, আমি ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছিলাম, আর সেটা পক্ষকাল পর্যন্ত গোপন রেখেছিলাম... (বর্তমানে) আমি মানত্ত ব্রত পালন শেষ করেছি। এখন আমাকে কী করতে হবে? ভিক্ষুগণ এই বিষয়টি ভগবানকে অবগত করলেন। (ভগবান বললেন) তাহলে হে ভিক্ষুগণ, সংঘ উদায়ী ভিক্ষুকে আহ্বান করুক। ভিক্ষুগণ, এভাবে আহ্বান করতে হবে :

হে ভিক্ষুগণ, সেই উদায়ী ভিক্ষুকে প্রথমেই সংঘের কাছে উপস্থিত হয়ে উত্তরাসঙ্গ একাংশ করে বয়োজ্যেষ্ঠ ভিক্ষুগণকে বন্দনা করতে হবে। এরপর উৎকুটিকভাবে বসে দু’হাত অঞ্জলিবদ্ধ করে এরূপ বলতে হবে : ভন্তে, আমি ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছিলাম, আর সেটা পক্ষকাল গোপন রেখেছিলাম। তদ্ধেতু আমি সংঘের সকাশে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে পক্ষকাল গোপন রাখায় পনেরো দিনের জন্য পরিবাস প্রার্থনা করেছিলাম। সংঘও আমাকে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে পক্ষকাল গোপন রাখায় পনেরো দিনের জন্য পরিবাস প্রদান করেছিলেন। পরিবাস ব্রত পালনের সময় আমি আবারও ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছিলাম, আর সেটা পাঁচ দিন গোপন রেখেছিলাম। অমনি আমি সংঘের সকাশে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে পাঁচ দিন গোপন রাখায় মূলেপ্রতিকর্ষণ প্রার্থনা করেছিলাম। সংঘও আমাকে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় মূলেপ্রতিকর্ষণ করেছিলেন। আমি পরিবাস পালনের সময় পুনঃ ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে পাঁচ দিন গোপন রেখেছিলাম। অমনি সংঘের কাছে পরিবাস পালনের সময় পুনঃ ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় পূর্ব-আপত্তির সঙ্গে সমোধান পরিবাস প্রার্থনা করেছিলাম। সংঘও আমাকে পরিবাস পালনের সময় পুনঃ ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় পূর্ব-আপত্তির সঙ্গে সমোধান পরিবাস প্রদান করেছিলেন। আমি পরিবাস পালন শেষে মানত্তযোগ্য হয়ে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছিলাম, সেটা পাঁচ দিন গোপন রেখেছিলাম। তদ্ধেতু আমি সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় মূলেপ্রতিকর্ষণ প্রার্থনা করেছিলাম। সংঘও আমাকে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে পাঁচ দিন গোপন রাখায় মূলেপ্রতিকর্ষণ করেছিলেন। আমি সংঘের কাছে পরিবাস পালনের সময় পুনঃ ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় পূর্ব-আপত্তির সঙ্গে সমোধান পরিবাস প্রার্থনা করেছিলাম। সংঘও আমাকে পরিবাস পালনের সময় পুনঃ ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় পূর্ব-আপত্তির সঙ্গে সমোধান পরিবাস প্রদান করেছিলেন। পরিবাস পালন শেষ করে আমি সংঘের কাছে তিনটি আপত্তির জন্য ছয় রাত্রি মানত্ত প্রার্থনা করেছিলাম। সংঘও আমাকে তিনটি আপত্তির জন্য ছয় রাত্রি মানত্ত প্রদান করেছিলেন। মানত্ত ব্রত পালনকালে আমি ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রেখেছিলাম। তজ্জন্য আমি সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় মূলেপ্রতিকর্ষণ প্রার্থনা করেছিলাম। সংঘও আমাকে ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে পাঁচ দিন গোপন রাখায় মূলেপ্রতিকর্ষণ করেছিলেন। আমি সংঘের কাছে পরিবাস পালনের সময় আবারও ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় পূর্ব-আপত্তির সঙ্গে সমোধান পরিবাস প্রার্থনা করেছিলাম। অতএব সংঘও আমাকে পরিবাস পালনের সময় আবারও ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় পূর্ব-আপত্তির সঙ্গে সমোধান পরিবাস প্রদান করেছিলেন। আমি পরিবাস পালন শেষ করে ইচ্ছাকৃতভাবে শুক্রপাত ঘটানো-জনিত পাঁচ দিন গোপন রাখা একটি আপত্তির জন্য ছয় রাত্রি মানত্ত প্রার্থনা করেছিলাম। সংঘও আমাকে ইচ্ছাকৃতভাবে শুক্রপাত ঘটানো-জনিত পাঁচ দিন গোপন রাখা একটি আপত্তির জন্য ছয় রাত্রি মানত্ত প্রদান করেছিলেন। মানত্ত পালন শেষ করে আহ্বানার্হ অবস্থায় আমি আবারও ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রেখেছিলাম। তদ্ধেতু আমি সংঘের কাছে পুনঃ ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় মূলেপ্রতিকর্ষণ প্রার্থনা করেছিলাম। সংঘও আমাকে পুনঃ ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় মূলেপ্রতিকর্ষণ করেছিলেন। অতঃপর আমি সংঘের কাছে পুনঃ ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়ে পাঁচ দিন গোপন রাখায় পূর্ব-আপত্তির সঙ্গে সমোধান পরিবাস প্রার্থনা করেছিলাম। সংঘও আমাকে পুনঃ ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় পূর্ব-আপত্তির সঙ্গে সমোধান পরিবাস প্রদান করেছিলেন। আমি পরিবাস পালন শেষ করে সংঘের কাছে ইচ্ছাকৃতভাবে শুক্রপাত ঘটানো-জনিত পাঁচ দিন গোপন রাখা একটি আপত্তির জন্য ছয় রাত্রি মানত্ত প্রার্থনা করছিলাম। তদ্ধেতু সংঘও আমাকে ইচ্ছাকৃতভাবে শুক্রপাত ঘটানো-জনিত পাঁচ দিন গোপন রাখা একটি আপত্তির জন্য ছয় রাত্রি মানত্ত প্রদান করেছিলেন। আমি মানত্ত ব্রত পালন করে, এখন সংঘের কাছে আহ্বান প্রার্থনা করছি।

দ্বিতীয়বার... তৃতীয়বার... আহ্বান প্রার্থনা করছি।

অমনি উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু বিষয়টি সংঘকে জ্ঞাপন করবেন।

১৩৩. প্রস্তাবনা স্থাপন : ভন্তে সংঘ, আমার বাক্য শ্রবণ করুন। এই উদায়ী ভিক্ষু ইচ্ছাকৃতভাবে শুক্রপাত ঘটানো-জনিত একটি আপত্তিপ্রাপ্ত হয়েছিলেন, আর সেটা পনেরো দিন গোপন রেখেছিলেন। তদ্ধেতু সংঘের সকাশে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পক্ষকাল গোপন রাখায় পনেরো দিনের জন্য পরিবাস প্রার্থনা করেছিলেন। সংঘও উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পক্ষকাল গোপন রাখায় পনেরো দিনের জন্য পরিবাস প্রদান করেছিলেন। পরিবাস পালনের সময় উদায়ী ভিক্ষু আবারও ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছিলেন; আর সেটা পাঁচ দিন গোপন রেখেছিলেন। তদ্ধেতু সংঘের সকাশে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় মূলেপ্রতিকর্ষণ প্রার্থনা করেছিলেন। সংঘও উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় মূলেপ্রতিকর্ষণ করেছিলেন। উদায়ী (এবারে) পরিবাস পালনের সময় পুনঃ ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রেখেছিলেন। অমনি সংঘের কাছে পরিবাস পালনের সময় পুনঃ ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় পূর্ব-আপত্তির সঙ্গে সমোধান পরিবাস প্রার্থনা করেছিলেন। সংঘ উদায়ী ভিক্ষুকে পরিবাস পালনের সময় পুনঃ ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় পূর্ব-আপত্তির সঙ্গে সমোধান পরিবাস প্রদান করেছিলেন। পরিবাস পালন শেষে মানত্তযোগ্য হয়ে উদায়ী ভিক্ষু পুনঃ ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়েছিলেন, আর সেটা পাঁচ দিন গোপন রেখেছিলেন। অতএব সংঘের কাছে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় মূলেপ্রতিকর্ষণ প্রার্থনা করেছিলেন। সংঘও উদায়ী ভিক্ষুকে ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় মূলেপ্রতিকর্ষণ করেছিলেন। উদায়ী ভিক্ষু সংঘের কাছে পরিবাস পালনের সময় পুনঃ ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় পূর্ব-আপত্তির সঙ্গে সমোধান পরিবাস প্রার্থনা করেছিলাম। সংঘও উদায়ী ভিক্ষুকে পরিবাস পালনের সময় পুনঃ ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় পূর্ব-আপত্তির সঙ্গে সমোধান পরিবাস প্রদান করেছিলেন। পরিবাস পালন শেষ করে উদায়ী ভিক্ষু আবারও ইচ্ছাকৃতভাবে শুক্রপাত ঘটানো-জনিত পাঁচ দিন গোপন রাখা একটি আপত্তির জন্য ছয় রাত্রি মানত্ত প্রার্থনা করেছিলেন। অতএব সংঘও উদায়ী ভিক্ষুকে পরিবাস পালন শেষ করে আবারও ইচ্ছাকৃতভাবে শুক্রপাত ঘটানো-জনিত পাঁচ দিন গোপন রাখা একটি আপত্তির জন্য ছয় রাত্রি মানত্ত প্রদান করেছিলেন। মানত্ত পালন শেষ করে আহ্বানার্হ অবস্থায় উদায়ী ভিক্ষু আবারও ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রেখেছিলেন। তদ্ধেতু তিনি সংঘের কাছে পুনঃ ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় মূলেপ্রতিকর্ষণ প্রার্থনা করেছিলেন। সংঘও উদায়ী ভিক্ষুকে পুনঃ ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় মূলেপ্রতিকর্ষণ করেছিলেন। অতঃপর তিনি সংঘের কাছে পুনঃ ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় পূর্ব-আপত্তির সঙ্গে সমোধান পরিবাস প্রার্থনা করেছিলেন। সংঘও উদায়ী ভিক্ষুকে পুনঃ ইচ্ছাকৃতভাবে শুক্রপাত ঘটানো-জনিত একটি আপত্তি প্রাপ্ত হয়ে পাঁচ দিন গোপন রাখায় পূর্ব-আপত্তির সঙ্গে সমোধান পরিবাস প্রদান করেছিলেন। পরিবাস পালন শেষ করে তিনি আবারও ইচ্ছাকৃতভাবে শুক্রপাত ঘটানো-জনিত পাঁচ দিন গোপন রাখা একটি আপত্তির জন্য ছয় রাত্রি মানত্ত প্রার্থনা করেছিলেন। অতএব সংঘও উদায়ী ভিক্ষুকে পরিবাস পালন শেষে আবারও ইচ্ছাকৃতভাবে শুক্রপাত ঘটানো-জনিত পাঁচ দিন গোপন রাখা একটি আপত্তির জন্য ছয় রাত্রি মানত্ত প্রদান করেছিলেন। তিনি এখন মানত্ত ব্রত পালন শেষ করে সংঘের কাছে আহ্বান প্রার্থনা করছেন। সংঘের যদি উপযুক্ত সময় মনে হয়, তাহলে সংঘ উদায়ী ভিক্ষুকে আহ্বান করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই উদায়ী ভিক্ষু ইচ্ছাকৃতভাবে শুক্রপাত ঘটানো-জনিত... তিনি এখন মানত্ত ব্রত পালন শেষ করে সংঘের কাছে আহ্বান প্রার্থনা করছেন। সংঘ উদায়ী ভিক্ষুকে মানত্ত ব্রত পালন শেষ করে আহ্বান করছেন। যেই আয়ুষ্মান উদায়ী ভিক্ষুকে আহ্বান করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

আমি দ্বিতীয়বার এ বিষয়ে বলছি... করতে পারেন।

আমি দ্বিতীয়বার এ বিষয়ে বলছি... করতে পারেন।

সিদ্ধান্ত ঘোষণা : সংঘ কর্তৃক উদায়ী ভিক্ষুকে আহ্বান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

শুক্রপাত ঘটানো-জনিত দণ্ডবিধান সমাপ্ত।


 

২. পরিবাস
অগ্ঘসমোধান পরিবাস
১৩৪. সেই সময় জনৈক বহুসংখ্যক সংঘাদিশেষ আপত্তি প্রাপ্ত হয়েছিলেন। তন্মধ্যে একটি আপত্তি এক দিন গোপন রেখেছিলেন; একটি আপত্তি দুই দিন গোপন রেখেছিলেন; একটি আপত্তি তিন দিন গোপন রেখেছিলেন; একটি আপত্তি চার দিন গোপন রেখেছিলেন; একটি আপত্তি পাঁচ দিন গোপন রেখেছিলেন; একটি আপত্তি ছয় দিন গোপন রেখেছিলেন; একটি আপত্তি সাত দিন গোপন রেখেছিলেন; একটি আপত্তি আট দিন গোপন রেখেছিলেন; একটি আপত্তি নয় দিন গোপন রেখেছিলেন; একটি আপত্তি দশ দিন গোপন রেখেছিলেন। তিনি ভিক্ষুগণকে বললেন, বন্ধু, আম বহুসংখ্যক সংঘাদিশেষ আপত্তি প্রাপ্ত হয়েছি। তন্মধ্যে একটি আপত্তি এক দিন... দশ দিন গোপন রেখেছি। এখন আমাকে কী করতে হবে? ভিক্ষুগণ ভগবানকে এই বিষয়টি অবগত করলেন। (ভগবান বললেন) তাহলে হে ভিক্ষুগণ, সংঘ সেই ভিক্ষুকে সেই আপত্তিগুলোর মধ্যে যেই আপত্তিটি দশ দিন পর্যন্ত গোপন রেখেছিল, তার যোগ্য সমোধান পরিবাস প্রদান করুক। ভিক্ষুগণ, এভাবে প্রদান করতে হবে :

হে ভিক্ষুগণ, প্রথমেই সেই ভিক্ষুকে সংঘের কাছে উপস্থিত হয়ে উত্তরাসঙ্গ একাংশ করে বয়োজ্যেষ্ঠ ভিক্ষুগণকে বন্দনা করতে হবে। এরপর উৎকুটিকভাবে বসে দু’হাত অঞ্জলিবদ্ধ করে এরূপ বলতে হবে : ভন্তে, আমি বহুসংখ্যক সংঘাদিশেষ আপত্তি প্রাপ্ত হয়েছি। তন্মধ্যে একটি আপত্তি এক দিন গোপন রেখেছি, একটি আপত্তি... দশ দিন গোপন রেখেছি। ভন্তে, এখন আমি সেই আপত্তিগুলোর মধ্যে যেই আপত্তিটি দশ দিন গোপন রেখেছি, তার যোগ্য সমোধান পরিবাস প্রার্থনা করছি। দ্বিতীয়বার... তৃতীয়বার... প্রার্থনা করছি।

অমনি উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু বিষয়টি সংঘকে জ্ঞাপন করবেন।

১৩৫. প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই অমুক নামের ভিক্ষু বহুসংখ্যক সংঘাদিশেষ আপত্তি প্রাপ্ত হয়েছিলেন। তন্মধ্যে একটি আপত্তি এক দিন গোপন রেখেছিলেন; কোনোটি দুই দিন... দশ দিন গোপন রেখেছিলেন। তিনি সংঘের কাছে সেই আপত্তিগুলোর মধ্যে যেই আপত্তিটি দশ দিন গোপন রেখেছিলেন, তার যোগ্য সমোধান পরিবাস প্রার্থনা করছেন। এখন সংঘের যদি উপযুক্ত সময় মনে হয়, তাহলে সংঘ অমুক নামের ভিক্ষুকে সেই আপত্তিগুলোর মধ্যে যেই আপত্তিটি দশ দিন গোপন রেখেছিলেন, তার যোগ্য সমোধান পরিবাস প্রদান করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই অমুক নামের ভিক্ষু বহুসংখ্যক সংঘাদিশেষ আপত্তি প্রাপ্ত হয়েছিলেন। তন্মধ্যে একটি আপত্তি এক দিন গোপন রেখেছিলেন, একটি আপত্তি দুই দিন... দশ দিন গোপন রেখেছিলেন। তিনি সংঘের কাছে সেই আপত্তিগুলোর মধ্যে যেই আপত্তিটি দশ দিন গোপন রেখেছিলেন, তার যোগ্য সমোধান পরিবাস প্রার্থনা করছেন। এখন সংঘ অমুক নামের ভিক্ষুকে সেই আপত্তিগুলোর মধ্যে যেই আপত্তিটি দশ দিন গোপন রেখেছিলেন তার যোগ্য সমোধান পরিবাস প্রদান করছেন। যেই আয়ুষ্মান অমুক নামের ভিক্ষুকে সেই আপত্তিগুলোর মধ্যে যেই আপত্তিটি দশ দিন গোপন রেখেছিলেন, তার যোগ্য সমোধান পরিবাস প্রদান করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

আমি দ্বিতীয়বার এ বিষয়ে বলছি। ভন্তে সংঘ... করতে পারেন।

আমি তৃতীয়বার এ বিষয়ে বলছি। ভন্তে সংঘ... করতে পারেন।

সিদ্ধান্ত ঘোষণা : সংঘ কর্তৃক অমুক নামের ভিক্ষুকে সেই আপত্তিগুলোর মধ্যে যেই আপত্তিটি দশ দিন গোপন রেখেছিলেন, তার যোগ্য সমোধান পরিবাস প্রদান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

সবচেয়ে দীর্ঘ বা বেশিদিন গোপন রাখা অগ্ঘসমোধান
১৩৬. সেই সময় জনৈক ভিক্ষু বহুসংখ্যক সংঘাদিশেষ আপত্তি প্রাপ্ত হয়েছিলেন। তন্মধ্যে একটি আপত্তি এক দিন গোপন রেখেছিলেন; দুটি আপত্তি দুই দিন গোপন রেখেছিলেন; তিনটি আপত্তি তিন দিন গোপন রেখেছিলেন; চারটি আপত্তি চার দিন গোপন রেখেছিলেন; পাঁচটি আপত্তি পাঁচ দিন গোপন রেখেছিলেন; ছয়টি আপত্তি ছয় দিন গোপন রেখেছিলেন; সাতটি আপত্তি সাত দিন গোপন রেখেছিলেন; আটটি আপত্তি আট দিন গোপন রেখেছিলেন; নয়টি আপত্তি নয় দিন গোপন রেখেছিলেন; দশটি আপত্তি দশ দিন গোপন রেখেছিলেন। (এমতাবস্থায়) তিনি ভিক্ষুগণকে বললেন, বন্ধু, আমি বহুসংখ্যক সংঘাদিশেষ আপত্তি প্রাপ্ত হয়েছি। তন্মধ্যে একটি আপত্তি এক দিন... দশ দিন গোপন রেখেছি। এখন আমাকে কী করতে হবে? ভিক্ষুগণ ভগবানকে এই বিষয়টি অবগত করলেন। (ভগবান বললেন) তাহলে হে ভিক্ষুগণ, সংঘ সেই ভিক্ষুকে সেসব আপত্তির মধ্যে যেই আপত্তিটি সবচেয়ে বেশিদিন গোপন রেখেছিল তার যোগ্য সমোধান পরিবাস প্রদান করুক। ভিক্ষুগণ, এভাবে প্রদান করতে হবে :

হে ভিক্ষুগণ, প্রথমেই সেই ভিক্ষুকে সংঘের কাছে উপস্থিত হয়ে উত্তরাসঙ্গ একাংশ করে বয়োজ্যেষ্ঠ ভিক্ষুগণকে বন্দনা করতে হবে। এরপর উৎকুটিকভাবে বসে দু’হাত অঞ্জলিবদ্ধ করে এরূপ বলতে হবে : ভন্তে, আমি বহুসংখ্যক সংঘাদিশেষ আপত্তি প্রাপ্ত হয়েছিলাম। তন্মধ্যে একটি আপত্তি এক দিন... দশ দিন গোপন রেখেছিলাম। ভন্তে, এখন আমি সংঘের কাছে সেসব আপত্তির মধ্যে যেই আপত্তিটি সবচেয়ে বেশিদিন গোপন রেখেছিলাম, তার যোগ্য সমোধান পরিবাস প্রার্থনা করছি। দ্বিতীয়বার... তৃতীয়বার... প্রার্থনা করছি।

অমনি উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু বিষয়টি সংঘকে জ্ঞাপন করবেন।

১৩৭. প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই অমুক নামের ভিক্ষু বহুসংখ্যক সংঘাদিশেষ আপত্তি প্রাপ্ত হয়েছিলেন। তন্মধ্যে একটি আপত্তি এক দিন গোপন রেখেছিলেন... দশটি আপত্তি দশ দিন গোপন রেখেছিলেন। তিনি সংঘের কাছে সেসব আপত্তির মধ্যে যেই আপত্তিটি সবচেয়ে বেশিদিন গোপন রেখেছিলেন, তার যোগ্য সমোধান পরিবাস প্রার্থনা করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই অমুক নামের ভিক্ষু বহুসংখ্যক সংঘাদিশেষ আপত্তি প্রাপ্ত হয়েছেন। তন্মধ্যে একটি আপত্তি এক দিন গোপন রেখেছিলেন... দশটি আপত্তি দশ দিন গোপন রেখেছিলেন। তিনি সংঘের কাছে সেসব আপত্তির মধ্যে যেই আপত্তিটি সবচেয়ে বেশিদিন গোপন রেখেছিলেন, তার যোগ্য সমোধান পরিবাস প্রার্থনা করছেন। এখন সংঘ অমুক নামের ভিক্ষুকে সেসব আপত্তির মধ্যে যেই আপত্তিটি সবচেয়ে বেশিদিন গোপন রেখেছিলেন, তার যোগ্য সমোধান পরিবাস প্রদান করছেন। যেই আয়ুষ্মান অমুক নামের ভিক্ষুকে সেসব আপত্তির মধ্যে যেই আপত্তিটি সবচেয়ে বেশিদিন গোপন রেখেছিলেন, তার যোগ্য সমোধান পরিবাস প্রদান করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

আমি দ্বিতীয়বার এ বিষয়ে বলছি। ভন্তে সংঘ... করতে পারেন।

আমি তৃতীয়বার এ বিষয়ে বলছি। ভন্তে সংঘ... করতে পারেন।

সিদ্ধান্ত ঘোষণা : সংঘ কর্তৃক অমুক নামের ভিক্ষুকে সেসব আপত্তির মধ্যে যেই আপত্তিটি বেশিদিন গোপন রেখেছিলেন, তার যোগ্য সমোধান পরিবাস প্রদান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

দুই মাস পরিবাস
১৩৮. সেই সময়ে জনৈক ভিক্ষু দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছিলেন। তখন তার মনে এরূপ চিন্তা উৎপন্ন হলো : আমি দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছিলাম। এখন আমি সংঘের কাছে কেবল একটি আপত্তির জন্য দুই মাস গোপন রাখার দায়ে দুই মাসের পরিবাস প্রার্থনা করব। তিনি সংঘের কাছে কেবল একটি আপত্তির জন্য দুই মাস গোপন রাখার দায়ে দুই মাসের পরিবাস প্রার্থনা করলেন। সংঘও তাকে কেবল একটি আপত্তির জন্য দুই মাস গোপন রাখার দায়ে দুই মাস পরিবাস প্রদান করলেন। পরিবাস পালনের সময় তার চিত্তে লজ্জানুভব বা সচ্চরিত্রতা উৎপন্ন হলো : আরে, আমি তো দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছিলাম। অথচ আমার মনে এ চিন্তা উদয় হয়েছিল : আমি দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছি। এখন আমি সংঘের কাছে কেবল একটি আপত্তির জন্য দুই মাস গোপন রাখার দায়ে দুই মাসের পরিবাস প্রার্থনা করব। তদ্ধেতু আমি সংঘের কাছে কেবল একটি আপত্তির জন্য দুই মাস গোপন রাখার দায়ে দুই মাসের পরিবাস প্রার্থনা করেছিলাম। সংঘও আমাকে কেবল... পরিবাস প্রদান করেছিলেন। তবে পরিবাস পালনের সময় আমার মনে লজ্জানুভব হলো : বেশ, এখন আমি সংঘের কাছে অপর (তথা বাকি) আপত্তিটির জন্যও দুই মাস গোপন রাখার দায়ে দুই মাস পরিবাস প্রার্থনা করব।

তিনি ভিক্ষুগণকে বললেন, বন্ধু, আমি দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছিলাম। তখন আমার মনে এরূপ চিন্তা উদয় হয়েছিল... পরিবাস পালনের সময় আমার চিত্তে লজ্জানুভব উৎপন্ন হলো : আরে, আমি তো দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছিলাম। অথচ আমার মনে এ চিন্তা উদয় হয়েছিল... পরিবাস প্রার্থনা করেছিলেন। তবে পরিবাস পালনের সময় আমার মনে লজ্জানুভব হলো : বেশ, এখন আমি সংঘের কাছে অপর আপত্তিটির জন্যও দুই মাস গোপন রাখার দায়ে দুই মাস পরিবাস প্রার্থনা করব। এখন আমাকে কী করতে হবে? ভিক্ষুগণ ভগবানকে এই বিষয়টি অবগত করলেন। (ভগবান বললেন) তাহলে হে ভিক্ষুগণ, সংঘ সেই ভিক্ষুকে অপর আপত্তিটির জন্য দুই মাস গোপন রাখার দায়ে দুই মাস পরিবাস প্রদান করুক। ভিক্ষুগণ, এভাবে করতে হবে :

হে ভিক্ষুগণ, প্রথমেই সেই ভিক্ষুকে সংঘের কাছে উপস্থিত হয়ে উত্তরাসঙ্গ একাংশ করে বয়োজ্যেষ্ঠ ভিক্ষুগণকে বন্দনা করতে হবে। এরপর উৎকুটিকভাবে বসে দুহাত অঞ্জলিবদ্ধ করে এরূপ বলতে হবে : ভন্তে, আমি দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছিলাম। তখন আমার মনে এরূপ চিন্তা উদয় হয়েছিল... পরিবাস পালনের সময় আমার চিত্তে লজ্জানুভব উৎপন্ন হলো : আরে, আমি তো দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছিলাম। অথচ আমার মনে এ চিন্তা উদয় হয়েছিল... পরিবাস প্রদান করেছিলেন। তবে পরিবাস পালনের সময় আমার মনে লজ্জানুভব হলো : বেশ, এখন আমি সংঘের কাছে অপর আপত্তিটির জন্যও দুই মাস গোপন রাখার দায়ে দুই মাস পরিবাস প্রার্থনা করব। সুতরাং ভন্তে, আমি সংঘের কাছে অপর আপত্তিটির জন্যও দুই মাস গোপন রাখার দায়ে দুই মাস পরিবাস প্রার্থনা করছি। দ্বিতীয়বার... তৃতীয়বার... প্রার্থনা করছি।

অমনি উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু বিষয়টি সংঘকে জ্ঞাপন করবেন।

১৩৯. প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই অমুক নামের ভিক্ষু দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছিলেন। তখন তার মনে এরূপ চিন্তা উদয় হয়েছিল : আমি দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছি। এখন আমি সংঘের কাছে কেবল একটি আপত্তির জন্য দুই মাস গোপন রাখার দায়ে দুই মাস পরিবাস প্রার্থনা করব। তিনি সংঘের কাছে কেবল একটি আপত্তির জন্য দুই মাস গোপন রাখার দায়ে দুই মাস পরিবাস প্রার্থনা করেছিলেন। সংঘও অমুক ভিক্ষুকে কেবল একটি আপত্তির জন্য দুই মাস গোপন রাখার দায়ে দুই মাস পরিবাস প্রদান করেছিলেন। পরিবাস পালনের সময় তার মনে লজ্জানুভব উৎপন্ন হলো : আরে, আমি তো দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছিলাম। অথচ আমার মনে এ চিন্তা উদয় হয়েছিল : আমি দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছি। এখন আমি সংঘের কাছে কেবল একটি আপত্তির জন্য দুই মাস গোপন করার দায়ে দুই মাস পরিবাস প্রার্থনা করব। তাই আমি সংঘের কাছে কেবল একটি আপত্তির জন্য দুই মাস গোপন রাখার দায়ে দুই মাস পরিবাস প্রার্থনা করেছিলাম। সংঘও আমাকে কেবল একটি আপত্তির জন্য দুই মাস গোপন রাখার দায়ে দুই মাস পরিবাস প্রদান করেছিলেন। তবে পরিবাস পালনের সময় আমার মনে লজ্জানুভব হয়, বেশ, এখন আমি সংঘের কাছে অপর আপত্তিটির জন্যও দুই মাস গোপন রাখার দায়ে দুই মাস পরিবাস প্রার্থনা করব। এখন তিনি সংঘের কাছে অপর আপত্তিটির জন্যও দুই মাস গোপন রাখার দায়ে দুই মাস পরিবাস প্রার্থনা করছেন। সংঘের যদি উপযুক্ত সময় মনে হয়, তাহলে সংঘ অমুক নামের ভিক্ষুকে অপর আপত্তিটির জন্যও দুই মাস গোপন রাখার দায়ে দুই মাস পরিবাস প্রদান করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই অমুক নামের ভিক্ষু দুটি... দায়ে দুই মাস পরিবাস প্রার্থনা করছেন। সংঘ এখন অমুক নামের ভিক্ষুকে অপর আপত্তিটির জন্য দুই মাস গোপন রাখার দায়ে দুই মাস পরিবাস প্রদান করছেন। যেই আয়ুষ্মান অমুক নামের ভিক্ষুকে অপর আপত্তিটির জন্য দুই মাস গোপন রাখার দায়ে দুই মাস পরিবাস প্রদান করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

আমি দ্বিতীয়বার এ বিষয়ে বলছি। ভন্তে সংঘ... করতে পারেন।

আমি তৃতীয়বার এ বিষয়ে বলছি। ভন্তে সংঘ... করতে পারেন।

সিদ্ধান্ত ঘোষণা : সংঘ কর্তৃক অমুক নামের ভিক্ষুকে অপর আপত্তিটির জন্য দুই মাস গোপন রাখার দায়ে দুই মাস পরিবাস প্রদান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

দুই মাস পরিবাস পালনের বিধি
১৪০. হে ভিক্ষুগণ, (এ সম্বন্ধে) কোনো ভিক্ষু দুটি সংঘাদিশেষ আপত্তি প্রাপ্ত হয়ে দুই মাস গোপন রাখে। তখন তার মনে এ চিন্তা উৎপন্ন হয় : আমি দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছিলাম। এখন আমি সংঘের কাছে কেবল একটি আপত্তির জন্য দুই মাস গোপন রাখার দায়ে দুই মাস পরিবাস প্রার্থনা করব। এই ভেবে সে সংঘের কাছে কেবল একটি আপত্তির জন্য দুই মাস গোপন রাখার দায়ে দুই মাস পরিবাস প্রার্থনা করে। সংঘও তাকে কেবল একটি আপত্তির জন্য দুই মাস গোপন রাখার দায়ে দুই মাস পরিবাস প্রদান করে। পরিবাস পালনের সময় তার মনে লজ্জানুভব হলো : আরে, আমি তো দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছিলাম। অথচ আমার মনে এরূপ চিন্তা উদয় হয়েছিল : আমি দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছিলাম। এখন আমি সংঘের কাছে কেবল একটি আপত্তির জন্য দুই মাস গোপন রাখার দায়ে দুই মাস পরিবাস প্রার্থনা করব। এই ভেবে আমি সংঘের কাছে কেবল একটি আপত্তির জন্য দুই মাস গোপন রাখার দায়ে দুই মাস পরিবাস প্রার্থনা করি। সংঘও আমাকে কেবল একটি আপত্তির জন্য দুই মাস গোপন রাখার দায়ে দুই মাস পরিবাস প্রদান করেন। তবে পরিবাস পালনের সময় আমার মনে লজ্জানুভব হলো : বেশ, এখন আমি সংঘের কাছে অপর আপত্তিটির জন্যও দুই মাস গোপন রাখার দায়ে দুই মাস পরিবাস প্রার্থনা করব। অতএব সেই ভিক্ষু সংঘের কাছে অপর আপত্তিটির জন্যও দুই মাস গোপন রাখার দায়ে দুই মাস পরিবাস প্রার্থনা করে। সংঘও তাকে অপর আপত্তিটির জন্যও দুই মাস গোপন রাখার দায়ে দুই মাস পরিবাস প্রদান করে। হে ভিক্ষুগণ, সেই ভিক্ষুকে তদনুযায়ী দুই মাস পরিবাস পালন করতে হবে।

১৪১. হে ভিক্ষুগণ, (এ সম্বন্ধে) কোনো ভিক্ষু দুটি সংঘাদিশেষ আপত্তিপ্রাপ্ত হয়ে দুই মাস গোপন রাখে। তন্মধ্যে সে একটি আপত্তি বিষয়ে জানে, একটি আপত্তি বিষয়ে জানে না। সে সংঘের কাছে যেই আপত্তি সম্বন্ধে জানে সেই আপত্তিটি দুই মাস গোপন রাখার জন্য দুই মাস পরিবাস প্রার্থনা করে। সংঘও তাকে সেই আপত্তিটি দুই মাস গোপন রাখার জন্য দুই মাস পরিবাস প্রদান করে। সে পরিবাস পালনের সময় অপর আপত্তি সম্বন্ধে জানতে পারে। তখন তার মনে এরূপ চিন্তা উৎপন্ন হয় : আমি দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছিলাম। তন্মধ্যে একটি আপত্তি বিষয়ে বা সম্বন্ধে জানি, একটি আপত্তি সম্বন্ধে জানি না। তখন আমি সংঘের কাছে যেই আপত্তি সম্বন্ধে জানি সেই আপত্তিটি দুই মাস গোপন রাখায় দুই মাস পরিবাস প্রার্থনা করি। সংঘও আমাকে যেই আপত্তি সম্বন্ধে জানি, সেই আপত্তিটি দুই মাস গোপন রাখায় দুই মাস পরিবাস প্রদান করেন। পরিবাস পালনের সময় আমি অপর আপত্তি সম্বন্ধেও জানতে পারি। কাজেই এখন আমি সংঘের কাছে অপর আপত্তিটি দুই মাস গোপন রাখার জন্যও দুই মাস পরিবাস প্রার্থনা করব। এই ভেবে সে সংঘের কাছে অপর আপত্তিটি দুই মাস রাখার জন্যও দুই মাস পরিবাস প্রার্থনা করে। তদ্ধেতু সংঘও তাকে অপর আপত্তিটি দুই মাস গোপন করার জন্যও দুই মাস পরিবাস প্রদান করে। হে ভিক্ষুগণ, সেই ভিক্ষুকে তদনুযায়ী দুই মাস পরিবাস পালন করতে হবে।

১৪২. হে ভিক্ষুগণ, কোনো ভিক্ষু দুটি সংঘাদিশেষ আপত্তি প্রাপ্ত হয়ে দুই মাস গোপন রাখে। তন্মধ্যে একটি আপত্তি স্মরণ করতে পারে, একটি আপত্তি স্মরণ করতে পারে না। সে সংঘের কাছে যেই আপত্তিটি স্মরণ করতে পারে সেই আপত্তিটি দুই মাস গোপন রাখার জন্য দুই মাস পরিবাস প্রার্থনা করে। সংঘও তাকে সেই আপত্তিটি দুই মাস গোপন রাখার জন্য দুই মাস পরিবাস প্রদান করে। সে পরিবাস পালনের সময় অপর আপত্তি স্মরণ করতে পারে। তখন তার মনে এরূপ চিন্তা উৎপন্ন হয় : আমি দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছিলাম। তন্মধ্যে একটি আপত্তি স্মরণ করতে পারি, একটি আপত্তি স্মরণ করতে পারি না। তখন আমি সংঘের কাছে যেই আপত্তি স্মরণ করতে পারি সেই আপত্তিটি দুই মাস গোপন রাখায় দুই মাস পরিবাস প্রার্থনা করি। সংঘও আমাকে যেই আপত্তি স্মরণ করতে পারি, সেই আপত্তিটি দুই মাস গোপন রাখায় দুই মাস পরিবাস প্রদান করেন। পরিবাস পালনের সময় আমি অপর আপত্তিও স্মরণ করতে পারি। কাজেই এখন আমি সংঘের কাছে অপর আপত্তিটি দুই মাস গোপন রাখার জন্যও দুই মাস পরিবাস প্রার্থনা করব। এই ভেবে সে সংঘের কাছে অপর আপত্তিটি দুই মাস রাখার জন্যও দুই মাস পরিবাস প্রার্থনা করে। তদ্ধেতু সংঘও তাকে অপর আপত্তিটি দুই মাস গোপন করার জন্যও দুই মাস পরিবাস প্রদান করে। হে ভিক্ষুগণ, সেই ভিক্ষুকে তদনুযায়ী দুই মাস পরিবাস পালন করতে হবে।

১৪৩. হে ভিক্ষুগণ, কোনো ভিক্ষু দুটি সংঘাদিশেষ আপত্তি প্রাপ্ত হয়ে দুই মাস গোপন রাখে। তন্মধ্যে একটি আপত্তি সম্বন্ধে সন্দেহমুক্ত, একটি আপত্তি সম্বন্ধে সন্দিগ্ধ। সে সংঘের কাছে যেই আপত্তি সম্বন্ধে সন্দেহমুক্ত সেই আপত্তিটি দুই মাস গোপন রাখার জন্য দুই মাস পরিবাস প্রার্থনা করে। সংঘও তাকে সেই আপত্তিটি দুই মাস গোপন রাখার জন্য দুই মাস পরিবাস প্রদান করে। সে পরিবাস পালনের সময় অপর আপত্তি সম্বন্ধে সন্দেহমুক্ত হয়। তখন তার মনে এরূপ চিন্তা উৎপন্ন হয় : আমি দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছিলাম। তন্মধ্যে একটি আপত্তি সম্বন্ধে সন্দেহমুক্ত, একটি আপত্তি সম্বন্ধে সন্দিগ্ধ। তখন আমি সংঘের কাছে যেই আপত্তি সম্বন্ধে সন্দেহমুক্ত, সেই আপত্তিটি দুই মাস গোপন রাখায় দুই মাস পরিবাস প্রার্থনা করি। সংঘও আমাকে যেই আপত্তি সম্বন্ধে সন্দেহমুক্ত, সেই আপত্তিটি দুই মাস গোপন রাখায় দুই মাস পরিবাস প্রদান করেন। পরিবাস পালনের সময় আমি অপর আপত্তি সম্বন্ধেও সন্দেহমুক্ত হই। কাজেই এখন আমি সংঘের কাছে অপর আপত্তিটি দুই মাস গোপন রাখার জন্যও দুই মাস পরিবাস প্রার্থনা করব। এই ভেবে সে সংঘের কাছে অপর আপত্তিটি দুই মাস রাখার জন্যও দুই মাস পরিবাস প্রার্থনা করে। তদ্ধেতু সংঘও তাকে অপর আপত্তিটি দুই মাস গোপন করার জন্যও দুই মাস পরিবাস প্রদান করে। হে ভিক্ষুগণ, সেই ভিক্ষুকে তদনুযায়ী দুই মাস পরিবাস পালন করতে হবে।

১৪৪. হে ভিক্ষুগণ, কোনো ভিক্ষু দুটি সংঘাদিশেষ আপত্তি প্রাপ্ত হয়ে দুই মাস গোপন রাখে। তন্মধ্যে সে একটি আপত্তি জেনে-শুনে গোপন রাখে, একটি আপত্তি না জেনে গোপন রাখে। (এমতাবস্থায়) সে সংঘের কাছে সেই দুটি আপত্তি দুই মাস গোপন রাখায় দুই মাস পরিবাস প্রার্থনা করে। সংঘও তাকে সেই দুটি আপত্তি দুই মাস গোপন রাখায় দুই মাস পরিবাস প্রদান করে। তার পরিবাস পালনের সময় বহুশ্রুত, আগমজ্ঞ, ধর্মধর, বিনয়ধর, মাতিকাধর, পণ্ডিত, বিজ্ঞ, মেধাবী, (পাপে) লজ্জী, সসংকোচ এবং শিক্ষাকামী অন্য একজন ভিক্ষু সেখানে এসে উপস্থিত হয়। তখন সে এরূপ বলে : বন্ধুগণ, এই ভিক্ষু কী আপত্তি প্রাপ্ত হয়েছেন? কী কারণে এই ভিক্ষু পরিবাস পালন করছেন? ভিক্ষুগণ উত্তরে বলে, বন্ধু, এই ভিক্ষু দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছেন। তন্মধ্যে একটি আপত্তি জেনে-শুনে গোপন রাখেন, একটি আপত্তি না জেনে গোপন রাখেন। তিনি সংঘের কাছে সেই দুটি আপত্তি দুই মাস গোপন রাখায় দুই মাস পরিবাস প্রার্থনা করেন। সংঘও তাকে সেই দুটি আপত্তি দুই মাস গোপন রাখায় দুই মাস পরিবাস প্রদান করেন। বন্ধু, এই ভিক্ষু সেই দুটি আপত্তি প্রাপ্ত হয়েছেন আর তজ্জন্য পরিবাস ব্রত পালন করছেন। অমনি সেই বিজ্ঞ ভিক্ষু বলে উঠে : বন্ধুগণ, যেই আপত্তিটি জেনে গোপন রাখা হয়, সেই আপত্তির জন্য পরিবাস প্রদান করলে ধর্মত তথা যথার্থ পরিবাস প্রদান করা হয়। যথার্থ পরিবাস প্রদান করার কারণে সে আপত্তিমুক্ত হয়। তবে বন্ধুগণ, যেই আপত্তিটি না জেনে গোপন রাখা হয়, সেই আপত্তির জন্য পরিবাস প্রদান করলে সেটা ধর্মত পরিবাস প্রদান করা হয় না। অযথার্থ পরিবাস প্রদান করার কারণে সে আপত্তিমুক্ত হয় না। বন্ধুগণ, সেই ভিক্ষু একটি আপত্তির জন্য শুধু মানত্তযোগ্য হয়।

১৪৫. হে ভিক্ষুগণ, কোনো ভিক্ষু দুটি সংঘাদিশেষ আপত্তি প্রাপ্ত হয়ে দুই মাস গোপন রাখে। তন্মধ্যে সে একটি আপত্তি স্মরণ করতে পারলেও গোপন রাখে, একটি আপত্তি স্মরণ করতে না পারায় গোপন রাখে। সে সংঘের কাছে সেই দুই মাস গোপিত দুটি আপত্তির জন্য দুই মাস পরিবাস প্রার্থনা করে। সংঘও তাকে সেই দুই মাস গোপিত দুটি আপত্তির জন্য দুই মাস পরিবাস প্রদান করে। তার পরিবাস পালনের সময় বহুশ্রুত, আগমজ্ঞ, ধর্মধর, বিনয়ধর, মাতিকাধর, পণ্ডিত, বিজ্ঞ, মেধাবী, (পাপে) লজ্জী, সসংকোচ এবং শিক্ষাকামী অন্য একজন ভিক্ষু সেখানে এসে উপস্থিত হয়। তখন সে এরূপ বলে, বন্ধুগণ, এই ভিক্ষু কী আপত্তি প্রাপ্ত হয়েছেন? কী কারণে এই ভিক্ষু পরিবাস পালন করছেন? ভিক্ষুগণ উত্তরে বলে, বন্ধু, এই ভিক্ষু দুটি সংঘাদিশেষ আপত্তি প্রাপ্ত হয়ে দুই মাস গোপন রাখেন। তন্মধ্যে তিনি একটি আপত্তি স্মরণ করতে পারলেও গোপন রাখেন, একটি আপত্তি স্মরণ করতে না পারায় গোপন রাখেন। এমতাবস্থায় তিনি সংঘের কাছে সেই দুই মাস গোপিত দুটি আপত্তির জন্য দুই মাস পরিবাস প্রার্থনা করেন। সংঘও তাকে সেই দুই মাস গোপিত দুটি আপত্তির জন্য দুই মাস পরিবাস প্রদান করেন। বন্ধু, এই ভিক্ষু সেই দুটি আপত্তি প্রাপ্ত হয়েছেন আর তজ্জন্য পরিবাস ব্রত পালন করছেন। অমনি সেই বিজ্ঞ ভিক্ষু বলে উঠে : বন্ধুগণ, যেই আপত্তিটি স্মরণ করতে পারলেও গোপন রাখা হয়, সেই আপত্তির জন্য পরিবাস প্রদান করলে ধর্মত পরিবাস প্রদান করা হয়। ধর্মত পরিবাস প্রদান করার কারণে সে আপত্তিমুক্ত হয়। তবে বন্ধুগণ, যেই আপত্তিটি না জেনে গোপন রাখা হয়, সেই আপত্তির জন্য পরিবাস প্রদান করলে সেটা ধর্মত পরিবাস প্রদান করা হয় না। অধর্মত পরিবাস প্রদান করার কারণে সে আপত্তিমুক্ত হয় না। বন্ধুগণ, সেই ভিক্ষু একটি আপত্তির জন্য শুধু মানত্তযোগ্য হয়।

১৪৬. হে ভিক্ষুগণ, কোনো ভিক্ষু দুটি সংঘাদিশেষ আপত্তি প্রাপ্ত হয়ে দুই মাস গোপন রাখে। তন্মধ্যে একটি আপত্তি সম্বন্ধে সন্দিগ্ধ না হয়ে গোপন রাখে, একটি আপত্তি সন্দিগ্ধ হয়ে গোপন রাখে। এমতাবস্থায় সে সংঘের কাছে দুই মাস গোপিত দুটি আপত্তির জন্য দুই মাস পরিবাস প্রার্থনা করে। সংঘও তাকে দুই মাস গোপিত দুটি আপত্তির জন্য দুই মাস পরিবাস প্রদান করে। তার পরিবাস পালনের সময় বহুশ্রুত, আগমজ্ঞ, ধর্মধর, বিনয়ধর, মাতিকাধর, পণ্ডিত, বিজ্ঞ, মেধাবী, (পাপে) লজ্জী, সসংকোচ এবং শিক্ষাকামী অন্য একজন ভিক্ষু সেখানে এসে উপস্থিত হয়। তখন সে এরূপ বলে, বন্ধুগণ, এই ভিক্ষু কী আপত্তি প্রাপ্ত হয়েছেন? কী কারণে এই ভিক্ষু পরিবাস পালন করছেন? ভিক্ষুগণ উত্তরে বলে, বন্ধু, এই ভিক্ষু দুটি সংঘাদিশেষ আপত্তি প্রাপ্ত হয়ে দুই মাস গোপন রাখেন। তন্মধ্যে একটি আপত্তি সন্দিগ্ধ না হয়ে গোপন রাখেন, একটি আপত্তি সন্দিগ্ধ হয়ে গোপন রাখেন। ফলে তিনি সংঘের কাছে সেই দুই মাস গোপিত দুটি আপত্তির জন্য দুই মাস পরিবাস প্রার্থনা করেন। সংঘ তাকে সেই দুই মাস গোপিত দুটি আপত্তির জন্য দুই মাস পরিবাস প্রদান করেন। বন্ধু, এই ভিক্ষু সেই দুটি আপত্তি প্রাপ্ত হয়েছেন আর তজ্জন্য পরিবাস ব্রত পালন করছেন। অমনি সেই বিজ্ঞ ভিক্ষু বলে উঠলো-বন্ধুগণ, যেই আপত্তিটি সন্দিগ্ধ না হয়ে গোপন রাখা হয়, সেই আপত্তির জন্য পরিবাস প্রদান করলে ধর্মত পরিবাস প্রদান করা হয়। ধর্মত পরিবাস প্রদান করার কারণে সে আপত্তিমুক্ত হয়। তবে বন্ধুগণ, যেই আপত্তিটি সন্দিগ্ধ হয়ে গোপন রাখা হয়, সেই আপত্তির জন্য পরিবাস প্রদান করলে সেটা ধর্মত পরিবাস প্রদান করা হয় না। অধর্মত পরিবাস প্রদান করার কারণে সে আপত্তিমুক্ত হয় না। বন্ধুগণ, সেই ভিক্ষু একটি আপত্তির জন্য শুধু মানত্তযোগ্য হয়।

১৪৭. সেই সময় জনৈক ভিক্ষু দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছিলেন। এমতাবস্থায় তার মনে এ চিন্তা উদয় হলো : আমি দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছি। তবে আমি এখন সংঘের কাছে দুই মাস গোপিত দুটি আপত্তির জন্য কেবল এক মাস পরিবাস প্রার্থনা করব। এই ভেবে তিনি সংঘের কাছে দুই মাস গোপিত দুটি আপত্তির জন্য কেবল এক মাস পরিবাস প্রার্থনা করলেন। সংঘও তাকে দুই মাস গোপিত দুটি আপত্তির জন্য কেবল এক মাস পরিবাস প্রদান করলেন। পরিবাস পালনের সময় তার মনে লজ্জানুভব উৎপন্ন হলো : আরে, আমি তো দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছিলাম। অথচ আমার মনে এ চিন্তা উদয় হয়েছিল : আমি দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছি। এখন আমি সংঘের কাছে দুই মাস গোপিত দুটি আপত্তির জন্য কেবল এক মাস পরিবাস প্রার্থনা করব। এই ভেবে আমি সংঘের কাছে দুই মাস গোপিত দুটি আপত্তির জন্য কেবল এক মাস পরিবাস প্রার্থনা করেছিলাম। সংঘও আমাকে দুই মাস গোপিত দুটি আপত্তির জন্য শুধু এক মাস পরিবাস প্রদান করেছিলেন। পরিবাস পালন করার সময় আমার মনে লজ্জানুভব হলো : তাহলে এবার আমি সংঘের কাছে দুই মাস গোপিত দুটি আপত্তির জন্য আরও এক মাস পরিবাস প্রার্থনা করব।

তিনি ভিক্ষুগণকে বললেন, বন্ধু, আমি দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছিলাম। এমতাবস্থায় আমার মনে এ চিন্তা উদয় হয়েছিল : আমি দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছিলাম। তবে আমি এখন সংঘের কাছে দুই মাস গোপিত দুটি আপত্তির জন্য কেবল এক মাস পরিবাস প্রার্থনা করব। এই ভেবে তিনি সংঘের কাছে দুই মাস গোপিত দুটি আপত্তির জন্য কেবল এক মাস পরিবাস প্রার্থনা করলেন। সংঘও তাকে দুই মাস গোপিত দুটি আপত্তির জন্য কেবল এক মাস পরিবাস প্রদান করলেন। পরিবাস পালনের সময় তার মনে লজ্জানুভব উৎপন্ন হলো : আরে, আমি তো দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছিলাম। অথচ আমার মনে এ চিন্তা উদয় হয়েছিল : আমি দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছি। এখন আমি সংঘের কাছে দুই মাস গোপিত দুটি আপত্তির জন্য কেবল এক মাস পরিবাস প্রার্থনা করব। এই ভেবে আমি সংঘের কাছে দুই মাস গোপিত দুটি আপত্তির জন্য কেবল এক মাস পরিবাস প্রার্থনা করেছিলাম। সংঘও আমাকে দুই মাস গোপিত দুটি আপত্তির জন্য শুধু এক মাস পরিবাস প্রদান করেছিলেন। পরিবাস পালন করার সময় আমার মনে লজ্জানুভব হলো : তাহলে এবার আমি সংঘের কাছে দুই মাস গোপিত দুটি আপত্তির জন্য আরও এক মাস পরিবাস প্রার্থনা করব।এখন আমাকে কী করতে হবে? ভিক্ষুগণ ভগবানকে এই বিষয়টি অবগত করলেন। (ভগবান বললেন) হে ভিক্ষুগণ, তাহলে সংঘ সেই ভিক্ষুকে দুই মাস গোপিত দুটি আপত্তির জন্য আরও এক মাস পরিবাস প্রদান করুক। ভিক্ষুগণ, এভাবে প্রদান করতে হবে :

হে ভিক্ষুগণ, প্রথমেই সেই ভিক্ষুকে সংঘের কাছে উপস্থিত হয়ে উত্তরাসঙ্গ একাংশ করে... এভাবে বলতে হবে : ভন্তে, আমি দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছিলাম। এমতাবস্থায় আমার মনে এ চিন্তা উদয় হয়েছিল : আমি দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছিলাম। তবে আমি এখন সংঘের কাছে দুই মাস গোপিত দুটি আপত্তির জন্য কেবল এক মাস পরিবাস প্রার্থনা করব। এই ভেবে তিনি সংঘের কাছে দুই মাস গোপিত দুটি আপত্তির জন্য কেবল এক মাস পরিবাস প্রার্থনা করলেন। সংঘও তাকে দুই মাস গোপিত দুটি আপত্তির জন্য কেবল এক মাস পরিবাস প্রদান করলেন। পরিবাস পালনের সময় তার মনে লজ্জানুভব উৎপন্ন হলো : আরে, আমি তো দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছিলাম। অথচ আমার মনে এ চিন্তা উদয় হয়েছিল : আমি দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছি। এখন আমি সংঘের কাছে দুই মাস গোপিত দুটি আপত্তির জন্য কেবল এক মাস পরিবাস প্রার্থনা করব। এই ভেবে আমি সংঘের কাছে দুই মাস গোপিত দুটি আপত্তির জন্য কেবল এক মাস পরিবাস প্রার্থনা করেছিলাম। সংঘও আমাকে দুই মাস গোপিত দুটি আপত্তির জন্য শুধু এক মাস পরিবাস প্রদান করেছিলেন। পরিবাস পালন করার সময় আমার মনে লজ্জানুভব হলো : তাহলে এবার আমি সংঘের কাছে দুই মাস গোপিত দুটি আপত্তির জন্য আরও এক মাস পরিবাস প্রার্থনা করব। অতএব ভন্তে, আমি এখন সংঘের কাছে দুই মাস গোপিত দুটি সংঘাদিশেষ আপত্তির জন্য আরও এক মাস পরিবাস প্রার্থনা করছি। দ্বিতীয়বার... তৃতীয়বার... আরও এক মাস পরিবাস প্রার্থনা করছি।

অমনি উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু এ বিষয়টি সংঘকে জ্ঞাপন করবেন।

১৪৮. প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই অমুক নামের ভিক্ষু দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছিলেন। সেই অবস্থায় তার মনে এ চিন্তা উদয় হয় : আমি দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছিলাম। তবে আমি এখন সংঘের কাছে দুই মাস গোপিত দুটি আপত্তির জন্য কেবল এক মাস পরিবাস প্রার্থনা করব। এই ভেবে তিনি সংঘের কাছে দুই মাস গোপিত দুটি আপত্তির জন্য শুধু এক মাস পরিবাস প্রার্থনা করেছিলেন। সংঘও তাকে দুই মাস গোপিত দুটি আপত্তির জন্য শুধু এক মাস পরিবাস প্রদান করেছিলেন। পরিবাস পালনের সময় তার মনে লজ্জানুভব উৎপন্ন হলো : আরে, আমি তো দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছিলাম। অথচ আমার মনে এ চিন্তা উদয় হয়েছিল : আমি দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছি। এখন আমি সংঘের কাছে দুই মাস গোপিত দুটি আপত্তির জন্য কেবল এক মাস পরিবাস প্রার্থনা করব। এই ভেবে আমি সংঘের কাছে দুই মাস গোপিত দুটি আপত্তির জন্য কেবল এক মাস পরিবাস প্রার্থনা করেছিলাম। সংঘও আমাকে দুই মাস গোপিত দুটি আপত্তির জন্য শুধু এক মাস পরিবাস প্রদান করেছিলেন। পরিবাস পালন করার সময় আমার মনে লজ্জানুভব হলো : তাহলে এবার আমি সংঘের কাছে দুই মাস গোপিত দুটি আপত্তির জন্য আরও এক মাস পরিবাস প্রার্থনা করব। অতএব, এখন তিনি সংঘের কাছে দুই মাস গোপিত দুটি আপত্তির জন্য আরও এক মাস পরিবাস প্রার্থনা করছেন। যদি সংঘের উপযুক্ত সময় মনে হয়, তাহলে সংঘ অমুক নামের ভিক্ষুকে দুই মাস গোপিত দুটি আপত্তির জন্য আরও এক মাস পরিবাস প্রদান করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই অমুক নামের ভিক্ষু দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছিলেন। সেই অবস্থায় তার মনে এ চিন্তা উদয় হয় : আমি দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছিলাম। তবে আমি এখন সংঘের কাছে দুই মাস গোপিত দুটি আপত্তির জন্য কেবল এক মাস পরিবাস প্রার্থনা করব। এই ভেবে তিনি সংঘের কাছে দুই মাস গোপিত দুটি আপত্তির জন্য শুধু এক মাস পরিবাস প্রার্থনা করেছিলেন। সংঘও তাকে দুই মাস গোপিত দুটি আপত্তির জন্য শুধু এক মাস পরিবাস প্রদান করেছিলেন। পরিবাস পালনের সময় তার মনে লজ্জানুভব উৎপন্ন হলো : আরে, আমি তো দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছিলাম। অথচ আমার মনে এ চিন্তা উদয় হয়েছিল : আমি দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছি। এখন আমি সংঘের কাছে দুই মাস গোপিত দুটি আপত্তির জন্য কেবল এক মাস পরিবাস প্রার্থনা করব। এই ভেবে আমি সংঘের কাছে দুই মাস গোপিত দুটি আপত্তির জন্য কেবল এক মাস পরিবাস প্রার্থনা করেছিলাম। সংঘও আমাকে দুই মাস গোপিত দুটি আপত্তির জন্য শুধু এক মাস পরিবাস প্রদান করেছিলেন। পরিবাস পালন করার সময় আমার মনে লজ্জানুভব হলো : তাহলে এবার আমি সংঘের কাছে দুই মাস গোপিত দুটি আপত্তির জন্য আরও এক মাস পরিবাস প্রার্থনা করব। অতএব, এখন তিনি সংঘের কাছে দুই মাস গোপিত দুটি আপত্তির জন্য আরও এক মাস পরিবাস প্রার্থনা করছেন।সংঘও অমুক নামের ভিক্ষুকে দুই মাস গোপিত দুটি আপত্তির জন্য আরও এক মাস পরিবাস প্রদান করছেন। যেই আয়ুষ্মান অমুক নামের ভিক্ষুকে দুই মাস গোপিত দুটি আপত্তির জন্য আরও এক মাস পরিবাস প্রদান করা উচিত বলে মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

আমি দ্বিতীয়বার এ বিষয়ে বলছি। ভন্তে সংঘ... করতে পারেন।

আমি তৃতীয়বার এ বিষয়ে বলছি। ভন্তে সংঘ... করতে পারেন।

সিদ্ধান্ত ঘোষণা : সংঘ কর্তৃক অমুক নামের ভিক্ষুকে দুই মাস গোপিত দুটি আপত্তির জন্য আরও এক মাস পরিবাস প্রদান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

হে ভিক্ষুগণ, সেই ভিক্ষুকে আগের এক মাসের সঙ্গে আরও এক মাস, মোট দুই মাস পরিবাস পালন করতে হবে।

১৪৯. হে ভিক্ষুগণ, কোনো ভিক্ষু দুটি সংঘাদিশেষ আপত্তি প্রাপ্ত হয়ে দুই মাস গোপন রাখে। এমতাবস্থায় তার মনে এরূপ চিন্তা উৎপন্ন হয় : আমি দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছি। তবে আমি এখন সংঘের কাছে দুই মাস গোপিত দুটি আপত্তির জন্য মাত্র এক মাস পরিবাস প্রার্থনা করব। এই ভেবে সেই ভিক্ষু সংঘের কাছে দুই মাস গোপিত দুটি আপত্তির জন্য মাত্র এক মাস পরিবাস প্রার্থনা করলো। সংঘও তাকে দুই মাস গোপিত দুটি আপত্তির জন্য মাত্র এক মাস পরিবাস প্রদান করল। পরিবাস পালনের সময় তার মনে লজ্জানুভব হলো তথা লজ্জাবোধ চলে আসলো, আরে, আমি তো দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছিলাম। অথচ আমার মনে এরূপ চিন্তা উদয় হয়েছিল : আমি দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছিলাম। তবে আমি সংঘের কাছে দুই মাস গোপিত দুটি আপত্তির জন্য মাত্র এক মাস পরিবাস প্রার্থনা করব। এই ভেবে আমি সংঘের কাছে দুই মাস গোপিত দুটি আপত্তির জন্য মাত্র এক মাস পরিবাস প্রার্থনা করি। সংঘও আমাকে দুই মাস গোপিত দুটি আপত্তির জন্য মাত্র এক মাস পরিবাস প্রদান করেন। কিন্তু পরিবাস পালনের সময় আমার মনে লজ্জানুভব হলো : বেশ, এখন আমি সংঘের কাছে দুই মাস গোপিত দুটি আপত্তির জন্য আরও এক মাস পরিবাস প্রার্থনা করব। অতএব সে সংঘের কাছে দুই মাস গোপিত দুটি আপত্তির জন্য আরও এক মাস পরিবাস প্রার্থনা করে। সংঘও তাকে দুই মাস গোপিত দুটি আপত্তির জন্য আরও এক মাস পরিবাস প্রদান করে। হে ভিক্ষুগণ, সেই ভিক্ষুকে আগের এক মাসের সঙ্গে আরও এক মাস, মোট দুই মাস পরিবাস পালন করতে হবে।

১৫০. হে ভিক্ষুগণ, কোনো ভিক্ষু দুটি সংঘাদিশেষ আপত্তি প্রাপ্ত হয়ে দুই মাস গোপন রাখে। তন্মধ্যে এক মাস (বা এক মাসের বিষয়) জানে আর এক মাস জানে না। সে সংঘের কাছে দুই মাস গোপিত দুটি আপত্তির মধ্যে যেই মাস জানে, সেই মাসের জন্য পরিবাস প্রার্থনা করে। সংঘও তাকে দুই মাস গোপিত দুটি আপত্তির মধ্যে যেই মাস জানে, সেই মাসের জন্য পরিবাস প্রদান করে। পরিবাস পালনের সময় সে অপর মাসটিও জানে (বা জানতে সমর্থ হয়)। তখন তার মনে এরূপ চিন্তা উদয় হয় : আমি দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছিলাম। তন্মধ্যে এক মাস জানতাম আর এক মাস জানতাম না। আমি সংঘের কাছে দুই মাস গোপিত দুটি আপত্তির মধ্যে যেই মাস জানতাম, সেই মাসের জন্য পরিবাস প্রার্থনা করেছিলাম। সংঘও আমাকে দুই মাস গোপিত দুটি আপত্তির মধ্যে যেই মাস জানতাম, সেই মাসের জন্য পরিবাস প্রদান করেছিলেন। পরিবাস পালনের সময় আমি অপর মাসটিও জানতে পারি। কাজেই এখন আমি সংঘের কাছে দুই মাস গোপিত দুটি আপত্তির মধ্যে অপর একটি মাসের জন্যও পরিবাস প্রার্থনা করব। অমনি সে সংঘের কাছে দুই মাস গোপিত দুটি আপত্তির জন্য আরও এক মাস পরিবাস প্রার্থনা করে। সংঘও তাকে দুই মাস গোপিত দুটি আপত্তির জন্য আরও এক মাস পরিবাস প্রদান করে। হে ভিক্ষুগণ, সেই ভিক্ষুকে আগের এক মাসের সঙ্গে আরও এক মাস, মোট দুই মাস পরিবাস পালন করতে হবে।

১৫১. হে ভিক্ষুগণ, কোনো ভিক্ষু দুটি সংঘাদিশেষ আপত্তি প্রাপ্ত হয়ে দুই মাস গোপন রাখে। তন্মধ্যে এক মাস স্মরণ করতে পারে আর এক মাস স্মরণ করতে পারে না। সে সংঘের কাছে দুই মাস গোপিত দুটি আপত্তির মধ্যে যেই মাস স্মরণ করতে পারে, সেই মাসের জন্য পরিবাস প্রার্থনা করে। সংঘও তাকে দুই মাস গোপিত দুটি আপত্তির মধ্যে যেই মাস স্মরণ করতে পারে, সেই মাসের জন্য পরিবাস প্রদান করে। পরিবাস পালনের সময় সে অপর মাসটিও স্মরণ (বা জানতে সমর্থ হয়)। তখন তার মনে এরূপ চিন্তা উদয় হয় : আমি দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছিলাম। তন্মধ্যে এক মাস জানতাম আর এক মাস জানতাম না। আমি সংঘের কাছে দুই মাস গোপিত দুটি আপত্তির মধ্যে যেই মাস জানতাম, সেই মাসের জন্য পরিবাস প্রার্থনা করেছিলাম। সংঘও আমাকে দুই মাস গোপিত দুটি আপত্তির মধ্যে যেই মাস জানতাম, সেই মাসের জন্য পরিবাস প্রদান করেছিলেন। পরিবাস পালনের সময় আমি অপর মাসটিও জানতে পারি। কাজেই এখন আমি সংঘের কাছে দুই মাস গোপিত দুটি আপত্তির মধ্যে অপর একটি মাসের জন্যও পরিবাস প্রার্থনা করব। অমনি সে সংঘের কাছে দুই মাস গোপিত দুটি আপত্তির জন্য আরও এক মাস পরিবাস প্রার্থনা করে। সংঘও তাকে দুই মাস গোপিত দুটি আপত্তির জন্য আরও এক মাস পরিবাস প্রদান করে। হে ভিক্ষুগণ, সেই ভিক্ষুকে আগের এক মাসের সঙ্গে আরও এক মাস, মোট দুই মাস পরিবাস পালন করতে হবে।

১৫২. হে ভিক্ষুগণ, কোনো ভিক্ষু দুটি সংঘাদিশেষ আপত্তি প্রাপ্ত হয়ে দুই মাস গোপন রাখে। তন্মধ্যে সে এক মাস সম্বন্ধে সংশয়মুক্ত আর এক মাস সম্বন্ধে সন্দিগ্ধ। সে সংঘের কাছে দুই মাস গোপিত দুটি আপত্তির মধ্যে যেই মাস সম্বন্ধে সংশয়মুক্ত, সেই মাসের জন্য পরিবাস প্রার্থনা করে। সংঘও তাকে দুই মাস গোপিত দুটি আপত্তির মধ্যে যেই মাস সম্বন্ধে সংশয়মুক্ত, সেই মাসের জন্য পরিবাস প্রদান করে। পরিবাস পালনের সময় সে অপর মাসটি সম্বন্ধেও সংশয়মুক্ত হয়। তখন তার মনে এরূপ চিন্তা উদয় হয় : আমি দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছিলাম। তন্মধ্যে এক মাস সম্বন্ধে সংশয়মুক্ত আর এক মাস সম্বন্ধে সন্দিগ্ধ ছিলাম। আমি সংঘের কাছে দুই মাস গোপিত দুটি আপত্তির মধ্যে যেই মাস সম্বন্ধে সংশয়মুক্ত, সেই মাসের জন্য পরিবাস প্রার্থনা করেছিলাম। সংঘও আমাকে দুই মাস গোপিত দুটি আপত্তির মধ্যে যেই মাস সম্বন্ধে সংশয়মুক্ত, সেই মাসের জন্য পরিবাস প্রদান করেছিলেন। পরিবাস পালনের সময় আমি অপর মাসটি সম্বন্ধেও সংশয়মুক্ত হই। কাজেই এখন আমি সংঘের কাছে দুই মাস গোপিত দুটি আপত্তির মধ্যে অপর একটি মাসের জন্যও পরিবাস প্রার্থনা করব। অমনি সে সংঘের কাছে দুই মাস গোপিত দুটি আপত্তির জন্য আরও এক মাস পরিবাস প্রার্থনা করে। সংঘও তাকে দুই মাস গোপিত দুটি আপত্তির জন্য আরও এক মাস পরিবাস প্রদান করে। হে ভিক্ষুগণ, সেই ভিক্ষুকে আগের এক মাসের সঙ্গে আরও এক মাস, মোট দুই মাস পরিবাস পালন করতে হবে।

১৫৩. হে ভিক্ষুগণ, কোনো ভিক্ষু দুটি সংঘাদিশেষ আপত্তি প্রাপ্ত হয়ে দুই মাস গোপন রাখে। তন্মধ্যে সে এক মাস জেনে গোপন রাখে আর এক মাস না জেনে গোপন রাখে। এমতাবস্থায় সে সংঘের কাছে দুই মাস গোপিত দুটি আপত্তির জন্য দুই মাস পরিবাস প্রার্থনা করে। সংঘও তাকে দুই মাস গোপিত দুটি আপত্তির জন্য দুই মাস পরিবাস প্রদান করে। তার পরিবাস পালনের সময় বহুশ্রুত, আগমজ্ঞ, ধর্মধর, বিনয়ধর, মাতিকাধর, পণ্ডিত, বিজ্ঞ, মেধাবী, লজ্জী, সসংকোচ এবং শিক্ষাকামী একজন ভিক্ষু সেখানে এসে উপস্থিত হয়। তখন সে এরূপ বলে, বন্ধুগণ, এই ভিক্ষু কী আপত্তি প্রাপ্ত হয়েছেন? কী কারণে পরিবাস পালন করছেন? ভিক্ষুগণ উত্তরে বলে, বন্ধু, এই ভিক্ষু দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছেন। তন্মধ্যে এক মাস জেনে গোপন রেখেছেন আর এক মাস না জেনে গোপন রেখেছেন। তিনি সংঘের কাছে দুই মাস গোপিত দুটি আপত্তির জন্য দুই মাস পরিবাস প্রার্থনা করেন। সংঘও তাকে দুই মাস গোপিত দুটি আপত্তির জন্য দুই মাস পরিবাস প্রদান করেন। বন্ধু, এই ভিক্ষু সেই আপত্তি প্রাপ্ত হয়েছেন, তজ্জন্য পরিবাস ব্রত পালন করছেন। অতঃপর সেই বিজ্ঞ ভিক্ষু বলে উঠে : বন্ধুগণ, যেই এক মাস জেনে গোপন রাখে, সেই এক মাসের জন্য পরিবাস প্রদান করা ধর্মত পরিবাস দেওয়া হয়। ধর্মত পরিবাস প্রদান করা হেতুতে সে আপত্তিমুক্ত হয়। তবে যেই এক মাস না জেনে গোপন রাখে, সেই এক মাসের জন্য পরিবাস প্রদান করা অধর্মত পরিবাস দেওয়া হয়। অধর্মত পরিবাস প্রদান করা হেতুতে সে আপত্তিমুক্ত হয় না। বন্ধুগণ, সেই এক মাসের জন্য ভিক্ষু শুধু মানত্তযোগ্য হয়।

১৫৪. হে ভিক্ষুগণ, কোনো ভিক্ষু দুটি সংঘাদিশেষ আপত্তি প্রাপ্ত হয়ে দুই মাস গোপন রাখে। তন্মধ্যে সে এক মাস স্মরণ করতে পারলেও গোপন রাখে আর এক মাস স্মরণ করতে না পারায় গোপন রাখে। এমতাবস্থায় সে সংঘের কাছে দুই মাস গোপিত দুটি আপত্তির জন্য দুই মাস পরিবাস প্রার্থনা করে। সংঘও তাকে দুই মাস গোপিত দুটি আপত্তির জন্য দুই মাস পরিবাস প্রদান করে। তার পরিবাস পালনের সময় বহুশ্রুত, আগমজ্ঞ, ধর্মধর, বিনয়ধর, মাতিকাধর, পণ্ডিত, বিজ্ঞ, মেধাবী, লজ্জী, সসংকোচ এবং শিক্ষাকামী একজন ভিক্ষু সেখানে এসে উপস্থিত হয়। তখন সে এরূপ বলে, বন্ধুগণ, এই ভিক্ষু কী আপত্তি প্রাপ্ত হয়েছেন? কী কারণে পরিবাস পালন করছেন? ভিক্ষুগণ উত্তরে বলে, বন্ধু, এই ভিক্ষু দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছেন। তন্মধ্যে তিনি এক মাস স্মরণ করতে পারলেও গোপন রাখেন আর এক মাস স্মরণ করতে না পারায় গোপন রাখেন। তিনি সংঘের কাছে দুই মাস গোপিত দুটি আপত্তির জন্য দুই মাস পরিবাস প্রার্থনা করেন। সংঘও তাকে দুই মাস গোপিত দুটি আপত্তির জন্য দুই মাস পরিবাস প্রদান করেন। বন্ধু, এই ভিক্ষু সেই আপত্তি প্রাপ্ত হয়েছেন, তজ্জন্য পরিবাস ব্রত পালন করছেন। অতঃপর সেই বিজ্ঞ ভিক্ষু বলে উঠে : বন্ধুগণ, যেই এক মাস স্মরণ করতে পেরেও গোপন রাখে, সেই এক মাসের জন্য পরিবাস প্রদান করা ধর্মত পরিবাস দেওয়া হয়। ধর্মত পরিবাস প্রদান করা হেতুতে সে আপত্তিমুক্ত হয়। তবে যেই এক মাস স্মরণ করতে না পেরে রাখে, সেই এক মাসের জন্য পরিবাস প্রদান করা অধর্মত পরিবাস দেওয়া হয়। অধর্মত পরিবাস প্রদান করা হেতুতে সে আপত্তিমুক্ত হয় না। বন্ধুগণ, সেই এক মাসের জন্য ভিক্ষু শুধু মানত্তযোগ্য হয়।

১৫৫. হে ভিক্ষুগণ, কোনো ভিক্ষু দুটি সংঘাদিশেষ আপত্তি প্রাপ্ত হয়ে দুই মাস গোপন রাখে। তন্মধ্যে সে এক মাস সন্দিগ্ধ না হয়ে গোপন রাখে আর এক মাস সন্দিগ্ধ হয়ে গোপন রাখে। এমতাবস্থায় সে সংঘের কাছে দুই মাস গোপিত দুটি আপত্তির জন্য দুই মাস পরিবাস প্রার্থনা করে। সংঘও তাকে দুই মাস গোপিত দুটি আপত্তির জন্য দুই মাস পরিবাস প্রদান করে। তার পরিবাস পালনের সময় বহুশ্রুত, আগমজ্ঞ, ধর্মধর, বিনয়ধর, মাতিকাধর, পণ্ডিত, বিজ্ঞ, মেধাবী, লজ্জী, সসংকোচ এবং শিক্ষাকামী একজন ভিক্ষু সেখানে এসে উপস্থিত হয়। তখন সে এরূপ বলে, বন্ধুগণ, এই ভিক্ষু কী আপত্তি প্রাপ্ত হয়েছেন? কী কারণে পরিবাস পালন করছেন? ভিক্ষুগণ উত্তরে বলে, বন্ধু, এই ভিক্ষু দুটি সংঘাদিশেষ আপত্তি প্রাপ্ত হয়ে দুই মাস গোপন রেখেছেন। তন্মধ্যে তিনি এক মাস সন্দিগ্ধ না হয়ে গোপন রাখেন আর এক মাস সন্দিগ্ধ হয়ে গোপন রাখেন। তিনি সংঘের কাছে দুই মাস গোপিত দুটি আপত্তির জন্য দুই মাস পরিবাস প্রার্থনা করেন। সংঘও তাকে দুই মাস গোপিত দুটি আপত্তির জন্য দুই মাস পরিবাস প্রদান করেন। বন্ধু, এই ভিক্ষু সেই আপত্তি প্রাপ্ত হয়েছেন, তজ্জন্য পরিবাস ব্রত পালন করছেন। অতঃপর সেই বিজ্ঞ ভিক্ষু বলে উঠে : বন্ধুগণ, যেই এক মাস সন্দিগ্ধ না হয়ে গোপন রাখে, সেই এক মাসের জন্য পরিবাস প্রদান করা ধর্মত পরিবাস দেওয়া হয়। ধর্মত পরিবাস প্রদান করা হেতুতে সে আপত্তিমুক্ত হয়। তবে যেই এক মাস সন্দিগ্ধ হয়ে গোপন রাখে, সেই এক মাসের জন্য পরিবাস প্রদান করা অধর্মত পরিবাস দেওয়া হয়। অধর্মত পরিবাস প্রদান করা হেতুতে সে আপত্তিমুক্ত হয় না। বন্ধুগণ, সেই এক মাসের জন্য ভিক্ষু শুধু মানত্তযোগ্য হয়।

সুদ্ধান্ত (শুদ্ধিতাসূচক) পরিবাস
১৫৬. সেই সময় জনৈক ভিক্ষু বহুসংখ্যক সংঘাদিশেষ আপত্তি প্রাপ্ত হয়েছিলেন। তবে তিনি আপত্তির সংখ্যা জানতেন না, রাত্রির সংখ্যা জানতেন না। আপত্তির সংখ্যা স্মরণ করতে পারতেন না, রাত্রির সংখ্যা স্মরণ করতে পারতেন না। আপত্তির সংখ্যা নিয়ে সন্দিগ্ধ, রাত্রির সংখ্যা নিয়ে সন্দিগ্ধ। এমতাবস্থায় তিনি ভিক্ষুগণকে বললেন, বন্ধু, আমি বহুসংখ্যক সংঘাদিশেষ আপত্তি প্রাপ্ত হয়েছি। তবে আপত্তির সংখ্যা জানি না, রাত্রির সংখ্যা জানি না। আপত্তির সংখ্যা স্মরণ করতে পারছি না, রাত্রির সংখ্যা স্মরণ করতে পারছি না। আপত্তির সংখ্যা নিয়ে সন্দিগ্ধ, রাত্রির সংখ্যা নিয়ে সন্দিগ্ধ। এখন আমাকে কী করতে হবে? ভিক্ষুগণ এই বিষয়টি ভগবানকে অবগত করলেন। (ভগবান বললেন) তাহলে হে ভিক্ষুগণ, সেই ভিক্ষুকে সংঘ সেসব আপত্তির জন্য সুদ্ধান্ত পরিবাস প্রদান করুক। ভিক্ষুগণ, এভাবে প্রদান করতে হবে :

হে ভিক্ষুগণ, প্রথমেই সেই ভিক্ষুকে সংঘের কাছে উপস্থিত হয়ে উত্তরাসঙ্গ একাংশ করে বয়োজ্যেষ্ঠ ভিক্ষুগণকে বন্দনা করতে হবে। এরপর উৎকুটিকভাবে বসে দু’হাত অঞ্জলিবদ্ধ করে এরূপ বলতে হবে : ভন্তে, আমি বহুসংখ্যক সংঘাদিশেষ আপত্তি প্রাপ্ত হয়েছি। তবে আমি আপত্তির সংখ্যা জানি না, রাত্রির সংখ্যা জানি না। আপত্তির সংখ্যা স্মরণ করতে পারি না, রাত্রির সংখ্যা স্মরণ করতে পারি না। আপত্তির সংখ্যা নিয়ে সন্দিগ্ধ, রাত্রির সংখ্যা নিয়ে সন্দিগ্ধ। তদ্ধেতু ভন্তে, আমি সংঘের কাছে সেসব আপত্তিগুলোর জন্য সুদ্ধান্ত পরিবাস প্রার্থনা করছি। দ্বিতীয়বার... তৃতীয়বার... পরিবাস প্রার্থনা করছি।

অমনি উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু এ বিষয়টি সংঘকে জ্ঞাপন করবেন।

১৫৭. প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই অমুক নামের ভিক্ষু বহুসংখ্যক সংঘাদিশেষ আপত্তি প্রাপ্ত হয়েছেন। তিনি আপত্তির সংখ্যা জানেন না, রাত্রির সংখ্যা জানেন না। আপত্তির সংখ্যা স্মরণ করতে পারেন না, রাত্রির সংখ্যা স্মরণ করতে পারেন না। আপত্তির সংখ্যা নিয়ে সন্দিগ্ধ, রাত্রির সংখ্যা নিয়ে সন্দিগ্ধ। এখন তিনি সংঘের কাছে সুদ্ধান্ত পরিবাস প্রার্থনা করছেন। সংঘের যদি উপযুক্ত সময় মনে হয়, তাহলে সংঘ অমুক নামের ভিক্ষুকে সেসব আপত্তিগুলোর জন্য সুদ্ধান্ত পরিবাস প্রদান করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই অমুক নামের ভিক্ষু বহুসংখ্যক সংঘাদিশেষ আপত্তি প্রাপ্ত হয়েছেন। তিনি আপত্তির সংখ্যা জানেন না, রাত্রির সংখ্যা জানেন না। আপত্তির সংখ্যা স্মরণ করতে পারেন না, রাত্রির সংখ্যা স্মরণ করতে পারেন না। আপত্তির সংখ্যা নিয়ে সন্দিগ্ধ, রাত্রির সংখ্যা নিয়ে সন্দিগ্ধ। এখন তিনি সংঘের কাছে সুদ্ধান্ত পরিবাস প্রার্থনা করছেন। সংঘ এই অমুক নামের ভিক্ষুকে সেসব আপত্তিগুলোর জন্য সুদ্ধান্ত পরিবাস প্রদান করছেন। যেই আয়ুষ্মান অমুক নামের ভিক্ষুকে সেসব আপত্তিগুলোর জন্য সুদ্ধান্ত পরিবাস প্রদান করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

আমি দ্বিতীয়বার এ বিষয়ে বলছি... করতে পারেন।

আমি তৃতীয়বার এ বিষয়ে বলছি... করতে পারেন।

সিদ্ধান্ত ঘোষণা : সংঘ কর্তৃক অমুক নামের ভিক্ষুকে সেসব আপত্তিগুলোর জন্য সুদ্ধান্ত পরিবাস প্রদান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

১৫৮. হে ভিক্ষুগণ, এভাবে (তাকে) সুদ্ধান্ত পরিবাস দিতে হবে। এভাবে পরিবাস দিতে হয়। ভিক্ষুগণ, কাকে সুদ্ধান্ত পরিবাস দিতে হবে? যেই ভিক্ষু আপত্তির সংখ্যা জানে না, রাত্রির সংখ্যা জানে না। আপত্তির সংখ্যা স্মরণ করতে পারে না, রাত্রির সংখ্যা স্মরণ করতে পারে না। আপত্তির সংখ্যা নিয়ে সন্দিগ্ধ, রাত্রির সংখ্যা নিয়ে সন্দিগ্ধ। তাকেই সুদ্ধান্ত পরিবাস দিতে হবে।

যেই ভিক্ষু আপত্তির সংখ্যা জানে কিন্তু রাত্রির সংখ্যা জানে না। আপত্তির সংখ্যা স্মরণ করতে পারে কিন্তু রাত্রির সংখ্যা স্মরণ করতে পারে না। আপত্তির সংখ্যা নিয়ে সংশয়মুক্ত কিন্তু রাত্রির সংখ্যা নিয়ে সন্দিগ্ধ। তাকেই সুদ্ধান্ত পরিবাস দিতে হবে।

যেই ভিক্ষু কোনো কোনো আপত্তির সংখ্যা জানে, কোনো কোনো আপত্তির সংখ্যা জানে না; কিন্তু রাত্রির সংখ্যা মোটেই জানে না। কোনো কোনো আপত্তির সংখ্যা স্মরণ করতে পারে, কোনো কোনো আপত্তির সংখ্যা স্মরণ করতে পারে না; কিন্তু রাত্রির সংখ্যা মোটেই স্মরণ করতে পারে না। কোনো কোনো আপত্তির সংখ্যা নিয়ে সংশয়মুক্ত, কোনো কোনো আপত্তির সংখ্যা নিয়ে সন্দিগ্ধ; কিন্তু রাত্রির সংখ্যা নিয়ে সম্পূর্ণত সন্দিগ্ধ। তাকেই সুদ্ধান্ত পরিবাস দিতে হবে।

যেই ভিক্ষু আপত্তির সংখ্যা জানে না; তবে কোনো কোনো রাত্রির সংখ্যা জানে, কোনো কোনো রাত্রির সংখ্যা জানে না। আপত্তির সংখ্যা স্মরণ করতে পারে না; তবে কোনো কোনো রাত্রির সংখ্যা স্মরণ করতে পারে, কোনো কোনো রাত্রির সংখ্যা স্মরণ করতে পারে না। আপত্তির সংখ্যা নিয়ে সন্দিগ্ধ; তবে কোনো কোনো রাত্রির সংখ্যা নিয়ে নিঃসংশয়, কোনো কোনো রাত্রির সংখ্যা নিয়ে সন্দিগ্ধ। তাকেই সুদ্ধান্ত পরিবাস প্রদান করতে হবে।

যেই ভিক্ষু আপত্তির সংখ্যা জানে, কিন্তু কোনো কোনো রাত্রির সংখ্যা জানে আর কোনো কোনো রাত্রির সংখ্যা জানে না। আপত্তির সংখ্যা স্মরণ করতে পারে, কিন্তু কোনো কোনো রাত্রির সংখ্যা স্মরণ করতে পারে আর কোনো কোনো রাত্রির সংখ্যা স্মরণ করতে পারে না। আপত্তির সংখ্যা নিয়ে সন্দেহমুক্ত, কিন্তু কোনো কোনো রাত্রির সংখ্যা নিয়ে নিঃসংশয় আর কোনো কোনো রাত্রির সংখ্যা নিয়ে সন্দিগ্ধ। তাকেই সুদ্ধান্ত পরিবাস প্রদান করতে হয়।

যেই ভিক্ষু কোনো কোনো আপত্তির সংখ্যা জানে, কোনো কোনো আপত্তির সংখ্যা জানে না এবং কোনো কোনো রাত্রির সংখ্যা জানে, কোনো কোনো রাত্রির সংখ্যা জানে না। কোনো কোনো আপত্তির সংখ্যা স্মরণ করতে পারে, কোনো কোনো আপত্তির সংখ্যা স্মরণ করতে পারে না এবং কোনো কোনো রাত্রির সংখ্যা স্মরণ করতে পারে, কোনো কোনো রাত্রির সংখ্যা স্মরণ করতে পারে না। কোনো কোনো আপত্তির সংখ্যা নিয়ে সন্দেহমুক্ত, কোনো কোনো আপত্তির সংখ্যা নিয়ে সন্দিগ্ধ এবং কোনো কোনো রাত্রির সংখ্যা নিয়ে সন্দেহমুক্ত, কোনো কোনো রাত্রির সংখ্যা নিয়ে সন্দিগ্ধ। তাকেই সুদ্ধান্ত পরিবাস প্রদান করতে হয়।

১৫৯. হে ভিক্ষুগণ, কাকে পরিবাস দিতে হবে? যেই ভিক্ষু আপত্তির সংখ্যা জানে, রাত্রির সংখ্যা জানে। আপত্তির সংখ্যা স্মরণ করতে পারে, রাত্রির সংখ্যা স্মরণ করতে পারে। আপত্তির সংখ্যা নিয়ে সন্দেহমুক্ত, রাত্রির সংখ্যা নিয়ে সন্দেহমুক্ত। তাকেই পরিবাস প্রদান করতে হবে।

যেই ভিক্ষু আপত্তির সংখ্যা জানে না, তবে রাত্রির সংখ্যা জানে। আপত্তির সংখ্যা স্মরণ করতে পারে না, তবে রাত্রির সংখ্যা স্মরণ করতে পারে। আপত্তির সংখ্যা নিয়ে সন্দিগ্ধ, তবে রাত্রির সংখ্যা নিয়ে সন্দেহমুক্ত। তাকেই পরিবাস প্রদান করতে হবে।

যে ভিক্ষু কোনো কোনো আপত্তির সংখ্যা জানে, কোনো কোনো আপত্তির সংখ্যা জানে না; কিন্তু রাত্রির সংখ্যা জানে। কোনো কোনো আপত্তির সংখ্যা স্মরণ করতে পারে, কোনো কোনো আপত্তির সংখ্যা স্মরণ করতে পারে না; কিন্তু রাত্রির সংখ্যা স্মরণ করতে পারে। কোনো কোনো আপত্তির সংখ্যা নিয়ে সন্দেহমুক্ত, কোনো কোনো আপত্তির সংখ্যা নিয়ে সন্দিগ্ধ; কিন্তু রাত্রির সংখ্যা নিয়ে সন্দেহমুক্ত। তাকেই পরিবাস প্রদান করতে হবে। হে ভিক্ষুগণ, এভাবেই পরিবাস প্রদান করতে হবে।

পরিবাস সমাপ্ত।


 

৩. চল্লিশ প্রকার পরিবাস প্রদান
১৬০. সেই সময়ে জনৈক ভিক্ষু পরিবাস পালন করা কালীন ভিক্ষুত্ব ত্যাগ করেছিলেন। তিনি পুনঃ ফিরে এসে ভিক্ষুগণের কাছে উপসম্পদা প্রার্থনা করলেন। ভিক্ষুগণ ভগবানকে এই বিষয়টি জানালেন। ভগবান বললেন :

হে ভিক্ষুগণ, কোনো ভিক্ষু পরিবাস পালনের সময় ভিক্ষুত্ব ত্যাগ করে। যে ভিক্ষুত্ব ত্যাগ করে তার পরিবাস থাকে না। (তবে) যদি সে পুনঃ উপসম্পন্ন হয়, তখন তাকে পূর্বের পরিবাস প্রদান করবে। পূর্বে যেই পরিবাস প্রদান করা হয়েছিল, সেটা যথার্থভাবে প্রদান করা হয়েছিল এবং যেই (তথা যতদিন) পরিবাস পালন করা হয়েছিল, তাও যথার্থভাবে পালন করা হয়েছিল বলে জানবে। তদ্ধেতু তাকে অবশিষ্টাংশের জন্য পরিবাস প্রদান করতে হবে।

হে ভিক্ষুগণ, কোনো ভিক্ষু পরিবাস পালনের সময় শ্রামণের হয়ে যায়। যে শ্রামণের হয়ে যায় তার পরিবাস থাকে না। (তবে) যদি সে পুনঃ উপসম্পন্ন হয়, তখন তাকে পূর্বের পরিবাস প্রদান করবে। পূর্বে যেই পরিবাস প্রদান করা হয়েছিল, সেটা যথার্থভাবে প্রদান করা হয়েছিল এবং যেই (তথা যতদিন) পরিবাস পালন করা হয়েছিল, তাও যথার্থভাবে পালন করা হয়েছিল বলে জানবে। তদ্ধেতু তাকে অবশিষ্টাংশের জন্য পরিবাস প্রদান করতে হবে।

হে ভিক্ষুগণ, কোনো ভিক্ষু পরিবাস পালনের সময় উন্মাদ হয়ে যায়। যে উন্মাদ হয়ে যায় তার পরিবাস থাকে না। যদি সে পরবর্তীকালে স্বাভাবিক হয়, তখন তাকে পূর্বের পরিবাস প্রদান করতে হবে।

হে ভিক্ষুগণ, কোনো কোনো ভিক্ষু পরিবাস পালনের সময় মানসিক বিকারগ্রস্ত হয়ে যায়। যে মানসিক বিকারগ্রস্ত হয়ে যায় তার পরিবাস থাকে না। যদি সে পরবর্তীকালে স্বাভাবিক হয়, তখন তাকে পূর্বের পরিবাস প্রদান করতে হবে।

হে ভিক্ষুগণ, কোনো ভিক্ষু পরিবাস পালনের সময় বেদনার্ত হয়। যে বেদনার্ত হয় তার পরিবাস থাকে না। যদি সে পরবর্তীকালে স্বাভাবিক হয়, তখন তাকে পূর্বের পরিবাস প্রদান করতে হবে।

হে ভিক্ষুগণ, কোনো ভিক্ষু পরিবাস পালনের সময় আপত্তি অদর্শন হেতুতে উৎক্ষিপ্ত (কিছুকালের জন্য সংঘ হতে পৃথক করে রাখা) হয়। যে উৎক্ষিপ্ত হয় তার পরিবাস থাকে না। যদি সে পরবর্তীকালে আপত্তি দর্শন করে, তখন তাকে পূর্বের পরিবাস প্রদান করতে হবে।

হে ভিক্ষুগণ, কোনো ভিক্ষু পরিবাস পালনের সময় আপত্তি প্রতিকার না করা হেতুতে উৎক্ষিপ্ত হয়। যে উৎক্ষিপ্ত হয় তার পরিবাস থাকে না। যদি সে পরবর্তীকালে আপত্তি প্রতিকার করে, তখন তাকে পূর্বের পরিবাস প্রদান করতে হবে।

হে ভিক্ষুগণ, কোনো ভিক্ষু পরিবাস পালনের সময় পাপদৃষ্টি তথা মিথ্যাদৃষ্টি পরিত্যাগ না করা হেতু উৎক্ষিপ্ত হয়। যে উৎক্ষিপ্ত হয় তার পরিবাস থাকে না। (তবে) যদি সে পরবর্তীকালে মিথ্যাদৃষ্টি পরিত্যাগ করে, তখন তাকে পূর্বের পরিবাস প্রদান করতে হবে।

১৬১. হে ভিক্ষুগণ, কোনো ভিক্ষু মূলেপ্রতিকর্ষণযোগ্য হয়ে ভিক্ষুত্ব ত্যাগ করে। যে ভিক্ষুত্ব ত্যাগ করে তার মূলেপ্রতিকর্ষণ থাকে না। (তবে) যদি সে উপসম্পন্ন হয়, তখন তাকে পূর্বের পরিবাস প্রদান করবে। পূর্বে যেই পরিবাস প্রদান করা হয়েছিল, সেটা যথার্থভাবে প্রদান করা হয়েছিল এবং যেই পরিবাস পালন করা হয়েছিল, তাও যথার্থভাবে পালন করা হয়েছিল বলে জানবে। তদ্ধেতু সেই ভিক্ষুকে মূলেপ্রতিকর্ষণ করতে হবে।

হে ভিক্ষুগণ, কোনো ভিক্ষু মূলেপ্রতিকর্ষণযোগ্য হয়ে শ্রামণের হয়ে যায়... উন্মাদ হয়ে যায়... মানসিক বিকারগ্রস্ত হয়ে যায়... বেদনার্ত হয়ে যায়... আপত্তি অদর্শন হেতুতে উৎক্ষিপ্ত হয়... আপত্তি প্রতিকার না করা হেতুতে উৎক্ষিপ্ত হয়... মিথ্যাদৃষ্টি পরিত্যাগ না করা হেতুতে উৎক্ষিপ্ত হয়। যে উৎক্ষিপ্ত হয় তার মূলেপ্রতিকর্ষণ থাকে না। যদি সে পরবর্তীকালে মিথ্যাদৃষ্টি পরিত্যাগ করে, তখন তাকে পূর্বের পরিবাস প্রদান করবে। পূর্বে যেই পরিবাস প্রদান করা হয়েছিল, সেটা যথার্থভাবে প্রদান করা হয়েছিল এবং যেই পরিবাস পালন করা হয়েছিল, তাও যথার্থভাবে পালন করা হয়েছিল বলে জানবে। তদ্ধেতু সেই ভিক্ষুকে মূলেপ্রতিকর্ষণ করতে হবে।

১৬২. হে ভিক্ষুগণ, কোনো ভিক্ষু মানত্তযোগ্য হয়ে ভিক্ষুত্ব ত্যাগ করে। যে ভিক্ষুত্ব ত্যাগ করে তাকে মানত্ত প্রদান করা যায় না। (তবে) যদি সে পুনরায় উপসম্পন্ন হয়, তখন তার সেই পরিবাস প্রদান বলবত থাকবে। পূর্বে যেই পরিবাস প্রদান করা হয়েছিল, সেটা যথার্থভাবে প্রদান করা হয়েছিল এবং যেই পরিবাস পালন করা হয়েছিল, তাও যথার্থভাবে পালন করা হয়েছিল বলে জানবে। তদ্ধেতু সেই ভিক্ষুকে মানত্ত প্রদান করতে হবে।

হে ভিক্ষুগণ, কোনো ভিক্ষু মানত্তযোগ্য হয়ে শ্রামণের হয়ে যায়... উন্মাদ হয়ে যায়... মানসিক বিকারগ্রস্ত হয়ে যায়... বেদনার্ত হয়... আপত্তি অদর্শন হেতুতে উৎক্ষিপ্ত হয়... আপত্তি প্রতিকার না করা হেতুতে উৎক্ষিপ্ত হয়... পাপদৃষ্টি পরিত্যাগ না করা হেতুতে উৎক্ষিপ্ত হয়। যে উৎক্ষিপ্ত হয়, তাকে মানত্ত প্রদান করা যায় না। (তবে) যদি সে পরবর্তীকালে পাপদৃষ্টি পরিত্যাগ করে, তখন তার সেই পরিবাস প্রদান বলবত থাকবে। পূর্বে যেই পরিবাস প্রদান করা হয়েছিল, সেটা যথার্থভাবে প্রদান করা হয়েছিল এবং যেই পরিবাস পালন করা হয়েছিল, তাও যথার্থভাবে পালন করা হয়েছিল বলে জানবে। তদ্ধেতু সেই ভিক্ষুকে মানত্ত প্রদান করতে হবে।

১৬৩. হে ভিক্ষুগণ, কোনো ভিক্ষু মানত্ত ব্রত পালনের সময় ভিক্ষুত্ব ত্যাগ করে। যে ভিক্ষুত্ব ত্যাগ করে তার মানত্ত ব্রত পালন আর থাকে না তথা বন্ধ হয়। যদি সে পুনরায় উপসম্পন্ন হয়, তখন তার সেই পরিবাস প্রদান বলবত থাকবে। পূর্বে যেই পরিবাস প্রদান করা হয়েছিল, সেটা যথার্থভাবে প্রদান করা হয়েছিল এবং যেই পরিবাস পালন করা হয়েছিল, তাও যথার্থভাবে পালন করা হয়েছিল বলে জানবে। তদ্ধেতু সেই ভিক্ষুকে অবশিষ্টাংশের জন্য মানত্ত পালন করতে হবে।

হে ভিক্ষুগণ, কোনো ভিক্ষু মানত্ত ব্রত পালনের সময় শ্রামণের হয়ে যায়... উন্মাদ হয়ে যায়... মানসিক বিকারগ্রস্ত হয়ে যায়... বেদনার্ত হয়... আপত্তি অদর্শন হেতুতে উৎক্ষিপ্ত হয়... আপত্তি প্রতিকার না করা হেতুতে উৎক্ষিপ্ত হয়... পাপদৃষ্টি পরিত্যাগ না করা হেতুতে উৎক্ষিপ্ত হয়। যে উৎক্ষিপ্ত হয়, তার মানত্ত ব্রত আর থাকে না। যদি সে পুনরায় উপসম্পন্ন হয়, তখন তার সেই পরিবাস প্রদান বলবত থাকবে। পূর্বে যেই পরিবাস প্রদান করা হয়েছিল, সেটা যথার্থভাবে প্রদান করা হয়েছিল এবং যেই পরিবাস পালন করা হয়েছিল, তাও যথার্থভাবে পালন করা হয়েছিল বলে জানবে। তদ্ধেতু সেই ভিক্ষুকে অবশিষ্টাংশের জন্য মানত্ত পালন করতে হবে।

১৬৪. হে ভিক্ষুগণ, কোনো ভিক্ষু আহ্বানযোগ্য হয়ে ভিক্ষুত্ব ত্যাগ করে। যে ভিক্ষুত্ব ত্যাগ করে তাকে আহ্বান করা যায় না। যদি সে পুনরায় উপসম্পন্ন হয়, তখন তার সেই পরিবাস প্রদান বলবত থাকবে। পূর্বে যেই পরিবাস প্রদান করা হয়েছিল সেটা যথার্থভাবে প্রদান করা হয়েছিল এবং যেই পরিবাস পালন করা হয়েছিল, তাও যথার্থভাবে পালন করা হয়েছিল বলে জানবে। যেই মানত্ত প্রদান করা হয়েছিল সেটা যথার্থভাবে প্রদান করা হয়েছিল এবং যেই মানত্ত পালন করা হয়েছিল, তাও যথার্থভাবে পালন করা হয়েছিল বলে জানবে। তদ্ধেতু সেই ভিক্ষুকে আহ্বান করতে হবে।

হে ভিক্ষুগণ, কোনো ভিক্ষু আহ্বানযোগ্য হয়ে শ্রামণের হয়ে যায়... উন্মাদ হয়ে যায়... মানসিক বিকারগ্রস্ত হয়ে যায়... বেদনার্ত হয়... আপত্তি অদর্শন হেতুতে উৎক্ষিপ্ত হয়... আপত্তি প্রতিকার না করা হেতুতে উৎক্ষিপ্ত হয়... পাপদৃষ্টি পরিত্যাগ না করা হেতুতে উৎক্ষিপ্ত হয়, যে উৎক্ষিপ্ত হয়, তাকে আহ্বান করা যায় না। যদি সে পুনরায় উপসম্পন্ন হয়, তখন তার সেই পরিবাস প্রদান বলবত থাকবে। পূর্বে যেই পরিবাস করা হয়েছিল, সেটা যথার্থভাবে প্রদান করা হয়েছিল এবং যেই পরিবাস প্রদান করা হয়েছিল, তাও যথার্থভাবে পালন করা হয়েছিল বলে জানবে। যেই মানত্ত প্রদান করা হয়েছিল, সেটা যথার্থভাবে প্রদান করা হয়েছিল এবং যেই মানত্ত পালন করা হয়েছিল, তাও যথার্থভাবে পালন করা হয়েছিল বলে জানবে। তদ্ধেতু সেই ভিক্ষুকে আহ্বান করতে হবে।

চল্লিশ প্রকার পরিবাস প্রদান সমাপ্ত।


 

৪. ছয়ত্রিশ প্রকার পরিবাস প্রদান
১৬৫. হে ভিক্ষুগণ, কোনো ভিক্ষু পরিবাস পালন করার সময় বহুসংখ্যক নির্দিষ্ট (অর্থাৎ এত সংখ্যা বলে নির্ধারণ করতে পারা) সংঘাদিশেষ আপত্তি প্রাপ্ত হয় আর সেগুলো প্রকাশ করে। সেই ভিক্ষুকে মূলেপ্রতিকর্ষণ করতে হবে।

হে ভিক্ষুগণ, কোনো ভিক্ষু পরিবাস পালন করার সময় বহুসংখ্যক নির্দিষ্ট সংঘাদিশেষ প্রাপ্ত হয় আর সেগুলো গোপন রাখে। সেই ভিক্ষুকে মূলেপ্রতিকর্ষণ করতে হবে। গোপন রাখা আপত্তিগুলো পূর্বের আপত্তির সঙ্গে যোগ করে সমোধান পরিবাস প্রদান করতে হবে।

হে ভিক্ষুগণ, কোনো ভিক্ষু পরিবাস পালন করার সময় বহুসংখ্যক নির্দিষ্ট সংঘাদিশেষ আপত্তি প্রাপ্ত হয়। সে কিছু আপত্তি গোপন রাখে আর কিছু আপত্তি প্রকাশ করে। সেই ভিক্ষুকে মূলেপ্রতিকর্ষণ করতে হবে। যেসব আপত্তি গোপন রেখেছিল, সেসব আপত্তি পূর্বের আপত্তির সঙ্গে যোগ করে সমোধান পরিবাস প্রদান করতে হবে।

হে ভিক্ষুগণ, কোনো ভিক্ষু পরিবাস পালন করার সময় বহুসংখ্যক অনির্দিষ্ট (এত সংখ্যা বলে সুনিশ্চিত করা যায় না) সংঘাদিশেষ আপত্তি প্রাপ্ত হয় আর প্রকাশ করে... অনির্দিষ্ট সংঘাদিশেষ আপত্তি প্রাপ্ত হয়। সে কিছু আপত্তি গোপন রাখে আর কিছু আপত্তি প্রকাশ করে... নির্দিষ্ট ও অনির্দিষ্ট সংঘাদিশেষ আপত্তি প্রাপ্ত হয় আর প্রকাশ করে... নির্দিষ্ট ও অনির্দিষ্ট সংঘাদিশেষ আপত্তি প্রাপ্ত হয় আর গোপন রাখে... নির্দিষ্ট ও অনির্দিষ্ট সংঘাদিশেষ প্রাপ্ত হয়। সে কিছু আপত্তি গোপন রাখে আর কিছু আপত্তি প্রকাশ করে। সেই ভিক্ষুকে মূলেপ্রতিকর্ষণ করতে হবে। যেসব আপত্তি গোপন রেখেছিল, সেসব আপত্তি পূর্বের আপত্তির সঙ্গে যোগ করে সমোধান পরিবাস প্রদান করতে হবে।

হে ভিক্ষুগণ, কোনো ভিক্ষু মানত্তযোগ্য হয়ে বহুসংখ্যক নির্দিষ্ট... মানত্ত ব্রত পালন করার সময় বহুসংখ্যক নির্দিষ্ট... আহ্বানযোগ্য হয়ে থাকার সময় মধ্যবর্তী সময়ে বহুসংখ্যক নির্দিষ্ট সংঘাদিশেষ আপত্তি প্রাপ্ত হয়... অনির্দিষ্ট সংঘাদিশেষ আপত্তি প্রাপ্ত হয়। সে কিছু আপত্তি গোপন রাখে আর কিছু আপত্তি প্রকাশ করে... নির্দিষ্ট ও অনির্দিষ্ট সংঘাদিশেষ আপত্তি প্রাপ্ত হয় আর প্রকাশ করে... নির্দিষ্ট ও অনির্দিষ্ট সংঘাদিশেষ আপত্তি প্রাপ্ত হয় আর গোপন রাখে... নির্দিষ্ট ও অনির্দিষ্ট সংঘাদিশেষ প্রাপ্ত হয়। সে কিছু আপত্তি গোপন রাখে আর কিছু আপত্তি প্রকাশ করে। সেই ভিক্ষুকে মূলেপ্রতিকর্ষণ করতে হবে। যেসব আপত্তি গোপন রেখেছিল, সেসব আপত্তি পূর্বের আপত্তির সঙ্গে যোগ করে সমোধান পরিবাস প্রদান করতে হবে।

ছয়ত্রিশ প্রকার পরিবাস প্রদান সমাপ্ত।


 

৫. মানত্ত শতক
১৬৬. হে ভিক্ষুগণ, কোনো ভিক্ষু বহুসংখ্যক প্রকাশিত সংঘাদিশেষ আপত্তি প্রাপ্ত হয়ে ভিক্ষুত্ব ত্যাগ করে। সে পুনরায় উপসম্পন্ন হয়ে সেই আপত্তিগুলো প্রকাশ করে। ভিক্ষুগণ, তাহলে সেই ভিক্ষুকে শুধু মানত্ত দিতে হবে।

হে ভিক্ষুগণ, কোনো ভিক্ষু বহুসংখ্যক প্রকাশিত সংঘাদিশেষ আপত্তি প্রাপ্ত হয়ে ভিক্ষুত্ব ত্যাগ করে। সে পুনরায় উপসম্পন্ন হয়ে সেই আপত্তিগুলো গোপন রাখে। ভিক্ষুগণ, তাহলে সেই ভিক্ষুকে পুনঃ উপসম্পন্ন হবার দিন থেকে যতদিন গোপন রেখেছিল ততদিনের জন্য পরিবাস দিয়েই তবে মানত্ত দিতে হবে।

হে ভিক্ষুগণ, কোনো ভিক্ষু বহুসংখ্যক গোপিত সংঘাদিশেষ আপত্তি প্রাপ্ত হয়ে ভিক্ষুত্ব ত্যাগ করে। সে পুনরায় উপসম্পন্ন হয়ে সেই আপত্তিগুলো প্রকাশ করে। ভিক্ষুগণ, তাহলে সেই ভিক্ষুকে পুনঃ উপসম্পন্ন হবার পূর্বে যতদিন (আপত্তিগুলো) গোপন রেখেছিল ততদিনের জন্য পরিবাস দিয়েই তবে মানত্ত দিতে হবে।

হে ভিক্ষুগণ, কোনো ভিক্ষু বহুসংখ্যক গোপিত সংঘাদিশেষ আপত্তি প্রাপ্ত হয়ে ভিক্ষুত্ব ত্যাগ করে। সে পুনরায় উপসম্পন্ন হয়ে সেই আপত্তিগুলো গোপন করে। ভিক্ষুগণ, তাহলে সেই ভিক্ষুকে পুনরায় উপসম্পন্ন হবার আগে ও পরে যতদিন (আপত্তিগুলো) গোপন রেখেছিল ততদিনের জন্য পরিবাস প্রদান করেই তবে মানত্ত প্রদান করতে হবে।

১৬৭. হে ভিক্ষুগণ, কোনো ভিক্ষু বহুসংখ্যক সংঘাদিশেষ আপত্তি প্রাপ্ত হয়। তন্মধ্যে গোপিত আপত্তিও থাকে এবং প্রকাশিত আপত্তিও থাকে। এমতাবস্থায় সে ভিক্ষুত্ব ত্যাগ করে পুনরায় উপসম্পন্ন হয়। সে যেসব আপত্তি পূর্বে গোপন রেখেছিল, সেসব আপত্তি পরেও অর্থাৎ পুনঃ উপসম্পন্ন হবার পরেও গোপন রাখেন। অন্যদিকে যেসব আপত্তি পূর্বে গোপন রাখেনি, সেসব আপত্তিও গোপন রাখে না। ভিক্ষুগণ, তখন সেই ভিক্ষুকে পুনঃ উপসম্পন্ন হবার পূর্বে যথানুরূপ (বা যত সংখ্যক) গোপন আপত্তি অনুসারে পরিবাস প্রদান করে মানত্ত প্রদান করতে হবে।

হে ভিক্ষুগণ, কোনো ভিক্ষু বহুসংখ্যক সংঘাদিশেষ আপত্তি প্রাপ্ত হয়। তন্মধ্যে গোপিত আপত্তিও থাকে, প্রকাশিত আপত্তিও থাকে। সে ভিক্ষুত্ব ত্যাগ করে পুনরায় উপসম্পন্ন হয়। সে যেসব আপত্তি পূর্বে গোপন রাখে, সেসব আপত্তি পরে গোপন রাখে না। অন্যদিকে যেসব আপত্তি পূর্বে গোপন রাখেনি, সেসব আপত্তি পরে গোপন রাখে। ভিক্ষুগণ, তখন সেই ভিক্ষুকে পূর্বে ও পরে যথানুরূপ বা যে, পরিমাণ গোপন আপত্তি অনুসারে পরিবাস প্রদান করেই মানত্ত প্রদান করতে হবে।

হে ভিক্ষুগণ, কোনো ভিক্ষু বহুসংখ্যক সংঘাদিশেষ আপত্তি প্রাপ্ত হয়। তন্মধ্যে গোপিত আপত্তিও থাকে, প্রকাশিত আপত্তিও থাকে। সে ভিক্ষুত্ব ত্যাগ করে পুনরায় উপসম্পন্ন হয়। সে যেসব আপত্তি পূর্বে গোপন রেখেছিল, সেসব আপত্তি পরেও গোপন রাখে। অন্যদিকে যেসব আপত্তি পূর্বে গোপন রাখেনি, সেসব আপত্তি পরেও গোপন রাখে না। ভিক্ষুগণ, তখন সেই ভিক্ষুকে পূর্বে ও পরে যথানুরূপ গোপন আপত্তি অনুসারে পরিবাস প্রদান করেই মানত্ত প্রদান করতে হবে।

হে ভিক্ষুগণ, কোনো ভিক্ষু বহুসংখ্যক সংঘাদিশেষ আপত্তি প্রাপ্ত হয়। তন্মধ্যে গোপিত আপত্তিও থাকে, প্রকাশিত আপত্তিও থাকে। সে ভিক্ষুত্ব ত্যাগ করে পুনরায় উপসম্পন্ন হয়। সে যেসব আপত্তি পূর্বে গোপন রেখেছিল, সেসব আপত্তি পরেও গোপন রাখে। অন্যদিকে যেসব আপত্তি পূর্বে গোপন রাখেনি, সেসব পরে গোপন রাখে। ভিক্ষুগণ, তখন সেই ভিক্ষুকে পূর্বে ও পরে যথানুরূপ গোপন আপত্তি অনুসারে পরিবাস প্রদান করেই মানত্ত প্রদান করতে হবে।

১৬৮. হে ভিক্ষুগণ, কোনো ভিক্ষু বহুসংখ্যক সংঘাদিশেষ আপত্তি প্রাপ্ত হয়। তন্মধ্যে সে কোনো কোনো আপত্তি জানে আর কোনো কোনো আপত্তি জানে না। যেসব আপত্তি জানে, সেসব আপত্তি গোপন রাখে। যেসব আপত্তি জানে না, সেসব আপত্তি গোপন রাখে না। সে ভিক্ষুত্ব ত্যাগ করে পুনরায় উপসম্পন্ন হয়। তখন সে পূর্বে যেসব আপত্তি জেনে গোপন রেখেছিল, পরে সেসব আপত্তি জেনে গোপন রাখে না। অন্যদিকে পূর্বে যেসব আপত্তি না জেনে গোপন রাখেনি, পরে সেসব আপত্তি জেনে গোপন রাখে না। ভিক্ষুগণ, সেই ভিক্ষুকে পূর্বে যথানুরূপ গোপন আপত্তি অনুসারে পরিবাস প্রদান করেই তবেই মানত্ত প্রদান করতে হবে।

হে ভিক্ষুগণ, কোনো ভিক্ষু বহুসংখ্যক সংঘাদিশেষ আপত্তি প্রাপ্ত হয়। তন্মধ্যে সে কোনো কোনো আপত্তি জানে আর কোনো কোনো আপত্তি জানে না। যেসব আপত্তি জানে না সেসব আপত্তি গোপন রাখে না। সে ভিক্ষুত্ব ত্যাগ করে পুনরায় উপসম্পন্ন হয়। তখন সে পূর্বে যেসব আপত্তি জেনে গোপন রেখেছিল, পরে সেসব আপত্তি জেনে গোপন রাখে না। অন্যদিকে পূর্বে যেসব আপত্তি না জেনে গোপন রাখেনি, পরে সেসব আপত্তি জেনে গোপন রাখে। ভিক্ষুগণ, সেই ভিক্ষুকে পূর্বে ও পরে যথানুরূপ গোপন আপত্তি অনুসারে পরিবাস প্রদান করেই তবে মানত্ত প্রদান করতে হবে।

হে ভিক্ষুগণ, কোনো ভিক্ষু বহুসংখ্যক সংঘাদিশেষ আপত্তি প্রাপ্ত হয়। তন্মধ্যে সে কোনো কোনো আপত্তি জানে আর কোনো কোনো আপত্তি জানে না। যেসব আপত্তি জানে, সেসব আপত্তি গোপন রাখে। যেসব আপত্তি জানে না সেসব আপত্তি গোপন রাখে না। সে ভিক্ষুত্ব ত্যাগ করে পুনরায় উপসম্পন্ন হয়। তখন সে পূর্বে যেসব আপত্তি জেনে গোপন রেখেছিল, পরে সেসব আপত্তি জেনে গোপন রাখে। অন্যদিকে পূর্বে যেসব আপত্তি না জেনে গোপন রাখেনি, পরে সেসব আপত্তি জেনে গোপন রাখে না। ভিক্ষুগণ, সেই ভিক্ষুকে পূর্বে ও পরে যথানুরূপ গোপন আপত্তি অনুসারে পরিবাস প্রদান করেই তবে মানত্ত প্রদান করতে হবে।

হে ভিক্ষুগণ, কোনো ভিক্ষু বহুসংখ্যক সংঘাদিশেষ আপত্তি প্রাপ্ত হয়। তন্মধ্যে সে কোনো কোনো আপত্তি জানে আর কোনো কোনো আপত্তি জানে না। যেসব আপত্তি জানে, সেসব আপত্তি গোপন রাখে। যেসব আপত্তি জানে না, সেসব আপত্তি গোপন রাখে না। সে ভিক্ষুত্ব ত্যাগ করে পুনরায় উপসম্পন্ন হয়। তখন সে পূর্বে যেসব আপত্তি জেনে গোপন রেখেছিল, পরে সেসব আপত্তি জেনে গোপন রাখে। আবার, পূর্বে যেসব আপত্তি না জেনে গোপন রাখেনি, পরে সেসব আপত্তি জেনে গোপন রাখে। ভিক্ষুগণ, সেই ভিক্ষুকে পূর্বে ও পরে যথানুরূপ গোপন আপত্তি অনুসারে পরিবাস প্রদান করেই তবে মানত্ত প্রদান করতে হবে।

১৬৯. হে ভিক্ষুগণ, কোনো ভিক্ষু বহুসংখ্যক সংঘাদিশেষ আপত্তি প্রাপ্ত হয়। তন্মধ্যে সে কোনো কোনো আপত্তি স্মরণ করতে পারে আর কোনো কোনো আপত্তি স্মরণ করতে পারে না। যেসব আপত্তি স্মরণ করতে পারে, সেসব আপত্তি গোপন রাখে। যেসব আপত্তি স্মরণ করতে পারে না, সেসব আপত্তি গোপন রাখে না। সে ভিক্ষুত্ব ত্যাগ করে পুনরায় উপসম্পন্ন হয়। তখন সে পূর্বে যেসব আপত্তি স্মরণ করতে পারা সত্ত্বেও গোপন রাখে, পরে সেসব আপত্তি স্মরণপূর্বক গোপন রাখে না। আবার, পূর্বে যেসব আপত্তি স্মরণ করতে না পারায় গোপন রাখেনি, পরে সেসব আপত্তি স্মরণপূর্বক গোপন রাখে না। ভিক্ষুগণ, সেই ভিক্ষুকে পূর্বে যথানুরূপ গোপন আপত্তি অনুসারে পরিবাস প্রদান করেই তবে মানত্ত প্রদান করতে হবে।

হে ভিক্ষুগণ, কোনো ভিক্ষু বহুসংখ্যক সংঘাদিশেষ আপত্তি প্রাপ্ত হয়। তন্মধ্যে সে কোনো কোনো আপত্তি স্মরণ করতে পারে আর কোনো কোনো আপত্তি স্মরণ করতে পারে ন। যেসব আপত্তি স্মরণ করতে পারে, সেসব আপত্তি গোপন রাখে। যেসব আপত্তি স্মরণ করতে পারে না, সেসব আপত্তি গোপন রাখে। সে ভিক্ষুত্ব ত্যাগ করে পুনরায় উপসম্পন্ন হয়। তখন সে পূর্বে যেসব আপত্তি স্মরণ করতে পারা সত্ত্বেও গোপন রাখে, পরে সেসব আপত্তি স্মরণপূর্বক গোপন রাখে না। আবার, পূর্বে যেসব আপত্তি স্মরণ করতে না পারায় গোপন রাখেনি, পরে সেসব আপত্তি স্মরণপূর্বক গোপন রাখে। ভিক্ষুগণ, সেই ভিক্ষুকে পূর্বে যথানুরূপ গোপন আপত্তি অনুসারে পরিবাস প্রদান করেই তবে মানত্ত প্রদান করতে হবে।

হে ভিক্ষুগণ, কোনো ভিক্ষু বহুসংখ্যক সংঘাদিশেষ আপত্তি প্রাপ্ত হয়। তন্মধ্যে সে কোনো কোনো আপত্তি স্মরণ করতে পারে আর কোনো কোনো আপত্তি স্মরণ করতে পারে ন। যেসব আপত্তি স্মরণ করতে পারে, সেসব আপত্তি গোপন রাখে। যেসব আপত্তি স্মরণ করতে পারে না, সেসব আপত্তি গোপন রাখে। সে ভিক্ষুত্ব ত্যাগ করে পুনরায় উপসম্পন্ন হয়। তখন সে পূর্বে যেসব আপত্তি স্মরণ করতে পারা সত্ত্বেও গোপন রাখে, পরেও সেসব আপত্তি স্মরণপূর্বক গোপন রাখে। আবার, পূর্বে যেসব আপত্তি স্মরণ করতে না পারায় গোপন রাখেনি, পর সেসব আপত্তি স্মরণপূর্বক গোপন রাখে না। ভিক্ষুগণ, সেই ভিক্ষুকে পূর্বে ও পরে যথানুরূপ গোপন আপত্তি অনুসারে পরিবাস প্রদান করেই তবে মানত্ত প্রদান করতে হবে।

“হে ভিক্ষুগণ, কোনো ভিক্ষু বহুসংখ্যক সংঘাদিশেষ আপত্তি প্রাপ্ত হয়। তন্মধ্যে সে কোনো কোনো আপত্তি স্মরণ করতে পারে আর কোনো কোনো আপত্তি স্মরণ করতে পারে ন। যেসব আপত্তি স্মরণ করতে পারে, সেসব আপত্তি গোপন রাখে। যেসব আপত্তি স্মরণ করতে পারে না, সেসব আপত্তি গোপন রাখে। সে ভিক্ষুত্ব ত্যাগ করে পুনরায় উপসম্পন্ন হয়। তখন সে পূর্বে যেসব আপত্তি স্মরণ করতে পারা সত্ত্বেও গোপন রাখে, পরে সেসব আপত্তি স্মরণপূর্বক গোপন রাখে। আবার, পূর্বে যেসব আপত্তি স্মরণ করতে না পারায় গোপন রাখেনি, পরে সেসব আপত্তি স্মরণপূর্বক গোপন রাখে। ভিক্ষুগণ, সেই ভিক্ষুকে পূর্বে ও পরে যথানুরূপ গোপন আপত্তি অনুসারে পরিবাস প্রদান করেই তবে মানত্ত প্রদান করতে হবে।

১৭০. হে ভিক্ষুগণ, কোনো ভিক্ষু বহুসংখ্যক সংঘাদিশেষ আপত্তি প্রাপ্ত হয়। তন্মধ্যে সে কোনো কোনো আপত্তি সম্বন্ধে সন্দেহমুক্ত আর কোনো কোনো আপত্তি সম্বন্ধে সন্দিগ্ধ। সে যেসব আপত্তি সম্বন্ধে সন্দেহমুক্ত, সেসব আপত্তি গোপন রাখে। যেসব আপত্তি সম্বন্ধে সন্দিগ্ধ, সেসব আপত্তি গোপন রাখে না। সে ভিক্ষুত্ব ত্যাগ করে পুনরায় উপসম্পন্ন হয়। তখন সে পূর্বে যেসব আপত্তি সন্দেহমুক্ত হয়েও গোপন রাখে, পরে সেসব আপত্তি সন্দেহমুক্ত হয়েও গোপন রাখে না। আবার, পূর্বে যেসব আপত্তি সন্দিগ্ধ হয়ে গোপন রাখেনি, পরে সেসব আপত্তি সন্দেহমুক্ত হয়েও গোপন রাখে না। ভিক্ষুগণ, সেই ভিক্ষুকে পূর্বে যথানুরূপ গোপন আপত্তি অনুসারে পরিবাস প্রদান করেই তবে মানত্ত প্রদান করতে হবে।

হে ভিক্ষুগণ, কোনো ভিক্ষু বহুসংখ্যক সংঘাদিশেষ আপত্তি প্রাপ্ত হয়। তন্মধ্যে সে কোনো কোনো আপত্তি সম্বন্ধে সন্দেহমুক্ত আর কোনো কোনো আপত্তি সম্বন্ধে সন্দিগ্ধ। সে যেসব আপত্তি সম্বন্ধে সন্দেহমুক্ত, সেসব আপত্তি গোপন রাখে। যেসব আপত্তি সম্বন্ধে সন্দিগ্ধ, সেসব আপত্তি গোপন রাখে না। সে ভিক্ষুত্ব ত্যাগ করে পুনরায় উপসম্পন্ন হয়। তখন সে পূর্বে যেসব আপত্তি সন্দেহমুক্ত হয়েও গোপন রাখে, পরে সেসব আপত্তি সন্দেহমুক্ত হয়েও গোপন রাখে না। আবার, পূর্বে যেসব আপত্তি সন্দিগ্ধ হয়ে গোপন রাখেনি, পরে সেসব আপত্তি সন্দেহমুক্ত হয়েও গোপন রাখে। ভিক্ষুগণ, সেই ভিক্ষুকে পূর্বে ও পরে যথানুরূপ গোপন আপত্তি অনুসারে পরিবাস প্রদান করেই তবে মানত্ত প্রদান করতে হবে।

হে ভিক্ষুগণ, কোনো ভিক্ষু বহুসংখ্যক সংঘাদিশেষ আপত্তি প্রাপ্ত হয়। তন্মধ্যে সে কোনো কোনো আপত্তি সম্বন্ধে সন্দেহমুক্ত আর কোনো কোনো আপত্তি সম্বন্ধে সন্দিগ্ধ। সে যেসব আপত্তি সম্বন্ধে সন্দেহমুক্ত, সেসব আপত্তি গোপন রাখে। যেসব আপত্তি সম্বন্ধে সন্দিগ্ধ, সেসব আপত্তি গোপন রাখে না। সে ভিক্ষুত্ব ত্যাগ করে পুনরায় উপসম্পন্ন হয়। তখন সে পূর্বে যেসব আপত্তি সন্দেহমুক্ত হয়ে গোপন রাখে, পরে সেসব আপত্তি সন্দেহমুক্ত হয়েও গোপন রাখে। আবার, পূর্বে যেসব আপত্তি সন্দিগ্ধ হয়ে গোপন রাখেনি, পরে সেসব আপত্তি সন্দেহমুক্ত হয়েও গোপন রাখে না। ভিক্ষুগণ, সেই ভিক্ষুকে পূর্বে ও পরে যথানুরূপ গোপন আপত্তি অনুসারে পরিবাস প্রদান করেই তবে মানত্ত প্রদান করতে হবে।

হে ভিক্ষুগণ, কোনো ভিক্ষু বহুসংখ্যক সংঘাদিশেষ আপত্তি প্রাপ্ত হয়। তন্মধ্যে সে কোনো কোনো আপত্তি সম্বন্ধে সন্দেহমুক্ত আর কোনো কোনো আপত্তি সম্বন্ধে সন্দিগ্ধ। সে যেসব আপত্তি সম্বন্ধে সন্দেহমুক্ত, সেসব আপত্তি গোপন রাখে। যেসব আপত্তি সম্বন্ধে সন্দিগ্ধ, সেসব আপত্তি গোপন রাখে না। সে ভিক্ষুত্ব ত্যাগ করে পুনরায় উপসম্পন্ন হয়। তখন সে পূর্বে যেসব আপত্তি সন্দেহমুক্ত হয়ে গোপন রাখে, পরে সেসব আপত্তি সন্দেহমুক্ত হয়েও গোপন রাখে। আবার, পূর্বে যেসব আপত্তি সন্দিগ্ধ হয়ে গোপন রাখেনি, পরে সেসব আপত্তি সন্দেহমুক্ত হয়েও গোপন রাখে। ভিক্ষুগণ, সেই ভিক্ষুকে পূর্বে ও পরে যথানুরূপ গোপন আপত্তি অনুসারে পরিবাস প্রদান করেই তবে মানত্ত প্রদান করতে হবে।

১৭১. হে ভিক্ষুগণ, কোনো ভিক্ষু বহুসংখ্যক সংঘাদিশেষ আপত্তি প্রাপ্ত হয়। সেসব গোপন না রেখে শ্রামণের হয়ে যায়... উন্মাদ বা পাগল হয়ে যায়... মানসিক বিকারগ্রস্ত হয়ে যায়... বেদনার্ত হয়ে যায়... তন্মধ্যে গোপিত আপত্তিও থাকে, প্রকাশিত আপত্তিও থাকে।... তন্মধ্যে সে কোনো আপত্তি জানে আর কোনো কোনো আপত্তি জানে না।... কোনো কোনো আপত্তি স্মরণ করতে পারে আর কোনো কোনো আপত্তি স্মরণ করতে পারে না... কোনো কোনো আপত্তি নিয়ে সন্দেহমুক্ত আর কোনো কোনো আপত্তি নিয়ে সন্দিগ্ধ। যেসব আপত্তি নিয়ে সন্দেহমুক্ত, সেসব আপত্তি গোপন রাখে। যেসব আপত্তি নিয়ে সন্দিগ্ধ সেসব আপত্তি গোপন রাখে না। সে বেদনার্ত হয়ে যায়। সে পুনঃ অবেদনার্ত (সুস্থ হয়ে উঠে) হয়ে পূর্বে যেসব আপত্তি সন্দেহমুক্ত হয়ে গোপন রাখে, পরে সেসব আপত্তি সন্দেহমুক্ত হয়েই গোপন রাখে না। আবার, পূর্বে যেসব আপত্তি সন্দিগ্ধ হয়ে গোপন রাখে না, পরে সেসব আপত্তি সন্দেহমুক্ত হয়েই গোপন রাখে না।... পূর্বে যেসব আপত্তি সন্দেহমুক্ত হয়ে গোপন রাখে, পরে সেসব আপত্তি সন্দেহমুক্ত হয়েই গোপন রাখে না। অন্যদিকে পূর্বে যেসব আপত্তি সন্দিগ্ধ হয়ে গোপন রাখে না, পরে সেসব আপত্তি সন্দেহমুক্ত হয়েই গোপন রাখে... পূর্বে যেসব আপত্তি সন্দেহমুক্ত হয়ে গোপন রাখে, পরে সেসব আপত্তি সন্দেহমুক্ত হয়েই গোপন রাখে। অন্যদিকে পূর্বে যেসব আপত্তি সন্দিগ্ধ হয়ে গোপন রাখে না, পরে সেসব আপত্তি সন্দেহমুক্ত হয়েই গোপন রাখে না... পূর্বে যেসব আপত্তি সন্দেহমুক্ত হয়ে গোপন রাখে, পরে সেসব আপত্তি সন্দেহমুক্ত হয়েই গোপন রাখে। অন্যদিকে পূর্বে যেসব আপত্তি সন্দিগ্ধ হয়ে গোপন রাখে না, পরে সেসব আপত্তি সন্দেহমুক্ত হয়েই গোপন রাখে। ভিক্ষুগণ, সেই ভিক্ষুকে পূর্বে ও পরে যথানুরূপ গোপন আপত্তি অনুসারে পরিবাস প্রদান করেই তবে মানত্ত প্রদান করতে হবে।

মানত্ত শতক সমাপ্ত।


 

৬. মূলেপ্রতিকর্ষণসহ সমোধান পরিবাস চারশত
১৭২. হে ভিক্ষুগণ, কোনো ভিক্ষু পরিবাস পালনের সময় বহুসংখ্যক সংঘাদিশেষ আপত্তি প্রাপ্ত হয়ে তা গোপন না রেখেই ভিক্ষুত্ব ত্যাগ করে। সে পুনরায় উপসম্পন্ন হয় আর সেসব আপত্তি গোপন রাখে না। এমতাবস্থায় সেই ভিক্ষুকে মূলেপ্রতিকর্ষণ করতে হবে। (১)

হে ভিক্ষুগণ, কোনো ভিক্ষু পরিবাস পালনের সময় বহুসংখ্যক সংঘাদিশেষ আপত্তি প্রাপ্ত হয়ে তা গোপন না রেখেই ভিক্ষুত্ব ত্যাগ করে। সে পুনরায় উপসম্পন্ন হয় আর সেসব আপত্তি গোপন রাখে। এমতাবস্থায় সেই ভিক্ষুকে মূলেপ্রতিকর্ষণ করতে হবে। যথানুরূপ গোপন আপত্তিগুলো পূর্বের আপত্তির সঙ্গে যোগ করে সমোধান পরিবাস প্রদান করতে হবে। (২)

হে ভিক্ষুগণ, কোনো ভিক্ষু পরিবাস পালনের সময় বহুসংখ্যক সংঘাদিশেষ আপত্তি প্রাপ্ত হয়ে তা গোপন না রেখেই ভিক্ষুত্ব ত্যাগ করে। সে পুনরায় উপসম্পন্ন হয় আর সেসব আপত্তি গোপন রাখে না। এমতাবস্থায় সেই ভিক্ষুকে মূলেপ্রতিকর্ষণ করতে হবে। যথানুরূপ গোপন আপত্তিগুলো পূর্বের আপত্তির সঙ্গে যোগ করে সমোধান পরিবাস প্রদান করতে হবে। (৩)

হে ভিক্ষুগণ, কোনো ভিক্ষু পরিবাস পালনের সময় বহুসংখ্যক সংঘাদিশেষ আপত্তি প্রাপ্ত হয়ে তা গোপন না রেখেই ভিক্ষুত্ব ত্যাগ করে। সে পুনরায় উপসম্পন্ন হয় আর সেসব আপত্তি গোপন রাখে। এমতাবস্থায় সেই ভিক্ষুকে মূলেপ্রতিকর্ষণ করতে হবে। যথানুরূপ গোপন আপত্তিগুলো পূর্বের আপত্তির সঙ্গে যোগ করে সমোধান পরিবাস প্রদান করতে হবে। (৪)

১৭৩. হে ভিক্ষুগণ, কোনো ভিক্ষু পরিবাস পালনের সময় বহুসংখ্যক সংঘাদিশেষ আপত্তি প্রাপ্ত হয়। তন্মধ্যে গোপিত আপত্তিও থাকে, প্রকাশিত আপত্তিও থাকে। সে ভিক্ষুত্ব ত্যাগ করে পুনঃ উপসম্পন্ন হয়। তখন সে পূর্বে যেসব আপত্তি গোপন রেখেছিল, পরে সেসব আপত্তি গোপন রাখে না। আবার, পূর্বে যেসব আপত্তি গোপন রাখেনি, পরে সেসব আপত্তি গোপন রাখে না। সেই ভিক্ষুকে মূলেপ্রতিকর্ষণ করবে। যথানুরূপ গোপন আপত্তিগুলো পূর্বের আপত্তির সঙ্গে যোগ করে সমোধান পরিবাস প্রদান করতে হবে। (১)

হে ভিক্ষুগণ, কোনো ভিক্ষু পরিবাস পালনের সময় বহুসংখ্যক সংঘাদিশেষ আপত্তি প্রাপ্ত হয়। তন্মধ্যে গোপিত আপত্তিও থাকে, প্রকাশিত আপত্তিও থাকে। সে ভিক্ষুত্ব ত্যাগ করে পুনঃ উপসম্পন্ন হয়। তখন সে পূর্বে যেসব আপত্তি গোপন রেখেছিল, পরে সেসব আপত্তি গোপন রাখে না। আবার, পূর্বে যেসব আপত্তি গোপন রাখেনি, পরে সেসব আপত্তি গোপন রাখে। সেই ভিক্ষুকে মূলেপ্রতিকর্ষণ করবে। যথানুরূপ গোপন আপত্তিগুলো পূর্বের আপত্তির সঙ্গে যোগ করে সমোধান পরিবাস প্রদান করতে হবে। (২)

হে ভিক্ষুগণ, কোনো ভিক্ষু পরিবাস পালনের সময় বহুসংখ্যক সংঘাদিশেষ আপত্তি প্রাপ্ত হয়। তন্মধ্যে গোপিত আপত্তিও থাকে, প্রকাশিত আপত্তিও থাকে। সে ভিক্ষুত্ব ত্যাগ করে পুনঃ উপসম্পন্ন হয়। তখন সে পূর্বে যেসব আপত্তি গোপন রেখেছিল, পরেও সেসব আপত্তি গোপন রাখে। আবার, পূর্বে যেসব আপত্তি গোপন রাখেনি, পরেও সেসব আপত্তি গোপন রাখে না। সেই ভিক্ষুকে মূলেপ্রতিকর্ষণ করবে। যথাগোপন আপত্তিগুলো পূর্বের আপত্তির সঙ্গে যোগ করে সমোধান পরিবাস প্রদান করতে হবে। (৩)

হে ভিক্ষুগণ, কোনো ভিক্ষু পরিবাস পালনের সময় বহুসংখ্যক সংঘাদিশেষ আপত্তি প্রাপ্ত হয়। তন্মধ্যে গোপিত আপত্তিও থাকে, প্রকাশিত আপত্তিও থাকে। সে ভিক্ষুত্ব ত্যাগ করে পুনঃ উপসম্পন্ন হয়। তখন সে পূর্বে যেসব আপত্তি গোপন রেখেছিল, পরেও সেসব আপত্তি গোপন রাখে। আবার, পূর্বে যেসব আপত্তি গোপন রাখেনি, পরেও সেসব আপত্তি গোপন রাখে না। সেই ভিক্ষুকে মূলেপ্রতিকর্ষণ করবে। যথাগোপন আপত্তিগুলো পূর্বের আপত্তির সঙ্গে যোগ করে সমোধান পরিবাস প্রদান করতে হবে। (৪)

১৭৪. হে ভিক্ষুগণ, কোনো ভিক্ষু পরিবাস পালনের সময় বহুসংখ্যক সংঘাদিশেষ আপত্তি প্রাপ্ত হয়। তন্মধ্যে কোনো কোনো আপত্তি জানে আর কোনো কোনো আপত্তি জানে না। যেসব আপত্তি জানে, সেসব আপত্তি গোপন রাখে; যেসব আপত্তি জানে না, সেসব আপত্তি গোপন রাখে না। সে ভিক্ষুত্ব ত্যাগ করে পুনরায় উপসম্পন্ন হয়। তখন সে পূর্বে যেসব আপত্তি জেনে গোপন রেখেছিল, পরে সেসব আপত্তি জেনে গোপন রাখে না। আবার, পূর্বে যেসব আপত্তি না জেনে গোপন রাখেনি, পরে সেসব আপত্তি জেনে গোপন রাখে না। সেই ভিক্ষুকে মূলেপ্রতিকর্ষণ করবে। যথাগোপন আপত্তিগুলো পূর্বের আপত্তির সঙ্গে যোগ করে সমোধান পরিবাস প্রদান করতে হবে। (১)

হে ভিক্ষুগণ, কোনো ভিক্ষু পরিবাস পালনের সময় বহুসংখ্যক সংঘাদিশেষ আপত্তি প্রাপ্ত হয়। তন্মধ্যে কোনো কোনো আপত্তি জানে আর কোনো কোনো আপত্তি জানে না। যেসব আপত্তি জানে, সেসব আপত্তি গোপন রাখে; যেসব আপত্তি জানে না, সেসব আপত্তি গোপন রাখে না। সে ভিক্ষুত্ব ত্যাগ করে পুনরায় উপসম্পন্ন হয়। তখন সে পূর্বে যেসব আপত্তি জেনে গোপন রেখেছিল, পরে সেসব আপত্তি জেনে গোপন রাখে না। আবার, পূর্বে যেসব আপত্তি না জেনে গোপন রাখেনি, পরে সেসব আপত্তি জেনে গোপন রাখে। সেই ভিক্ষুকে মূলেপ্রতিকর্ষণ করবে। যথাগোপন আপত্তিগুলো পূর্বের আপত্তির সঙ্গে যোগ করে সমোধান পরিবাস প্রদান করতে হবে। (২)

হে ভিক্ষুগণ, কোনো ভিক্ষু পরিবাস পালনের সময় বহুসংখ্যক সংঘাদিশেষ আপত্তি প্রাপ্ত হয়। তন্মধ্যে কোনো কোনো আপত্তি জানে আর কোনো কোনো আপত্তি জানে না। যেসব আপত্তি জানে, সেসব আপত্তি গোপন রাখে; যেসব আপত্তি জানে না, সেসব আপত্তি গোপন রাখে না। সে ভিক্ষুত্ব ত্যাগ করে পুনরায় উপসম্পন্ন হয়। তখন সে পূর্বে যেসব আপত্তি জেনে গোপন রেখেছিল, পরেও সেসব আপত্তি জেনে গোপন রাখে। আবার, পূর্বে যেসব আপত্তি না জেনে গোপন রাখেনি, পরেও সেসব আপত্তি গোপন রাখে না। সেই ভিক্ষুকে মূলেপ্রতিকর্ষণ করবে। যথাগোপন আপত্তিগুলো পূর্বের আপত্তির সঙ্গে যোগ করে সমোধান পরিবাস প্রদান করতে হবে। (৩)

হে ভিক্ষুগণ, কোনো ভিক্ষু পরিবাস পালনের সময় বহুসংখ্যক সংঘাদিশেষ আপত্তি প্রাপ্ত হয়। তন্মধ্যে কোনো কোনো আপত্তি জানে আর কোনো কোনো আপত্তি জানে না। যেসব আপত্তি জানে, সেসব আপত্তি গোপন রাখে; যেসব আপত্তি জানে না, সেসব আপত্তি গোপন রাখে না। সে ভিক্ষুত্ব ত্যাগ করে পুনরায় উপসম্পন্ন হয়। তখন সে পূর্বে যেসব আপত্তি জেনে গোপন রেখেছিল, পরে সেসব আপত্তি গোপন রাখে না। আবার, পূর্বে যেসব আপত্তি না জেনে গোপন রেখেছিল, পরে সেসব আপত্তি জেনে গোপন রাখে। সেই ভিক্ষুকে মূলেপ্রতিকর্ষণ করবে। যথাগোপন আপত্তিগুলো পূর্বের আপত্তির সঙ্গে যোগ করে সমোধান পরিবাস প্রদান করতে হবে। (৪)

১৭৫. হে ভিক্ষুগণ, কোনো ভিক্ষু পরিবাস পালনের সময় বহুসংখ্যক সংঘাদিশেষ আপত্তি প্রাপ্ত হয়। তন্মধ্যে কোনো কোনো আপত্তি স্মরণ করতে পারে আর কোনো কোনো আপত্তি স্মরণ করতে পারে না। যেসব আপত্তি স্মরণ করতে পারে, সেসব আপত্তি গোপন রাখে; যেসব আপত্তি স্মরণ করতে পারে না, সেসব আপত্তি গোপন রাখে না। সে ভিক্ষুত্ব ত্যাগ করে পুনরায় উপসম্পন্ন হয়। তখন সে পূর্বে যেসব আপত্তি স্মরণ করতে পারা সত্ত্বেও গোপন রাখে, পরে সেসব আপত্তি স্মরণপূর্বক গোপন রাখে না। আবার, পূর্বে যেসব আপত্তি স্মরণ করতে না পেরে গোপন রাখেনি, পরে সেসব আপত্তি স্মরণপূর্বক গোপন রাখে না। সেই ভিক্ষুকে মূলেপ্রতিকর্ষণ করবে। যথাগোপন আপত্তিগুলো পূর্বের আপত্তির সঙ্গে যোগ করে সমোধান পরিবাস প্রদান করতে হবে। (১)

হে ভিক্ষুগণ, কোনো ভিক্ষু পরিবাস পালনের সময় বহুসংখ্যক সংঘাদিশেষ আপত্তি প্রাপ্ত হয়। তন্মধ্যে কোনো কোনো আপত্তি স্মরণ করতে পারে আর কোনো কোনো আপত্তি স্মরণ করতে পারে না। যেসব আপত্তি স্মরণ করতে পারে, সেসব আপত্তি গোপন রাখে; যেসব আপত্তি স্মরণ করতে পারে না, সেসব আপত্তি গোপন রাখে না। সে ভিক্ষুত্ব ত্যাগ করে পুনরায় উপসম্পন্ন হয়। তখন সে পূর্বে যেসব আপত্তি স্মরণ করতে পারা সত্ত্বেও গোপন রাখে, পরে সেসব আপত্তি স্মরণপূর্বক গোপন রাখে না। আবার, পূর্বে যেসব আপত্তি স্মরণ করতে না পেরে গোপন রাখেনি, পরে সেসব আপত্তি স্মরণপূর্বক গোপন রাখে। সেই ভিক্ষুকে মূলেপ্রতিকর্ষণ করবে। যথাগোপন আপত্তিগুলো পূর্বের আপত্তির সঙ্গে যোগ করে সমোধান পরিবাস প্রদান করতে হবে। (২)

হে ভিক্ষুগণ, কোনো ভিক্ষু পরিবাস পালনের সময় বহুসংখ্যক সংঘাদিশেষ আপত্তি প্রাপ্ত হয়। তন্মধ্যে কোনো কোনো আপত্তি স্মরণ করতে পারে আর কোনো কোনো আপত্তি স্মরণ করতে পারে না। যেসব আপত্তি স্মরণ করতে পারে, সেসব আপত্তি গোপন রাখে; যেসব আপত্তি স্মরণ করতে পারে না, সেসব আপত্তি গোপন রাখে না। সে ভিক্ষুত্ব ত্যাগ করে পুনরায় উপসম্পন্ন হয়। তখন সে পূর্বে যেসব আপত্তি স্মরণ করতে পারা সত্ত্বেও গোপন রাখে, পরে সেসব আপত্তি স্মরণপূর্বক গোপন রাখে। আবার, পূর্বে যেসব আপত্তি স্মরণ করতে না পেরে গোপন রাখেনি, পরে সেসব আপত্তি স্মরণপূর্বক গোপন রাখে না। সেই ভিক্ষুকে মূলেপ্রতিকর্ষণ করবে। যথাগোপন আপত্তিগুলো পূর্বের আপত্তির সঙ্গে যোগ করে সমোধান পরিবাস প্রদান করতে হবে। (৩)

হে ভিক্ষুগণ, কোনো ভিক্ষু পরিবাস পালনের সময় বহুসংখ্যক সংঘাদিশেষ আপত্তি প্রাপ্ত হয়। তন্মধ্যে কোনো কোনো আপত্তি স্মরণ করতে পারে আর কোনো কোনো আপত্তি স্মরণ করতে পারে না। যেসব আপত্তি স্মরণ করতে পারে, সেসব আপত্তি গোপন রাখে; যেসব আপত্তি স্মরণ করতে পারে না, সেসব আপত্তি গোপন রাখে না। সে ভিক্ষুত্ব ত্যাগ করে পুনরায় উপসম্পন্ন হয়। তখন সে পূর্বে যেসব আপত্তি স্মরণ করতে পারা সত্ত্বেও গোপন রাখে, পরে সেসব আপত্তি স্মরণপূর্বক গোপন রাখে। আবার, পূর্বে যেসব আপত্তি স্মরণ করতে না পেরে গোপন রাখেনি, পরে সেসব আপত্তি স্মরণপূর্বক গোপন রাখে। সেই ভিক্ষুকে মূলেপ্রতিকর্ষণ করবে। যথাগোপন আপত্তিগুলো পূর্বের আপত্তির সঙ্গে যোগ করে সমোধান পরিবাস প্রদান করতে হবে। (৪)

১৭৬. হে ভিক্ষুগণ, কোনো ভিক্ষু পরিবাস পালনের সময় বহুসংখ্যক সংঘাদিশেষ আপত্তি প্রাপ্ত হয়। তন্মধ্যে সে কোনো কোনো আপত্তি নিয়ে সন্দেহমুক্ত আর কোনো কোনো আপত্তি নিয়ে সন্দিগ্ধ। যেসব আপত্তি নিয়ে সন্দেহমুক্ত, সেসব আপত্তি গোপন রাখে; যেসব আপত্তি নিয়ে সন্দিগ্ধ, সেসব আপত্তি গোপন রাখে না। সে ভিক্ষুত্ব ত্যাগ করে উপসম্পন্ন হয়। তখন সে পূর্বে যেসব আপত্তি সন্দেহমুক্ত হয়ে গোপন রেখেছিল, পরে সেসব আপত্তি সন্দেহমুক্ত হয়ে গোপন রাখে না। আবার, পূর্বে যেসব আপত্তি সন্দিগ্ধ হয়ে গোপন রাখেনি, পরে সেসব আপত্তি সন্দেহমুক্ত হয়েও গোপন রাখে না। সেই ভিক্ষুকে মূলেপ্রতিকর্ষণ করবে। যথাগোপন আপত্তিগুলো পূর্বের আপত্তির সঙ্গে যোগ করে সমোধান পরিবাস প্রদান করতে হবে। (১)

হে ভিক্ষুগণ, কোনো ভিক্ষু পরিবাস পালনের সময় বহুসংখ্যক সংঘাদিশেষ আপত্তি প্রাপ্ত হয়। তন্মধ্যে সে কোনো কোনো আপত্তি নিয়ে সন্দেহমুক্ত আর কোনো কোনো আপত্তি নিয়ে সন্দিগ্ধ। যেসব আপত্তি নিয়ে সন্দেহমুক্ত, সেসব আপত্তি গোপন রাখে; যেসব আপত্তি নিয়ে সন্দিগ্ধ, সেসব আপত্তি গোপন রাখে না। সে ভিক্ষুত্ব ত্যাগ করে উপসম্পন্ন হয়। তখন সে পূর্বে যেসব আপত্তি সন্দেহমুক্ত হয়ে গোপন রেখেছিল, পরে সেসব আপত্তি সন্দেহমুক্ত হয়ে গোপন রাখে না। আবার, পূর্বে যেসব আপত্তি সন্দিগ্ধ হয়ে গোপন রাখেনি, পরে সেসব আপত্তি সন্দেহমুক্ত হয়ে গোপন রাখে। সেই ভিক্ষুকে মূলেপ্রতিকর্ষণ করবে। যথাগোপন আপত্তিগুলো পূর্বের আপত্তির সঙ্গে যোগ করে সমোধান পরিবাস প্রদান করতে হবে। (২)

হে ভিক্ষুগণ, কোনো ভিক্ষু পরিবাস পালনের সময় বহুসংখ্যক সংঘাদিশেষ আপত্তি প্রাপ্ত হয়। তন্মধ্যে সে কোনো কোনো আপত্তি নিয়ে সন্দেহমুক্ত আর কোনো কোনো আপত্তি নিয়ে সন্দিগ্ধ। যেসব আপত্তি নিয়ে সন্দেহমুক্ত, সেসব আপত্তি গোপন রাখে; যেসব আপত্তি নিয়ে সন্দিগ্ধ, সেসব আপত্তি গোপন রাখে না। সে ভিক্ষুত্ব ত্যাগ করে উপসম্পন্ন হয়। তখন সে পূর্বে যেসব আপত্তি সন্দেহমুক্ত হয়ে গোপন রেখেছিল, পরেও সেসব আপত্তি সন্দেহমুক্ত হয়ে গোপন রাখে। আবার, পূর্বে যেসব আপত্তি সন্দিগ্ধ হয়ে গোপন রাখেনি, পরে সেসব আপত্তি সন্দেহমুক্ত হয়ে গোপন রাখে না। সেই ভিক্ষুকে মূলেপ্রতিকর্ষণ করবে। যথাগোপন আপত্তিগুলো পূর্বের আপত্তির সঙ্গে যোগ করে সমোধান পরিবাস প্রদান করতে হবে। (৩)

হে ভিক্ষুগণ, কোনো ভিক্ষু পরিবাস পালনের সময় বহুসংখ্যক সংঘাদিশেষ আপত্তি প্রাপ্ত হয়। তন্মধ্যে সে কোনো কোনো আপত্তি নিয়ে সন্দেহমুক্ত আর কোনো কোনো আপত্তি নিয়ে সন্দিগ্ধ। যেসব আপত্তি নিয়ে সন্দেহমুক্ত, সেসব আপত্তি গোপন রাখে; যেসব আপত্তি নিয়ে সন্দিগ্ধ, সেসব আপত্তি গোপন রাখে না। সে ভিক্ষুত্ব ত্যাগ করে উপসম্পন্ন হয়। তখন সে পূর্বে যেসব আপত্তি সন্দেহমুক্ত হয়ে গোপন রেখেছিল, পরেও সেসব আপত্তি সন্দেহমুক্ত হয়ে গোপন রাখে। আবার, পূর্বে যেসব আপত্তি সন্দিগ্ধ হয়ে গোপন রাখেনি, পরে সেসব আপত্তি সন্দেহমুক্ত হয়ে গোপন রাখে। সেই ভিক্ষুকে মূলেপ্রতিকর্ষণ করবে। যথাগোপন আপত্তিগুলো পূর্বের আপত্তির সঙ্গে যোগ করে সমোধান পরিবাস প্রদান করতে হবে। (৪)

১৭৭. হে ভিক্ষুগণ, কোনো ভিক্ষু পরিবাস পালনের সময় বহুসংখ্যক সংঘাদিশেষ আপত্তি প্রাপ্ত হয়ে গোপন না রেখে শ্রামণের হয়ে যায়... উন্মাদ হয়... মানসিক বিকারগ্রস্ত হয়... বেদনার্ত হয়... তন্মধ্যে গোপিত আপত্তিও থাকে, প্রকাশিত আপত্তিও থাকে... কোনো কোনো আপত্তি জানে আর কোনো কোনো আপত্তি জানে না... কোনো কোনো আপত্তি স্মরণ করতে পারে আর কোনো কোনো আপত্তি স্মরণ করতে পারে না... কোনো কোনো আপত্তি নিয়ে সন্দেহমুক্ত আর কোনো কোনো আপত্তি নিয়ে সন্দিগ্ধ। যেসব আপত্তি নিয়ে সন্দেহমুক্ত, সেসব আপত্তি গোপন রাখে আর যেসব আপত্তি সন্দিগ্ধ, সেসব আপত্তি গোপন রাখে না। সে পুনরায় অবেদনার্ত হয়। তখন সে পূর্বে যেসব আপত্তি সন্দেহমুক্ত হয়ে গোপন রাখে, পরে সেসব আপত্তি সন্দেহমুক্ত হয়ে গোপন রাখে না। আবার, পূর্বে যেসব আপত্তি নিয়ে সন্দিগ্ধ হয়ে গোপন রাখে না, পরে সেসব আপত্তি সন্দেহমুক্ত হয়ে গোপন রাখে না... পূর্বে যেসব আপত্তি সন্দেহমুক্ত হয়ে গোপন রাখে, পরে সেসব আপত্তি সন্দেহমুক্ত হয়ে গোপন রাখে না। আবার, পূর্বে যেসব আপত্তি সন্দিগ্ধ হয়ে গোপন রাখে না, পরে সেসব আপত্তি সন্দেহমুক্ত হয়ে গোপন রাখে... পূর্বে যেসব আপত্তি সন্দেহমুক্ত হয়ে গোপন রাখে, পরেও সেসব আপত্তি সন্দেহমুক্ত হয়ে গোপন রাখে। আবার, পূর্বে যেসব আপত্তি সন্দিগ্ধ হয়ে গোপন রাখে না, পরে সেসব আপত্তি সন্দেহমুক্ত হয়ে গোপন রাখে না... পূর্বে যেসব আপত্তি সন্দেহমুক্ত হয়ে গোপন রাখে, পরেও সেসব আপত্তি সন্দেহমুক্ত হয়ে গোপন রাখে। আবার, পূর্বে যেসব আপত্তি সন্দিগ্ধ হয়ে গোপন রাখে না, পরে সেসব আপত্তি সন্দেহমুক্ত হয়ে গোপন রাখে। সেই ভিক্ষুকে মূলেপ্রতিকর্ষণ করবে। যথাগোপন আপত্তিগুলো পূর্বের আপত্তির সঙ্গে যোগ করে সমোধান পরিবাস প্রদান করতে হবে।

১৭৮. হে ভিক্ষুগণ, কোনো ভিক্ষু মানত্তযোগ্য হয়ে... মানত্ত পালনের সময়... আহ্বানার্হ হয়ে বহুসংখ্যক সংঘাদিশেষ আপত্তি প্রাপ্ত হয়ে গোপন না রেখে ভিক্ষুত্ব ত্যাগ করে...

(পরের অংশগুলো ‘পরিবাস পালনের সময়’ অনুচ্ছেদে উল্লেখিত বিষয়ের মতো বিস্তারিতভাবে যোগ করে পড়তে হবে। কেবল ‘পরিবাস পালনের সময়-এর স্থলে ‘মানত্তযোগ্য হয়ে, মানত্ত পালনের সময় ও আহ্বানার্ত হয়ে’ পড়তে হবে।)

১৭৯. হে ভিক্ষুগণ, কোনো ভিক্ষু আহ্বানার্হ হয়ে বহুসংখ্যক সংঘাদিশেষ আপত্তি প্রাপ্ত হয়ে গোপন না করে শ্রামণের হয়ে যায়... উন্মাদ হয়ে যায়... মানসিক বিকারগ্রস্ত হয়... বেদনার্ত হয়... তন্মধ্যে গোপিত আপত্তিও থাকে, প্রকাশিত আপত্তিও থাকে... কোনো কোনো আপত্তি জানে আর কোনো কোনো আপত্তি জানে না... কোনো কোনো আপত্তি স্মরণ করতে পারে আর কোনো কোনো আপত্তি স্মরণ করতে পারে না... কোনো কোনো আপত্তি নিয়ে সন্দেহমুক্ত আর কোনো কোনো আপত্তি নিয়ে সন্দিগ্ধ। যেসব আপত্তি নিয়ে সন্দেহমুক্ত, সেসব আপত্তি গোপন রাখে, যেসব আপত্তি নিয়ে সন্দিগ্ধ, সেসব আপত্তি গোপন রাখে না। সে (বেদনার্ত হয়ে) পুনরায় অবেদনার্ত হয়। তখন সে পূর্বে যেসব আপত্তি সন্দেহমুক্ত হয়ে গোপন রাখে, পরে সেসব আপত্তি সন্দেহমুক্ত হয়েই গোপন রাখে না। আবার, পূর্বে যেসব আপত্তি সন্দিগ্ধ হয়ে গোপন রাখে না, পরে সেসব আপত্তি সন্দেহমুক্ত হয়েই গোপন রাখে না... পূর্বে যেসব আপত্তি সন্দেহমুক্ত হয়ে গোপন রাখে, পরে সেসব আপত্তি সন্দেহমুক্ত হয়েই গোপন রাখে না। আবার, পূর্বে যেসব আপত্তি সন্দিগ্ধ হয়ে গোপন রাখে না, পরে সেসব আপত্তি সন্দেহমুক্ত হয়েই গোপন রাখে... পূর্বে যেসব আপত্তি সন্দেহমুক্ত হয়ে গোপন রাখে, পরে সেসব আপত্তি সন্দেহমুক্ত হয়েই গোপন রাখে। আবার, পূর্বে যেসব আপত্তি সন্দিগ্ধ হয়ে গোপন রাখে না, পরে সেসব আপত্তি সন্দেহমুক্ত হয়েই গোপন রাখে না... পূর্বে যেসব আপত্তি সন্দেহমুক্ত হয়ে গোপন রাখে, পরে সেসব আপত্তি সন্দেহমুক্ত হয়েই গোপন রাখে। আবার, পূর্বে যেসব আপত্তি সন্দিগ্ধ হয়ে গোপন রাখে না, পরে সেসব আপত্তি সন্দেহমুক্ত হয়েই গোপন রাখে না। সেই ভিক্ষুকে মূলেপ্রতিকর্ষণ করবে। যথাগোপন আপত্তিগুলো পূর্বের আপত্তির সঙ্গে যোগ করে সমোধান পরিবাস প্রদান করতে হবে।

মূলেপ্রতিকর্ষণসহ সমোধান পরিবাস চারশত সমাপ্ত।


 

৭. নির্দিষ্ট সংখ্যক প্রভৃতি বিষয়ক অষ্টক
১৮০. হে ভিক্ষুগণ, কোনো ভিক্ষু বহুসংখ্যক সংঘাদিশেষ আপত্তি প্রাপ্ত হয়ে নির্দিষ্ট সংখ্যক গোপন না রেখে... অনির্দিষ্ট সংখ্যক গোপন না রেখে... এক বিষয়ক আপত্তি গোপন না রেখে... নানা বিষয়ক আপত্তি গোপন না রেখে... সম আপত্তি গোপন না রেখে... অসম আপত্তি গোপন না রেখে... সদৃশ আপত্তি গোপন না রেখে... বিসদৃশ আপত্তি গোপন না রেখে ভিক্ষুত্ব ত্যাগ করে...।

(বাকি অংশগুলো বিস্তারিতভাবে পড়তে হবে।)

নির্দিষ্ট সংখ্যকাদি বিষয়ক অষ্টক সমাপ্ত।


 

৮. দুজন ভিক্ষু বিষয়ক একাদশ
১৮১. দুজন ভিক্ষু সংঘাদিশেষ আপত্তি প্রাপ্ত হন। তারা সংঘাদিশেষ আপত্তিকে সংঘাদিশেষ আপত্তি হিসেবেই জানেন। তাদের মধ্যে একজন আপত্তিটি গোপন রাখেন, অন্যজন গোপন রাখেন না। যিনি গোপন রাখেন, তাকে দুক্কট আপত্তি দেশনা (দুক্কট অপরাধ স্বীকার করা) করতে হবে। এরপর যথাগোপন (অর্থাৎ যতদিন গোপন রেখেছিল) অনুসারে তাকে পরিবাস প্রদান করেই তবে উভয়কে মানত্ত দিতে হবে। (১)

দুজন ভিক্ষু সংঘাদিশেষ আপত্তি প্রাপ্ত হন। তারা সেটা সংঘাদিশেষ আপত্তি কি না ভেবে সন্দিগ্ধ হয়। তাদের মধ্যে একজন আপত্তিটি গোপন রাখেন, অন্যজন গোপন রাখেন না। যিনি গোপন রাখেন, তাকে দুক্কট আপত্তি দেশনা করতে হবে। এরপর যথাগোপন অনুসারে তাকে পরিবাস প্রদান করেই তবে উভয়কে মানত্ত দিতে হবে। (২)

দুজন ভিক্ষু সংঘাদিশেষ আপত্তি প্রাপ্ত হন। তারা সংঘাদিশেষ আপত্তিকে মিশ্র (থুল্লচ্চয়াদি) আপত্তি হিসেবে মনে করেন। তাদের মধ্যে একজন আপত্তিটি গোপন রাখেন, অন্যজন গোপন রাখেন না। যিনি গোপন রাখে, তাকে দুক্কট আপত্তি দেশনা করতে হবে। এরপর যথাগোপন অনুসারে তাকে পরিবাস প্রদান করেই তবে উভয়কে মানত্ত দিতে হবে। (৩)

দুজন ভিক্ষু মিশ্র আপত্তি প্রাপ্ত হন। তারা মিশ্র আপত্তিকে সংঘাদিশেষ আপত্তি হিসেবে মনে করেন। তাদের মধ্যে একজন আপত্তিটি গোপন রাখেন, অন্যজন গোপন রাখেন না। যিনি গোপন রাখেন, তাকে দুক্কট আপত্তি দেশনা করতে হবে। এরপর যথাগোপন অনুসারে তাকে পরিবাস প্রদান করেই তবে উভয়কে মানত্ত দিতে হবে। (৪)

দুজন ভিক্ষু মিশ্র আপত্তি প্রাপ্ত হন। তারা মিশ্র আপত্তিকে মিশ্র আপত্তি হিসেবে মনে করেন। তাদের মধ্যে একজন আপত্তিটি গোপন রাখেন, অন্যজন গোপন রাখেন না। যিনি গোপন রাখেন, তাকে দুক্কট আপত্তি দেশনা করতে হবে। এরপর যথাগোপন অনুসারে তাকে পরিবাস প্রদান করেই তবে উভয়কে মানত্ত দিতে হবে। (৫)

দুজন ভিক্ষু শুদ্ধক (সংঘাদিশেষ হতে লঘুতর) আপত্তি প্রাপ্ত হন। তারা শুদ্ধক আপত্তিকে সংঘাদিশেষ আপত্তি হিসেবে মনে করেন। তাদের মধ্যে একজন আপত্তিটি গোপন রাখেন, অন্যজন গোপন রাখেন না। যিনি গোপন রাখেন, তাকে দুক্কট আপত্তি দেশনা করতে হবে। এরপর উভয়কে ধর্মত দণ্ড প্রদান করতে হবে। (৬)

দুজন ভিক্ষু শুদ্ধক আপত্তি প্রাপ্ত হন। তারা শুদ্ধক আপত্তিকে শুদ্ধক আপত্তি হিসেবে মনে করেন। তাদের মধ্যে একজন আপত্তিটি গোপন রাখেন, অন্যজন গোপন রাখেন না। যিনি গোপন রাখেন, তাকে দুক্কট আপত্তি দেশনা করতে হবে। এরপর উভয়কে ধর্মত দণ্ড প্রদান করতে হবে। (৭)

দুজন ভিক্ষু সংঘাদিশেষ আপত্তি প্রাপ্ত হন। তারা সংঘাদিশেষ আপত্তিকে সংঘাদিশেষ আপত্তি হিসেবে মনে করেন। তাদের মধ্যে একজন চিন্তা করেন বা সিদ্ধান্ত নেন ‘আপত্তি প্রকাশ করব’ আর অন্যজন সিদ্ধান্ত নেন ‘আপত্তি প্রকাশ করব না’। সেই সিদ্ধান্ত মোতাবেক তিনি প্রথম যামে গোপন রাখেন, দ্বিতীয় যামে গোপন রাখেন, তৃতীয় যামেও গোপন রাখেন এবং অরুণোদয় হয়ে গিয়ে আপত্তি গোপন করা হয়েছে বলে গণ্য হয়। যিনি এভাবে গোপন রাখেন, তাকে দুক্কট আপত্তি দেশনা করতে হবে। যথাগোপন অনুসারে তাকে পরিবাস প্রদান করেই তবে উভয়কে মানত্ত দিতে হবে। (৮)

দুজন ভিক্ষু সংঘাদিশেষ আপত্তি প্রাপ্ত হন। তারা সংঘাদিশেষ আপত্তিকে সংঘাদিশেষ আপত্তি হিসেবে মনে করেন। তারা উভয়ই ‘আপত্তি প্রকাশ করব’ সিদ্ধান্ত নিয়ে (অন্য ভিক্ষুর কাছে) গমনের পথ ধরেন। গমনকালে একজনের মনে কপটতা উৎপন্ন হলো। তখন তিনি সিদ্ধান্ত নেন ‘আপত্তি প্রকাশ করব না’। সেই সিদ্ধান্ত মোতাবেক তিনি প্রথম যামে গোপন রাখেন, দ্বিতীয় যামে গোপন রাখেন, তৃতীয় যামেও গোপন রাখেন এবং অরুণোদয় হয়ে গিয়ে আপত্তি গোপন করা হয়েছে বলে গণ্য হয়। যিনি এভাবে গোপন রাখেন, তাকে দুক্কট আপত্তি দেশনা করতে হবে। যথাগোপন অনুসারে তাকে পরিবাস প্রদান করেই তবে উভয়কে মানত্ত দিতে হবে। (৯)

দুজন ভিক্ষু সংঘাদিশেষ আপত্তি প্রাপ্ত হন। তারা সংঘাদিশেষ আপত্তিকে সংঘাদিশেষ আপত্তি হিসেবে মনে করেন। তারা উভয়ে উন্মাদ হয়ে যান। পরে উন্মাদ থেকে ভালো হয়ে যান। এমতাবস্থায় একজন আপত্তি গোপন রাখেন, অন্যজন গোপন রাখেন না। যিনি গোপন রাখেন, তাকে দুক্কট আপত্তি দেশনা করতে হবে। যথাগোপন অনুসারে তাকে পরিবাস প্রদান করেই তবে উভয়কে মানত্ত দিতে হবে। (১০)

দুজন ভিক্ষু সংঘাদিশেষ আপত্তি প্রাপ্ত হন। তারা প্রাতিমোক্ষ আবৃত্তির সময় এরূপ বলেন-আমরা এই মাত্র জানতে পারলাম, এ ধর্ম (উপদেশ) নাকি সূত্রাগত ও সূত্রান্তর্গত এবং প্রতি অর্ধমাসে আবৃত্তি করা হয়। তারা সংঘাদিশেষ আপত্তিকে সংঘাদিশেষ আপত্তি হিসেবে মনে করেন। তন্মধ্যে একজন আপত্তি গোপন রাখেন, অন্যজন গোপন রাখেন না। যিনি গোপন রাখেন, তাকে দুক্কট আপত্তি দেশনা করতে হবে। যথাগোপন আপত্তি অনুসারে তাকে পরিবাস প্রদান করেই তবে উভয়কে মানত্ত দিতে হবে। (১১)

দুজন ভিক্ষু বিষয়ক একাদশ সমাপ্ত।


 

৯. নয় প্রকার অবিশুদ্ধ মূলেপ্রতিকর্ষণ
১৮২. হে ভিক্ষুগণ, কোনো ভিক্ষু নির্দিষ্ট, অনির্দিষ্ট, এক বিষয়ক, নানা বিষয়ক, সম, অসম এবং সদৃশ, বিসদৃশ বহুসংখ্যক সংঘাদিশেষ আপত্তি প্রাপ্ত হয়। সে সংঘের কাছে সেসব আপত্তিগুলোর জন্য সমোধান পরিবাস প্রার্থনা করে। সংঘও তাকে সেসব আপত্তিগুলোর জন্য সমোধান পরিবাস প্রদান করে। সে পরিবাস পালনের সময় বহুসংখ্যক নির্দিষ্ট প্রকাশিত সংঘাদিশেষ আপত্তি প্রাপ্ত হয়। এমতাবস্থায় সে সংঘের কাছে পরিবাস পালনের সময় প্রাপ্ত আপত্তিগুলোর জন্য মূলেপ্রতিকর্ষণ প্রার্থনা করে। সংঘ তাকে মূলেপ্রতিকর্ষণ করে ধর্মসম্মত সংঘকর্ম, যৌক্তিক, স্থানোচিত, ধর্মত সমোধান পরিবাস প্রদান করে। কিন্তু অধর্মত মানত্ত দেয় এবং অধর্মত আহ্বান দেয়। ভিক্ষুগণ, (এ কারণে) সেই ভিক্ষু সেসব আপত্তি হতে বিশুদ্ধ হয় না, মুক্ত হয় না। (১)

হে ভিক্ষুগণ, কোনো ভিক্ষু নির্দিষ্ট, অনির্দিষ্ট, এক বিষয়ক, নানা বিষয়ক, সম, অসম এবং সদৃশ, বিসদৃশ বহুসংখ্যক সংঘাদিশেষ আপত্তি প্রাপ্ত হয়। সে সংঘের কাছে সেসব আপত্তিগুলোর জন্য সমোধান পরিবাস প্রার্থনা করে। সংঘও তাকে সেসব আপত্তিগুলোর জন্য সমোধান পরিবাস প্রদান করে। সে পরিবাস পালনের সময় বহুসংখ্যক নির্দিষ্ট গোপিত সংঘাদিশেষ আপত্তি প্রাপ্ত হয়। এমতাবস্থায় সে সংঘের কাছে পরিবাস পালনের সময় প্রাপ্ত আপত্তিগুলোর জন্য মূলেপ্রতিকর্ষণ প্রার্থনা করে। সংঘ তাকে মূলেপ্রতিকর্ষণ করে ধর্মসম্মত, যৌক্তিক, স্থানোচিত, ধর্মত সমোধান পরিবাস প্রদান করে। কিন্তু অধর্মত মানত্ত দেয় এবং অধর্মত আহ্বান দেয়। ভিক্ষুগণ, (এ কারণে) সেই ভিক্ষু সেসব আপত্তি হতে বিশুদ্ধ হয় না, মুক্ত হয় না। (২)

হে ভিক্ষুগণ, কোনো ভিক্ষু নির্দিষ্ট, অনির্দিষ্ট, এক বিষয়ক, নানা বিষয়ক, সম, অসম এবং সদৃশ, বিসদৃশ বহুসংখ্যক সংঘাদিশেষ আপত্তি প্রাপ্ত হয়। সে সংঘের কাছে সেসব আপত্তিগুলোর জন্য সমোধান পরিবাস প্রার্থনা করে। সংঘও তাকে সেসব আপত্তিগুলোর জন্য সমোধান পরিবাস প্রদান করে। সে পরিবাস পালনের সময় বহুসংখ্যক নির্দিষ্ট গোপিত ও প্রকাশিত সংঘাদিশেষ আপত্তি প্রাপ্ত হয়। এমতাবস্থায় সে সংঘের কাছে পরিবাস পালনের সময় প্রাপ্ত আপত্তিগুলোর জন্য মূলেপ্রতিকর্ষণ প্রার্থনা করে। সংঘ তাকে মূলেপ্রতিকর্ষণ করে ধর্মসম্মত সংঘকর্ম, যৌক্তিক, স্থানোচিত, ধর্মত সমোধান পরিবাস প্রদান করে। কিন্তু অধর্মত মানত্ত দেয় এবং অধর্মত আহ্বান দেয়। ভিক্ষুগণ, (এ কারণে) সেই ভিক্ষু সেসব আপত্তি হতে বিশুদ্ধ হয় না, মুক্ত হয় না। (৩)

হে ভিক্ষুগণ, কোনো ভিক্ষু নির্দিষ্ট, অনির্দিষ্ট, এক বিষয়ক, নানা বিষয়ক, সম, অসম এবং সদৃশ, বিসদৃশ বহুসংখ্যক সংঘাদিশেষ আপত্তি প্রাপ্ত হয়। সে সংঘের কাছে সেসব আপত্তিগুলোর জন্য সমোধান পরিবাস প্রার্থনা করে। সংঘও তাকে সেসব আপত্তিগুলোর জন্য সমোধান পরিবাস প্রদান করে। সে পরিবাস পালনের সময় বহুসংখ্যক অনির্দিষ্ট প্রকাশিত সংঘাদিশেষ আপত্তি প্রাপ্ত হয়... বহুসংখ্যক অনির্দিষ্ট গোপিত সংঘাদিশেষ আপত্তি প্রাপ্ত হয়... বহুসংখ্যক অনির্দিষ্ট গোপিত ও প্রকাশিত সংঘাদিশেষ আপত্তি প্রাপ্ত হয়। এমতাবস্থায় সে সংঘের কাছে পরিবাস পালনের সময় প্রাপ্ত আপত্তিগুলোর জন্য মূলেপ্রতিকর্ষণ প্রার্থনা করে। সংঘ তাকে মূলেপ্রতিকর্ষণ করে ধর্মসম্মত সংঘকর্ম, যৌক্তিক, স্থানোচিত, ধর্মত সমোধান পরিবাস প্রদান করে। কিন্তু অধর্মত মানত্ত দেয় এবং অধর্মত আহ্বান দেয়। ভিক্ষুগণ, (এ কারণে) সেই ভিক্ষু সেসব আপত্তি হতে বিশুদ্ধ হয় না, মুক্ত হয় না। (৪-৬)

হে ভিক্ষুগণ, কোনো ভিক্ষু নির্দিষ্ট, অনির্দিষ্ট, এক বিষয়ক, নানা বিষয়ক, সম, অসম এবং সদৃশ, বিসদৃশ বহুসংখ্যক সংঘাদিশেষ আপত্তি প্রাপ্ত হয়। সে সংঘের কাছে সেসব আপত্তিগুলোর জন্য সমোধান পরিবাস প্রার্থনা করে। সংঘও তাকে সেসব আপত্তিগুলোর জন্য সমোধান পরিবাস প্রদান করে। সে পরিবাস পালনের সময় বহুসংখ্যক নির্দিষ্ট ও অনির্দিষ্ট প্রকাশিত সংঘাদিশেষ আপত্তি প্রাপ্ত হয়। এমতাবস্থায় সে সংঘের কাছে পরিবাস পালনের সময় প্রাপ্ত আপত্তিগুলোর জন্য মূলেপ্রতিকর্ষণ প্রার্থনা করে। সংঘ তাকে মূলেপ্রতিকর্ষণ করে ধর্মসম্মত সংঘকর্ম, যৌক্তিক, স্থানোচিত, ধর্মত সমোধান পরিবাস প্রদান করে। কিন্তু অধর্মত মানত্ত দেয় এবং অধর্মত আহ্বান দেয়। ভিক্ষুগণ, (এ কারণে) সেই ভিক্ষু সেসব আপত্তি হতে বিশুদ্ধ হয় না, মুক্ত হয় না। (৭)

হে ভিক্ষুগণ, কোনো ভিক্ষু নির্দিষ্ট, অনির্দিষ্ট, এক বিষয়ক, নানা বিষয়ক, সম, অসম এবং সদৃশ, বিসদৃশ বহুসংখ্যক সংঘাদিশেষ আপত্তি প্রাপ্ত হয়। সে সংঘের কাছে সেসব আপত্তিগুলোর জন্য সমোধান পরিবাস প্রার্থনা করে। সংঘও তাকে সেসব আপত্তিগুলোর জন্য সমোধান পরিবাস প্রদান করে। সে পরিবাস পালনের সময় বহুসংখ্যক নির্দিষ্ট ও অনির্দিষ্ট গোপিত সংঘাদিশেষ আপত্তি প্রাপ্ত হয়। এমতাবস্থায় সে সংঘের কাছে পরিবাস পালনের সময় প্রাপ্ত আপত্তিগুলোর জন্য মূলেপ্রতিকর্ষণ প্রার্থনা করে। সংঘ তাকে মূলেপ্রতিকর্ষণ করে ধর্মসম্মত সংঘকর্ম, যৌক্তিক, স্থানোচিত, ধর্মত সমোধান পরিবাস প্রদান করে। কিন্তু অধর্মত মানত্ত দেয় এবং অধর্মত আহ্বান করে। ভিক্ষুগণ (এ কারণে) সেই ভিক্ষু সেসব আপত্তি হতে বিশুদ্ধ হয় না, মুক্ত হয় না। (৮)

হে ভিক্ষুগণ, কোনো ভিক্ষু নির্দিষ্ট, অনির্দিষ্ট, এক বিষয়ক, নানা বিষয়ক, সম, অসম এবং সদৃশ, বিসদৃশ বহুসংখ্যক সংঘাদিশেষ আপত্তি প্রাপ্ত হয়। সে সংঘের কাছে সেসব আপত্তিগুলোর জন্য সমোধান পরিবাস প্রার্থনা করে। সংঘও তাকে সেসব আপত্তিগুলোর জন্য সমোধান পরিবাস প্রদান করে। সে পরিবাস পালনের সময় বহুসংখ্যক নির্দিষ্ট ও অনির্দিষ্ট গোপিত এবং প্রকাশিত সংঘাদিশেষ আপত্তি প্রাপ্ত হয়। এমতাবস্থায় সে সংঘের কাছে পরিবাস পালনের সময় প্রাপ্ত আপত্তিগুলোর জন্য মূলেপ্রতিকর্ষণ প্রার্থনা করে। সংঘ তাকে মূলেপ্রতিকর্ষণ করে ধর্মসম্মত সংঘকর্ম, যৌক্তিক, স্থানোচিত, ধর্মত সমোধান পরিবাস প্রদান করে। কিন্তু অধর্মত মানত্ত দেয় এবং অধর্মত আহ্বান করে। ভিক্ষুগণ, (এ কারণে) সেই ভিক্ষু সেসব আপত্তি হতে বিশুদ্ধ হয় না, মুক্ত হয় না। (৯)

নয় প্রকার অবিশুদ্ধ মূলেপ্রতিকর্ষণ সমাপ্ত।


 

১০. দ্বিতীয় নয় প্রকার অবিশুদ্ধ মূলেপ্রতিকর্ষণ
১৮৩. হে ভিক্ষুগণ, কোনো ভিক্ষু নির্দিষ্ট, অনির্দিষ্ট, এক বিষয়ক, নানা বিষয়ক, সম, অসম এবং সদৃশ, বিসদৃশ বহুসংখ্যক সংঘাদিশেষ আপত্তি প্রাপ্ত হয়। সে সংঘের কাছে সেসব আপত্তিগুলোর জন্য সমোধান পরিবাস প্রার্থনা করে। সংঘও তাকে সেসব আপত্তিগুলোর জন্য সমোধান পরিবাস প্রদান করে। সে পরিবাস পালনের সময় বহুসংখ্যক নির্দিষ্ট প্রকাশিত সংঘাদিশেষ আপত্তি প্রাপ্ত হয়। এমতাবস্থায় সে সংঘের কাছে পরিবাস পালনের সময় প্রাপ্ত আপত্তিগুলোর জন্য মূলেপ্রতিকর্ষণ প্রার্থনা করে। সংঘ তাকে মূলেপ্রতিকর্ষণ করে অধর্মসম্মত সংঘকর্ম, অযৌক্তিক, অস্থানোচিত, অধর্মত সমোধান পরিবাস প্রদান করে। কিন্তু ধর্মত মানত্ত দেয় এবং ধর্মত আহ্বান করে। ভিক্ষুগণ, (এ কারণে) সেই ভিক্ষু সেসব আপত্তি হতে বিশুদ্ধ হয় না, মুক্ত হয় না। (১)

হে ভিক্ষুগণ, কোনো ভিক্ষু নির্দিষ্ট, অনির্দিষ্ট, এক বিষয়ক, নানা বিষয়ক, সম, অসম এবং সদৃশ, বিসদৃশ বহুসংখ্যক সংঘাদিশেষ আপত্তি প্রাপ্ত হয়। সে সংঘের কাছে সেসব আপত্তিগুলোর জন্য সমোধান পরিবাস প্রার্থনা করে। সংঘও তাকে সেসব আপত্তিগুলোর জন্য সমোধান পরিবাস প্রদান করে। সে পরিবাস পালনের সময় বহুসংখ্যক নির্দিষ্ট গোপিত সংঘাদিশেষ আপত্তি প্রাপ্ত হয়। এমতাবস্থায় সে সংঘের কাছে পরিবাস পালনের সময় প্রাপ্ত আপত্তিগুলোর জন্য মূলেপ্রতিকর্ষণ প্রার্থনা করে। সংঘ তাকে মূলেপ্রতিকর্ষণ করে অধর্মসম্মত সংঘকর্ম, অযৌক্তিক, অস্থানোচিত, অধর্মত সমোধান পরিবাস প্রদান করে। কিন্তু ধর্মত মানত্ত দেয় এবং ধর্মত আহ্বান করে। ভিক্ষুগণ, (এ কারণে) সেই ভিক্ষু সেসব আপত্তি হতে বিশুদ্ধ হয় না, মুক্ত হয় না। (২)

হে ভিক্ষুগণ, কোনো ভিক্ষু নির্দিষ্ট, অনির্দিষ্ট, এক বিষয়ক, নানা বিষয়ক, সম, অসম এবং সদৃশ, বিসদৃশ বহুসংখ্যক সংঘাদিশেষ আপত্তি প্রাপ্ত হয়। সে সংঘের কাছে সেসব আপত্তিগুলোর জন্য সমোধান পরিবাস প্রার্থনা করে। সংঘও তাকে সেসব আপত্তিগুলোর জন্য সমোধান পরিবাস প্রদান করে। সে পরিবাস পালনের সময় বহুসংখ্যক নির্দিষ্ট গোপিত ও প্রকাশিত সংঘাদিশেষ আপত্তি প্রাপ্ত হয়। এমতাবস্থায় সে সংঘের কাছে পরিবাস পালনের সময় প্রাপ্ত আপত্তিগুলোর জন্য মূলেপ্রতিকর্ষণ প্রার্থনা করে। সংঘ তাকে মূলেপ্রতিকর্ষণ করে অধর্মসম্মত সংঘকর্ম, অযৌক্তিক, অস্থানোচিত, অধর্মত সমোধান পরিবাস প্রদান কের। কিন্তু ধর্মত মানত্ত দেয় এবং ধর্মত আহ্বান করে। ভিক্ষুগণ, (এ কারণে) সেই ভিক্ষু সেসব আপত্তি হতে বিশুদ্ধ হয় না, মুক্ত হয় না। (৩)

হে ভিক্ষুগণ, কোনো ভিক্ষু নির্দিষ্ট, অনির্দিষ্ট, এক বিষয়ক, নানা বিষয়ক, সম, অসম এবং সদৃশ, বিসদৃশ বহুসংখ্যক সংঘাদিশেষ আপত্তি প্রাপ্ত হয়। সে সংঘের কাছে সেসব আপত্তিগুলোর জন্য সমোধান পরিবাস প্রার্থনা করে। সংঘও তাকে সেসব আপত্তিগুলোর জন্য সমোধান পরিবাস প্রদান করে। সে পরিবাস পালনের সময় বহুসংখ্যক অনির্দিষ্ট প্রকাশিত সংঘাদিশেষ আপত্তি প্রাপ্ত হয়... বহুসংখ্যক অনির্দিষ্ট গোপিত সংঘাদিশেষ আপত্তি প্রাপ্ত হয়... বহুসংখ্যক অনির্দিষ্ট গোপিত ও প্রকাশিত সংঘাদিশেষ আপত্তি প্রাপ্ত হয়। এমতাবস্থায় সে সংঘের কাছে পরিবাস পালনের সময় প্রাপ্ত আপত্তিগুলোর জন্য মূলেপ্রতিকর্ষণ প্রার্থনা করে। সংঘ তাকে মূলেপ্রতিকর্ষণ করে অধর্মসম্মত সংঘকর্ম, অযৌক্তিক, অস্থানোচিত, অধর্মত সমোধান পরিবাস প্রদান করে। কিন্তু ধর্মত মানত্ত দেয় এবং ধর্মত আহ্বান করে। ভিক্ষুগণ, (এ কারণে) সেই ভিক্ষু সেসব আপত্তি হতে বিশুদ্ধ হয় না, মুক্ত হয় না। (৪-৬)

হে ভিক্ষুগণ, কোনো ভিক্ষু নির্দিষ্ট, অনির্দিষ্ট, এক বিষয়ক, নানা বিষয়ক, সম, অসম এবং সদৃশ, বিসদৃশ বহুসংখ্যক সংঘাদিশেষ আপত্তি প্রাপ্ত হয়। সে সংঘের কাছে সেসব আপত্তিগুলোর জন্য সমোধান পরিবাস প্রার্থনা করে। সংঘও তাকে সেসব আপত্তিগুলোর জন্য সমোধান পরিবাস প্রদান করে। সে পরিবাস পালনের সময় বহুসংখ্যক নির্দিষ্ট ও অনির্দিষ্ট প্রকাশিত সংঘাদিশেষ আপত্তি প্রাপ্ত হয়। এমতাবস্থায় সে সংঘের কাছে পরিবাস পালনের সময় প্রাপ্ত আপত্তিগুলোর জন্য মূলেপ্রতিকর্ষণ প্রার্থনা করে। সংঘ তাকে মূলেপ্রতিকর্ষণ করে অধর্মসম্মত সংঘকর্ম, অযৌক্তিক, অস্থানোচিত ও অধর্মত সমোধান পরিবাস প্রদান করে। কিন্তু ধর্মত মানত্ত দেয় এবং ধর্মত আহ্বান করে। ভিক্ষুগণ, (এ কারণে) সেই ভিক্ষু সেসব আপত্তি হতে বিশুদ্ধ হয় না, মুক্ত হয় না। (৭)

হে ভিক্ষুগণ, কোনো ভিক্ষু নির্দিষ্ট, অনির্দিষ্ট, এক বিষয়ক, নানা বিষয়ক, সম, অসম এবং সদৃশ, বিসদৃশ বহুসংখ্যক সংঘাদিশেষ আপত্তি প্রাপ্ত হয়। সে সংঘের কাছে সেসব আপত্তিগুলোর জন্য সমোধান পরিবাস প্রার্থনা করে। সংঘও তাকে সেসব আপত্তিগুলোর জন্য সমোধান পরিবাস প্রদান করে। সে পরিবাস পালনের সময় বহুসংখ্যক নির্দিষ্ট ও অনির্দিষ্ট গোপিত সংঘাদিশেষ আপত্তি প্রাপ্ত হয়। এমতাবস্থায় সে পরিবাস পালনের সময় প্রাপ্ত আপত্তিগুলোর জন্য মূলেপ্রতিকর্ষণ প্রার্থনা করে। সংঘ তাকে মূলেপ্রতিকর্ষণ করে অধর্মসম্মত সংঘকর্ম, অযৌক্তিক, অস্থানোচিত ও অধর্মত সমোধান পরিবাস প্রদান করে। কিন্তু ধর্মত মানত্ত দেয় এবং ধর্মত আহ্বান করে। ভিক্ষুগণ, (এ কারণে) সেই ভিক্ষু সেসব আপত্তি হতে বিশুদ্ধ হয় না, মুক্ত হয় না। (৮)

হে ভিক্ষুগণ, কোনো ভিক্ষু নির্দিষ্ট, অনির্দিষ্ট, এক বিষয়ক, নানা বিষয়ক, সম, অসম এবং সদৃশ, বিসদৃশ বহুসংখ্যক সংঘাদিশেষ আপত্তি প্রাপ্ত হয়। সে সংঘের কাছে সেসব আপত্তিগুলোর জন্য সমোধান পরিবাস প্রার্থনা করে। সংঘও তাকে সেসব আপত্তিগুলোর জন্য সমোধান পরিবাস প্রদান করে। সে পরিবাস পালনের সময় বহুসংখ্যক নির্দিষ্ট ও অনির্দিষ্ট গোপিত এবং প্রকাশিত সংঘাদিশেষ আপত্তি প্রাপ্ত হয়। এমতাবস্থায় সে পরিবাস পালনের সময় প্রাপ্ত আপত্তিগুলোর জন্য মূলেপ্রতিকর্ষণ প্রার্থনা করে। সংঘ তাকে মূলেপ্রতিকর্ষণ করে অধর্মসম্মত সংঘকর্ম, অযৌক্তিক, অস্থানোচিত ও অধর্মত সমোধান পরিবাস প্রদান করে। কিন্তু ধর্মত মানত্ত দেয় এবং ধর্মত আহ্বান করে। ভিক্ষুগণ, (এ কারণে) সেই ভিক্ষু সেসব আপত্তি হতে বিশুদ্ধ হয় না, মুক্ত হয় না। (৯)

দ্বিতীয় নয় প্রকার অবিশুদ্ধ মূলেপ্রতিকর্ষণ সমাপ্ত।


 

১১. তৃতীয় নয় প্রকার অবিশুদ্ধ মূলেপ্রতিকর্ষণ
১৮৪. হে ভিক্ষুগণ, কোনো ভিক্ষু নির্দিষ্ট, অনির্দিষ্ট, এক বিষয়ক, নানা বিষয়ক, সম, অসম এবং সদৃশ, বিসদৃশ বহুসংখ্যক সংঘাদিশেষ আপত্তি প্রাপ্ত হয়। সে সংঘের কাছে সেসব আপত্তিগুলোর জন্য সমোধান পরিবাস প্রার্থনা করে। সংঘও তাকে সেসব আপত্তিগুলোর জন্য সমোধান পরিবাস প্রদান করে। সে পরিবাস পালনের সময় বহুসংখ্যক নির্দিষ্ট প্রকাশিত সংঘাদিশেষ আপত্তি প্রাপ্ত হয়। এমতাবস্থায় সে পরিবাস পালনের সময় প্রাপ্ত আপত্তিগুলোর জন্য মূলেপ্রতিকর্ষণ প্রার্থনা করে। সংঘ তাকে মূলেপ্রতিকর্ষণ করে অধর্মসম্মত সংঘকর্ম, অযৌক্তিক, অস্থানোচিত ও অধর্মত সমোধান পরিবাস প্রদান করে। তখন সে ‘আমি (যথাযথভাবে) পরিবাস পালন করছি’ মনে করেও (পরিবাস পালনের সময়) আবার বহুসংখ্যক নির্দিষ্ট প্রকাশিত সংঘাদিশেষ আপত্তি প্রাপ্ত হয়। সে সেই ভূমিতে তথা সেখানেই দাঁড়িয়ে আগেকৃত আপত্তিগুলোর মধ্যে মধ্যবর্তী সময়ে কৃত আপত্তিগুলো স্মরণ করে, পরে কৃত আপত্তিগুলোর মধ্যে মধ্যবর্তী সময়ে কৃত আপত্তিগুলো স্মরণ করে। তখন তার মনে এরূপ চিন্তার উদয় হয় : আমি বহুসংখ্যক নির্দিষ্ট, অনির্দিষ্ট... সংঘাদিশেষ প্রাপ্ত হয়েছিলাম। সংঘের কাছে আমি সেই আপত্তিগুলোর জন্য সমোধান পরিবাস প্রার্থনা করেছিলাম। সংঘও আমাকে সেসব আপত্তির জন্য সমোধান পরিবাস দিয়েছিলেন। এরপর আমি পরিবাস পালনের সময় আবার বহুসংখ্যক নির্দিষ্ট প্রকাশিত সংঘাদিশেষ আপত্তি প্রাপ্ত হয়েছিলাম। আমি সংঘের কাছে সেই মধ্যবর্তী সময়ে প্রাপ্ত আপত্তিগুলোর জন্য মূলেপ্রতিকর্ষণ প্রার্থনা করেছিলাম। সংঘ আমাকে সেই মধ্যবর্তী সময়ে প্রাপ্ত আপত্তিগুলোর জন্য মূলেপ্রতিকর্ষণ করেছিলেন এবং অধর্মসম্মত সংঘকর্ম, অযৌক্তিক, অস্থানোচিত ও অধর্মত সমোধান পরিবাস দিয়েছিলেন। তখন ‘আমি (যথাযথভাবে) পরিবাস পালন করছি’ মনে করেও (পরিবাস পালনের সময়) আবার নির্দিষ্ট প্রকাশিত বহুসংখ্যক সংঘাদিশেষ আপত্তি প্রাপ্ত হয়েছিলাম। তখন আমি সেখানেই দাঁড়িয়ে আগেকৃত আপত্তিগুলোর মধ্যে মধ্যবর্তী সময়ে কৃত আপত্তিগুলো স্মরণ করি, পরে কৃত আপত্তিগুলোর মধ্যে মধ্যবর্তী সময়ে কৃত আপত্তিগুলো স্মরণ করি। তাহলে এখন আমি সংঘের কাছে আগেকৃত আপত্তিগুলোর মধ্যে মধ্যবর্তী সময়ে কৃত আপত্তিগুলো আর পরে কৃত আপত্তিগুলোর মধ্যে মধ্যবর্তী সময়ে কৃত আপত্তিগুলোর জন্য মূলেপ্রতিকর্ষণসহ ধর্মসম্মত সংঘকর্ম, যৌক্তিক, স্থানোচিত ও ধর্মত পরিবাস এবং ধর্মত মানত্ত, ধর্মত আহ্বান প্রার্থনা করব। অমনি সে সংঘের কাছে আগেকৃত আপত্তিগুলোর মধ্যে মধ্যবর্তী সময়ে কৃত আপত্তিগুলো আর পরে কৃত আপত্তিগুলোর মধ্যে মধ্যবর্তী সময়ে কৃত আপত্তিগুলোর জন্য মূলেপ্রতিকর্ষণসহ ধর্মসম্মত সংঘকর্ম, যৌক্তিক, স্থানোচিত ও ধর্মত পরিবাস এবং ধর্মত মানত্ত, ধর্মত আহ্বান প্রার্থনা করে। সংঘও তাকে আগেকৃত... আহ্বান করে। ভিক্ষুগণ, (এ কারণে) সেই ভিক্ষু সেসব আপত্তি হতে বিশুদ্ধ হয়, মুক্ত হয়। (১)

হে ভিক্ষুগণ, কোনো ভিক্ষু নির্দিষ্ট, অনির্দিষ্ট, এক বিষয়ক, নানা বিষয়ক, সম, অসম এবং সদৃশ, বিসদৃশ বহুসংখ্যক সংঘাদিশেষ আপত্তি প্রাপ্ত হয়। সে সংঘের কাছে সেসব আপত্তিগুলোর জন্য সমোধান পরিবাস প্রার্থনা করে। সংঘও তাকে সেসব আপত্তিগুলোর জন্য সমোধান পরিবাস প্রদান করে। সে পরিবাস পালনের সময় বহুসংখ্যক নির্দিষ্ট গোপিত সংঘাদিশেষ আপত্তি প্রাপ্ত হয়। এমতাবস্থায় সে পরিবাস পালনের সময় প্রাপ্ত আপত্তিগুলোর জন্য মূলেপ্রতিকর্ষণ প্রার্থনা করে। সংঘ তাকে মূলেপ্রতিকর্ষণ করে অধর্মসম্মত সংঘকর্ম, অযৌক্তিক, অস্থানোচিত ও অধর্মত সমোধান পরিবাস প্রদান করে। তখন সে ‘আমি (যথাযথভাবে) পরিবাস পালন করছি’ মনে করেও (পরিবাস পালনের সময়) আবার বহুসংখ্যক নির্দিষ্ট প্রকাশিত সংঘাদিশেষ আপত্তি প্রাপ্ত হয়। সে সেই ভূমিতে তথা সেখানেই দাঁড়িয়ে আগেকৃত আপত্তিগুলোর মধ্যে মধ্যবর্তী সময়ে কৃত আপত্তিগুলো স্মরণ করে, পরে কৃত আপত্তিগুলোর মধ্যে মধ্যবর্তী সময়ে কৃত আপত্তিগুলো স্মরণ করে। তখন তার মনে এরূপ চিন্তার উদয় হয় : আমি বহুসংখ্যক নির্দিষ্ট, অনির্দিষ্ট... সংঘাদিশেষ প্রাপ্ত হয়েছিলাম। সংঘের কাছে আমি সেই আপত্তিগুলোর জন্য সমোধান পরিবাস প্রার্থনা করেছিলাম। সংঘও আমাকে সেসব আপত্তির জন্য সমোধান পরিবাস দিয়েছিলেন। এরপর আমি পরিবাস পালনের সময় আবার বহুসংখ্যক নির্দিষ্ট প্রকাশিত সংঘাদিশেষ আপত্তি প্রাপ্ত হয়েছিলাম। আমি সংঘের কাছে সেই মধ্যবর্তী সময়ে প্রাপ্ত আপত্তিগুলোর জন্য মূলেপ্রতিকর্ষণ প্রার্থনা করেছিলাম। সংঘ আমাকে সেই মধ্যবর্তী সময়ে প্রাপ্ত আপত্তিগুলোর জন্য মূলেপ্রতিকর্ষণ করেছিলেন এবং অধর্মসম্মত সংঘকর্ম, অযৌক্তিক, অস্থানোচিত ও অধর্মত সমোধান পরিবাস দিয়েছিলেন। তখন ‘আমি (যথাযথভাবে) পরিবাস পালন করছি’ মনে করেও (পরিবাস পালনের সময়) আবার নির্দিষ্ট প্রকাশিত বহুসংখ্যক সংঘাদিশেষ আপত্তি প্রাপ্ত হয়েছিলাম। তখন আমি সেখানেই দাঁড়িয়ে আগেকৃত আপত্তিগুলোর মধ্যে মধ্যবর্তী সময়ে কৃত আপত্তিগুলো স্মরণ করি, পরে কৃত আপত্তিগুলোর মধ্যে মধ্যবর্তী সময়ে কৃত আপত্তিগুলো স্মরণ করি। তাহলে এখন আমি সংঘের কাছে আগেকৃত আপত্তিগুলোর মধ্যে মধ্যবর্তী সময়ে কৃত আপত্তিগুলো আর পরে কৃত আপত্তিগুলোর মধ্যে মধ্যবর্তী সময়ে কৃত আপত্তিগুলোর জন্য মূলেপ্রতিকর্ষণসহ ধর্মসম্মত সংঘকর্ম, যৌক্তিক, স্থানোচিত ও ধর্মত পরিবাস এবং ধর্মত মানত্ত, ধর্মত আহ্বান প্রার্থনা করব। অমনি সে সংঘের কাছে আগেকৃত আপত্তিগুলোর মধ্যে মধ্যবর্তী সময়ে কৃত আপত্তিগুলো আর পরে কৃত আপত্তিগুলোর মধ্যে মধ্যবর্তী সময়ে কৃত আপত্তিগুলোর জন্য মূলেপ্রতিকর্ষণসহ ধর্মসম্মত সংঘকর্ম, যৌক্তিক, স্থানোচিত ও ধর্মত পরিবাস এবং ধর্মত মানত্ত, ধর্মত আহ্বান প্রার্থনা করে। সংঘও তাকে আগেকৃত... আহ্বান করে। ভিক্ষুগণ, (এ কারণে) সেই ভিক্ষু সেসব আপত্তি হতে বিশুদ্ধ হয়, মুক্ত হয়। (২)

হে ভিক্ষুগণ, কোনো ভিক্ষু নির্দিষ্ট, অনির্দিষ্ট, এক বিষয়ক, নানা বিষয়ক, সম, অসম এবং সদৃশ, বিসদৃশ বহুসংখ্যক সংঘাদিশেষ আপত্তি প্রাপ্ত হয়। সে সংঘের কাছে সেসব আপত্তিগুলোর জন্য সমোধান পরিবাস প্রার্থনা করে। সংঘও তাকে সেসব আপত্তিগুলোর জন্য সমোধান পরিবাস প্রদান করে। সে পরিবাস পালনের সময় বহুসংখ্যক নির্দিষ্ট গোপিত ও প্রকাশিত সংঘাদিশেষ আপত্তি প্রাপ্ত হয়। এমতাবস্থায় সে পরিবাস পালনের সময় প্রাপ্ত আপত্তিগুলোর জন্য মূলেপ্রতিকর্ষণ প্রার্থনা করে। সংঘ তাকে মূলেপ্রতিকর্ষণ করে অধর্মসম্মত সংঘকর্ম, অযৌক্তিক, অস্থানোচিত ও অধর্মত সমোধান পরিবাস প্রদান করে। তখন সে ‘আমি (যথাযথভাবে) পরিবাস পালন করছি’ মনে করেও (পরিবাস পালনের সময়) আবার বহুসংখ্যক নির্দিষ্ট প্রকাশিত সংঘাদিশেষ আপত্তি প্রাপ্ত হয়। সে সেই ভূমিতে তথা সেখানেই দাঁড়িয়ে আগেকৃত আপত্তিগুলোর মধ্যে মধ্যবর্তী সময়ে কৃত আপত্তিগুলো স্মরণ করে, পরে কৃত আপত্তিগুলোর মধ্যে মধ্যবর্তী সময়ে কৃত আপত্তিগুলো স্মরণ করে। তখন তার মনে এরূপ চিন্তার উদয় হয় : আমি বহুসংখ্যক নির্দিষ্ট, অনির্দিষ্ট... সংঘাদিশেষ প্রাপ্ত হয়েছিলাম। সংঘের কাছে আমি সেই আপত্তিগুলোর জন্য সমোধান পরিবাস প্রার্থনা করেছিলাম। সংঘও আমাকে সেসব আপত্তির জন্য সমোধান পরিবাস দিয়েছিলেন। এরপর আমি পরিবাস পালনের সময় আবার বহুসংখ্যক নির্দিষ্ট প্রকাশিত সংঘাদিশেষ আপত্তি প্রাপ্ত হয়েছিলাম। আমি সংঘের কাছে সেই মধ্যবর্তী সময়ে প্রাপ্ত আপত্তিগুলোর জন্য মূলেপ্রতিকর্ষণ প্রার্থনা করেছিলাম। সংঘ আমাকে সেই মধ্যবর্তী সময়ে প্রাপ্ত আপত্তিগুলোর জন্য মূলেপ্রতিকর্ষণ করেছিলেন এবং অধর্মসম্মত সংঘকর্ম, অযৌক্তিক, অস্থানোচিত ও অধর্মত সমোধান পরিবাস দিয়েছিলেন। তখন ‘আমি (যথাযথভাবে) পরিবাস পালন করছি’ মনে করেও (পরিবাস পালনের সময়) আবার নির্দিষ্ট প্রকাশিত বহুসংখ্যক সংঘাদিশেষ আপত্তি প্রাপ্ত হয়েছিলাম। তখন আমি সেখানেই দাঁড়িয়ে আগেকৃত আপত্তিগুলোর মধ্যে মধ্যবর্তী সময়ে কৃত আপত্তিগুলো স্মরণ করি, পরে কৃত আপত্তিগুলোর মধ্যে মধ্যবর্তী সময়ে কৃত আপত্তিগুলো স্মরণ করি। তাহলে এখন আমি সংঘের কাছে আগেকৃত আপত্তিগুলোর মধ্যে মধ্যবর্তী সময়ে কৃত আপত্তিগুলো আর পরে কৃত আপত্তিগুলোর মধ্যে মধ্যবর্তী সময়ে কৃত আপত্তিগুলোর জন্য মূলেপ্রতিকর্ষণসহ ধর্মসম্মত সংঘকর্ম, যৌক্তিক, স্থানোচিত ও ধর্মত পরিবাস এবং ধর্মত মানত্ত, ধর্মত আহ্বান প্রার্থনা করব। অমনি সে সংঘের কাছে আগেকৃত আপত্তিগুলোর মধ্যে মধ্যবর্তী সময়ে কৃত আপত্তিগুলো আর পরে কৃত আপত্তিগুলোর মধ্যে মধ্যবর্তী সময়ে কৃত আপত্তিগুলোর জন্য মূলেপ্রতিকর্ষণসহ ধর্মসম্মত সংঘকর্ম, যৌক্তিক, স্থানোচিত ও ধর্মত পরিবাস এবং ধর্মত মানত্ত, ধর্মত আহ্বান প্রার্থনা করে। সংঘও তাকে আগেকৃত... আহ্বান করে। ভিক্ষুগণ, (এ কারণে) সেই ভিক্ষু সেসব আপত্তি হতে বিশুদ্ধ হয়, মুক্ত হয়। (৩)

হে ভিক্ষুগণ, কোনো ভিক্ষু নির্দিষ্ট, অনির্দিষ্ট, এক বিষয়ক, নানা বিষয়ক, সম, অসম এবং সদৃশ, বিসদৃশ বহুসংখ্যক সংঘাদিশেষ আপত্তি প্রাপ্ত হয়। সে সংঘের কাছে সেসব আপত্তিগুলোর জন্য সমোধান পরিবাস প্রার্থনা করে। সংঘও তাকে সেসব আপত্তিগুলোর জন্য সমোধান পরিবাস প্রদান করে। সে পরিবাস পালনের সময় বহুসংখ্যক অনির্দিষ্ট প্রকাশিত সংঘাদিশেষ আপত্তি প্রাপ্ত হয়... বহুসংখ্যক অনির্দিষ্ট গোপিত সংঘাদিশেষ আপত্তি প্রাপ্ত হয়... বহুসংখ্যক অনির্দিষ্ট গোপিত ও প্রকাশিত সাংঘাদিশেষ আপত্তি প্রাপ্ত হয়। এমতাবস্থায় সে পরিবাস পালনের সময় প্রাপ্ত আপত্তিগুলোর জন্য মূলেপ্রতিকর্ষণ প্রার্থনা করে। সংঘ তাকে মূলেপ্রতিকর্ষণ করে অধর্মসম্মত সংঘকর্ম, অযৌক্তিক, অস্থানোচিত ও অধর্মত সমোধান পরিবাস প্রদান করে। তখন সে ‘আমি (যথাযথভাবে) পরিবাস পালন করছি’ মনে করেও (পরিবাস পালনের সময়) আবার বহুসংখ্যক নির্দিষ্ট প্রকাশিত সংঘাদিশেষ আপত্তি প্রাপ্ত হয়। সে সেই ভূমিতে তথা সেখানেই দাঁড়িয়ে আগেকৃত আপত্তিগুলোর মধ্যে মধ্যবর্তী সময়ে কৃত আপত্তিগুলো স্মরণ করে, পরে কৃত আপত্তিগুলোর মধ্যে মধ্যবর্তী সময়ে কৃত আপত্তিগুলো স্মরণ করে। তখন তার মনে এরূপ চিন্তার উদয় হয় : আমি বহুসংখ্যক নির্দিষ্ট, অনির্দিষ্ট... সংঘাদিশেষ প্রাপ্ত হয়েছিলাম। সংঘের কাছে আমি সেই আপত্তিগুলোর জন্য সমোধান পরিবাস প্রার্থনা করেছিলাম। সংঘও আমাকে সেসব আপত্তির জন্য সমোধান পরিবাস দিয়েছিলেন। এরপর আমি পরিবাস পালনের সময় আবার বহুসংখ্যক নির্দিষ্ট প্রকাশিত সংঘাদিশেষ আপত্তি প্রাপ্ত হয়েছিলাম। আমি সংঘের কাছে সেই মধ্যবর্তী সময়ে প্রাপ্ত আপত্তিগুলোর জন্য মূলেপ্রতিকর্ষণ প্রার্থনা করেছিলাম। সংঘ আমাকে সেই মধ্যবর্তী সময়ে প্রাপ্ত আপত্তিগুলোর জন্য মূলেপ্রতিকর্ষণ করেছিলেন এবং অধর্মসম্মত সংঘকর্ম, অযৌক্তিক, অস্থানোচিত ও অধর্মত সমোধান পরিবাস দিয়েছিলেন। তখন ‘আমি (যথাযথভাবে) পরিবাস পালন করছি’ মনে করেও (পরিবাস পালনের সময়) আবার নির্দিষ্ট প্রকাশিত বহুসংখ্যক সংঘাদিশেষ আপত্তি প্রাপ্ত হয়েছিলাম। তখন আমি সেখানেই দাঁড়িয়ে আগেকৃত আপত্তিগুলোর মধ্যে মধ্যবর্তী সময়ে কৃত আপত্তিগুলো স্মরণ করি, পরে কৃত আপত্তিগুলোর মধ্যে মধ্যবর্তী সময়ে কৃত আপত্তিগুলো স্মরণ করি। তাহলে এখন আমি সংঘের কাছে আগেকৃত আপত্তিগুলোর মধ্যে মধ্যবর্তী সময়ে কৃত আপত্তিগুলো আর পরে কৃত আপত্তিগুলোর মধ্যে মধ্যবর্তী সময়ে কৃত আপত্তিগুলোর জন্য মূলেপ্রতিকর্ষণসহ ধর্মসম্মত সংঘকর্ম, যৌক্তিক, স্থানোচিত ও ধর্মত পরিবাস এবং ধর্মত মানত্ত, ধর্মত আহ্বান প্রার্থনা করব। অমনি সে সংঘের কাছে আগেকৃত আপত্তিগুলোর মধ্যে মধ্যবর্তী সময়ে কৃত আপত্তিগুলো আর পরে কৃত আপত্তিগুলোর মধ্যে মধ্যবর্তী সময়ে কৃত আপত্তিগুলোর জন্য মূলেপ্রতিকর্ষণসহ ধর্মসম্মত সংঘকর্ম, যৌক্তিক, স্থানোচিত ও ধর্মত পরিবাস এবং ধর্মত মানত্ত, ধর্মত আহ্বান প্রার্থনা করে। সংঘও তাকে আগেকৃত... আহ্বান করে। ভিক্ষুগণ, (এ কারণে) সেই ভিক্ষু সেসব আপত্তি হতে বিশুদ্ধ হয়, মুক্ত হয়। (৪-৬)

হে ভিক্ষুগণ, কোনো ভিক্ষু নির্দিষ্ট, অনির্দিষ্ট, এক বিষয়ক, নানা বিষয়ক, সম, অসম এবং সদৃশ, বিসদৃশ বহুসংখ্যক সংঘাদিশেষ আপত্তি প্রাপ্ত হয়। সে সংঘের কাছে সেসব আপত্তিগুলোর জন্য সমোধান পরিবাস প্রার্থনা করে। সংঘও তাকে সেসব আপত্তিগুলোর জন্য সমোধান পরিবাস প্রদান করে। সে পরিবাস পালনের সময় বহুসংখ্যক নির্দিষ্ট ও অনির্দিষ্ট প্রকাশিত সংঘাদিশেষ আপত্তি প্রাপ্ত হয়। এমতাবস্থায় সে পরিবাস পালনের সময় প্রাপ্ত আপত্তিগুলোর জন্য মূলেপ্রতিকর্ষণ প্রার্থনা করে। সংঘ তাকে মূলেপ্রতিকর্ষণ করে অধর্মসম্মত সংঘকর্ম, অযৌক্তিক, অস্থানোচিত ও অধর্মত সমোধান পরিবাস প্রদান করে। তখন সে ‘আমি (যথাযথভাবে) পরিবাস পালন করছি’ মনে করেও (পরিবাস পালনের সময়) আবার বহুসংখ্যক নির্দিষ্ট প্রকাশিত সংঘাদিশেষ আপত্তি প্রাপ্ত হয়। সে সেই ভূমিতে তথা সেখানেই দাঁড়িয়ে আগেকৃত আপত্তিগুলোর মধ্যে মধ্যবর্তী সময়ে কৃত আপত্তিগুলো স্মরণ করে, পরে কৃত আপত্তিগুলোর মধ্যে মধ্যবর্তী সময়ে কৃত আপত্তিগুলো স্মরণ করে। তখন তার মনে এরূপ চিন্তার উদয় হয় : আমি বহুসংখ্যক নির্দিষ্ট, অনির্দিষ্ট... সংঘাদিশেষ প্রাপ্ত হয়েছিলাম। সংঘের কাছে আমি সেই আপত্তিগুলোর জন্য সমোধান পরিবাস প্রার্থনা করেছিলাম। সংঘও আমাকে সেসব আপত্তির জন্য সমোধান পরিবাস দিয়েছিলেন। এরপর আমি পরিবাস পালনের সময় আবার বহুসংখ্যক নির্দিষ্ট প্রকাশিত সংঘাদিশেষ আপত্তি প্রাপ্ত হয়েছিলাম। আমি সংঘের কাছে সেই মধ্যবর্তী সময়ে প্রাপ্ত আপত্তিগুলোর জন্য মূলেপ্রতিকর্ষণ প্রার্থনা করেছিলাম। সংঘ আমাকে সেই মধ্যবর্তী সময়ে প্রাপ্ত আপত্তিগুলোর জন্য মূলেপ্রতিকর্ষণ করেছিলেন এবং অধর্মসম্মত সংঘকর্ম, অযৌক্তিক, অস্থানোচিত ও অধর্মত সমোধান পরিবাস দিয়েছিলেন। তখন ‘আমি (যথাযথভাবে) পরিবাস পালন করছি’ মনে করেও (পরিবাস পালনের সময়) আবার নির্দিষ্ট প্রকাশিত বহুসংখ্যক সংঘাদিশেষ আপত্তি প্রাপ্ত হয়েছিলাম। তখন আমি সেখানেই দাঁড়িয়ে আগেকৃত আপত্তিগুলোর মধ্যে মধ্যবর্তী সময়ে কৃত আপত্তিগুলো স্মরণ করি, পরে কৃত আপত্তিগুলোর মধ্যে মধ্যবর্তী সময়ে কৃত আপত্তিগুলো স্মরণ করি। তাহলে এখন আমি সংঘের কাছে আগেকৃত আপত্তিগুলোর মধ্যে মধ্যবর্তী সময়ে কৃত আপত্তিগুলো আর পরে কৃত আপত্তিগুলোর মধ্যে মধ্যবর্তী সময়ে কৃত আপত্তিগুলোর জন্য মূলেপ্রতিকর্ষণসহ ধর্মসম্মত সংঘকর্ম, যৌক্তিক, স্থানোচিত ও ধর্মত পরিবাস এবং ধর্মত মানত্ত, ধর্মত আহ্বান প্রার্থনা করব। অমনি সে সংঘের কাছে আগেকৃত আপত্তিগুলোর মধ্যে মধ্যবর্তী সময়ে কৃত আপত্তিগুলো আর পরে কৃত আপত্তিগুলোর মধ্যে মধ্যবর্তী সময়ে কৃত আপত্তিগুলোর জন্য মূলেপ্রতিকর্ষণসহ ধর্মসম্মত সংঘকর্ম, যৌক্তিক, স্থানোচিত ও ধর্মত পরিবাস এবং ধর্মত মানত্ত, ধর্মত আহ্বান প্রার্থনা করে। সংঘও তাকে আগেকৃত... আহ্বান করে। ভিক্ষুগণ, (এ কারণে) সেই ভিক্ষু সেসব আপত্তি হতে বিশুদ্ধ হয়, মুক্ত হয়। (৭)

হে ভিক্ষুগণ, কোনো ভিক্ষু নির্দিষ্ট, অনির্দিষ্ট, এক বিষয়ক, নানা বিষয়ক, সম, অসম এবং সদৃশ, বিসদৃশ বহুসংখ্যক সংঘাদিশেষ আপত্তি প্রাপ্ত হয়। সে সংঘের কাছে সেসব আপত্তিগুলোর জন্য সমোধান পরিবাস প্রার্থনা করে। সংঘও তাকে সেসব আপত্তিগুলোর জন্য সমোধান পরিবাস প্রদান করে। সে পরিবাস পালনের সময় বহুসংখ্যক নির্দিষ্ট ও অনির্দিষ্ট গোপিত সংঘাদিশেষ আপত্তি প্রাপ্ত হয়। এমতাবস্থায় সে পরিবাস পালনের সময় প্রাপ্ত আপত্তিগুলোর জন্য মূলেপ্রতিকর্ষণ প্রার্থনা করে। সংঘ তাকে মূলেপ্রতিকর্ষণ করে অধর্মসম্মত সংঘকর্ম, অযৌক্তিক, অস্থানোচিত ও অধর্মত সমোধান পরিবাস প্রদান করে। তখন সে ‘আমি (যথাযথভাবে) পরিবাস পালন করছি’ মনে করেও (পরিবাস পালনের সময়) আবার বহুসংখ্যক নির্দিষ্ট প্রকাশিত সংঘাদিশেষ আপত্তি প্রাপ্ত হয়। সে সেই ভূমিতে তথা সেখানেই দাঁড়িয়ে আগেকৃত আপত্তিগুলোর মধ্যে মধ্যবর্তী সময়ে কৃত আপত্তিগুলো স্মরণ করে, পরে কৃত আপত্তিগুলোর মধ্যে মধ্যবর্তী সময়ে কৃত আপত্তিগুলো স্মরণ করে। তখন তার মনে এরূপ চিন্তার উদয় হয় : আমি বহুসংখ্যক নির্দিষ্ট, অনির্দিষ্ট... সংঘাদিশেষ প্রাপ্ত হয়েছিলাম। সংঘের কাছে আমি সেই আপত্তিগুলোর জন্য সমোধান পরিবাস প্রার্থনা করেছিলাম। সংঘও আমাকে সেসব আপত্তির জন্য সমোধান পরিবাস দিয়েছিলেন। এরপর আমি পরিবাস পালনের সময় আবার বহুসংখ্যক নির্দিষ্ট প্রকাশিত সংঘাদিশেষ আপত্তি প্রাপ্ত হয়েছিলাম। আমি সংঘের কাছে সেই মধ্যবর্তী সময়ে প্রাপ্ত আপত্তিগুলোর জন্য মূলেপ্রতিকর্ষণ প্রার্থনা করেছিলাম। সংঘ আমাকে সেই মধ্যবর্তী সময়ে প্রাপ্ত আপত্তিগুলোর জন্য মূলেপ্রতিকর্ষণ করেছিলেন এবং অধর্মসম্মত সংঘকর্ম, অযৌক্তিক, অস্থানোচিত ও অধর্মত সমোধান পরিবাস দিয়েছিলেন। তখন ‘আমি (যথাযথভাবে) পরিবাস পালন করছি’ মনে করেও (পরিবাস পালনের সময়) আবার নির্দিষ্ট প্রকাশিত বহুসংখ্যক সংঘাদিশেষ আপত্তি প্রাপ্ত হয়েছিলাম। তখন আমি সেখানেই দাঁড়িয়ে আগেকৃত আপত্তিগুলোর মধ্যে মধ্যবর্তী সময়ে কৃত আপত্তিগুলো স্মরণ করি, পরে কৃত আপত্তিগুলোর মধ্যে মধ্যবর্তী সময়ে কৃত আপত্তিগুলো স্মরণ করি। তাহলে এখন আমি সংঘের কাছে আগেকৃত আপত্তিগুলোর মধ্যে মধ্যবর্তী সময়ে কৃত আপত্তিগুলো আর পরে কৃত আপত্তিগুলোর মধ্যে মধ্যবর্তী সময়ে কৃত আপত্তিগুলোর জন্য মূলেপ্রতিকর্ষণসহ ধর্মসম্মত সংঘকর্ম, যৌক্তিক, স্থানোচিত ও ধর্মত পরিবাস এবং ধর্মত মানত্ত, ধর্মত আহ্বান প্রার্থনা করব। অমনি সে সংঘের কাছে আগেকৃত আপত্তিগুলোর মধ্যে মধ্যবর্তী সময়ে কৃত আপত্তিগুলো আর পরে কৃত আপত্তিগুলোর মধ্যে মধ্যবর্তী সময়ে কৃত আপত্তিগুলোর জন্য মূলেপ্রতিকর্ষণসহ ধর্মসম্মত সংঘকর্ম, যৌক্তিক, স্থানোচিত ও ধর্মত পরিবাস এবং ধর্মত মানত্ত, ধর্মত আহ্বান প্রার্থনা করে। সংঘও তাকে আগেকৃত... আহ্বান করে। ভিক্ষুগণ, (এ কারণে) সেই ভিক্ষু সেসব আপত্তি হতে বিশুদ্ধ হয়, মুক্ত হয়। (৮)

হে ভিক্ষুগণ, কোনো ভিক্ষু নির্দিষ্ট, অনির্দিষ্ট, এক বিষয়ক, নানা বিষয়ক, সম, অসম এবং সদৃশ, বিসদৃশ বহুসংখ্যক সংঘাদিশেষ আপত্তি প্রাপ্ত হয়। সে সংঘের কাছে সেসব আপত্তিগুলোর জন্য সমোধান পরিবাস প্রার্থনা করে। সংঘও তাকে সেসব আপত্তিগুলোর জন্য সমোধান পরিবাস প্রদান করে। সে পরিবাস পালনের সময় বহুসংখ্যক নির্দিষ্ট ও অনির্দিষ্ট গোপিত এবং প্রকাশিত সংঘাদিশেষ আপত্তি প্রাপ্ত হয়। এমতাবস্থায় সে পরিবাস পালনের সময় প্রাপ্ত আপত্তিগুলোর জন্য মূলেপ্রতিকর্ষণ প্রার্থনা করে। সংঘ তাকে মূলেপ্রতিকর্ষণ করে অধর্মসম্মত সংঘকর্ম, অযৌক্তিক, অস্থানোচিত ও অধর্মত সমোধান পরিবাস প্রদান করে। তখন সে ‘আমি (যথাযথভাবে) পরিবাস পালন করছি’ মনে করেও (পরিবাস পালনের সময়) আবার বহুসংখ্যক নির্দিষ্ট প্রকাশিত সংঘাদিশেষ আপত্তি প্রাপ্ত হয়। সে সেই ভূমিতে তথা সেখানেই দাঁড়িয়ে আগেকৃত আপত্তিগুলোর মধ্যে মধ্যবর্তী সময়ে কৃত আপত্তিগুলো স্মরণ করে, পরে কৃত আপত্তিগুলোর মধ্যে মধ্যবর্তী সময়ে কৃত আপত্তিগুলো স্মরণ করে। তখন তার মনে এরূপ চিন্তার উদয় হয় : আমি বহুসংখ্যক নির্দিষ্ট, অনির্দিষ্ট... সংঘাদিশেষ প্রাপ্ত হয়েছিলাম। সংঘের কাছে আমি সেই আপত্তিগুলোর জন্য সমোধান পরিবাস প্রার্থনা করেছিলাম। সংঘও আমাকে সেসব আপত্তির জন্য সমোধান পরিবাস দিয়েছিলেন। এরপর আমি পরিবাস পালনের সময় আবার বহুসংখ্যক নির্দিষ্ট প্রকাশিত সংঘাদিশেষ আপত্তি প্রাপ্ত হয়েছিলাম। আমি সংঘের কাছে সেই মধ্যবর্তী সময়ে প্রাপ্ত আপত্তিগুলোর জন্য মূলেপ্রতিকর্ষণ প্রার্থনা করেছিলাম। সংঘ আমাকে সেই মধ্যবর্তী সময়ে প্রাপ্ত আপত্তিগুলোর জন্য মূলেপ্রতিকর্ষণ করেছিলেন এবং অধর্মসম্মত সংঘকর্ম, অযৌক্তিক, অস্থানোচিত ও অধর্মত সমোধান পরিবাস দিয়েছিলেন। তখন ‘আমি (যথাযথভাবে) পরিবাস পালন করছি’ মনে করেও (পরিবাস পালনের সময়) আবার নির্দিষ্ট প্রকাশিত বহুসংখ্যক সংঘাদিশেষ আপত্তি প্রাপ্ত হয়েছিলাম। তখন আমি সেখানেই দাঁড়িয়ে আগেকৃত আপত্তিগুলোর মধ্যে মধ্যবর্তী সময়ে কৃত আপত্তিগুলো স্মরণ করি, পরে কৃত আপত্তিগুলোর মধ্যে মধ্যবর্তী সময়ে কৃত আপত্তিগুলো স্মরণ করি। তাহলে এখন আমি সংঘের কাছে আগেকৃত আপত্তিগুলোর মধ্যে মধ্যবর্তী সময়ে কৃত আপত্তিগুলো আর পরে কৃত আপত্তিগুলোর মধ্যে মধ্যবর্তী সময়ে কৃত আপত্তিগুলোর জন্য মূলেপ্রতিকর্ষণসহ ধর্মসম্মত সংঘকর্ম, যৌক্তিক, স্থানোচিত ও ধর্মত পরিবাস এবং ধর্মত মানত্ত, ধর্মত আহ্বান প্রার্থনা করব। অমনি সে সংঘের কাছে আগেকৃত আপত্তিগুলোর মধ্যে মধ্যবর্তী সময়ে কৃত আপত্তিগুলো আর পরে কৃত আপত্তিগুলোর মধ্যে মধ্যবর্তী সময়ে কৃত আপত্তিগুলোর জন্য মূলেপ্রতিকর্ষণসহ ধর্মসম্মত সংঘকর্ম, যৌক্তিক, স্থানোচিত ও ধর্মত পরিবাস এবং ধর্মত মানত্ত, ধর্মত আহ্বান প্রার্থনা করে। সংঘও তাকে আগেকৃত... আহ্বান করে। ভিক্ষুগণ, (এ কারণে) সেই ভিক্ষু সেসব আপত্তি হতে বিশুদ্ধ হয়, মুক্ত হয়। (৯)

তৃতীয় নয় প্রকার অবিশুদ্ধ মূলেপ্রতিকর্ষণ সমাপ্ত।

স্মারক-গাথা :

প্রকাশিত এক, দুই, তিন, চার দিন পর্যায়ে,

পঞ্চ, দশ দিন আর পক্ষকাল গোপনকরণে

আপত্তি বলে কথিত মহামুনির বর্ণনে।

সুদ্ধন্ত, ভিক্ষুত্ব ত্যাগ, নির্দিষ্ট ও ভিক্ষুদ্বয়ে,

দুই সংজ্ঞা, সন্দেহ, ভুলে যাওয়া, তথা হেথায়ে।

মিশ্রদৃষ্টি দুই আর অশুদ্ধক দৃষ্টি এক হিসেবে।

শুদ্ধদৃষ্টি সদা দুই, রাখতে হবে মনেতে।

কোনো ভিক্ষু করে গোপন, কেউ-বা কপটতা,

উন্মাদ, দেশনা আর মূলেপ্রতিকর্ষণ মিলিত

বর্ণিত হলো অষ্টাদশ আকারে যত বিশুদ্ধতা।

তাম্রপর্ণী দ্বীপ প্রাসাদে আর্যদের এ বিশ্লেষণ,

সদ্ধর্মস্থিতি মানসে মহাবিহারবাসীর বচন॥

সমুচ্চয় (সমাহার) অধ্যায় সমাপ্ত।


 

৪. শমথ তথা উপশম অধ্যায়
১. সম্মুখ বিনয় (উপস্থিতি আবশ্যক)
১৮৫. সেই সময় ভগবান বুদ্ধ শ্রাবস্তীতে অনাথপিণ্ডিক শ্রেষ্ঠীর দানকৃত জেতবন বিহারে অবস্থান করছেন। তখন ষড়বর্গীয় ভিক্ষুগণ অনুপস্থিত ভিক্ষুদের তর্জনীয় (তিরস্কার), নির্যশ (পদাবনতি), প্রব্রাজনীয় (নির্বাসন), প্রতিস্মরণীয় (মিটমাট), উৎক্ষেপণীয় কর্ম (সাময়িক অব্যাহতি)-এর শাস্তির বিধান করলো। এতে যেসব ভিক্ষু অল্পেচ্ছু, সন্তুষ্টচিত্ত, লজ্জী, সংকোচশীল এবং শিক্ষাকামী তাঁরা অসন্তোষ, নিন্দা ও প্রকাশ্যে আপত্তি করতে লাগলেন, ষড়বর্গীয় ভিক্ষুগণ কেনই বা অনুপস্থিত ভিক্ষুদের তর্জনীয়, নির্যশ, প্রব্রাজনীয়, প্রতিস্মরণীয় ও উৎক্ষেপণীয় কর্ম করতেছে?

অতঃপর তাঁরা ভগবান বুদ্ধকে এই বিষয়টি অবগত করলেন। ভগবান এ বিষয়ে এ কারণে ভিক্ষুসংঘকে সমবেত করে জিজ্ঞেস করলেন, হে ভিক্ষুগণ, সত্যিই কি ষড়বর্গীয় ভিক্ষুগণ অনুপস্থিত ভিক্ষুদের তর্জনীয়, নির্যশ, প্রব্রাজনীয়, প্রতিস্মরণীয় ও উৎক্ষেপণীয় কর্ম করতেছে? ভিক্ষুগণ বললেন, “হ্যাঁ ভগবান, তা সত্য।” ভগবান এটা খুবই নিন্দনীয় অভিহিত করে বললেন, হে ভিক্ষুগণ, এ তুচ্ছ, মোঘপুরুষদের পক্ষে সেটা অনুচিত, অনুপযুক্ত, অনুপযোগী, অশ্রমণোচিত, অবিহিত ও অকরণীয়। সেই মোঘপুরুষেরা কেনই অনুপস্থিত ভিক্ষুদের তর্জনীয়, নির্যশ, প্রব্রাজনীয়, প্রতিস্মরণীয় ও উৎক্ষেপণীয় কর্ম করতেছে? ভিক্ষুগণ, তাদের এ কাজে শ্রদ্ধাহীন ব্যক্তির শ্রদ্ধা উৎপন্ন এবং শ্রদ্ধাবান ব্যক্তির শ্রদ্ধা বৃদ্ধি করতে পারে না। বরং শ্রদ্ধাহীন ব্যক্তির অশ্রদ্ধা বৃদ্ধি করবে আর শ্রদ্ধাবান ব্যক্তির শ্রদ্ধা পরিহানি হবে। এরূপে ভগবান ষড়বর্গীয় ভিক্ষুগণকে বিভিন্ন প্রকারে তিরস্কার করে ধর্মদেশনা উত্থাপন করলেন। এরপর ভিক্ষুদের আহ্বান করে বললেন, হে ভিক্ষুগণ, অনুপস্থিত ভিক্ষুদের তর্জনীয়, নির্যশ, প্রব্রাজনীয়, প্রতিস্মরণীয়, উৎক্ষেপণীয় কর্ম করতে পারবে না। যে (এমন) করবে, তার দুক্কট আপত্তি হবে।

১৮৬. অধর্মবাদী পুদ্গল ও বহুসংখ্যক অধর্মবাদী ও অধর্মবাদী সংঘ আর ধর্মবাদী পুদ্গল, বহুসংখ্যক ধর্মবাদী ও ধর্মবাদী সংঘ।

নয় প্রকার অধর্মপক্ষীয়
১৮৭. অধর্মবাদী পুদ্গল যদি ধর্মবাদী পুদ্গলকে (এভাবে) জ্ঞাত করায়, জ্ঞাপন করায়, পর্যবেক্ষণ করায়, নিরীক্ষণ করায়, দর্শন করায়, অনুদর্শন করায় : এটি ধর্ম, এটি বিনয়, এটি শাস্তার শাসন (উপদেশ); এটি গ্রহণ কর, এতে অভিরুচি উৎপন্ন কর তথা এটা অনুমোদন কর। এরূপে অধিকরণ (বিবাদ বা সমস্যা মীমাংসা) প্রশমিত করা হলে, তা অধর্ম সম্মুখবিনয় সদৃশ দ্বারা প্রশমন করা বলে কথিত হয়। (১)

অধর্মবাদী পুদ্গল যদি বহুসংখ্যক ধর্মবাদীকে (এভাবে) জ্ঞাত করায়, জ্ঞাপন করায়, পর্যবেক্ষণ করায়, নিরীক্ষণ করায়, দর্শন করায়, অনুদর্শন করায় : এটি ধর্ম, এটি বিনয়, এটি শাস্তার শাসন (উপদেশ); এটি গ্রহণ কর, এতে অভিরুচি উৎপন্ন কর তথা এটা অনুমোদন কর। এরূপে অধিকরণ (বিবাদ বা সমস্যা মীমাংসা) প্রশমিত করা হলে, তা অধর্ম সম্মুখবিনয় সদৃশ দ্বারা প্রশমন করা বলে কথিত হয়। (২)

অধর্মবাদী পুদ্গল যদি ধর্মবাদী সংঘকে (এভাবে) জ্ঞাত করায়, জ্ঞাপন করায়, পর্যবেক্ষণ করায়, নিরীক্ষণ করায়, দর্শন করায়, অনুদর্শন করায় : এটি ধর্ম, এটি বিনয়, এটি শাস্তার শাসন (উপদেশ); এটি গ্রহণ কর, এতে অভিরুচি উৎপন্ন কর তথা এটা অনুমোদন কর। এরূপে অধিকরণ (বিবাদ বা সমস্যা মীমাংসা) প্রশমিত করা হলে, তা অধর্ম সম্মুখবিনয় সদৃশ দ্বারা প্রশমন করা বলে কথিত হয়। (৩)

বহুসংখ্যক অধর্মবাদী পুদ্গল যদি (কোনো) ধর্মবাদী পুদ্গলকে (এভাবে) জ্ঞাত করায়, জ্ঞাপন করায়, পর্যবেক্ষণ করায়, নিরীক্ষণ করায়, দর্শন করায়, অনুদর্শন করায় : এটি ধর্ম, এটি বিনয়, এটি শাস্তার শাসন (উপদেশ); এটি গ্রহণ কর, এতে অভিরুচি উৎপন্ন কর তথা এটা অনুমোদন কর। এরূপে অধিকরণ (বিবাদ বা সমস্যা মীমাংসা) প্রশমিত করা হলে, তা অধর্ম সম্মুখবিনয় সদৃশ দ্বারা প্রশমন করা বলে কথিত হয়। (৪)

বহুসংখ্যক অধর্মবাদী পুদ্গল যদি বহুসংখ্যক ধর্মবাদী পুদ্গলকে (এভাবে) জ্ঞাত করায়, জ্ঞাপন করায়, পর্যবেক্ষণ করায়, নিরীক্ষণ করায়, দর্শন করায়, অনুদর্শন করায় : এটি ধর্ম, এটি বিনয়, এটি শাস্তার শাসন (উপদেশ); এটি গ্রহণ কর, এতে অভিরুচি উৎপন্ন কর তথা এটা অনুমোদন কর। এরূপে অধিকরণ (বিবাদ বা সমস্যা মীমাংসা) প্রশমিত করা হলে, তা অধর্ম সম্মুখবিনয় সদৃশ দ্বারা প্রশমন করা বলে কথিত হয়। (৫)

বহুসংখ্যক অধর্মবাদী পুদ্গল যদি ধর্মবাদী সংঘকে (এভাবে) জ্ঞাত করায়, জ্ঞাপন করায়, পর্যবেক্ষণ করায়, নিরীক্ষণ করায়, দর্শন করায়, অনুদর্শন করায় : এটি ধর্ম, এটি বিনয়, এটি শাস্তার শাসন (উপদেশ); এটি গ্রহণ কর, এতে অভিরুচি উৎপন্ন কর তথা এটা অনুমোদন কর। এরূপে অধিকরণ (বিবাদ বা সমস্যা মীমাংসা) প্রশমিত করা হলে, তা অধর্ম সম্মুখবিনয় সদৃশ দ্বারা প্রশমন করা বলে কথিত হয়। (৬)

অধর্মবাদী সংঘ যদি ধর্মবাদী পুদ্গলকে (এভাবে) জ্ঞাত করা, জ্ঞাপন করায়, পর্যবেক্ষণ করায়, নিরীক্ষণ করায়, দর্শন করায়, অনুদর্শন করায় : এটি ধর্ম, এটি বিনয়, এটি শাস্তার শাসন (উপদেশ); এটি গ্রহণ কর, এতে অভিরুচি উৎপন্ন কর তথা এটা অনুমোদন কর। এরূপে অধিকরণ (বিবাদ বা সমস্যা মীমাংসা) প্রশমিত করা হলে, তা অধর্ম সম্মুখবিনয় সদৃশ দ্বারা প্রশমন করা বলে কথিত হয়। (৭)

অধর্মবাদী সংঘ যদি বহুসংখ্যক ধর্মবাদী পুদ্গলকে (এভাবে) জ্ঞাত করায়, জ্ঞাপন করায়, পর্যবেক্ষণ করায়, নিরীক্ষণ করায়, দর্শন করায়, অনুদর্শন করায় : এটি ধর্ম, এটি বিনয়, এটি শাস্তার শাসন (উপদেশ); এটি গ্রহণ কর, এতে অভিরুচি উৎপন্ন কর তথা এটা অনুমোদন কর। এরূপে অধিকরণ (বিবাদ বা সমস্যা মীমাংসা) প্রশমিত করা হলে, তা অধর্ম সম্মুখবিনয় সদৃশ দ্বারা প্রশমন করা বলে কথিত হয়। (৮)

অধর্মবাদী সংঘ যদি ধর্মবাদী সংঘকে (এভাবে) জ্ঞাত করায়, জ্ঞাপন করায়, পর্যবেক্ষণ করায়, নিরীক্ষণ করায়, দর্শন করায়, অনুদর্শন করায় : এটি ধর্ম, এটি বিনয়, এটি শাস্তার শাসন (উপদেশ); এটি গ্রহণ কর, এতে অভিরুচি উৎপন্ন কর তথা এটা অনুমোদন কর। এরূপে অধিকরণ (বিবাদ বা সমস্যা মীমাংসা) প্রশমিত করা হলে, তা অধর্ম সম্মুখবিনয় সদৃশ দ্বারা প্রশমন করা বলে কথিত হয়। (৯)

নয় প্রকার অধর্মপক্ষীয় সমাপ্ত।

নয় প্রকার ধর্মপক্ষীয়
১৮৮. ধর্মবাদী পুদ্গল যদি অধর্মবাদী পুদ্গলকে (এভাবে) জ্ঞাত করায়, জ্ঞাপন করায়, পর্যবেক্ষণ করায়, নিরীক্ষণ করায়, দর্শন করায়, অনুদর্শন করায় : এটি ধর্ম, এটি বিনয়, এটি শাস্তার শাসন (উপদেশ); এটি গ্রহণ কর, এতে অভিরুচি উৎপন্ন কর তথা এটা অনুমোদন কর। এরূপে অধিকরণ প্রশমন করা হলে, তা ধর্ম সম্মুখবিনয় দ্বারা প্রশমন করা বলে কথিত হয়। (১)

ধর্মবাদী পুদ্গল যদি বহুসংখ্যক অধর্মবাদী পুদ্গলকে (এভাবে) জ্ঞাত করায়, জ্ঞাপন করায়, পর্যবেক্ষণ করায়, নিরীক্ষণ করায়, দর্শন করায়, অনুদর্শন করায় : এটি ধর্ম, এটি বিনয়, এটি শাস্তার শাসন (উপদেশ); এটি গ্রহণ কর, এতে অভিরুচি উৎপন্ন কর তথা এটা অনুমোদন কর। এরূপে অধিকরণ প্রশমন করা হলে, তা ধর্ম সম্মুখবিনয় দ্বারা প্রশমন করা বলে কথিত হয়। (২)

ধর্মবাদী পুদ্গল যদি অধর্মবাদী সংঘকে (এভাবে) জ্ঞাত করায়, জ্ঞাপন করায়, পর্যবেক্ষণ করায়, নিরীক্ষণ করায়, দর্শন করায়, অনুদর্শন করায় : এটি ধর্ম, এটি বিনয়, এটি শাস্তার শাসন (উপদেশ); এটি গ্রহণ কর, এতে অভিরুচি উৎপন্ন কর তথা এটা অনুমোদন কর। এরূপে অধিকরণ প্রশমন করা হলে, তা ধর্ম সম্মুখবিনয় দ্বারা প্রশমন করা বলে কথিত হয়। (৩)

বহুসংখ্যক ধর্মবাদী পুদ্গল যদি অধর্মবাদী পুদ্গলকে (এভাবে) জ্ঞাত করায়, জ্ঞাপন করায়, পর্যবেক্ষণ করায়, নিরীক্ষণ করায়, দর্শন করায়, অনুদর্শন করায় : এটি ধর্ম, এটি বিনয়, এটি শাস্তার শাসন (উপদেশ); এটি গ্রহণ কর, এতে অভিরুচি উৎপন্ন কর তথা এটা অনুমোদন কর। এরূপে অধিকরণ প্রশমন করা হলে, তা ধর্ম সম্মুখবিনয় দ্বারা প্রশমন করা বলে কথিত হয়। (৪)

বহুসংখ্যক ধর্মবাদী পুদ্গল যদি বহুসংখ্যক অধর্মবাদী পুদ্গলকে (এভাবে) জ্ঞাত করায়, জ্ঞাপন করায়, পর্যবেক্ষণ করায়, নিরীক্ষণ করায়, দর্শন করায়, অনুদর্শন করায় : এটি ধর্ম, এটি বিনয়, এটি শাস্তার শাসন (উপদেশ); এটি গ্রহণ কর, এতে অভিরুচি উৎপন্ন কর তথা এটা অনুমোদন কর। এরূপে অধিকরণ প্রশমন করা হলে, তা ধর্ম সম্মুখবিনয় দ্বারা প্রশমন করা বলে কথিত হয়। (৫)

বহুসংখ্যক ধর্মবাদী পুদ্গল যদি অধর্মবাদী সংঘকে (এভাবে) জ্ঞাত করায়, জ্ঞাপন করায়, পর্যবেক্ষণ করায়, নিরীক্ষণ করায়, দর্শন করায়, অনুদর্শন করায় : এটি ধর্ম, এটি বিনয়, এটি শাস্তার শাসন (উপদেশ); এটি গ্রহণ কর, এতে অভিরুচি উৎপন্ন কর তথা এটা অনুমোদন কর। এরূপে অধিকরণ প্রশমন করা হলে, তা ধর্ম সম্মুখবিনয় দ্বারা প্রশমন করা বলে কথিত হয়। (৬)

ধর্মবাদী সংঘ যদি অধর্মবাদী পুদ্গলকে (এভাবে) জ্ঞাত করায়, জ্ঞাপন করায়, পর্যবেক্ষণ করায়, নিরীক্ষণ করায়, দর্শন করায়, অনুদর্শন করায় : এটি ধর্ম, এটি বিনয়, এটি শাস্তার শাসন (উপদেশ); এটি গ্রহণ কর, এতে অভিরুচি উৎপন্ন কর তথা এটা অনুমোদন কর। এরূপে অধিকরণ প্রশমন করা হলে, তা ধর্ম সম্মুখবিনয় দ্বারা প্রশমন করা বলে কথিত হয়। (৭)

ধর্মবাদী সংঘ যদি বহুসংখ্যক অধর্মবাদী পুদ্গলকে (এভাবে) জ্ঞাত করায়, জ্ঞাপন করায়, পর্যবেক্ষণ করায়, নিরীক্ষণ করায়, দর্শন করায়, অনুদর্শন করায় : এটি ধর্ম, এটি বিনয়, এটি শাস্তার শাসন (উপদেশ); এটি গ্রহণ কর, এতে অভিরুচি উৎপন্ন কর তথা এটা অনুমোদন কর। এরূপে অধিকরণ প্রশমন করা হলে, তা ধর্ম সম্মুখবিনয় দ্বারা প্রশমন করা বলে কথিত হয়। (৮)

ধর্মবাদী সংঘ যদি অধর্মবাদী সংঘকে (এভাবে) জ্ঞাত করায়, জ্ঞাপন করায়, পর্যবেক্ষণ করায়, নিরীক্ষণ করায়, দর্শন করায়, অনুদর্শন করায় : এটি ধর্ম, এটি বিনয়, এটি শাস্তার শাসন (উপদেশ); এটি গ্রহণ কর, এতে অভিরুচি উৎপন্ন কর তথা এটা অনুমোদন কর। এরূপে অধিকরণ প্রশমন করা হলে, তা ধর্ম সম্মুখবিনয় দ্বারা প্রশমন করা বলে কথিত হয়। (৯)

নয় প্রকার ধর্মপক্ষীয় সমাপ্ত।


 

২. স্মৃতি-বিনয়
১৮৯. সেই সময় ভগবান বুদ্ধ রাজগৃহস্থ বেণুবনে কলন্দকনিবাপে অবস্থান করছেন। তখন আয়ুষ্মান মল্লপুত্র দব্ব সাত বছর বয়সে অর্হত্ত্ব লাভ করেন। (বুদ্ধের) শ্রাবকগণের পক্ষে যা প্রাপ্তব্য, তিনি সবই প্রাপ্ত হয়েছেন। তাঁর আর কোনো কিছু করণীয় নেই; সবই কৃত হয়েছে। অনন্তর নির্জনে ধ্যানরত মল্লপুত্র আয়ুষ্মান দব্বের মনে এরূপ চিন্তা উদয় হলো : আমি সাত বছর বয়সে অর্হত্ত্ব লাভ করেছি। শ্রাবকগণের পক্ষে যা প্রাপ্তব্য সবই প্রাপ্ত হয়েছি। আমার আর কোনো কিছু করণীয় নেই; সবই কৃত হয়েছে। এখন আমি সংঘের কী সেবা করব?

অমনি আয়ুষ্মান মল্লপুত্র দব্বের মনে এ চিন্তা উদয় হলো যে, আমি সংঘের শয়নাসন (বিছানা) প্রস্তুত করব আর ভোজন বণ্টন করব। এরপর আয়ুষ্মান মল্লপুত্র দব্ব সন্ধ্যার সময় বা দিনের শেষভাগে ধ্যান হতে উঠে ভগবানের কাছে উপস্থিত হলেন। ভগবানকে শ্রদ্ধাভিবাদন জানিয়ে একপার্শ্বে উপবেশন করলেন। একপার্শ্বে উপবিষ্ট আয়ুষ্মান মল্লপুত্র দব্ব ভগবানকে এরূপ বললেন, ভন্তে ভগবান, আমি নির্জনে ধ্যানরত অবস্থায় আমার মনে এ চিন্তা উদয় হয়েছে যে, ‘আমি সাত বছর বয়সে অর্হত্ত্ব লাভ করেছি। শ্রাবকগণের পক্ষে যা প্রাপ্তব্য, সবই প্রাপ্ত হয়েছে। আমার আর কোনো কিছু করণীয় নেই; সবই কৃত হয়েছে। এখন, আমি সংঘের কী সেবা করব? অমনি আমার মনে উদয় হলো : আমি সংঘের (জন্য) শয়নাসন প্রস্তুত করব আর ভোজন বণ্টন করব। ভগবান বললেন, সাধু, দব্ব সাধু; তুমি সংঘের (জন্য) শয়নাসন প্রস্তুত ও ভোজন বণ্টন করতে পার। “হ্যাঁ, ভন্তে এরূপ হবে” বলে আয়ুষ্মান মল্লপুত্র দব্ব ভগবানকে প্রতিশ্রুতি দিলেন। এবার ভগবান এ বিষয়ে, এ কারণে ধর্মকথা উত্থাপন করে ভিক্ষুসংঘের উদ্দেশ্যে বললেন, হে ভিক্ষুগণ, তাহলে সংঘ আয়ুষ্মান মল্লপুত্র দব্বকে ভিক্ষুসংঘের শয়নাসন ব্যবস্থাপক ও ভোজন বণ্টনকারী হিসেবে নির্বাচিত করুক। ভিক্ষুগণ, এভাবে নির্বাচিত করতে হবে :

প্রথমেই আয়ুষ্মান মল্লপুত্র দব্বকে উক্ত পদ প্রার্থনা করতে হবে। পদ প্রার্থনা করার পর উপস্থিত ভিক্ষুসংঘের মধ্য হতে একজন দক্ষ ও সমর্থ ভিক্ষু বিষয়টি সংঘকে জ্ঞাপন করবেন।

১৯০. প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। যদি সংঘের কাছে উপযুক্ত বলে মনে হয়, তাহলে সংঘ আয়ুষ্মান মল্লপুত্র দব্বকে শয়নাসন ব্যবস্থাপক ও ভোজন বণ্টনকারী হিসেবে নির্বাচিত করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। সংঘ আয়ুষ্মান মল্লপুত্র দব্বকে শয়নাসন ব্যবস্থাপক ও ভোজন বণ্টনকারী হিসেবে নির্বাচিত করতেছেন। যেই আয়ুষ্মান মল্লপুত্র আয়ুষ্মান দব্বকে শয়নাসন ব্যবস্থাপক ও ভোজন বণ্টনকারী নির্বাচন করা উচিত মনে করেন, তিনি নীরব থাকবেন। যিনি উচিত মনে করেন না, তিনি স্বীয় বক্তব্য ভাষায় প্রকাশ করতে পারেন।

সিদ্ধান্ত ঘোষণা : সংঘ কর্তৃক আয়ুষ্মান মল্লপুত্র দব্বকে শয়নাসন ব্যবস্থাপক ও ভোজন বণ্টনকারী হিসেবে নির্বাচিত করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

১৯১. নির্বাচিত হয়েই আয়ুষ্মান মল্লপুত্র দব্ব সমমনা ভিক্ষুদের জন্য আলাদা আলাদা শয়নাসন (বা বাসগৃহ) নির্ধারণ করলেন। যেই ভিক্ষুগণ সূত্রান্তিক, তাঁরা একে অপরের মধ্যে সূত্র আলোচনা করবেন এই ভেবে তাঁদের জন্য আলাদা বাসগৃহ নির্দিষ্ট করলেন। যেই ভিক্ষুগণ বিনয়ধর, তারা একে অপরের মধ্যে আলোচনা করে বিনয়ের মীমাংসা করতে পারবেন এই ভেবে তাঁদের জন্য আলাদা বাসগৃহ নির্দিষ্ট করলেন। যেই ভিক্ষুগণ ধর্মকথিক, তারা একে অপরের মধ্যে ধর্ম আলোচনা করতে পারবেন এই ভেবে তাঁদের জন্য আলাদা বাসগৃহ নির্দিষ্ট করলেন। যেই ভিক্ষুগণ ধ্যানপরায়ণ, তারা একে অপরের জন্য অন্তরায় সৃষ্টি করবেন না এই ভেবে তাদের জন্য আলাদা বাসগৃহ নির্দিষ্ট করলেন। যেই ভিক্ষুগণ বৃথা বাক্যালাপ করেন এবং আলস্যপরায়ণ, তারা একে অপরের মধ্যে আনন্দে দিন কাটিয়ে দিতে পারবেন এই ভেবে তাদের জন্য আলাদা বাসগৃহ নির্দিষ্ট করলেন। অন্যদিকে যেই ভিক্ষুগণ রাতে যাওয়া-আসা করেন তাঁদের জন্যও তেজধাতু সম্প্রাপ্ত করে তারই আলোকে শয়নাসন নির্দিষ্ট করলেন। এমন কি কিছু কিছু ভিক্ষু ‘আমরা আয়ুষ্মান মল্লপুত্র দব্বের ঋদ্ধি প্রাতিহার্য দর্শন করব’ এই ভেবে ইচ্ছাকৃতভাবে রাতে যাওয়া-আসা করেন।

তাঁরা আয়ুষ্মান মল্লপুত্র দব্বের কাছে গিয়ে এরূপ বলেন, বন্ধু, দব্ব আমাদের জন্য শয়নাসন নির্দিষ্ট করুন। অমনি আয়ুষ্মান মল্লপুত্র দব্ব বলে উঠেন, আয়ুষ্মানগণ কোথায় (শয়নাসন পেতে) ইচ্ছা করেন? কোথায় আপনাদের শয়নাসন নির্দিষ্ট করব? ভিক্ষুগণ ইচ্ছাকৃতভাবে দূরের স্থান দেখিয়ে দেন। (কিছু কিছু ভিক্ষু বলে) বন্ধু দব্ব, আমাদের জন্য গৃধ্রকূট পর্বতে শয়নাসন নির্দিষ্ট করুন। (কিছু কিছু ভিক্ষু বলেন) বন্ধু দব্ব, আমাদের জন্য চোরপ্রপাতে (যেই প্রপাতে চোরের উপদ্রব আছে) শয়নাসন নির্দিষ্ট করুন। (কিছু কিছু ভিক্ষু বলেন) বন্ধু দব্ব, আমাদের জন্য ঋষিগিলির পার্শ্বে কালশিলায় শয়নাসন নির্দিষ্ট করুন। (আবার, অনেকে বলেন) বন্ধু দব্ব, আমাদের জন্য বৈভব পর্বতের পার্শ্বভাগে সপ্তপর্ণী গুহায় শয়নাসন নির্দিষ্ট করুন। (অনেকে বলেন) বন্ধু দব্ব, আমাদের জন্য সীতবনে সপ্তশৌণ্ড পাহাড়ে শয়নাসন নির্দিষ্ট করুন। (অনেকে বলেন) বন্ধু দব্ব, আমাদের জন্য গৌতম কন্দরায় শয়নাসন নির্দিষ্ট করুন। (অনেকে বলেন) বন্ধু দব্ব, আমাদের জন্য তিন্দুক গুহায় শয়নাসন নির্দিষ্ট করুন। (অনেকে বলেন) বন্ধু দব্ব, আমাদের জন্য কপোত কন্দরায় শয়নাসন নির্দিষ্ট করুন। (অনেকে বলেন) বন্ধু দব্ব, আমাদের জন্য তপোদারামে শয়নাসন নির্দিষ্ট করুন। (অনেকে বলেন) বন্ধু দব্ব, আমাদের জন্য জীবকের আম্রকাননে শয়নাসন নির্দিষ্ট করুন। (অনেকে বলেন) বন্ধু দব্ব, আমাদের জন্য মর্দকুক্ষি মৃগদাবে শয়নাসন নির্দিষ্ট করুন।

অতঃপর আয়ুষ্মান মল্লপুত্র দব্ব তেজধাতু সম্প্রাপ্ত হয়ে প্রজ্জ্বলিত আঙুলের আলোতে পথ দেখিয়ে সেসব ভিক্ষুদের অগ্রে অগ্রে গমন করেন। তাঁরাও সেই আলোকে আয়ুষ্মান মল্লপুত্র দব্বের পিছু পিছু গমন করেন। এরপর আয়ুষ্মান দব্ব এরূপে তাদের শয়নাসন নির্দিষ্ট করেন : এটি খাট, এটি চেয়ার, এটি পাটি, এটি বালিশ; এ স্থানে পায়খানা, এ স্থানে প্রস্রাবখানা আর এটি পানীয় জল, এটি ব্যবহারের জল, এটি যষ্টি (বা লাঠি) এবং এটি সংঘের নিয়মাবলি, এখানে এই সময়ে প্রবেশ করতে হয়, এই সময়ে বের হতে হয়। এভাবে তাদের শয়নাসন নির্দিষ্ট করে আয়ুষ্মান মল্লপুত্র দব্ব পুনরায় বেণুবনে ফিরে আসেন।

১৯২. সেই সময় মৈত্রেয় ও ভৌম্যজক ভিক্ষুদ্বয় নতুন প্রব্রজিত আর অল্প পুণ্যবান হিসেবে বিবেচিত হতেন। সংঘের জন্য নির্ধারিত শয্যাসনের মধ্যে যেগুলো নিকৃষ্ট থাকত, সেগুলো তাদের ভাগে জুটতো আর নিকৃষ্ট খাদ্য সবই তাদের ভাগে পড়তো। তখন রাজগৃহের দায়ক-দায়িকারা স্থবির ভিক্ষুগণকে উত্তমভাবে তৈরি ভাত, ঘি, তৈল, পায়েস দান করতেন। কিন্তু মৈত্রেয় ও ভৌম্যজক ভিক্ষুদ্বয়কে নিকৃষ্ট চাউলের ভাত, সিদ্ধ করা তরকারি প্রদান করতেন। তারা (মৈত্রেয় ও ভৌম্যজক) ভিক্ষান্ন গ্রহণ শেষে বিহারে প্রত্যাবর্তনকারী স্থবির ভিক্ষুগণকে জিজ্ঞেস করেন, বন্ধুগণ, আপনাদের ভোজনশালায় কী কী ছিল? অথবা কী ছিল না? কোনো কোনো স্থবির এরূপ বলেন, বন্ধুগণ, আমাদের ভোজনশালায় (বা ভোজনে) ঘি ছিল, তৈল ছিল, পায়েস ছিল। অমনি মৈত্রেয় ও ভৌম্যজক ভিক্ষুদ্বয় বলে উঠেন, বন্ধুগণ, আমাদের তো সেসব কিছুই ছিল না। কেবল নিকৃষ্ট চাউলের ভাত আর সিদ্ধ করা তরকারিই ছিল।

কল্যাণভত্তিক নামক গৃহপতি তখন সংঘকে নিত্য চারি প্রকারে ভোজন দান দিতেন। তিনি ভিক্ষুগণের ভোজনের সময় দারাপুত্রসহ উপস্থিত থেকে খাবার পরিবেশন করেন। আরও ভাতের প্রয়োজন কি না, আরও তরকারির প্রয়োজন কি না, আরও তৈলের প্রয়োজন কি না, আরও সূপ বা ঝোলের প্রয়োজন কি না, আরও পায়েসের প্রয়োজন কি না? জিজ্ঞেস করেন।

এক পর্যায়ে কল্যাণভত্তিক গৃহপতির বাড়িতে আগামীকাল ভোজনের জন্য মৈত্রেয় ও ভৌম্যজক ভিক্ষুদ্বয়কে নির্ধারণ করা হলো (তথা তাদের পালা এসে পড়ল)। তখন কোনো এক কারণে গৃহপতি কল্যাণভত্তিক বিহারে আসলেন। তিনি আয়ুষ্মান মল্লপুত্র দব্বের কাছে উপস্থিত হয়ে তাঁকে শ্রদ্ধাভিবাদন জানিয়ে একপার্শ্বে বসলেন। অমনি আয়ুষ্মান মল্লপুত্র দব্ব কল্যাণভত্তিক গৃহপতিকে ধর্মদেশনায় উৎসাহিত, প্রণোদিত, উজ্জীবিত ও সম্প্রহৃষ্ট করলেন। আয়ুষ্মান দব্বের ধর্মদেশনায় উৎসাহিত, প্রণোদিত, উজ্জীবিত ও সম্প্রহৃষ্ট কল্যাণভত্তিক গৃহপতি এবার আয়ুষ্মান দব্বকে বললেন, ভন্তে, আগামীকাল আমার বাড়িতে কোন ভিক্ষুর ভোজনের পালা পড়েছে? আয়ুষ্মান দব্ব বললেন, গৃহপতি, আগামীকাল আপনার বাড়িতে মৈত্রেয় ও ভৌম্যজক ভিক্ষুদ্বয়ের ভোজনের পালা পড়েছে। সঙ্গে সঙ্গে কল্যাণভত্তিক গৃহপতি অসন্তুষ্ট হলেন। কেন পাপী ভিক্ষুদ্বয় আমার গৃহে ভোজন করতে আসবে? এ কথা ভেবে ভেবে বাড়িতে এসে দাসীকে আদেশ দিলেন, রে দাসী, আগামীকাল অন্নভোজীরা আসবে। তাদের প্রকোষ্ঠে আসন দিয়ে নিকৃষ্ট চাউলের ভাত আর সিদ্ধ করা তরকারি পরিবেশন করবে। ‘এরূপই হবে, আর্য’ বলে দাসী কল্যাণভত্তিক গৃহপতির কথায় সম্মত হলো।

এদিকে মৈত্রেয় ও ভৌম্যজক ভিক্ষুদ্বয় নিজেদের মধ্যে আলোচনা করতে থাকলেন, বন্ধু, আগামীকাল আমাদের গৃহপতি কল্যাণভত্তিকের বাড়িতে ভোজনের পালা পড়েছে। তিনি দারাপুত্রসহ উপস্থিত থেকে আমাদের ভোজন পরিবেশন করবেন। আরও ভাতের প্রয়োজন হবে কি না, আরও তরকারির প্রয়োজন হবে কি না, আরও সূপ বা ঝোলের প্রয়োজন হবে কি না, আরও তৈলের প্রয়োজন হবে কি না, আরও পায়েসের প্রয়োজন হবে কি না জিজ্ঞেস করবেন। এসব ভেবে ভেবে অতি আনন্দে তাদের রাতে ইচ্ছানুরূপ ঘুম হলো না।

অতঃপর সকালবেলায় মৈত্রেয় ও ভৌম্যজক ভিক্ষুদ্বয় বহির্গমনোপযোগী করে অন্তর্বাস পরিধান করে পাত্র-চীবর গ্রহণ করে কল্যাণভত্তিক গৃহপতির বাড়িতে উপস্থিত হলেন। মৈত্রেয়, ভৌম্যজক ভিক্ষুদ্বয়কে দূর হতে আসতে দেখে দাসী প্রকোষ্ঠে আসন প্রস্তুত করে রাখল। বাড়িতে এসে উপস্থিত হলে তাদের বলল, ভন্তে, এখানে এসে উপবেশন করুন। মৈত্রেয়, ভৌম্যজক ভিক্ষুদ্বয়ের মনে উদয় হলো : নিশ্চয়, এখনো ভোজন পাক করা শেষ হয়নি। তাই আমাদের এভাবে প্রকোষ্ঠে বসিয়ে রেখেছে। অল্পক্ষণ পর দাসী নিকৃষ্ট চাউলের ভাত আর সিদ্ধকরা তরকারি নিয়ে উপস্থিত হলো। সেসব পরিবেশন করে বলল, ভন্তে, ভোজন করুন। মৈত্রেয় ও ভৌম্যজক ভিক্ষু বলে উঠলেন, ভগ্নি, আমরা এখানে নিত্য দানলাভী হিসেবে এসেছি। দাসী বললো, আর্যগণ, আমি জানি আপনারা নিত্য দানলাভী হিসেবে এসেছেন। কিন্তু গতকাল গৃহপতি আমাকে আদেশ দিয়ে বলেছেন যে, রে দাসী, আগামীকাল অন্নভোজীরা আসবে। তাদের প্রকোষ্ঠে আসন দিয়ে নিকৃষ্ট চাউলের ভাত আর সিদ্ধ করা তরকারি পরিবেশন করবে। কাজেই, ভন্তে, আপনারা ভোজন করুন। তখন মৈত্রেয় ও ভৌম্যজক ভিক্ষুদ্বয়ের মনে উদয় হলো : গতকাল কল্যাণভত্তিক গৃহপতি বিহারে গিয়ে মল্লপুত্র আয়ুষ্মান দব্বের সঙ্গে সাক্ষাৎ করেছেন। নিশ্চয়, সে-সময় মল্লপুত্র দব্ব গৃহপতিকে আমাদের বিরুদ্ধে বলেছেন। এরূপ ভেবে মনঃকষ্টের কারণে তারা ঠিকমতো খেতেও পারলেন না।

ভোজন শেষ করে মৈত্রেয় ও ভৌম্যজক ভিক্ষু বিহারে ফিরে এসে পাত্র-চীবর সামলায়ে বাইরের প্রকোষ্ঠে সঙ্ঘাটি বিছিয়ে বসে পড়লেন। সম্পূর্ণ বাকশূন্য, হতাশ, ভগ্নোৎসাহ, অধোমুখ, মর্মপীড়া ও দুঃখে কাতর হয়ে রইলেন। ঠিক সেই সময় মৈত্রেয়ী ভিক্ষুণী মৈত্রেয় ও ভৌম্যজক ভিক্ষুর কাছে উপস্থিত হলেন। উপস্থিত হয়ে বললেন, আর্য, আপনাদের বন্দনা জ্ঞাপন করছি। মৈত্রেয়ী ভিক্ষুণী এরূপ বললেও মৈত্রেয়, ভৌম্যজক ভিক্ষু নীরবই থাকলেন। দ্বিতীয় ও তৃতীয়বার মৈত্রেয়ী ভিক্ষুণী এরূপ বললেন। তারপরও মৈত্রেয়, ভৌম্যজক ভিক্ষু নীরব থাকলেন। অমনি মৈত্রেয়ী ভিক্ষুণী বলে উঠলেন-আর্য, আমি কী কোনো অপরাধ করেছি? কেন আপনারা আমার সঙ্গে কথা বলছেন না? মৈত্রেয় ও ভৌম্যজক এবার বললেন, ভগ্নি, আয়ুষ্মান মল্লপুত্র দব্ব আমাদের উৎপীড়ন করতে দেখেও তুমি তো কিছুই করতেছ না। আর্য, আমি কী করব, বলুন। ভগ্নি, যদি তুমি কর তো, ভগবান আজকেই আয়ুষ্মান মল্লপুত্র দব্বকে বহিষ্কার করে দিবেন। আর্য, (তাহলে বলুন) আমি কী করব? আমার দ্বারা কী করা সম্ভব। ভগ্নি, তুমি ভগবান বুদ্ধের সকাশে গিয়ে এরূপ বলবে। বলবে যে, ‘প্রভু, এটি উচিত, উপযুক্ত নয়। পূর্বে যেদিক ভয়হীন, নিরাপদ, নিরুপদ্রব ছিল, এখন সেদিক ভয়সংকুল, বিপন্ন ও উপদ্রবে ভরে গেছে। যেখানে বায়ু প্রবাহিত হতো না, এখন সেখানে বায়ু প্রবাহিত হচ্ছে। এ যেন জল পুড়ে যাচ্ছে। আর্য মল্লপুত্র দব্ব আমাকে দূষিত করেছে।’

‘আর্য এরূপ হবে’ বলে মৈত্রেয়ী ভিক্ষুণী মৈত্রেয় ও ভৌম্যজক ভিক্ষুদ্বয়কে প্রতিশ্রুতি দিলেন। এরপর সে ভগবান বুদ্ধের সকাশে গিয়ে উপস্থিত হলেন। ভগবানকে শ্রদ্ধাভিবাদন জানিয়ে একপার্শ্বে উপবেশন করলেন। উপবিষ্ট অবস্থায় ভগবানকে এরূপ বললেন, ভন্তে, এটি উচিত, উপযুক্ত নয়। পূর্বে যেদিক ভয়হীন, নিরাপদ, নিরুপদ্রব ছিল এখন সেদিক ভয়সংকুল, বিপন্ন ও উপদ্রবে ভরে গেছে। যেখানে বায়ু প্রবাহিত হতো না, এখন সেখানে বায়ু প্রবাহিত হচ্ছে। এ যেন জল (আগুনে) পুড়ে যাচ্ছে। আর্য মল্লপুত্র দব্ব আমাকে দূষিত করেছে।

১৯৩. অতঃপর ভগবান এ বিষয়ে, এ কারণে ভিক্ষুসংঘকে একত্রিত করলেন। এবার আয়ুষ্মান মল্লপুত্র দব্বকে জিজ্ঞেস করলেন, দব্ব, তুমি স্মরণ করে দেখ তো এ ভিক্ষুণী যা বলছে, তুমি সেটা করেছ কি? উত্তরে দব্ব বললেন, ভন্তে, ভগবান আমাকে যেরূপ বলে জানেন। ভগবান দ্বিতীয় এবং তৃতীয়বারেও আয়ুষ্মান মল্লপুত্র দব্বকে জিজ্ঞেস করলেন, দব্ব, তুমি স্মরণ করে দেখ তো এ ভিক্ষুণী যা বলছে, তুমি সেটা করেছ কি? দব্ব একইভাবে উত্তর দিয়ে বললেন, ভন্তে, ভগবান আমাকে যেরূপে জানেন। এবার ভগবান বললেন, না দব্ব না; এভাবে অভিযোগের বিষয় সমাধা করা যায় না। যদি তুমি করে থাক, তাহলে করেছ বলো আর যদি না করে থাক, তাহলে সরাসরি বলো করিনি। দব্ব বললেন, ভন্তে, আমার জন্ম হতেই আমি স্বপ্নেও মৈথুন সেবন করেছি বলে জানি না। জাগ্রত অবস্থার কথা আর কী বলবো? অমনি ভগবান ভিক্ষুদের উদ্দেশ্যে বললেন, হে ভিক্ষুগণ, তাহলে মৈত্রেয়ী ভিক্ষুণীকে সংঘ হতে বহিষ্কার করে দাও। এই ভিক্ষুদ্বয়কে (মৈত্রেয় ও ভৌম্যজককে) ঘটনার রহস্য উৎঘাটনে জেরা কর। এসব বলে ভগবান আসন হতে উঠে বিহারের ভেতর প্রবেশ করলেন।

তখন উপস্থিত ভিক্ষুগণ সেই মৈত্রেয়ী ভিক্ষুণীকে সংঘ হতে বহিষ্কার করলেন। এমতাবস্থায় মৈত্রেয় ও ভৌম্যজক ভিক্ষুদ্বয় উপস্থিত ভিক্ষুগণকে বললেন, বন্ধুগণ, মৈত্রেয়ী ভিক্ষুণীকে বহিষ্কার করবেন। আসলে তার কোনো দোষ নেই। আমরাই অসন্তুষ্ট ও রাগে উন্মত্ত হয়ে তাকে এটা করতে উৎসাহিত করেছি। ভিক্ষুগণ বললেন, বন্ধুগণ, আপনারাই কী তাহলে আয়ুষ্মান মল্লপুত্র দব্বের ওপর অমূলক শীলবিপত্তির দুর্নাম (বা কলঙ্ক) রটাতে চেয়েছেন? হ্যাঁ বন্ধুগণ, আমরা সেটাই করতে চেয়েছি। যেই ভিক্ষুগণ অল্পেচ্ছু, সন্তুষ্টচিত্ত, লজ্জী, সংকোচশীল এবং শিক্ষাকামী তাঁরা অসন্তোষ, নিন্দা ও প্রকাশ্যে আপত্তি করতে লাগলেন, মৈত্রেয় ও ভৌম্যজক ভিক্ষুদ্বয় কেনই বা আয়ুষ্মান মল্লপুত্র দব্বের ওপর অমূলক শীলবিনাশের দুর্নাম রটানোর চেষ্টা করতেছে?

তারা ভগবানকে এই বিষয়টি অবগত করলেন। ভগবান এ বিষয়ে এ কারণে... জিজ্ঞেস করলেন, হে ভিক্ষুগণ, সত্যিই কি মৈত্রেয় ও ভৌম্যজক ভিক্ষুদ্বয় মল্লপুত্র দব্বের ওপর অমূলক শীলবিনাশের দুর্নাম রটানোর চেষ্টা করতেছে? ভিক্ষুগণ বললেন, হ্যাঁ ভগবান, তা সত্য। ভগবান এটা খুবই নিন্দনীয় অভিহিত করে... ধর্মকথা উত্থাপন করলেন। এরপর ভিক্ষুদের আহ্বান করে বললেন, হে ভিক্ষুগণ, তাহলে সংঘ মল্লপুত্র দব্বকে স্মৃতি বিপুলতার জন্য স্মৃতি-বিনয় দান করুক।

হে ভিক্ষুগণ, এভাবে দান করতে হবে : ভিক্ষুগণ, মল্লপুত্র দব্বকে সংঘের কাছে উপস্থিত হয়ে উত্তরাসঙ্গ একাংশ করে বয়োজ্যেষ্ঠ ভিক্ষুগণকে বন্দনা করতে হবে। এরপর উৎকুটিকভাবে বসে দু’হাত অঞ্জলিবদ্ধ করে এরূপ বলতে হবে : ভন্তে, এই মৈত্রেয় ও ভৌম্যজক ভিক্ষুদ্বয় আমার ওপর অমূলক শীলবিনাশের দুর্নাম রটানোর চেষ্টা করতেছে। আমি স্মৃতি বিপুলতাপ্রাপ্ত হয়েছি। কাজেই আমি সংঘের কাছে স্মৃতি-বিনয় প্রার্থনা করছি। দ্বিতীয়বার... তৃতীয়বার... প্রার্থনা করছি।

অমনি উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু এ বিষয়টি সংঘকে জ্ঞাপন করবেন।

১৯৪. প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই মৈত্রেয় ও ভৌম্যজক ভিক্ষুদ্বয় আয়ুষ্মান মল্লপুত্র দব্বের ওপর অমূলক শীল বিনাশের দুর্নাম রটানোর চেষ্টা করতেছে। আয়ুষ্মান মল্লপুত্র দব্ব স্মৃতি বিপুলতাপ্রাপ্ত হওয়াতে সংঘের কাছে স্মৃতি-বিনয় প্রার্থনা করতেছেন। এখন যদি সংঘের উপযুক্ত সময় বলে মনে হয়, তাহলে সংঘ স্মৃতি বিপুলতাপ্রাপ্ত আয়ুষ্মান মল্লপুত্র দব্বকে স্মৃতি-বিনয় প্রদান করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই মৈত্রেয় ও ভৌম্যজক ভিক্ষুদ্বয় আয়ুষ্মান মল্লপুত্র দব্বের ওপর অমূলক শীল বিনাশের দুর্নাম রটানোর চেষ্টা করতেছে। আয়ুষ্মান মল্লপুত্র দব্ব স্মৃতি বিপুলতাপ্রাপ্ত হওয়াতে সংঘের কাছে স্মৃতি-বিনয় প্রার্থনা করতেছেন। সংঘ এখন স্মৃতি বিপুলতাপ্রাপ্ত আয়ুষ্মান মল্লপুত্র দব্বকে স্মৃতি-বিনয় প্রদান করছেন। যেই আয়ুষ্মান স্মৃতি বিপুলতাপ্রাপ্ত মল্লপুত্র দব্বকে স্মৃতি-বিনয় প্রদান করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

আমি দ্বিতীয়বার এ বিষয়ে বলছি... আমি তৃতীয়বার এ বিষয়ে বলছি। ভন্তে সংঘ, আমার প্রস্তাব শ্রবণ করুন। এই মৈত্রেয় ও ভৌম্যজক ভিক্ষুদ্বয় আয়ুষ্মান মল্লপুত্র দব্বের ওপর অমূলক শীল বিনাশের দুর্নাম রটানোর চেষ্টা করতেছে। আয়ুষ্মান মল্লপুত্র দব্ব স্মৃতি বিপুলতাপ্রাপ্ত হওয়াতে সংঘের কাছে স্মৃতি-বিনয় প্রার্থনা করতেছেন। সংঘ এখন স্মৃতি বিপুলতাপ্রাপ্ত আয়ুষ্মান মল্লপুত্র দব্বকে স্মৃতি-বিনয় প্রদান করছেন। যেই আয়ুষ্মান স্মৃতি বিপুলতাপ্রাপ্ত মল্লপুত্র দব্বকে স্মৃতি-বিনয় প্রদান করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

সিদ্ধান্ত ঘোষণা : সংঘ কর্তৃক স্মৃতি বিপুলতাপ্রাপ্ত আয়ুষ্মান মল্লপুত্র দব্বকে স্মৃতি-বিনয় প্রদান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

১৯৫. হে ভিক্ষুগণ, পাঁচ প্রকারের স্মৃতি-বিনয় প্রদান ধর্মসম্মত। যথা : ১) ভিক্ষু (যদি) পরিশুদ্ধ ও নির্দোষ হন, ২) তাঁর ওপর মিথ্যা দোষারোপ বা দুর্নাম করা হয়, ৩) নিজে স্মৃতি-বিনয় প্রার্থনা করেন, ৪) সংঘ তাঁকে স্মৃতি-বিনয় প্রদান করেন, ৫) ধর্মতভাবে সর্বসম্মতিক্রমে প্রদান করেন। ভিক্ষুগণ, এই পাঁচ প্রকারে স্মৃতি-বিনয় প্রদান ধর্মসম্মত।


 

৩. অমূল্‌হ বিনয় (নির্দোষ সাব্যস্তকরণ)
১৯৬. সেই সময় গর্গ ভিক্ষু উন্মাদ হয়েছিলেন। তার চিত্ত বিপর্যস্ত হয়েছিল। সেই উন্মাদ ও চিত্ত বিপর্যস্তের দরুন গর্গ ভিক্ষু অশ্রমণোচিত বহুবিধ কাজ (অসদাচার) ও বাক্য ভাষণ করেছিলেন। পরবর্তীকালে অন্যান্য ভিক্ষুগণ তাঁর (গর্গ ভিক্ষুর) সেই উন্মাদ ও চিত্ত বিপর্যস্তবশত কৃত অসদাচারের জন্য নিন্দা বা দোষারোপ করতে লাগলেন। বলতে থাকলেন, আয়ুষ্মান এরূপ এরূপ অপরাধ প্রাপ্ত হয়েছেন, সেসব স্মরণ করুন। তিনি (গর্গ ভিক্ষু) উত্তরে এরূপ বললেন, বন্ধুগণ, আমি (তখন তো) উন্মাদ ছিলাম, আমার চিত্ত বিপর্যস্ত ছিল। সেই (উন্মাদ ও চিত্ত বিপর্যস্তের) কারণে আমি অশ্রমণোচিত বহু কাজ ও বাক্য ভাষণ করেছিলাম। সেসব তো আমি আর স্মরণ করতে পারি না। মস্তিষ্ক বিকৃতির কারণে আমি এগুলো করেছিলাম। এরূপ বলার পরও সেই ভিক্ষুগণ তাকে দোষারোপ করতে থাকলেন, আয়ুষ্মান এরূপ এরূপ অপরাধ প্রাপ্ত হয়েছেন। সেসব স্মরণ করুন।

যেই ভিক্ষুগণ অল্পেচ্ছু, সন্তুষ্টচিত্ত, লজ্জী, সংকোচশীল এবং শিক্ষাকামী তাঁরা অসন্তোষ, নিন্দা ও প্রকাশ্যে আপত্তি করতে লাগলেন, সেই ভিক্ষুগণ কেনই বা গর্গ ভিক্ষুকে তার উন্মাদ ও চিত্ত বিপর্যস্ত হওয়ার কারণে কৃত অসদাচারের জন্য দোষারোপ করছেন। বলছেন, আয়ুষ্মান এরূপ এরূপ অপরাধ প্রাপ্ত হয়েছেন। সেসব স্মরণ করুন। অন্যদিকে গর্গ ভিক্ষু বলছেন, বন্ধুগণ, আমি (তখন তো) উন্মাদ ছিলাম, আমার চিত্ত বিপর্যস্ত ছিল। সেই কারণে আমি অশ্রমণোচিত বহু কাজ ও বাক্য ভাষণ করেছিলাম। সেসব তো আমি স্মরণ করতে পারি না। মস্তিষ্ক বিকৃতির কারণে আমি এগুলো করেছিলাম। এরূপ বলার পরও সেই ভিক্ষুগণ তাকে দোষারোপ করছেন, আয়ুষ্মান এরূপ এরূপ অপরাধ প্রাপ্ত হয়েছেন। সেসব স্মরণ করুন। তখন সেই ভিক্ষুগণ ভগবানকে এই বিষয়টি অবগত করলেন। ভগবান বললেন, হে ভিক্ষুগণ, সত্যিই কি... হ্যাঁ ভগবান, তা সত্য। ভগবান এটা খুবই নিন্দনীয় অভিহিত করে... আহ্বান করে বললেন, হে ভিক্ষুগণ, তাহলে সংঘ অমূঢ় গর্গ ভিক্ষুকে অমূঢ়-বিনয় প্রদান করুক।

হে ভিক্ষুগণ, এভাবে প্রদান করতে হবে :

ভিক্ষুগণ, গর্গ ভিক্ষুকে সংঘের কাছে উপস্থিত হয়ে উত্তরাসঙ্গ একাংশ করে বয়োজ্যেষ্ঠ ভিক্ষুদের বন্দনা করতে হবে। এরপর উৎকুটিকভাবে বসে দু’হাত অঞ্জলিবদ্ধ করে এরূপ বলতে হবে : ভন্তে, আমি উন্মাদ ছিলাম। আমার চিত্ত বিপর্যস্ত ছিল। সেই কারণে আমি অশ্রমণোচিত বহু কাজ ও বাক্য ভাষণ করেছিলাম। সেই ভিক্ষুগণ আমার উন্মাদ ও চিত্ত বিপর্যস্ত হওয়ার কারণে কৃত অসদাচারের জন্য আমাকে দোষারোপ করছেন। বলছেন, আয়ুষ্মান এরূপ এরূপ অপরাধ প্রাপ্ত হয়েছেন। সেসব স্মরণ করুন। আমি এরূপ বললাম, বন্ধুগণ, আমি (তখন তো) উন্মাদ ছিলাম। আমার চিত্ত বিপর্যস্ত ছিল। সেই (উন্মাদ ও চিত্ত বিপর্যস্তের) কারণে আমি অশ্রমণোচিত বহু কাজ ও বাক্য ভাষণ করেছিলাম। সেসব তো আমি আর স্মরণ করতে পারছি না। মস্তিষ্ক বিকৃতির কারণে আমি এগুলো করেছিলাম। এরূপ বলার পরও সেই ভিক্ষুগণ আমাকে দোষারোপ করছেন। বলছেন, আয়ুষ্মান এরূপ এরূপ অপরাধ প্রাপ্ত হয়েছেন। সেসব স্মরণ করুন। কাজেই, ভন্তে আমি অমূঢ় হয়ে সংঘের কাছে অমূঢ়-বিনয় প্রার্থনা করছি।

দ্বিতীয়বার... তৃতীয়বার... প্রার্থনা করছি।

অমনি উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু এ বিষয়টি সংঘকে জ্ঞাপন করবেন।

১৯৭. প্রস্তাবনা স্থাপন : ভন্তে সংঘ, আমার প্রস্থাব শ্রবণ করুন। এই গর্গ ভিক্ষু উন্মাদ ও চিত্ত বিপর্যস্ত হয়েছিলেন। সেই কারণে তিনি অশ্রমণোচিত্ত বহু কাজ ও বাক্য ভাষণ করেছিলেন। অন্যান্য ভিক্ষুগণ তাকে উন্মাদ ও চিত্ত বিপর্যস্ত হওয়ার কারণে কৃত অসদাচারের জন্য দোষারোপ করেছেন। বলছেন, আয়ুষ্মাণ এরূপ এরূপ অপরাধ প্রাপ্ত হয়েছেন। সেসব স্মরণ করুন। অন্যদিকে তিনি এরূপ বলছেন, বন্ধুগণ, আমি তখন তো উন্মাদ ছিলাম; আমার চিত্ত বিপর্যস্ত ছিল। সেই কারণে আমি অশ্রমণোচিত বহু কাজ ও বাক্য ভাষণ করেছিলাম। সেসব স্মরণ আমি আর স্মরণ করতে পারি না। মস্তিক বিকৃতির কারণে আমি এসব করেছিলাম। এরূপ বলার পরও সেই ভিক্ষুগণ তাকে দোষারোপ করছেন। বলছেন, আয়ুষ্মান এরূপ এরূপ অপরাধ প্রাপ্ত হয়েছেন। সেসব স্মরণ করুন। এখন তিনি অমূঢ় হয়ে অমূঢ়-বিনয় প্রার্থনা করছেন। যদি সংঘের উপযুক্ত সময় বলে মনে হয়, তাহলে সংঘ অমূঢ় গর্গ ভিক্ষুকে অমূঢ়-বিনয় প্রদান করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই গর্গ ভিক্ষু উন্মাদ ও চিত্ত বিপর্যস্ত হয়েছিলেন। সেই কারণে তিনি অশ্রমণোচিত বহু কাজ ও বাক্য ভাষণ করেছিলেন। অন্যান্য ভিক্ষুগণ তাকে উন্মাদ ও চিত্ত বিপর্যস্ত হওয়ার কারণে কৃত অসদাচারের জন্য দোষারোপ করছেন। বলছেন, আয়ুষ্মান এরূপ এরূপ অপরাধ প্রাপ্ত হয়েছেন। সেসব স্মরণ করুন। অন্যদিকে তিনি বলছেন, বন্ধুগণ, আমি তখন তো উন্মাদ ছিলাম; আমার চিত্ত বিপর্যস্ত ছিল। সেই কারণে আমি অশ্রমণোচিত বহু কাজ ও বাক্য ভাষণ করেছিলাম। সেসব আমি আর স্মরতে পারি না। মস্তিষ্ক বিকৃতির কারণে আমি এসব করেছিলাম। এরূপ বলার পর সেই ভিক্ষুগণ তাকে দোষারোপ করছেন। বলছেন, আয়ুষ্মান এরূপ এরূপ অপরাধ প্রাপ্ত হয়েছেন। সেসব স্মরণ করুন। এখন তিনি অমূঢ় হয়ে অমূঢ়-বিনয় প্রার্থনা করছেন। সংঘও অমূঢ় গর্গ ভিক্ষুকে অমূঢ়-বিনয় প্রদান করছেন। যেই আয়ুষ্মান অমূঢ় গর্গ ভিক্ষুকে অমূঢ়-বিনয় প্রদান করা উচিত বলে মনে করেন, তিনি নীরব থাকবেন। যিনি উচিত বলে মনে না করেন, তিনি স্বীয় বক্তব্য ভাষণ প্রকাশ করতে পারেন।

আমি এ বিষয়ে দ্বিতীয়বার বলছি। ভন্তে সংঘ... করতে পারেন।

আমি এ বিষয়ে তৃতীয়বার বলছি। ভন্তে সংঘ... করতে পারেন।

সিদ্ধান্ত ঘোষণা : সংঘ কর্তৃক অমূঢ় গর্গ ভিক্ষুকে অমূঢ়-বিনয় প্রদান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

১৯৮. হে ভিক্ষুগণ, তিন প্রকারের অমূঢ়-বিনয় প্রদান অধর্মসম্মত আর তিন প্রকারের অমূঢ়-বিনয় প্রদান ধর্মসম্মত।

ভিক্ষুগণ, (ধরা যাক) কোনো ভিক্ষু আপত্তি (বা অপরাধ) প্রাপ্ত হলো। এমতাবস্থায় তাকে সংঘ (তথা ভিক্ষুসংঘ), বহুসংখ্যক ভিক্ষু অথবা একজন মাত্র ভিক্ষু বললেন, আয়ুষ্মান, এরূপ অপরাধ প্রাপ্ত হয়েছেন। কাজেই সেটা স্মরণ করুন। স্মরণ থাকা সত্ত্বেও সেই ভিক্ষু বললেন, বন্ধুগণ, আমি এরূপ অপরাধ করেছি বলে স্মরণ করতে পারছি না। (এই অবস্থায়) সংঘ যদি তাকে অমূঢ়-বিনয় প্রদান করেন, তাহলে সেটা অধর্মসম্মত অমূঢ়-বিনয়।

ভিক্ষুগণ, (ধরা যাক) কোনো ভিক্ষু আপত্তি (বা অপরাধ) প্রাপ্ত হলো। এমতাবস্থায় তাকে সংঘ (তথা ভিক্ষুসংঘ), বহুসংখ্যক ভিক্ষু অথবা একজন মাত্র ভিক্ষু বললেন, আয়ুষ্মান, এরূপ অপরাধ প্রাপ্ত হয়েছেন। কাজেই সেটা স্মরণ করুন। স্মরণ থাকা সত্ত্বেও সেই ভিক্ষু বললেন, বন্ধুগণ, স্বপ্নে দেখার মতন করে আমার স্মরণ হচ্ছে। (এই অবস্থায়) সংঘ যদি তাকে অমূঢ়-বিনয় প্রদান করেন, তাহলে সেটা অধর্মসম্মত অমূঢ়-বিনয়।

ভিক্ষুগণ, (ধরা যাক) কোনো ভিক্ষু আপত্তি বা (অপরাধ) প্রাপ্ত হলো। এমতাবস্থায় তাকে সংঘ (তথা ভিক্ষুসংঘ), বহুসংখ্যক ভিক্ষু অথবা একজন মাত্র ভিক্ষু বললেন, আয়ুষ্মান, এরূপ অপরাধ প্রাপ্ত হয়েছেন। কাজেই সেটা স্মরণ করুন। সেই ভিক্ষু উন্মাদ না হয়েও উন্মাদের ভান করে বলেন, আমি এ রকম করেছি, আপনারাও এ রকম করুন। এটি আমার জন্য বিধিসম্মত, আপনাদের জন্যও বিধিসম্মত। (এই অবস্থায়) যদি তাকে অমূঢ়-বিনয় প্রদান করেন, তাহলে সেটা অধর্মসম্মত অমূঢ়-বিনয়। এগুলোই তিন প্রকারের অধর্মসম্মত অমূঢ়-বিনয় প্রদান।

১৯৯. হে ভিক্ষুগণ, তিন প্রকারের ধর্মসম্মত অমূঢ়-বিনয় প্রদান কীরূপ?

ভিক্ষুগণ, কোনো ভিক্ষু উন্মাদ হয়, তার চিত্ত বিপর্যস্ত হয়ে যায়। সেই উন্মাদ ও চিত্ত বিপর্যস্ত হওয়ার কারণে ভিক্ষু অশ্রমণোচিত বহু কাজ ও বাক্য ভাষণ করে থাকে। (পরবর্তীকালে) তাকে সংঘ বহুসংখ্যক ভিক্ষু অথবা একজন মাত্র ভিক্ষু বলে, আয়ুষ্মান, এরূপ এরূপ অপরাধ হয়েছ। কাজেই সেটা স্মরণ কর। স্মরণ না থাকায় সে এরূপ বলে, বন্ধুগণ, আমি এরূপ অপরাধ করেছি বলে স্মরণ করতে পারছি না। এ অবস্থায় সংঘ যদি তাকে অমূঢ়-বিনয় প্রদান করেন, তাহলে সেটা ধর্মসম্মত অমূঢ়-বিনয়।

ভিক্ষুগণ, কোনো ভিক্ষু উন্মাদ হয়, তার চিত্ত বিপর্যস্ত হয়ে যায়। সেই উন্মাদ ও চিত্ত বিপর্যস্ত হওয়ার কারণে ভিক্ষু অশ্রমণোচিত বহু কাজ ও বাক্য ভাষণ করে থাকে। (পরবর্তীকালে) তাকে সংঘ বহুসংখ্যক ভিক্ষু অথবা একজন মাত্র ভিক্ষু বলে, আয়ুষ্মান, এরূপ এরূপ অপরাধ হয়েছ। কাজেই সেটা স্মরণ করুন। সে উন্মাদ হয়ে উন্মাদসুলভ বাক্যে বলে, আমি এ রকম করেছি, আপনারাও এ রকম করুন। এটি আমার জন্য বিধিসম্মত, আপনাদের জন্যও বিধিসম্মত। এ অবস্থায় সংঘ যদি তাকে অমূঢ়-বিনয় প্রদান করেন, তাহলে সেটা ধর্মসম্মত অমূঢ়-বিনয়। এগুলো তিন প্রকারের ধর্মসম্মত অমূঢ়-বিনয় প্রদান।


 

৪. প্রতিজ্ঞাতকরণ (বা স্বীকারকরণ)
২০০. সেই সময় ষড়বর্গীয় ভিক্ষুগণ স্বীকারোক্তি ছাড়াই ভিক্ষুদের তর্জনীয়, নির্যশ, প্রব্রাজনীয়, প্রতিস্মরণীয় ও উৎক্ষেপণীয় কর্ম প্রদান (শাস্তির বিধান) করতে লাগলেন। যেই ভিক্ষুগণ অল্পেচ্ছু... তাঁরা অসন্তোষ, নিন্দা ও প্রকাশ্যে আপত্তি করতে লাগলেন, ষড়বর্গীয় ভিক্ষুগণ কেনই বা স্বীকারোক্তি ছাড়াই ভিক্ষুদের তর্জনীয়, নির্যশ, প্রব্রাজনীয়, প্রতিস্মরণীয় ও উৎক্ষেপণীয় কর্ম প্রদান করতেছে? অতঃপর তারা ভগবানকে এই বিষয়টি অবগত করলেন... হে ভিক্ষুগণ, সত্যিই কি ষড়বর্গীয়... হ্যাঁ ভগবান, তা সত্য’। ভগবান এটা খুবই নিন্দনীয় অভিহিত করে... ধর্মকথা উত্থাপন করলেন। এরপর ভিক্ষুদের আহ্বান করে বললেন, হে ভিক্ষুগণ, স্বীকারোক্তি না নিয়ে ভিক্ষুদের তর্জনীয়, নির্যশ, প্রব্রাজনীয়, প্রতিস্মরণীয় ও উৎক্ষেপণীয় কর্ম প্রদান করতে পারবে না। যে করবে, তার দুক্কট আপত্তি হবে।

২০১. হে ভিক্ষুগণ, এ রকম করে প্রতিজ্ঞাতকরণ করলে অধর্মসম্মত আর এ রকম করে প্রতিজ্ঞাতকরণ করলে ধর্মসম্মত হয়। ভিক্ষুগণ, কী রকমের প্রতিজ্ঞাতকরণ অধর্মসম্মত?

কোনো ভিক্ষু পারাজিকা প্রাপ্ত হয়। তখন সংঘ, বহুসংখ্যক ভিক্ষু অথবা একজনমাত্র ভিক্ষু তাকে স্মরণ করিয়ে দিয়ে বলেন, আয়ুষ্মান, আপনি পারাজিকাপ্রাপ্ত হয়েছেন। উত্তরে সে বলে উঠে : বন্ধুগণ, আমি তো পারাজিকা প্রাপ্ত হইনি, সংঘাদিশেষ প্রাপ্ত হয়েছি। এমতাবস্থায় সংঘ যদি তাকে সংঘাদিশেষ অপরাধের জন্য দণ্ড প্রদান করেন, তাহলে সেটা অধর্মসম্মত প্রতিজ্ঞাতকরণ হবে।

কোনো ভিক্ষু পারাজিকা প্রাপ্ত হয়। তখন সংঘ বহুসংখ্যক ভিক্ষু অথবা একজনমাত্র ভিক্ষু তাকে স্মরণ করিয়ে দিয়ে বলেন, আয়ুষ্মান, আপনি পারাজিকা প্রাপ্ত হয়েছেন। উত্তরে সে বলে উঠে : বন্ধুগণ, আমি তো পারাজিকা প্রাপ্ত হইনি, থুল্লচ্চয় প্রাপ্ত হয়েছি। এমতাবস্থায় সংঘ যদি তাকে থুল্লচ্চয় অপরাধের জন্য দণ্ড প্রদান করেন, তাহলে সেটা অধর্মসম্মত প্রতিজ্ঞাতকরণ হবে।

কোনো ভিক্ষু পারাজিকাপ্রাপ্ত হয়। তখন সংঘ, বহুসংখ্যক ভিক্ষু অথবা একজনমাত্র ভিক্ষু তাকে স্মরণ করিয়ে দিয়ে বলেন, আয়ুষ্মান, আপনি পারাজিকাপ্রাপ্ত হয়েছেন। উত্তরে সে বলে উঠে : বন্ধুগণ, আমি তো পারাজিকা প্রাপ্ত হইনি, পাচিত্তিয় প্রাপ্ত হয়েছি। এমতাবস্থায় সংঘ যদি তাকে পাচিত্তিয় অপরাধের জন্য দণ্ড প্রদান করেন, তাহলে সেটা অধর্মসম্মত প্রতিজ্ঞাতকরণ হবে।

কোনো ভিক্ষু পারাজিকা প্রাপ্ত হয়। তখন সংঘ, বহুসংখ্যক ভিক্ষু অথবা একজনমাত্র ভিক্ষু তাকে স্মরণ করিয়ে দিয়ে বলেন, আয়ুষ্মান, আপনি পারাজিকাপ্রাপ্ত হয়েছেন। উত্তরে সে বলে উঠে : বন্ধুগণ, আমি তো পারাজিকা প্রাপ্ত হইনি, পাটিদেশনীয় প্রাপ্ত হয়েছি। এমতাবস্থায় সংঘ যদি তাকে পাটিদেশনীয় অপরাধের জন্য দণ্ড প্রদান করেন, তাহলে সেটা অধর্মসম্মত প্রতিজ্ঞাতকরণ হবে।

কোনো ভিক্ষু পারাজিকা প্রাপ্ত হয়। তখন সংঘ, বহুসংখ্যক ভিক্ষু অথবা একজনমাত্র ভিক্ষু তাকে স্মরণ করিয়ে দিয়ে বলেন, আয়ুষ্মান, আপনি পারাজিকাপ্রাপ্ত হয়েছেন। উত্তরে সে বলে উঠে : বন্ধুগণ, আমি তো পারাজিকাপ্রাপ্ত হইনি, দুক্কট আপত্তি প্রাপ্ত হয়েছি। এমতাবস্থায় সংঘ যদি তাকে দুক্কট অপরাধের জন্য দণ্ড প্রদান করেন, তাহলে সেটা অধর্মসম্মত প্রতিজ্ঞাতকরণ হয়।

কোনো ভিক্ষু পারাজিকাপ্রাপ্ত হয়। তখন সংঘ, বহুসংখ্যক ভিক্ষু অথবা একজনমাত্র ভিক্ষু তাকে স্মরণ করিয়ে দিয়ে বলেন, আয়ুষ্মান, আপনি পারাজিকা প্রাপ্ত হয়েছেন। উত্তরে সে বলে উঠে : বন্ধুগণ, আমি তো পারাজিকাপ্রাপ্ত হইনি, দুব্ভাসিত (কেবল মুখে তিরস্কৃত হবার মতন অপরাধ) প্রাপ্ত হয়েছি। এমতাবস্থায় সংঘ যদি তাকে দুব্ভাসিত দণ্ড প্রদান করেন, তাহলে সেটা অধর্মসম্মত প্রতিজ্ঞাতকরণ হয়।

কোনো ভিক্ষু সংঘাদিশেষ... থুল্লচ্চয়... পাচিত্তিয়... পাটিদেশনীয়... দুক্কট... দুব্ভাসিত অপরাধপ্রাপ্ত হয়। তখন সংঘ, বহুসংখ্যক ভিক্ষু অথবা একজন মাত্র ভিক্ষু তাকে স্মরণ করিয়ে দিয়ে বলেন, আয়ুষ্মান আপনি দুব্ভাসিত প্রাপ্ত হয়েছেন। উত্তরে সে বলে উঠে : বন্ধুগণ, আমি তো দুব্ভাসিত প্রাপ্ত হইনি, পারাজিকাপ্রাপ্ত হয়েছি। এমতাবস্থায় সংঘ যদি তাকে পারাজিকার দণ্ড প্রদান করেন, তাহলে সেটা অধর্মসম্মত প্রতিজ্ঞাতকরণ হয়।

কোনো ভিক্ষু দুব্ভাসিত অপরাধ প্রাপ্ত হয়... বলে উঠে : বন্ধুগণ, আমি তো দুব্ভাসিত প্রাপ্ত হইনি, সংঘাদিশেষ প্রাপ্ত হয়েছি। এমতাবস্থায় সংঘ যদি তাকে সংঘাদিশেষের দণ্ড প্রদান করেন, তাহলে সেটা অধর্মসম্মত প্রতিজ্ঞাতকরণ হয়।

কোনো ভিক্ষু দুব্ভাসিত অপরাধ প্রাপ্ত হয়... বলে উঠে : বন্ধুগণ, আমি তো দুব্ভাসিত প্রাপ্ত হইনি, থুল্লচ্চয় প্রাপ্ত হয়েছি। এমতাবস্থায় সংঘ যদি তাকে থুল্লচ্চয়ের জন্য দণ্ড প্রদান করেন, তাহলে সেটা অধর্মসম্মত প্রতিজ্ঞাতকরণ হয়।

কোনো ভিক্ষু দুব্ভাসিত অপরাধ প্রাপ্ত হয়... বলে উঠে : বন্ধুগণ, আমি তো দুব্ভাসিত প্রাপ্ত হইনি, পাচিত্তিয় প্রাপ্ত হয়েছি। এমতাবস্থায় সংঘ যদি তাকে পাচিত্তিয়ের জন্য দণ্ড প্রদান করেন, তাহলে সেটা অধর্মসম্মত প্রতিজ্ঞাতকরণ হয়।

কোনো ভিক্ষু দুব্ভাসিত অপরাধ প্রাপ্ত হয়... .বলে উঠে-বন্ধুগণ, আমি তো দুব্ভাসিত প্রাপ্ত হইনি, পাটিদেশনীয় প্রাপ্ত হয়েছি। এমতাবস্থায় সংঘ যদি তাকে পাটিদেশনীয়ের জন্য দণ্ড প্রদান করেন, তাহলে সেটা অধর্মসম্মত প্রতিজ্ঞাতকরণ হয়।

কোনো ভিক্ষু দুব্ভাসিত অপরাধ প্রাপ্ত হয়... বলে উঠে : বন্ধুগণ, আমি তো দুব্ভাসিত প্রাপ্ত হইনি, দুক্কট আপত্তি প্রাপ্ত হয়েছি। এমতাবস্থায় সংঘ যদি তাকে দুক্কটের জন্য দণ্ড প্রদান করেন, তাহলে সেটা অধর্মসম্মত প্রতিজ্ঞাতকরণ হয়। ভিক্ষুগণ, এরূপে অধর্মসম্মত প্রতিজ্ঞাতকরণ করা হয়।

হে ভিক্ষুগণ, কীরূপে ধর্মসম্মত প্রতিজ্ঞাতকরণ হয়? কোনো ভিক্ষু পারাজিকাপ্রাপ্ত হয়। তখন সংঘ, বহুসংখ্যক ভিক্ষু অথবা একজন মাত্র ভিক্ষু তাকে স্মরণ করিয়ে দিয়ে বলেন, আয়ুষ্মান আপনি পারাজিকা প্রাপ্ত হয়েছেন। উত্তরে সে বলে উঠে : হ্যাঁ বন্ধুগণ, আমি পারাজিকা প্রাপ্ত হয়েছি। এমতাবস্থায় সংঘ যদি তাকে পারাজিকা অপরাধের জন্য দণ্ড প্রদান করেন, তাহলে সেটা ধর্মসম্মত প্রতিজ্ঞাতকরণ হয়।

কোনো ভিক্ষু সংঘাদিশেষ... থুল্লচ্চয়... পাচিত্তিয়... পাটিদেশনীয়... দুক্কট... দুব্ভাসিত অপরাধ প্রাপ্ত হয়। তখন সংঘ, বহুসংখ্যক ভিক্ষু অথবা একজন মাত্র ভিক্ষু তাকে স্মরণ করিয়ে দিয়ে বলেন, আয়ুষ্মান আপনি দুব্ভাসিত প্রাপ্ত হয়েছেন। উত্তরে সে বলে উঠে : হ্যাঁ বন্ধুগণ, আমি দুব্ভাসিত প্রাপ্ত হয়েছি। এমতাবস্থায় সংঘ যদি তাকে দুব্ভাসিত অপরাধের জন্য দণ্ড প্রদান করেন, তাহলে সেটা ধর্মসম্মত প্রতিজ্ঞাতকরণ হয়। ভিক্ষুগণ, এরূপে ধর্মসম্মত প্রতিজ্ঞাতকরণ করা হয়।


 

৫. যেভুয়্যসিক (সংখ্যাগরিষ্ঠতার ভিত্তিতে বিবাদ উপশম)
২০২. তখন ভিক্ষুগণ সংঘসভায় ঝগড়া, কলহ ও বিবাদপরায়ণ হয়ে একে অপরকে বাক্যবাণে বিদ্ধ করতে লাগলেন। তাদের সেই বিবাদ প্রশমন বা বন্ধ করা সম্ভব হচ্ছিল না। অন্যান্য ভিক্ষুগণ ভগবানকে এই বিষয়টি অবগত করলেন। ভগবান বললেন, তাহলে হে ভিক্ষুগণ, আমি আদেশ করছি, এরূপ বিবাদ সংখ্যাগরিষ্ঠ মতের ভিত্তিতে প্রশমন করবে।

ভিক্ষুগণ, পাঁচ প্রকার গুণ-সমন্বিত ভিক্ষুকে শলাকাগ্রাহক (মত প্রকাশের কাঠি বা টিকেট বিতরণকারী ও গ্রহণকারী) হিসেবে নির্বাচিত করবে। যথা : ১) যেই ভিক্ষু স্বেচ্ছাচারের বশবর্তী হয় না, ২) দ্বেষের বশবর্তী হয় না, ৩) মোহের বশবর্তী হয় না, ৪) ভয়ের বশবর্তী হয় না, ৫) গ্রহণীয় ও অগ্রহণীয় যথাযথভাবে জানে। ভিক্ষুগণ, এভাবে নির্বাচিত করবে :

প্রথমে সেই ভিক্ষুকে উক্ত পদ প্রার্থনা করতে হবে। পদ প্রার্থনা করার পর উপস্থিত ভিক্ষুসংঘের মধ্য হতে একজন দক্ষ ও সমর্থ ভিক্ষু বিষয়টি সংঘকে জ্ঞাপন করবেন।

২০৩. প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। যদি সংঘের এখন উপযুক্ত সময় বলে মনে হয়, তাহলে সংঘ অমুক নামের ভিক্ষুকে শলাকাগ্রাহক নির্বাচিত করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। সংঘ অমুক নামের ভিক্ষুকে শলাকাগ্রাহক নির্বাচিত করছেন। যেই আয়ুষ্মান অমুক নামের ভিক্ষুকে শলাকাগ্রাহক নির্বাচিত করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

সিদ্ধান্ত ঘোষণা : সংঘ কর্তৃক অমুক নামের ভিক্ষুকে শলাকাগ্রাহক নির্বাচিত করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

২০৪. হে ভিক্ষুগণ, দশ প্রকার শলাকা গ্রহণ (মত গ্রহণ) অধর্মসম্মত আর দশ প্রকার শলাকা গ্রহণ ধর্মসম্মত।

অধর্মসম্মত দশ প্রকার শলাকা গ্রহণ কীরূপ? ১) বিবাদের বিষয় তুচ্ছ হয়, ২) যথানিয়মে হয় না, ৩) নিজে কিংবা অন্যের দ্বারা স্মরণ (মত গ্রহণের বিষয় স্মরণ) করিয়ে নেয় না, ৪) অধর্মবাদীর সংখ্যা অধিক বলে জানে, ৫) বাস্তবিক অধর্মবাদীর সংখ্যা অধিক হয় বলে জানে, ৬) সংঘভেদ হবে বলে জানে, ৭) বাস্তবিক সংঘভেদ হয়ে যায়, ৮) অধর্মতভাবে মত গ্রহণ করে, ৯) সংঘের একাংশ হতে মত গ্রহণ করে, ১০) সঠিক বিবেচনায় মত গ্রহণ না করে। এগুলো অধর্মসম্মত দশ প্রকার শলাকা গ্রহণ।

ধর্মসম্মত দশ প্রকার শলাকা গ্রহণ কীরূপ? ১) বিবাদের বিষয় তুচ্ছ হয় না, ২) যথানিয়মে হয়, ৩) নিজে কিংবা অন্যের দ্বারা স্মরণ করে নেয়, ৪) ধর্মবাদীর সংখ্যা অধিক বলে জানে, ৫) বাস্তবিক ধর্মবাদীর সংখ্যা অধিক হয়, ৬) সংঘভেদ হবে না বলে জানে, ৭) বাস্তবিক সংঘভেদ হয় না, ৮) ধর্মতভাবে মত গ্রহণ করে, ৯) সমগ্র সংঘের মত গ্রহণ করে, ১০) ঠিক বা সঠিক বিবেচনায় মত গ্রহণ করে। এগুলো ধর্মসম্মত দশ প্রকার শলাকা গ্রহণ।


 

৬. তৎপাপিয়সিক
২০৫. সেই সময় উপবাল ভিক্ষু সংঘসভায় অপরাধ সম্পর্কে জিজ্ঞাসার মুখোমুখি হয়ে প্রথমে অস্বীকার করে পরে স্বীকার করেন আর প্রথমে স্বীকার করে পরে অস্বীকার করেন; এক বিষয়ে প্রশ্ন করলে অন্য বিষয়ে উত্তর দেন এবং জেনেশুনে মিথ্যাবাক্য ভাষণ করতে থাকলেন। যেই ভিক্ষুগণ অল্পেচ্ছু... তাঁরা অসন্তোষ, নিন্দা ও প্রকাশ্যে আপত্তি করতে লাগলেন, উপবাল ভিক্ষু কেনই বা সংঘসভায় অপরাধ সম্পর্কে জিজ্ঞাসার মুখোমুখি হয়ে প্রথমে অস্বীকার করে পরে স্বীকার করছেন আর প্রথমে স্বীকার করে পরে অস্বীকার করছেন, এক বিষয়ে প্রশ্ন করলে অন্য বিষয়ে উত্তর দিচ্ছেন এবং জেনে-শুনে মিথ্যাবাক্য ভাষণ করছেন? অমনি তাঁরা ভগবানকে এই বিষয়টি অবগত করলেন... হে ভিক্ষুগণ, সত্যিই কি উপবাল ভিক্ষু... হ্যাঁ ভগবান, তা সত্য। ভগবান এটা খুবই নিন্দনীয় অভিহিত করে... ধর্মকথা উত্থাপন করলেন। এরপর ভিক্ষুদের আহ্বান করে বললেন, তাহলে হে ভিক্ষুগণ, সংঘ উপবাল ভিক্ষুকে তৎপাপিয়সিক কর্মের (শাস্তির) ব্যবস্থা করুক। ভিক্ষুগণ, এভাবে করতে হবে :

প্রথমেই উপবাল ভিক্ষুকে ভর্ৎসনা করবে। ভর্ৎসনা করে (অপরাধ) স্মরণ করাবে। স্মরণ করিয়ে অপরাধ প্রকাশ করাবে। এরপর উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু এই বিষয়টি সংঘকে জ্ঞাপন করবেন।

২০৬. প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই উপবাল ভিক্ষু সংঘসভায় অপরাধ সম্পর্কে জিজ্ঞাসার মুখোমুখি হয়ে প্রথমে অস্বীকার করে পরে স্বীকার করছেন আর প্রথমে স্বীকার করে পরে অস্বীকার করছেন; এক বিষয়ে প্রশ্ন করলে অন্য বিষয়ে উত্তর দিচ্ছেন এবং জেনে-শুনে মিথ্যাবাক্য ভাষণ করছেন। এখন সংঘ যদি উপযুক্ত সময় মনে করেন, তাহলে সংঘ উপবাল ভিক্ষুকে তৎপাপিয়সিক কর্মের বিধান করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই উপবাল ভিক্ষু সংঘসভায় অপরাধ সম্পর্কে জিজ্ঞাসার মুখোমুখি হয়ে প্রথমে অস্বীকার করে পরে স্বীকার করছেন আর প্রথমে স্বীকার করে পরে অস্বীকার করছেন; এক বিষয়ে প্রশ্ন করলে অন্য বিষয়ে উত্তর দিচ্ছেন এবং জেনে-শুনে মিথ্যাবাক্য ভাষণ করছেন। সংঘ উপবাল ভিক্ষুকে তৎপাপিয়সিক কর্মের বিধান করছেন। যেই আয়ুষ্মান উপবাল ভিক্ষুকে তৎপাপিয়সিক কর্মের বিধান করা উচিত বলে মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

আমি এ বিষয়ে দ্বিতীয়বার বলছি। ভন্তে সংঘ... করতে পারেন।

আমি এ বিষয়ে তৃতীয়বার বলছি। ভন্তে সংঘ... করতে পারেন।

সিদ্ধান্ত ঘোষণা : সংঘ কর্তৃক উপবাল ভিক্ষুকে তৎপাপিয়সিক কর্মের বিধান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

২০৭. হে ভিক্ষুগণ, পাঁচ প্রকারের তৎপাপিয়সিক কর্মের বিধান ধর্মসম্মত। যথা : ১) দোষী ভিক্ষুকে করা হয়, ২) লজ্জাহীন ভিক্ষুকে করা হয়, ৩) নিন্দনীয় কর্মের জন্য করা হয়, ৪) সংঘ ধর্মানুযায়ী তৎপাপিয়সিক কর্মের বিধান করে, ৫) সমগ্র সংঘের সম্মতিতে করে। ভিক্ষুগণ, এই পাঁচ প্রকার তৎপাপিয়সিক কর্মের বিধান ধর্মসম্মত।

দ্বাদশ প্রকার নিয়মবহির্ভূত কর্ম
২০৮. হে ভিক্ষুগণ, তিন কারণসংযুক্ত তৎপাপিয়সিক কর্ম (বা কর্মের বিধান) অধর্মসম্মত, বিনয়বহির্ভূত ও অমীমাংসিত বলে কথিত হয়। যথা : ১) যা (দোষীর) অনুপস্থিতিতে করা হয়, ২) যা (দোষীকে) জিজ্ঞেস না করে করা হয়, ৩) বিনা প্রতিজ্ঞায় করা হয়... পূর্ববৎ... ২) অধর্ম দ্বারা হয়, ৩) সংঘের একাংশের সম্মতিতে করা হয়। ভিক্ষুগণ, এই তিন কারণসংযুক্ত তৎপাপিয়সিক কর্ম বা কর্মের বিধান অধর্মসম্মত, বিনয় বহির্ভূত ও অমীমাংসিত বলে কথিত হয়।

দ্বাদশ প্রকার নিয়মসম্মত কর্ম
২০৯. হে ভিক্ষুগণ, তিন কারণসংযুক্ত তৎপাপিয়সিক কর্ম ধর্মসম্মত, বিনয়সম্মত ও সুমীমাংসিত বলে কথিত হয়। যথা : ১) যা (দোষীর) উপস্থিতিতে করা হয়, ২) যা (দোষীকে) জিজ্ঞেস করে করা হয়, ৩) প্রতিজ্ঞায় করে করা হয়... পূর্ববৎ... ২) ধর্ম দ্বারা করা হয়, ৩) সমগ্র সংঘের সম্মতিতে করা হয়। ভিক্ষুগণ, এই তিন কারণসংযুক্ত তৎপাপিয়সিক কর্ম ধর্মসম্মত, বিনয়সম্মত ও সুমীমাংসিত বলে কথিত হয়।

ছয় প্রকার আকাঙ্ক্ষা বা ইচ্ছা করা
২১০. হে ভিক্ষুগণ, সংঘ ইচ্ছা করলে তিন কারণসংযুক্ত বা স্বভাববিশিষ্ট ভিক্ষুকে তৎপাপিয়সিক দণ্ডকর্ম প্রদান করবে। যথা : ১) যেই ভিক্ষু ঝগড়াপরায়ণ, কলহপ্রিয়, বিবাদকারী, বৃথাবাক্যব্যয়ী ও সংঘের কাছে নিত্য অভিযোগ (বা বিবাদের বিষয়) উত্থাপনকারী, ২) যেই ভিক্ষু মূর্খ, অনভিজ্ঞ, বহু অপরাধে অপরাধী এবং উপদেশ অগ্রাহ্যকারী, ৩) যেই ভিক্ষু (প্রব্রজিত জীবনের) অযোগ্য গৃহীর সংস্পর্শে সংশ্লিষ্ট হয়ে অবস্থান করে। ভিক্ষুগণ, সংঘ ইচ্ছা করলে এই তিন ধরনের ভিক্ষুকে তৎপাপিয়সিক দণ্ডকর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণসংযুক্ত ভিক্ষুকে তৎপাপিয়সিক দণ্ডকর্ম প্রদান করবে। যথা : ১) যেই ভিক্ষু অধিশীলে শীলভ্রষ্ট হয়, ২) যেই ভিক্ষু অধিআচারে আচারভ্রষ্ট হয়, ৩) যেই ভিক্ষু অতিদৃষ্টিতে (অর্থাৎ শ্রেষ্ঠ বা সম্যক দৃষ্টিতে) দৃষ্টিভ্রষ্ট হয় (সহজ কথায় মিথ্যাদৃষ্টিসম্পন্ন হয়)। ভিক্ষুগণ, সংঘ ইচ্ছা করলে এই তিন ধরনের ভিক্ষুকে তৎপাপিয়সিক দণ্ডকর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণসংযুক্ত ভিক্ষুকে তৎপাপিয়সিক দণ্ডকর্ম প্রদান করবে। যথা : ১) যেই ভিক্ষু বুদ্ধের অগুণ বর্ণনা করে, ২) যেই ভিক্ষু ধর্মের অগুণ বর্ণনা করে, ৩) যেই ভিক্ষু সংঘের অগুণ বর্ণনা করে। ভিক্ষুগণ, সংঘ ইচ্ছা করলে এই তিন কারণসংযুক্ত ভিক্ষুকে তৎপাপিয়সিক দণ্ডকর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণসংযুক্ত ভিক্ষুকে তৎপাপিয়সিক দণ্ডকর্ম প্রদান করবে। যথা : ১) যেই ভিক্ষু একাই (অর্থাৎ কারোর প্রভাব ব্যতিত) ঝগড়াপরায়ণ, কলহপ্রিয়... উত্থাপনকারী হয়, ২) যেই ভিক্ষু একাই মূর্খ, অনভিজ্ঞ... অগ্রাহ্যকারী হয়, ৩) যেই ভিক্ষু একাই অযোগ্য গৃহীর... অবস্থান করে। ভিক্ষুগণ, সংঘ ইচ্ছা করলে এই তিন কারণসংযুক্ত ভিক্ষুকে তৎপাপিয়সিক দণ্ডকর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণসংযুক্ত ভিক্ষুকে তৎপাপিয়সিক দণ্ডকর্ম প্রদান করবে। যথা : ১) যেই ভিক্ষু একাই অধিশীলে শীলভ্রষ্ট হয়, ২) যেই ভিক্ষু একাই অধিআচারে আচারভ্রষ্ট হয়, ৩) যেই ভিক্ষু একাই অতিদৃষ্টিতে দৃষ্টিভ্রষ্ট হয়। ভিক্ষুগণ, সংঘ ইচ্ছা করলে এই তিন কারণসংযুক্ত ভিক্ষুকে তৎপাপিয়সিক দণ্ডকর্ম প্রদান করবে।

ভিক্ষুগণ, সংঘ ইচ্ছা করলে অন্য তিন কারণসংযুক্ত ভিক্ষুকে তৎপাপিয়সিক দণ্ডকর্ম প্রদান করবে। যথা : ১) যেই ভিক্ষু একাই বুদ্ধের অগুণ বর্ণনা করে, ২) যেই ভিক্ষু একাই ধর্মের অগুণ বর্ণনা করে, ৩) যেই ভিক্ষু একাই সংঘের অগুণ বর্ণনা করে। ভিক্ষুগণ, সংঘ ইচ্ছা করলে এই তিন কারণসংযুক্ত ভিক্ষুকে তৎপাপিয়সিক দণ্ডকর্ম প্রদান করবে।

অষ্টাদশ ব্রত
২১১. হে ভিক্ষুগণ, তৎপাপিয়সিক কর্মে দণ্ডিত ভিক্ষুকে সম্যকভাবে অনুবর্তী হতে হবে। সম্যকভাবে অনুবর্তী হবার নিয়ম এরূপ : ১) কাউকে উপসম্পদা প্রদান করতে পারবে না, ২) কাউকে আশ্রয় দিতে পারবে না, ৩) শ্রামণকে দিয়ে নিজের সেবা-যত্নাদি করিয়ে নিতে পারবে না, ৪) ভিক্ষুণীর উপদেষ্টা হবার অনুমতি নিতে পারবে না, ৫) সংঘের অনুমোদন মিললেও ভিক্ষুণীকে উপদেশ দিতে পারবে না... ১৮) ভিক্ষুদের মধ্যে ঝগড়া সৃষ্টি করে দিতে পারবে না। অতঃপর সংঘ উপবাল ভিক্ষুর তৎপাপিয়সিক কর্মের (শাস্তির) বিধান করলেন।


 

৭. তৃণাচ্ছাদন
২১২. সেই সময় ভিক্ষুগণ ঝগড়াপরায়ণ, কলহপ্রিয় ও বিবাদকারী হয়ে অবস্থান করে অশ্রমণোচিত বহু কাজ এবং বাক্য ভাষণ করতেন। এক পর্যায়ে সেই ভিক্ষুদের মনে এই চিন্তা উদয় হলো : আমরা তো ঝগড়াপরায়ণ, কলহপ্রিয় ও বিবাদকারী হয়ে অবস্থান করে অশ্রমণোচিত বহু কাজ এবং বাক্য ভাষণ করছি। এখন আমরা যদি এই অপরাধগুলো পরস্পরের মধ্যে (তথা সংঘসভায়) আলোচনা করে সমাধান করি, তাহলে বিবাদ আরও বেড়ে যাবে, কঠোরতর হবে, এমনকি সংঘভেদের পর্যায়ে যেতে পারে। কাজেই আমরা কী নীতি অনুসরণ করব? তারা ভগবানকে এই বিষয় অবগত করলেন। ভগবান বললেন :

হে ভিক্ষুগণ, যদি ভিক্ষুগণ ঝগড়াপরায়ণ, কলহপ্রিয় ও বিবাদকারী হয়ে অবস্থান করে অশ্রমণোচিত বহু কাজ এবং বাক্য ভাষণ করে আর তাদের মনে এই চিন্তা উদয় হয় : আমরা তো ঝগড়াপরায়ণ, কলহপ্রিয় ও বিবাদকারী হয়ে অবস্থান করে অশ্রমণোচিত বহু কাজ ও বাক্য ভাষণ করছি। এখন আমরা এই অপরাধগুলো পরস্পরের মধ্যে আলোচনা করে সমাধান করতে চেষ্টা করি, তাহলে বিবাদ আরও বেড়ে যাবে, কঠোরতর হবে, এমন কি সংঘভেদের পর্যায়ে যেতে পারে। ভিক্ষুগণ, আমি আদেশ করছি, এ রকম বিবাদ তৃণাচ্ছাদন দ্বারা (অর্থাৎ তৃণ বা ঘাস দিয়ে ঢেকে দেয়া) উপশম বা মীমাংসা করবে। ভিক্ষুগণ, এভাবে করতে হবে : (তথায় অবস্থানরত) সকল ভিক্ষুকে একস্থানে একত্রিত করবে। এরপর উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু বিষয়টি সংঘকে জ্ঞাপন করবেন।

প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। আমরা ঝগড়াপরায়ণ, কলহপ্রিয় ও বিবাদকারী হয়ে অবস্থান করে অশ্রমণোচিত বহু কাজ এবং বাক্য ভাষণ করে ফেলেছি। যদি আমরা এই অপরাধগুলো পরস্পরের মধ্যে আলোচনা করে সমাধান করতে চেষ্টা করি, তাহলে বিবাদ আরও বেড়ে যাবে, কঠোরতর হবে, এমনকি সংঘভেদের পর্যায়ে যেতে পারে। এখন সংঘ যদি উপযুক্ত সময় বলে মনে হয়, তাহলে সংঘ গুরুতর অপরাধ ও গৃহী-সংশ্লিষ্ট অপরাধ ব্যতিরেকে এই বিবাদ তৃণাচ্ছাদন দ্বারা মীমাংসা করতে পারেন। এটি প্রস্তাবনা।

এরপর একপক্ষীয় ভিক্ষুগণের মধ্যে যিনি দক্ষ ও সমর্থ তিনি স্বপক্ষীয় ভিক্ষুদের এরূপ জ্ঞাপন করবেন :

আয়ুষ্মানগণ, আমার প্রস্তাব শ্রবণ করুন। আমরা ঝগড়াপরায়ণ, কলহপ্রিয় ও বিবাদকারী হয়ে অবস্থান করে অশ্রমণোচিত বহু কাজ এবং বাক্য ভাষণ করে ফেলেছি। যদি আমরা এই অপরাধগুলো পরস্পরের মধ্যে আলোচনা করে সমাধান করতে চেষ্টা করি, তাহলে বিবাদ আরও বেড়ে যাবে, কঠোরতর হবে, এমনকি সংঘভেদের পর্যায়ে যেতে পারে। এখন আয়ুষ্মানগণ যদি উপযুক্ত সময় বলে মনে করেন, তাহলে আমি আয়ুষ্মানগণ ও নিজের জন্য সংঘসভায় গুরুতর অপরাধ ও গৃহী-সংশ্লিষ্ট অপরাধ বাদ দিয়ে তৃণাচ্ছাদনের নিমিত্তে নিজের এবং আয়ুষ্মানগণের অপরাধ স্বীকার করব।

এবার অপরপক্ষীয় ভিক্ষুগণের মধ্যে যিনি দক্ষ ও সমর্থ তিনি স্বপক্ষীয় ভিক্ষুদের এরূপ জ্ঞাপন করবেন :

আয়ুষ্মানগণ, আমার প্রস্তাব শ্রবণ করুন। আমরা ঝগড়াপরায়ণ, কলহপ্রিয় ও বিবাদকারী হয়ে অবস্থান করে অশ্রমণোচিত বহু কাজ এবং বাক্য ভাষণ করে ফেলেছি। যদি আমরা এই অপরাধগুলো পরস্পরের মধ্যে আলোচনা করে সমাধান করতে চেষ্টা করি, তাহলে বিবাদ আরও বেড়ে যাবে, কঠোরতর হবে, এমনকি সংঘভেদের পর্যায়ে যেতে পারে। এখন আয়ুষ্মানগণ যদি উপযুক্ত সময় বলে মনে করেন, তাহলে আমি আয়ুষ্মানগণ ও নিজের জন্য সংঘসভায় গুরুতর অপরাধ ও গৃহী-সংশ্লিষ্ট অপরাধ বাদ দিয়ে তৃণাচ্ছাদনের নিমিত্তে নিজের এবং আয়ুষ্মানগণের অপরাধ স্বীকার করব।

২১৩. অতঃপর একপক্ষীয় ভিক্ষুগণের মধ্যে যিনি দক্ষ ও সমর্থ তিনি সংঘকে এরূপে জ্ঞাপন করবেন।

প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। আমরা ঝগড়াপরায়ণ, কলহপ্রিয় ও বিবাদকারী হয়ে অবস্থান করে অশ্রমণোচিত বহু কাজ এবং বাক্য ভাষণ করে ফেলেছি। যদি আমরা এই অপরাধগুলো পরস্পরের মধ্যে আলোচনা করে সমাধান করতে চেষ্টা করি, তাহলে বিবাদ আরও বেড়ে যাবে, কঠোরতর হবে এমনকি সংঘভেদের পর্যায়ে যেতে পারে। এখন সংঘ যদি উপযুক্ত সময় মনে করেন, তাহলে আমি আয়ুষ্মানগণ ও নিজের জন্য সংঘসভায় গুরুতর অপরাধ ও গৃহী-সংশ্লিষ্ট অপরাধ বাদ দিয়ে তৃণাচ্ছাদনের নিমিত্তে নিজের ও আয়ুষ্মানগণের অপরাধ স্বীকার করব। এটিই প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। আমরা ঝগড়াপরায়ণ, কলহপ্রিয় ও বিবাদকারী হয়ে অবস্থান করে অশ্রমণোচিত বহু কাজ এবং বাক্য ভাষণ করে ফেলেছি। যদি আমরা এই অপরাধগুলো পরস্পরের মধ্যে আলোচনা করে সমাধান করতে চেষ্টা করি, তাহলে বিবাদ আরও বেড়ে যাবে, কঠোরতর হবে, এমনকি সংঘভেদের পর্যায়ে যেতে পারে। কাজেই আমি আয়ুষ্মানগণ ও নিজের সংঘসভায় গুরুতর অপরাধ ও গৃহী-সংশ্লিষ্ট অপরাধ বাদ দিয়ে তৃণাচ্ছাদনের নিমিত্তে নিজের ও আয়ুষ্মানগণের অপরাধ স্বীকার করব। যেই আয়ুষ্মান গুরুতর অপরাধ ও গৃহী-সংশ্লিষ্ট অপরাধ বাদ দিয়ে আমাদের এই অপরাধ তৃণাচ্ছাদনের নিমিত্তে সংঘসভায় স্বীকার করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

সিদ্ধান্ত ঘোষণা : গুরুতর অপরাধ ও গৃহী-সংশ্লিষ্ট অপরাধ বাদ দিয়ে আমাদের এই অপরাধ তৃণাচ্ছাদনের নিমিত্তে সংঘ সভায় স্বীকার করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

এবার অপরপক্ষীয় ভিক্ষুগণের মধ্যে যিনি দক্ষ ও সমর্থ তিনি সংঘকে এরূপে জ্ঞাপন করবেন।

প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। আমরা ঝগড়াপরায়ণ, কলহপ্রিয় ও বিবাদকারী হয়ে অবস্থান করে অশ্রমণোচিত বহু কাজ এবং বাক্য ভাষণ করে ফেলেছি। যদি আমরা এই অপরাধগুলো পরস্পরের মধ্যে আলোচনা করে সমাধান করতে চেষ্টা করি, তাহলে বিবাদ আরও বেড়ে যাবে, কঠোরতর হবে এমনকি সংঘভেদের পর্যায়ে যেতে পারে। এখন সংঘ যদি উপযুক্ত সময় মনে করেন, তাহলে আমি আয়ুষ্মানগণ ও নিজের জন্য সংঘসভায় গুরুতর অপরাধ ও গৃহী-সংশ্লিষ্ট অপরাধ বাদ দিয়ে তৃণাচ্ছাদনের নিমিত্তে নিজের ও আয়ুষ্মানগণের অপরাধ স্বীকার করব। এটিই প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। আমরা ঝগড়াপরায়ণ, কলহপ্রিয় ও বিবাদকারী হয়ে অবস্থান করে অশ্রমণোচিত বহু কাজ এবং বাক্য ভাষণ করে ফেলেছি। যদি আমরা এই অপরাধগুলো পরস্পরের মধ্যে আলোচনা করে সমাধান করতে চেষ্টা করি, তাহলে বিবাদ আরও বেড়ে যাবে, কঠোরতর হবে, এমনকি সংঘভেদের পর্যায়ে যেতে পারে। কাজেই আমি আয়ুষ্মানগণ ও নিজের সংঘসভায় গুরুতর অপরাধ ও গৃহী-সংশ্লিষ্ট অপরাধ বাদ দিয়ে তৃণাচ্ছাদনের নিমিত্তে নিজের ও আয়ুষ্মানগণের অপরাধ স্বীকার করব। যেই আয়ুষ্মান গুরুতর অপরাধ ও গৃহী-সংশ্লিষ্ট অপরাধ বাদ দিয়ে আমাদের এই অপরাধ তৃণাচ্ছাদনের নিমিত্তে সংঘসভায় স্বীকার করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

সিদ্ধান্ত ঘোষণা : গুরুতর অপরাধ ও গৃহী-সংশ্লিষ্ট অপরাধ বাদ দিয়ে আমাদের এই অপরাধ তৃণাচ্ছাদনের নিমিত্তে সংঘ সভায় স্বীকার করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

হে ভিক্ষুগণ, এরূপে সেই ভিক্ষুগণ গুরুতর অপরাধ, গৃহী-সংশ্লিষ্ট অপরাধ, দেখে প্রকাশযোগ্য অপরাধ এবং তথায় বা সংঘসভায় উপস্থিত না থাকা অপরাধ বাদ দিয়ে সেই অপরাধগুলো হতে মুক্ত হয়।


 

৮. অধিকরণ
২১৫. সেই সময় ভিক্ষুগণ ভিক্ষুদের সঙ্গে যেমন বিবাদ করতেন, তেমনি ভিক্ষুণীর সঙ্গেও বিবাদ করতেন; অন্যদিকে ভিক্ষুণীগণও ভিক্ষুদের সঙ্গে বিবাদ করতেন। ছন্ন নামক ভিক্ষু ভিক্ষুণীদের পক্ষ অবলম্বন করে ভিক্ষুদের সঙ্গে বিবাদ করতেন, (সর্বদা) ভিক্ষুণীদের পক্ষ নিতেন। যেই ভিক্ষুগণ অল্পেচ্ছু... তাঁরা অসন্তোষ, নিন্দা ও প্রকাশ্যে আপত্তি করতে লাগলেন, ছন্ন নামক ভিক্ষু কেনই বা ভিক্ষুণীদের পক্ষ অবলম্বন করে ভিক্ষুদের সঙ্গে বিবাদ করছেন? ভিক্ষুণীদের পক্ষ নিয়েছে? তারা এ বিষয়টি ভগবানকে অবগত করলেন... হে ভিক্ষুগণ, সত্যিই কি ছন্ন... হ্যাঁ ভগবান, তা সত্য। ভগবান এটা খুবই নিন্দনীয় অভিহিত করে... ধর্মকথা উত্থাপন করলেন। এরপর ভিক্ষুদের আহ্বান করে বললেন, হে ভিক্ষুগণ, অধিকরণ বা মীমাংসা চার প্রকার; যথা : ১) বিবাদ অধিকরণ, ২) নিন্দা (বা দোষারোপ) অধিকরণ, ৩) আপত্তি অধিকরণ, ৪) কৃত্য অধিকরণ।

ভিক্ষুগণ, বিবাদ অধিকরণ (মীমাংসা) কী রকম? ভিক্ষুগণ এরূপে বিবাদ করে থাকে-এটি ধর্ম, এটি অধর্ম; এটি বিনয়, এটি অবিনয়; এটি তথাগত কর্তৃক ভাষিত ও আলাপিত, এটি তথাগত কর্তৃক ভাষিত নয়, আলাপিত নয়; এটি তথাগত কর্তৃক আচরিত, এটি তথাগত কর্তৃক আচরিত নয়; এটি তথাগত কর্তৃক প্রজ্ঞাপিত (প্রবর্তিত), এটি তথাগত কর্তৃক প্রজ্ঞাপিত নয়; এটি আপত্তি বা অপরাধ, এটি অপরাধ নয়, এটি লঘু অপরাধ, এটি গুরু অপরাধ; এটি সাবশেষ বা পরিপূর্ণ অপরাধ, এটি অপূর্ণ অপরাধ, এটি গুরুতর দোষপ্রাপ্তি (পারাজিকা, সংঘাদিশেষ) অপরাধ, এটি গুরুতর দোষপ্রাপ্তি অপরাধ নয়; এসব বিষয়কে কেন্দ্র করে যেই ঝগড়া, কলহ, বিবাদ, দ্বন্দ্ব, ভিন্নমত, বিরোধী মত এবং শত্রুতাভাবাপন্ন কথাবার্তা, গালাগালি করা হয়, তা বিবাদ অধিকরণ তথা বিবাদের বিষয় বলে কথিত।

নিন্দা অধিকরণ কী রকম? হে ভিক্ষুগণ, ভিক্ষুরা ভিক্ষুকে শীল-বিপত্তি (বা ভ্রষ্টতা), আচারভ্রষ্টতা, সম্যক দৃষ্টিভ্রষ্টতা ও আজীব বা জীবিকাভ্রষ্টতা নিয়ে নিন্দা বা দোষারোপ করে। সেই বিষয়কে কেন্দ্র করে যেই তিরস্কার, ভর্ৎসনা, অভিযোগ, দোষারোপ, তর্জন, বাদানুবাদ, বিবাদ এবং উত্তেজনা সৃষ্টি হয়, তা নিন্দা অধিকরণ বলে কথিত।

আপত্তি অধিকরণ কী রকম? পঞ্চ[9] আপত্তিস্কন্ধ, সপ্ত[10] আপত্তিস্কন্ধই আপত্তি অধিকরণ বলে কথিত।

কৃত্য অধিকরণ কী রকম? যা সংঘের কর্তব্যকর্ম, করণীয়, আজ্ঞাকর্ম (অপলোকনকম্ম), জ্ঞাপ্তি কর্ম, জ্ঞাপ্তি দ্বিতীয় কর্ম বা দ্বিতীয়বারের জ্ঞাপ্তি এবং চতুর্থবারের জ্ঞাপ্তি (‘দিন্নং সংঘেন’ বলে যে রায় ঘোষণা করা হয়, তা-ই জ্ঞাপ্তি চতুর্থ কর্ম)-এগুলো কৃত্য অধিকরণ বলে কথিত।

২১৬. বিবাদ অধিকরণের মূল কী? ছয় প্রকার বিবাদমূলই বিবাদ অধিকরণের মূল, তিন প্রকার অকুশল-মূলই বিবাদ অধিকরণের মূল, তিন প্রকার কুশল-মূলই বিবাদ অধিকরণের মূল।

ছয় প্রকার বিবাদ-মূল কীরূপ? হে ভিক্ষুগণ, এখানে ভিক্ষু ক্রোধী ও বিদ্বেষী হয়। যেই ভিক্ষু ক্রোধী ও বিদ্বেষপরায়ণ হয়, সে বুদ্ধের প্রতি অগৌরবী এবং অননুবর্তিত হয়ে অবস্থান করে; ধর্মের প্রতি অগৌরবী এবং অননুবর্তিত হয়ে অবস্থান করে; সংঘের প্রতি অগৌরবী এবং অননুবর্তিত হয়ে অবস্থান করে। যার দরুন শিক্ষাপদ পরিপূরণকারী হয় না। ভিক্ষুগণ, যেই ভিক্ষু বুদ্ধের প্রতি অগৌরবী এবং অননুবর্তিত হয়ে অবস্থান করে, ধর্মের প্রতি অগৌরবী এবং অননুবর্তিত হয়ে অবস্থান করে, সংঘের প্রতি অগৌরবী এবং অননুবর্তিত হয়ে অবস্থান করে আর শিক্ষাপদ অপরিপূরণকারী হয়; সেই ভিক্ষু সংঘের মধ্যে বিবাদ উৎপন্ন করে। যেই ভিক্ষু এরূপ করে, সে মনে করে যে, এই বিবাদ বহুজনের হিতের জন্যে, বহুজনের সুখের জন্যেই হচ্ছে। অথচ এতে বহুজনের অনর্থ, অহিতই হয়ে থাকে। দেব-মনুষ্যের দুঃখের কারণ হয়।

ভিক্ষুগণ, তোমরা যদি এরূপেই নিজের ও পরের মধ্যে বিবাদের মূলকে দর্শন কর, তাহলে তোমরা বিবাদের মূল, সেই পাপ বর্জন করতে উৎসাহী বা উদ্যোগী হবে। অন্যদিকে তোমরা যদি বিবাদের মূল সেই পাপকে নিজের ও পরের মধ্যে দর্শন না কর, তাহলে সেই বিবাদের মূল, পাপ যাতে ভবিষ্যতে উৎপন্ন হতে না পারে তজ্জন্য উদ্যমী হবে। এভাবেই বিবাদের মূল, সেই পাপ প্রহীন বা ধ্বংস হয়। এভাবেই বিবাদের মূল, সেই পাপের উৎপত্তি বন্ধ হয়।

হে ভিক্ষুগণ, পুনশ্চ ভিক্ষু হিংসুক, নির্দয়... ঈর্ষাকাতর কৃপণ, শঠ, মায়াবী, পাপেচ্ছু, মিথ্যাদৃষ্টিপরায়ণ, পার্থিব বিষয়ে অত্যাসক্ত, নিজকে (অন্যদের সামনে) তুলে ধরতে আগ্রহী এবং স্বমত অপরিত্যাগী হয়। ভিক্ষুগণ, যেই ভিক্ষু পার্থিব বিষয়ে অত্যাসক্ত, নিজকে (অন্যদের সামনে) তুলে ধরতে আগ্রহী এবং স্বমত অপরিত্যাগী হয়, সেই ভিক্ষু বুদ্ধের প্রতি অগৌরবী, অননুবর্তিত হয়ে অবস্থান করে; ধর্মের প্রতি অগৌরবী, অননুবর্তিত হয়ে অবস্থান করে; সংঘের প্রতি অগৌরবী, অননুবর্তিত হয়ে অবস্থান করে আর শিক্ষাপদ পরিপূরণকারী হয় না। ভিক্ষুগণ, যেই ভিক্ষু বুদ্ধের প্রতি অগৌরবী ও অননুবর্তিত হয়ে অবস্থান করে; ধর্মের প্রতি অগৌরবী ও অননুবর্তিত হয়ে অবস্থান করে; সংঘের প্রতি অগৌরবী ও অননুবর্তিত হয়ে অবস্থান করে আর শিক্ষাপদ পরিপূরণকারী হয় না, সেই ভিক্ষু সংঘের মধ্যে বিবাদ উৎপন্ন করে। যেই ভিক্ষু এরূপ করে, সে মনে করে যে, এই বিবাদ বহুজনের হিতের জন্য, বহুজনের সুখের জন্যেই হচ্ছে। অথচ এতে বহুজনের অনর্থ, অহিতই হয়ে থাকে। দেব-মনুষ্যের দুঃখের কারণ হয়।

ভিক্ষুগণ, তোমরা যদি এরূপেই নিজের ও পরের মধ্যে বিবাদের মূলকে দর্শন কর, তাহলে তোমরা বিবাদের মূল, সেই পাপ বর্জন করতে উৎসাহী হবে। অন্যদিকে তোমরা যদি বিবাদের মূল সেই পাপকে নিজের ও পরের মধ্যে দর্শন না কর, তাহলে সেই বিবাদের মূল, পাপ যাতে ভবিষ্যতে উৎপন্ন হতে না পারে তজ্জন্য উদ্যমী হবে। এভাবেই বিবাদের মূল, সেই পাপ প্রহীন বা ধ্বংস হয়। এভাবেই বিবাদের মূল, সেই পাপের উৎপত্তি বন্ধ হয়। এগুলোই ছয় প্রকার বিবাদের মূল।

তিন প্রকার অকুশল মূল কীরূপ? হে ভিক্ষুগণ, এখানে ভিক্ষু লোভ চিত্তে বিবাদ করে, দ্বেষ চিত্তে বিবাদ করে, মোহ চিত্তে বিবাদ করে এরূপ বলে, এটি ধর্ম, এটি অধর্ম; এটি বিনয়, এটি অবিনয়; এটি তথাগত কর্তৃক ভাষিত, আলাপিত; এটি তথাগত কর্তৃক অভাষিত, অনালাপিত; এটি তথাগত কর্তৃক আচরিত, এটি তথাগত কর্তৃক আচরিত নয়; এটি তথাগত কর্তৃক প্রজ্ঞাপিত, এটি তথাগত কর্তৃক প্রজ্ঞাপিত নয়; এটি অপরাধ, এটি অপরাধ নয়; এটি পরিপূর্ণ অপরাধ, এটি অপূর্ণ অপরাধ; এটি গুরুতর দোষপ্রাপ্তি অপরাধ, এটি গুরুতর দোষপ্রাপ্তি অপরাধ নয়। এগুলোই তিন প্রকার অকুশল মূল।

তিন প্রকার কুশল মূল কীরূপ? এখানে ভিক্ষু অলোভ চিত্তে, অদ্বেষ চিত্তে ও অমোহ চিত্তে তর্ক-বিতর্ক করে : এটি ধর্ম, এটি অধর্ম; এটি বিনয়, এটি অবিনয়; এটি তথাগত কর্তৃক ভাষিত, আলাপিত; এটি তথাগত কর্তৃক অভাষিত, অনালাপিত; এটি তথাগত কর্তৃক আচরিত, এটি তথাগত কর্তৃক আচরিত নয়; এটি তথাগত কর্তৃক প্রজ্ঞাপিত, এটি তথাগত কর্তৃক প্রজ্ঞাপিত নয়; এটি অপরাধ, এটি অপরাধ নয়; এটি পরিপূর্ণ অপরাধ, এটি অপূর্ণ অপরাধ; এটি গুরুতর দোষপ্রাপ্তি অপরাধ, এটি গুরুতর দোষপ্রাপ্তি অপরাধ নয়। এগুলোই তিন প্রকার কুশল মূল।

২১৭. অনুবাদ অধিকরণের মূল কী? ছয় প্রকার অনুবাদ মূলই অনুবাদ অধিকরণের মূল, তিন প্রকার অকুশল মূলই অনুবাদ অধিকরণের মূল, তিন প্রকার কুশল-মূলই অনুবাদ অধিকরণের মূল, কায় অনুবাদ অধিকরণের মূল, বাক্যই অনুবাদ অধিকরণের মূল।

ছয় প্রকার অনুবাদ মূল কী কী? হে ভিক্ষুগণ, এখানে ভিক্ষু ক্রোধী ও বিদ্বেষী হয়। যেই ভিক্ষু ক্রোধী ও বিদ্বেষপরায়ণ হয়, সে বুদ্ধের প্রতি অগৌরবী এবং অননুবর্তিত হয়ে অবস্থান করে; ধর্মের প্রতি অগৌরবী এবং অননুবর্তিত হয়ে অবস্থান করে; সংঘের প্রতি অগৌরবী এবং অননুবর্তিত হয়ে অবস্থান করে আর শিক্ষাপদ পরিপূরণকারী হয় না। ভিক্ষুগণ, যেই ভিক্ষু বুদ্ধের প্রতি অগৌরবী এবং অননুবর্তিত হয়ে অবস্থান করে, ধর্মের প্রতি অগৌরবী এবং অননুবর্তিত হয়ে অবস্থান করে, সংঘের প্রতি অগৌরবী এবং অননুবর্তিত হয়ে অবস্থান করে আর শিক্ষাপদ অপরিপূরণকারী হয়, সেই ভিক্ষু সংঘের মধ্যে বিবাদ উৎপন্ন করে। যেই ভিক্ষু এরূপ করে, সে মনে করে যে, এই বিবাদ বহুজনের হিতের জন্য, বহুজনের সুখের জন্যেই হচ্ছে। অথচ এতে বহুজনের অনর্থ, অহিতই হয়ে থাকে। দেব-মনুষ্যের দুঃখের কারণ হয়।

ভিক্ষুগণ, তোমরা যদি এরূপেই নিজের ও পরের মধ্যে বিবাদের মূলকে দর্শন কর, তাহলে তোমরা বিবাদের মূল সেই পাপ বর্জন করতে চেষ্টাশীল হবে। অন্যদিকে তোমরা যদি বিবাদের মূল সেই পাপকে নিজের ও পরের মধ্যে দর্শন না কর, তাহলে সেই বিবাদের মূল, পাপ যাতে ভবিষ্যতে উৎপন্ন হতে না পারে তজ্জন্য উদ্যমী হবে। এভাবেই বিবাদের মূল, সেই পাপ প্রহীন বা ধ্বংস হয়। এভাবেই বিবাদের মূল, সেই পাপের উৎপত্তি বন্ধ হয়।

হে ভিক্ষুগণ, পুনরায় ভিক্ষু হিংসুক, নির্দয়... ঈর্ষাকাতর, কৃপণ, শঠ, মায়াবী, পাপেচ্ছু, মিথ্যাদৃষ্টিপরায়ণ, পার্থিব বিষয়ে অত্যাসক্ত, নিজকে (অন্যদের সামনে) তুলে ধরতে আগ্রহী এবং স্বমত অপরিত্যাগী হয়। ভিক্ষুগণ, যেই ভিক্ষু পার্থিব বিষয়ে অত্যাসক্ত, নিজকে তুলে ধরতে আগ্রহী এবং স্বমত অপরিত্যাগী হয়, সেই ভিক্ষু বুদ্ধের প্রতি অগৌরবী ও অননুবর্তিত হয়ে অবস্থান করে, ধর্মের প্রতি অগৌরবী ও অননুবর্তিত হয়ে অবস্থান করে, সংঘের প্রতি অগৌরবী ও অননুবর্তিত হয়ে অবস্থান করে আর শিক্ষাপদ অপরিপূরণকারী হয়, সেই ভিক্ষু সংঘের মধ্যে বিবাদ উৎপন্ন করে। যেই ভিক্ষু এরূপ করে, সে মনে করে যে, এই বিবাদ বহুজনের হিতের জন্যে, বহুজনের সুখের জন্যেই হচ্ছে। অথচ এতে বহুজনের অনর্থ, অহিতই হয়ে থাকে। দেব-মনুষ্যের দুঃখের কারণ হয়।

ভিক্ষুগণ, তোমরা যদি এরূপেই নিজের ও পরের মধ্যে বিবাদের মূলকে দর্শন কর, তাহলে তোমরা বিবাদের মূল সেই পাপকে বর্জন করতে চেষ্টাশীল হবে। অন্যদিকে তোমরা যদি বিবাদের মূল, সেই পাপকে নিজের ও পরের মধ্যে দর্শন না কর, তাহলে সেই বিবাদের মূল, পাপ যাতে ভবিষ্যতে উৎপন্ন হতে না পারে তজ্জন্য উদ্যমী হবে। এভাবেই বিবাদের মূল, সেই পাপ ধ্বংস হয়। এভাবেই বিবাদের মূল, সেই পাপের উৎপত্তি বন্ধ হয়। এগুলোই ছয় প্রকার বিবাদের মূল।

তিন প্রকার অকুশল-মূল কী কী? ভিক্ষুগণ, এখানে ভিক্ষু লোভ চিত্তে তর্ক-বিতর্ক করে, দ্বেষ চিত্তে তর্ক-বিতর্ক করে, মোহ চিত্তে তর্ক-বিতর্ক করে : এটি শীলবিপত্তি (নাশ), এটি আচারবিপত্তি, এটি দৃষ্টি তথা সম্যক দৃষ্টিবিপত্তি, এটি জীবিকাবিপত্তি। এগুলোই তিন প্রকার অকুশল-মূল।

তিন প্রকার কুশল-মূল কী কী? ভিক্ষুগণ, এখানে ভিক্ষু অলোভ চিত্তে তর্ক-বিতর্ক করে, অদ্বেষ চিত্তে তর্ক-বিতর্ক করে, অমোহ চিত্তে তর্ক-বিতর্ক করে : এটি শীলবিপত্তি, এটি আচারবিপত্তি, এটি সম্যক দৃষ্টিবিপত্তি, এটি জীবিকাবিপত্তি। এগুলোই তিন প্রকার কুশল-মূল।

কায় অনুবাদ-মূল কী? এ জগতে কেউ কদাকার হয়, সুদর্শন হয়, বামন হয়, চিররোগী হয়, অন্ধ হয়, পঙ্গু হয়, খঞ্জ হয়, পক্ষাঘাতগ্রস্ত হয়। সেই জন্য অন্যলোক তাকে দোষারোপ করে। এটি কায় অনুবাদ-মূল।

বাক্‌ (বাক্য) অনুবাদ-মূল কী? এ জগতে কেউ দুর্বাক্য ভাষণকারী হয়, মর্মভেদীবাক্য ভাষণকারী হয়, বোবার মতন অস্পষ্ট বাক্য ভাষণকারী হয়। সেই জন্য অন্যলোক তাকে দোষারোপ করে। এটি বাক্য অনুবাদ-মূল।

২১৮. আপত্তি অধিকরণের মূল কী? ছয় প্রকার আপত্তি সমুত্থান (উত্থান বা উৎপন্ন) আপত্তি অধিকরণের মূল। যথা : ১) কোনো কোনো আপত্তি কায় হতে উৎপন্ন হয়, বাক্য কিংবা মন হতে নয়, ২) কোনো কোনো আপত্তি বাক্য হতে উৎপন্ন হয়, কায় কিংবা মন হতে নয়, ৩) কোনো কোনো আপত্তি কায় ও বাক্য হতে উৎপন্ন হয়, মন হতে নয়, ৪) কোনো কোনো আপত্তি কায় ও মন হতে উৎপন্ন হয়, বাক্য হতে নয়, ৫) কোনো কোনো আপত্তি বাক্য ও মন হতে উৎপন্ন হয়, কায় হতে নয়, ৬) কোনো কোনো আপত্তি কায়, বাক্য ও মন হতেই উৎপন্ন হয়। এগুলোই ছয় প্রকার আপত্তি সমুত্থান।

২১৯. কৃত্য অধিকরণের মূল কী? কৃত্য র্অধিকরণের একটাই মূল, তা হলো সংঘ।

২২০. বিবাদ অধিকরণ কুশল, অকুশল ও অব্যাকৃত ভেদে তিন প্রকার। যথা : ১) বিবাদ অধিকরণ কুশলও হতে পারে, ২) অকুশলও হতে পারে, ৩) অব্যাকৃতও হতে পারে।

কোন বিবাদ অধিকরণ কুশল? ভিক্ষুগণ, এ স্থলে ভিক্ষুগণ কুশল চিত্তে বিবাদ করে : এটি ধর্ম, এটি অধর্ম; এটি বিনয়, এটি অবিনয়... এটি গুরুতর দোষপ্রাপ্তি অপরাধ, এটি গুরুতর দোষপ্রাপ্তি অপরাধ নয়। এসব বিষয়কে কেন্দ্র করে যেই ঝগড়া, কলহ, বিবাদ, দ্বন্দ্ব, ভিন্নমত, বিরোধী মত এবং শত্রুভাবাপন্ন কথাবার্তা, উত্তপ্ত বাক্য বিনিময় করা হয়, তা বিবাদ অধিকরণ কুশল বলে কথিত।

কোন বিবাদ অধিকরণ অকুশল? ভিক্ষুগণ, এ স্থলে ভিক্ষুগণ অকুশল চিত্তে বিবাদ করে : এটি ধর্ম, এটি অধর্ম; এটি বিনয়, এটি অবিনয়... এটি গুরুতর দোষপ্রাপ্তি অপরাধ, এটি গুরুতর দোষপ্রাপ্তি অপরাধ নয়। এসব বিষয়কে কেন্দ্র করে যেই ঝগড়া, কলহ, বিবাদ, দ্বন্দ্ব, ভিন্নমত, বিরোধী মত এবং শত্রুভাবাপন্ন কথাবার্তা, গালাগালি করা হয়, তা বিবাদ অধিকরণ অকুশল বলে কথিত।

কোন বিবাদ অধিকরণ অব্যাকৃত? ভিক্ষুগণ, এ স্থলে ভিক্ষুগণ অব্যাকৃত চিত্তে বিবাদ করে : এটি ধর্ম, এটি অধর্ম; এটি বিনয়, এটি অবিনয়... এটি গুরুতর দোষপ্রাপ্তি অপরাধ, এটি গুরুতর দোষপ্রাপ্তি অপরাধ নয়। এসব বিষয়কে কেন্দ্র করে যেই ঝগড়া, কলহ, বিবাদ, দ্বন্দ্ব, ভিন্নমত, বিরোধী মত এবং শত্রুভাবাপন্ন কথাবার্তা, উত্তপ্ত বাক্য বিনিময় করা হয়, তা বিবাদ অধিকরণ অব্যাকৃত বলে কথিত।

২২১. অনুবাদ অধিকরণ কুশল, অকুশল ও অব্যাকৃত ভেদে তিন প্রকার। যথা : ১) অনুবাদ অধিকরণ কুশলও হতে পারে, ২) অনুবাদ অধিকরণ অকুশলও হতে পারে, ৩) অনুবাদ অধিকরণ অব্যাকৃতও হতে পারে।

কোন অনুবাদ অধিকরণ কুশল? ভিক্ষুগণ, এ স্থলে ভিক্ষুগণ কুশল চিত্তে তর্ক-বিতর্ক করে : এটি শীল-বিপত্তি, এটি আচার-বিপত্তি, এটি সম্যক দৃষ্টি-বিপত্তি, এটি আজীব বা জীবিকা-বিপত্তি। এসব বিষয় নিয়ে যেই তিরস্কার, ভর্ৎসনা, অভিযোগ, দোষারোপ, তর্জন, বাদানুবাদ, বিবাদ এবং উত্তেজনা সৃষ্টি হয়, তা-ই অনুবাদ অধিকরণ কুশল।

কোন অনুবাদ অধিকরণ অকুশল? ভিক্ষুগণ, এ স্থলে ভিক্ষুগণ অকুশল চিত্তে তর্ক-বিতর্ক করে : এটি শীল-বিপত্তি, এটি আচার-বিপত্তি, এটি সম্যক দৃষ্টি-বিপত্তি, এটি আজীব বা জীবিকা-বিপত্তি। এসব বিষয় নিয়ে যেই তিরস্কার, ভর্ৎসনা, অভিযোগ, দোষারোপ, তর্জন, বাদানুবাদ, বিবাদ এবং উত্তেজনা সৃষ্টি হয়, তা-ই অনুবাদ অধিকরণ অকুশল।

কোন অনুবাদ অধিকরণ অব্যাকৃত? ভিক্ষুগণ, এ স্থলে ভিক্ষুগণ অব্যাকৃত চিত্তে তর্ক-বিতর্ক করে : এটি শীল-বিপত্তি, এটি আচার-বিপত্তি, এটি সম্যক দৃষ্টি-বিপত্তি, এটি আজীব বা জীবিকা-বিপত্তি। এসব বিষয় নিয়ে যেই তিরস্কার, ভর্ৎসনা, অভিযোগ, দোষারোপ, তর্জন, বাদানুবাদ, বিবাদ এবং উত্তেজনা সৃষ্টি হয়, তা-ই অনুবাদ অধিকরণ অব্যাকৃত।

২২২. আপত্তি অধিকরণ কুশল, অকুশল এবং অব্যাকৃত হয় কি? আপত্তি অধিকরণ অকুশল ও অব্যাকৃত হতে পারে, কিন্তু কুশল হতে পারে না। আপত্তি অধিকরণ অকুশল কী রকম? যা জেনে, বুঝে ও ইচ্ছাকৃতভাবে ব্যতিক্রম বা লঙ্ঘন করা হয়, এটিকে বলা হয় আপত্তি অধিকরণ অকুশল।

আপত্তি অধিকরণ অব্যাকৃত কী রকম? যা না জেনে, না বুঝে ও অনিচ্ছাকৃতভাবে ব্যতিক্রম বা লঙ্ঘন করা হয়, এটিকে বলা হয় আপত্তি অধিকরণ অব্যাকৃত।

২২৩. কৃত্য অধিকরণ কুশল, অকুশল ও অব্যাকৃত হয় কি? কৃত্য অধিকরণ কুশলও হতে পারে, অকুশলও হতে পারে, অব্যাকৃতও হতে পারে।

কৃত্য অধিকরণ কুশল কী রকম? সংঘ কুশল চিত্তে যেই কর্ম সম্পাদন করে : আজ্ঞা কর্ম (অপলোকন কম্ম), জ্ঞাপ্তি কর্ম, জ্ঞাপ্তি দ্বিতীয় কর্ম বা দ্বিতীয়বারের জ্ঞাপ্তি কর্ম, তৃতীয়বারের জ্ঞাপ্তি কর্ম, চতুর্থবারের জ্ঞাপ্তি কর্ম; এগুলোকে বলা হয় কৃত্য অধিকরণ কুশল।

কৃত্য অধিকরণ অকুশল কী রকম? সংঘ অকুশল চিত্তে যেই কর্ম সম্পাদন করে : আজ্ঞা কর্ম (অপলোকন কম্ম), জ্ঞাপ্তি কর্ম, জ্ঞাপ্তি দ্বিতীয় কর্ম বা দ্বিতীয়বারের জ্ঞাপ্তি কর্ম, তৃতীয়বারের জ্ঞাপ্তি কর্ম, চতুর্থবারের জ্ঞাপ্তি কর্ম; এগুলোকে বলা হয় কৃত্য অধিকরণ অকুশল।

কৃত্য অধিকরণ অব্যাকৃত কী রকম? সংঘ অব্যাকৃত চিত্তে যেই কর্ম সম্পাদন করে : আজ্ঞা কর্ম (অপলোকন কম্ম), জ্ঞাপ্তি কর্ম, জ্ঞাপ্তি দ্বিতীয় কর্ম বা দ্বিতীয়বারের জ্ঞাপ্তি কর্ম, তৃতীয়বারের জ্ঞাপ্তি কর্ম, চতুর্থবারের জ্ঞাপ্তি কর্ম; এগুলোকে বলা হয় কৃত্য অধিকরণ অব্যাকৃত।

২২৪. বিবাদ বিবাদ-অধিকরণকে, বিবাদ অধিকরণকে নয়, অধিকরণকে বিবাদে নয়। কিন্তু অধিকরণ আর বিবাদই বা কীরূপ? কোনো কোনো বিবাদ. বিবাদ-অধিকরণকে সম্পর্কিত করে। কোনো কোনো বিবাদ বিবাদ-অধিকরণকে সম্পর্কিত করে না। কোনো কোনো অধিকরণ বিবাদ-অধিকরণকে সম্পর্কিত করে না। কোনো কোনো অধিকরণ বিবাদকে সম্পর্কিত করে।

কীরূপে বিবাদ, বিবাদ-অধিকরণকে সম্পর্কিত করে? ভিক্ষুগণ, এখানে ভিক্ষুরা এরূপে বিবাদ করে : এটি ধর্ম, এটি অধর্ম;... এটি গুরুতর দোষপ্রাপ্তি আপত্তি, এটি গুরুতর দোষপ্রাপ্তি আপত্তি নয়। এসব বিষয়কে কেন্দ্র করে যেই ঝগড়া, কলহ, বিবাদ, দ্বন্দ্ব, ভিন্নমত, বিরোধী মত এবং শত্রুভাবাপন্ন কথাবার্তা, উত্তপ্ত বাক্য বিনিময় করা হয়, তা বিবাদ বিবাদ-অধিকরণভুক্ত বলে কথিত।

কীরূপে বিবাদ, বিবাদ অধিকরণকে সম্পর্কিত করে না? মা ছেলের সঙ্গে বিবাদ করে, ছেলে মায়ের সঙ্গে বিবাদ করে; বাবা ছেলের সঙ্গে বিবাদ করে, ছেলে বাপের সঙ্গে বিবাদ করে; ভাই ভাইয়ের সঙ্গে বিবাদ করে, ভাই বোনের সঙ্গে বিবাদ করে, বোন ভাইয়ের সঙ্গে বিবাদ করে, বন্ধু বন্ধুর সঙ্গে বিবাদ করে। এসব বিবাদ, বিবাদ-অধিকরণভুক্ত নয়।

কীরূপে অধিকরণ বিবাদকে সম্পর্কিত করে না? অনুবাদ অধিকরণকে, আপত্তি অধিকরণকে, কৃত্য অধিকরণকে; এই অধিকরণগুলোকে বিবাদের সঙ্গে সম্পর্কিত করে না (বা করা হয় না)।

কোন অধিকরণকে বিবাদকে সম্পর্কিত করে? বিবাদ অধিকরণকে বিবাদে-অধিকরণ সম্পর্কিত করে থাকে।

২২৫. অনুবাদ, অনুবাদ-অধিকরণকে সম্পর্কিত করে; অনুবাদ অন্য কোনো অধিকরণকে সম্পর্কিত করে না। অধিকরণকে কী আর কোনো অনুবাদ সম্পর্কিত করে না? কোনো কোনো অনুবাদ অনুবাদ-অধিকরণকে সম্পর্কিত করে, কোনো কোনো অনুবাদ অধিকরণকে সম্পর্কিত করে না, কোনো কোনো অধিকরণকে অনুবাদ সম্পর্কিত করে না, কোনো কোনো অধিকরণকে অনুবাদ সম্পর্কিত করে।

কীরূপে অনুবাদ অধিকরণকে সম্পর্কিত করে? ভিক্ষুগণ, এস্থলে ভিক্ষুগণ ভিক্ষুকে শীল-বিপত্তি (নাশ), আচার-বিপত্তি, সম্যক দৃষ্টি-বিপত্তি ও সম্যক আজীব-বিপত্তি নিয়ে তিরস্কার বা নিন্দা করে। এভাবে যেই তিরস্কার, ভর্ৎসনা, অভিযোগ, দোষারোপ, তর্জন, বাদানুবাদ, বিবাদ এবং উত্তেজনা সৃষ্টি হয়। এরূপে অনুবাদ অধিকরণকে সম্পর্কিত করে।

কীরূপে অনুবাদ অধিকরণকে সম্পর্কিত করে না? মা ছেলেকে অভিযুক্ত করে, ছেলে মাকে অভিযুক্ত করে, বাপ ছেলেকে অভিযুক্ত করে, ছেলে বাপকে অভিযুক্ত করে, ভাই ভাইকে অভিযুক্ত করে, ভাই বোনকে অভিযুক্ত করে, বোন ভাইকে অভিযুক্ত করে, বন্ধু বন্ধুকে অভিযুক্ত করে। এরূপে অনুবাদ অধিকরণকে সম্পর্কিত করে না।

কীরূপে অধিকরণকে অনুবাদ সম্পর্কিত করে না? আপত্তি-অধিকরণ, কৃত্য-অধিকরণ, বিবাদ-অধিকরণ-এ সকল অধিকরণকে অনুবাদ সম্পর্কিত করে না।

কোন অধিকরণকে অনুবাদ সম্পর্কিত করে? অনুবাদ-অধিকরণকে অধিকরণ এবং অনুবাদ সম্পর্কিত করে।

২২৬. আপত্তি আপত্তি-অধিকরণকে সম্পর্কিত করে, আপত্তি অধিকরণকে সম্পর্কিত করে না, অধিকরণকে আপত্তি সম্পর্কিত করে না, অধিকরণকে আপত্তি কি সম্পর্কিত করে?

কোনো কোনো আপত্তি আপত্তি-অধিকরণকে সম্পর্কিত করে, কোনো কোনো আপত্তি অধিকরণকে সম্পর্কিত করে, কোনো কোনো অধিকরণকে আপত্তি সম্পর্কিত করে না, কোনো কোনো আপত্তি অধিকরণকে সম্পর্কিত করে।

কীরূপে আপত্তি আপত্তি-অধিকরণকে সম্পর্কিত করে? পঞ্চ আপত্তিস্কন্ধ আপত্তি-অধিকরণকে সম্পর্কিত করে, সপ্ত আপত্তিস্কন্ধ আপত্তি-অধিকরণকে সম্পর্কিত করে। এরূপে আপত্তি আপত্তি-অধিকরণকে সম্পর্কিত করে।

কীরূপে আপত্তি অধিকরণকে সম্পর্কিত করে না? স্রোতাপত্তি সমাপত্তি। এটি আপত্তি অধিকরণকে সম্পর্কিত করে না।

কীরূপে অধিকরণকে আপত্তি সম্পর্কিত করে না? কৃত্য-অধিকরণ, বিবাদ-অধিকরণ, অনুবাদ-অধিকরণ। এই আপত্তিগুলো অধিকরণকে সম্পর্কিত করে না।

কোন আপত্তি অধিকরণকে সম্পর্কিত করে? আপত্তি-অধিকরণ এবং আপত্তি জাতীয় অধিকরণগুলো।

২২৭. কৃত্য কৃত্য-অধিকরণকে সম্পর্কিত করে, কৃত্য অধিকরণকে সম্পর্কিত করে না, অধিকরণ কৃত্যকে সম্পর্কিত করে না, অধিকরণকে কী কৃত্য সম্পর্কিত করে?

কোনো কোনো কৃত্য কৃত্য-অধিকরণকে সম্পর্কিত করে, কোনো কোনো কৃত্য অধিকরণকে সম্পর্কিত করে না, কোনো কোনো অধিকরণ কৃত্যকে সম্পর্কিত করে না, কোনো কোনো অধিকরণকে কৃত্য সম্পর্কিত করে।

কীরূপে কৃত্য কৃত্য-অধিকরণকে সম্পর্কিত করে? যা সংঘের কৃত্য, করণীয়, আজ্ঞা কর্ম (অপলোকন কম্ম), জ্ঞাপ্তি কর্ম, দ্বিতীয়বারের জ্ঞাপ্তি কর্ম, চতুর্থবারের জ্ঞাপ্তি কর্ম। এগুলোই কৃত্য কৃত্য-অধিকরণ।

কোন কৃত্যের কোনো অধিকরণ নেই? আচার্যকৃত্য, উপাধ্যায়কৃত্য, সম-উপাধ্যায়-কৃত্য, সম-আচার্যকৃত্য। এসব কৃত্যের কোনো অধিকরণ নেই।

কোন অধিকরণের কোনো কৃত্য নেই? বিবাদ-অধিকরণ, অনুবাদ-অধিকরণ, আপত্তি-অধিকরণ। এসব অধিকরণের কোনো কৃত্য নেই।

অধিকরণকে কয়টি কৃত্য সম্পর্কিত করে? কৃত্য-অধিকরণ এবং অধিকরণ জাতীয় কৃত্যগুলো।


 

৯. অধিকরণ উপশম বা মীমাংসা
(উত্থাপিত বিবাদ মীমাংসা বা উপশমের উপায় বা ধারা)

২২৮. বিবাদ-অধিকরণ কয়টি উপশম দ্বারা মীমাংসিত হয়? বিবাদ-অধিকরণ দুটি উপশম দ্বারা মীমাংসিত হয়। যথা : সম্মুখ বিনয় (উপস্থিতি আবশ্যক নিয়ম) দ্বারা এবং যেভুয্যসিক (সংখ্যাগরিষ্ঠের মতানুসারে) দ্বারা মীমাংসিত হয়। যেভুয্যসিক ছাড়া বিবাদ-অধিকরণকে মীমাংসার একটিমাত্র উপায়ও আছে। একটি তথা এক প্রকার উপশম দ্বারা মীমাংসাযোগ্য। সেটা কী সম্মুখ-বিনয়? সেরূপই বলা যায়। সম্মুখ-বিনয় দ্বারা কীরূপে? ভিক্ষুগণ, এস্থলে ভিক্ষুগণা বিবাদ করে : এটি ধর্ম, এটি অধর্ম; এটি বিনয়, এটি অবিনয়; এটি তথাগত কর্তৃক ভাষিত ও আলাপিত, এটি তথাগত কর্তৃক ভাষিত নয় এবং আলাপিত নয়; এটি তথাগত কর্তৃক আচরিত, এটি তথাগত কর্তৃক আচরিত নয়; এটি তথাগত কর্তৃক প্রজ্ঞাপিত, এটি তথাগত কর্তৃক প্রজ্ঞাপিত নয়; এটি অপরাধ, এটি অপরাধ নয়; এটি ক্ষুদ্র অপরাধ, এটি গুরু অপরাধ; এটি পরিপূর্ণ অপরাধ, এটি অপূর্ণ অপরাধ; এটি গুরুতর দোষপ্রাপ্তি অপরাধ, এটি গুরুতর দোষপ্রাপ্তি অপরাধ নয়।

হে ভিক্ষুগণ, যদি ভিক্ষুগণ সেই অধিকরণকে উপশম করতে সমর্থ হয়, তাহলে সেই অধিকরণ মীমাংসিত বলা হয়। কীসের দ্বারা মীমাংসিত? সম্মুখ-বিনয় দ্বারা। সম্মুখ-বিনয় কী রকম? সংঘের সম্মুখতা বা সম্মুখে (অর্থাৎ সংঘের সম্মুখে উপস্থিত হয়ে), ধর্মের সম্মুখে (অর্থাৎ ধর্মের বিধিবদ্ধ নিয়মের আলোকে), বিনয়ের সম্মুখে (অর্থাৎ বিনয়ের বিধিবদ্ধ নিয়মের আলোকে), ব্যক্তির সম্মুখে (অর্থাৎ ব্যাপারটির সঙ্গে জড়িত সব লোকের সামনে)।

সংঘের সম্মুখতা কাকে বলে? যেসব ভিক্ষুগণ কর্মপ্রাপ্ত[11] তারা উপস্থিত হয়, ছন্দ (মত) গ্রহণযোগ্য ভিক্ষুর ছন্দ নিয়ে আসা হয়, উপস্থিত কোনো ভিক্ষু বিরোধিতা না করে। এটি সংঘের সম্মুখতা।

ধর্মের সম্মুখতা ও বিনয়ের সম্মুখতা কাকে বলে? যেই ধর্ম, বিনয় এবং শাস্তা বা বুদ্ধের উপদেশ দ্বারা (সেই) অধিকরণ উপশম তথা মীমাংসা করা হয়, এটিকে ধর্মের সম্মুখতা ও বিনয়ের সম্মুখতা বলা হয়।

ব্যক্তির সম্মুখতা কাকে বলে? যেই জন বিবাদ করে আর যেই জনের সঙ্গে বিবাদ করে, তারা উভয়ই উপস্থিত থাকে, এটিকে ব্যক্তির সম্মুখতা বলা হয়।

ভিক্ষুগণ, এরূপে মীমাংসিত অধিকরণ যদি কোনো কারক (ব্যাপারটির সঙ্গে জড়িত ব্যক্তি) (সংঘের সামনে) পুনঃ উত্থাপন করে, তাহলে তার বিচার বিকৃতি বিষয়ক পাচিত্তিয় অপরাধ হয়। ছন্দ বা মতদাতা যদি পরে নিন্দা করে, তাহলে তার নিন্দা সম্বন্ধীয় পাচিত্তিয় অপরাধ হয়।

২২৯. হে ভিক্ষুগণ, সেই অধিকরণকে যদি ভিক্ষুগণ তাদের আবাসে মীমাংসা করতে সক্ষম না হয়, তাহলে যেই আবাসে বহুসংখ্যক ভিক্ষু রয়েছে, সেই আবাসে গমন করবে। ভিক্ষুগণ, ভিক্ষুরা সেই আবাসে গমনকালে পথের মধ্যেই সেই অধিকরণ মীমাংসা করে, এটিকে অধিকরণ মীমাংসা বলা হয়। কীসের দ্বারা মীমাংসা? সম্মুখ-বিনয় দ্বারা। সম্মুখ বিনয় কী রকম? সংঘের সম্মুখতা (বা সম্মুখে), ধর্মের সম্মুখতা, বিনয়ের সম্মুখতা, ব্যক্তির সম্মুখতা।

সংঘের সম্মুখতা কাকে বলে? যেসব ভিক্ষুগণ কর্মপ্রাপ্ত তারা উপস্থিত হয়, ছন্দ গ্রহণযোগ্য ভিক্ষুর ছন্দ (মত) নিয়ে আসা হয়, উপস্থিত কোনো ভিক্ষু বিরোধিতা না করে। এটি সংঘের সম্মুখতা।

ধর্মের সম্মুখতা ও বিনয়ের সম্মুখতা কাকে বলে? যেই ধর্ম, বিনয় এবং বুদ্ধের উপদেশ দ্বারা সেই অধিকরণকে মীমাংসা করা হয়, এটি ধর্ম সম্মুখতা ও বিনয় সম্মুখতা।

ব্যক্তির সম্মুখতা কাকে বলে? যেই জন বিবাদ করে আর যেই জনের সঙ্গে বিবাদ করে, তারা উভয়ই উপস্থিত থাকে, এটি ব্যক্তির সম্মুখতা।

ভিক্ষুগণ, এরূপে মীমাংসিত অধিকরণ যদি কোনো কারক পুনঃ উত্থাপন করে, তাহলে তার বিচার বিকৃতি বিষয়ক পাচিত্তিয় অপরাধ হয়। ছন্দ বা মতদাতা যদি পরে নিন্দা করে, তাহলে তার নিন্দা সম্বন্ধীয় পাচিত্তিয় অপরাধ হয়।

২৩০. হে ভিক্ষুগণ, যদি ভিক্ষুগণ সেই আবাসে গমনকালে পথিমধ্যে সেই অধিকরণ মীমাংসা করতে সমর্থ না হয়, তাহলে আবাসে উপস্থিত হবে। উপস্থিত হয়ে আবাসের ভিক্ষুগণকে এরূপ বলবে : বন্ধুগণ, এই অধিকরণ এরূপে জাত হয়েছে, উৎপন্ন হয়েছে। আয়ুষ্মানগণ, এই অধিকরণ যাতে ধর্ম, বিনয় ও বুদ্ধের উপদেশমতে সম্যকভাবে মীমাংসিত হয়, সেভাবে মীমাংসা করুন। ভিক্ষুগণ, যদি আবাসিক ভিক্ষুগণ বয়োজ্যেষ্ঠ হয় আর আগন্তুক ভিক্ষুগণ বয়োকনিষ্ঠ হয়, তাহলে আবাসিকস্থ ভিক্ষুগণকে (আগন্তুক ভিক্ষুদেরকে) এরূপ বলতে হবে : আয়ুষ্মানগণ, দেখুন, আপনারা অল্পক্ষণ একান্তে অপেক্ষা করুন। আমরা একটু পরামর্শ করে নিই। অন্যদিকে যদি আবাসিক ভিক্ষুগণ বয়োকনিষ্ঠ হয় আর আগন্তুক ভিক্ষুগণ বয়োজ্যেষ্ঠ হয়, তাহলে আবাসিকস্থ ভিক্ষুদের এরূপ বলতে হবে : আয়ুষ্মানগণ, তাহলে আপনারা অল্পক্ষণ এখানে অপেক্ষা করুন। আমরা একটু পরামর্শ করে নিই।

ভিক্ষুগণ, যদি আবাসিক ভিক্ষুগণের পরামর্শকালে এরূপ মনে হয় যে, আমরা এই অধিকরণ ধর্ম, বিনয় ও বুদ্ধের উপদেশমতে মীমাংসা করতে পারবো না, তাহলে তাদের সেই অধিকরণ মীমাংসা করার দায়িত্ব নেওয়া উচিত হবে না। অন্যদিকে যদি আবাসিক ভিক্ষুগণের পরামর্শকালে এরূপ মনে হয় যে, আমরা এই অধিকরণ ধর্ম, বিনয় ও বুদ্ধের উপদেশমতে মীমাংসা করতে পারব, তাহলে তাদের আগন্তুক ভিক্ষুদের উদ্দেশ্যে এরূপ বলতে হবে : আয়ুষ্মানগণ আপনারা যদি এই অধিকরণ কীরূপে জাত ও উৎপন্ন হয়েছে তা আমাদের বলেন, এতে আমরা এই অধিকরণকে ধর্ম, বিনয় ও বুদ্ধের উপদেশমতে যেভাবে মীমাংসা করা সম্ভব, সেভাবেই মীমাংসা হয়ে যাবে। এভাবে আমরা এই অধিকরণকে মীমাংসা করব। যদি আপনারা এই অধিকরণ কীভাবে জাত ও উৎপন্ন হয়েছে তা আমাদের না বলেন, তাহলে এই অধিকরণকে ধর্ম, বিনয় ও বুদ্ধের উপদেশমতে যেভাবে মীমাংসা করা সম্ভব, সেভাবে মীমাংসিত হবে না। কাজেই আমরা এই অধিকরণ মীমাংসার ভার গ্রহণ করব না। ভিক্ষুগণ, এরূপে ভালোভাবে জেনে আবাসিক ভিক্ষুগণকে অধিকরণ মীমাংসা করার ভার গ্রহণ করা কর্তব্য।

ভিক্ষুগণ, সেই আগন্তুক ভিক্ষুগণ আবাসিক ভিক্ষুদের এরূপ বলবে : এই অধিকরণ যেভাবে জাত ও উৎপন্ন হয়েছে, আমরা আপনাদের সেটা বলবো। আপনারা যদি এতটুকুতেই ধর্ম, বিনয় এবং বুদ্ধের উপদেশমতে এই অধিকরণ মীমাংসা করতে সক্ষম হন, তো এই অধিকরণ সম্যকভাবে মীমাংসা হয়ে যাবে। কাজেই আমরা এই অধিকরণ মীমাংসার ভার আপনাদের ওপর ন্যস্ত করব। অন্যদিকে আপনারা যদি এতটুকুতেই ধর্ম, বিনয় এবং বুদ্ধের উপদেশমতে এই অধিকরণ মীমাংসা করতে সক্ষম না হন তো এই অধিকরণ সম্যকভাবে মীমাংসা হবে না। কাজেই আমরা এই অধিকরণ মীমাংসার ভার আপনাদের ওপর ন্যস্ত করব না। আমরাই এই অধিকরণের মালিক হবো। ভিক্ষুগণ, এরূপে ভালোভাবে জেনে আগন্তুক ভিক্ষুগণকে আবাসিক ভিক্ষুদের এই অধিকরণ মীমাংসার ভার ন্যস্ত করা কর্তব্য।

হে ভিক্ষুগণ, যদি সেই ভিক্ষুগণ এ অধিকরণ মীমাংসা করতে সমর্থ হয়, এটিকে অধিকরণ মীমাংসিত বলা হয়। কীসের দ্বারা মীমাংসিত? সম্মুখ-বিনয় দ্বারা। সম্মুখ-বিনয় কী রকম? সংঘের সম্মুখতা, ধর্মের সম্মুখতা, বিনয়ের সম্মুখতা ও ব্যক্তির সম্মুখতা... ভিক্ষুগণ, এরূপে মীমাংসিত অধিকরণ যদি কোনো কারক পুনঃ উত্থাপন করে, তাহলে তার বিচার বিকৃতি বিষয়ক পাচিত্তিয় অপরাধ হয়। মতদাতা যদি পরে নিন্দা করে, তাহলে তার নিন্দাসম্বন্ধীয় পাচিত্তিয় অপরাধ হয়।

মীমাংসক ভিক্ষু (উব্বাহিকা) কর্তৃক মীমাংসিত
২৩১. হে ভিক্ষুগণ, যদি অধিকরণ বিচারের সময় ভিক্ষুদের মধ্যে সীমাহীন এই-কথা ওই-কথা উত্থাপিত হয়, ফলে কথার অর্থ, মর্ম উপলব্ধি করা যায় না, তাহলে আমি অনুজ্ঞা করছি এরূপ অধিকরণ মীমাংসক ভিক্ষু (উব্বাহিকা) দ্বারা মীমাংসা করবে। দশ প্রকার গুণসম্পন্ন ভিক্ষুকে মীমাংসক হিসেবে নির্বাচিত করবে। যথা : ১) যে ভিক্ষু শীলবান হয়, প্রাতিমোক্ষশীলে আত্মসংযত হয়ে অবস্থান করে, সচ্চরিত্রসম্পন্ন, অল্পমাত্র পাপেও ভয়দর্শী হয়ে অবস্থান করে এবং শিক্ষাপদগুলো মনোযোগের শিক্ষা করতে থাকেন, ২) যে ভিক্ষু বহুশ্রুত, শ্রুতধর-যেই ধর্ম আদিতে কল্যাণ, মধ্যে কল্যাণ, অন্তে কল্যাণ, অর্থ ও ব্যঞ্জনযুক্ত, পরিপূর্ণ এবং পরিশুদ্ধ ব্রহ্মচর্য প্রকাশ করে, সেইরূপ ধর্মে বহুশ্রুত, জ্ঞাত, বিদিত, পরিচিত, মনে গৃহীত এবং দৃষ্টিতে সুপ্রতিবিদ্ধসম্পন্ন হয়, ৩) যেই ভিক্ষু ভিক্ষু-ভিক্ষুণী উভয় প্রাতিমোক্ষ বিস্তারিতভাবে মুখস্ত করে সুসামঞ্জস্য বজায় রেখে সবিস্তারে অধ্যায়ের পর অধ্যায় উত্তমরূপে ভাষণ ও সুব্যাখ্যা করতে পারে, ৪) যেই ভিক্ষু বিনয়ে দৃঢ়ভাবে সংস্থিত, ৫) যেই ভিক্ষু বাদী-বিবাদী উভয়কে সন্তুষ্ট করাতে, তৃপ্ত করাতে, অনুকূলে আনতে, পালন করাতে ও প্রসন্ন করতে সমর্থ হয়, ৬) যেই ভিক্ষু অধিকরণ সমুৎপত্তি মীমাংসা করতে দক্ষ হয়, ৭) যেই ভিক্ষু অধিকরণ সম্বন্ধে জানে, ৮) যেই ভিক্ষু অধিকরণ উৎপত্তি সম্বন্ধে জানে, ৯) যেই ভিক্ষু অধিকরণ নিরোধ সম্বন্ধে জানে, ১০) যেই ভিক্ষু অধিকরণ নিরোধের উপায় সম্বন্ধে জানে। ভিক্ষুগণ, আমি অনুজ্ঞা করছি এই দশবিধ গুণসম্পন্ন ভিক্ষুকে মীমাংসক হিসেবে নির্বাচিত করবে। ভিক্ষুগণ, এভাবে নির্বাচিত করতে হবে :

প্রথমে সেই ভিক্ষুর সম্মতি জেনে নিতে হবে। এরপর উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু বিষয়টি সংঘকে জ্ঞাপন করবেন।

২৩২. প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। আমাদের এই অধিকরণ বিচারের সময় সীমাহীন এই কথা ওই কথা উত্থাপিত হয়েছে। যার ফলে কথার অর্থ, মর্ম উপলব্ধি করা হচ্ছে না। এখন সংঘের যদি উপযুক্ত সময় মনে হয়, তাহলে সংঘ অমুক ভিক্ষুকে এই অধিকরণ মীমাংসার জন্য মীমাংসক হিসেবে নির্বাচিত করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। আমাদের এই অধিকরণ বিচার করার সময় সীমাহীন এই-কথা ওই-কথা উত্থাপিত হচ্ছে। যার ফলে কথার অর্থ, মর্ম উপলব্ধি করা যাচ্ছে না। সংঘ এই অধিকরণ মীমাংসা করার জন্য অমুক ভিক্ষুকে মীমাংসক হিসেবে নির্বাচিত করছেন। যেই আয়ুষ্মান এই অধিকরণ মীমাংসার জন্য অমুক ভিক্ষুকে মীমাংসক হিসেবে নির্বাচিত করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

সিদ্ধান্ত ঘোষণা : সংঘ কর্তৃক অমুক ভিক্ষুকে এই অধিকরণ মীমাংসা করার জন্য মীমাংসক হিসেবে নির্বাচিত করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

হে ভিক্ষুগণ, যদি সেই ভিক্ষুগণ মীমাংসক ভিক্ষু দ্বারা সেই অধিকরণ মীমাংসা করতে সক্ষম হয়, তাহলে অধিকরণটি মীমাংসিত বলে কথিত হয়। কীসের দ্বারা মীমাংসিত হয়? সম্মুখ-বিনয় দ্বারা। সম্মুখ-বিনয় কী রকম? ধর্মের সম্মুখতা, বিনয়ের সম্মুখতা, ব্যক্তির সম্মুখতা... ভিক্ষুগণ, এরূপে মীমাংসিত অধিকরণ যদি কোনো কারক পুনঃ উত্থাপন করে, তাহলে তার বিচার বিকৃতি সম্বন্ধীয় পাচিত্তিয় অপরাধ হবে।

২৩৩. হে ভিক্ষুগণ, যদি সেই অধিকরণ বিচার করার সময় কোনো ধর্মকথিক ভিক্ষু থাকে; যার সূত্র ও সূত্র-বিভঙ্গ (সূত্রের শ্রেণিবিভাগ) লব্ধ হয়নি, সে অর্থ না বুঝে কেবল অক্ষরকে অবলম্বন করে মূল অর্থকেই রুদ্ধ করে থাকে, তাহলে সেই ভিক্ষুগণ একজন দক্ষ ও সমর্থ ভিক্ষু দিয়ে উপস্থিত সংঘকে এ প্রস্তাব জ্ঞাপন করবেন।

প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই অমুক নামীয় ধর্মকথিক ভিক্ষু, যার সূত্র ও সূত্র-বিভঙ্গ লব্ধ হয়নি; তিনি অর্থ না বুঝে কেবল অক্ষরকে ভিত্তি করে মূল অর্থকেই রুদ্ধ করছেন। এখন সংঘ যদি উচিত সময় মনে করেন, তাহলে এই অমুক নামীয় (ধর্মকথিক) ভিক্ষুকে উঠিয়ে দিয়ে আমরা অবশিষ্টরা এই অধিকরণ মীমাংসা করব। এটি প্রস্তাবনা।

ভিক্ষুগণ, সেই ভিক্ষুকে উঠিয়ে দিয়ে যদি ভিক্ষুগণ সেই অধিকরণ মীমাংসা করতে সক্ষম হয়, তাহলে সেই অধিকরণ মীমাংসিত বলে অভিহিত হয়। কীসের দ্বারা মীমাংসিত হয়? সম্মুখ-বিনয় দ্বারা। সম্মুখ-বিনয় কী রকম? ধর্মের সম্মুখতা, বিনয়ের সম্মুখতা, ব্যক্তির সম্মুখতা... ভিক্ষুগণ, এরূপে মীমাংসিত অধিকরণ যদি কোনো কারক পুনঃ উত্থাপন করে, তাহলে তার বিচার বিকৃতি সম্বন্ধীয় পাচিত্তিয় অপরাধ হবে।

হে ভিক্ষুগণ, যদি সেই অধিকরণ বিচার করার সময় তথায় কোনো ধর্মকথিক থাকে; যার সূত্র লব্ধ হয়েছে কিন্তু সূত্র-বিভঙ্গ লব্ধ হয়নি, সে অর্থ না বুঝে কেবল অক্ষরকে ভিত্তি করে মূল অর্থকেই রুদ্ধ করে, তাহলে সেই ভিক্ষুগণ একজন দক্ষ ও সমর্থ ভিক্ষু দিয়ে উপস্থিত সংঘকে এ প্রস্তাব জ্ঞাপন করবে।

প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই অমুক নামীয় ধর্মকথিক ভিক্ষু, যার সূত্র লব্ধ হয়েছে কিন্তু সূত্র-বিভঙ্গ লব্ধ হয়নি; তিনি অর্থ না বুঝে কেবল অক্ষরকে ভিত্তি করে মূল অর্থকেই রুদ্ধ করছেন। এখন সংঘ যদি উচিত মনে করেন, তাহলে এই অমুক নামীয় (ধর্মকথিক) ভিক্ষুকে উঠিয়ে দিয়ে আমরা অবশিষ্টরা এই অধিকরণ মীমাংসা করব। এই প্রস্তাবনা।

ভিক্ষুগণ, সেই ভিক্ষুকে উঠিয়ে দিয়ে যদি ভিক্ষুগণ সেই অধিকরণ মীমাংসা করতে সক্ষম হয়, তাহলে সেই অধিকরণ মীমাংসিত বলে অভিহিত হয়। কীসের দ্বারা মীমাংসিত হয়? সম্মুখ-বিনয় দ্বারা। সম্মুখ-বিনয় কী রকম? ধর্মের সম্মুখতা, বিনয়ের সম্মুখতা, ব্যক্তির সম্মুখতা... ভিক্ষুগণ, এরূপে মীমাংসিত অধিকরণ যদি কোনো কারক পুনঃ উত্থাপন করে, তাহলে তার বিচার বিকৃতি সম্বন্ধীয় পাচিত্তিয় অপরাধ হবে।

যেভূয়্যসিক (সংখ্যাগরিষ্ঠতা) বিনয়
২৩৪. হে ভিক্ষুগণ, যদি সেই ভিক্ষুগণ সেই অধিকরণ মীমাংসক ভিক্ষু দ্বারা মীমাংসা করতে সক্ষম না হয়, তাহলে সেই অধিকরণ মীমাংসা করার দায়িত্ব সংঘকে হস্তান্তর করতে হবে। বলতে হবে : ভন্তে সংঘ, আমরা এই অধিকরণ মীমাংসক দ্বারা মীমাংসা করতে সক্ষম হচ্ছি না। সংঘই এই অধিকরণ মীমাংসা করুক।

ভিক্ষুগণ, আমি অনুজ্ঞা করছি, এ রকম অধিকরণ সংখ্যাগরিষ্ঠ মতের ভিত্তিতে মীমাংসা করবে। পাঁচ প্রকার গুণসম্পন্ন ভিক্ষুকে শলাকাগ্রাহক হিসেবে নির্বাচিত করবে। যথা : ১) যেই ভিক্ষু স্বেচ্ছাচারের বশবর্তী হয় না, ২) দ্বেষের বশবর্তী হয় না, ৩) মোহের বশবর্তী হয় না, ৪) ভয়ের বশবর্তী হয় না, ৫) গ্রহণীয় ও অগ্রহণীয় যথাযথভাবে জানে।

প্রথমে সেই ভিক্ষুর সম্মতি জেনে নিতে হবে। এরপর উপস্থিত সংঘের মধ্য থেকে একজন দক্ষ ও সমর্থ ভিক্ষু বিষয়টি সংঘকে জ্ঞাপন করবেন।

প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। যদি সংঘের এখন উপযুক্ত সময় বলে মনে হয়, তাহলে সংঘ অমুক নামের ভিক্ষুকে শলাকাগ্রাহক নির্বাচিত করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। সংঘ অমুক নামের ভিক্ষুকে শলাকাগ্রাহক নির্বাচিত করছেন। যেই আয়ুষ্মান অমুক নামের ভিক্ষুকে শলাকাগ্রাহক নির্বাচিত করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

সিদ্ধান্ত ঘোষণা : সংঘ কর্তৃক অমুক নামের ভিক্ষুকে শলাকাগ্রাহক নির্বাচিত করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

ভিক্ষুগণ, সেই শলাকাগ্রাহক ভিক্ষুকে শলাকা (মত প্রকাশের কাঠি বা টিকেট) বিতরণ করতে হবে। সংখ্যাগরিষ্ঠ ধর্মবাদী ভিক্ষুগণ যেভাবে বলেন সেভাবে সেই অধিকরণ মীমাংসা করতে হবে। ভিক্ষুগণ, এটিকে অধিকরণ মীমাংসিত বলা হয়। কীসের দ্বারা মীমাংসিত? সম্মুখ-বিনয় দ্বারা। সম্মুখ-বিনয় কী রকম? সংঘের সম্মুখতা... নিন্দা সম্বন্ধীয় পাচিত্তিয় অপরাধ হয়।

তিন প্রকার শলাকাগ্রাহক
২৩৫. সেই সময় শ্রাবস্তীতে এরূপে জাত একটি অধিকরণ উৎপন্ন হয়। তখন শ্রাবস্তীস্থ সংঘের অধিকরণ মীমাংসায় অসন্তুষ্ট, সেই ভিক্ষুগণ শ্রবণ করলেন, অমুক আবাসে নাকি বহুশ্রুত, আগমজ্ঞ, ধর্মধর, বিনয়ধর, মাতিকাধর, পণ্ডিত, দক্ষ, মেধাবী, লজ্জী, বিবেকী ও শিক্ষাকামী বহুসংখ্যক স্থবির অবস্থান করছেন। সেই স্থবিরগণ যদি এই অধিকরণ ধর্ম, বিনয় ও বুদ্ধের উপদেশ অনুসারে মীমাংসা করেন, তাহলে এই অধিকরণ সুমীমাংসিত হবে। অতঃপর তারা সেই আবাসে গমনপূর্বক সেই স্থবিরগণকে বললেন, ভন্তে স্থবিরগণ, এই অধিকরণ এরূপে জাত, উৎপন্ন হয়েছে। সুতরাং, ভন্তে ধর্ম, বিনয় ও বুদ্ধের উপদেশ অনুসারে এই অধিকরণ এমনভাবে মীমাংসা করুন, যাতে সুমীমাংসিত হয়।

তখন বহুসংখ্যক স্থবিরগণও শ্রাবস্তীস্থ ভিক্ষুগণ যেভাবে সেই অধিকরণ মীমাংসা করেছিলেন, ঠিক সেভাবেই মীমাংসা করলেন। অনন্তর তারা শ্রাবস্তীস্থ সংঘের বিচারে অসন্তুষ্ট হবার ন্যায় বহুসংখ্যক স্থবিরের বিচারেও অসন্তুষ্ট হয়ে এরূপ শ্রবণ করলেন, অমুক আবাসে তিনজন স্থবির অবস্থান করছেন... দুজন... একজন স্থবির অবস্থান করছেন। যিনি বহুশ্রুত, আগমজ্ঞ, ধর্মধর, বিনয়ধর, মাতিকাধর, পণ্ডিত, দক্ষ, মেধাবী, লজ্জী, বিবেকী ও শিক্ষাকামী। সেই স্থবির যদি এই অধিকরণ ধর্ম, বিনয় ও বুদ্ধের উপদেশ অনুসারে মীমাংসা করেন, তাহলে এই অধিকরণ সুমীমাংসিত হবে। এবার তারা সেই আবাসে গমনপূর্বক সেই স্থবিরকে বললেন, ভন্তে, স্থবির এই অধিকরণ এরূপে জাত, উৎপন্ন হয়েছে। সুতরাং, ভন্তে ধর্ম, বিনয় ও বুদ্ধের উপদেশ অনুসারে এই অধিকরণ এমনভাবে মীমাংসা করুন, যাতে সুমীমাংসিত হয়।

তখন সেই স্থবিরও শ্রাবস্তীস্থ ভিক্ষুগণ এবং বহুসংখ্যক স্থবিরগণ যেভাবে সেই অধিকরণ মীমাংসা করেছিলেন, ঠিক সেভাবেই মীমাংসা করলেন। অমনি তারা শ্রাবস্তীস্থ সংঘের ও বহুসংখ্যক স্থবিরের বিচারে অসন্তুষ্ট হবার ন্যায় তিনজন স্থবির, দুজন স্থবির এবং একজন স্থবিরের বিচারেও অসন্তুষ্ট হলেন। একজন স্থবিরের বিচারে অসন্তুষ্ট হয়ে ভগবান বুদ্ধের সকাশে উপস্থিত হলেন। ভগবানকে শ্রদ্ধাভিবাদন জানিয়ে একপার্শ্বে উপবিষ্ট অবস্থায় এরূপ বললেন, ভন্তে ভগবান, এই... ভগবান বললেন, ভিক্ষুগণ, এই অধিকরণ তো আগেই শান্ত হয়েছে, উপশম হয়েছে, মীমাংসা হয়েছে, সুমীমাংসিত হয়েছে। হে ভিক্ষুগণ, আমি অনুজ্ঞা করছি, সেই ভিক্ষুদের অবগতির জন্য তিন প্রকার শলাকাগ্রাহক হয়। যথা : ১) গুপ্ত শলাকাগ্রাহক, ২) কানে কানে চুপি চুপি বলা শলাকাগ্রাহক, ৩) প্রকাশ্যে শলাকাগ্রাহক।

হে ভিক্ষুগণ, কীভাবে গুপ্ত শলাকাগ্রাহক হয়? সেই শলাকাগ্রাহক ভিক্ষু নানা রঙে শলাকা রঞ্জিত করে এক একজন ভিক্ষুর কাছে উপস্থিত হয়। উপস্থিত হয়ে এরূপ বলতে হবে, এই শলাকা এরূপ মতবাদীর, এই শলাকা এরূপ মতবাদীর। এখন আপনার যেটি ইচ্ছা, সেটি গ্রহণ করুন। গ্রহণ করার পর বলতে হবে : কাউকেই দেখাবেন না। যদি জানতে পারে যে, (এখানে) অধর্মবাদীর সংখ্যা বেশি, তাহলে যথাযথভাবে গৃহীত হয়নি বলে শলাকা বা কাঠিগুলো ফেরত নিতে হবে। যদি জানতে পারে যে, (এখানে) ধর্মবাদীর সংখ্যা বেশি, তাহলে যথাযথভাবে গৃহীত হয়েছে বলে ঘোষণা করতে হবে। ভিক্ষুগণ, এভাবে গুপ্ত শলাকাগ্রাহক হয়।

কীভাবে কানে কানে চুপি চুপি বলা শলাকাগ্রাহক হয়? সেই শলাকাগ্রাহক ভিক্ষুকে এক একজন ভিক্ষুর কাছে গিয়ে কানে কানে চুপি চুপি বলতে হবে, এই শলাকা এরূপ মতবাদীর, এই শলাকা এরূপ মতবাদীর। এখন আপনার যেটি ইচ্ছা সেটি গ্রহণ করুন। গ্রহণ করার পর বলতে হবে : কাউকেই দেখাবেন না। যদি জানতে পারে যে, এখানে অধর্মবাদীর সংখ্যা বেশি, তাহলে যথাযথভাবে গৃহীত হয়নি বলে কাঠিগুলো ফেরত নিতে হবে। যদি জানতে পারে যে, এখানে ধর্মবাদীর সংখ্যা বেশি, তাহলে যথাযথভাবে গৃহীত বলে ঘোষণা করতে হবে। ভিক্ষুগণ, এভাবে কানে কানে চুপি চুপি বলা শলাকাগ্রাহক হয়।

কীভাবে প্রকাশ্যে শলাকাগ্রাহক হয়? শলাকাগ্রাহক যদি জানতে পারে যে, এখানে ধর্মবাদীর সংখ্যা বেশি, তাহলে আত্ম-প্রত্যয়ের সঙ্গে প্রকাশ্যে শলাকা গ্রহণ করাতে হবে। ভিক্ষুগণ, এভাবে প্রকাশ্যে শলাকাগ্রাহক হয়। ভিক্ষুগণ, এগুলোই তিন প্রকারের শলাকাগ্রাহক।

স্মৃতি-বিনয়
২৩৬. অনুবাদ-অধিকরণ কয়টি উপশম দ্বারা মীমাংসিত হয়? অনুবাদ-অধিকরণ চারটি উপশম দ্বারা মীমাংসিত হয়। যথা : ১) সম্মুখ-বিনয়, ২) স্মৃতি-বিনয়, ৩) অমূঢ়-বিনয়, ৪) তৎপাপিয়সিক।

অনুবাদ-অধিকরণ কি অমূঢ়-বিনয় ও তৎপাপিয়সিক ব্যতীত কেবল সম্মুখ-বিনয় ও স্মৃতি-বিনয় এই দুই প্রকার উপশম দ্বারা মীমাংসিত হয়? হতে পারে বলতে হবে। কীভাবে? যখন ভিক্ষুগণ কোনো ভিক্ষুকে অমূলক শীল নাশ বা ভঙ্গের দোষারোপ করে, তখন স্মৃতি বিপুলতাপ্রাপ্ত ভিক্ষুকে স্মৃতি-বিনয় প্রদান করতে হবে। ভিক্ষুগণ, এভাবে করতে হবে :

হে ভিক্ষুগণ, তাহলে সেই ভিক্ষুকে সংঘের কাছে উপস্থিত হয়ে উত্তরাসঙ্গ একাংশ করে... এরূপ বলবে : ভন্তে, ভিক্ষুগণ অমূলকভাবে আমার শীল বিনাশের দোষারোপ করছেন। অতএব, আমি সংঘের কাছে স্মৃতি বিপুলতাপ্রাপ্ত হওয়ায় স্মৃতি-বিনয় প্রার্থনা করছি। দ্বিতীয়বার... তৃতীয়বার... প্রার্থনা করছি।

অমনি উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু এ বিষয়টি সংঘকে জ্ঞাপন করবেন।

প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। ভিক্ষুগণ অমুক ভিক্ষুকে অমূলক শীলবিনাশের দোষারোপ করছেন। তিনি স্মৃতি বিপুলতাপ্রাপ্ত হওয়ায় সংঘের কাছে স্মৃতি-বিনয় প্রার্থনা করছেন। এখন সংঘ যদি উপযুক্ত সময় মনে করেন, তাহলে সংঘ স্মৃতি ফিরে পাওয়ায় অমুক ভিক্ষুকে স্মৃতি-বিনয় প্রদান করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। ভিক্ষুগণ অমুক ভিক্ষুকে অমূলকভাবে শীলবিনাশের দোষারোপ করছেন। তিনি স্মৃতি বিপুলতাপ্রাপ্ত হওয়ায় সংঘের কাছে স্মৃতি-বিনয় প্রার্থনা করছেন। সংঘও স্মৃতি বিপুলতাপ্রাপ্ত অমুক ভিক্ষুকে স্মৃতি-বিনয় প্রদান করছেন। যেই আয়ুষ্মান স্মৃতি বিপুলতাপ্রাপ্ত অমুক ভিক্ষুকে স্মৃতি-বিনয় প্রদান করা উচিত বলে মনে করেন, তিনি নীরব থাকবেন। যিনি উচিত বলে মনে না করেন, তিনি স্বীয় বক্তব্য ভাষায় প্রকাশ করতে পারেন।

আমি এ বিষয়ে দ্বিতীয়বার বলছি, ভন্তে সংঘ... করতে পারেন।

আমি এ বিষয়ে তৃতীয়বার বলছি, ভন্তে সংঘ... করতে পারেন।

সিদ্ধান্ত ঘোষণা : সংঘ কর্তৃক স্মৃতি বিপুলতাপ্রাপ্ত অমুক ভিক্ষুকে স্মৃতি-বিনয় প্রদান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

ভিক্ষুগণ, এটিকে বলা হয় অধিকরণ মীমাংসিত। কীসের দ্বারা মীমাংসিত? সম্মুখ-বিনয় ও স্মৃতি-বিনয় দ্বারা। সম্মুখ-বিনয় কী রকম? সংঘের সম্মুখতা, ধর্মের সম্মুখতা, বিনয়ের সম্মুখতা, ব্যক্তির সম্মুখতা... ব্যক্তির সম্মুখতা কী রকম? যেই জন বিবাদ করে আর যেই জনের সঙ্গে বিবাদ করে, তারা উভয়ই উপস্থিত থাকে-এটিকে ব্যক্তির সম্মুখতা বলে। স্মৃতি-বিনয় কী রকম? যা স্মৃতি-বিনয় কর্মের তথা মামলার ক্রিয়া, কার্য, যাপন, গ্রহণকরণ, ধারণ ও সম্মতি, এটিকে বলা হয় স্মৃতি-বিনয়। ভিক্ষুগণ, এরূপে মীমাংসিত অধিকরণ যদি কোনো কারক (অধিকরণের সঙ্গে জড়িত ব্যক্তি) (সংঘসভায়) পুনঃ উত্থাপন করে, তাহলে তার বিচার বিকৃতিসম্বন্ধীয় পাচিত্তিয় অপরাধ হয়। ছন্দ বা মতদাতা যদি পরে নিন্দা করে, তাহলে তার নিন্দাসম্বন্ধীয় পাচিত্তিয় অপরাধ হয়।

অমূঢ়-বিনয়
২৩৭. অনুবাদ অধিকরণ কি স্মৃতি-বিনয় ও তৎপাপিয়সিক এই দুই উপশম ছাড়া কেবল সম্মুখ-বিনয় ও অমূঢ়-বিনয় এই দুই উপশম দ্বারা মীমাংসিত হতে পারে? হতে পারে বলতে হবে। কীভাবে? ভিক্ষুগণ, এস্থলে কোনো ভিক্ষু উন্মাদ হয়; তার চিত্ত বিপর্যস্ত হয়। সেই উন্মাদ ও চিত্ত বিপর্যস্ত হেতুতে অশ্রমণোচিত বহু কার্য ও বাক্য ভাষণ করে। (পরবর্তীকালে) অন্যান্য ভিক্ষুগণ তার সেই উন্মাদ ও চিত্ত বিপর্যস্তবশত কৃত অসদাচারের জন্য নিন্দা বা দোষারোপ করতে থাকে। বলে যে, বন্ধু, এরূপ এরূপ অপরাধ প্রাপ্ত হয়েছেন। সেসব স্মরণ করুন। সেই উত্তরে এরূপ বলে, বন্ধুগণ, আমি তখন তো উন্মাদ ছিলাম, আমার চিত্ত বিপর্যস্ত ছিল। সেই উন্মাদ ও চিত্ত বিপর্যস্ত হেতুতে আমি অশ্রমণোচিত বহু কার্য ও বাক্য ভাষণ করেছিলাম। সেসব তো আমি আর স্মরণ করতে পারি না। মস্তিষ্ক বিকৃতির কারণে আমি এগুলো করেছিলাম। এরূপ বলার পরও সেই ভিক্ষুগণ তাকে দোষারোপ করতে থাকে-বন্ধু, এরূপ এরূপ অপরাধ প্রাপ্ত হয়েছেন। সেসব স্মরণ করুন। হে ভিক্ষুগণ, তাহলে সেই অমূঢ় ভিক্ষুকে অমূঢ়-বিনয় প্রদান করবে। ভিক্ষুগণ, এভাবে করতে হবে :

ভিক্ষুগণ, সেই ভিক্ষুকে প্রথমেই সংঘের কাছে উপস্থিত হয়ে উত্তরাসঙ্গ একাংশ করে... এরূপ বলতে হবে : ভন্তে, আমি উন্মাদ ছিলাম। আমার চিত্ত বিপর্যস্ত ছিল। সেই উন্মাদ ও চিত্ত বিপর্যস্ত হওয়ার কারণে আমি অশ্রমণোচিত বহু কাজ ও বাক্য ভাষণ করেছিলাম। সেই ভিক্ষুগণ আমার উন্মাদ ও চিত্ত বিপর্যস্ত হওয়ার কারণে কৃত অসদাচারের জন্য আমাকে দোষারোপ করছেন। বলছেন, আয়ুষ্মান, এরূপ এরূপ অপরাধ প্রাপ্ত হয়েছেন, সেসব স্মরণ করুন। আমি বললাম, বন্ধুগণ, আমি তখন তো উন্মাদ ছিলাম। আমার চিত্ত বিপর্যস্ত ছিল। সেই কারণে আমি অশ্রমণোচিত বহু কাজ ও বাক্য ভাষণ করেছিলাম। সেসব তো আমি আর স্মরণ করতে পারছি না। মস্তিষ্ক বিকৃতির কারণে আমি এগুলো করেছিলাম। এরূপ বলার পরও সেই ভিক্ষুগণ আমাকে দোষারোপ করছেন। বলছেন, আয়ুষ্মান এরূপ এরূপ অপরাধ প্রাপ্ত হয়েছেন। সেসব স্মরণ করুন। কাজেই ভন্তে, আমি অমূঢ় হয়ে সংঘের কাছে অমূঢ়-বিনয় প্রার্থনা করছি। দ্বিতীয়বার... তৃতীয়বার... প্রার্থনা করছি।

অমনি উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু এ বিষয়টি সংঘকে জ্ঞাপন করবেন।

প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই অমুক ভিক্ষু উন্মাদ ও চিত্ত বিপর্যস্তপ্রাপ্ত হয়েছিলেন। সেই কারণে তিনি অশ্রমণোচিত বহু কাজ ও বাক্য ভাষণ করেছিলেন। অন্যান্য ভিক্ষুগণ তাকে উন্মাদ ও চিত্ত বিপর্যস্ত হওয়ার কারণে কৃত অসদাচারের জন্য দোষারোপ করছেন। বলছেন, আয়ুষ্মান এরূপ এরূপ অপরাধ প্রাপ্ত হয়েছেন। সেসব স্মরণ করুন। অন্যদিকে তিনি এরূপ বললেন, বন্ধুগণ, আমি তখন তো উন্মাদ ছিলাম; আমার চিত্ত বিপর্যস্ত ছিল। সেই কারণে আমি অশ্রমণোচিত বহু কাজ ও বাক্য ভাষণ করেছিলাম। সেসব আমি আর স্মরণ করতে পারছি না। মস্তিষ্ক বিকৃতির কারণে আমি এসব করেছিলাম। এরূপ বলার পরও সেই ভিক্ষুগণ তাকে দোষারোপ করছেন। বলছেন, আয়ুষ্মান এরূপ এরূপ অপরাধ প্রাপ্ত হয়েছেন। সেসব স্মরণ করুন। এখন তিনি অমূঢ় হয়ে অমূঢ়-বিনয় প্রার্থনা করছেন। যদি সংঘের উপযুক্ত সময় বলে মনে হয়, তাহলে সংঘ অমূঢ়প্রাপ্ত অমুক ভিক্ষুকে অমূঢ়-বিনয় প্রদান করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই অমুক ভিক্ষু উন্মাদ ও চিত্ত বিপর্যস্তপ্রাপ্ত হয়েছিলেন। অন্যান্য সেই ভিক্ষুগণ তাঁকে উন্মাদ ও চিত্ত বিপর্যস্ত হওয়ার কারণে কৃত অসদাচারের জন্য দোষারোপ করছেন। বলছেন, আয়ুষ্মান এরূপ এরূপ অপরাধ প্রাপ্ত হয়েছেন। সেসব স্মরণ করুন। অন্যদিকে তিনি এরূপ বলছেন, বন্ধুগণ, আমি তখন তো উন্মাদ ছিলাম; আমার চিত্ত বিপর্যস্ত ছিল। সেই কারণে আমি অশ্রমণোচিত বহু কাজ ও বাক্য ভাষণ করেছিলাম। সেসব আমি আর স্মরণ করতে পারছি না। মস্তিষ্ক বিকৃতির কারণে আমি এসব করেছিলাম। এরূপ বলার পরও সেই ভিক্ষুগণ তাকে দোষারোপ করছেন। বলছেন, আয়ুষ্মান এরূপ এরূপ অপরাধ প্রাপ্ত হয়েছেন। সেসব স্মরণ করুন। এখন তিনি অমূঢ় হয়ে অমূঢ়-বিনয় প্রার্থনা করছেন। সংঘও অমূঢ় প্রাপ্ত অমুক ভিক্ষুকে অমূঢ়-বিনয় প্রদান করছেন। যেই আয়ুষ্মান অমুক ভিক্ষুকে অমূঢ-বিনয় প্রদান করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

আমি এ বিষয়ে দ্বিতীয়বার বলছি, ভন্তে সংঘ... করতে পারেন।

আমি এ বিষয়ে তৃতীয়বার বলছি, ভন্তে সংঘ... করতে পারেন।

সিদ্ধান্ত ঘোষণা : সংঘ কর্তৃক অমূঢ়প্রাপ্ত অমুক ভিক্ষুকে অমূঢ়-বিনয় প্রদান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

হে ভিক্ষুগণ, এটিকে বলা হয় অধিকরণ মীমাংসিত। কীসের দ্বারা মীমাংসিত? সম্মুখ-বিনয় ও অমূঢ়-বিনয় দ্বারা। সম্মুখ-বিনয় কী রকম? সংঘের সম্মুখতা, ধর্মের সম্মুখতা, বিনয়ের সম্মুখতা, ব্যক্তির সম্মুখতা... অমূঢ়-বিনয় কী রকম? যা অমূঢ়-বিনয় কর্মের তথা মামলার ক্রিয়া, কার্য, যাপন, গ্রহণকরণ, ধারণ ও সম্মতি। এটিকে বলা হয় অমূঢ়-বিনয়। ভিক্ষুগণ, এরূপে মীমাংসিত অধিকরণ যদি কোনো কারক পুনঃ উত্থাপন করে, তাহলে তার বিচার বিকৃতি সম্বন্ধীয় পাচিত্তিয় অপরাধ হয়। মতদাতা যদি পরে নিন্দা করে, তাহলে নিন্দাসম্বন্ধীয় পাচিত্তিয় অপরাধ হয়।

তৎপাপিয়সিক বিনয়
২৩৮. অনুবাদ অধিকরণ কি স্মৃতি-বিনয় ও অমূঢ়-বিনয় এই দুই উপশম ব্যতিরেকে সম্মুখ-বিনয় ও তৎপাপিয়সিক এই দুই উপশম দ্বারা মীমাংসিত হতে পারে? হতে পারে বলতে হবে। কীভাবে? ভিক্ষুগণ, এস্থলে কোনো ভিক্ষু অন্য কোনো ভিক্ষুর ওপর সংঘ সভায় গুরুতর অপরাধ আরোপ করে দোষারোপ করে : আয়ুষ্মান, এরূপ গুরুতর অপরাধ প্রাপ্ত হয়েছেন যা পারাজিকা অথবা পারাজিকার কাছাকাছি। সেটা স্মরণ করুন। অন্য ভিক্ষু এরূপ বলে, বন্ধু, আমি যে পারাজিকা কিম্বা পারাজিকার কাছাকাছি এমন গুরুতর অপরাধ করেছি, তা স্মরণ করতে পারছি না। সে উত্তর নাকচ করে দিয়ে পীড়ন বা চাপ প্রয়োগ করে : আয়ুষ্মান, ভালো করে দেখুন, স্মরণ করুন পারাজিকা কিম্বা পারাজিকার কাছাকাছি এমন গুরুতর অপরাধ প্রাপ্ত হয়েছেন কি না? অন্য ভিক্ষুটি এরূপ বলে, বন্ধু, আমি পারাজিকা কিম্বা পারাজিকার কাছাকাছি এমন গুরুতর অপরাধ প্রাপ্ত হয়েছি বলে আমার স্মরণ হচ্ছে না। তবে কিনা লঘু অপরাধ প্রাপ্ত হয়েছি বলে স্মরণ হচ্ছে। সে এই উত্তরও নাকচ করে দিয়ে পীড়ন করে : আয়ুষ্মান ভালো করে দেখুন, স্মরণ করুন পারাজিকা কিম্বা পারাজিকার কাছাকাছি এমন গুরুতর অপরাধ প্রাপ্ত হয়েছেন কি না? অন্য ভিক্ষু এরূপ বলে, বন্ধু, আমি যদি এরূপ লঘু অপরাধ প্রাপ্ত হয়ে (সেটা) জিজ্ঞেস করার আগেই স্বীকার করতে পারি, তাহলে পারাজিকা কিম্বা পারাজিকার কাছাকাছি গুরুতর অপরাধ প্রাপ্ত হলে জিজ্ঞেস করা সত্ত্বেও স্বীকার করব না কেন? এবার সে এরূপ বলে, বন্ধু, আপনি তো এই লঘু অপরাধ প্রাপ্ত হয়েও জিজ্ঞেস করার আগে স্বীকার করেননি। কাজেই পারাজিকা কিম্বা পারাজিকার কাছাকাছি এমন গুরুতর অপরাধ প্রাপ্ত হয়ে কীভাবে জিজ্ঞেস না করলে স্বীকার করবেন? অতএব ভালো করে দেখুন, স্মরণ করুন পারাজিকা কিম্বা পারাজিকার কাছাকাছি এমন গুরুতর অপরাধ প্রাপ্ত হয়েছেন কি না? অমনি অন্য ভিক্ষুটি এরূপ বলে, বন্ধু, আমি যে পারাজিকা কিম্বা পারাজিকার কাছাকাছি গুরুতর অপরাধ করেছি, তা আমার স্মরণ হচ্ছে। (তবে পরবর্তীকালে) সে বলে, আমি রসিকতাচ্ছলে, পিড়াপীড়িতে এরূপ বলেছি। বাস্তবে আমি পারাজিকা কিম্বা পারাজিকার কাছাকাছি কোনো গুরুতর অপরাধ প্রাপ্ত হয়েছি বলে আমার স্মরণ হচ্ছে না। এই প্রসঙ্গে ভগবান বললেন, হে ভিক্ষুগণ, সেই ভিক্ষুকে তৎপাপিয়সিক কর্ম করবে। ভিক্ষুগণ, এভাবে করতে হবে : উপস্থিত সংঘের মধ্য থেকে একজন দক্ষ ও সমর্থ ভিক্ষু বিষয়টি সংঘকে জ্ঞাপন করবেন।

প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই অমুক নামের ভিক্ষু সংঘসভায় গুরুতর অপরাধ সম্পর্কে প্রশ্নের বা জিজ্ঞাসার মুখোমুখি হয়ে প্রথমে অস্বীকার করে পরে স্বীকার করছেন আর প্রথমে স্বীকার করে পরে অস্বীকার করছেন; এক বিষয়ে প্রশ্ন করলে অন্য বিষয়ে উত্তর দিচ্ছেন এবং জেনে-শুনে মিথ্যাবাক্য ভাষণ করছেন। এখন সংঘ যদি উপযুক্ত সময় মনে করেন, তাহলে সংঘ অমুক নামের ভিক্ষুকে তৎপাপিয়সিক কর্মের বিধান করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই অমুক নামের ভিক্ষু সংঘ সভায় গুরুতর অপরাধ সম্পর্কে প্রশ্নের মুখোমুখি হয়ে প্রথমে অস্বীকার করে পরে স্বীকার করছেন আর প্রথমে স্বীকার করে পরে অস্বীকার করছেন; এক বিষয়ে প্রশ্ন করলে অন্য বিষয়ে উত্তর দিচ্ছেন এবং জেনে-শুনে মিথ্যাবাক্য ভাষণ করছেন। এখন সংঘ অমুক নামের ভিক্ষুকে তৎপাপিয়সিক কর্মের বিধান করছেন। যেই আয়ুষ্মান অমুক নামের ভিক্ষুকে তৎপাপিয়সিক কর্মের বিধান করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

আমি এ বিষয়ে দ্বিতীয়বার বলছি, ভন্তে সংঘ... করতে পারেন।

আমি এ বিষয়ে তৃতীয়বার বলছি, ভন্তে সংঘ... করতে পারেন।

সিদ্ধান্ত ঘোষণা : সংঘ কর্তৃক অমুক নামের ভিক্ষুকে তৎপাপিয়সিক কর্মের বিধান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

হে ভিক্ষুগণ, এটিকে বলা হয় অধিকরণ মীমাংসিত। কীসের দ্বারা মীমাংসিত? সম্মুখ-বিনয় ও তৎপাপিয়সিক দ্বারা। সম্মুখ-বিনয় কী রকম? সংঘের সম্মুখতা, ধর্মের সম্মুখতা, বিনয়ের সম্মুখতা... তৎপাপিয়সিক কী রকম? যা তৎপাপিয়সিক কর্মের তথা মামলার ক্রিয়া, কার্য, যাপন, গ্রহণকরণ, ধারণ ও সম্মতি। এটিকে বলা হয় তৎপাপিয়সিক। ভিক্ষুগণ, এরূপে মীমাংসিত অধিকরণ যদি কোনো কারক পুনঃ উত্থাপন করে, তাহলে তার বিচার বিকৃতি-সম্বন্ধীয় পাচিত্তিয় অপরাধ হয়। মতদাতা যদি পরে নিন্দা করে, তাহলে তার নিন্দাসম্বন্ধীয় পাচিত্তিয় অপরাধ হয়।

প্রতিজ্ঞাকরণ
২৩৯. আপত্তি-অধিকরণ কয়টি উপশম দ্বারা মীমাংসিত হয়? তিন প্রকার উপশম দ্বারা আপত্তি-অধিকরণ মীমাংসিত হয়। যথা : ১) সম্মুখ-বিনয়, ২) প্রতিজ্ঞাকরণ, ৩) তৃণাচ্ছাদন। এই তিন প্রকার উপশম দ্বারা মীমাংসিত হয়। আপত্তি-অধিকরণ কি তৃণাচ্ছাদন এই এক প্রকার উপশম ব্যতিরেকে সম্মুখ-বিনয় ও প্রতিজ্ঞাকরণ এই দুই প্রকার উপশম দ্বারা মীমাংসিত হতে পারে? হতে পারে বলতে হবে। কীভাবে? ভিক্ষুগণ, এস্থলে কোনো ভিক্ষু লঘু অপরাধ প্রাপ্ত হয়। এমতাবস্থায় সে অন্য কোনো এক ভিক্ষুর কাছে উপস্থিত হয়। উপস্থিত হয়ে উত্তরাসঙ্গ একাংশ করে উৎকুটিকভাবে বসে দু’হাত অঞ্জলিবদ্ধ করে এরূপ বলে, বন্ধু, আমি অমুক অপরাধপ্রাপ্ত হয়েছি। তা আপনার কাছে প্রকাশ (দেশনা) করছি। অন্য ভিক্ষুটিকে বলতে হবে : সেই অপরাধকে দেখতেছ কি? ‘হ্যাঁ, বন্ধু আমি দেখতেছি।’ ভবিষ্যতের জন্য সাবধান থাকবে।

ভিক্ষুগণ, এটিকে বলা হয় অধিকরণ মীমাংসিত। কীসের দ্বারা মীমাংসিত? সম্মুখ-বিনয় ও প্রতিজ্ঞাকরণ দ্বারা মীমাংসিত। সম্মুখ-বিনয় কী রকম? ধর্মের সম্মুখতা, বিনয়ের সম্মুখতা, ব্যক্তির সম্মুখতা... ব্যক্তির সম্মুখতা কাকে বলে? যেই জন বিবাদ করে আর যেই জনের সঙ্গে করে, তারা উভয়ই উপস্থিত থাকে। এটিকে ব্যক্তির সম্মুখতা বলা হয়।

প্রতিজ্ঞাকরণ কাকে বলে? যা প্রতিজ্ঞাকরণ কর্মের তথা মামলার ক্রিয়া, কার্য, যাপন, গ্রহণকরণ, ধারণ ও সম্মতি। এটিকে বলা হয় প্রতিজ্ঞাকরণ। ভিক্ষুগণ, এভাবে মীমাংসিত অধিকরণ যদি কোনো কারক (অধিকরণের সঙ্গে জড়িত ব্যক্তি) পুনঃ (সংঘসভায়) উত্থাপন করে, তাহলে তার বিচার বিকৃতি-সম্বন্ধীয় পাচিত্তিয় অপরাধ হয়।

এভাবে অধিকরণ মীমাংসিত হলে ভালো। মীমাংসিত না হলে সেই ভিক্ষু বহুসংখ্যক ভিক্ষুর কাছে উপস্থিত হয়ে উত্তরাসঙ্গ একাংশ করে বয়োজ্যেষ্ঠ ভিক্ষুগণের পদ বন্দনা করবে। এরপর উৎকুটিকভাবে বসে দু’হাত অঞ্জলিবদ্ধ করে এরূপ বলতে হবে : ভন্তে, আমি অমুক অপরাধ প্রাপ্ত হয়েছি। তা আপনাদের কাছে প্রকাশ করছি।

অমনি উপস্থিত ভিক্ষুদের মধ্য থেকে একজন দক্ষ ও সমর্থ ভিক্ষু এই বিষয়টি সংঘকে জ্ঞাপন করবেন।

আয়ুষ্মানগণ, আমার প্রস্তাব শ্রবণ করুন। এই অমুক নামের ভিক্ষু অপরাধ স্মরণ করতেছেন, প্রকাশ করতেছেন, প্রকট করতেছেন এবং স্বীকার করতেছেন। এখন আয়ুষ্মানগণ যদি উপযুক্ত সময় মনে করেন, তাহলে আমি অমুক নামের ভিক্ষুর অপরাধ মার্জনা করতে পারি। এই হেতুতে অপরাধীকে এরূপ বলতে হবে : আপনি অপরাধ দেখতেছেন (অনুভব করতেছেন) কি? ‘হ্যাঁ, আমি দেখতেছি।’ ভবিষ্যতের জন্য সাবধান থাকবে।

ভিক্ষুগণ, এটিকে বলা হয় অধিকরণ মীমাংসিত। কীসের দ্বারা মীমাংসিত? সম্মুখ-বিনয় ও প্রতিজ্ঞাকরণ দ্বারা মীমাংসিত। সম্মুখ-বিনয় কী রকম? ধর্মের সম্মুখতা, বিনয়ের সম্মুখতা, ব্যক্তির সম্মুখতা... ব্যক্তির সম্মুখতা কাকে বলে? যেই জন বিবাদ করে আর যেই জনের সঙ্গে বিবাদ করে, তারা উভয়ই থাকে। এটিকে ব্যক্তির সম্মুখতা বলা হয়।

প্রতিজ্ঞাকরণ কাকে বলে? যা প্রতিজ্ঞাকরণ কর্মের ক্রিয়া, কার্য, যাপন, গ্রহণকরণ, ধারণ ও সম্মতি। এটিকে বলা হয় প্রতিজ্ঞাকরণ। ভিক্ষুগণ, এভাবে মীমাংসিত অধিকরণ যদি কোনো কারক পুনঃ উত্থাপন করে, তাহলে তার বিচার বিকৃতি-সম্বন্ধীয় পাচিত্তিয় অপরাধ হয়।

ভিক্ষুগণ, এভাবে অধিকরণ মীমাংসিত হলে ভালো। মীমাংসিত না হলে সেই ভিক্ষু সংঘের কাছে উপস্থিত হবে। উত্তরাসঙ্গ একাংশ করে বয়োজ্যেষ্ঠ ভিক্ষুগণের পদ বন্দনা করে উৎকুটিকভাবে বসে দু’হাত অঞ্জলিবদ্ধ করে এরূপ বলবে : ভন্তে সংঘ, আমি অমুক অপরাধপ্রাপ্ত হয়েছি। তা আপনাদের কাছে প্রকাশ করছি।

অমনি উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু এই বিষয়টি সংঘকে জ্ঞাপন করবেন।

ভন্তে সংঘ, আমার প্রস্তাব শ্রবণ করুন। এই অমুক নামের ভিক্ষু অপরাধ স্মরণ করতেছেন, প্রকাশ করতেছেন, প্রকট করতেছেন এবং স্বীকার করতেছেন। এখন সংঘের যদি উপযুক্ত সময় মনে হয়, তাহলে আমি অমুক নামের ভিক্ষুর অপরাধ মার্জনা করতে পারি। এই হেতুতে অপরাধী ভিক্ষুকে এরূপ বলতে হবে : আপনি অপরাধ দেখতেছেন কি? “হ্যাঁ, আমি দেখতেছি।” ভবিষ্যতের জন্য সাবধান থাকবেন।

ভিক্ষুগণ, এটিকে বলা হয় অধিকরণ মীমাংসিত। কীসের দ্বারা মীমাংসিত? সম্মুখ-বিনয় ও প্রতিজ্ঞাকরণ দ্বারা মীমাংসিত। সম্মুখ-বিনয় কী রকম? সংঘের সম্মুখতা, ধর্মের সম্মুখতা, বিনয়ের সম্মুখতা, ব্যক্তির সম্মুখতা... ভিক্ষুগণ, এভাবে মীমাংসিত অধিকরণ যদি কোনো প্রতিগ্রাহক পুনঃ উত্থাপন করে, তাহলে তার বিচার বিকৃতি-সম্বন্ধীয় পাচিত্তিয় অপরাধ হয়। মতদাতা যদি পরে নিন্দা করে, তাহলে তার নিন্দা-সম্বন্ধীয় পাচিত্তিয় অপরাধ হয়।

তৃণাচ্ছাদন
২৪০. আপত্তি অধিকরণ কি প্রতিজ্ঞাকরণ এই এক প্রকার উপশম ব্যতিরেকে সম্মুখ-বিনয় ও তৃণাচ্ছাদন এই দুই প্রকার উপশম দ্বারা মীমাংসিত হতে পারে? হতে পারে বলতে হবে। কীভাবে? ভিক্ষুগণ, এস্থলে ভিক্ষুগণ ঝগড়াপরায়ণ, কলহপ্রিয় ও বিবাদকারী হয়ে অবস্থান করে অশ্রমণোচিত বহু কাজ এবং বাক্য ভাষণ করে। এক পর্যায়ে সেই ভিক্ষুদের মনে এরূপ চিন্তা হয়- ‘আমরা তো ঝগড়াপরায়ণ, কলহপ্রিয় ও বিবাদকারী হয়ে অবস্থান করে অশ্রমণোচিত বহু কাজ ও বাক্য ভাষণ করেছি। এখন আমরা যদি এই অপরাধগুলো পরস্পরের মধ্যে আলোচনা করে সমাধান করতে চেষ্টা করি, তাহলে বিবাদ আরও বেড়ে যাবে, কঠোরতর হবে, এমনকি সংঘভেদের পর্যায়েও যেতে পারে।’ তখন ভগবান বললেন, হে ভিক্ষুগণ, আমি অনুজ্ঞা করছি, এ রকম বিবাদ তৃণাচ্ছাদন অর্থাৎ তৃণ বা ঘাস দিয়ে ঢেকে দেওয়া দ্বারা মীমাংসা করবে। ভিক্ষুগণ, এভাবে মীমাংসা করতে হবে : (তথায় অবস্থানরত) সকল ভিক্ষুকে একস্থানে একত্রিত করবে। এরপর উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু এ বিষয়টি সংঘকে জ্ঞাপন করবেন।

প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। আমরা ঝগড়াপরায়ণ, কলহপ্রিয় ও বিবাদকারী হয়ে অবস্থান করে অশ্রমণোচিত বহু কাজ এবং বাক্য ভাষণ করে ফেলেছি। যদি আমরা এই অপরাধগুলো পরস্পরের মধ্যে আলোচনা করে সমাধান করতে চেষ্টা করি, তাহলে বিবাদ আরও বেড়ে যাবে, কঠোরতর হবে, এমনকি সংঘভেদের পর্যায়ে যেতে পারে। এখন সংঘ যদি উপযুক্ত সময় বলে মনে হয়, তাহলে সংঘ গুরুতর অপরাধ ও গৃহী-সংশ্লিষ্ট অপরাধ ব্যতিরেকে এই বিবাদ তৃণাচ্ছাদন দ্বারা মীমাংসা করতে পারেন। এটি প্রস্তাবনা।

এরপর একপক্ষীয় ভিক্ষুগণের মধ্যে যিনি দক্ষ ও সমর্থ তিনি স্বপক্ষীয় ভিক্ষুদের এরূপ জ্ঞাপন করবেন :

আয়ুষ্মানগণ, আমার প্রস্তাব শ্রবণ করুন। আমরা ঝগড়াপরায়ণ, কলহপ্রিয় ও বিবাদকারী হয়ে অবস্থান করে অশ্রমণোচিত বহু কাজ এবং বাক্য ভাষণ করে ফেলেছি। যদি আমরা এই অপরাধগুলো পরস্পরের মধ্যে আলোচনা করে সমাধান করতে চেষ্টা করি, তাহলে বিবাদ আরও বেড়ে যাবে, কঠোরতর হবে, এমনকি সংঘভেদের পর্যায়ে যেতে পারে। এখন আয়ুষ্মানগণ যদি উপযুক্ত সময় বলে মনে করেন, তাহলে আমি আয়ুষ্মানগণ ও নিজের জন্য সংঘসভায় গুরুতর অপরাধ ও গৃহী-সংশ্লিষ্ট অপরাধ বাদ দিয়ে তৃণাচ্ছাদনের নিমিত্তে নিজের এবং আয়ুষ্মানগণের অপরাধ স্বীকার করব।

২৪১ এবার অপরপক্ষীয় ভিক্ষুগণের মধ্যে যিনি দক্ষ ও সমর্থ তিনি স্বপক্ষীয় ভিক্ষুদের এরূপ জ্ঞাপন করবেন :

আয়ুষ্মানগণ, আমার প্রস্তাব শ্রবণ করুন। আমরা ঝগড়াপরায়ণ, কলহপ্রিয় ও বিবাদকারী হয়ে অবস্থান করে অশ্রমণোচিত বহু কাজ এবং বাক্য ভাষণ করে ফেলেছি। যদি আমরা এই অপরাধগুলো পরস্পরের মধ্যে আলোচনা করে সমাধান করতে চেষ্টা করি, তাহলে বিবাদ আরও বেড়ে যাবে, কঠোরতর হবে, এমনকি সংঘভেদের পর্যায়ে যেতে পারে। এখন আয়ুষ্মানগণ যদি উপযুক্ত সময় বলে মনে করেন, তাহলে আমি আয়ুষ্মানগণ ও নিজের জন্য সংঘসভায় গুরুতর অপরাধ ও গৃহী-সংশ্লিষ্ট অপরাধ বাদ দিয়ে তৃণাচ্ছাদনের নিমিত্তে নিজের এবং আয়ুষ্মানগণের অপরাধ স্বীকার করব।

২৪২ অতঃপর একপক্ষীয় ভিক্ষুগণের মধ্যে যিনি দক্ষ ও সমর্থ তিনি সংঘকে এরূপে জ্ঞাপন করবেন।

প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। আমরা ঝগড়াপরায়ণ, কলহপ্রিয় ও বিবাদকারী হয়ে অবস্থান করে অশ্রমণোচিত বহু কাজ এবং বাক্য ভাষণ করে ফেলেছি। যদি আমরা এই অপরাধগুলো পরস্পরের মধ্যে আলোচনা করে সমাধান করতে চেষ্টা করি, তাহলে বিবাদ আরও বেড়ে যাবে, কঠোরতর হবে এমনকি সংঘভেদের পর্যায়ে যেতে পারে। এখন সংঘ যদি উপযুক্ত সময় মনে করেন, তাহলে আমি আয়ুষ্মানগণ ও নিজের জন্য সংঘসভায় গুরুতর অপরাধ ও গৃহী-সংশ্লিষ্ট অপরাধ বাদ দিয়ে তৃণাচ্ছাদনের নিমিত্তে নিজের ও আয়ুষ্মানগণের অপরাধ স্বীকার করব। এটিই প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। আমরা ঝগড়াপরায়ণ, কলহপ্রিয় ও বিবাদকারী হয়ে অবস্থান করে অশ্রমণোচিত বহু কাজ এবং বাক্য ভাষণ করে ফেলেছি। যদি আমরা এই অপরাধগুলো পরস্পরের মধ্যে আলোচনা করে সমাধান করতে চেষ্টা করি, তাহলে বিবাদ আরও বেড়ে যাবে, কঠোরতর হবে, এমনকি সংঘভেদের পর্যায়ে যেতে পারে। কাজেই আমি আয়ুষ্মানগণ ও নিজের সংঘসভায় গুরুতর অপরাধ ও গৃহী-সংশ্লিষ্ট অপরাধ বাদ দিয়ে তৃণাচ্ছাদনের নিমিত্তে নিজের ও আয়ুষ্মানগণের অপরাধ স্বীকার করব। যেই আয়ুষ্মান গুরুতর অপরাধ ও গৃহী-সংশ্লিষ্ট অপরাধ বাদ দিয়ে আমাদের এই অপরাধ তৃণাচ্ছাদনের নিমিত্তে সংঘসভায় স্বীকার করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

সিদ্ধান্ত ঘোষণা : গুরুতর অপরাধ ও গৃহী-সংশ্লিষ্ট অপরাধ বাদ দিয়ে আমাদের এই অপরাধ তৃণাচ্ছাদনের নিমিত্তে সংঘ সভায় স্বীকার করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

এবার অপরপক্ষীয় ভিক্ষুগণের মধ্যে যিনি দক্ষ ও সমর্থ তিনি সংঘকে এরূপে স্থাপন করবেন।

প্রস্তাবনা স্থাপন : ভন্তে সংঘ... আমি এ ধারণা করছি।

ভিক্ষুগণ, এটিকে বলা হয় অধিকরণ মীমাংসিত। কীসের দ্বারা মীমাংসিত? সম্মুখ-বিনয় ও তৃণাচ্ছাদন দ্বারা মীমাংসিত। সম্মুখ-বিনয় কী রকম? সংঘের সম্মুখতা, ধর্মের সম্মুখতা, বিনয়ের সম্মুখতা, ব্যক্তির সম্মুখতা।

সংঘের সম্মুখতা কাকে বলে? যেসব ভিক্ষুগণ কর্মপ্রাপ্ত তারা উপস্থিত হয়, ছন্দ (মত) গ্রহণযোগ্য ভিক্ষুদের ছন্দ নিয়ে আসা হয়, উপস্থিত কোনো ভিক্ষু বিরোধিতা না করে। এটি সংঘের সম্মুখতা।

ধর্ম ও বিনয়ের সম্মুখতা কাকে বলে? যেই ধর্ম, বিনয় এবং শাস্তার উপদেশ দ্বারা (সেই) অধিকরণ মীমাংসা করা হয়, এটিকে ধর্ম ও বিনয়ের সম্মুখতা বলা হয়।

ব্যক্তির সম্মুখতা কাকে বলে? যেই জন বিবাদ করে আর যেই জনের সঙ্গে বিবাদ করে, তারা উভয়ই উপস্থিত থাকে, এটিকে ব্যক্তির সম্মুখতা বলা হয়।

তৃণাচ্ছাদন কাকে বলে? যা তৃণাচ্ছাদন কর্মের ক্রিয়া, কার্য, যাপন, গ্রহণকরণ, ধারণ ও সম্মতি। এটিকে বলা হয় তৃণাচ্ছাদন। ভিক্ষুগণ, এভাবে মীমাংসিত অধিকরণ যদি কোনো প্রতিগ্রাহক পুনঃ উত্থাপন করে, তাহলে তার বিচার বিকৃতি-সম্বন্ধীয় পাচিত্তিয় অপরাধ হয়। মতদাতা পরে নিন্দা করলে, তার নিন্দা-সম্বন্ধীয় পাচিত্তিয় অপরাধ হয়।

কৃত্য অধিকরণ কয়টি উপশম দ্বারা মীমাংসিত হয়? কৃত্য অধিকরণ এক প্রকার উপশম দ্বারা মীমাংসিত হয়।

শমথ তথা উপশম অধ্যায় সমাপ্ত।


 

৫. ক্ষুদ্র বিষয় অধ্যায়
ক্ষুদ্র বিষয়গুলো
২৪৩. সেই সময় ভগবান বুদ্ধ রাজগৃহের বেণুবনস্থ কলন্দক-নিবাপে অবস্থান করছেন। তখন ষড়বর্গীয় ভিক্ষুগণ স্নান করার সময় বৃক্ষে দেহ, ঊরু, বাহু, বুক ও পিঠ (পৃষ্ঠদেশ) ঘর্ষণ করত। সেসব দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, কেনই বা শাক্যপুত্রীয় শ্রমণগণ স্নান করার সময় বৃক্ষে দেহ, ঊরু, বাহু, বুক ও পিঠ ঘর্ষণ করতেছে? যেন তারা মুষ্ঠিযোদ্ধা, দেহ অনুরক্ত সাধারণ মানুষ। (অন্যান্য) ভিক্ষুগণ সেই জনসাধারণের অসন্তোষ, নিন্দা ও প্রকাশ্যে দুর্নামের কথা শুনতে পেলেন। তখন তাঁরা ভগবানকে এই বিষয়টি জানালেন। ভগবান এ বিষয়ে, এ কারণে ভিক্ষুসংঘকে একত্রিত করে জিজ্ঞেস করলেন, ভিক্ষুগণ, সত্যিই কি ষড়বর্গীয় ভিক্ষুগণ স্নান করার সময় বৃক্ষে দেহ, ঊরু, বাহু, বুক ও পিঠ ঘর্ষণ করতেছে? ভিক্ষুগণ বললেন, হ্যাঁ ভগবান, তা সত্য। ভগবান এটা খুবই নিন্দনীয় অভিহিত করে বললেন, হে ভিক্ষুগণ, সেই তুচ্ছ, মোঘপুরুষদের পক্ষে সেটা অনুচিত, অনুপযুক্ত, বেমানান বা অনুপযোগী, অশ্রমণোচিত, অবিহিত ও অকরণীয়। সেই মোঘপুরুষেরা কেনই স্নান করার সময় বৃক্ষে দেহ, ঊরু, বাহু, বুক ও পিঠ ঘর্ষণ করতেছে? তাদের এ কাজে শ্রদ্ধাহীন ব্যক্তির শ্রদ্ধা... তদনুযায়ী ধর্মদেশনা প্রদান করলেন। এরপর ভিক্ষুদের উদ্দেশ্যে বললেন, হে ভিক্ষুগণ, স্নান করার সময় ভিক্ষুরা বৃক্ষে দেহ ঘর্ষণ করতে পারবে না। যে ঘর্ষণ করবে, তার দুক্কট অপরাধ হবে।

সেই সময় ষড়বর্গীয় ভিক্ষুগণ স্নান করার সময় স্তম্ভ বা খুঁটিতে দেহ, ঊরু, বাহু, বুক ও পিঠ ঘর্ষণ করত। সেসব দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, কেনই বা শাক্যপুত্রীয় শ্রমণগণ স্নান করার সময় খুঁটিতে দেহ, ঊরু, বাহু, বুক ও পিঠ ঘর্ষণ করতেছে? যেন তারা মুষ্ঠিযোদ্ধা, দেহ অনুরক্ত সাধারণ মানুষ। (অন্যান্য) ভিক্ষুগণ সেই জনসাধারণের অসন্তোষ, নিন্দা ও প্রকাশ্যে দুর্নামের কথা শুনতে পেলেন। তখন তাঁরা ভগবানকে এই বিষয়টি জানালেন... “হ্যাঁ ভগবান, তা সত্য।” ভগবান এটা খুবই নিন্দনীয় অভিহিত করে... তদনুযায়ী ধর্মদেশনা প্রদান করলেন। এরপর ভিক্ষুদের উদ্দেশ্যে বললেন, হে ভিক্ষুগণ, স্নান করার সময় ভিক্ষুরা খুঁটিতে দেহ ঘর্ষণ করতে পারবে না। যে ঘর্ষণ করবে, তার দুক্কট অপরাধ হবে।

সেই সময় ষড়বর্গীয় ভিক্ষুগণ স্নান করার সময় প্রাচীরে দেহ, ঊরু, বাহু, বুক ও পিঠ ঘর্ষণ করত। সেসব দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, কেনই বা শাক্যপুত্রীয় শ্রমণগণ স্নান করার সময় প্রাচীরে দেহ, ঊরু, বাহু, বুক ও পিঠ ঘর্ষণ করতেছে? যেন তারা মুষ্ঠিযোদ্ধা, দেহ অনুরক্ত সাধারণ মানুষ... এরপর ভিক্ষুদের উদ্দেশ্যে বললেন, হে ভিক্ষুগণ, স্নান করার সময় ভিক্ষুরা খুঁটিতে দেহ ঘর্ষণ করতে পারবে না। যে ঘর্ষণ করবে, তার দুক্কট অপরাধ হবে।

সেই সময় ষড়বর্গীয় ভিক্ষুগণ অস্থানে (গিয়ে) স্নান করত। সেসব দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন... যেন কামভোগী গৃহী। (অন্যান্য) ভিক্ষুগণ সেই জনসাধারণের অসন্তোষ, নিন্দা ও প্রকাশ্যে দুর্নামের কথা শুনতে পেলেন। তখন তাঁরা ভগবানকে এই বিষয়টি জানালেন... “হ্যাঁ ভগবান, তা সত্য।” ভগবান এটা খুবই নিন্দনীয় অভিহিত করে... তদনুযায়ী ধর্মদেশনা প্রদান করলেন। এরপর ভিক্ষুদের উদ্দেশ্যে বললেন, হে ভিক্ষুগণ, অস্থানে (গিয়ে) স্নান করতে পারবে না। যে করবে, তার দুক্কট অপরাধ হবে।

সেই সময় ষড়বর্গীয় ভিক্ষুগণ স্নান করার সময় পাখির থাবার আকারে কাষ্ঠখণ্ড দিয়ে দেহ মার্জন করত। সেসব দেখে জনসাধারণ অসন্তোষ নিন্দা ও প্রকাশ্যে দুর্নাম করতে লাগলেন... যেন কামভোগী গৃহী। অন্যান্য ভিক্ষুগণ সেই জনসাধারণের অসন্তোষ, নিন্দা ও প্রকাশ্যে দুর্নামের কথা শুনতে পেলেন। তখন ভগবানকে এই বিষয়টি জানালেন... হে ভিক্ষুগণ, স্নান করার সময় পাখির থাবার আকারে কাষ্ঠখণ্ড দিয়ে দেহ মার্জন করতে পারবে না। যে করবে, তার দুক্কট অপরাধ হবে।

সেই সময় ষড়বর্গীয় ভিক্ষুগণ শরীরে লেপন করার এক প্রকার চূর্ণ লেপন করে স্নান করত। সেসব দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন... যেন কামভোগী গৃহী। অন্যান্য ভিক্ষুগণ ভগবানকে এই বিষয়টি জানালেন... হে ভিক্ষুগণ, শরীরে চূর্ণ লেপন করে স্নান করতে পারবে না। যে করবে তার দুক্কট অপরাধ হবে।

সেই সময় ষড়বর্গীয় ভিক্ষুগণ একজন আরেকজনের দেহ ঘর্ষণ করে করে স্নান করত। সেসব দেখে জনসাধারণ অসন্তোষ, নিন্দা ও প্রকশ্যে দুর্নাম করতে লাগলেন... যেন কামভোগী গৃহী। (অন্যান্য) ভিক্ষুগণ ভগবানকে এই বিষয়টি জানালেন... হে ভিক্ষুগণ, একে অপরের দেহ ঘর্ষণ করে করে স্নান করতে পারবে না। যে করবে, তার দুক্কট অপরাধ হবে।

সেই সময় ষড়বর্গীয় ভিক্ষুগণ মাছের দাঁতের মতো করে খোদাই করা কাঠি দিয়ে স্নান করত। সেসব দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন... যে কামভোগী গৃহী। (অন্যান্য) ভিক্ষুগণ ভগবানকে এই বিষয়টি জানালেন... হে ভিক্ষুগণ, মাছের দাঁতের মতো করে খোদাই করা কাঠি দিয়ে স্নান করতে পারবে না। যে করবে, তার দুক্কট অপরাধ হবে।

২৪৪. সেই সময় জনৈক ভিক্ষু চুলকানি রোগে আক্রান্ত হন। মাছের দাঁতের মতো করে খোদাই করা কাঠি দিয়ে না আঁচড়ালে তাঁর স্বস্তিবোধ হচ্ছিল না। ভগবানকে এই বিষয় জানালেন। ভগবান বললেন, হে ভিক্ষুগণ, আমি অনুজ্ঞা করছি, প্রাকৃতিকভাবে পাওয়া (অকতমল্লক’ন্তি) মাছের দাঁতের মতো খোদাই করা কাঠি ব্যবহার করবে।

সেই সময় জনৈক ভিক্ষু বার্ধক্যের কারণে এতো দুর্বল হয়ে পড়লেন যে, স্নানের সময় স্বীয় দেহ মার্জন করতে অসমর্থ হলেন। ভগবানকে এই বিষয় জানালেন। ভগবান বললেন, হে ভিক্ষুগণ, আমি অনুজ্ঞা করছি, স্নানবস্ত্র দ্বারা দেহ মার্জন করবে।

সেই সময় ভিক্ষুগণ পিঠ ঘর্ষণ করতে লজ্জাবোধ করতে থাকলেন। ভগবানকে এই বিষয় জানালেন। ভগবান বললেন, হে ভিক্ষুগণ, আমি অনুজ্ঞা করছি যে, হাত দ্বারা পিঠ মর্দন বা মার্জন করবে।

১৪৫. সেই সময় ষড়বর্গীয় ভিক্ষুগণ কানে অলংকার (দুল) ধারণ করতে থাকল... আলংকারিক কোমরবন্ধনী পরিধান করত... গলায় আলংকারিক সুতা পরিধান করত... কোমরে আলংকারিক সুতা পরিধান করত... গলার হার বা নেকলেস পরিধান করত... বাহুতে অলংকার ধারণ করত... হাতে বালা বা চুড়ি পরত... আঙুলে আংটি পরত। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগল, শাক্যপুত্রীয় শ্রমণগণ যেন কামভোগী গৃহী। ভিক্ষুগণ জনসাধারণের সেই অসন্তোষ, নিন্দা ও প্রকাশ্যে দুর্নামের কথা শুনতে পেলেন। তখন তারা ভগবানকে এই বিষয়টি জানালেন। ভগবান বললেন, হে ভিক্ষুগণ, সত্যিই কি ষড়বর্গীয় ভিক্ষুগণ কানে দুল ধারণ... আলংকারিক কোমরবন্ধনী পরিধান... গলায় আলংকারিক সুতা পরিধান... কোমরে আলংকারিক সুতা পরিধান... গলায় নেকলেস পরিধান... বাহুতে অলংকার পরিধান... হাতে চুড়ি... আঙুলে আংটি পরতেছে? ভিক্ষুগণ বললেন, হ্যাঁ ভগবান, তা সত্য। ভগবান এটা খুবই নিন্দনীয় অভিহিত করে... তদনুযায়ী ধর্মদেশনা প্রদান করলেন। এরপর ভিক্ষুদের উদ্দেশ্যে বললেন, হে ভিক্ষুগণ, কানে দুল ধারণ... আলংকারিক কোমরবন্ধনী পরিধান... গলায় আলংকারিক সুতা পরিধান... কোমরে আলংকারিক সুতা পরিধান... গলায় নেকলেস পরিধান... বাহুতে অলংকার পরিধান... হাতে চুড়ি... আঙুলে আংটি পরতে পারবে না। যে পরবে, তার দুক্কট অপরাধ হবে।

২৪৬. সেই সময় ষড়বর্গীয় ভিক্ষুগণ মাথার চুল লম্বা করে রাখত। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেন কামভোগী গৃহী। তারা ভগবানকে এ বিষয়টি জানালেন। ভগবান বললেন, হে ভিক্ষুগণ, মাথার চুল লম্বা করে রাখতে পারবে না। যে রাখবে, তার দুক্কট অপরাধ হবে। ভিক্ষুগণ, আমি অনুজ্ঞা করছি, মাথার চুল দুই মাস বা দুই আঙুল পর্যন্ত লম্বা রাখতে পারবে।

সেই সময় ষড়বর্গীয় ভিক্ষুগণ মাথার চুল চিরুনি দিয়ে আঁচড়াত... দন্তময় চিরুনি দিয়ে আঁচড়াত... আঙুল দিয়ে চিরুনির মতো করে আঁচড়াত... তেল মিশ্রিত মধুমোম দিয়ে ঠিকঠাক বা সজ্জিত করত... তেল মিশ্রিত পানি দিয়ে সজ্জিত করত। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেন কামভোগী গৃহী। তারা ভগবানকে এ বিষয়টি জানালেন। ভগবান বললেন, হে ভিক্ষুগণ, মাথার চুল চিরুনি দিয়ে আঁচড়াতে, দন্তময় চিরুনি দিয়ে আঁচড়াতে, আঙুল দিয়ে চিরুনির মতো করে আঁচড়াতে পারবে না; তেল মিশ্রিত মধুমোম দিয়ে সজ্জিত, তেল মিশ্রিত পানি দিয়ে সজ্জিত করতে পারবে না। যে আঁচড়াবে, সজ্জিত করবে, তার দুক্কট অপরাধ হবে।

২৪৭. সেই সময় ষড়বর্গীয় ভিক্ষুগণ আয়নাতে ও পানির পাত্রে নিজের মুখের প্রতিবিম্বের দিকে তাকিয়ে থাকত। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেন কামভোগী গৃহী। তারা ভগবানকে এই বিষয়টি জানালেন। ভগবান বললেন, হে ভিক্ষুগণ, আয়নাতে বা পানির পাত্রে নিজের মুখের প্রতিবিম্বের দিকে তাকিয়ে থাকতে পারবে না। যে তাকিয়ে থাকবে তার দুক্কট অপরাধ হবে।

সেই সময় জনৈক ভিক্ষুর মুখে ব্রণ উঠল। তিনি অন্য ভিক্ষুদের জিজ্ঞেস করতেন, বন্ধুগণ, আমার মুখের ব্রণ এখন কীরূপ হয়েছে? ভিক্ষুগণ উত্তরে বলতেন, বন্ধু, আপনার মুখের ব্রণ এ রকম হয়েছে। তিনি তাঁদের কথা বিশ্বাস করতেন না। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, রোগের হেতুতে আয়নায় বা পানির পাত্রে নিজের মুখের প্রতিবিম্ব দেখতে পারবে।

সেই সময় ষড়বর্গীয় ভিক্ষুগণ মুখে প্রলেপ দিত, পেস্ট দিয়ে মুখ ঘষত, মুখে চূর্ণ বা পাউডার মাখত, মনোশিল নামক খনিজ দ্রব্য (লাল আর্সেনিক?) দিয়ে মুখে চিহ্ন দিত, দেহ বাহারি রঙে রঞ্জিত করত, মুখ রঞ্জিত করত, দেহ ও মুখ বাহারি রং দিয়ে রঞ্জিত করত। সেসব দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেন কামভোগী গৃহী। তারা ভগবানকে এই বিষয়টি জানালেন। ভগবান বললেন, হে ভিক্ষুগণ, মুখে প্রলেপ, পেস্ট দিয়ে মুখ ঘষতে, মুখে পাউডার, মনোশিল দিয়ে মুখে চিহ্ন, দেহ রঞ্জিত, মুখ রঞ্জিত এবং দেহ ও মুখ রঞ্জিত করতে পারবে না। যে করবে তার দুক্কট অপরাধ হবে।

সেই সময় জনৈক ভিক্ষুর চক্ষুরোগ হলো। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, রোগগ্রস্ত হলে মুখে প্রলেপ দিতে পারবে।

২৪৮. সেই সময় রাজগৃহে পর্বতের পার্শ্বদেশে মেলা চলছিল। ষড়বর্গীয় ভিক্ষুগণ মেলা দেখতে সেখানে উপস্থিত হলো। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, কেন শাক্যপুত্রীয় শ্রমণগণ নাচ, গান, বাজনা দেখতে এসেছে, যেন কামভোগী গৃহী। ভগবানকে এই বিষয়টি জানালেন। ভগবান বললেন, হে ভিক্ষুগণ নাছ, গান, বাজনা দেখতে যেতে পারবে না। যে দেখতে যাবে, তার দুক্কট অপরাধ হবে।

২৪৯. সেই সময় ষড়বর্গীয় ভিক্ষুগণ দীর্ঘস্বরে টেনে টেনে ও গানের সুরে সূত্র আবৃত্তি করত। সেটা শুনে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, কেন শাক্যপুত্রীয় শ্রমণগণ দীর্ঘস্বরে টেনে টেনে ও গানের সুরে সূত্র আবৃত্তি করতেছে? যেভাবে আমরা গান গেয়ে থাকি। অন্যান্য ভিক্ষুগণ জনসাধারণের সেই অসন্তোষ, নিন্দা ও প্রকাশ্যে দুর্নাম করার শুনতে পেলেন। যেই ভিক্ষুগণ অল্পেচ্ছু... অসন্তোষ, নিন্দা ও প্রকাশ্যে আপত্তি করতে লাগলেন, কেন ষড়বর্গীয় ভিক্ষুগণ দীর্ঘস্বরে টেনে টেনে ও গানের সুরে সূত্র আবৃত্তি করতেছে? তারা এই বিষয়টি ভগবানকে জানালেন। ভগবান বললেন, হে ভিক্ষুগণ, সত্যিই কি ষড়বর্গীয় ভিক্ষুগণ দীর্ঘস্বরে টেনে টেনে ও গানের সুরে সূত্র আবৃত্তি করতেছে? ভিক্ষুগণ-হ্যাঁ ভগবান, তা সত্য। ভগবান এটা খুবই... তদনুযায়ী ধর্মদেশনা প্রদান করলেন। এরপর ভিক্ষুদের উদ্দেশ্যে বললেন, হে ভিক্ষুগণ, দীর্ঘস্বরে টেনে টেনে ও গানের সুরে সূত্র আবৃত্তির পাঁচটি দোষ রয়েছে। যথা : ১) নিজে সেই স্বরে আসক্ত হয়, ২) অপরেও সেই স্বরে আসক্ত হয়ে পড়ে, ৩) গৃহীরা নিন্দা করে, ৪) স্বর কার্যে রত থাকতে সমাধি ভ্রষ্ট হয়, ৫) পরবর্তী প্রজন্মও সেটা অনুসরণ করে। ভিক্ষুগণ, দীর্ঘস্বরে টেনে টেনে ও গানের সুরে সূত্র আবৃত্তির এই পাঁচটি দোষ। হে ভিক্ষুগণ, দীর্ঘস্বরে টেনে টেনে ও গানের সুরে সূত্র আবৃত্তি করতে পারবে না। যে করবে, তার দুক্কট অপরাধ হবে।

সেই সময় ভিক্ষুগণ সুর করে বা সু-স্বরে সূত্র আবৃত্তি করতে লজ্জাবোধ করতে থাকলেন। ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, সু-স্বরে সূত্র আবৃত্তি করতে পারবে।

সেই সময় ষড়বর্গীয় ভিক্ষুগণ চীবরের বাইরে ঢিলা বড় পশমি জামা পরিধান করত। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেন কামভোগী গৃহী। তারা ভগবানকে এই বিষয়টি জানালেন। ভগবান বললেন, হে ভিক্ষুগণ, চীবরের বাইরে ঢিলা বড় পশমি জামা পরিধান করতে পারবে না। যে পরিধান করবে তার দুক্কট অপরাধ হবে।

২৫০. সেই সময় মগধরাজ শ্রেণিক বিম্বিসারের বাগানে (প্রচুর) আম ধরল। মগধরাজ অনুমতি দিলেন যে, আর্যগণ ইচ্ছামতো আম পরিভোগ করুক। (এই সুযোগে) ষড়বর্গীয় ভিক্ষুগণ কাঁচা আমসমেত পেড়ে খেয়ে ফেলল। এক পর্যায়ে মগধরাজ শ্রেণিক বিম্বিসারের আম প্রয়োজন হলো। তিনি কর্মচারীকে আদেশ দিলেন, ওহে, বাগানে গিয়ে আম নিয়ে আসো। “দেব, তাই হোক” বলে কর্মচারী মগধরাজ বিম্বিসারকে প্রত্যুত্তর দিয়ে বাগানে গিয়ে উপস্থিত হলো। অমনি উদ্যানপালককে বলল, ওহে, মহারাজের আম প্রয়োজন হয়েছে, আম দাও। উদ্যানপালক বলল, আর্য, আম তো নেই। ভিক্ষুগণ কাঁচা আমসমেত পেড়ে খেয়ে ফেলেছেন। অতঃপর সেই কর্মচারী মগধরাজ শ্রেণিক বিম্বিসারকে এই বিষয় জানালেন। মগধরাজ বিম্বিসার বললেন, আর্যগণ, সব আম খেয়েছেন ভালো হয়েছে। তবে ভগবান খাবার মাত্রা সম্বন্ধেও উপদেশ দিয়েছেন। জনসাধারণ এই প্রসঙ্গে অসন্তোষ, নিন্দা ও প্রকাশ্যে দুর্নাম করতে লাগলেন, কেনই বা শাক্যপুত্রীয় শ্রমণগণ খাবার মাত্রা জেনেও রাজার সব আমগুলো খেয়ে ফেলেছেন? ভিক্ষুগণ জনসাধারণের সেই অসন্তোষ, নিন্দা ও প্রকাশ্যে দুর্নামের কথা শুনতে পেলেন। তাঁরা ভগবানকে এই বিষয়টি জানালেন। ভগবান বললেন, হে ভিক্ষুগণ, কাঁচা আম পেড়ে খেতে পারবে না। যে খাবে, তার দুক্কট অপরাধ হবে।

সেই সময় জনৈক পৌরবাসী তথা গ্রামবাসী সংঘকে ভোজন দান করছিলেন। তারা সূপে ছোট্ট ছোট্ট আমের টুকরো দিয়েছিলেন। সংকোচবশত ভিক্ষুগণ সেই সূপ গ্রহণ করতে চাইলেন না। ভগবান বললেন, ভিক্ষুগণ, গ্রহণ কর। হে ভিক্ষুগণ, আমি অনুজ্ঞা করছি, আমের টুকরো গ্রহণ করবে।

সেই সময় জনৈক গ্রামবাসী সংঘকে ভোজন দান করছিলেন। তারা আম টুকরো করতে সময় পেলেন না। ফলে ভোজনের আগে পুরো (অর্থাৎ অকর্তিত) আম এনে পরিবেশন করতে লাগলেন। কিন্তু ভিক্ষুগণ সংকোচবশত গ্রহণ করতে চাইলেন না। ভগবান বললেন, ভিক্ষুগণ, গ্রহণ কর, পরিভোগ কর। হে ভিক্ষুগণ, আমি অনুজ্ঞা করছি, পাঁচ প্রকারে শ্রমণের পরিভোগের উপযুক্ত ফল পরিভোগ হবে। যথা : ১) আগুন দ্বারা চিহ্নিত তথা ক্ষত, ২) অস্ত্র (ছুরি, দা সম্বন্ধীয়) দ্বারা ক্ষত, ৩) নখ দ্বারা ক্ষত, ৪) বীজহীন, ৫) যার বীজ বের করা হয়েছে। ভিক্ষুগণ, আমি অনুজ্ঞা করছি এই পাঁচ প্রকারে শ্রমণের পরিভোগের উপযুক্ত ফল পরিভোগ করবে।

২৫১. সেই সময় জনৈক ভিক্ষু সাপের কামড় খেয়ে মৃত্যুবরণ করলেন। ভগবানকে এই বিষয় জানালেন। ভগবান বললেন, সেই ভিক্ষু এই চার প্রকার সর্পরাজকুলের প্রতি মৈত্রীভাবাপন্ন ছিল না। নয় কি? ভিক্ষুগণ, যদি সেই ভিক্ষু এই চার প্রকার সর্পরাজকুলের প্রতি মৈত্রীভাবাপন্ন থাকত, তবে সাপের কামড়ে তার মৃত্যু হতো না। সেই চার প্রকার সর্পরাজকুল কী কী? বিরুপাক্ষ সর্পরাজকুল, ঐরাপথ সর্পরাজকুল, ছব্ব্যাপুত্র সর্পরাজকুল, কৃষ্ণগৌতমক সর্পরাজকুল। ভিক্ষুগণ, নিশ্চয় সেই ভিক্ষু এই চার প্রকার সর্পরাজকুলের প্রতি মৈত্রীভাবাপন্ন ছিল না। যদি সেই ভিক্ষু এই চার প্রকার সর্পরাজকুলের প্রতি মৈত্রীভাবাপন্ন থাকত, তবে সাপের কামড়ে তার মৃত্যু হতো না। ভিক্ষুগণ, আমি অনুজ্ঞা করছি, এই চার প্রকার সর্পরাজকুলের প্রতি মৈত্রীভাবাপন্ন থাকবে। আত্মগুপ্তি, আত্মরক্ষা ও আত্মপরিত্রাণের জন্য এটা করবে। ভিক্ষুগণ, এভাবে করতে হবে :

১) বিরুপাক্ষের সঙ্গে আমার মৈত্রীভাব হোক, ঐরাপথের সঙ্গে, ছব্ব্যাপুত্রের সঙ্গে ও কৃষ্ণগৌতমকের সঙ্গে আমার মৈত্রীভাব হোক।

২) পদহীনের সঙ্গে আমার মৈত্রী, দ্বিপদের সঙ্গে আমার মৈত্রী, চতুষ্পদের সঙ্গে আমার মৈত্রী এবং বহুপদের সঙ্গে আমার মৈত্রীভাব হোক।

৩) পদহীন প্রাণীগণ আমাকে হিংসা না করুক, দ্বিপদ প্রাণীগণও আমাকে হিংসা না করুক, চতুষ্পদ প্রাণীগণও আমাকে হিংসা না করুক, দ্বিপদবিশিষ্ট প্রাণীগণও আমাকে হিংসা না করুক।

৪) সকল সত্ত্ব, সকল জীব, সকল দৃশ্যমান ভূত মঙ্গল দর্শন করুক, কারোর কাছে পাপ আগমন না করুক।

৫) বুদ্ধ অপ্রমেয়, ধর্ম অপ্রমেয়, সংঘ অপ্রমেয়। কিন্তু সর্প, বৃশ্চিক শতপদী, মাকড়সা, সরভূ (ঘরগোলিকা) ও মূষিক সমস্তই প্রমেয়। আমার দ্বারা রক্ষা করা হয়েছে, আমার পরিত্রাণ পাঠ করা হয়েছে। সমস্ত হিংসুক প্রাণী ফিরে যাক। আমাকে হিংসা না করুক। আমি সপ্ত সম্যকসম্বুদ্ধকে নমস্কার করতেছি।

সেই সময় জনৈক ভিক্ষু (ব্রহ্মচর্য পালনে) নিরুৎসাহজনিত মানসিক পীড়নে স্বীয় লিঙ্গচ্ছেদন করল। ভগবানকে এই বিষয়টি জানালেন। ভগবান বললেন, হে ভিক্ষুগণ, সেই মোঘপুরুষ একটি ছেদন করতে গিয়ে অন্যটি ছেদন করে ফেলল। ভিক্ষুগণ, স্বীয় লিঙ্গচ্ছেদন করতে পারবে না। যে ছেদন করবে, তার থুল্লচ্চয় অপরাধ হবে।

২৫২. সেই সময় রাজগৃহের জনৈক শ্রেষ্ঠী মহামূল্যবান চন্দন গাছের বেশ বড়ো একটা চন্দনখণ্ড লাভ করলেন। তখন শ্রেষ্ঠীর মনে এরূপ চিন্তা উদয় হয়, এই চন্দনখণ্ড দিয়ে একটা পাত্র বানাবো। পাত্র বানাতে যে (চন্দনের) চূর্ণ হবে, সেগুলো আমার ব্যবহারে আসবে আর পাত্রটি দান দিবো। অতঃপর শ্রেষ্ঠী সেই চন্দনকাঠের পাত্রটি শিকায় তুলে দুটি বাঁশের মাথায় বেঁধে ঝুলিয়ে রাখলেন। ঘোষণা দিয়ে বললেন, “যেই শ্রমণ, ব্রাহ্মণ অর্হৎ কিম্বা ঋদ্ধিবান তাঁকে এই পাত্র দান দেওয়া হলো, তিনি পাত্র নামিয়ে নিবেন।” তখন পূরণকাশ্যপ রাজগৃহ শ্রেষ্ঠীর কাছে উপস্থিত হয়ে বললেন, গৃহপতি, আমি অর্হৎ এবং ঋদ্ধিবান। কাজেই পাত্রটি আমাকে দান করুন। শ্রেষ্ঠী বললেন, প্রভু, যদি আপনি অর্হৎ ও ঋদ্ধিবান হন তো আমার দান দেওয়া পাত্রটি নামিয়ে নেন। অনন্তর একে একে মক্খলিগোশাল, অজিত কেশকম্বল, প্রকুধ কাত্যায়ন, সঞ্জয় বেলষ্টিপুত্র, নির্গ্রণ্ঠ-নাথপুত্র রাজগৃহ শ্রেষ্ঠীর কাছে গিয়ে বললেন, গৃহপতি, আমি অর্হৎ এবং ঋদ্ধিবান। কাজেই পাত্রটি আমাকে দান করুন। উত্তরে শ্রেষ্ঠী বললেন, প্রভু, যদি আপনি অর্হৎ ও ঋদ্ধিবান হন তো আমার দান দেওয়া পাত্রটি নামিয়ে নেন।

ঠিক সেই সময় আয়ুষ্মান মৌদ্গল্লায়ন ও আয়ুষ্মান পিণ্ডোল ভারদ্বাজ সকালে বহির্গমনীয় বস্ত্র পরিধান করে পাত্র-চীবর গ্রহণ করে ভিক্ষান্ন সংগ্রহের জন্য রাজগৃহে প্রবেশ করলেন। (সেই চন্দনকাঠের পাত্রটির কাছে পৌঁছলে) আয়ুষ্মান পিণ্ডোল ভারদ্বাজ আয়ুষ্মান মৌদ্গল্লায়নকে বললেন, আয়ুষ্মান মৌদ্গল্লায়ন আপনি অর্হৎ ও ঋদ্ধিবান। যান, এই পাত্রটি নামিয়ে আনেন। এই পাত্রটি আপনারই। আয়ুষ্মান মৌদ্গল্লায়ন বললেন, আয়ুষ্মান ভারদ্বাজও তো অর্হৎ এবং ঋদ্ধিবান। অতএব, ভারদ্বাজ, আপনি পাত্রটি নামিয়ে আনেন। এই পাত্রটি আপনারই। তখন আয়ুষ্মান পিণ্ডোল ভারদ্বাজ আকাশে উড়ে গিয়ে পাত্রটি গ্রহণ করে রাজগৃহের ওপর তিনবার চক্রাকারে ঘুরলেন। এ সময় শ্রেষ্ঠী স্ত্রী-পুত্রসহ স্বীয় গৃহের সামনে দু’হাত অঞ্জলিবদ্ধ করে নমস্কার করে করে দাঁড়িয়ে রইলেন। সঙ্গে সঙ্গে বলতে থাকলেন, ভন্তে, আর্য ভারদ্বাজ এখানেই, আমার গৃহে অবতরণ করুন। আয়ুষ্মান পিণ্ডোল ভারদ্বাজ শ্রেষ্ঠীর গৃহে অবতরণ করলেন। শ্রেষ্ঠী আয়ুষ্মান পিণ্ডোল ভারদ্বাজের হাত থেকে পাত্র গ্রহণ করে উত্তম খাদ্যে পূর্ণ করে দিয়ে তাকে প্রদান করলেন। পিণ্ডোল ভারদ্বাজ সেই পাত্রসহ বিহারে ফিরে আসলেন। জনসাধারণ শুনতে পেলেন যে, আর্য পিণ্ডোল ভারদ্বাজ শ্রেষ্ঠীর পাত্র নামিয়ে এনেছেন। অমনি বহুসংখ্যক লোকজন জয়ধ্বনি করতে করতে আয়ুষ্মান পিণ্ডোল ভারদ্বাজের পিছু ধরলেন। ভগবান সেই উচ্চশব্দ, মহাশব্দ শুনতে পেয়ে আয়ুষ্মান আনন্দকে আহ্বান করলেন। আনন্দ, এই উচ্চশব্দ, মহাশব্দ কীসের? আনন্দ বললেন, ভগবান, আয়ুষ্মান পিণ্ডোল ভারদ্বাজ রাজগৃহ শ্রেষ্ঠীর পাত্র (ঋদ্ধির মাধ্যমে) নামিয়ে এনেছেন। তাই জনসাধারণ জয়ধ্বনি করতে করতে তাঁর পিছু পিছু এসেছেন। এই উচ্চশব্দ, মহাশব্দ তারই।

অমনি ভগবান এ বিষয়ে, এ কারণে ভিক্ষুসংঘকে একত্রিত করলেন। এরপর আয়ুষ্মান পিণ্ডোল ভারদ্বাজকে জিজ্ঞেস করলেন, পিণ্ডোল ভারদ্বাজ, সত্যিই কি তুমি রাজগৃহ শ্রেষ্ঠীর পাত্রটি (ঋদ্ধির মাধ্যমে) নামিয়ে এনেছ? পিণ্ডোল ভারদ্বাজ-হ্যাঁ ভগবান, তা সত্য। ভগবান এটা খুবই নিন্দনীয় অভিহিত করে বললেন, ভারদ্বাজ, তোমার পক্ষে এটা অনুচিত, অনুপযুক্ত, বেমানান, অশ্রমণোচিত, অবিহিত ও অকরণীয়। তুমি, তুচ্ছ সেই কাষ্ঠপাত্রের জন্য কেন গৃহীদের সামনে অলৌকিক শক্তি ঋদ্ধি প্রাতিহার্য প্রদর্শন করেছ? ভারদ্বাজ, কোনো নারী যেমন তুচ্ছ অর্থ লাভের জন্য (স্বীয়) লজ্জাস্থান প্রদর্শন করে, ঠিক তেমনিই তুমি তুচ্ছ কাষ্ঠপাত্রের জন্য অলৌকিক শক্তি ঋদ্ধি প্রাতিহার্য প্রদর্শন করেছ। ভারদ্বাজ, তোমার এ কাজে শ্রদ্ধাহীন ব্যক্তির শ্রদ্ধা উৎপন্ন এবং শ্রদ্ধাবান ব্যক্তির শ্রদ্ধা বৃদ্ধি করতে পারে না। বরং শ্রদ্ধাহীন ব্যক্তির অশ্রদ্ধা বৃদ্ধি করবে আর শ্রদ্ধাবান ব্যক্তির শ্রদ্ধায় অন্যথাভাব উৎপন্ন হবে (অর্থাৎ শ্রদ্ধা পরিহানি হবে)... তদনুযায়ী ধর্মদেশনা করলেন। এরপর ভিক্ষুদের উদ্দেশ্যে বললেন, ভিক্ষুগণ, গৃহীদের সামনে অলৌকিক শক্তি ঋদ্ধি প্রাতিহার্য প্রদর্শন করবে না। যে প্রদর্শন করবে, তার দুক্কট অপরাধ হবে।

সেই সময় ষড়বর্গীয় ভিক্ষুগণ অতি মূল্যবান পাত্র ব্যবহার করত। যথা : সোনার পাত্র, রূপার পাত্র। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেন কামভোগী গৃহী। তারা ভগবানকে এই বিষয়টি জানালেন। ভগবান বললেন, ভিক্ষুগণ, সোনার পাত্র ব্যবহার করতে পারবে না। রূপার পাত্র, মণির পাত্র, বৈদূর্যময়ের পাত্র, স্ফটিকের পাত্র, কাঁসের পাত্র, কাঁচের পাত্র, রাঙ-এর পাত্র, সীসার পাত্র, তাম্রের পাত্র ব্যবহার করতে পারবে না। যে ব্যবহার করবে, তার দুক্কট অপরাধ হবে।

হে ভিক্ষুগণ, আমি অনুজ্ঞা করছি, দুই ধরনের পাত্র ব্যবহার করবে। যথা : ১) লোহার পাত্র ২) মাটির পাত্র।

২৫৩. সেই সময় পাত্রের তলা ঘর্ষিত হয়ে নষ্ট হতে লাগল। ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, পাত্রমণ্ডল (পাত্র রাখার স্ট্যান্ড) ব্যবহার করবে।

তখন ষড়বর্গীয় ভিক্ষুগণ সোনার তৈরি পাত্রমণ্ডল ব্যবহার করত। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেন কামভোগী গৃহী। ভগবানকে এই বিষয়টি জানালেন। ভগবান বললেন, ভিক্ষুগণ, অতি মূল্যবান পাত্রমণ্ডল ব্যবহার করতে পারবে না। যে ব্যবহার করবে, তার দুক্কট অপরাধ হবে।

হে ভিক্ষুগণ, আমি অনুজ্ঞা করছি, দুই প্রকার পাত্রমণ্ডল ব্যবহার করবে। যথা : ১) রাঙ-এর তৈরি পাত্রমণ্ডল, ২) সীসার তৈরি পাত্রমণ্ডল।

মোটা পাত্রমণ্ডলের হেতুতে পাত্রের তলা পাত্রমণ্ডলে স্পর্শিত হতো না, আলগা থাকত। ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, পাত্রমণ্ডলে রেখাপাত করবে। সেই রেখাগুলো সহসা ওঠে গিয়ে পাত্রমণ্ডল মসৃণ হয়ে যেত। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, মাছের দাঁত (যা পিনের ন্যায় খোদায় করার কাজে ব্যবহৃত হয়) দিয়ে রেখাপাত করবে।

সেই সময় ষড়বর্গীয় ভিক্ষুগণ বিভিন্ন ধরনের চিত্র অঙ্কিত পাত্রমণ্ডল ব্যবহার করত আর সেগুলো ধারণ করে পথচারী লোকজনকে দেখিয়ে দেখিয়ে (এদিক সেদিক) ঘুরে বেড়াত। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেন কামভোগী গৃহী। ভিক্ষুগণ ভগবানকে এই বিষয়টি জানালেন। ভগবান বললেন, ভিক্ষুগণ, বিভিন্ন ধরনের চিত্র অঙ্কিত পাত্রমণ্ডল ব্যবহার, ধারণ করতে পারবে না। যে ব্যবহার তথা ধারণ করবে, তার দুক্কট অপরাধ হবে। হে ভিক্ষুগণ, আমি অনুজ্ঞা করছি, স্বাভাবিক পাত্রমণ্ডল ব্যবহার, ধারণ করবে।

২৫৪. সেই সময় ভিক্ষুগণ ভেজা অবস্থায় পাত্র সামলিয়ে রাখতেন। এতে পাত্র দুর্গন্ধ হয়ে যেত। ভগবানকে এই বিষয়টি জানালেন। ভগবান বললেন, ভিক্ষুগণ, ভেজা অবস্থায় পাত্র সামলিয়ে রাখতে পারবে না। যে সামলিয়ে রাখবে, তার দুক্কট অপরাধ হবে। হে ভিক্ষুগণ, আমি অনুজ্ঞা করছি, পাত্র শুষ্ক করে সামলিয়ে রাখবে।

সেই সময় ভিক্ষুগণ ভেজা অবস্থায় পাত্র সূর্যের তাপে শুষ্ক করতেন। এতে পাত্র দুর্গন্ধ হয়ে যেত। ভগবানকে এই বিষয়টি জানালেন। ভগবান বললেন, ভিক্ষুগণ, ভেজা অবস্থায় পাত্র সূর্যের তাপে শুষ্ক করতে পারবে না। যে শুষ্ক করবে, তার দুক্কট অপরাধ হবে। হে ভিক্ষুগণ, আমি অনুজ্ঞা করছি, পাত্র জলশূন্য করে সূর্যের তাপে শুষ্ক করে সামলিয়ে রাখবে।

সেই সময় ভিক্ষুগণ পাত্র রোদে রেখে দিতেন। এতে পাত্র দুর্গন্ধ হয়ে যেত। ভগবানকে এই বিষয়টি জানালেন। ভগবান বললেন, ভিক্ষুগণ, পাত্র রোদে ফেলে রাখা যাবে না। যে রোদে ফেলে রাখবে, তার দুক্কট অপরাধ হবে। হে ভিক্ষুগণ, আমি অনুজ্ঞা করছি, পাত্র খানিকক্ষণ মাত্র রোদে রেখে শুকিয়ে নিয়ে সামলে রাখবে।

সেই সময় ভিক্ষুগণ বহুসংখ্যক পাত্র খোলা জায়গায় পাত্রের স্ট্যান্ড ছাড়া রেখে দিতেন। ফলে বাতাসের ধাক্কায় পাত্রগুলো মাটিতে আছড়ে পড়ে ভেঙে যেত। ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, পাত্রের স্ট্যান্ড-এ পাত্র রাখবে।

সেই সময় ভিক্ষুগণ বারান্দার শেষ প্রান্তে পাত্র রেখে দিতেন। এতে পাত্র পড়ে গিয়ে ভেঙে যেত। ভগবানকে এই বিষয়টি জানালেন। ভগবান বললেন, ভিক্ষুগণ, বারান্দার শেষ প্রান্তে পাত্র রাখতে পারবে না। যে রাখবে, তার দুক্কট অপরাধ হবে।

সেই সময় ভিক্ষুগণ আবাসের বহির্ভাগে মাটি দ্বারা গাঁথা বেষ্টনীতে পাত্র রেখে দিতেন। এতে পাত্র পড়ে গিয়ে ভেঙে যেত। ভগবানকে এই বিষয়টি জানালেন। ভগবান বললেন, ভিক্ষুগণ, আবাসের বহির্ভাগে মাটি দিয়ে গাঁথা বেষ্টনীতে পাত্র রাখতে পারবে না। যে রাখবে, তার দুক্কট অপরাধ হবে।

সেই সময় ভিক্ষুগণ পাত্র মাটিতে উপুর করে রেখে দিতেন। এতে পাত্রের মুখে ঘষার দাগ পড়ত। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, পাত্র (মাটিতে না রেখে) তৃণের আচ্ছাদনের ওপর রাখবে। তৃণ উইপোকায় খেয়ে ফেলল। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, কাপড়ের ওপর পাত্র রাখবে। কাপড় উইপোকায় খেয়ে ফেলল। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, পাত্র বেদীতে রাখবে। বেদী হতে পড়ে গিয়ে পাত্র ভেঙে যেতে লাগল। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, বড় মুখবিশিষ্ট পাত্রের মুখে পাত্র রাখবে। এতে বড় মুখবিশিষ্ট পাত্রের মুখে পাত্রটি ঘর্ষিত হতে লাগল। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, পাত্র রাখার ঝোলা ব্যবহার করবে। ঝোলায় বেল (ঝুলিয়ে রাখার ফিতা) ছিল না। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, বেল হিসেবে সর্ব ও লম্বা কাপড় এবং সুতা ব্যবহার করতে হবে।

সেই সময় ভিক্ষুগণ দেয়ালের স্তম্ভ বা থাম এবং হাতির দন্তে পাত্র ঝুলিয়ে রাখতেন। সেখান হতে পড়ে গিয়ে পাত্র ভেঙে যেত। ভগবানকে এই বিষয়টি জানালেন। ভগবান বললেন, ভিক্ষুগণ, পাত্র কোথাও ঝুলিয়ে রাখতে পারবে না। যে ঝুলিয়ে রাখবে, তার দুক্কট অপরাধ হয়।

সেই সময় ভিক্ষুগণ মঞ্চে পাত্র রেখে দিতেন। (পরবর্তীতে) মঞ্চে বসার সময় বে-খেয়ালবশত পাত্র পড়ে গিয়ে ভেঙে যেত। ভগবানকে এই বিষয়টি জানালেন। ভগবান বললেন, ভিক্ষুগণ, মঞ্চে পাত্র রাখতে পারবে না। যে রাখবে, তার দুক্কট অপরাধ হবে।

সেই সময় ভিক্ষুগণ চৌকির ওপর পাত্র রেখে দিতেন। (পরবর্তীতে) চৌকিতে বসার সময় বে-খেয়ালবশত পাত্র পড়ে গিয়ে ভেঙে যেত। ভগবানকে এই বিষয়টি জানালেন। ভগবান বললেন, ভিক্ষুগণ, চৌকিতে পাত্র রাখতে পারবে না। যে রাখবে, তার দুক্কট অপরাধ হবে।

সেই সময় ভিক্ষুগণ কোলের ওপর পাত্র রাখতেন। (পরবর্তীতে) উঠে যাবার সময় বে-খেয়ালবশত পাত্র কোল থেকে পড়ে গিয়ে ভেঙে যেত। ভগবানকে এই বিষয়টি জানালেন। ভগবান বললেন, ভিক্ষুগণ, কোলের ওপর পাত্র রাখতে পারবে না। যে রাখবে, তার দুক্কট অপরাধ হবে।

সেই সময় ভিক্ষুগণ ছাতার ওপর পাত্র রেখে দিতেন। ছাতা বাতাসের ধাক্কায় উড়ে যাওয়ায় পাত্র পড়ে গিয়ে ভেঙে যেত। ভগবানকে এই বিষয়টি জানালেন। ভগবান বললেন, ভিক্ষুগণ, ছাতার ওপর পাত্র রাখতে পারবে না। যে রাখবে, তার দুক্কট অপরাধ হবে।

২৫৫. সেই সময় ভিক্ষুগণ পাত্র হাতে রেখে কপাট খুলতেন। কপাট খুলে গিয়ে হাতে ধাক্কা লেগে পাত্র পড়ে গিয়ে ভেঙে যেত। ভগবানকে এই বিষয়টি জানালেন। ভগবান বললেন, ভিক্ষুগণ, পাত্র হাতে রেখে কপাট খুলতে পারবে না। যে খুলবে, তার দুক্কট অপরাধ হবে।

সেই সময় ভিক্ষুগণ লাউয়ের খোল হাতে ধরে ভিক্ষান্ন সংগ্রহ করতেন। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেন তীর্থিক। ভগবানকে এই বিষয়টি জানালেন। ভগবান বললেন, ভিক্ষুগণ, লাউয়ের খোল ধরে ভিক্ষান্ন সংগ্রহ করতে পারবে না। যে সংগ্রহ করবে, তার দুক্কট অপরাধ হবে।

সেই সময় ভিক্ষুগণ কলসীর ভগ্ন অংশ হাতে নিয়ে ভিক্ষান্ন সংগ্রহ করতেন। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেন তীর্থিক। ভগবানকে এই বিষয়টি জানালেন। ভগবান বললেন, ভিক্ষুগণ, কলসীর ভগ্ন অংশ হাতে নিয়ে ভিক্ষান্ন সংগ্রহ করতে পারবে না। যে সংগ্রহ করবে, তার দুক্কট অপরাধ হবে।

সেই সময় জনৈক ভিক্ষু সকল বিষয়ে পাংসুকুলধারী হন। তিনি মৃত মানুষের খুলি পাত্র হিসেবে ব্যবহার করতেন। জনৈকা নারী তা দেখে ভয়ে বিকট চিৎকার দিয়ে উঠল, এ যে পিশাচ! অমনি জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ কেন মৃতদেহের খুলি পাত্র হিসেবে ব্যবহার করতেছে? যেন পিশাচের আশ্রিত জন। ভগবানকে এই বিষয়টি জানালেন। ভগবান বললেন, ভিক্ষুগণ, মৃতদেহের খুলি পাত্র হিসেবে ব্যবহার করতে পারবে না। যে ব্যবহার করবে, তার দুক্কট অপরাধ হবে। ভিক্ষুগণ, সকল বিষয়ে পাংসুকুলধারী হতে পারবে না। যে সকল বিষয়ে পাংসুকুলধারী হবে, তার দুক্কট অপরাধ হবে।

সেই সময় ভিক্ষুগণ চর্বিত মাংম, অস্থি এবং উচ্ছিষ্টজল (অর্থাৎ অন্ন-ব্যঞ্জনাদি ম্রক্ষিত ময়লা জল) পাত্রে করে নিয়ে যেতেন। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেখানে ভোজন করেন, সেটাই তাঁদের পিকদানি। ভগবানকে এই বিষয়টি জানালেন। ভগবান বললেন, ভিক্ষুগণ, চর্বিত মাংস, অস্থি এবং উচ্ছিষ্টজল পাত্রে করে নিয়ে যেতে পারবে না। যে নিয়ে যাবে, তার দুক্কট অপরাধ হবে। হে ভিক্ষুগণ, আমি অনুজ্ঞা করছি, পাত্রে পুঞ্জীভূত করবে (কিন্তু পাত্রে করে নিয়ে যেতে পারবে না)।

২৫৬. সেই সময় ভিক্ষুগণ হাত দিয়ে কাপড় ছিঁড়ে চীবর সেলাই করতেন। এতে চীবরের মাপ ঠিকমতো হতো না। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, কাঁচি এবং সেটা মুড়িয়ে রাখার জন্য বস্ত্রটুকরা ব্যবহার করবে।

সেই সময় সংঘ তথা ভিক্ষুসংঘ হাতলযুক্ত শস্ত্র (দা) দান পেলেন। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, হাতলযুক্ত শস্ত্র ব্যবহার করবে।

সেই সময় ষড়বর্গীয় ভিক্ষুগণ অতি মূল্যবান সোনার তৈরি ও রূপার তৈরি হাতলবিশিষ্ট দা ব্যবহার করত। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেন কামভোগী গৃহী। তাঁরা ভগবানকে এই বিষয়টি জানালেন। ভগবান বললেন, ভিক্ষুগণ, অতি মূল্যবান হাতল ব্যবহার করতে পারবে না। যে ব্যবহার করবে, তার দুক্কট অপরাধ হবে। হে ভিক্ষুগণ, আমি অনুজ্ঞা করছি, অস্থির তৈরি, দন্তের তৈরি, শিং-এর তৈরি, নলের তৈরি, বাঁশের তৈরি, কাষ্ঠের তৈরি, লাক্ষার তৈরি, কাচের তৈরি, লোহার তৈরি এবং শঙ্খ বা ঝিনুকের তৈরি হাতল ব্যবহার করবে।

সেই সময় ভিক্ষুগণ কুক্কুটের পালক ও বাঁশের টুকরা দিয়ে চীবর সেলাই করতেন। এতে চীবর ভালো করে সেলাই হতো না। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, সূচ ব্যবহার করবে। সূচে মরিচা ধরল। ভগবানকে... অনুজ্ঞা করছি, সূঁচ রাখার কৌটা ব্যবহার করবে। কৌটাতে মরিচা ধরল। ভগবানকে... অনুজ্ঞা করছি, সূচ শুকানো শস্যের গুঁড়ো দিয়ে কৌটায় পূর্ণ করবে। শুকানো শস্যের গুঁড়োতেও মরিচা ধরল। ভগবানকে... অনুজ্ঞা করছি, হরিদ্রা চূর্ণ দিয়ে কৌটা পূর্ণ করবে। হরিদ্রা চূর্ণতেও মরিচা ধরল। ভগবানকে... অনুজ্ঞা করছি, ছোট ছোট পাথর দিয়ে কৌটা পূর্ণ করবে। ছোট ছোট পাথরেও মরিচা ধরল। ভগবানকে... অনুজ্ঞা করছি, মধুমোম মেখে কৌটা পূর্ণ করবে। মধুমোম পড়ে যেতে লাগল। ভগবানকে... অনুজ্ঞা করছি, মধুমোম রাখা কাপড় ব্যবহার করবে।

সেই সময় ভিক্ষুগণ খিল পেতে তার সঙ্গে বেঁধে চীবর সেলাই করতেন। এতে চীবরের কোনাগুলো ঠিকমতো রাখা যাচ্ছিল না। (অর্থাৎ কোনটা কোণ লম্বা হত, কোনটা বা খাটো)। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, কঠিন বা শক্ত রশি দিয়ে বেঁধে দোয়াজিক চীবর সেলাই করবে। অসমান জায়গায় দোয়াজিক (কঠিন) প্রসারিত করে সেলাই করায় দোয়াজিক নষ্ট হয়ে যেত। ভগবানকে এই বিষয়টি জানালেন। ভগবান বললেন, ভিক্ষুগণ, অসমান জায়গায় দোয়াজিক প্রসারিত করতে পারবে না। যে প্রসারিত করবে, তার দুক্কট অপরাধ হবে।

মাটিতে বিছিয়ে দোয়াজিক সেলাই করায় দোয়াজিক ময়লাযুক্ত হতে লাগল। ভগবানকে... অনুজ্ঞা করছি, তৃণ বিছিয়ে তার ওপর সেলাই করবে। দোয়াজিকের কোনা নষ্ট হতে লাগল। ভগবানকে... অনুজ্ঞা করছি, বাতাসের অনুকূলে বেষ্টন দিবে। দোয়াজিক পরিমাপ মতো (করে সেলাই করা সম্ভব) হচ্ছিল না। ভগবানকে... অনুজ্ঞা করছি, কাঠের লম্বা টুকরো (দোয়াজিকের দুটো পরতের মাঝখানে বাঁধার জন্য) রশি দিয়ে বেঁধে ও সুতা বেঁধে সেলাই করবে। দুই টুকরো কাপড়ের জোড়া দেওয়া মুখের ফাঁক সমান হচ্ছিল না। ভগবানকে... অনুজ্ঞা করছি, স্কেল ব্যবহার করবে। সুতাগুলো আঁকাবাঁকা হচ্ছিল। ভগবানকে... অনুজ্ঞা করছি, চিহ্ন দেওয়ার সুতা ব্যবহার করবে।

সেই সময় ভিক্ষুগণ অধোয়া পায়ে চীবর (কঠিন) মাড়াতেন। এতে কঠিন ময়লা হয়ে যেত। ভগবানকে এই বিষয় জানালেন। ভগবান বললেন, ভিক্ষুগণ, আধোয়া পায়ে কঠিন মাড়াতে পারবে না। যে মাড়াবে, তার দুক্কট অপরাধ হবে।

সেই সময় ভিক্ষুগণ ভেজা পায়ে কঠিন মাড়াত। এতে কঠিন ময়লা... যে মাড়াবে, তার দুক্কট অপরাধ হবে।

সেই সময় ভিক্ষুগণ জুতা পায়ে দিয়ে কঠিন মাড়াতেন। এতে কঠিন ময়লা হয়ে যেত। ভগবানকে এই বিষয়টি জানালেন। ভগবান বললেন, ভিক্ষুগণ, জুতা পায়ে দিয়ে কঠিন মাড়াতে পারবে না। যে মাড়াবে, তার দুক্কট অপরাধ হবে।

সেই সময় ভিক্ষুগণ চীবর সেলাই করার সময় সূঁচের মুখ আঙুল দিয়ে প্রতিগ্রহণ করতেন। এতে আঙুল বেদনাবিদ্ধ হয়ে যেত। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, অঙ্গুলিবর্ম ব্যবহার করবে।

২৫৭. সেই সময় ষড়বর্গীয় ভিক্ষুগণ অতি মূল্যবান সোনার তৈরি, রূপার তৈরি অঙ্গুলিবর্ম ব্যবহার করত। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেন কামভোগী গৃহী। ভগবানকে এই বিষয়টি জানালেন। ভগবান বললেন, ভিক্ষুগণ, অতি মূল্যবান সোনার তৈরি, রূপার তৈরি সূচ রাখার কোষ ব্যবহার করতে পারবে না। যে ব্যবহার করবে তার দুক্কট অপরাধ হবে। হে ভিক্ষুগণ, আমি অনুজ্ঞা করছি, অস্থির তৈরি... শঙ্খ বা ঝিনুকের তৈরি অঙ্গুলিবর্ম ব্যবহার করবে।

সেই সময় সূচ, কাঁচি ও অঙ্গুলিবর্ম নষ্ট হয়ে যেতে লাগল। ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, এসব রাখার জন্য ছোট বাক্স ব্যবহার করবে। ছোট বাক্স সমাকুল (পরিপূর্ণ) হচ্ছিল। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, থলি ব্যবহার করবে। থলির স্কন্ধ বা কাঁধে ঝুলিয়ে রাখার ফিতা ছিল না। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, স্কন্ধে ঝুলি রাখার ফিতা, সুতা ব্যবহার করবে।

সেই সময় ভিক্ষুগণ খোলা জায়গায় চীবর সেলাই করার সময় শীত আর উষ্ণে কষ্ট পেতেন। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, কঠিনশালা (অর্থাৎ কঠিনাদি সেলাই করার জন্য কঠিনশালা বা আলাদা ঘর) ও কঠিনমণ্ডপ বা গোলাকার স্থান ব্যবহার করবে। হলরুমের মেঝে নিচু হওয়াতে সেখানে জল জমতে লাগল। ভগবানকে... অনুজ্ঞা করছি, মেঝে উঁচু রাখবে। হলরুমের বেড়া (বেষ্টনী) পড়ে যেতে লাগল। ভগবানকে... অনুজ্ঞা করছি, তিন প্রকারের বেষ্টনী দেবে। যথা : ইটের তৈরি বেষ্টনী, পাথরের তৈরি বেষ্টনী ও কাঠের তৈরি বেষ্টনী। (মণ্ডপে) ওঠার সময় কষ্ট হচ্ছিল। ভগবানকে... অনুজ্ঞা করছি, তিন প্রকারের সিঁড়ি দিবে। যথা : ইটের তৈরি সিঁড়ি, পাথরের তৈরি সিঁড়ি ও কাঠের তৈরি সিঁড়ি। সিঁড়ি বেয়ে উঠার পড়ে যেতে লাগল। ভগবানকে... অনুজ্ঞা করছি, সিঁড়িতে অবলম্বন বাহন (তথা রেলিং) দেবে। কঠিনশালায় তৃণচূর্ণ পড়তে লাগল। ভগবানকে... অনুজ্ঞা করছি, আচ্ছাদন তথা ছাউনি দিবে আর ভেতরে ও বাইরে লেপন করবে। সেই সঙ্গে সাদা, কালো, মাটিরঙের আস্তরণ এবং ফুলের মালা, রতা, মাছের দাঁত, পঞ্চ পাপড়ির নকশা আঁকবে আর চীবর রাখার জন্য বাঁশ, রশি ঝুলিয়ে রাখবে।

সেই সময় ভিক্ষুগণ চীবর সেলাই করে সেখানেই কঠিন ফেলে রেখে চলে যেতেন। কঠিন ইঁদুর ও উইপোকায় খেয়ে ফেলত। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, কঠিন ভাঁজ করে রেখে দিবে। কঠিন ভাঁজের স্থানে ভেঙে যেতে লাগল। ভগবানকে... অনুজ্ঞা করছি, কাঠি বা বাঁশে জড়িয়ে গুটিয়ে রাখবে। কঠিন কাঠি বা বাঁশ হতে খুলে যাচ্ছিল। ভগবানকে... অনুজ্ঞা করছি, রশি দিয়ে বেঁধে রাখবে।

সেই সময় ভিক্ষুগণ কঠিন খুঁটিতে, স্তম্ভে হেলান দিয়ে রেখে চলে যেতেন। কঠিন হেলে পড়ে গিয়ে নষ্ট হতো। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, প্রাচীরের খিলে, দেয়ালে নাগানো নাগদন্তের খোঁটা বা হুকে লাগিয়ে রাখবে।

২৫৮. সেই সময় ভগবান ইচ্ছানুরূপ রাজগৃহে অবস্থানের পর বৈশালীর অভিমুখে পদব্রজে গমন করলেন। তখন ভিক্ষুগণ সূচ, কাঁচি ও ওষুধপত্রাদি পাত্রে করে নিয়ে যেতেন। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, ওষুধপত্রাদি রাখার থলে ব্যবহার করবে। থলেতে (স্কন্ধে ঝুলে রাখার) ফিতা ছিল না। ভগবানকে... অনুজ্ঞা করছি, থলেতে ফিতা ব্যবহার করবে।

সেই সময় জনৈক ভিক্ষু জুতা (বা স্যান্ডেল) কঠিবন্ধনীতে বেঁধে গ্রামে ভিক্ষান্নের জন্য প্রবেশ করলেন। জনৈক উপাসক সেই ভিক্ষুকে বন্দনা করার সময় তার মাথায় জুতা ঠেকল। ভিক্ষুটি মৌন রইলেন। ভিক্ষান্ন সংগ্রহের পর তিনি বিহারে ফিরে গিয়ে অন্যান্য ভিক্ষুগণকে এই বিষয়টি প্রকাশ করলেন। সেই ভিক্ষুগণ ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, জুতা তথা পাদুকা রাখার থলে ব্যবহার করবে। থলের (ঝুলিয়ে রাখার জন্য) ফিতা ছিল না। ভগবানকে... অনুজ্ঞা করছি, থলের ফিতা ব্যবহার করবে।

সেই সময় গমন পথের মাঝে প্রাপ্ত জল পান করার অযোগ্য, অছাঁকা হতো। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, জলছাঁকনি ব্যবহার করবে। কাপড়ে কুলালো না। ভগবানকে... অনুজ্ঞা করছি, (কাঠিতে পাকিয়ে) চামচের ন্যায় জলছাঁকনি ব্যবহার করবে। এতেও কাপড়ে কুলালো না। ভগবানকে... অনুজ্ঞা করছি, জল ছাঁকিবার চোঙা ব্যবহার করবে।

২৫৯. সেই সময় দুজন ভিক্ষু কোশলরাজ্যের জনপদে দীর্ঘপথ গমনে রত ছিলেন। তাদের একজন অন্যজনকে খুব বিরক্ত (অনাচার) করতেন। অন্যজন বললেন, বন্ধু, এ রকম করো না। এ রকম করা উচিত নয়। তিনি বিরক্তকারী ভিক্ষুটির প্রতি বিদ্বেষভাব পুষে রাখলেন। অতঃপর সেই (বিরক্তকারী) ভিক্ষুটি পিপাসায় জর্জরিত হয়ে বিদ্বেষভাবাপন্ন ভিক্ষুকে বললেন, বন্ধু, আমাকে তোমার জলছাঁকনি দাও। আমি জল পান করব। বিদ্বেষ পোষণকারী ভিক্ষু জলছাঁকনি দিলেন না। পিপাসায় কাতর হয়ে সেই ভিক্ষুটি মারা গেলেন। বিদ্বেষী ভিক্ষু বিহারে পৌঁছে অন্যান্য ভিক্ষুদের এই বিষয় বললেন। তাঁরা জিজ্ঞেস করলেন, বন্ধু, সত্যিই কি আপনি যাচ্ঞা করা সত্ত্বেও জলছাঁকনি দেননি? “হ্যা বন্ধু, তা সত্য”। যেই ভিক্ষুগণ অল্পেচ্ছু... তারা অসন্তোষ, নিন্দা ও প্রকাশ্যে আপত্তি করতে লাগলেন, কেনই বা যাচ্ঞা করা সত্ত্বেও ভিক্ষু জলছাঁকনি দেয়নি? তারা ভগবানকে এই বিষয়টি জানালেন।

ভগবান এ বিষয়ে, এ কারণে ভিক্ষুসংঘকে সমবেত করে সেই ভিক্ষুকে জিজ্ঞেস করলেন, হে ভিক্ষু, সত্যিই কি যাচ্ঞা করা সত্ত্বেও তুমি জলছাঁকনি দাও নি? “হ্যাঁ ভগবান, তা সত্য”। ভগবান এটা খুবই নিন্দনীয় অভিহিত করে বললেন, মোঘপুরুষ, তোমার পক্ষে সেটা অনুচিত, অনুপযুক্ত, বেমানান, অশ্রমণোচিত, অবিহিত ও অকরণীয়। তুমি কেন যাচ্ঞা করা সত্ত্বেও জলছাঁকনি দাও নি? তোমার এ কাজে শ্রদ্ধাহীন ব্যক্তির শ্রদ্ধা... তদনুযায়ী ধর্মদেশনা করলেন। এরপর ভিক্ষুদের উদ্দেশ্যে বললেন, দীর্ঘপথ যাত্রী ভিক্ষু জলছাঁকনি চাইলে অবশ্যই দিতে হবে। যে দিবে না তার দুক্কট অপরাধ হবে। যদি জলছাঁকনি না থাকে, তাহলে সঙ্ঘাটির কোনো এক কোণ দিয়ে অধিষ্ঠান করবে, আমি এটি দিয়ে ছেঁকে জলপান করব।

তখন ভগবান অনুক্রমে বিচরণ করতে করতে বৈশালীতে বিশ্রাম লইলেন। অমনি বৈশালীস্থ মহাবনে কূটাগারশালায় অবস্থান করতে লাগলেন। সেই সময় (তথাকার) ভিক্ষুগণ নতুন আবাসগৃহ নির্মাণ করছিলেন। ফলে ময়লা হাতে জলছাঁকনি ব্যবহার করতে পারছিলেন না। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, কাঠিতে পাকিয়ে জলছাঁকনি ব্যবহার করবে। কাঠিতে পাকানো জলছাঁকনিও ব্যবহার করতে পারছিলেন না। ভগবানকে এই বিষয়টি জানালেন। ভগবান বললেন, হে ভিক্ষুগণ, অনুজ্ঞা করছি, জল ছাঁকবার ঘট বা চোঙা ব্যবহার করবে।

সেই সময় ভিক্ষুগণ মশার কামড়ে উৎপীড়িত হচ্ছিলেন। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, মশারি ব্যবহার করবে।

২৬০. সেই সময় বৈশালীতে উত্তম উত্তম খাদ্য দান করার নিয়ম চালু হয়েছিল। খাদ্য উত্তম হওয়াতে বেশি খাওয়ার দরুন ভিক্ষুগণ স্থূল দেহ এবং বিভিন্ন রোগে আক্রান্ত হয়ে পড়লেন। তখন কোনো এক কাজের উপলক্ষে চিকিৎসায় পারদর্শী (কোমারভচ্চো) জীবক বৈশালীতে আসলেন। এসেই দেখলেন, ভিক্ষুগণ স্থূলদেহ এবং বিভিন্ন রোগে আক্রান্ত। এসব দেখে তিনি ভগবানের সকাশে উপস্থিত হলেন। ভগবানকে শ্রদ্ধাভিবাদন জানিয়ে একপার্শ্বে উপবেশন করলেন। একপার্শ্বে উপবিষ্ট চিকিৎসায় পারদর্শী জীবক ভগবানকে বললেন, ভন্তে ভগবান, ভিক্ষুগণ তো এখন স্থূলদেহ এবং বিভিন্ন রোগে আক্রান্ত। কাজেই ভগবান, ভিক্ষুগণকে চঙ্ক্রমণ করতে ও উষ্ণ স্নানঘর ব্যবহার করতে অনুজ্ঞা করুন। এ রকম হলে ভিক্ষুগণ (ভবিষ্যতে আর) রোগে আক্রান্ত হবেন না।

ভগবান চিকিৎসায় পারদর্শী জীবককে ধর্মদেশনা প্রদান করে উদ্দীপ্ত, উৎসাহিত, প্রফুল্লিত এবং সম্প্রহর্ষিত করলেন। অতঃপর জীবক সেই মানসিক প্রশান্তিতে ভগবানকে শ্রদ্ধাভিবাদন জানিয়ে তাঁর পুরোভাগ দক্ষিণপার্শ্ব রেখে প্রস্থান করলেন। এরপর ভগবান এ বিষয়ে, এ কারণে ভিক্ষুসংঘকে সমবেত করলেন। প্রাসঙ্গিক ধর্মদেশনা প্রদান করে বললেন, হে ভিক্ষুগণ, আমি অনুজ্ঞা করছি, চঙ্ক্রমণ করবে আর উষ্ণ স্নানঘর ব্যবহার করবে।

সেই সময় ভিক্ষুগণ অসমান জায়গায় চঙ্ক্রমণ করতেন। এতে পা ব্যথা তো। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, চঙ্ক্রমণের জায়গা বা তল সমান করবে। সমান করতে গিয়ে চঙ্ক্রমণের জায়গা নিচু হয়ে গেল। ফলে সেখানে জল জমতে লাগল। ভগবানকে... অনুজ্ঞা করছি, চঙ্ক্রমণের জায়গা উঁচু করবে। সেই উঁচু জায়গা ভেঙে যেতে লাগল। ভগবানকে... অনুজ্ঞা করছি, তিন প্রকারে উঁচু করবে। যথা : ইট দিয়ে উঁচু করবে, পাথর দিয়ে উঁচু করবে কিংবা কাঠ দিয়ে উঁচু করবে। সেখানে ওঠতে গিয়ে (ভিক্ষুগণ) পড়ে যেতে লাগলেন। ভগবানকে... অনুজ্ঞা করছি, তিন প্রকারে সিঁড়ি দিবে। যথা : ইটের তৈরি সিঁড়ি, পাথরের তৈরি সিঁড়ি কিংবা কাঠের তৈরি সিঁড়ি। সিঁড়ি বেয়ে ওঠতে গিয়েও পড়ে যেতে লাগলেন। ভগবানকে... অনুজ্ঞা করছি, সিঁড়িতে অবলম্বন বাহন (রেলিং) দিবে।

সেই সময় ভিক্ষুগণ চঙ্ক্রমণস্থানে পদচালনা করার সময় (তথা হতে) পড়ে যেতে লাগলেন। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, চঙ্ক্রমণবেদী ব্যবহার করবে।

সেই সময় ভিক্ষুগণ খোলা আকাশের নীচে চঙ্ক্রমণ করার হেতু শীত, উষ্ণে কষ্ট পেতে লাগলেন। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, চঙ্ক্রমণশালা (চঙ্ক্রমণঘর) ব্যবহার করবে। চঙ্ক্রমণশালায় তৃণচূর্ণ পড়তে লাগল। ভগবানকে... অনুজ্ঞা করছি, চঙ্ক্রমণশালায় ছাউনি দিবে আর ভেতরে ও বাইরে লেপন করবে। সেই সঙ্গে সাদা, কালো, মাটিরঙের আস্তরণ এবং ফুলের মালা, লতা, মাছের দাঁত, পঞ্চ পাপড়ির নকশা আঁকবে আর চীবর ঝুলিয়ে রাখার জন্য বাঁশ, রশি ঝুলিয়ে রাখবে।

স্নানঘরের তলা (ফ্লোর) নিচু হওয়ায় সেখানে জল জমতে লাগল। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, স্নানঘরের তলা উঁচু করবে। সেটা ভেঙে যেতে লাগল। ভগবানকে... অনুজ্ঞা করছি, তিন প্রকারে তলা (ফ্লোর) প্রস্তুত করবে। যথা : ইট দিয়ে, পাথর দিয়ে কিংবা কাঠ দিয়ে। ফ্লোরে উঠার সময় (ভিক্ষুগণ) পড়ে যেতে লাগলেন। ভগবানকে... অনুজ্ঞা করছি, তিন প্রকারে সিঁড়ি দিবে। যথা : ইট দিয়ে তৈরি, পাথর দিয়ে তৈরি কিংবা কাঠ দিয়ে তৈরি। সিঁড়ি দিয়ে উঠার সময় পড়ে যেতে লাগলেন। ভগবানকে... অনুজ্ঞা করছি, সিঁড়ি অবলম্বন বাহন (রেলিং) দিবে। স্নানঘরের বেড়া ছিল না। ভগবানকে... অনুজ্ঞা করছি, দরজা, দরজার খুঁটি, দরজার চৌকাঠ, দরজার খিল, হুক লাগাবার ছিদ্র, হুকের হাতল, তালার ছিদ্র, হুকের ছিদ্র, দরজা টানবার জন্য রশি দিবে। স্নানঘরের মূল ভিত্তি জীর্ণ হতে লাগল। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, মণ্ডলিক প্রস্তুত করবে। স্নানঘরে ধোয়া বের হয়ে যাবার ছিদ্র ছিল না। ভগবানকে... অনুজ্ঞা করছি, ধোঁয়া বের হয়ে যাবার ছিদ্র করবে।

সেই সময় ভিক্ষুগণ ছোট স্নানঘরের মাঝখানে আগুন জ্বালানোর স্থান করাতে গমনাগমনের পথ ছিল না। ভগবানকে... অনুজ্ঞা করছি, ছোট স্নানঘরের একপার্শ্বে আর বড়ো স্নানঘরের মাঝখানে আগুন জ্বালানোর স্থান করবে। স্নানঘরে আগুনের তাপে মুখ ঝলসে যাচ্ছিল। ভগবানকে... অনুজ্ঞা করছি, মুখে কাদা মাটি দেবে। হাতের দ্বারা কাদামাটি ভেজাতে হচ্ছিল। ভগবানকে... অনুজ্ঞা করছি, মাটি ভেজানোর জন্য দ্রোনি (ছোট বালতি) ব্যবহার করবে। কাদামাটি দুর্গন্ধ হচ্ছিল। ভগবানকে... অনুজ্ঞা করছি, মাটি সুগন্ধিযুক্ত করবে। স্নানঘরে আগুনের তাপে দেহ ঝলসে যাচ্ছিল। ভগবানকে... অনুজ্ঞা করছি, পানি এনে রাখবে। (ভিক্ষুগণ) হাত ও পাত্র দ্বারা পানি আনছিলেন। ভগবানকে... অনুজ্ঞা করছি, জলাধার (অর্থাৎ পানি জমা রাখার বড়ো বালতি বা ড্রাম) ও জলাধার ঢাকবার ঢাকনি (তথা ছোট থালা) রাখবে। স্নানঘর ছাউনিবিহীন ছিল। ভগবানকে... অনুজ্ঞা করছি, ছাউনি দিয়ে বাইরে-ভেতরে লেপন করবে। স্নানঘর কর্দমাক্ত হতে লাগল। ভগবানকে... অনুজ্ঞা করছি, তিন প্রকার উপকরণের মধ্যে যেকোনো এক প্রকার উপকরণ দিয়ে মেঝে প্রস্তুত করবে। যথা : ইট দিয়ে, পাথর দিয়ে কিংবা কাঠ দিয়ে। তবুও মেঝে কর্দম হচ্ছিল। ভগবানকে... অনুজ্ঞা করছি, মেঝে ভালো করে ধুঁয়ে ফেলবে। মেঝেতে পানি জমে যাচ্ছিল। ভগবানকে... অনুজ্ঞা করছি, পানি বের হয়ে যাবার জন্য নালা বা ড্রেন করে দিবে।

সেই সময় ভিক্ষুগণ স্নানঘরে নীচে (মেঝেতে) বসে দেহ পরিষ্কার করতেন। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, স্নানঘরে স্নানপিঁড়ি ব্যবহার করবে।

সেই সময় স্নানঘরে বেড়া বা ঘেরা ছিল না। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, স্নানঘরে তিন প্রকার উপকরণের মধ্যে যেকোনো এক প্রকার উপকরণ দিয়ে ঘেরা দিবে। যথা : ইট উপকরণ দিয়ে, পাথর উপকরণ দিয়ে কিংবা কাঠ উপকরণ দিয়ে। স্নানঘরে প্রবেশপথ (কোট্ঠক) ছিল না। ভগবানকে... অনুজ্ঞা করছি, প্রবেশপথ করবে। প্রবেশপথ নিচু হওয়ায় পানি নেমে যেতে পারছিল না। ভগবানকে... অনুজ্ঞা করছি, প্রবেশপথ উঁচু করবে। সেই উঁচু থেকে পড়ে যেতে লাগলেন। ভগবানকে... অনুজ্ঞা করছি, তিন প্রকার উপকরণের মধ্য থেকে যেকোনো এক প্রকার উপকরণ দিয়ে ভিত্তি (বা তলা) প্রস্তুত করবে। যথা : ইট উপকরণ দিয়ে, পাথর উপকরণ দিয়ে কিংবা কাঠ উপকরণ দিয়ে। ভিত্তিতে ওঠার সময় পড়ে যেতে লাগলেন। ভগবানকে... অনুজ্ঞা করছি, তিন প্রকার উপকরণের মধ্যে যেকোনো এক প্রকার উপকরণ দিয়ে সিঁড়ি তৈরি করবে। যথা : ইট উপকরণ দিয়ে, পাথর উপকরণ দিয়ে কিংবা কাঠ উপকরণ দিয়ে। সিঁড়ি থেকে পড়ে যেতে লাগলেন। ভগবানকে... অনুজ্ঞা করছি, অবলম্বন বাহন তথা সিঁড়ির পাছে বাঁশের রেলিং দিবে। (স্নানঘরে) দরজা ছিল না। ভগবানকে... অনুজ্ঞা করছি, দরজা, দরজার খুঁটি, দরজার চৌকাঠ, দরজার খিল, হুক লাগাবার ছিদ্র, হুকের হাতল, তালার ছিদ্র, হুকের ছিদ্র ও দরজা টানবার জন্য রশি দিবে। স্নানঘরে তৃণচূর্ণ ঝরে পড়তে লাগল। ভগবানকে... অনুজ্ঞা করছি, স্নানঘরে ছাউনি দিয়ে ভেতরে-বাইরে লেপন করবে। সেই সঙ্গে সাদা, কালো, মাটিরঙের আস্তরণ এবং ফুলের মালা, লতা, মাছের দাঁত, পঞ্চ পাপড়ির নকশা আঁকবে আর চীবর ঝুলিয়ে রাখার জন্য বাঁশ, রাশি ঝুলিয়ে রাখবে। স্নানঘরের চারদিকে কর্দমাক্ত হলো হচ্ছিল। ভগবানকে... অনুজ্ঞা করছি, নুড়িপাথর ছড়িয়ে দিবে। নুড়িপাথরে কুলালো না। ভগবানকে... অনুজ্ঞা করছি, শিলাখণ্ড ছড়িয়ে দিবে। এতে পানি জমে যেতে লাগল। ভগবানকে... অনুজ্ঞা করছি, পানি বের হয়ে যাবার নালা করে দিবে।

২৬১. সেই সময় ভিক্ষুগণ নগ্ন হয়ে নগ্নকে অভিবাদন করত, নগ্ন নগ্নকে অভিবাদন করাত। নগ্ন হয়ে নগ্নের দেহ মার্জন করে দিত, নগ্নকে দিয়ে নগ্নের দেহ মার্জত করিয়ে দিত। নগ্ন হয়ে নগ্নকে দান করত, নগ্নকে দিয়ে নগ্নকে প্রতিগ্রহণ করাত। নগ্ন হয়ে খেত, নগ্ন হয়ে ভোজন করত, নগ্ন হয়ে আস্বাদন করত, নগ্ন হয়ে পান করত। এই বিষয়টি ভগবানকে জানালেন। ভগবান বললেন, ভিক্ষুগণ, নগ্ন হয়ে নগ্নকে অভিবাদন করতে পারবে না, নগ্ন নগ্নকে অভিবাদন করাতে পারবে না। নগ্ন হয়ে নগ্নের দেহ মার্জন করে দিতে পারবে না, নগ্নকে দিয়ে নগ্নের দেহ মার্জন করিয়ে দিতে পারবে না। নগ্নকে প্রতিগ্রহণ করাতে পারবে না। নগ্ন হয়ে খেতে পারবে না, নগ্ন হয়ে ভোজন করতে পারবে না, নগ্ন হয়ে আস্বাদন করতে পারবে না, নগ্ন হয়ে পান করতে পারবে না। যে এসব করবে তার দুক্কট অপরাধ হবে।

সেই সময় ভিক্ষুগণ স্নানঘরে ভূমিতে চীবর ফেলে রাখতেন। ফলে চীবর ময়লা হয়ে যেত। ভগবানকে এই বিষয়টি জানালেন। ভগবান বললেন, হে ভিক্ষুগণ, চীবর রাখার বাঁশ, রশিতেই চীবর রাখবে। বৃষ্টির সময় চীবর ভিজে যেতে লাগল। ভগবানকে... অনুজ্ঞা করছি, স্নানঘরে চালা (তৃণ বা খড়ের তৈরি ছাউনি) দিবে। স্নানঘরের তলা (ফ্লোর) নিচু ছিল, তাতে সেখানে পানি জমে যেত। ভগবানকে... অনুজ্ঞা করছি, তলা উঁচু করবে। উঁচুতলা ভেঙে যেতে লাগল। ভগবানকে... অনুজ্ঞা করছি, তিন প্রকার উপকরণের মধ্যে যেকোনো এক প্রকার উপকরণ দিয়ে ভিত্তিমূল (তলা) প্রস্তুত করবে। যথা : ইট উপকরণ দিয়ে, পাথর উপকরণ দিয়ে কিংবা কাঠ উপকরণ দিয়ে। উঁচুতলাতে উঠতে কষ্ট হচ্ছিল। ভগবানকে... অনুজ্ঞা করছি, তিন ধরনের উপকরণের মধ্যে যেকোনো এক ধরনের উপকরণ দিয়ে সিঁড়ি তৈরি করবে। যথা : ইটের উপকরণ দিয়ে, পাথরের উপকরণ দিয়ে ও কাঠের উপকরণ দিয়ে। সিঁড়ি দিয়ে উঠতে গিয়ে পড়ে যেতে লাগলেন। ভগবানকে... অনুজ্ঞা করছি, অবলম্বন বাহন তথা বাঁশ দিয়ে রেলিং দিবে। স্নানাগারে তৃণচূর্ণ ঝড়ে পড়তে লাগল। ভগবানকে... অনুজ্ঞা করছি, স্নানাগারে ছাউনি দিবে আর ভেতরে-বাইরে লেপন করবে। সেই সঙ্গে সাদা, কালো, মাটিরঙের আস্তরণ এবং ফুলের মালা, লতা, মাছের দাঁত, পঞ্চ পাপড়ির নকশা আঁকবে আর চীবর ঝুলিয়ে রাখার বাঁশ, রশি ঝুলিয়ে রাখবে।

সেই সময় ভিক্ষুগণ স্নানঘরে জল দ্বারা দেহ মার্জন করতে সংকোচবোধ করতেন। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, ত্রিবিধ আচ্ছাদনীয় বা ঘেরা ব্যবহার করবে। যথা : স্নানাগার আচ্ছাদন, জলের আচ্ছাদন কিংবা বস্ত্রের আচ্ছাদন।

সেই সময় স্নানঘরে জল থাকত না। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, জলাধার (তথা জল জমা রাখার বড়ো বালতি বা ড্রাম) ব্যবহার করবে। জলাধারের মুখ ভেঙে যেতে লাগল। ভগবানকে... অনুজ্ঞা করছি, তিন প্রকার উপকরণের মধ্য থেকে যেকোনো এক প্রকার উপকরণ দিয়ে জলাধারের মুখে দেয়াল দিবে। যথা : ইটের উপকরণ, পাথরের উপকরণ কিংবা কাঠের উপকরণ। জলাধার রাখার ভূমি নিচু হলো। ফলে সেখানে পানি জমে যেতে লাগল। ভগবানকে... অনুজ্ঞা করছি, জলাধার রাখার ভূমি উঁচু করবে। সেটা ক্ষয়ে যেতে লাগল। ভগবানকে... অনুজ্ঞা করছি, তিন প্রকার উপকরণের মধ্যে যেকোনো এক প্রকার উপকরণ দিয়ে জলাধার রাখার ভিত্তিমূল বা ভূমি প্রস্তুত করবে। যথা : ইটের উপকরণ দিয়ে, পাথরের উপকরণ দিয়ে কিংবা কাঠের উপকরণ দিয়ে। সেখানে উঠতে কষ্ট হচ্ছিল। ভগবানকে... অনুজ্ঞা করছি, তিন প্রকার উপকরণের মধ্যে যেকোনো এক প্রকার উপকরণ দিয়ে সিঁড়ি তৈরি করবে। যথা : ইটের উপকরণ দিয়ে, পাথরের উপকরণ দিয়ে কিংবা কাঠের উপকরণ দিয়ে। সিঁড়ি বেয়ে ওঠতে পড়ে যেতে লাগলেন। ভগবানকে... অনুজ্ঞা করছি, অবলম্বন বাহন (অর্থাৎ সিঁড়ির পাশে বাঁশ বেঁধে দিয়ে রেলিং বানাবে) দিবে।

২৬২. সেই সময় ভিক্ষুগণ জঙ্গলের লতা কিংবা কটিবন্ধনী দিয়ে জল উঠাতেন। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, রশি দিয়ে জল উঠাবে। হাতগুলো ব্যথা হতে লাগল। ভগবানকে... অনুজ্ঞা করছি, চাকার আবর্তনে রশি আটকিয়ে টেনে টেনে জল উঠাবে। এতে বহু পাত্র ভেঙে যেতে লাগল। ভগবানকে... অনুজ্ঞা করছি, তিন ধরনের পাত্র থেকে যেকোনো এক ধরনের পাত্র ব্যবহার করবে। যথা : লোহার নির্মিত পাত্র, কাঠের নির্মিত পাত্র কিংবা চর্মের নির্মিত পাত্র।

সেই সময় ভিক্ষুগণ খোলা আকাশে অবস্থিত জলাধার তথা কূপ হতে পানি তুলার সময় শীত-উষ্ণে কষ্ট পাচ্ছিলেন। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, সেখানে চালা দিবে। চালা হতে তৃণের টুকরো ঝরে পড়তে লাগল। ভগবানকে... অনুজ্ঞা করছি, ছাউনি দিয়ে ভেতরে-বাইরে লেপন করবে। সেই সঙ্গে সাদা, কালো ও মাটিরঙের আস্তরণ এবং ফুলের মালা, লতা, মাছের দাঁত, পঞ্চ পাপড়ির নকশা আঁকবে। চীবর ঝুলিয়ে রাখার জন্য বাঁশ বা রশি ঝুলিয়ে রাখবে। কূপ অনাবৃত থাকায় তৃণের টুকরো ঝরে পড়ে কূপ ময়লা হতে লাগল। ভগবানকে... অনুজ্ঞা করছি, কূপে ঢাকনা দিবে। উদকপাত্র (পানি রাখার কলস, পাত্রাদি) ছিল না। ভগবানকে... অনুজ্ঞা করছি, পানি রাখার কলসি, কড়াই ব্যবহার করবে।

সেই সময় ভিক্ষুগণ বিহারের যত্রতত্র স্নান করায় বিহার এলাকা কর্দমাক্ত হচ্ছিল। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, (নির্দিষ্ট স্থানে) চৌবাচ্চা তথা পানির হাউস রাখবে। চৌবাচ্চা ঘেরা দিয়ে আবৃত ছিল না। ফলে ভিক্ষুগণ সেখানে স্নান করতে লজ্জাবোধ করতেন। ভগবানকে... অনুজ্ঞা করছি, তিন প্রকার উপকরণের মধ্যে যেকোনো এক প্রকার উপকরণে ঘেরা দিবে। যথা : ইটের উপকরণ দিয়ে, পাথরের উপকরণ দিয়ে কিংবা কাঠের উপকরণ দিয়ে। চৌবাচ্চার চারপাশে কর্দমাক্ত হচ্ছিল। ভগবানকে... অনুজ্ঞা করছি, তিন ধরনের উপকরণ হতে যেকোনো এক ধরনের উপকরণ বিছিয়ে দিবে। যথা : ইট, পাথর কিংবা কাঠ। পানি জমে যেতে লাগল। ভগবানকে... অনুজ্ঞা করছি, পানি বের হয়ে যাবার নালা করে দিবে।

সেই সময় ভিক্ষুদের দেহ স্নানের পর সিক্ত থাকত। ভগবানকে... অনুজ্ঞা করছি, তোয়ালে দিয়ে দেহ মুছে শুকিয়ে নিবে।

২৬৩. সেই সময় জনৈক উপাসক সংঘের জন্য পুষ্করিণী খনন করে দিতে ইচ্ছা প্রকাশ করলেন। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, পুষ্করিণী খনন করবে। পুষ্করিণীর পার ভেঙে যেতে লাগল। ভগবানকে... অনুজ্ঞা করছি, তিন প্রকার উপকরণের মধ্যে যেকোনো এক প্রকার উপকরণ দিয়ে পুষ্করিণীর পাড় মেরামত করবে। যথা : ইট উপকরণ দিয়ে, পাথর উপকরণ দিয়ে কিংবা কাঠ উপকরণ দিয়ে। (পুষ্করিণীর পাড়ে) উঠতে কষ্ট হচ্ছিল। ভগবানকে... অনুজ্ঞা করছি, তিন প্রকার উপকরণের মধ্যে যেকোনো এক প্রকার উপকরণ দিয়ে সিঁড়ি তৈরি করবে। যথা : ইট উপকরণ দিয়ে, পাথর উপকরণ দিয়ে কিংবা কাঠ উপকরণ দিয়ে। সিঁড়ি দিয়ে উঠতে গিয়ে পড়ে যেতে লাগলেন। ভগবানকে... অনুজ্ঞা করছি, অবলম্বন বাহন (অর্থাৎ সিঁড়ির পাশে বাঁশ বেঁধে দিয়ে রেলিং বানাবে) দিবে। পুষ্করিণীর জল পুরনো হয়ে বাসি হচ্ছিল। ভগবানকে... অনুজ্ঞা করছি, জল বেরিয়ে যাবার জন্য গর্ত করে দিবে, চোঙা (পাইপ) বসিয়ে দিবে।

সেই সময় জনৈক ভিক্ষু সংঘের সুবিধার্থে চতুর্দিকে বেষ্টন করা ও ছাউনিযুক্ত স্নানঘর প্রস্তুত করে দিতে ইচ্ছা প্রকাশ করলেন। ভগবানকে... অনুজ্ঞা করছি, চতুর্দিকে বেষ্টন করা ও ছাউনিযুক্ত স্নানঘর ব্যবহার করবে।

সেই সময় ষড়বর্গীয় ভিক্ষুগণ বসবার মাদুর ব্যতীত চার মাস অবস্থান করত। ভগবানকে এই বিষয়টি জানালেন। ভগবান বললেন, ভিক্ষুগণ, বসবার মাদুর ব্যতীত চার মাস অবস্থান করতে পারবে না। যে মাদুর ব্যতীত অবস্থান করবে, তার দুক্কট অপরাধ হবে।

২৬৪. সেই সময় ষড়বর্গীয় ভিক্ষুগণ ফুলসজ্জিত বিছানায় ঘুমাত। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেন কামভোগী গৃহী। ভগবানকে এই বিষয়টি জানালেন। ভগবান বললেন, ভিক্ষুগণ, ফুলসজ্জিত বিছানায় ঘুমাতে পারবে না। যে ঘুমাবে, তার দুক্কট অপরাধ হবে।

সেই সময় জনসাধারণ সুগন্ধি দ্রব্য ও ফুলের মালা নিয়ে বিহারে আসতেন। সংকোচবশত ভিক্ষুগণ সেসব দানীয় সামগ্রী গ্রহণ করতেন না। ভগবানকে এই বিষয়টি জানালেন। ভগবান বললেন, আমি অনুজ্ঞা করছি, সুগন্ধি দ্রব্যাদি গ্রহণ করে পাঁচ আঙুলের ছাপ দিয়ে বিহারের দরজায় রেখে দিবে আর ফুলের মালা বা ফুল গ্রহণ করে বিহারের কোনো একদিকে রেখে দিবে।

সেই সময় সংঘ বস্ত্রখণ্ড দান পেলেন। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, বস্ত্রখণ্ড গ্রহণ করবে। তখন ভিক্ষুদের মনে এই চিন্তা উদয় হলো, বস্ত্রখণ্ড অধিষ্ঠান করা উচিত নাকি বিকপ্পন করা উচিত। ভগবানকে... অনুজ্ঞা করছি, বস্ত্রখণ্ড অধিষ্ঠান করবে, বিকপ্পন করবে না।

সেই সময় ষড়বর্গীয় ভিক্ষুগণ তাম্র, রৌপ্যখচিত গদিযুক্ত আসন ব্যবহার করত। সেটা দেখে জনসাধারণ অসন্তোষ, নিন্দা ও প্রকশ্যে দুর্নাম করতে লাগলেন, শাক্যপুত্রীয় শ্রমণগণ যেন কামভোগী গৃহী। ভগবানকে... ভিক্ষুগণ, তাম্র, রৌপ্যখচিত গদিযুক্ত আসন ব্যবহার করতে পারবে না। যে ব্যবহার করবে, তার দুক্কট অপরাধ হবে।

সেই সময় জনৈক ভিক্ষু অসুস্থ হয়ে পড়লেন। তিনি ভোজনের সময় পাত্র হাতে রাখতে পারতেন না। ভগবানকে... অনুজ্ঞা করছি, ভোজন বেড় ব্যবহার করবে।

সেই সময় ষড়বর্গীয় ভিক্ষুগণ এক পাত্রে ভোজন করত, এক গ্লাসে পানি পান করত, এক খাটে শয়ন করত, এক বিছানায় শয়ন করত ও এক কম্বলে (তথা এক কম্বলের নীচে) শয়ন করত। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেন কামভোগী গৃহী। ভগবানকে... ভিক্ষুগণ, এক পাত্রে ভোজন, এক গ্লাসে পানি, এক খাটে শয়ন, এক বিছানায় শয়ন ও এক কম্বলে শয়ন করতে পারবে না। যে করবে, তার দুক্কট অপরাধ হবে।

২৬৫. সেই সময় বড্ঢ লিচ্ছবী মৈত্রেয় ও ভৌম্যজক ভিক্ষুদের সমরুচিসম্পন্ন লোক হিসেবে পরিচিত ছিল। একদিন সে মৈত্রেয় ও ভৌম্যজক ভিক্ষুদের কাছে উপস্থিত হলেন। উপস্থিত হয়ে তাদের বললেন, আর্যগণ, আমি আপনাদের বন্দনা করছি। বড্ঢ লিচ্ছবী এরূপ বললেও মৈত্রেয়, ভৌম্যজক ভিক্ষু নীরবই থাকলেন। দ্বিতীয় ও তৃতীয়বার বড্ঢ লিচ্ছবী এরূপ বললেন। তারপরও মৈত্রেয়, ভৌম্যজক ভিক্ষু নীরব থাকলেন। অমনি বড্ঢ লিচ্ছবী বলে উঠলেন-আর্য, আমি কি কোনো অপরাধ করেছি? কেন আপনারা আমার সঙ্গে কথা বলছেন না? মৈত্রেয় ও ভৌম্যজক এবার বললেন, বন্ধু, আয়ুষ্মান মল্লপুত্র দব্ব আমাদের উৎপীড়ন করতে দেখেও তুমি তো কিছুই করতেছ না। আর্য, আমি কী করব, বলুন। বন্ধু, যদি তুমি কর তো, ভগবান আজকেই আয়ুষ্মান মল্লপুত্র দব্বকে বহিষ্কার করে দিবেন। আর্য, (তাহলে বলুন) আমি কী করব? আমার দ্বারা কী করা সম্ভব। বন্ধু, তুমি ভগবান বুদ্ধের সকাশে গিয়ে এরূপ বলবে। বলবে যে, ‘প্রভু, এটি উচিত, উপযুক্ত নয়। পূর্বে যেদিক ভয়হীন, নিরাপদ, নিরুপদ্রব ছিল, এখন সেদিক ভয়সংকুল, বিপন্ন ও উপদ্রবে ভরে গেছে। যেখানে বায়ু প্রবাহিত হতো না, এখন সেখানে বায়ু প্রবাহিত হচ্ছে। এ যেন জল পুড়ে যাচ্ছে। আর্য মল্লপুত্র দব্ব আমার স্ত্রীকে দূষিত করেছে।’

‘আর্য এরূপ হবে’ বলে বড্ঢ লিচ্ছবী মৈত্রেয় ও ভৌম্যজক ভিক্ষুদ্বয়কে প্রতিশ্রুতি দিলেন। এরপর বড্ঢ লিচ্ছবী ভগবান বুদ্ধের সকাশে গিয়ে উপস্থিত হলেন। ভগবানকে শ্রদ্ধাভিবাদন জানিয়ে একপার্শ্বে উপবেশন করলেন। উপবিষ্ট অবস্থায় ভগবানকে এরূপ বললেন, ভন্তে, এটি উচিত, উপযুক্ত নয়। পূর্বে যেদিক ভয়হীন, নিরাপদ, নিরুপদ্রব ছিল এখন সেদিক ভয়সংকুল, বিপন্ন ও উপদ্রবে ভরে গেছে। যেখানে বায়ু প্রবাহিত হতো না, এখন সেখানে বায়ু প্রবাহিত হচ্ছে। এ যেন জল (আগুনে) পুড়ে যাচ্ছে। আর্য মল্লপুত্র দব্ব আমার স্ত্রীকে দূষিত করেছে।

অতঃপর ভগবান এ বিষয়ে, এ কারণে ভিক্ষুসংঘকে একত্রিত করলেন। এবার আয়ুষ্মান মল্লপুত্র দব্বকে জিজ্ঞেস করলেন, দব্ব, তুমি স্মরণ করে দেখ তো এ বড্ঢ লিচ্ছবী যা বলছে, তুমি সেটা করেছ কি? উত্তরে দব্ব বললেন, ভন্তে, ভগবান আমাকে যেরূপ বলে জানেন। ভগবান দ্বিতীয় এবং তৃতীয়বারেও আয়ুষ্মান মল্লপুত্র দব্বকে জিজ্ঞেস করলেন, দব্ব, তুমি স্মরণ করে দেখ তো এ বড্ঢ লিচ্ছবী যা বলছে, তুমি সেটা করেছ কি? দব্ব একইভাবে উত্তর দিয়ে বললেন, ভন্তে, ভগবান আমাকে যেরূপে জানেন। এবার ভগবান বললেন, না দব্ব না; এভাবে অভিযোগের বিষয় সমাধা করা যায় না। যদি তুমি করে থাক, তাহলে করেছ বলো আর যদি না করে থাক, তাহলে সরাসরি বলো করিনি। দব্ব বললেন, ভন্তে, আমার জন্ম হতেই আমি স্বপ্নেও মৈথুন সেবন করেছি বলে জানি না। জাগ্রত অবস্থার কথা আর কী বলবো?

অনন্তর ভগবান ভিক্ষুদের আহ্বান করে বললেন, তাহলে হে ভিক্ষুগণ, সংঘ বড্ঢ লিচ্ছবির জন্য পাত্র অধোমুখ করুক। সংঘের সাহচর্য বিরহিত করুক।

ভিক্ষুগণ, আট প্রকার কারণযুক্ত উপাসকের জন্য পাত্র অধোমুখী করবে। যথা : ১) যে ভিক্ষুগণের অলাভের চেষ্টা করবে, ২) ভিক্ষুগণের অনর্থের চেষ্টা করবে, ৩) ভিক্ষুগণের অনাবাসের (তথা আবাস হতে বিতাড়িত করার) চেষ্টা করবে, ৪) ভিক্ষুগণকে আক্রোশ এবং গালাগালি করবে, ৫) ভিক্ষুগণের পরস্পরের মধ্যে ভেদ সৃষ্টি করে দেয়, ৬) বুদ্ধের অগুণ বর্ণনা করে, ৭) ধর্মের অগুণ বর্ণনা করে, ৮) সংঘের অগুণ বর্ণনা করে। হে ভিক্ষুগণ, আমি অনুজ্ঞা করছি, এই আট প্রকার কারণযুক্ত উপাসকের জন্য পাত্র অধোমুখী করবে। ভিক্ষুগণ, এভাবে করতে হবে :

উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু বিষয়টি সংঘকে জ্ঞাপন করবেন।

২৬৬. প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই বড্ঢ লিচ্ছবি আয়ুষ্মান মল্লপুত্র দব্বকে অমূলকভাবে শীল বিনাশের দোষারোপ করতেছে। এখন সংঘ যদি উপযুক্ত সময় মনে করেন, তাহলে সংঘ বড্ঢ লিচ্ছবির জন্য পাত্র অধোমুখ করতে পারেন আর তাকে সংঘের সাহচর্য বিরহিত করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই বড্ঢ লিচ্ছবি আয়ুষ্মান মল্লপুত্র দব্বকে অমূলকভাবে শীল বিনাশের দোষারোপ করতেছে। সুতরাং সংঘ বড্ঢ লিচ্ছবির জন্য পাত্র অধোমুখ আর তাকে সংঘের সাহচর্য বিরহিত করতেছে। যেই আয়ুষ্মান বড্ঢ লিচ্ছবির জন্য পাত্র অধোমুখ করা আর তাকে সংঘের সাহচর্য বিরহিত করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

সিদ্ধান্ত ঘোষণা : সংঘ কর্তৃক বড্ঢ লিচ্ছবিকে পাত্র অধোমুখ আর সংঘের সাহচর্য বিরহিত করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

অতঃপর আয়ুষ্মান আনন্দ সকালে বহির্গমনীয় অন্তর্বাস পরিধান করে পাত্র-চীবর গ্রহণ করে বড্ঢ লিচ্ছবির গৃহে উপস্থিত হলেন। অমনি বড্ঢ লিচ্ছবিকে বললেন, বন্ধু বড্ঢ, আপনি সংঘ কর্তৃক পাত্র অধোমুখ প্রাপ্ত এবং সাহচর্য বিরহিত হয়েছেন। তখন বড্ঢ লিচ্ছবি ‘সংঘ আমার জন্য পাত্র অধোমুখ করেছেন এবং আমি নাকি সংঘের সাহচর্য বিরহিত হয়েছি’ ভেবে সেখানে মূর্ছাপ্রাপ্ত হলেন। তৎপর বড্ঢ লিচ্ছবির বন্ধু-বান্ধব, জ্ঞাতিবর্গ তাকে এরূপ বললেন, বন্ধু বড্ঢ, দুঃখ করবেন না, অনুতাপ করবেন না। আমরা নিশ্চয় ভগবান এবং ভিক্ষুসংঘকে প্রসন্ন করব।

এরপর বড্ঢ লিচ্ছবি স্ত্রী-পুত্র, বন্ধু-বান্ধব, জ্ঞাতিবর্গকে সঙ্গে নিয়ে ভেজা কাপড়ে ও ভেজা চুলে ভগবানের সকাশে উপস্থিত হলেন। অমনি ভগবানের পায়ে মাথা ঠেকিয়ে এরূপ বলতে থাকলেন, প্রভু ভগবান, আমার অপরাধ হয়েছে। আমি অজ্ঞতা, মূর্খতা ও অদক্ষতা কারণে আর্য মল্লপুত্র দব্বের ওপর অমূলকভাবে শীল বিনাশের দোষারোপ করেছি। ভবিষ্যতে আর সেরূপ অপরাধ করব না। কাজেই ভগবান আমার অপরাধ ক্ষমা করুন। ভগবান বললেন, হে বড্ঢ, তুমি অজ্ঞতা, মূর্খতা ও অদক্ষতা কারণে মল্লপুত্র দব্বের ওপর অমূলকভাবে শীল বিনাশের দোষারোপ করে যেই অপরাধ করেছ, সেটা অপরাধ বলে স্বীকার করে ধর্মানুসারে প্রতিকার করায় আমরা তা’ অনুমোদন করলাম। বড্ঢ, যে দোষকে দোষ বলে স্বীকার করে ধর্মানুসারে প্রতিকার করে আর ভবিষ্যতের জন্য সংযত বা সতর্ক থাকে, আর্যবিনয় মতে তার উন্নতি হবার কথা। অমনি ভগবান ভিক্ষুগণকে আহ্বান করে বললেন, হে ভিক্ষুগণ, তাহলে সংঘ বড্ঢ লিচ্ছবির জন্য পাত্র ঊর্ধ্বমুখী করুক, সংঘের সাহচর্যসম্পন্ন করুক।

হে ভিক্ষুগণ, আট প্রকার কারণযুক্ত উপাসকের জন্য পাত্র ঊর্ধ্বমুখী করবে। যথা : ১) যে ভিক্ষুগণের অলাভের চেষ্টা করে না, ২) ভিক্ষুগণের অনর্থের চেষ্টা করে না, ৩) ভিক্ষুগণের অনাবাসের চেষ্টা করে না, ৪) ভিক্ষুগণকে আক্রোশ ও গালাগালি করে না, ৫) ভিক্ষুদের পরস্পরের মধ্যে ভেদ সৃষ্টি করে দেয় না, ৬) বুদ্ধের অগুণ বর্ণনা করে না, ৭) ধর্মের অগুণ বর্ণনা করে না, ৮) সংঘের অগুণ বর্ণনা করে না। ভিক্ষুগণ, আমি অনুজ্ঞা করছি, এই আট প্রকার কারণযুক্ত উপাসকের জন্য পাত্র ঊর্ধ্বমুখী করবে। ভিক্ষুগণ, এভাবে করতে হবে :

ভিক্ষুগণ, বড্ঢ লিচ্ছবিকে সংঘের সকাশে উপস্থিত হয়ে উত্তরীয় বস্ত্র দ্বারা দিয়ে দেহের একাংশ আবৃত করে ভিক্ষুদের পদ বন্দনা করতে হবে। এরপর উৎকুটিকভাবে বসে দু’হাত অঞ্জলিবদ্ধ করে এরূপ বলতে হবে : ভন্তে, সংঘ কর্তৃক আমাকে পাত্র অধোমুখ করা হয়েছে, সংঘের সাহচর্য বিরহিত করা হয়েছে। এখন আমি সম্যক অনুবর্তিত হয়েছি, শিষ্টতার চিহ্নস্বরূপ লোমপাত করেছি, মুক্তির অনুরূপ বা ঠিক আচরণ করছি। সুতরাং আমি (আমার জন্য) পাত্র ঊর্ধ্বমুখী করার প্রার্থনা করছি। দ্বিতীয়বার... তৃতীয়বার... প্রার্থনা করছি।

অমনি উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু এ প্রস্তাব সংঘকে জ্ঞাপন করবেন।

২৬৭. প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। সংঘ বড্ঢ লিচ্ছবির জন্য পাত্র অধোমুখী করেছেন এবং তাকে সংঘ সাহচর্য বিরহিত করেছেন। এখন তিনি সম্যক অনুবর্তিত হয়েছেন, শিষ্টতার চিহ্নস্বরূপ লোমপাত করেছেন, মুক্তির অনুরূপ বা ঠিক আচরণ করছেন। কাজেই পাত্র ঊর্ধ্বমুখী করার প্রার্থনা করছেন। সংঘ যদি উপযুক্ত সময় বলে মনে করেন, তাহলে সংঘ বড্ঢ লিচ্ছবির জন্য পাত্র ঊর্ধ্বমুখী করতে পারেন এবং তাকে সংঘের সাহচর্যযুক্ত করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। সংঘ বড্ঢ লিচ্ছবির জন্য পাত্র অধোমুখী করেছেন এবং তাকে সংঘ সাহচর্য বিরহিত করেছেন। এখন তিনি সম্যক অনুবর্তিত হয়েছেন, শিষ্টতার চিহ্নস্বরূপ লোমপাত করেছেন, মুক্তির অনুরূপ বা ঠিক আচরণ করেছেন। ফলত (সংঘের কাছে) পাত্র ঊর্ধ্বমুখী করার প্রার্থনা করেছেন। সংঘও বড্ঢ লিচ্ছবির জন্য পাত্র ঊর্ধ্বমুখী করতেছে, তাকে সংঘের সাহচর্যযুক্ত করতেছে। যেই আয়ুষ্মান বড্ঢ লিচ্ছবির জন্য পাত্র ঊর্ধ্বমুখী করা ও তাকে সংঘের সাহচর্য করা উচিত বলে মনে করেন, তিনি নীরব থাকবেন। যিনি উচিত বলে মনে না করেন, তিনি স্বীয় বক্তব্য ভাষায় প্রকাশ করতে পারেন।

সিদ্ধান্ত ঘোষণা : সংঘ কর্তৃক বড্ঢ লিচ্ছবির জন্য পাত্র ঊর্ধ্বমুখী এবং তাকে সংঘের সাহচর্যযুক্ত করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

২৬৮. সেই সময় ভগবান বৈশালীতে ইচ্ছানুরূপ অবস্থান করে ভগ্গ অভিমুখে পদব্রজে রওনা দিলেন। অনুক্রমে বিচরণ করতে করতে ভগ্গা এসে পৌঁছলেন। অমনি ভগ্গস্থ সুংসুমার-গিরিতে ভেসকলাবনের মৃগদাবে অবস্থান করতে লাগলেন। তখন বোধিরাজকুমারের জন্য সদ্যই কোকনদ নামক এক প্রসাদ নির্মিত হয়েছিল। শ্রমণ, ব্রাহ্মণ, দেবতা, মনুষ্য কেউই সেখানে বাস করেননি। বোধিরাজকুমার সঞ্জিকাপুত্র মানবক (নামক যুবককে) বললেন, সৌম্য, সঞ্জিকাপুত্র, আপনি ভগবানের সকাশে গিয়ে উপস্থিত হোন। উপস্থিত হয়ে আমার কথামতো ভগবানের পদে মাথা ঠেকিয়ে বন্দনা করবেন। ভগবানের সুস্থতা, নিরুপদ্রবতা, দৈহিক প্রফুল্লতা ও দৈহিক বল এবং সুখে অবস্থান করা সম্বন্ধে জিজ্ঞেস করবেন। আরও বললেন, ভন্তে, বোধিরাজকুমার ভগবানের পদে মাথা ঠেকিয়ে বন্দনা জ্ঞাপন করছেন। ভগবানের সুস্থতা, নিরুপদ্রবতা, দৈহিক প্রফুল্লতা ও দৈহিক বল এবং সুখে অবস্থান করা সম্বন্ধে জিজ্ঞেস করেছেন। এরপর এরূপ বলবেন, ভন্তে, আগামীকাল ভগবানসহ ভিক্ষুসংঘ বোধিরাজকুমারের আহারের নিমন্ত্রণ গ্রহণ করুন।

‘এরূপই হবে’ বলে সঞ্জিকাপুত্র মানবক বোধিরাজকুমারের বাক্যে সম্মতি জানিয়ে ভগবানের সকাশে উপস্থিত হলেন। অমনি প্রীত্যালাপচ্ছলে ভগবানের কুশল (সুস্থতা) সম্বন্ধে জিজ্ঞেস করলেন। কুশল জিজ্ঞাসা ও সদ্ভাবসূচক আলোচনা একপার্শ্বে উপবেশন করলেন। এরপর সঞ্জিকাপুত্র মানবক ভগবানকে বললেন, ভন্তে, বোধিরাজকুমার মহানুভব গৌতমের পদে মাথা ঠেকিয়ে বন্দনা জ্ঞাপন করেছেন। ভগবানের সুস্থতা, নিরুপদ্রবতা, দৈহিক প্রফুল্লতা ও দৈহিক শক্তি এবং সুখে অবস্থান করা সম্বন্ধে জিজ্ঞেস করছেন। অধিকন্তু এরূপ বলেছেন, মহানুভব গৌতম, ভিক্ষুসংঘকে সঙ্গে নিয়ে আগামীকাল বোধিরাজকুমারের ভোজন গ্রহণ করার নিমন্ত্রণ গ্রহণ করুন। ভগবান (এ নিমন্ত্রণে) মৌনভাবে সম্মতি জানালেন।

তখন সঞ্জিকাপুত্র মানবক ভগবানের সম্মতি জ্ঞাত হয়ে আসন হতে উঠে বোধিরাজকুমারের কাছে উপস্থিত হলেন। উপস্থিত হয়ে বললেন, আমি আপনার কথামতো বলেছি, বোধিরাজকুমার মহানুভব গৌতমের পদে মাথা ঠেকিয়ে বন্দনা জ্ঞাপন করেছেন। গৌতমের সুস্থতা, নিরুপদ্রবতা, দৈহিক প্রফুল্লতা ও দৈহিক বল এবং সুখে অবস্থান করা সম্বন্ধে জানতে চেয়েছেন। উপরন্তু, এরূপ বলেছেন, মহানুভব গৌতম ভিক্ষুসংঘকে সঙ্গে নিয়ে আগামীকাল বোধিরাজকুমারের ভোজন গ্রহণ করার জন্য নিমন্ত্রণ গ্রহণ করুন। ভগবানও মৌনভাবে সম্মতি জানিয়েছেন।

বোধিরাজকুমার সেই রাত শেষে উত্তম খাদ্য-ভোজ্য প্রস্তুত করিয়ে নিলেন। এরপর কোকনদ প্রাসাদের সিঁড়ির শেষ ধাপ পর্যন্ত শ্বেতবর্ণের বস্ত্র বিন্যস্ত করে সঞ্জিকাপুত্র মানবকে বললেন, সৌম্য সঞ্জিকাপুত্র, ভগবানের সকাশে গিয়ে উপস্থিত হন। উপস্থিত হয়ে ভগবানকে বলেন, ‘ভন্তে ভোজনের সময় হয়েছে, ভোজন প্রস্তুত’। তাই হোক বলে সঞ্জিকাপুত্র বোধিরাজকুমারকে সম্মতি জানিয়ে ভগবানের সকাশে উপস্থিত হলেন। অমনি এরূপ বললেন, ভন্তে, ভোজনের সময় হয়েছে, ভোজন প্রস্তুত।

অতঃপর ভগবান প্রভাতবেলা বহির্গমনীয় অন্তর্বাস পরিধান করে পাত্র-চীবর গ্রহণ করে বোধিরাজকুমারের ভবনে উপস্থিত হলেন। এদিকে বোধিরাজকুমার ভগবানের শুভাগমন প্রতীক্ষায় ভবনের সামনে দাঁড়িয়ে থাকলেন। তিনি দূর হতেই ভগবানকে আসতে দেখলেন। অমনি (সামান্য এগিয়ে গিয়ে) শ্রদ্ধাভিবাদন জানিয়ে ভগবানকে পুরোভাগে রেখে কোকনদ প্রাসাদে উপস্থিত হলেন। ভগবান (প্রাসাদের নীচতলার) সিঁড়ির প্রথম ধাপের কাছে এসে থেমে গেলেন। তখন বোধিরাজকুমার ভগবানকে বললেন, ভন্তে, ভগবান বস্ত্রের ওপর দিয়ে গমন করুন। সুগত, বস্ত্রে ওপর দিয়ে গমন করুন। যাতে করে আমার চিরদিনের জন্য হিত, সুখ সাধিত হয়। বোধিরাজকুমার এ রকম বললে ভগবান নীরব থাকলেন। বোধিরাজকুমার দ্বিতীয়বার... তৃতীয়বার বললেন, ভন্তে, ভগবান বস্ত্রের ওপর দিয়ে গমন করুন। সুগত, বস্ত্রে ওপর দিয়ে গমন করুন। যাতে করে আমার চিরদিনের জন্য হিত, সুখ সাধিত হয়। এবার ভগবান আয়ুষ্মান আনন্দের দিকে তাকালেন। অমনি আয়ুষ্মান আনন্দ বোধিরাজকুমারকে বললেন, রাজকুমার, বস্ত্র সরিয়ে ফেলুন। ভগবান বস্ত্রের ওপর দিয়ে গমন করবেন না। ভগবান ভবিষ্যত প্রজন্মের জন্য অনুগ্রহ প্রদর্শন করছেন।

বোধিরাজকুমার বস্ত্র সরিয়ে ফেলে কোকনদ প্রাসাদের উপরতলায় আসন প্রস্তুত করলেন। ভগবান কোকনদ প্রাসাদে উঠে ভিক্ষুসংঘ সঙ্গে নিয়ে সজ্জিত আসনে উপবেশন করলেন। এবার বোধিরাজকুমার নিজের হাতে বুদ্ধপ্রমুখ ভিক্ষুসংঘকে বারণ না করা পর্যন্ত উত্তম খাদ্য-ভোজ্য দান করে পরিতৃপ্ত করলেন। ভগবান আহার গ্রহণ শেষে পাত্র হতে হাত অবসৃত করলে বোধিরাজ একান্তে উপবেশন করলেন। একান্তে বসা বোধিরাজকুমারকে ভগবান ধর্মদেশনা করে উদ্দীপ্ত, উৎসাহিত, প্রফুল্লিত এবং সম্প্রহর্ষিত করে আসন হতে উঠে প্রস্থান করলেন।

অতঃপর ভগবান এ বিষয়ে, এ কারণে ধর্মকথা উত্থাপন করে ভিক্ষুসংঘকে আহ্বান করলেন। বললেন, ভিক্ষুগণ, বিছিয়ে রাখা বস্ত্রের ওপর গমন করতে পারবে না। যে গমন করবে, তার দুক্কট অপরাধ হবে।

সেই সময় সদ্য সন্তান প্রসব করা জনৈক নারী ভিক্ষুগণকে নিমন্ত্রণ করলেন এবং গৃহদ্বারে বস্ত্র বা কাপড় বিছিয়ে দিলেন। বললেন, ভন্তে, কাপড়ের ওপর দিয়ে গমন করুন। ভিক্ষুগণ লজ্জাবোধহেতু কাপড়ের ওপর দিয়ে গমন করলেন না। তখন সেই নারী অসন্তোষ, নিন্দা ও প্রকাশ্যে দুর্নাম করতে লাগলেন, আর্যগণ কেন মঙ্গলের জন্য প্রার্থনা করা সত্ত্বেও কাপড়ের ওপর দিয়ে গমন করছেন না? ভিক্ষুগণ সেই নারীর অসন্তোষ, নিন্দা ও প্রকাশ্যে দুর্নামের কথা শুনতে পেলেন। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, গৃহীগণ মঙ্গলের জন্য প্রার্থনা করলে কাপড়ের ওপর দিয়ে গমন করবে। যেহেতু মঙ্গলপ্রত্যাশী।

সেই সময় ভিক্ষুগণ ধোয়া পা দিয়ে কাপড়ের ওপর দিয়ে গমন করতে সংকোচবোধ করতে লাগলেন। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, ধোয়া পা দিয়ে কাপড়ের ওপর দিয়ে গমন করবে।

দ্বিতীয় পরিচ্ছেদ সমাপ্ত।

২৬৯. তখন ভগবান ভগ্গদেশে ইচ্ছানুরূপ অবস্থান করে শ্রাবস্তীর অভিমুখে পদব্রজে রওনা হলেন। অনুক্রমে ঘুরতে ঘুরতে শ্রাবস্তীতে এসে পৌঁছলেন। অমনি অনাথপিণ্ডিক শ্রেষ্ঠী কর্তৃক দানকৃত শ্রাবস্তীস্থ জেতবন বিহারে অবস্থান করতে লাগলেন। সেই সময় মিগারমাতা বিশাখা ঘট, কতক (স্নানের পূর্বে বা পরে ব্যবহৃত দেহসম্মার্জনী) ও সম্মার্জনী নিয়ে ভগবানের সকাশে উপস্থিত হলেন। ভগবানকে শ্রদ্ধাভিবাদন জানিয়ে একপার্শ্বে বসে পড়লেন। একপার্শ্বে বসা মিগারমাতা বিশাখা ভগবানকে এরূপ বললেন, ভন্তে, ভগবান যাতে আমার চিরকাল হিত-সুখ সাধিত হয়, তজ্জন্য এই ঘট, কতক, সম্মার্জনী গ্রহণ করুন। ভগবান ঘট, সম্মার্জনী গ্রহণ করলেন, তবে কতক গ্রহণ করলেন না। অতঃপর ভগবান মিগারমাতা বিশাখাকে ধর্মদেশনা প্রদান করে উদ্দীপ্ত, উৎসাহিত, প্রফুল্লিত এবং সম্প্রহর্ষিত করলেন। বুদ্ধের ধর্মদেশনায় উদ্দীপ্ত, উৎসাহিত, প্রফুল্লিত এবং সম্প্রহর্ষিত বিশাখা আসন হতে উঠে ভগবানকে শ্রদ্ধাভিবাদন জানিয়ে, ডানপার্শ্বে রেখে প্রদক্ষিণ করে প্রস্থান করলেন।

এরপর ভগবান এ বিষয়ে, এ কারণে ধর্মকথা উত্থাপন করে ভিক্ষুগণকে আহ্বান করলেন। বললেন, হে ভিক্ষুগণ, আমি অনুজ্ঞা করছি, ঘট ও সম্মার্জনী ব্যবহার করবে। তবে কতক ব্যবহার করবে না। যে ব্যবহার করবে, তার দুক্কট অপরাধ হবে। হে ভিক্ষুগণ, আমি অনুজ্ঞা করছি, পাথরের কুঁচি, নুড়ি বা বালুকণা ও সমুদ্রফেনা এই তিনটি পা রগড়ানোর দ্রব্য হিসেবে ব্যবহার করবে।

তখন মিগারমাতা বিশাখা ব্যজনী ও তালপাতার পাখা নিয়ে ভগবানের সকাশে উপস্থিত হলেন। ভগবানকে শ্রদ্ধাভিবাদন জানিয়ে একপার্শ্বে বসে পড়লেন। একপার্শ্বে বসা মিগারমাতা বিশাখা ভগবানকে এরূপ বললেন, ভন্তে, ভগবান আমার এই ব্যজনী ও তালপাতার পাখা গ্রহণ করুন, যাতে করে আমার চিরকালের জন্য হিত-সুখ সাধিত হয়। ভগবান আমার এই ব্যজনী ও তালপাতার পাখা গ্রহণ করুন। ভগবান সেগুলো গ্রহণ করলেন।

অতঃপর ভগবান মিগারমাতা বিশাখাকে ধর্মদেশনা প্রদান করে উদ্দীপ্ত, উৎসাহিত, প্রফুল্লিত ও সম্প্রহর্ষিত করলেন... প্রদক্ষিণ করে প্রস্থান করলেন। এরপর ভগবান এ বিষয়ে, এ কারণে ধর্মকথা উত্থাপন করে ভিক্ষুগণকে আহ্বান করলেন। বললেন, হে ভিক্ষুগণ, আমি অনুজ্ঞা করছি, ব্যজনী ও তালপাতার পাখা ব্যবহার করবে।

সেই সময় সংঘ মশা তাড়াবার পাখা দান পেলেন। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, মথা তাড়াবার পাখা ব্যবহার করবে। সংঘ চামরাযুক্ত তথা চামরী পুচ্ছ দ্বারা প্রস্তুত ব্যজনী দান পেলেন। ভগবানকে এই বিষয়টি জানালেন। ভগবান বললেন, ভিক্ষুগণ, চামরী পুচ্ছ দ্বারা প্রস্তুত ব্যজনী ব্যবহার করতে পারবে না। যে ব্যবহার করবে, তার দুক্কট অপরাধ হবে। হে ভিক্ষুগণ আমি অনুজ্ঞা করছি, গাছের ছাল দ্বারা প্রস্তুত ব্যজনী, উশীর নামক সুগন্ধজাতীয় এক প্রকার শেকড় দিয়ে তৈরি ব্যজনী ও ময়ূরপুচ্ছের পালক দ্বারা প্রস্তুত ব্যজনী, এই তিন প্রকার ব্যজনী ব্যবহার করবে।

২৭০. সেই সময় সংঘ ছাতা দান পেলেন। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, ছাতা ব্যবহার করবে।

সেই সময় ষড়বর্গীয় ভিক্ষুগণ ছাতা হাতে করে অযথা এদিক-ওদিক ঘুরতে লাগল। তখন জনৈক উপাসক বহুসংখ্যক আজীবক শ্রাবকের সঙ্গে উদ্যানে গমন করলেন। আজীবক শ্রাবকেরা দূর হতেই ষড়বর্গীয় ভিক্ষুদের ছাতা হাতে করে আসতে দেখতে পেল। দেখেই সেই উপাসককে বলল, আর্য, তোমাদের ভন্তেগণ ছাতা হাতে করে আসছেন, যেন গণক, মহামাত্য। উপাসক বললেন, আর্য, এরা তো ভিক্ষু নন, পরিব্রাজক। (আজীবক শ্রাবকরা) ‘ভিক্ষু, ভিক্ষু নয়! অবশ্যই ভিক্ষু’ বলে তারা বাজি রাখল। যখন ষড়বর্গীয় ভিক্ষুগণ নিকটে উপনীত হলো, তখন উপাসক চিনতে পারলেন। এবার উপাসক অসন্তোষ, নিন্দা ও প্রকাশ্যে দুর্নাম করতে লাগলেন, কেনই বা আর্যগণ ছাতা হাতে করে অযথা এদিক-ওদিক ঘুরতেছেন? ভিক্ষুগণ সেই উপাসকের অসন্তোষ, নিন্দা ও প্রকাশ্যে দুর্নামের কথা শুনতে পেলেন। তারা ভগবানকে এই বিষয়টি জানালেন... হে ভিক্ষুগণ, সত্যিই কি ষড়বর্গীয়... হ্যাঁ ভগবান, তা সত্য। ভগবান এটা খুবই নিন্দনীয় অভিহিত করে... তদনুরূপ, তদনুযায়ী ধর্মদেশনা প্রদান করলেন। এরপর ভিক্ষুদের উদ্দেশ্যে বললেন, হে ভিক্ষুগণ, ছাতা ব্যবহার করতে পারবে না। যে ব্যবহার করবে, তার দুক্কট অপরাধ হবে।

সেই সময় জনৈক ভিক্ষু অসুস্থ হয়ে পড়লেন। ছাতা ছাড়া তার সুখবোধ হতো না। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, রোগী ছাতা ব্যবহার করতে পারবে।

সেই সময় ভিক্ষুগণ ভগবান সুস্থকে ছাতা ব্যবহারের অনুজ্ঞা দেননি ভেবে বিহারে ও বিহারের পার্শ্ববর্তী স্থানে ছাতা ব্যবহার করতে সংকোচবোধ করতেন। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, সুস্থভিক্ষুও বিহারে এবং বিহারের পার্শ্ববর্তী স্থানে ছাতা ব্যবহার করতে পারবে।

সেই সময় জনৈক ভিক্ষু বিকালে ভিক্ষাপাত্র বা ছাবেইক শিকেয় তুলে দণ্ডে ঝুলিয়ে কোনো এক গ্রামের প্রবেশদ্বার দিয়ে যাচ্ছিলেন। (সেই গ্রামের) লোকজন ‘আর্যগণ আসুন, এক চোর যাচ্ছে, অসির আভা দেখা যাচ্ছে’ বলে তার পিছু নিল আর ধরে ফেলল। তবে ভিক্ষু বলে চিনতে পেরে ছেড়ে দিল। ভিক্ষুটি বিহারে পৌঁছে অন্যান্য ভিক্ষুগণকে এই বিষয়টি জানালেন। ভিক্ষুগণ বললেন, বন্ধু, তুমি কি দণ্ড, শিকে ধারণ করেছিলে? হ্যাঁ, বন্ধু করেছিলাম। তখন যেই ভিক্ষুগণ অল্পেচ্ছু... তারা অসন্তোষ, নিন্দা ও প্রকাশ্যে আপত্তি উত্থাপন করতে লাগলেন, কেন সেই ভিক্ষু দণ্ড, শিকে ধারণ করতেছেন? তখন তারা ভগবানকে এই বিষয়টি জানালেন... সত্যিই কি সেই ভিক্ষু... হ্যাঁ ভগবান, তা সত্য। ভগবান এটা খুবই নিন্দনীয় অভিহিত করে... তদনুযায়ী ধর্মদেশনা প্রদান করলেন। এরপর ভিক্ষুদের উদ্দেশ্যে বললেন, হে ভিক্ষুগণ, শিকে ও দণ্ড ধারণ করতে পারবে না। যে ধারণ করবে, তার দুক্কট অপরাধ হবে।

সেই সময় জনৈক ভিক্ষু অসুস্থ হয়ে পড়লেন। দণ্ডের ওপর ভর দেওয়া ব্যতিরেকে চলাফেরা করতে পারছিলেন না। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, অসুস্থ ভিক্ষুকে দণ্ড ধারণের অনুমতি প্রদান করবে। ভিক্ষুগণ, এভাবে প্রদান করবে :

সেই অসুস্থ ভিক্ষুকে সংঘের সকাশে উপস্থিত হয়ে উত্তরাসঙ্গ একাংশ করে বয়োজ্যেষ্ঠ ভিক্ষুদের পাদ বন্দনা করতে হবে। এরপর উৎকুটিকভাবে বসে দু’হাত অঞ্জলিবদ্ধ করে এরূপ বলতে হবে : ভন্তে, আমি অসুস্থ হয়ে পড়ায় দণ্ডের সাহায্য ব্যতিরেকে চলাফেরা করতে পারি না। কাজেই আমি সংঘের কাছে দণ্ড ব্যবহারে অনুমতি প্রার্থনা করতেছি। দ্বিতীয়বার... তৃতীয়বার... প্রার্থনা করতেছি।

অমনি উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু এই বিষয়টি সংঘকে জ্ঞাপন করবেন।

প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই অমুক নামের ভিক্ষু অসুস্থ হয়ে পড়ায় দণ্ডের সাহায্য ব্যতীত চলাফেরা করতে পারছেন না। তিনি সংঘের কাছে দণ্ড ব্যবহারের অনুমতি প্রার্থনা করছেন। এখন সংঘের যদি উপযুক্ত সময় বলে মনে হয়, তাহলে সংঘ অমুক নামের ভিক্ষুকে দণ্ড ব্যবহারের অনুমতি প্রদান করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই অমুক নামের ভিক্ষু অসুস্থ হয়ে পড়ায় দণ্ডের সাহায্য ব্যতীত চলাফেরা করতে পারছেন না। তিনি সংঘের কাছে দণ্ড ব্যবহারের অনুমতি প্রার্থনা করছেন। সংঘও তাকে (অমুক নামের ভিক্ষুকে) দণ্ড ব্যবহারের অনুমতি প্রদান করছেন। যেই আযুষ্মান অমুক নামের ভিক্ষুকে দণ্ড ব্যবহারের সম্মতি প্রদান করা উচিত মনে করেন, তিনি নীরব থাকবেন। যিনি উচিত বলে মনে না করেন, তিনি স্বীয় বক্তব্য ভাষায় প্রকাশ করতে পারেন।

সিদ্ধান্ত ঘোষণা : সংঘ কর্তৃক অমুক ভিক্ষুকে দণ্ড ব্যবহারের অনুমতি প্রদান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

২৭১. সেই সময় জনৈক ভিক্ষু অসুস্থ হয়ে পড়লেন। তিনি শিকে ব্যতিরেকে পাত্র বহন করে চলতে পারছেন না। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, অসুস্থ ভিক্ষুকে দণ্ডশিকে ব্যবহারের অনুমতি প্রদান করবে। ভিক্ষুগণ, এভাবে প্রদান করবে :

সেই অসুস্থ ভিক্ষুকে সংঘের কাছে উপস্থিত হয়ে উত্তরাসঙ্গ একাংশ করে বয়োজ্যেষ্ঠ ভিক্ষুদের পাদ বন্দনা করতে হবে। এরপর উৎকুটিকভাবে বসে দু’হাত অঞ্জলিবদ্ধ করে এরূপ বলতে হবে : ভন্তে, আমি অসুস্থ হয়ে পড়ায় শিকে ব্যতিরেকে পাত্র বহন করে চলতে পারি না। কাজেই আমি সংঘের কাছে শিকে ব্যবহারের অনুমতি প্রার্থনা করছি। দ্বিতীয়বার... তৃতীয়বার... প্রার্থনা করছি।

অমনি উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু এই বিষয়টি সংঘকে জ্ঞাপন করবেন।

প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই অমুক নামের ভিক্ষু অসুস্থ হয়ে পড়ায় শিকে ব্যতিরেকে পাত্র বহন করে চলতে পারছেন না। তিনি সংঘের কাছে শিকে ব্যবহারের অনুমতি প্রার্থনা করছেন। এখন সংঘের যদি উপযুক্ত সময় বলে মনে হয়, তাহলে সংঘ অমুক নামের ভিক্ষুকে শিকে ব্যবহারের অনুমতি প্রদান করতে পারেন। এটিই প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই অমুক নামের ভিক্ষু অসুস্থ হয়ে পড়ায় শিকে ব্যতিরেকে পাত্র বহন করে চলতে পারছেন না। তিনি সংঘের কাছে শিকে ব্যবহারের অনুমতি প্রার্থনা করছেন। সংঘও তাকে (অমুক নামের ভিক্ষুকে) শিকে ব্যবহারের অনুমতি প্রদান করছেন। যেই আয়ুষ্মান অমুক নামের ভিক্ষুকে শিকে ব্যবহারের অনুমতি প্রদান করা উচিত বলে মনে করেন, তিনি নীরব থাকবেন। যিনি উচিত বলে মনে না করেন, তিনি স্বীয় বক্তব্য ভাষায় প্রকাশ করতে পারেন।

সিদ্ধান্ত ঘোষণা : সংঘ কর্তৃক অমুক নামের ভিক্ষুকে শিকে ব্যবহার করার অনুমতি প্রদান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

২৭২. সেই সময় জনৈক ভিক্ষু অসুস্থ হয়ে পড়লেন। তিনি দণ্ডের সাহায্য ব্যতীত চলাফেরা করতে পারছেন না, শিকে ব্যতিরেকে পাত্র বহন করতে পারছেন না। এই বিষয়টি ভগবানকে জানালেন। ভগবান বললেন, হে ভিক্ষুগণ, আমি অনুজ্ঞা করছি, অসুস্থ ভিক্ষুকে দণ্ড, শিকে ব্যবহারের অনুমতি প্রদান করবে। ভিক্ষুগণ, এভাবে প্রদান করবে :

সেই অসুস্থ ভিক্ষুকে সংঘের কাছে উপস্থিত হয়ে উত্তরাসঙ্গ একাংশ করে বয়োজ্যেষ্ঠ ভিক্ষুদের পাদ বন্দনা করতে হবে। এরপর উৎকুটিকভাবে বসে দু’হাত অঞ্জলিবদ্ধ করে এরূপ বলতে হবে : ভন্তে, আমি অসুস্থ হয়ে পড়ায় দণ্ডের সাহায্য ব্যতীত চলাফেরা করতে পারি না, শিকে ব্যতিরেকে পাত্র বহন করতে পারি না। কাজেই আমি সংঘের কাছে দণ্ড, শিকে ব্যবহারের অনুমতি প্রার্থনা করছি। দ্বিতীয়বার... তৃতীয়বার... প্রার্থনা করছি।

অমনি উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু বিষয়টি সংঘকে জ্ঞাপন করবেন।

প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই অমুক নামের ভিক্ষু অসুস্থ হয়ে পড়ায় দণ্ডের সাহায্য ব্যতীত চলাফেরা করতে পারছেন না, শিকে ব্যতিরেকে পাত্র বহন করতে পারছেন না। এমতাবস্থায় তিনি সংঘের কাছে দণ্ড, শিকে ব্যবহারের অনুমতি প্রার্থনা করছেন। এখন সংঘের যদি উপযুক্ত সময় বলে মনে হয়, তাহলে অমুক নামের ভিক্ষুকে দণ্ড, শিকে ব্যবহারের অনুমতি প্রদান করতে পারেন। এটিই প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই অমুক নামের ভিক্ষু অসুস্থ হয়ে পড়ায় দণ্ডের সাহায্য ব্যতীত চলাফেরা করতে পারছেন না, শিকে ব্যতিরেকে পাত্র বহন করতে পারছেন না। এমতাবস্থায় তিনি সংঘের কাছে দণ্ড, শিকে ব্যবহারের অনুমতি প্রার্থনা করছেন। সংঘও তাকে (অমুক নামের ভিক্ষুকে) দণ্ড, শিকে ব্যবহারের অনুমতি প্রদান করছেন। যেই আয়ুষ্মান অমুক নামের ভিক্ষুকে দণ্ড, শিকে ব্যবহারের অনুমতি প্রদান করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

সিদ্ধান্ত ঘোষণা : সংঘ কর্তৃক অমুক নামের ভিক্ষুকে দণ্ড, শিকে ব্যবহার করার অনুমতি প্রদান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

২৭৩. সেই সময় জনৈক ভিক্ষু রোমন'ক (গিলিত চর্বণকারী) ছিলেন। তিনি রোমন'ন করে করে উদরস্থ করতেন। অন্যান্য ভিক্ষুগণ সেটা দেখে অসন্তোষ, নিন্দা ও প্রকাশ্যে আপত্তি উত্থাপন করতে লাগলেন, কেনই এই ভিক্ষু বিকালে ভোজন করতেছেন? তারা ভগবানকে এই বিষয়টি জানালেন। ভগবান বললেন, ভিক্ষুগণ, এই ভিক্ষু নিকট-অতীতকালেই গো-যোনি হতে চ্যুত হয়েছে। হে ভিক্ষুগণ, আমি অনুজ্ঞা করছি, রোমন'ন করে করে উদরস্থ করতে পারবে না। মুখের বাইরে এনে পুনঃ উদরস্থ করতে পারবে না। যে উদরস্থ করবে, তার ধর্মানুসারে প্রতিকার করতে হবে।

সেই সময় কোনো গ্রামবাসী ভিক্ষুসংঘের উদ্দেশ্যে আহার দান করেছিলেন। ভোজনশালায় বহু উচ্ছিষ্ট অন্নের কণা ছড়িয়ে-ছিটিয়ে রইল। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, কেনই বা শাক্যপুত্রীয় শ্রমণগণ ভাত পরিবেশনকালে উত্তমভাবে গ্রহণ করেন না? এক একটি অন্নের কণা শত প্রকার পরিশ্রমে উৎপন্ন হয়। তাদের সেই অসন্তোষ, নিন্দা ও প্রকাশ্যে দুর্নামের কথা ভিক্ষুগণ শুনতে পেলেন। তাঁরা ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, পরিবেশনকালে যা পড়ে যাবে, তা স্বয়ং তুলে নিয়ে ভোজন করবে। কেননা (দাতা) তাও প্রদান করেছে।

২৭৪. সেই সময় জনৈক ভিক্ষু দীর্ঘ নখ রেখে ভিক্ষান্ন সংগ্রহ করছিলেন। জনৈক স্ত্রীলোক সেটা দেখে সেই ভিক্ষুকে বলল, ভন্তে, আসুন মৈথুন সেবন করি। ভিক্ষু বললেন, ভগ্নি, থামুন, এটি অকরণীয়। “ভন্তে, আপনি যদি সেবন না করেন, তাহলে আমি নিজের নখ দিয়ে দেহ কেটে নিয়ে চিৎকার করব। বলব যে, এই ভিক্ষু আমাকে বলাৎকার করতেছে।” ভিক্ষু : ‘ভগ্নি, তুমি যা পার কর’।

অমনি সেই স্ত্রীলোক নিজের নখ দিয়ে দেহ কেটে নিয়ে চিৎকার করল, এই ভিক্ষু আমাকে বলাৎকার করতেছে। জনসাধারণ ছুটে এসে ভিক্ষুকে ধরলেন। তবে দেখতে পেলেন, সেই স্ত্রীলোকের নখেই চর্ম ও রক্ত রয়েছে। এসব দেখে বুঝলেন, এ কার্য স্ত্রীলোকেরই, ভিক্ষু কিছুই করেননি। তারা ভিক্ষুকে ছেড়ে দিলেন। সেই ভিক্ষু বিহারে গিয়ে এই বিষয়টি অন্যান্য ভিক্ষুগণকে জানালেন। ভিক্ষুগণ জিজ্ঞেস করলেন, বন্ধু, আপনি সত্যিই কি দীর্ঘনখ রেখেছেন? হ্যাঁ বন্ধু, রেখেছি। যেই ভিক্ষুগণ অল্পেচ্ছু... তারা অসন্তোষ, নিন্দা ও প্রকাশ্যে আপত্তি উত্থাপন করতে লাগলেন, কেনই বা ভিক্ষু দীর্ঘনখ রেখেছেন? তারা ভগবানকে এই বিষয়টি জানালেন। ভগবান বললেন, ভিক্ষুগণ, দীর্ঘনখ রাখতে পারবে না। যে রাখবে, তার দুক্কট অপরাধ হবে।

সেই সময় ভিক্ষুগণ নখ দিয়ে নখ কাটতেন, মুখ দিয়ে নখ কাটতেন, প্রাচীরে ঘষে ঘষে নখ কাটতেন। এতে আঙুল ব্যথা হয়ে যেত। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, নরুন ব্যবহার করবে। মাংসসহ নখ কাটতে লাগলেন। এতে আঙুল ব্যথা হয়ে যেত। ভগবানকে... অনুজ্ঞা করছি, মাংসের সমান করে নখ কাটবে।

সেই সময় ষড়বর্গীয় ভিক্ষুগণ বিংশতি আঙুলের নখে ক্ষৌরকর্ম (মসৃণ, পালিশ ইত্যাদি করা) করত। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেন কামভোগী গৃহী। ভগবানকে এই বিষয়টি জানালেন। ভগবান বললেন, ভিক্ষুগণ, বিংশতি আঙুলের নখে ক্ষৌরকর্ম করতে পারবে না। যে করবে, তার দুক্কট অপরাধ হবে। হে ভিক্ষুগণ, আমি অনুজ্ঞা করছি, ময়লা ও দাগ দূর করতেই মাত্র নখ ঘষামাজা করবে।

২৭৫. সেই সময় ভিক্ষুদের চুল দীর্ঘ হয়ে যেত। ভগবানকে এই বিষয়টি জানালেন। ভগবান বললেন, ভিক্ষুগণ, ভিক্ষুরা কি একজনের চুল আরেকজনে কেটে দিতে পারবে? হ্যাঁ ভগবান, পারবে। ভগবান এ বিষয়ে, এ কারণে ভিক্ষুগণকে সমবেত করে... আহ্বান করে বললেন, হে ভিক্ষুগণ, আমি অনুজ্ঞা করছি ক্ষুর, ক্ষুর ধার দেয়ার শিলা, ক্ষুর রাখার থলি, থলির ফিতে, চুল কাটার সাজ-সরঞ্জাম ব্যবহার করবে।

সেই সময় ষড়বর্গীয় ভিক্ষুগণ অন্যের দ্বারা দাড়ি কামিয়ে নিত, দাড়ি লম্বা করে রাখত, গোলোমিক নামক মেষের ন্যায় দাড়ি কেবল চোয়াল বরাবর করে রাখত, দাড়ি চারিদিকে ছড়িয়ে রাখত, বুকের লোম কাটিয়ে নিত, উদরের লোম কাটিয়ে নিত, গোঁফ রাখত এবং গোপনীয় স্থানের লোম কাটিয়ে নিত। এতে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেন কামভোগী গৃহী। ভগবানকে এই বিষয়টি জানালেন। ভগবান বললেন, ভিক্ষুগণ, অন্যের দ্বারা দাড়ি কামিয়ে নিতে, দাড়ি লম্বা করে রাখতে, গোলোমিক নামক মেষের ন্যায় দাড়ি কেবল চোয়াল বরাবর করে রাখতে, দাড়ি চারিদিকে ছড়িয়ে রাখতে, বুকের লোম কাটিয়ে নিতে, উদরের লোম কাটিয়ে নিতে, গোঁফ রাখতে এবং গোপনীয় স্থানের লোম কাটিয়ে নিতে পারবে না। যে এসব করবে, তার দুক্কট অপরাধ হবে।

সেই সময় জনৈক ভিক্ষুর গোপনীয় স্থানে ফোঁড়া উঠল। সেখানে ঔষুধ লেগে থাকত না। ভগবানকে এই বিষয় জানালেন। ভগবান বললেন, হে ভিক্ষুগণ, আমি অনুজ্ঞা করছি, রোগের কারণে গোপনীয় স্থানের লোম কাটতে পারবে।

সেই সময় ষড়বর্গীয় ভিক্ষুগণ কাঁচি দিয়ে চুল কাটাত। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেন কামভোগী গৃহী। ভগবানকে এই বিষয়টি জানালেন। ভগবান বললেন, ভিক্ষুগণ, কাঁচি দিয়ে চুল কাটাতে পারবে না। যে কাটাবে তার দুক্কট অপরাধ হবে।

সেই সময় জনৈক ভিক্ষুর মাথায় ফোড়া উঠল। ক্ষুর দিয়ে চুল কাটতে পারতেন না। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, রোগের কারণে কাঁচি দিয়ে চুল কাটাতে পারবে।

সেই সময় ভিক্ষুগণ নাসিকায় (তথা নাসাপুটে) লম্বা করে লোম রাখতেন। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেন বৃক্ষপিশাচ। ভগবানকে এই বিষয়টি জানালেন। ভগবান বললেন, ভিক্ষুগণ, নাসাপুটে লম্বা করে লোম রাখতে পারবে না। যে রাখবে, তার দুক্কট অপরাধ হবে।

সেই সময় ভিক্ষুগণ বালুকণা ও মধুমোম দিয়ে নাসিকালোম তুলে ফেলতেন। এতে নাসিকা ব্যথা হতো। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, সাঁড়াশি ব্যবহার করবে।

সেই সময় ষড়বর্গীয় ভিক্ষুগণ পক্ব বা পাকা চুল কাটাত। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেন কামভোগী গৃহী। ভগবানকে এই বিষয়টি জানালেন। ভগবান বললেন, ভিক্ষুগণ, পাকা চুল কাটাতে পারবে না। যে কাটাবে, তার দুক্কট অপরাধ হবে।

২৭৬. সেই সময় জনৈক ভিক্ষুর কর্ণমলে কর্ণকুহর দুটো পূর্ণ হয়ে গেল। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, কানের ময়লা সরাবার জন্য মলহরণী ব্যবহার করবে।

সেই সময় ষড়বর্গীয় ভিক্ষুগণ অতি মূল্যবান কানের মলহরণী ব্যবহার করতে লাগল। যেমন, সোনার তৈরি মলহরণী, রূপার তৈরি মলহরণী। সেসব দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেন কামভোগী গৃহী। ভগবানকে এই বিষয়টি জানালেন। ভগবান বললেন, ভিক্ষুগণ, অতি মূল্যবান মলহরণী ব্যবহার করতে পারবে না। যে ব্যবহার করবে, তার দুক্কট অপরাধ হবে। হে ভিক্ষুগণ, আমি অনুজ্ঞা করছি, হাড়ের তৈরি, দন্তের তৈরি, শিং-এর তৈরি, নলের তৈরি, বাঁশের তৈরি, কাঠের তৈরি, লাক্ষার তৈরি, কাচের তৈরি, লোহার তৈরি ও শঙ্খের (ঝিনুকের) তৈরি কর্ণহরণী ব্যবহার করবে।

২৭৭. সেই সময় ষড়বর্গীয় ভিক্ষুগণ বহু লৌহ বা তাম্রজাতীয় দ্রব্যসামগ্রী এবং কাঁসের দ্রব্যসামগ্রী জমা করে রাখত। বিহারে ঘুরার সময় জনসাধারণ সেসব দেখতে পেলেন। দেখে তাঁরা অসন্তোষ, নিন্দা ও প্রকাশ্যে দুর্নাম করতে লাগলেন, কেনই বা শাক্যপুত্রীয় শ্রমণগণ তাম্রজাতীয় দ্রব্যসামগ্রী এবং কাঁসের দ্রব্যসামগ্রী জমা করে রেখেছেন? যেন কাঁসার ব্যবসায়ী। ভগবানকে এই বিষয়টি জানালেন। ভগবান বললেন, ভিক্ষুগণ, বহু তাম্রজাতীয় ও কাঁসের দ্রব্যসামগ্রী জমা করে রাখতে পারবে না, যে রাখবে তার দুক্কট অপরাধ হবে।

সেই সময় ভিক্ষুগণ অঞ্জনি (মলম বা প্রলেপাদি দ্রব্য), অঞ্জনলেপনী শলাকা, কানের মলহরণী, কুড়ালি, ষষ্টি ব্যবহার করতে সংকোচবোধ করতেন। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, অঞ্জনি, অঞ্জনলেপনী শলাকা, কানের মলহরণী, কুড়ালি, ষষ্টি ব্যবহার করবে।

সেই সম্যয় ষড়বর্গীয় ভিক্ষুগণ সঙ্ঘাটিসহ হাঁটু জড়িয়ে উপবেশন করত। ফলে সঙ্ঘাটির পাট্টা ছিঁড়ে যেতে লাগল। ভগবানকে এই বিষয়টি জানালেন। ভগবান বললেন, ভিক্ষুগণ, সঙ্ঘাটিসহ হাঁটু জড়িয়ে উপবেশন করতে পারবে না। যে উপবেশন করবে, তার দুক্কট অপরাধ হবে।

সেই সময় জনৈক অসুস্থ হয়ে পড়লেন। তাঁর হাঁটুবন্ধনী (হাঁটুকে ঘিরে পরা এক ফালি কাপড়) ব্যবহার না করলে সুখবোধ হতো না। ভগবানকে এই বিষয়টি অবগত করলেন। ভগবান বললেন, ভিক্ষুগণ, পটি ব্যবহার করতে পারবে। তখন ভিক্ষুদের মনে এ চিন্তা উদয় হলো : কীভাবে হাঁটুবন্ধনী বানাব? তারা ভগবানকে এই বিষয়টি অবগত করলেন। ভগবান বললেন, হে ভিক্ষুগণ, আমি অনুজ্ঞা করছি, তাঁত বা বেইন, মাকু, রশি, কাঠি ও তাঁতের যাবতীয় সরঞ্জাম ব্যবহার করবে।

২৭৮. সেই সময় জনৈক ভিক্ষু কটিবন্ধনী না পরে ভিক্ষান্নের জন্য গ্রামে প্রবেশ করলেন। তাঁর পরিহিত অন্তর্বাসটি পথের মধ্যে খুলে পড়ে গেল। লোকজন সেটা দেখে শিস দিয়ে, হৈচৈ করে বিদ্রুপ করলেন। ভিক্ষু লজ্জায় মাথা নত করলেন। অতঃপর বিহারে ফিরে এসে অন্যান্য ভিক্ষুদের বিষয়টি জানালেন। ভিক্ষুগণ এই বিষয়টি ভগবানকে অবগত করলেন। ভগবান বললেন, ভিক্ষুগণ, কটিবন্ধনী না বেঁধে গ্রামে যেতে পারবে না। যে যাবে, তার দুক্কট অপরাধ হবে। হে ভিক্ষুগণ, আমি অনুজ্ঞা করছি, কটিবন্ধনী ব্যবহার করবে।

সেই সময় ষড়বর্গীয় ভিক্ষুগণ অতি মূল্যবান কটিবন্ধনী ব্যবহার করত। যথা : কলাবুক (এই কটিবন্ধনী ফিতে দিয়ে প্রস্তুত করা হয়), দেড্ডুভক (এই কটিবন্ধনীর প্রান্তভাগ সর্পমস্তকের ন্যায় হয়), মুরজ (এই কটিবন্ধনীর প্রান্ত খঞ্জনীযুক্ত হয়) ও মদ্দবীণ (এক প্রকার দামী কটিবন্ধনী)। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেন কামভোগী গৃহী। ভগবানকে এই বিষয়টি অবগত করলেন। ভগবান বললেন, ভিক্ষুগণ, অতি মূল্যবান কটিবন্ধনী ব্যবহার করতে পারবে না। যথা : কলাবুক, দেড্ডুভক, মুরজ, মদ্দবীণ। যে ব্যবহার করবে, তার দুক্কট অপরাধ হবে। হে ভিক্ষুগণ, আমি অনুজ্ঞা করছি, দুই প্রকার কটিবন্ধনী ব্যবহার করবে। যথা : মাছের কাঁটার ন্যায় কটিবন্ধনী, শুকরের আতুড়ির ন্যায় কটিবন্ধনী। কটিবন্ধীর মধ্যপ্রান্ত ছিঁড়ে যেতে লাগল। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, সুন্দর করে সেলাই করবে, রিফু করবে। কটিবন্ধীর শেষভাগ ছিঁড়ে যেতে লাগল। ভগবানকে এই বিষয়টি অবগত করলেন। ভগবান বললেন, হে ভিক্ষুগণ, আমি অনুজ্ঞা করছি, বেল্টের গিরা ব্যবহার করবে।

সেই সময় ষড়বর্গীয় ভিক্ষুগণ অতি মূল্যবান বেল্ট দিয়ে গিরা ব্যবহার করতে লাগল। যেমন : সোনা দিয়ে তৈরি বেল্ট, রূপা দিয়ে তৈরি বেল্ট। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেন কামভোগী গৃহী। ভগবানকে এই বিষয়টি জানালেন। ভগবান বললেন, ভিক্ষুগণ, অতি মূল্যবান বেল্ট দিয়ে গিরা দিতে পারবে না। যে দিবে তার দুক্কট অপরাধ হবে। হে ভিক্ষুগণ, আমি অনুজ্ঞা করছি, হাড়ের তৈরি বেল্ট-এর গিরা... ঝিনুকের তৈরি বেল্ট-এর ও সুতার তৈরি বেল্ট-এর গিরা দিবে।

২৭৯. সেই সময় আয়ুষ্মান আনন্দ পাতলা কাপড়ের সঙ্ঘাটি পরিধান করে ভিক্ষান্নের জন্য গ্রামে প্রবেশ করলেন। ঘূর্ণিবাতাসে সঙ্ঘাটি ঊর্ধ্বদিকে উৎক্ষিপ্ত হলো। অতঃপর আয়ুষ্মান আনন্দ বিহারে ফিরে এসে অন্যান্য ভিক্ষুদের এ ঘটনা বললেন। ভিক্ষুগণ ভগবানকে এই বিষয়টি অবগত করলেন। ভগবান বললেন, হে ভিক্ষুগণ, আমি অনুজ্ঞা করছি, গোলক ও গুলতি ব্যবহার করবে।

সেই সময় ষড়বর্গীয় ভিক্ষুগণ অতি মূল্যবান গোলক ব্যবহার করতে লাগল। যেমন : সোনার তৈরি গোলক, রূপার তৈরি গোলক। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেন কামভোগী গৃহী। ভগবানকে এই বিষয়টি অবগত করলেন। ভগবান বললেন, ভিক্ষুগণ, অতি মূল্যবান গোলক ব্যবহার করতে পারবে না। যে ব্যবহার করবে, তার দুক্কট অপরাধ হবে। হে ভিক্ষুগণ, আমি অনুজ্ঞা করছি, হাড়ের, দাঁতের, শিং-এর, নলের (খাগড়ার), বাঁশের, কাঠের, কাঁচের, নারিকেলের খোসার, লোহা বা তামার ও শঙ্খের গোলক ব্যবহার করবে।

সেই সময় ভিক্ষুগণ চীবরে গোলক ও গুলতি লাগাতে লাগলেন। এতে চীবর ছিঁড়ে যেতে লাগল। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, গোলকপট্টি ও গুলতিপট্টি লাগাবে। গোলকপট্টি ও গুলতিপট্টি চীবরের শেষপ্রান্তে লাগানোর হেতুতে চীবরের কোনা খুলে যেতে লাগল। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, গোলকপট্টি চীবরের শেষপ্রান্তে আর গুলকপট্টি সাত অথবা আট আঙুল ভেতরে সংলগ্ন করে লাগাবে।

২৮০. সেই সময় ষড়বর্গীয় ভিক্ষুগণ গৃহীর মতন করে (চীবর) পরিধান করত। যেমন : হাতির শুঁড়ের মতন করে, মাছের লেজের মতন করে, চারকোনা ঝুলিয়ে, তালপাতা পাখার মতন করে এবং একশত ভাঁজের সাজে। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেন কামভোগী গৃহী। ভগবানকে এই বিষয়টি জানালেন। ভগবান বললেন, ভিক্ষুগণ, হাতির শুঁড়ের মতন করে, মাছের লেজের মতন করে, চারকোনা ঝুলিয়ে, তালপাতা পাখার মতন করে এবং শত ভাঁজের সাজে চীবর পরিধান করতে পারবে না। যে পরিধান করবে, তার দুক্কট অপরাধ হবে।

সেই সময় ষড়বর্গীয় ভিক্ষুগণ গৃহীর মতন আবৃত করে (পেঁচিয়ে) চীবর পরিধান করত। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেন কামভোগী গৃহী। ভগবানকে এই বিষয়টি জানালেন। ভগবান বললেন, ভিক্ষুগণ, গৃহীর মতন পেঁচিয়ে চীবর পরিধান করতে পারবে না। যে পরিধান করবে, তার দুক্কট অপরাধ হবে।

সেই সময় ষড়বর্গীয় ভিক্ষুগণ অন্তর্বাসের একপ্রান্ত গুঁজিয়ে পরিধান করত। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেন রাজার ভৃত্য। ভগবানকে এই বিষয়টি অবগত করলেন। ভগবান বললেন, ভিক্ষুগণ, অন্তর্বাসের একপ্রান্ত গুঁজিয়ে পরিধান করতে পারবে না। যে পরিধান করবে তার দুক্কট অপরাধ হবে।

২৮১. সেই সময় ষড়বর্গীয় ভিক্ষুগণ কাঁধের উভয় পার্শ্বে বাঁক তথা বাঁকের দুই মাথায় বোঝা বহন করত। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেন রাজার ভৃত্য। ভগবানকে এই বিষয়টি জানালেন। ভগবান বললেন, ভিক্ষুগণ, কাঁধের উভয় পার্শ্বে বাঁক বহন করতে পারবে না। যে বহন করবে, তার দুক্কট অপরাধ হবে। হে ভিক্ষুগণ, আমি অনুজ্ঞা করছি, বাঁকের এক মাথায়, দুজন মিলে বাঁকের দুই মাথা ধরে, মাথায়, কাঁধে, কোমরে, ঝুলিয়ে বোঝা বহন করবে।

২৮২. সেই সময় ভিক্ষুগণ দাঁত মাজন করতেন না। ফলে মুখ হতে দুর্গন্ধ বের হতো। ভগবানকে এই বিষয়টি জানালেন। ভগবান বললেন, ভিক্ষুগণ, দাঁত মাজন না করলে পাঁচ প্রকার উপদ্রব বা ক্ষতির সম্মুখিত হতে হয়। যথা : ১) চোখের ক্ষতি হয়, ২) মুখ হতে দুর্গন্ধ বের হয়, ৩) রস সঞ্চারক নালি বিশুদ্ধ হয় না, ৪) পিত্ত ও শ্লেষ্মা খাদ্যে সংমিশ্রিত হয়, ৫) আহারে অরুচিভাব উৎপন্ন হয়।

ভিক্ষুগণ, দাঁত মাজন করলে পাঁচ প্রকার সুফল রয়েছে। যথা : ১) চোখের উপকার হয়, ২) মুখ হতে দুর্গন্ধ বের হয় না, ৩) রস সঞ্চারক নালি বিশুদ্ধ হয়, ৪) পিত্ত ও শ্লেষ্মা খাদ্যে সংমিশ্রিত হয় না, ৫) আহারে রুচি উৎপন্ন হয়। ভিক্ষুগণ, দাঁত মাজন করলে এই পাঁচ প্রকার সুফল রয়েছে। হে ভিক্ষুগণ, আমি অনুজ্ঞা করছি, দাঁত মাজন করবে।

সেই সময় ষড়বর্গীয় ভিক্ষুগণ দীর্ঘ দন্তকাষ্ঠ দিয়ে দাঁত মাজন করত। আর সেই দন্তকাষ্ঠ দিয়ে শ্রামণেরকে প্রহারও করত। ভগবানকে এই বিষয়টি জানালেন। ভগবান বললেন, ভিক্ষুগণ, দীর্ঘ দন্তকাষ্ঠ ব্যবহার করতে পারবে না। যে ব্যবহার করবে, তার দুক্কট অপরাধ হবে। হে ভিক্ষুগণ, আমি অনুজ্ঞা করছি, দন্তকাষ্ঠ আট আঙুল পর্যন্ত লম্বা হতে পারবে, তবে তদ্বারা শ্রামণেরকে প্রহার করতে পারবে না। যে প্রহার করবে, তার দুক্কট অপরাধ হবে।

সেই সময় জনৈক ভিক্ষু খুব ছোটো দন্তকাষ্ঠ দিয়ে দাঁত মাজতে গেলেন। মাজার সময় সেটা গলায় আটকে গেল। ভগবানকে এই বিষয় জানালেন। ভগবান বললেন, ভিক্ষুগণ, খুব ছোটো দন্তকাষ্ঠ দিয়ে দাঁত মাজতে পারবে না। যে মাজবে, তার দুক্কট অপরাধ হবে। হে ভিক্ষুগণ, আমি অনুজ্ঞা করছি, চার আঙুল পরিমাণ লম্বা দন্তকাষ্ঠ ব্যবহার করবে।

২৮৩. সেই সময় ষড়বর্গীয় ভিক্ষুগণ জঙ্গল পুড়ে ফেলছিল। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেন বনদাহক। ভগবানকে এই বিষয়টি জানালেন। ভগবান বললেন, ভিক্ষুগণ, জঙ্গল পুড়ে ফেলতে পারবে না। যে পুড়ে ফেলবে, তার দুক্কট অপরাধ হবে।

সেই সময় বিহার তৃণে পূর্ণ হয়ে গেল। (পার্শ্ববর্তী) জঙ্গল পুড়ে যাওয়ার সময় বিহারও পুড়ে গেল। কারণ ভিক্ষুগণ প্রতি আগুন দিতে এবং (বিহার) রক্ষা করতে সংকোচ করেছিলেন। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, জঙ্গল পুড়ে যাবার সময় প্রতি আগুন দিবে এবং রক্ষার সুব্যবস্থা করবে।

২৮৪. সেই সময় ষড়বর্গীয় ভিক্ষুগণ গাছের ওপর চড়ত। এক গাছ হতে অন্য গাছে লাফ মারত। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেন বানর। ভগবানকে এই বিষয়টি অবগত করলেন। ভগবান বললেন, ভিক্ষুগণ, গাছের ওপর চড়তে পারবে না। যে চড়বে তার দুক্কট অপরাধ হবে।

সেই সময় জনৈক কোশল জনপদ হতে শ্রাবস্তীতে গমনকালে পথের মধ্যে একটি হাতির মুখোমুখি হলেন। তখন ভিক্ষু ভয়ে দৌড় দিয়ে একটি গাছের গোড়ায় গেলেন। কিন্তু সংকোচবশত গাছে চড়তে পারলেন না। তবে হাতিটি ভিক্ষুকে তাড়া না করে অন্যদিকে চলে গেল। সেই ভিক্ষু শ্রাবস্তীতে পৌঁছে ভগবানকে এই বিষয়টি অবগত করলেন। ভগবান বললেন, হে ভিক্ষুগণ, আমি অনুজ্ঞা করছি, প্রয়োজন হয়ে পড়লে মানুষ প্রমাণ এবং বিপদে পড়লে ইচ্ছানুরূপ গাছে চড়তে পারবে।

২৮৫. সেই সময় যমেল ও কেকুটা নামক মিষ্টভাষী ও মিষ্ট স্বরবিশিষ্ট ব্রাহ্মণজাতীয় দুজন বন্ধু ভিক্ষু ছিলেন। একদিন তাঁরা ভগবানের সকাশে গিয়ে উপস্থিত হলেন। ভগবানকে শ্রদ্ধাভিবাদন জানিয়ে একপাশে বসে পড়লেন। এবার তাঁরা ভগবানকে এরূপ বললেন, ভন্তে, এখন ভিক্ষুগণ নানা নাম, নানা গোত্র, নানা জাত ও নানা কুল হতে প্রব্রজিত। তারা স্বীয় স্বীয় ভাষায় বুদ্ধবচন দূষিত করতেছেন। কাজেই ভন্তে, আমরা বুদ্ধবচন ছন্দে আরোপিত সংস্কৃত ভাষায় পরিবর্তিত করব। ভগবান এটা খুব নিন্দনীয় অভিহিত করে... মোঘপুরুষ, কেনই তোমরা বলছ যে, আমরা বুদ্ধবচন ছন্দে আরোপিত সংস্কৃত ভাষায় পরিবর্তিত করব? মোঘপুরুষ, তোমাদের এ কাজে শ্রদ্ধাহীন ব্যক্তির শ্রদ্ধা... তদনুযায়ী ধর্মদেশনা প্রদান করলেন। এরপর ভিক্ষুদের উদ্দেশ্যে বললেন, ভিক্ষুগণ, বুদ্ধবচন ছন্দে আরোপিত সংস্কৃত ভাষায় পরিবর্তন করতে পারবে না। যে পরিবর্তন করবে তার দুক্কট অপরাধ হবে। হে ভিক্ষুগণ, আমি অনুজ্ঞা করছি, স্বীয় স্বীয় ভাষায় বুদ্ধবচন শিক্ষা করবে।

২৮৬. সেই সময় ষড়বর্গীয় ভিক্ষুগণ লোকায়ত বিদ্যা শিক্ষা করত। সেটা জেনে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেন কামভোগী গৃহী। ভিক্ষুগণ জনসাধারণের সেই অসন্তোষ, নিন্দা ও প্রকাশ্যে দুর্নাম করার কথা শুনতে পেলেন। তখন তারা ভগবানকে এই বিষয়টি জানালেন। ভগবান বললেন, ভিক্ষুগণ, লোকায়তে সারদর্শী ব্যক্তি কি এই ধর্ম-বিনয়ে (বুদ্ধশাসনে) বৃদ্ধি, উন্নতি, বৈপুল্য লাভ করতে পারে? ভিক্ষুগণ-না ভন্তে, পারে না। এই ধর্ম-বিনয়ে সারদর্শী ব্যক্তি কি লোকায়ত বিদ্যা শিক্ষা করতে পারে? না ভন্তে, পারে না। ভিক্ষুগণ, লোকায়ত বিদ্যা শিক্ষা করতে পারবে না। যে শিক্ষা করবে তার দুক্কট অপরাধ হবে।

সেই সময় ষড়বর্গীয় ভিক্ষুগণ লোকায়ত বিদ্যা শিক্ষা দিচ্ছিল। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেন কামভোগী গৃহী। ভগবানকে এই বিষয়টি জানালেন। ভগবান বললেন, ভিক্ষুগণ, লোকায়ত বিদ্যা শিক্ষা দিতে পারবে না। যে শিক্ষা দিবে তার দুক্কট অপরাধ হবে।

২৮৭. সেই সময় ষড়বর্গীয় ভিক্ষুগণ পশুপক্ষী সম্বন্ধীয় বিদ্যা শিক্ষা করত। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেন কামভোগী গৃহী। ভগবানকে এই বিষয়টি জানালেন। ভগবান বললেন, ভিক্ষুগণ, পশুপক্ষী সম্বন্ধীয় বিদ্যা শিক্ষা করতে পারবে না। যে শিক্ষা করবে, তার দুক্কট অপরাধ হবে।

সেই সময় ষড়বর্গীয় ভিক্ষুগণ পশুপক্ষী সম্বন্ধীয় বিদ্যা শিক্ষা দিত। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেন কামভোগী গৃহী। ভগবানকে এই বিষয়টি অবগত করলেন। ভগবান বললেন, ভিক্ষুগণ, পশুপক্ষী সম্বন্ধীয় বিদ্যা শিক্ষা দিতে পারবে না। যে শিক্ষা দিবে, তার দুক্কট অপরাধ হবে।

২৮৮. সেই সময় ভগবান মহা পরিষদ পরিবেষ্টিত হয়ে ধর্মদেশনা প্রদানকালে (হঠাৎ) হাঁচি দিয়ে উঠলেন। অমনি ভিক্ষুগণ “ভন্তে ভগবান জীবিত থাকুক, সুগত জীবিত থাকুক” বলে উচ্চশব্দ, মহাশব্দ করলেন। সেই শব্দের কারণে ধর্মদেশনায় বিঘ্ন ঘটল। তখন ভগবান ভিক্ষুদের আহ্বান করে বললেন, ভিক্ষুগণ, হাঁচি দেয়ার সময় “জীবিত থাকুক” বললে কি তৎহেতুতে কেউ জীবিত থাকবে? মরে যাবে না? “না ভন্তে, সেরূপ হবে না।” ভিক্ষুগণ, হাঁচি দেয়ার সময় “জীবিত থাক” বলতে পারবে না। যে বলবে, তার দুক্কট অপরাধ হবে।

সেই সময় ভিক্ষুগণ হাঁচি দেওয়াকালে লোকজন তথা উপাসক-উপাসিকাগণ “ভন্তে জীবিত থাকুন” বলতেন। তবে ভিক্ষুগণ সংকোচবশত কিছুই বলতেন না। এতে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন। কেনই বা শাক্যপুত্রীয় শ্রমণগণ “ভন্তে জীবিত থাকুন” বললেও কিছুই বলেন না? ভগবানকে এই বিষয়টি জানালেন। ভগবান বললেন, ভিক্ষুগণ, গৃহীরা মঙ্গলপ্রত্যাশী। হে ভিক্ষুগণ, আমি অনুজ্ঞা করছি, গৃহীরা “ভন্তে, জীবিত থাকুন” বললে প্রত্যুত্তরে তোমরা “চিরজীবী হও” বলবে।

২৮৯. সেই সময় ভগবান মহাপরিষদ পরিবেষ্টিত হয়ে ধর্মদেশনা প্রদান করছেন। তখন জনৈক ভিক্ষু রসুন খেতে লাগলেন। তিনি ‘অন্য ভিক্ষুদের সমস্যা না হোক’ ভেবে একপাশে আলাদা করে বসলেন। ভগবান তাঁকে একপাশে আলাদা অবস্থায় দেখতে পেলেন। দেখেই ভগবান ভিক্ষুগণকে আহ্বান করে বললেন, ভিক্ষুগণ, ওই ভিক্ষু কেন একপাশে আলাদা করে বসে রয়েছে? ভিক্ষুগণ-ভন্তে, সেই ভিক্ষু রসুন খেয়েছেন, আর ‘অন্য ভিক্ষুদের সমস্যা না হোক’ ভেবে একপাশে আলাদা করে বসে রয়েছেন। ভিক্ষুগণ, ‘তা কি খাওয়া উচিত, যা খেলে এরূপে পরিষদ থেকে আলাদা করে বসতে হয়? ধর্মদেশনা শ্রবণের বাইরে যেতে হয়?’ না ভন্তে, তা উচিত নয়। ভিক্ষুগণ, রসুন খেতে পারবে না। যে খাবে, তার দুক্কট অপরাধ হবে।

সেই সময় আয়ুষ্মান সারিপুত্রের পেটফাঁপা হয়েছিল। অমনি আয়ুষ্মান মহামৌদ্গল্লায়ন সারিপুত্রের কাছে উপস্থিত হলেন। উপস্থিত হয়ে বললেন, বন্ধু সারিপুত্র, আগে পেটফাঁপা হলে কী প্রকারে উপশম হতো? সারিপুত্র- বন্ধু, রসুন সেবনের দ্বারা উপশম হতো। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, রোগের হেতুতে রসুন খেতে পারবে।

২৯০. সেই সময় ভিক্ষুগণ বিহারের এদিকে-সেদিকে প্রস্রাব ত্যাগ করতেন। এতে বিহার এলাকা দুর্গন্ধে ভরে গেল। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, নির্দিষ্ট একপার্শ্বে প্রস্রাব করবে। এতেও বিহার এলাকা দুর্গন্ধ হলো। ভগবানকে... আমি অনুজ্ঞা করছি, প্রস্রাবকূপ ব্যবহার করবে। বসে প্রস্রাব করতে কষ্ট পেতেন। ভগবানকে... আমি অনুজ্ঞা করছি, পাদানি ব্যবহার করবে। পাদানি উন্মুক্ত থাকত। ভিক্ষুগণ সেখানে প্রস্রাব করতে লজ্জাবোধ করতেন। ভগবানকে... আমি অনুজ্ঞা করছি, তিন প্রকার উপকরণের মধ্যে যেকোনো এক প্রকার উপকরণ দিয়ে ঘেরা (বা প্রাচীর) দিবে। যথা : ইটের উপকরণ, পাথরের উপকরণ ও কাঠের উপকরণ। প্রস্রাবকূপ অনাবৃত হওয়ায় দুর্গন্ধ বের হতো। ভগবানকে... আমি অনুজ্ঞা করছি, প্রস্রাবকূপ ঢাকনা দিয়ে ঢেকে দিবে।

২৯১. সেই সময় ভিক্ষুগণ বিহার এলাকার এদিকে-সেদিকে মল ত্যাগ করতেন। এতে বিহার এলাকা দুর্গন্ধে ভরে গেল। ভগবানকে এই বিষয়টি অবগত করলেন। ভগবান বললেন, হে ভিক্ষুগণ, আমি অনুজ্ঞা করছি, নির্দিষ্ট একপার্শ্বে মল ত্যাগ করবে। এতেও বিহার এলাকা দুর্গন্ধ হলো। ভগবানকে... আমি অনুজ্ঞা করছি, মলকূপ ব্যবহার করবে। মলকূপের পাড় ভেঙে যেতে লাগল। ভগবানকে... আমি অনুজ্ঞা করছি, তিন প্রকার উপকরণের মধ্যে যেকোনো এক প্রকার উপকরণ দিয়ে দেয়াল দেবে। যথা : ইটের উপকরণ, পাথরের উপকরণ ও কাঠের উপকরণ। মলকূপের ভূমি নিচু হলো। ফলে সেখানে পানি ঢুকতে লাগল। ভগবানকে... আমি অনুজ্ঞা করছি, তিন প্রকার উপকরণের মধ্যে যেকোনো এক প্রকার উপকরণ দিয়ে ভিত্তি উঁচু করবে। যথা : ইটের উপকরণ, পাথরের উপকরণ ও কাঠের উপকরণ। উঠতে গিয়ে কষ্ট হচ্ছিল। ভগবানকে... আমি অনুজ্ঞা করছি, তিন প্রকার উপকরণের মধ্যে যেকোনো এক প্রকার উপকরণ দিয়ে সিঁড়ি দেবে। যথা : ইটের উপকরণ, পাথরের উপকরণ ও কাঠের উপকরণ। সিঁড়ি দিয়ে উঠতে গিয়ে পড়ে যেতে লাগলেন। ভগবানকে... আমি অনুজ্ঞা করছি, অবলম্বন বাহন (সিঁড়ি পাশে বাঁশের রেলিং) দিবে। মলকূপের কিনারায় বসে পায়খানা করার সময়ে ভিক্ষুগণ ভেতরে পড়ে গেলেন। ভগবানকে... আমি অনুজ্ঞা করছি, মলকূপে ঢাকনা দিয়ে মাঝখানে ছিদ্র রেখে মল ত্যাগ করবে। মল ত্যাগ করতে কষ্ট হচ্ছিল। ভগবানকে... আমি অনুজ্ঞা করছি, পায়খানা ঘরে পাদানি ব্যবহার করবে। ভিক্ষুগণ বাইরে প্রস্রাব করতে লাগলেন। ভগবানকে... আমি অনুজ্ঞা করছি, প্রস্রাবের নালা ব্যবহার করবে। প্রস্রাব মুছার কাঠ ছিল না। ভগবানকে... আমি অনুজ্ঞা করছি, প্রস্রাব মুছার কাঠ রাখার চুপড়ি ব্যবহার করবে। মলকূপ অনাবৃত থাকাতে দুর্গন্ধ বের হত। ভগবানকে... আমি অনুজ্ঞা করছি, মলকূপ ঢাকনা দেবে। খোলা স্থানে মল ত্যাগ করার সময় ভিক্ষুগণ শীত-উষ্ণে কষ্ট পাচ্ছিলেন। ভগবানকে... আমি অনুজ্ঞা করছি, পায়খানা ঘর প্রস্তুত করবে। পায়খানা ঘরে দরজা ছিল না। ভগবানকে... আমি অনুজ্ঞা করছি, দরজা, দরজার চৌকাঠ, দরজার খিল, হুক লাগাবার ছিদ্র, হুকের হাতল, তালার ছিদ্র, হুক, দরজায় রশি লাগাবার ছিদ্র, দরজা টানবার জন্য রশি দেবে। পায়খানা ঘরে তৃণচূর্ণ ঝরে পড়তে লাগল। ভগবানকে... আমি অনুজ্ঞা করছি, পায়খানা ঘরে ছাউনি দেবে আর ভেতরে ও বাইরে লেপন করবে। সেই সঙ্গে সাদা, কালো, মাটিরঙের আস্তরণ এবং ফুলের মালা, লতা, মাছের দাঁত, পঞ্চ পাপড়ির নকশা আঁকবে আর চীবর ঝুলিয়ে রাখার জন্য বাঁশ, রশি ঝুলিয়ে রাখবে।

২৯২. সেই সময় জনৈক ভিক্ষু মল ত্যাগ করে উঠার সময়ে বার্ধক্যজনিত দুর্বলতায় পড়ে গেলেন। ভগবানকে এই বিষয়টি অবগত করলেন। ভগবান বললেন, হে ভিক্ষুগণ, আমি অনুজ্ঞা করছি, ভর দিয়ে উঠার অবলম্বন ব্যবহার করবে। পায়খানা ঘর অবেষ্টিত ছিল। ভগবানকে... আমি অনুজ্ঞা করছি, তিন প্রকার উপকরণের মধ্যে যেকোনো এক প্রকার উপকরণ দিয়ে ঘেরা দিবে। যেমন : ইটের উপকরণ, পাথরের উপকরণ ও কাঠের উপকরণ। প্রকোষ্ঠ (বা কক্ষ) ছিল না। ভগবানকে... আমি অনুজ্ঞা করছি, প্রকোষ্ঠ করবে। প্রকোষ্ঠে দরজা ছিল না। ভগবানকে... আমি অনুজ্ঞা করছি, দরজা করবে। প্রকোষ্ঠের ভূমি নিচু হলো। ভগবানকে... আমি অনুজ্ঞা করছি, প্রকোষ্ঠের ভূমি উঁচু করবে। পাড় ভেঙে যেতে লাগল। ভগবানকে... আমি অনুজ্ঞা করছি, তিন প্রকার উপকরণের মধ্যে যেকোনো এক প্রকার উপকরণ দিয়ে দেয়াল দেবে। যথা : ইটের উপকরণ, পাথরের উপকরণ ও কাঠের উপকরণ। উঠতে গিয়ে কষ্ট হচ্ছিল। ভগবানকে... আমি অনুজ্ঞা করছি, তিন প্রকার উপকরণের মধ্যে যেকোনো এক প্রকার উপকরণ দিয়ে সিঁড়ি দিবে। যথা : ইটের উপকরণ, পাথরের উপকরণ, কাঠের উপকরণ। সিঁড়ি দিয়ে উঠতে গিয়ে পড়ে যেতে লাগল। ভগবানকে... আমি অনুজ্ঞা করছি, অবলম্বন বাহন দেবে। প্রকোষ্ঠে দরজা ছিল না। ভগবানকে... আমি অনুজ্ঞা করছি, দরজা, দরজার চৌকাঠ, দরজার খিল, হুক লাগাবার ছিদ্র, হুকের হাতল, তালার ছিদ্র, হুক, দরজায় রশি লাগাবার ছিদ্র, দরজা টানবার জন্য রশি দিবে। প্রকোষ্ঠের ভেতর তৃণচূর্ণ পড়তে লাগল। ভগবানকে... আমি অনুজ্ঞা করছি, ছাউনি দেবে আর বাইরে-ভেতরে লেপন করবে। সাদা, কালো ও মাটিরঙের আস্তরণ এবং ফুলের মালা, লতা, মাছের দাঁত, পঞ্চ পাপড়ির নকশা আঁকবে। পায়খানার প্রাঙ্গন কাদায় মাখামাখি হচ্ছিল। ভগবানকে... আমি অনুজ্ঞা করছি, নুড়িপাথর (বা বালি) ছিটিয়ে দেবে। নুড়িপাথরে সংকুলান হচ্ছিল না। ভগবানকে... আমি অনুজ্ঞা করছি, পাথরখণ্ড ফেলিয়ে দেবে। পানি জমে যেতে লাগল। ভগবানকে... আমি অনুজ্ঞা করছি, পানি বের হয়ে যাবার নালা করে দেবে। মল ত্যাগ শেষে হাত-মুখ ধোয়ার পাত্র (বালতি, গামলা, কলসী, ড্রাম ইত্যাদি) ছিল না। ভগবানকে... আমি অনুজ্ঞা করছি, হাত-মুখ ধোয়ার জন্য পাত্র ব্যবহার করবে। হাত-মুখ ধোয়ার বাটি (বা মগ) ছিল না। ভগবানকে... আমি অনুজ্ঞা করছি, হাত-মুখ ধোয়ার বাটি ব্যবহার করবে। বসে হাত-মুখ ধুতে অসুবিধা হচ্ছিল। ভগবানকে... আমি অনুজ্ঞা করছি, পাদানি ব্যবহার করবে। পাদানি উন্মুক্ত থাকায় ভিক্ষুগণ সেখানে হাত-মুখ ধুতে সংকোচবোধ করছিলেন। ভগবানকে... আমি অনুজ্ঞা করছি, তিন প্রকার উপকরণের মধ্যে যেকোনো এক প্রকার উপকরণ দিয়ে দেয়াল (ঘেরা) দেবে। যথা : ইটের উপকরণ, পাথরের উপকরণ ও কাঠের উপকরণ। হাত-মুখ ধোয়ার পাত্র অনাবৃত থাকায়, সেখানে তৃণচূর্ণ পড়ত। ভগবানকে... আমি অনুজ্ঞা করছি, ঢাকনা দিয়ে ঢেকে রাখবে।

২৯৩. সেই সময় ষড়বর্গীয় ভিক্ষুগণ এরূপ অনাচার আচরণ করতে লাগল-ফুলের বাগান করতো ও অন্যজনকে দিয়ে করাতো, (তাতে) জল সিঞ্চন করতো ও করাতো; ফুল চয়ন করতো ও করাতো, (সেই ফুল দিয়ে) মালা গাথাতো, একপার্শ্বে বৃন্তযুক্ত মালা গাঁথতো ও গাঁথাতো, উভয় পার্শ্বে বৃন্তযুক্ত মালা গাঁথতো ও গাঁথাতো; পুষ্পমঞ্জরি তৈরি করতো ও করাতো, ফুল দিয়ে গলার হার তৈরি করতো ও করাতো, কর্ণাভরণ তৈরি করতো ও করাতো, ফুল দিয়ে গলার অলংকার তৈরি করতো ও করাতো, (ফুল দিয়ে) বক্ষের অলংকার তৈরি করতো ও করাতো। তারা কুলনারী, কুলদুহিতা, কুলকুমারী, কুলবধূ, কুলদাসীদের একপার্শ্বে বৃন্তযুক্ত মালা উপহার দিতো ও দেওয়াতো, পুষ্পমঞ্জরি উপহার দিতো ও দেওয়াতো, ফুল দিয়ে তৈরি গলার হার উপহার দিতো ও দেওয়াতো, (ফুল দিয়ে তৈরি) কর্ণাভরণ উপহার দিতো ও দেওয়াতো, গলার অলংকার উপহার দিতো ও দেওয়াতো, বৃক্ষের অলংকার উপহার দিতো ও দেওয়াতো।

কুলনারী, কুলদুহিতা, কুলকুমারী, কুলবধূ, কুলদাসীদের সঙ্গে তারা এক থালায় ভোজন করতো, এক পাত্রে পান করতো, এক আসনে উপবেশন করতো, এক মঞ্চে গড়াগড়ি দিতো, এক পালঙ্কে বা এক বিছানায় গড়াগড়ি দিতো, এক বিছানার চাদরে গড়াগড়ি দিতো। তারা বিকালে ভোজন করতো, মদ্যপান করতো, মালা-সুগন্ধিদ্রব্য বিলেপন ও ধারণ করতো, নৃত্য করতো, গান করতো, বাদ্য-বাজনা করতো, আমোদ-প্রমোদ (বা ক্রীড়াকৌতুক) করতো; নর্তকীর সঙ্গে নৃত্য করতো, গান করতো, বাদ্য-বাজনা করতো, ক্রীড়াকৌতুক করতো; গায়িকার সঙ্গে নৃত্য করতো, গান করতো, বাদ্য-বাজনা করতো, ক্রীড়াকৌতুক করতো; বাদিকার (বাদ্য-বাদিকার) সঙ্গে নৃত্য করতো, গান করতো, বাদ্য-বাজনা করতো, ক্রীড়াকৌতুক করতো; কৌতুকিনীর (অভিনেত্রীর?) সঙ্গে নৃত্য করতো, গান করতো, বাদ্য-বাজনা করতো, ক্রীড়াকৌতুক করতো।

তারা অষ্টপদ অর্থাৎ এক এক পার্শ্বে আটটি চতুষ্কোণ সমন্বিত কাষ্ঠফলক খেলা (বৌদ্ধযুগের এক প্রকার পাশা খেলা) খেলতো, দশপদ অর্থাৎ এক এক পার্শ্বে দশটি চতুষ্কোণ সমন্বিত কাষ্ঠফলক খেলা (বৌদ্ধযুগের এটাও এক প্রকার পাশা খেলা) খেলতো, বায়ুমণ্ডলে সতরঞ্চ খেলা (বৌদ্ধযুগের এক প্রকার দাবা খেলা) খেলতো, বৃত্তাকার পথ তথা বেষ্টনাকার ক্রীড়া (বৌদ্ধযুগের এক শিশুক্রীড়াবিশেষ) করতো, সন্তিকা ক্রীড়া (বৌদ্ধযুগের এক প্রকার ক্রীড়াবিশেষ) করতো, পাশা খেলার টেবিলে খেলা খেলতো, অক্ষখেলা খেলতো, পাতার বাঁশিতে ফুৎকার দিয়ে খেলা করতো, বঙ্কক (গ্রাম্য বালকের লাঙ্গলখেলা) খেলতো, ডিগবাজি খেলতো, ফড়ফড়ি (পাতার তৈরি বায়ুচালিত কলের ন্যায় ঘুরা) খেলা খেলতো, পত্তালহ বা পাতার ভাজনে খেলতো, ছোটো ছোটো খেলনার গাড়ি দিয়ে খেলতো, ধনুক দিয়ে খেলতো, অক্ষরক্রীড়া (শব্দ তৈরির খেলা) খেলতো, মনের সন্ধান (অর্থাৎ মনোভাব জানন) খেলা খেলতো, অন্যের অঙ্গবৈকল্যের বা অস্বাভাবিকতার অনুকরণ খেলা খেলতো।

হস্তিবিদ্যা শিক্ষা করতো, অশ্ববিদ্যা শিক্ষা করতো, রথবিদ্যা শিক্ষা করতো, ধনুবিদ্যা শিক্ষা করতো, অসি চালনাবিদ্যা শিক্ষা করতো; হস্তির সামনে সামনে দৌড়াতো, অশ্বের সামনে সামনে দৌড়াতো, রথের সামনে সামনে দৌড়াতো, প্রবল গতিতে দৌড়াতো; ভার উত্তোলন করতো, আঙুলের তুরী শব্দ করতো (অর্থাৎ তুরীর শব্দে সুর তুলতো), মল্লযুদ্ধ খেলতো, মুষ্টিযুদ্ধ খেলতো। নাট্যশালায় সঙ্ঘাটি (দুই ভাঁজে সেলাই করা চীবর) বিছিয়ে দিয়ে নর্তকীকে এরূপ বলতো, ভগ্নি, এখানে নৃত্য কর, ভ্রূভঙ্গি প্রদর্শন কর। এভাবে তারা নানাপ্রকার অনাচার আচরণ করতে লাগলো। ভগবানকে এই বিষয়টি জানালেন... ভগবান বললেন, ভিক্ষুগণ, এবম্বিধ অনাচার আচরণ করতে পারবে না। যে আচরণ করবে, তাকে ধর্মানুসারে প্রতিকার করতে হবে।

সেই সময় অর্থাৎ উরুবেল কাশ্যপ প্রব্রজ্যা গ্রহণের পর সংঘ অনেকগুলো লোহার, কাষ্ঠের ও মৃত্তিকার পাত্র দান পেলেন। তখন তাঁদের মনে এই চিন্তা উৎপন্ন হলো যে, ভগবান লোহার সামগ্রী ব্যবহারের অনুমতি দিয়েছেন কি? নাকি দেননি? কাষ্ঠের সামগ্রী ব্যবহারের অনুমতি দিয়েছেন কি? নাকি দেননি? মৃত্তিকার সামগ্রী ব্যবহারের অনুমতি দিয়েছেন কি? নাকি দেননি? তাঁরা এই বিষয়টি ভগবানকে জানালেন। অতঃপর ভগবান এ বিষয়ে, এ কারণে ধর্মদেশনা প্রদান করে ভিক্ষুগণকে বললেন, হে ভিক্ষুগণ, আমি অনুজ্ঞা করছি, অস্ত্র ব্যতিরেকে সকল প্রকার লোহার সামগ্রী, চেয়ার বা টুল, খাট, কাঠের পাত্র, কাঠের পাদুক তথা খড়ম ব্যতীত সকল প্রকার কাঠের সামগ্রী আর মাটির তৈরি ঝুপড়ি, মাটির ঘর ব্যতীত সকল প্রকার মৃত্তিকা সামগ্রী ব্যবহার করতে পারবে।

স্মারক-গাথা :

বৃক্ষে, খুঁটিতে, অস্থানে আর সুগন্ধি লেপন,

দেহ ঘর্ষণ, মর্দন আর কাঠি দ্বারা স্নান―

বারিত এসব জান, যদিও রোগ, বার্ধক্যেতে ছাড়,

হাত দ্বারা পিষ্ঠ মর্দন রয়েছে অপার।

অলংকার, অলংকারিক কোমরবদ্ধ, গলায় সুতা না ধারণ,

কোমরে সুতা, গলার হার, চুড়ি আর আংটি না পড়ন।

লম্বা চুল, চিরুনি আর তেল, পানিতে কেশ সজ্জিত,

আয়নাতে, পানিপাত্রে তাকিয়ে প্রতিবিম্ব দেখে―

মুখে প্রলেপ, চূর্ণ মেখে করতে নেই রঞ্জিত।

মুখ রঞ্জিত, দেহ রঞ্জিত, মুখ-দেহ উভয়ই রঞ্জিত,

জানবে এসব করা সর্বদাই নিষিদ্ধ;

অবশ্য অসুস্থ অবস্থায় প্রয়োজনে উন্মক্ত।

মেলা দর্শন, দীর্ঘ ও গানের সুরে সূত্র আবৃত্তি,

জানবে বিনয়মতে, এগুলো সবই অনীতি।

কাঁচা আম পেড়ে না খাওয়া কখন,

করবে না লিঙ্গচ্ছেদন আর চন্দনপাত্র গ্রহণ,

মূল্যবান পাত্র আর স্বর্ণ, রৌপ্য পাত্র করহ বর্জন,

পাত্রমণ্ডল ব্যবহার যোগ্য, চিত্র অঙ্কিত মণ্ডলে দুক্কট কারণ

ভেজাপাত্র দুর্গন্ধ নাশে সূর্যতাপে করবে শুষ্কন।

বারান্দার শেষপ্রান্ত, দেউরীতে পাত্র রাখা বারণ,

তৃণ, পাত্রবেদী, বড়পাত্র মুখ, ঝোলাতে ঝুলন;

লম্বা-কাপড় আর বেলজাতীয় সুতাতে রাখন।

ঝুলিয়ে, মঞ্চে, চৌকিতে স্বীয় কোলে কিংবা ছাতায়―

কপাট খুঁলতেও পাত্র হাতে না রাখা চাই।

লাউয়ের খোলা, কলসী ভগ্ন কিংবা মানুষের খুলিতে

ভিক্ষান্ন সংগ্রহ তরে যাবে না কোনো গৃহীকুলেতে।

স্বর্ণের হাতলযুক্ত কাঁচি কিংবা দা করবে না গ্রহণ,

কুক্কুটের পালক, বাঁশের টুকরাতে চলবে না সেলাইকরণ।

সূচ, সূচের কৌটা, মধুমোম আর মধুমোম কাপড়ে,

শক্ত রশিতে বেঁধে, সমানে চীবর সেলায়ে;

রক্ষণ সঠিক মাপ, নাহি লাগে রজময়ে।

করহ সঠিক মাপে স্কেল, চিহ্ন দেয়ার সূতা ব্যবহার,

অধৌত পায়ে, জুতা পায়ে না মাড়িবে কখনো চীবর।

করবে না সেলাই কাজে আঙ্গুলে সূচ গ্রহণ,

অঙ্গুলিবর্ম ব্যবহারে থাকবে সদা সযতন;

করবে ফিতা আর থলিতে অঙ্গুলিবর্ম রক্ষণ।

খোলাকাশে, নিচু মেঝেতে, বেষ্টনী বিনষ্টতে,

তৈরিবে সিঁড়ি আর ছাউনী, তৃণপত্র পতিতে।

সাদা, কালো আর মাটি রঙের আস্তরণ দিবে,

ফুলের মালা, লতা, মাছের দাঁত, পাপড়ির নকশা আঁকবে।

চীবর রাখার রশি, বাঁশ বাঁধা প্রজ্ঞাপ্ত বিনয়ে,

যাবে কঠিন ফেলে তথায়, যথায় কাটবে ইঁদুরে।

রাখবে সযতনে খিলে আর দেয়ালের হুকে,

ওষুধপত্রাদি পাত্রে না, রাখবে ফিতাযুক্ত থলেতে।

পিণ্ডচরণে পাদুকা রাখবে বেঁধে, পাদুকাথলিতে,

থলের ফিতা ব্যবহার জান, ঝুলিয়ে রাখতে;

ব্যবহারিবে জল ছাকনি, জল পানের যোগ্য করতে।

ধর্মচর্যে দুই ভিক্ষু আগত রত বৈশালীতে,

মারা গেল একজন পিপাসায়, জলছাকনি বিহীনতে;

কাঠিতে পাকানো জল ছাকনি, চোঙা অনুমোদিত জল ছাকিতে।

মশার কামড় হেতু মশারি প্রজ্ঞাপ্ত,

বহুরোগ উপশমে জীবকের পরামর্শ গৃহীত।

চংক্রমণ, জন্তাঘর আর অসমান নিচু জমিতে,

ত্রিবিধ উপকরণে উচু, সিড়ি, রেলিং প্রস্তুতে;

খোলাকাশে ছাউনী দিবে তৃণপত্র পতিতে।

সাদা, কালো আর মাটি রঙের আস্তরণ দিবে,

ফুলের মালা, লতা, মাছের দাঁত, পাপড়ির নকশা আঁকবে;

বাধ বাঁশ আর রজ্জু চীবর রাখার কারণে,

প্রজ্ঞাপ্ত জানহ রেলিং, কপাট, দরজার খুঁটি বাননে।

করহ চৌকাঠ, খিল, হুক, ছিদ্র আর হাতল,

তালার ছিদ্র, হুকের ছিদ্র, দরজার রশি সকল।

প্রস্তুত করহ মণ্ডলিক, ধূম্রছিদ্র, মুখে দেবে কাদা,

দুর্গন্ধে সুগন্ধী কর, রাখবে জলাধার সদা ঢাকা।

দূর করহ ছাউনী বিহীন আর কর্দমাক্ত যত,

রাখবে ড্রেন, স্নানপিঁড়ি, প্রবেশপথ আর নুড়িপাথর।

নগ্ন হয়ে উপবেশন নয়, আচ্ছাদন তিন প্রকারে,

গড়িবে জলাধারের মুখ আর স্থান নিচু হলে রে।

উঠাতে জল কঠিবন্ধনী, লতা নয়, ব্যবরিবে রশি,

আটকিবে চাকার আবর্তনে, পাত্র ভাঙ্গে যদি;

লোহার, কাঠের, চর্মের পাত্র ব্যবরিবে মতি।

কলসি, চৌবাচ্চা, ঘেরা, নালা প্রস্তুত করবে,

তোয়ালে, পুষ্করিণী, ছাউনীযুক্ত স্নানঘর ব্যবরিবে।

ব্যবরিবে চারমাস মাদুর, না ঘুমাবে ফুলেল বিছানায়,

গদিযুক্ত আসন ব্যবহার আর ভোজন বেড়ায়;

না একপাত্রে ভোজন, একখাটে শয়ন করবে সদায়।

বোধি, গমবে না ভগবান বস্ত্রের উপর,

করবে না ব্যবহার ঘট, সম্মার্জনী কতক;

পাথরকুঁচি, নড়ি, সমুদ্রফেণা পা রগড়ানে ব্যবহার।

ব্যবরিবে ব্যজনী বা তালপাতা-পাখা, ময়ুরপুচ্ছ ব্যজনী,

অসুস্থতে ছাতা ব্যবহার এতিনটি শিক্ষাপদে সম্মতি।

রোমন্থন, দীর্ঘনখ আর মুখে নখ কর্তনে দুক্কট,

মাংস সমানে নখ কর্তন, না বিংশতি নখে ক্ষৌমকর্মত।

ব্যবহারিবে ক্ষুর, ক্ষুর-ধারের শিলা আর ক্ষুরের থলি―

থলির ফিতে, না কামাবে অন্যের দ্বারা কোনো দাড়ি,

না রাখবে লম্বা দাড়ি আর গোলোমিক, ছড়ানো চারি।

কামাবে না বুকের লোম, লোম গোপনীয় স্থানের,

না রাখবে গোফ আর কামাবে না লোম উদরের।

রোগ হলে ছাড় জান এসবে, কাঁচিতে চুল কাটাও,

না লম্বা লোম নাসাপুটে, না মধুমোমে নাসালোম তোলাও,

না কাটবে পক্বচুল, না কর্ণমলে পূর্ণ কর্ণকুহর,

বহুমূলের মলহরণী না, না জমা দ্রব্যসামগ্রী লোহার।

না বসবে হাঁটু জড়ায়ে, সহকারে সংঘাটি,

অসুসে' ব্যবহারিবে হাটুবন্ধনী, রশি আর কাঠি।

না কলাবুক, দেড্ডুভক, মুরজ আর মদ্দবীণ কটিবন্ধনী,

ব্যবহারিবে কটিবদ্ধ, সদৃশ মাছের কাটা, শুকরের আতুবী;

করবে সেলাই আর রিফু, ছিড়লে প্রান্ত কটিবদ্ধনী।

না ব্যবহারিবে বহুমূল্যবান গোলকপট্টি, চীবর না পরিধায়ে―

গৃহীসম, হাতিশুঁড়, মৎস্যের লেজ আর চারিকোণা ঝুলিয়ে,

তালপাতা-পাখার মতন কিংবা একশত ভাঁজে সাজিয়ে।

জানহ অন্তর্বাস পরিধান কভু না, একপ্রান্ত গুঁজিয়ে,

বোঝা বহন কাঁধে নয়, বাঁকের মাথায় উভয়ে;

করহ দন্ত মাজন, দন্তকাষ্ঠ ব্যবহার না কোনভাবে প্রহারে।

পুড়বে না জঙ্গল জান, অপরাধ লঙ্ঘিলে,

নাহি দোষ সুরক্ষাতে প্রতি আগুন দিলে।

হস্তীর সম্মুখেতে গাছে চড়তে নেই কোনো অসুবিধা,

ছন্দে আরোপিত না, করহ স্ব-ভাষায় বুদ্ধবচন শিক্ষা।

না শেখাবে লোকায়ত বিদ্যা, নয় এগুলো শিক্ষণীয়,

না তির্যক বিদ্যা, নয় এসব কোনো মঙ্গলনীয়।

বাতরোগের হেতু নেই বাধা, রসুন খেতে,

বিহার দুর্গন্ধে প্রস্রাবকূপ, পাদানি ব্যবহার বাহ্যের দুঃখতে।

হল পাদানি উন্মুক্তে, বাহ্য ত্যাগে লজ্জাবোধে,

যত্রতত্র বাহ্যে, এলাকা ভরে গেল দুর্গন্ধে;

এসব রোধ তরে, থাকবে সদা সযতনে,

মলকূপ না ভাঙনে, ভূমি উঁচু চয়নে।

করবে সোপান, রেলিং, হবে মলকূপ অন্তে বাহ্য ত্যাগী,

কর ব্যবহার পাদানি দুঃখেতে; দ্রোণী আর বাহ্যমুছার কাঠি;

মলকূপ করবে আবৃত, ব্যবহারিবে বাহ্যকাঠির চুপড়ি।

তৈরিবে বাহ্যকুঠি, কপাট, চৌকাঠ, দরজার খিল,

করহ হুক, হুকের ছিদ্র আর হুকের হাতল।

রাখবে তালার ছিদ্র, ছিদ্র রশি লাগানোর,

রাখ দরজা টানা রশি, আস্তরণ সাদা, কালো রঙের।

ফুলের মালা, লতা, মাছের দাঁত, পাপড়ির নকশা আঁকবে,

চীবর রাখার রশি, বাঁশ সযতনে টাঙাবে।

অবলম্বন ব্যবহারিবে বার্ধক্য, দুর্বল ভিক্ষুর তরে,

করহ ঘেরা, প্রকোষ্ঠ; কর্দমাক্তে সমাধান নুড়িপাথরে;

কর নালা পানি না জমতে, ধৌতকার্যে পাত্র ব্যবহারে।

দুঃখ, লজ্জা হরে জান আচ্ছাদনে, অনাচার দূরে সদাচারে,

অননুজ্ঞাত সব লোহার সামগ্রী অস্ত্র ব্যতিরেকে।

চেয়ার, খাট, কাঠের পাত্র আর খড়ম ব্যতীত,

অন্য সব কাঠের ভাণ্ড, মহামুনি কর্তৃক অননুজ্ঞাত।

কতক মৃত্তিকা দ্রব্যে অনুমোদন তথাগতে,

অন্য সব মৃত্তিকা ভাণ্ডে অননুমতি, অনুকম্পাতে।

যেসব বিষয়ে অনুজ্ঞা পূর্বের মতন,

তা সংক্ষিপ্ত বর্ণনায় হলো না বিজানন।

এভাবে সহস্র বিষয়ের শিক্ষা, খুদ্দক অধ্যায়ে।

সদ্ধর্ম স্থিতি তরে শীলবান অনুগ্রহ সদায়ে।

সুশিক্ষিত, বিনয়ধর, সদ্ধর্মহিতৈষী, বিনম্রগণে,

শাসন প্রদীপ্ত তরে জ্ঞানী, বহুশ্রুতে পূজনে।

ক্ষুদ্র বিষয় অধ্যায় সমাপ্ত।


 

৬. শয্যাসন অধ্যায়
১. প্রথম পরিচ্ছেদ
বিহার ও বিহারের সামগ্রী
২৯৪. সেই সময় ভগবান বুদ্ধ রাজগৃহস্থ বেণুবনে কলন্দকনিবাপে অবস্থান করছেন। তখন ভগবান ভিক্ষুগণের জন্য শয়নাসন নির্দিষ্ট করে দেননি। ফলে ভিক্ষুগণও যেখানে-সেখানে অবস্থান করতেন। যেমন : অরণ্যে, গাছতলায়, পর্বতে, উপত্যকায়, গিরিগুহায়, শ্মশানে, বনের বিজনস্থানে, মুক্তাকাশের নীচে ও তৃণগুল্মে। তাঁরা সবাই ভোরে সেই সেই স্থান যথা : অরণ্য, গাছতলা, পর্বত, উপত্যকা, গিরিগুহা, শ্মশান, বনের বিজনস্থান, মুক্তাকাশ ও তৃণগুল্ম হতে বের হন - ভদ্রোচিত গমনাগমন, অবলোকন, বিলোকন, (অঙ্গপ্রত্যঙ্গ) সংকোচন, প্রসারণ, অধঃচক্ষু ও চলনভঙ্গিসম্পন্ন হয়ে। সেই সময়ের কোনো এক দিনে রাজগৃহের শ্রেষ্ঠী ভোরে উদ্যানে আসলেন। এসেই তিনি সেই ভিক্ষুগণকে ভোরে অরণ্য, গাছতলা, পর্বত, উপত্যকা, গিরিগুহা, শ্মশান, বনের বিজনস্থান, মুক্তাকাশ ও তৃণগুল্ম হতে ভদ্রোচিত গমনাগমন, অবলোকন, বিলোকন, (অঙ্গ-প্রত্যঙ্গ) সংকোচন, প্রসারণ, অধঃচক্ষু এবং চলনভঙ্গিসম্পন্ন হয়ে বের হতে দেখলেন। দেখেই তাঁর চিত্ত প্রসন্ন হলো। অমনি রাজগৃহ শ্রেষ্ঠী সেই ভিক্ষুগণের কাছে গিয়ে উপস্থিত হলেন। উপস্থিত হয়ে বললেন, ভন্তে, আমি যদি বিহার নির্মাণ করে দিই, তবে আপনারা কি আমার (নির্মাণ করে দেওয়া) বিহারে অবস্থান করবেন? ভিক্ষুগণ বললেন, গৃহপতি, ভগবান তো বিহারের অনুমতি দেননি। তাহলে ভন্তে, ভগবানকে জিজ্ঞেস করে আমাকে জানাবেন। “হ্যাঁ গৃহপতি” বলে সেই ভিক্ষুগণ রাজগৃহের শ্রেষ্ঠীকে প্রত্যুত্তরের সম্মতি দিয়ে ভগবানের সকাশে উপস্থিত হলেন। অমনি ভগবানকে শ্রদ্ধাভিবাদন জানিয়ে একপার্শ্বে বসলেন। উপবিষ্ট ভিক্ষুগণ ভগবানকে এরূপ বললেন, ভন্তে, রাজগৃহের শ্রেষ্ঠী বিহার নির্মাণ করে দিতে ইচ্ছা প্রকাশ করছেন। এখন আমাদের কী করা কর্তব্য? তখন ভগবান এ বিষয়ে, এ কারণে ধর্মকথা ব্যক্ত করে ভিক্ষুগণকে আহ্বান করে বললেন, হে ভিক্ষুগণ, আমি অনুজ্ঞা করছি, পাঁচ প্রকার আবাসস্থল (শয়নাসন) ব্যবহার করবে। যথা : ১) বিহার, ২) অর্ধেক ছাদ দেওয়া (অর্থাৎ যে ঘরের চাল একদিকে ঘুরানো) দালান, ৩) প্রাসাদ, ৪) বৃহৎ অট্টালিকা, ৫) গুহা।

এরপর সেই ভিক্ষুগণ রাজগৃহ শ্রেষ্ঠীর কাছে উপস্থিত হলেন। অমনি শ্রেষ্ঠীকে বললেন, গৃহপতি, ভগবান বিহার ব্যবহারের অনুমতি দিয়েছেন। সুতরাং আপনি এখন যা উচিত মনে করেন (করতে পারবেন)। অতঃপর রাজগৃহ শ্রেষ্ঠী একদিনের মধ্যেই ষাটটি বিহার তৈরি করালেন। বিহার তৈরি করিয়ে তিনি ভগবানের সকাশে গিয়ে উপস্থিত হলেন। ভগবানকে শ্রদ্ধাভিবাদন জানিয়ে একপার্শ্বে বসলেন। এবার তিনি ভগবানকে এরূপ বললেন, ভন্তে, আগামীকাল ভগবান ভিক্ষুসংঘকে সঙ্গে আমার বাড়িতে ভোজন গ্রহণ করার নিমন্ত্রণ গ্রহণ করুন। ভগবান মৌন থেকে সম্মতি প্রদান করলেন। শ্রেষ্ঠী ভগবানের সম্মতি জ্ঞাত হয়ে ভগবানকে শ্রদ্ধাভিবাদন করলেন আর তাঁকে পুরোভাগে দক্ষিণ পাশে রেখে প্রস্থান করলেন।

রাজগৃহ শ্রেষ্ঠী সেই রাতের শেষে উত্তম খাদ্য-ভোজ্য প্রস্তুত করিয়ে নিলেন। এরপর ভগবানকে ভোজনের সময় জ্ঞাপন করালেন। ভন্তে, ভোজনের সময় হয়েছে। ভোজন প্রস্তুত। তখন ভগবান সকালে বহির্গমনীয় অন্তর্বাস পরিধান করে পাত্র-চীবর গ্রহণ করে রাজগৃহ শ্রেষ্ঠীর ভবনে উপস্থিত হলেন। অমনি নির্দিষ্ট আসনে ভিক্ষুসংঘসহ উপবেশন করলেন। এবার শ্রেষ্ঠী নিজের হাতে বুদ্ধপ্রমুখ ভিক্ষুসংঘকে বারণ না করা পর্যন্ত উত্তম খাদ্য-ভোজ্য দান করে পরিতৃপ্ত করলেন। ভগবান আহার গ্রহণ শেষে পাত্র হতে হাত অবসৃত করলে রাজগৃহ শ্রেষ্ঠী একান্তে উপবেশন করলেন। একান্তে উপবিষ্ট শ্রেষ্ঠী ভগবানকে এরূপ বললেন, ভন্তে, আমি পুণ্যার্থী, স্বর্গলাভার্থী হয়ে এই ষাটটি বিহার প্রস্তুত করে নিয়েছি। এখন সেই বিহারগুলো আমাকে কী করতে হবে? ভগবান বললেন, গৃহপতি, তাহলে আপনি এই ষাটটি বিহার চারিদিক হতে আগত ও অনাগত ভিক্ষুসংঘকে দান করুন। “হ্যাঁ ভন্তে, তাই করব” বলে রাজগৃহ শ্রেষ্ঠী ভগবানকে প্রতিশ্রুতি দিলেন। অমনি সেই ষাটটি বিহার চারিদিক হতে আগত ও অনাগত ভিক্ষুসংঘকে দান করলেন।

২৯৫. তখন ভগবান রাজগৃহ শ্রেষ্ঠীর দান এই গাথায় অনুমোদন করলেন :

শীত-উষ্ণ ধ্বংসে, হিংস্র জন্তু হতে,

সর্প মশক উপদ্রব আর শিশির বৃষ্টিপাতে;

দুর্নিবার বাতাস, তাপ নিবারিত করণে,

সুখার্থে মুক্তিলাভার্থে ধ্যান বিদর্শনে।

সংঘকে বিহার দান, অগ্রদান কহেন বুদ্ধগণে,

বিজ্ঞজন এ অর্থপূর্ণ বাক্য, গুণ দর্শনে।

গড়েন রম্য বিহার, সুপণ্ডিত বাস তরে,

দেয় দান অন্ন, পানীয়, বস্ত্র, শয়নাসন তাদের।

দানে রাখবে চিত্ত অকুটিল আর সরল,

হয় প্রসন্ন চিত্তের দান, অতীব উত্তম।

বিজ্ঞজনের ধর্মদেশনায় সর্বদুঃখ হরে,

এ ধর্ম জ্ঞাতে হবে পরিনির্বাণ, অনাস্রবে।

ভগবান রাজগৃহ শ্রেষ্ঠীর দান এই গাথা দিয়ে অনুমোদন করে আসন হতে উঠে প্রস্থান করলেন।

২৯৬. জনসাধারণ শুনতে পেলেন যে, ভগবান বিহারের অনুমতি দিয়েছেন। ফলে তারা উত্তমরূপে বিহার প্রস্তুত করাতে লাগলেন। সেসব বিহারে দরজা ছিল না আর তাতে সাপ, বিছা, শতপদী প্রবেশ করতে লাগল। ভগবানকে এই বিষয় জানালেন। ভগবান বললেন, ‘হে ভিক্ষুগণ, আমি অনুজ্ঞা করছি, দরজা দিবে’। (ভিক্ষুগণ) বেড়ায় ছিদ্র করে লতা ও রশি দিয়ে দরজা বাঁধতে লাগলেন। লতা ও রশি ইঁদুর আর উইপোকা কেটে ফেলায় দরজা পড়ে যেতে লাগল। ভগবানকে এই বিষয়টি অবগত করলেন। ভগবান বললেন, হে ভিক্ষুগণ, আমি অনুজ্ঞা করছি, দরজার চৌকাঠ, দরজার খিল, হুক লাগাবার ছিদ্র করবে। দরজা খোলা যাচ্ছিল না। ভগবানকে এই বিষয়টি জানালেন। ভগবান বললেন, হে ভিক্ষুগণ, দরজায় রশি লাগাবার ছিদ্র ও দরজা টানবার রশি দেবে। দরজা বন্ধ হচ্ছিল না। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, হুকের হাতল, তালার ছিদ্র ও দরজা লাগাবার হুক ব্যবহার করবে।

সেই সময় ভিক্ষুগণ দরজা বন্ধ করতে সক্ষম হচ্ছিলেন না। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, তালা ব্যবহার করবে। তিন প্রকারের তালা ব্যবহার করা যাবে। যথা : লোহার তালা, কাঠের তালা ও শিং-এর তালা। যে, কেউ তালা খুলে ভেতরে ঢুকে পড়ায় বিহারগুলো অরক্ষিতই থাকত। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, চাবি ব্যবহার করবে তথা তালাবদ্ধ করবে।

সেই সময় বিহারগুলো তৃণাচ্ছাদিত হওয়াতে শীতকালে শীত, গ্রীষ্মকালে গরম হয়ে যেতো। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, চাল বেঁধে ভেতরে ও বাইরে লেপন করবে।

সেই সময় বিহারগুলোতে জানলা না থাকায় ভেতরে অন্ধকার ও এক প্রকার দুর্গন্ধ অনুভূত হতো। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, তিন প্রকার জানলার মধ্যে যেকোনো এক প্রকার জানলা ব্যবহার করবে। যথা : লোহার রেলিংযুক্ত জানলা, জাফরিযুক্ত জানলা ও ছোট ছোট কাঠের শলাকাযুক্ত জানলা। জানলা দিয়ে কালো বাঁদুর ঢুকতে লাগল। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, জানলায় পর্দা দেবে। পর্দার ফাঁক দিয়ে কালো বাঁদুর ঢুকতে লাগল। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, জানলায় খড়খড়ি ও তাকিয়া দেবে।

সেই সময় ভিক্ষুগণ নীচে (ফ্লোরে) শয়ন করতেন। ফলে দেহ ও চীবর ময়লা হয়ে যেতো। ভগবানকে এই বিষয়টি অবগত করলেন। ভগবান বললেন, হে ভিক্ষুগণ, আমি অনুজ্ঞা করছি, তৃণ দিয়ে শয্যা প্রস্তুত করবে। তৃণাদি ইঁদুর, উইপোকায় খেতে লাগল। ভগবানকে এই বিষয়টি অবগত করলেন। ভগবান বললেন, হে ভিক্ষুগণ, আমি অনুজ্ঞা করছি, চাটাই বিছাবে। এতে দেহ ব্যথা হয়ে যেতো। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, বেত অথবা লতা দিয়ে তৈরি মঞ্চ ব্যবহার করবে।

খাট, চৌকি প্রভৃতি ব্যবহারের অনুমতি
২৯৭. সেই সময় সংঘ শ্মশানে ব্যবহৃত মোটা তোষক আটা একটা খাট দান পেলেন। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, মোটা তোষক আটা খাট ব্যবহার করবে। মোটা তোষক আটা চৌকি পেলেন। ভগবানকে এই বিষয়টি জানালেন। ভগবান বললেন, আমি অনুজ্ঞা করছি, মোটা তোষক আটা চৌকি ব্যবহার করবে।

সেই সময় সংঘ শ্মশানে ব্যবহৃত স্ক্রুপ দিয়ে আটা খাট পেলেন। ভগবানকে এই বিষয়টি জানালেন। ভগবান বললেন, আমি অনুজ্ঞা করছি, স্ক্রুপ দিয়ে আটা খাট ব্যবহার করবে। স্ক্রুপ দিয়ে আটা চৌকি পেলেন। ভগবানকে এই বিষয়টি জানালেন। ভগবান বললেন, আমি অনুজ্ঞা করছি, স্ক্রুপ দিয়ে আটা চৌকি ব্যবহার করবে।

সেই সময় সংঘ শ্মশানে ব্যবহৃত কাঁকড়ার পাড়ের ন্যায় বক্র পদযুক্ত খাট পেলেন। ভগবানকে এই বিষয়টি জানালেন। ভগবান বললেন, আমি অনুজ্ঞা করছি, কাঁকড়ার পায়ের ন্যায় বক্র পদযুক্ত খাট ব্যবহার করবে। কাঁকড়ার পায়ের ন্যায় বক্র পদযুক্ত চৌকি পেলেন। ভগবানকে এই বিষয়টি জানালেন। ভগবান বললেন, আমি অনুজ্ঞা করছি, কাঁকড়ার পায়ের ন্যায় বক্র পদযুক্ত চৌকি ব্যবহার করবে।

সেই সময় সংঘ শ্মশানে ব্যবহৃত ভাঁজ করে রাখা যায় এমন খাট পেলেন। ভগবানকে এই বিষয়টি জানালেন। ভগবান বললেন, আমি অনুজ্ঞা করছি, ভাঁজ করে রাখা যায় এমন খাট ব্যবহার করবে। ভাঁজ করে রাখা যায় এমন চৌকি পেলেন। ভগবানকে এই বিষয়টি জানালেন। ভগবান বললেন, আমি অনুজ্ঞা করছি, ভাঁজ করে রাখা যায় এমন চৌকি ব্যবহার করবে।

সেই সময় সংঘ ছোট চৌকি দান পেলেন। ভগবানকে এই বিষয়টি জানালেন। ভগবান বললেন, আমি অনুজ্ঞা করছি, ছোট চৌকি ব্যবহার করবে। উচ্চ বা উঁচু (তথা উঁচু পায়াযুক্ত) চৌকি পেলেন। ভগবানকে এই বিষয়টি জানালেন। ভগবান বললেন, আমি অনুজ্ঞা করছি, উঁচু চৌকি ব্যবহার করবে। ইজিচেয়ার দান পেলেন। ভগবানকে এই বিষয়টি জানালেন। ভগবান বললেন, আমি অনুজ্ঞা করছি, ইজিচেয়ার ব্যবহার করবে। উঁচু পাওয়ালা ইজিচেয়ার দান পেলেন। ভগবানকে এই বিষয়টি জানালেন। ভগবান বললেন, আমি অনুজ্ঞা করছি, উঁচু পায়াযুক্ত ইজিচেয়ার দান পেলেন। ভগবানকে এই বিষয়টি জানালেন। ভগবান বললেন, আমি অনুজ্ঞা করছি, উঁচু পায়াযুক্ত ইজিচেয়ার ব্যবহার করবে। বেতের চেয়ার দান পেলেন। ভগবানকে এই বিষয়টি জানালেন। ভগবান বললেন, আমি অনুজ্ঞা করছি, বেতের চেয়ার ব্যবহার করবে। কাপড় আঁটা চেয়ার দান পেলেন। ভগবানকে এই বিষয়টি জানালেন। ভগবান বললেন, আমি অনুজ্ঞা করছি, কাপড় আঁটা চেয়ার ব্যবহার করবে। চৌকি দান পেলেন। ভগবানকে এই বিষয়টি জানালেন। ভগবান বললেন, আমি অনুজ্ঞা করছি, চৌকি ব্যবহার করবে। ছাগলের পায়ের ন্যায় পায়াযুক্ত চেয়ার (তথা আসন) দান পেলেন। ভগবানকে এই বিষয়টি জানালেন। ভগবান বললেন, আমি অনুজ্ঞা করছি, ছাগলের পায়ের ন্যায় পায়াযুক্ত আসন ব্যবহার করবে। আমলকী গাছের আকারযুক্ত বহুপদবিশিষ্ট আসন দান পেলেন। ভগবানকে এই বিষয়টি জানালেন। ভগবান বললেন, আমি অনুজ্ঞা করছি, আমলকী গাছের আকারযুক্ত বহুপদবিশিষ্ট আসন ব্যবহার করবে। কাষ্ঠফলক (তক্তা) দান পেলেন। ভগবানকে এই বিষয়টি জানালেন। ভগবান বললেন, আমি অনুজ্ঞা করছি, কাষ্ঠফলক ব্যবহার করবে। মুঞ্জতৃণ দান পেলেন। ভগবানকে এই বিষয়টি জানালেন। ভগবান বললেন, আমি অনুজ্ঞা করছি, মুঞ্জতৃণ ব্যবহার করবে। খড়ের আসন দান পেলেন। ভগবানকে এই বিষয়টি জানালেন। ভগবান বললেন, আমি অনুজ্ঞা করছি, খড়ের আসন ব্যবহার করবে।

সেই সময় ষড়বর্গীয় ভিক্ষুগণ উচ্চ খাটে শয়ন করত। জনসাধারণ বিহারে ঘুরাফেরা করার সময় সেসব দেখে অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেন কামভোগী গৃহী। ভগবানকে এই বিষয়টি অবগত করলেন। ভগবান বললেন, ভিক্ষুগণ, উচ্চ খাটে শয়ন করতে পারবে না। যে শয়ন করবে, তার দুক্কট অপরাধ হবে।

সেই সময় জনৈক ভিক্ষু নিচু খাটে শয়নকালে সাপের কামড় খেলেন। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, খাটের পায়াগুলোতে নিচে ঠেস দিবে।

সেই সময় ষড়বর্গীয় ভিক্ষুগণ উচ্চখাটের পায়াগুলোতে ঠেস দিতে লাগল। এতে ঠেসসহ খাট পড়ে যেতে লাগল। জনসাধারণ বিহারে ঘুরাফেরা করার সময় সেসব দেখে অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেন কামভোগী গৃহী। ভগবানকে এই বিষয়টি জানালেন। ভগবান বললেন, ভিক্ষুগণ, উচ্চখাটে ঠেস ব্যবহার করতে পারবে না। যে করবে, তার দুক্কট অপরাধ হবে। হে ভিক্ষুগণ, আমি অনুজ্ঞা করছি, আট আঙুল প্রমাণ ঠেস ব্যবহার করবে।

সেই সময় সংঘ সুতা বা রশি দান পেলেন। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, রশি দিয়ে খাট প্রস্তুত করবে। অনেক সুতা দেহে জড়িয়ে যেতে লাগল। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, দেহে জড়িয়ে যাওয়া সুতা দিয়ে শতরঞ্জি প্রস্তুত করবে। কাপড়ের টুকুরা দান পেলেন। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, বালিশের খোল বানাবে। তুলা দান পেলেন। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, জট ছাড়িয়ে নিয়ে বালিশ বানাবে। তুলা তিন ধরণের বা প্রকারের হয়। যথা : গাছের তুলা, লতার তুলা ও তৃণের তুলা।

সেই সময় ষড়বর্গীয় ভিক্ষুগণ দেহের অর্ধেক মাপের (মাথা হতে কটি পর্যন্ত) বালিশ ব্যবহার করত। জনসাধারণ বিহারে ঘুরাফেরা করার সময় সেসব দেখে অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেন কামভোগী গৃহী। ভগবানকে এই বিষয়টি জানালেন। ভগবান বললেন, ভিক্ষুগণ, দেহের অর্ধেক মাপের বালিশ ব্যবহার করতে পারবে না। যে ব্যবহার করবে তার দুক্কট অপরাধ হবে। হে ভিক্ষুগণ, আমি অনুজ্ঞা করছি, মাথার মাপের বালিশ ব্যবহার করবে।

সেই সময় রাজগৃহে পর্বতের চূড়ায় একটি বার্ষিক উৎসব অনুষ্ঠিত হচ্ছিল। জনসাধারণ সেই অনুষ্ঠানে যোগদান করতে আসা মহা অমাত্যগণের জন্য (বিবিধ প্রকারের) গদি বা তোষক প্রস্তুত করলেন। যেমন : পশমে প্রস্তুত গদি, সূতি বস্ত্রে প্রস্তুত গদি, নারিকেলের ছোবরা দিয়ে প্রস্তুত গদি, তৃণ দিয়ে প্রস্তুত তোষক, পাতাপূর্ণ করে প্রস্তুত গদি। উৎসব সমাপ্ত হলে তারা সেসব তোষক খুলে ফেলে খোলগুলো নিয়ে গেল। (পরে) ভিক্ষুগণ সেই উৎসবস্থানে এসে বহু পশম, সূতিবস্ত্র, নারিকেলের ছোবরা, তৃণ ও পাতা পড়ে থাকতে দেখতে পেলেন। তারা ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, পশমের, সূতিবস্ত্রের, নারিকেলের ছোবরার, তৃণের ও পাতার তৈরি এই পাঁচ ধরনের তোষক ব্যবহার করবে।

সেই সময় সংঘ বিছানার উপযোগী থানকাপড় দান পেলেন। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, সেই কাপড় দিয়ে তোষক প্রস্তুত করবে।

সেই সময় ভিক্ষুগণ খাটের তোষক চৌকিতে বিছাতে লাগলেন আর চৌকির তোষক খাটে বিছাতে লাগলেন। এতে তোষক ছিঁড়ে যেতে লাগল। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, তোষকযুক্ত খাট, তোষকযুক্ত চৌকি ব্যবহার করবে। তোষককভার ছাড়া বিছাতে গিয়ে তোষক নিচে পড়ে যেতে লাগল। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, তোষককভার দিয়ে বিছিয়ে তোষকের সঙ্গে বেঁধে (বা মাড়িত) রাখবে। তোষক খুলে রেখে দিয়ে তোষককভার চুরি করে নিয়ে যেতে লাগল। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, রং ছিটিয়ে দিবে। তবুও চুরি করে নিয়ে যেতে লাগল। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, দাগ দেবে। তবুও চুরি করে নিয়ে যেতে লাগল। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, চিহ্ন দেবে। তারপরও চুরি হয়ে যেতে লাগল। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, হাতের পাঁচ আঙুলের চিহ্ন দেবে।

সাদা রং প্রভৃতি অনুমোদন
২৯৮. সেই তীর্থিয় সন্ন্যাসীদের শয়নকক্ষের বিছানা সাদা রঙের ছিল। শয়নকক্ষের মেঝে (বা ফ্লোরে) কালো রঙের আর দেয়াল গেরুয়া রঙের ছিল। বহু লোকজন সেগুলো দেখতে গমন করতেন। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, বিহারে সাদা রঙের, কালো রঙের ও গেরুয়া রঙের কাজ করবে।

সেই সময় এবড়োখেবড়ো দেয়ালে সাদা রং লাগানো যাচ্ছিল না। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, তুষমিশ্রিত মাটির সঙ্গে সাদা রং মিশিয়ে নিবে। সাদা রং বেশিদিন স্থায়ী হলো না... হে ভিক্ষুগণ, আমি অনুজ্ঞা করছি, মিহি মাটির সঙ্গে সাদা রং মিশিয়ে নিবে। তাতেও সাদা রং বেশিদিন স্থায়ী হলো না... হে ভিক্ষুগণ, আমি অনুজ্ঞা করছি, গাছের আঠা ও ফুলের আঠা মিশিয়ে নিবে।

সেই সময় এবড়োখেবড়ো দেয়ালে গৈরিক রং লাগানো যাচ্ছিল না। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, তুষের মাটির সঙ্গে গৈরিক রং মিশিয়ে নিবে। গৈরিক রং বেশিদিন স্থায়ী হলো না। ভগবানকে... করছি, তুষ মিশ্রিত মাটির সঙ্গে গৈরিক রং মিশিয়ে নিবে। তারপরও গৈরিক রং বেশিদিন স্থায়ী হলো না... হে ভিক্ষুগণ, আমি অনুজ্ঞা করছি করছি, সরিষার খৈল ও মধুমোম মিশিয়ে নিবে। তারপরও কিন্তু গৈরিক রং বেশিদিন স্থায়ী হলো না... হে ভিক্ষুগণ, আমি অনুজ্ঞা করছি, খুব ঘন করে দেবে। এরপরও গৈরিক রং বেশিদিন স্থায়ী হলো না... হে ভিক্ষুগণ, আমি অনুজ্ঞা করছি, নেকড়া দিয়ে মুছে ফেলবে।

সেই সময় এবড়োখেবড়ো দেয়ালে কালো রং লাগানো যাচ্ছিল না। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, তুষের মাটির সঙ্গে কালো রং মিশিয়ে নিবে। কালো রং বেশিদিন স্থায়ী হলো না... হে ভিক্ষুগণ, আমি অনুজ্ঞা করছি, কেঁচোর মাটির সঙ্গে মিশিয়ে নিবে। তারপরও কালো রং বেশিদিন স্থায়ী হলো না... হে ভিক্ষুগণ, আমি অনুজ্ঞা করছি, গাছের আঠা এবং আমলকী ও হরিতকীর কষ মিশিয়ে নিবে।

কুরুচিপূর্ণ ছবি আঁকা
২৯৯. সেই সময় ষড়বর্গীয় ভিক্ষুগণ বিহারের দেয়ালে নারী-পুরুষের প্রতিকৃতি সম্বলিত কুরুচিপূর্ণ ছবি আঁকতেন। জনসাধারণ বিহারে ঘুরাফেরা করার সময় সেসব দেখে অসন্তোষ, নিন্দা ও প্রকাশ্যে দুর্নাম করতে লাগলেন, শাক্যপুত্রীয় শ্রমণগণ যেন কামভোগী গৃহী। ভগবানকে এই বিষয়টি জানালেন। ভগবান বললেন, ভিক্ষুগণ, নারী-পুরুষের প্রতিকৃতিমূলক অশোভন ছবি আঁকতে পারবে না। যে আঁকবে তার দুক্কট অপরাধ হবে। হে ভিক্ষুগণ, আমি অনুজ্ঞা করছি, ফুলের মালা, লতা, মাছের দাঁত, পঞ্চ পাপড়ির নকশা আঁকবে।

ইট প্রভৃতির দেয়াল অনুমোদন
৩০০. সেই সময় বিহারের তলা (ফ্লোর) নিচু হওয়ায় জল জমতে লাগল। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, ফ্লোর উঁচু করবে। উঁচু ফ্লোর ভেঙে যেতে লাগল... হে ভিক্ষুগণ, আমি অনুজ্ঞা করছি, তিন প্রকার উপকরণের মধ্যে যেকোনো এক প্রকার উপকরণ দিয়ে দেয়াল দেবে। যথা : ইটের উপকরণ, পাথরের উপকরণ ও কাঠের উপকরণ। দেয়াল উঠতে কষ্ট হচ্ছিল... হে ভিক্ষুগণ, আমি অনুজ্ঞা করছি, তিন প্রকার উপকরণের মধ্যে যেকোনো এক প্রকার উপকরণ দিয়ে সিঁড়ি দেবে। সিঁড়ি বেয়ে উঠতে পড়ে যেতে লাগলেন... হে ভিক্ষুগণ, আমি অনুজ্ঞা করছি, অবলম্বন বাহন দেবে।

সেই সময় বিহারগুলো ভেতরে খোলা ছিল। ভিক্ষুগণ খোলা অবস্থায় শুইতে লজ্জাবোধ করতেন। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, (মাঝখানে) পর্দা দেবে। (অনেকে) পর্দা তুলে অবলোকন করতেন... হে ভিক্ষুগণ, আমি অনুজ্ঞা করছি, অর্ধেক দেয়াল দেবে। অর্ধেক দেয়ালের ওপর দিয়ে অবলোকন করতেন... হে ভিক্ষুগণ, আমি অনুজ্ঞা করছি, তিন প্রকারের কামরা বা কক্ষ করবে। যথা : পালকি আকারের কক্ষ, লম্বা সর্ব করে নালাকৃতি কক্ষ ও প্রাসাদের সর্বোপরিতলস্থ কক্ষের ন্যায় প্রকাণ্ড কক্ষ।

সেই সময় ভিক্ষুগণ ছোট বিহারের ভেতর কক্ষ করতে লাগলেন। ফলে গমনাগমনের পথ থাকল না। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, ছোট বিহারের একপাশে আর বড় বিহারের মাঝখানে কক্ষ করবে।

সেই সময় বিহারের খুঁটি জীর্ণ হলো। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, (অন্য গাছ দিয়ে) ভিত্তিস্বরূপ ঠেস দেবে। (বিহারের) খুঁটি ভিজতে লাগল... হে ভিক্ষুগণ, আমি অনুজ্ঞা করছি, বৃষ্টির পানি হতে রক্ষা করতে গোবর মিশ্রিত মাটি লেপে দিবে।

সেই সময় তৃণাচ্ছাদন হতে জনৈক ভিক্ষুর কাধের ওপর একটি সাপ পড়ে গেল। সেই ভিক্ষু ভয়ে বিকট চিৎকার দিয়ে উঠলেন। অন্যান্য ভিক্ষুগণ ছুটে এসে তাঁকে জিজ্ঞেস করলেন, বন্ধু, আপনি কেন বিকট চিৎকার দিয়ে উঠলেন? তখন সেই ভিক্ষু বিষয়টি খুলে বললেন। ভিক্ষুগণ ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, চাঁদোয়া দেবে।

সেই সময় ভিক্ষুগণ খাট ও চৌকির পদের সঙ্গে পাত্রাদি রাখার থলি ঝুলিয়ে রেখে দিতেন। থলি ইঁদুর, উইপোকায় খেয়ে ফেলত। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, দেয়াল বা বেড়ারের হুকে এবং বেড়ায় লাগানো হাতির দাঁতের হুকে ঝুলিয়ে রাখবে।

সেই সময় ভিক্ষুগণ চীবরগুলো খাট ও চৌকির ওপর ছুড়ে ফেলে রাখতেন। এতে চীবর ছিঁড়ে যেতে লাগল। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, বিহারে চীবর রাখার জন্য বাঁশ ও রশির ব্যবস্থা করবে।

সেই সময় বিহারে বারান্দা ছিল না, যেন অবলম্বনহীন ছিল। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, একটি বারান্দা, দরজার সম্মুখে ঢাকা চত্বর, ভেতরের উঠান, ঢালু চালের প্রবেশ পথ করবে। বারান্দা খোলা ছিল, ভিক্ষুগণ শয়ন করতে লজ্জাবোধ করতেন... হে ভিক্ষুগণ, আমি অনুজ্ঞা করছি, একদিকে সরানো যায় এমন পর্দা ও রিং লাগানো পর্দা ব্যবহার করবে।

ভোজনশালা অনুমোদন
৩০১. সেই সময় ভিক্ষুগণ খোলা জায়গায় ভোজন করার সময় শীত-উষ্ণে কষ্ট পেতে লাগলেন। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, ভোজনশালা ব্যবহার করবে। ভোজনশালার ফ্লোর নিচু হলো। সেখানে পানি জমে যেতে লাগল... হে ভিক্ষুগণ, আমি অনুজ্ঞা করছি, ফ্লোর উঁচু করবে। ফ্লোর ভেঙে যেতে লাগল... হে ভিক্ষুগণ, আমি অনুজ্ঞা করছি, তিন প্রকার উপকরণের মধ্যে যেকোনো এক প্রকার উপকরণ দিয়ে দেয়াল দেবে। যথা : ইটের উপকরণ, পাথরের উপকরণ ও কাঠের উপকরণ। দেয়াল উঠতে কষ্ট হচ্ছিল... হে ভিক্ষুগণ, আমি অনুজ্ঞা করছি, তিন প্রকার উপকরণের মধ্যে যেকোনো এক প্রকার উপকরণ দিয়ে সিঁড়ি তৈরি করবে। সিঁড়ি দিয়ে উঠতে গিয়ে পড়ে যেতে লাগলেন... হে ভিক্ষুগণ, আমি অনুজ্ঞা করছি, অবলম্বন বাহন দেবে। ভোজনশালায় তৃণচূর্ণ পড়তে লাগল... হে ভিক্ষুগণ, আমি অনুজ্ঞা করছি, ছাউনি দিয়ে বাইরে-ভেতরে লেপন করবে। সেই সঙ্গে সাদা, কালো ও মাটিরঙের আস্তরণ এবং ফুলের মালা, লতা, মাছের দাঁত, পঞ্চ পাপড়ির নকশা আঁকবে। চীবর ঝুলিয়ে রাখার বাঁশ, রশি ঝুলিয়ে রাখবে।

সেই সময় ভিক্ষুগণ খোলা জায়গায় মাটিতে চীবর শুকাতেন। এতে চীবর ময়লা হয়ে যেতো। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, চীবর শুকানোর জন্য খোলা জায়গায় বাঁশ ও রশি ঝুলিয়ে রাখবে।

খাওয়ার পানির হল অনুমোদন
খাওয়ার পানি গরম হয়ে যেতে লাগল। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, পানীয়শালা, পানি রাখার স্থান বানাবে। পানি হলের ফ্লোর নিচু হওয়াতে সেখানে পানি জমে যেতে লাগল... হে ভিক্ষুগণ, আমি অনুজ্ঞা করছি, ফ্লোর উঁচু করবে। ফ্লোর ভেঙে যেতে লাগল... হে ভিক্ষুগণ, আমি অনুজ্ঞা করছি, তিন প্রকার উপকরণের মধ্যে যেকোনো এক প্রকার উপকরণ দিয়ে দেয়াল (ঘেরা) দেবে। যথা : ইটের উপকরণ, পাথরের উপকরণ ও কাঠের উপকরণ। দেয়াল উঠতে কষ্ট হচ্ছিল... হে ভিক্ষুগণ, আমি অনুজ্ঞা করছি, তিন প্রকার উপকরণের মধ্যে যেকোনো এক প্রকার উপকরণ দিয়ে সিঁড়ি তৈরি করবে। যথা : ইটের উপকরণ, পাথরের উপকরণ, কাঠের উপকরণ। সিঁড়ি বেয়ে উঠতে পড়ে যেতে লাগলেন... হে ভিক্ষুগণ, আমি অনুজ্ঞা করছি, করছি, অবলম্বন বাহন দেবে। পানি হলে তৃণচূর্ণ পড়তে লাগল... হে ভিক্ষুগণ, আমি অনুজ্ঞা করছি, ছাউনি দিয়ে বাইরে-ভেতরে লেপন করবে। সেই সঙ্গে সাদা, কালো ও মাটিরঙের আস্তরণ এবং ফুলের মালা, লতা, মাছের দাঁত, পঞ্চ পাপড়ির নকশা আঁকবে। চীবর ঝুলিয়ে রাখার বাঁশ ও রশি ঝুলিয়ে রাখবে। পানি খাওয়ার গ্লাস ছিল না... হে ভিক্ষুগণ, আমি অনুজ্ঞা করছি, পানি খাওয়ার জন্য শঙ্খের গ্লাস ও মাটির পেয়ালা বা গ্লাস।

ঘেরা বা দেয়াল অনুমোদন
৩০২. সেই সময়ে বিহারগুলোতে ঘেরা বা দেয়াল ছিল না। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, তিন প্রকার উপকরণের মধ্যে যেকোনো এক প্রকার উপকরণ দিয়ে দেয়াল নির্মাণ করবে। যথা : ইটের উপকরণ, পাথরের উপকরণ ও কাঠের উপকরণ। কামরা ছিল না... হে ভিক্ষুগণ, আমি অনুজ্ঞা করছি, কামরা বানিয়ে নেবে। কামরার তলা বা ফ্লোর নিচু হলো; তাতে পানি জমতে লাগল... হে ভিক্ষুগণ, আমি অনুজ্ঞা করছি,, ফ্লোর উঁচু করবে। কামরায় দরজা ছিল না... হে ভিক্ষুগণ, আমি অনুজ্ঞা করছি, দরজা, দরজার চৌকাঠ, দরজার খিল, হুক লাগাবার ছিদ্র, হুকের হাতল, তালার ছিদ্র, হুক, দরজায় রশি লাগাবার ছিদ্র ও দরজা টানবার রশি দেবে। কামরায় তৃণচূর্ণ ঝরে পড়তে লাগল... হে ভিক্ষুগণ, আমি অনুজ্ঞা করছি, ছাউনি দিয়ে বাইরে-ভেতরে লেপন করবে। সেই সঙ্গে সাদা, কালো ও মাটিরঙের আস্তরণ এবং ফুলের মালা, লতা, মাছের দাঁত, পঞ্চ পাপড়ির নকশা আঁকবে।

সেই সময় পরিবেণের উঠান (প্রাঙ্গন) কাদায় মাখামাখি হচ্ছিল। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, নুড়িপাথর ছিটিয়ে দেবে। নুড়িপাথরের সংকুলান হচ্ছিল না... হে ভিক্ষুগণ, আমি অনুজ্ঞা করছি, পাথরখণ্ড ফেলিয়ে দেবে। পানি জমে যেতে লাগল... হে ভিক্ষুগণ, আমি অনুজ্ঞা করছি, পানি বের হয়ে যাবার নালা করে দেবে।

সেই সময় ভিক্ষুগণ পরিবেণের এখানে-সেখানে অগ্নি জ্বালাতে লাগলেন। ফলে পরিবেণ নোংরা হচ্ছিল। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, (নির্দিষ্ট) একদিকে অগ্নিশালা তৈরি করবে। অগ্নিশালার ফ্লোর নিচু হলো। সেখানে পানি জমে যেতে লাগল... হে ভিক্ষুগণ, আমি অনুজ্ঞা করছি, ফ্লোর উঁচু করবে। ফ্লোর ভেঙে যেতে লাগল... হে ভিক্ষুগণ, আমি অনুজ্ঞা করছি, তিন প্রকার উপকরণের মধ্যে যেকোনো এক প্রকার উপকরণ দিয়ে দেয়াল দেবে। যথা : ইটের উপকরণ, পাথরের উপকরণ ও কাঠের উপকরণ। উঠতে কষ্ট হচ্ছিল... হে ভিক্ষুগণ, আমি অনুজ্ঞা করছি, তিন প্রকার উপকরণের মধ্যে যেকোনো এক প্রকার উপকরণ দিয়ে সিঁড়ি তৈরি করবে। যথা : ইটের উপকরণ, পাথরের উপকরণ ও কাঠের উপকরণ। সিঁড়ি বেয়ে উঠতে গিয়ে পড়ে যেতে লাগলেন... হে ভিক্ষুগণ, আমি অনুজ্ঞা করছি, অবলম্বন বাহন দেবে। অগ্নিশালায় দরজা ছিল না... হে ভিক্ষুগণ, আমি অনুজ্ঞা করছি, দরজা, দরজার চৌকাঠ, দরজার খিল, হুক লাগাবার ছিদ্র, হুকের হাতল, তালার ছিদ্র, হুক, দরজায় রশি লাগাবার ছিদ্র, দরজা টানবার রশি দেবে। অগ্নিশালায় তৃণচূর্ণ ঝরে পড়তে লাগল... হে ভিক্ষুগণ, আমি অনুজ্ঞা করছি, ছাউনি দিয়ে বাইরে-ভেতরে লেপন করবে। সেই সঙ্গে সাদা, কালো ও মাটিরঙের আস্তরণ এবং ফুলের মালা, লতা, মাছের দাঁত, পঞ্চ পাপড়ির নকশা আঁকবে। চীবর ঝুলিয়ে রাখার বাঁশ ও রশি ঝুলিয়ে রাখবে।

বিহার পরিবেষ্টন অনুমোদন
৩০৩. সেই সময় বিহার অপরিবেষ্টিত ছিল। গর্ব, ছাগল বিহার এলাকায় প্রবেশ করে রোপিত চারাগাছ বিনষ্ট করতে লাগল। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, তিন প্রকারের মধ্যে যেকোনো এক প্রকার বেড়া দিয়ে বিহার পরিবেষ্টিত করবে। যথা : বাঁশ দিয়ে, কাঁটা ঝোপ দিয়ে এবং খাত করে দিয়ে। গেটঘর ছিল না। তদ্ধেতু আগের মতন গর্ব, ছাগল বিহার এলাকায় প্রবেশ করে রোপিত চারাগাছ বিনষ্ট করতে লাগল... হে ভিক্ষুগণ, আমি অনুজ্ঞা করছি, গেটঘর, কাটাগাছ দিয়ে তৈরি গেট, দুই দরজাবিশিষ্ট গেট, তোরণ ও দুটি কাষ্ঠখণ্ডের ওপর স্থাপিত কাষ্ঠখণ্ডের গেট দেবে। গেটঘরে তৃণচূর্ণ পড়তে লাগল... হে ভিক্ষুগণ, আমি অনুজ্ঞা করছি, ছাউনি দিয়ে বাইরে-ভেতরে লেপন করবে। সেই সঙ্গে সাদা, কালো, মাটিরঙের আস্তরণ এবং ফুলের মালা, লতা, মাছের দাঁত, পঞ্চ পাপড়ির নকশা আঁকবে। বিহার কর্দমাক্ত হতে লাগল... হে ভিক্ষুগণ, আমি অনুজ্ঞা করছি, নুড়িপাথর ছিটিয়ে দেবে। নুড়িপাথরে সংকুলান হচ্ছিল না... হে ভিক্ষুগণ, আমি অনুজ্ঞা করছি, পাথরখণ্ড ফেলে দেবে। পানি জমে যেতে লাগল... হে ভিক্ষুগণ, আমি অনুজ্ঞা করছি, পানি বের হয়ে যাবার নালা করে দেবে।

সেই সময় মগধরাজ শ্রেণিক বিম্বিসার সংঘের সুবিধার জন্য চুন-মাটি লেপন করা প্রাসাদ প্রস্তুত করে দিতে ইচ্ছুক হলেন। তখন ভিক্ষুদের মনে এরূপ চিন্তা উদয় হলো : ভগবান কি ছাদের অনুমতি দিয়েছেন নাকি দেননি? তারা ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, পাঁচ প্রকার উপকরণের মধ্যে যেকোনো এক প্রকার উপকরণ দিয়ে ছাদন দিবে। যথা : ইটের উপকরণ, শিলা বা পাথরের উপকরণ, চুনামাটির উপকরণ, তৃণের উপকরণ ও পাতার উপকরণ।

প্রথম পরিচ্ছেদ সমাপ্ত।


 

২. দ্বিতীয় পরিচ্ছেদ
অনাথপিণ্ডিকের কাহিনি
৩০৪. গৃহপতি অনাথপিণ্ডিক রাজগৃহ শ্রেষ্ঠীর ভগ্নিপতি হতেন। তখন কোনো এক করণীয় কর্তব্যের আবশ্যকতায় গৃহপতি অনাথপিণ্ডিক রাজগৃহে আসলেন। সেই সময় রাজগৃহ শ্রেষ্ঠী বুদ্ধপ্রমুখ ভিক্ষুসংঘকে আগামীকালের জন্য নিমন্ত্রণ করেছিলেন। তাই তিনি দাস ও কর্মচারীদের আদেশ করছেন, ওহে! তুমি খুব ভোরে উঠে যবাগূ পাক করবে, তুমি ভাত পাক করবে আর তুমি সূপ প্রস্তুত করবে, তুমি অবশিষ্ট কাজগুলো করবে।

তখন গৃহপতি অনাথপিণ্ডিকের মনে এ চিন্তা উদয় হলো : পূর্বে এই গৃহপতি তো আমি আসলে সব কাজ ফেলে রেখে আমার সঙ্গে প্রীতিসম্ভাষণ করতেন। অথচ এখন তিনি সম্পূর্ণ বিপরীতভাবে দাস ও কর্মচারীদের আদেশ করছেন। ওহে! তুমি খুব ভোরে উঠে যবাগূ পাক করবে, তুমি ভাত পাক করবে আর তুমি সূপ প্রস্তুত করবে, তুমি অবশিষ্ট কাজগুলো করবে। আচ্ছা, এই গৃহপতির বাড়িতে কী আবাহ হবে? না বিবাহ হবে? নাকি মহাযজ্ঞ হবে? অথবা মগধরাজ শ্রেণিক বিম্বিসার সৈন্য-সামন্তসহ আগামীকালের জন্য নিমন্ত্রিত হয়েছেন?

রাজগৃহ শ্রেষ্ঠী (তাঁর) দাস, কর্মচারীদের আদেশ দেওয়া শেষ করে গৃহপতি অনাথপিণ্ডিকের কাছে উপস্থিত হলেন। উপস্থিত হয়ে গৃহপতি অনাথপিণ্ডিকের সঙ্গে প্রীতিসম্ভাষণ করে একান্তে বসে পড়লেন। এবার গৃহপতি অনাথপিণ্ডিক রাজগৃহ শ্রেষ্ঠীকে এরূপ বললেন, গৃহপতি, ইতিপূর্বে আমি আসলে আপনি সব কাজ ফেলে রেখে আমার সঙ্গে প্রীতি সম্ভাষণ করতেন। অথচ আজ আপনি সম্পূর্ণ বিপরীতভাবে দাস, কর্মচারীদের আদেশ করে যাচ্ছিলেন। ওহে, তুমি খুব ভোরে উঠে যবাগূ পাক করবে, তুমি ভাত পাক করবে আর তুমি সূপ প্রস্তুত করবে, তুমি অবশিষ্ট কাজগুলো করবে। আচ্ছা, গৃহপতি, আপনার বাড়িতে কী আবাহ হবে? না, বিবাহ হবে? নাকি মহাযজ্ঞ হবে? অথবা মগধরাজ শ্রেণিক বিম্বিসার সৈন্য-সামন্তসহ আগামীকালের জন্য নিমন্ত্রিত হয়েছেন? উত্তরে রাজগৃহ শ্রেষ্ঠী বললেন, গৃহপতি, আমার বাড়িতে আবাহও হবে না, বিবাহও হবে না আর মগধরাজ শ্রেণিক বিম্বিসারও সৈন্য-সামন্তসহ আগামীকালের জন্য নিমন্ত্রিত হননি। তবে হ্যাঁ, আমার বাড়িতে মহাযজ্ঞ উপস্থিত হয়েছে; আগামীকালের জন্য বুদ্ধপ্রমুখ ভিক্ষুসংঘ আমার বাড়িতে নিমন্ত্রিত হয়েছেন। সঙ্গে সঙ্গে গৃহপতি অনাথপিণ্ডিক বলে উঠলেন, গৃহপতি, আপনি কি বুদ্ধ বললেন? রাজগৃহের শ্রেষ্ঠী- গৃহপতি, হ্যাঁ, বুদ্ধই বললাম। গৃহপতি, আপনি কি বুদ্ধ বললেন? গৃহপতি, হ্যাঁ, বুদ্ধই বললাম। গৃহপতি, আপনি কি বুদ্ধ বললেন? গৃহপতি, হ্যাঁ, বুদ্ধই বললাম। গৃহপতি অনাথপিণ্ডিক বললেন, গৃহপতি, “বুদ্ধ” এই শব্দটি তো জগতে দুর্লভ! গৃহপতি, এই সময় কি আমি সেই ভগবান অর্হৎ সম্যকসম্বুদ্ধকে দর্শন করতে উপস্থিত হতে পারি? গৃহপতি, এখন সেই ভগবান অর্হৎ সম্যকসম্বুদ্ধকে দর্শন করতে উপস্থিত হবার সময় নয়।” আপনি আগামীকাল সেই ভগবান অর্হৎ সম্যকসম্বুদ্ধকে দর্শন করতে উপস্থিত হোন।

তখন গৃহপতি অনাথপিণ্ডিক ‘আগামীকাল ভগবান অর্হৎ সম্যকসম্বুদ্ধকে দর্শন করতে যাবো’ এরূপ বুদ্ধগত চেতনায় শয়ন করলেন। শয়ন করলেন বটে, চোখে ঘুম এলো না। রাতে ‘ভোর হয়েছে’ ভেবে তিন তিনবার বিছানা ছেড়ে উঠলেন।

৩০৫. অতঃপর গৃহপতি অনাথপিণ্ডিক (ভোর হবার আগেই) নগরদ্বারে এসে উপস্থিত হলেন। দেবতাগণ দ্বার খুলে দিলেন। অনাথপিণ্ডিক নগর হতে বের হবার পর আলো অন্তর্হিত হলো, চারিদিকে অন্ধকারাচ্ছন্ন হয়ে গেল। এতে তাঁর মনে ভয়, শঙ্কা ও রোমাঞ্চ উৎপন্ন হলো। তিনি সেখান হতে ফিরে আসতে উদ্যত হলেন। তখন সিবক যক্ষ নেপথ্যে থেকে মনুষ্য শব্দে বললেন :

শত হাতি, শত অশ্ব, অশ্বতরী রথ,

শতসহস্র কন্যা আর মণিকুণ্ডল ত্যজে;

হয় না পুণ্য ষোড়শাংশ সম তার-

বিহারে এক পদক্ষেপ গমনে।

হও অগ্রসর গৃহপতি, হও অগ্রসরে রত

অগ্রসরই শ্রেয় তব, নহে শ্রেয় বিরত।

অমনি গৃহপতি অনাথপিণ্ডিকের চারিপার্শ্বস্তু অন্ধকার অন্তর্হিত হলো। আলো ঝলমল করে জ্বলে উঠল। তাঁর যেই ভয়, শঙ্কা, রোমাঞ্চ উৎপন্ন হয়েছিল, সেসব বিদূরীত হলো। দ্বিতীয়বার... তৃতীয়বার... আলো অন্তর্হিত হলো। গৃহপতি অনাথপিণ্ডিকের চারিদিক অন্ধকারাচ্ছন্ন হয়ে গেল। এতে তাঁর মনে ভয়, শঙ্কা ও রোমাঞ্চ উৎপন্ন হলো। তিনি সেখান হতে ফিরে যেতে উদ্যত হলেন। তৃতীয়বারেও সিবক যক্ষ নেপথ্যে থেকে মনুষ্যশব্দে বললেন :

শত হাতি, শত অশ্ব, অশ্বতরী রথ,

শতসহস্র কন্যা আর মণিকুণ্ডল ত্যজে;

হয় না পুণ্য ষোড়শাংশ সম তার-

বিহারে এক পদক্ষেপ গমনে।

হও অগ্রসর গৃহপতি, হও অগ্রসরে রত

অগ্রসরই শ্রেয় তব, নহে শ্রেয় বিরত।

তৃতীয়বারও গৃহপতি অনাথপিণ্ডিকের অন্ধকার অন্তর্হিত হলো। আলো ঝলমল করে জ্বলে উঠল। তাঁর যেই ভয়, শঙ্কা ও রোমাঞ্চ উৎপন্ন হয়েছিল, সবই বিদূরীত হলো।

অনন্তর গৃহপতি অনাথপিণ্ডিক শীতবনে উপস্থিত হলেন। সেই সময় ভগবান রাত শেষে খুব ভোরে শয্যা ত্যাগ করে খোলা জায়গায় চঙ্ক্রমণে রত ছিলেন। ভগবান দূরে থাকতেই গৃহপতি অনাথপিণ্ডিককে এগিয়ে আসতে দেখলেন। অমনি ভগবান চঙ্ক্রমণস্থান ত্যাগ করে নির্দিষ্ট আসনে বসে পড়লেন। বসে পড়ে গৃহপতি অনাথপিণ্ডিককে আহ্বান করে বললেন, এসো সুদত্ত। তখন গৃহপতি অনাথপিণ্ডিক ‘ভগবান আমার নাম উল্লেখ করে আলাপ করছেন’ ভেবে উৎফুল্ল ও আনন্দিত হয়ে ভগবানের সকাশে উপস্থিত হলেন। উপস্থিত হয়ে ভগবানের শ্রীচরণে মাথা ঠেকিয়ে বন্দনা করে বললেন, ভন্তে, ভগবান সুখে শয়ন করেছেন তো? উত্তরে ভগবান বললেন :

সর্বদা সুখী তিনি, যেই ব্রাহ্মণ পরিনিবৃত,

কাম্যবিষয়ে লিপ্ত নন, উপধিহীন, শান্তিতে নিমগ্ন।

সব আসক্তি করে ছেদন, হৃদয়ে ক্লেশ বিনোদন,

চিত্ত শান্তপ্রাপ্ত, উপশান্ত সুখে থাকেন ভগবান।

অমনি ভগবান গৃহপতি অনাথপিণ্ডিককে ধারাবাহিক ধর্মদেশনা প্রদান করতে থাকলেন। যথা : দানকথা, শীলকথা, স্বর্গকথা, কামের উপদ্রব, হীনতা, নীচতা এবং নৈষ্ক্রম্যের সুফল প্রকাশ করলেন। ভগবান যখন জানতে পারলেন, গৃহপতি অনাথপিণ্ডিকের চিত্ত পবিত্র, কোমল, নীবরণমুক্ত, উন্নত ও প্রসন্ন হয়েছে, তখন বুদ্ধগণের প্রশংসিত ধর্মদেশনা চারি আর্যসত্য ব্যাখ্যা করলেন। যথা : দুঃখ, দুঃখ সমুদয়, দুঃখ নিরোধ ও দুঃখ নিরোধের উপায়। পরিষ্কার সাদা বস্ত্র যেমন ভালোভাবে রং প্রতিগ্রহণ করে, ঠিক তেমনিভাবে গৃহপতি অনাথপিণ্ডিকের সেই আসনেই বিরজ, পরিশুদ্ধ ধর্মচক্ষু উৎপন্ন হয়। যা কিছু উৎপত্তিধর্মী, তা সবই নিরোধধর্মী বলে প্রতিভাত হলো। তখন গৃহপতি অনাথপিণ্ডিক ধর্ম প্রত্যক্ষ করে, আয়ত্ত করে, জ্ঞাত হয়ে, বোধগম্য করে ধর্মের গভীরে প্রবিষ্ট হয়ে, সন্দেহমুক্ত ও সংশয়মুক্ত হয়ে বুদ্ধের শাসনে পরের ওপর নির্ভর না করে বৈশারদ্য প্রাপ্ত হলেন। অমনি ভগবানকে বললেন, ভন্তে, অতি সুন্দর! অতি মনোহর! যেমন অধোমুখীকে ঊর্ধ্বমুখী করা হয়, আচ্ছাদিতকে প্রকাশিত করা হয়, মূর্খকে পথ প্রদর্শন করা হয়, চক্ষুষ্মান রূপ দেখার জন্য অন্ধকারে তৈলপ্রদীপ ধারণ করা হয়, ঠিক তেমনি ভগবান নানা উপায়ে ধর্ম প্রকাশিত করলেন। ভন্তে, ভগবান আমি আজ বুদ্ধের, তাঁর প্রচারিত ধর্মের ও ভিক্ষুসংঘের শরণ গ্রহণ করলাম। ভগবান, আজ হতে আমাকে আমরণ শরণাগত উপাসক হিসেবে গ্রহণ করুন। ভন্তে, অনুগ্রহপূর্বক ভগবানপ্রমুখ ভিক্ষুসংঘ আগামীকাল ভোজনের জন্য আমার নিমন্ত্রণ গ্রহণ করুন। ভগবান মৌনভাবে সম্মতি প্রদান করলেন।

অনন্তর গৃহপতি অনাথপিণ্ডিক ভগবানের সম্মতি জ্ঞাত হয়ে আসন হতে উঠলেন। এরপর ভগবানকে শ্রদ্ধাভিবাদন জানিয়ে তাঁর পুরোভাগে দক্ষিণপার্শ্ব রেখে প্রস্থান করলেন। এদিকে রাজগৃহ শ্রেষ্ঠী শুনতে পেলেন, গৃহপতি অনাথপিণ্ডিক নাকি আগামীকালের জন্য বুদ্ধপ্রমুখ ভিক্ষুসংঘকে নিমন্ত্রণ করেছেন।

৩০৬. তখন রাজগৃহ শ্রেষ্ঠী গৃহপতি অনাথপিণ্ডিককে বললেন, গৃহপতি, আপনি নাকি আগামীকালের জন্য বুদ্ধপ্রমুখ ভিক্ষুসংঘকে নিমন্ত্রণ করেছেন? গৃহপতি, আপনি তো আমার অতিথি; তাই আমি আপনাকে খরচ নির্বাহের টাকা দিতেছি। আপনি এই টাকায় বুদ্ধপ্রমুখ ভিক্ষুসংঘের জন্য ভোজন প্রস্তুত করুন। অনাথপিণ্ডিক বললেন, গৃহপতি, ধন্যবাদ। তবে আমার কাছে খরচ নির্বাহের টাকা রয়েছে। আমি সেই টাকায় বুদ্ধপ্রমুখ ভিক্ষুসংঘের জন্য ভোজন প্রস্তুত করব।

মগধরাজ শ্রেণিক বিম্বিসার শুনতে পেলেন, গৃহপতি অনাথপিণ্ডিক নাকি আগামীকালের জন্য বুদ্ধপ্রমুখ ভিক্ষুসংঘকে নিমন্ত্রণ করেছেন। তখন মগধরাজ শ্রেণিক বিম্বিসার গৃহপতি অনাথপিণ্ডিককে বললেন, গৃহপতি, আপনি নাকি আগামীকালের জন্য বুদ্ধপ্রমুখ ভিক্ষুসংঘকে নিমন্ত্রণ করেছেন? গৃহপতি, আপনি তো আমার অতিথি; তাই আমি আপনাকে খরচ নির্বাহের টাকা দিতেছি। আপনি এই টাকায় বুদ্ধপ্রমুখ ভিক্ষুসংঘের জন্য ভোজন প্রস্তুত করুন। অনাথপিণ্ডিক বললেন, দেব, ধন্যবাদ। তবে আমার কাছে খরচ নির্বাহের টাকা রয়েছে। আমি সেই টাকায় বুদ্ধপ্রমুখ ভিক্ষুসংঘের জন্য ভোজন প্রস্তুত করব।

অতঃপর গৃহপতি অনাথপিণ্ডিক সেই রাত শেষে রাজগৃহ শ্রেষ্ঠীর বাড়িতে উত্তম খাদ্য-ভোজ্য প্রস্তুত করিয়ে নিলেন। এরপর ভগবানকে ভোজনের সময় জ্ঞাপন করলেন, ভন্তে, ভোজনের সময় হয়েছে, ভোজন প্রস্তুত। অমনি ভগবান প্রভাতবেলা বহির্গমনীয় অন্তর্বাস পরিধান করে পাত্র-চীবর গ্রহণ করে রাজগৃহ শ্রেষ্ঠীর বাড়িতে উপস্থিত হলেন। উপস্থিত হয়ে নির্দিষ্ট আসনে উপবেশন করলেন। তখন গৃহপতি অনাথপিণ্ডিক নিজের হাতে বুদ্ধপ্রমুখ ভিক্ষুসংঘকে বারণ না করা পর্যন্ত উত্তম খাদ্য-ভোজ্য দান করে পরিতৃপ্ত করলেন। ভগবান আহার গ্রহণ শেষে পাত্র হতে হাত অবসৃত করলে গৃহপতি অনাথপিণ্ডিক একপাশে বসে পড়লেন। একপাশে বসা অনাথপিণ্ডিক ভগবানকে এরূপ বললেন, ভন্তে, আপনি ভিক্ষুসংঘসহ শ্রাবস্তীতে (আসছে) বর্ষাবাস যাপন করার জন্য আমার নিমন্ত্রণ গ্রহণ করুন। ভগবান বললেন, গৃহপতি, নির্জনস্থানে তথাগত অভিরমিত হন। অনাথপিণ্ডিক-ভগবান, আমি জ্ঞাত হয়েছি। সুগত, আমি জ্ঞাত হয়েছি। ভগবান গৃহপতি অনাথপিণ্ডিককে ধর্মকথায় উদ্দীপ্ত, উৎসাহিত, প্রফুল্লিত এবং সম্প্রহর্ষিত করে আসন হতে উঠে প্রস্থান করলেন।

৩০৭. সেই সময় গৃহপতি অনাথপিণ্ডিকের বহু মিত্র, সহচর এবং মতানুসারী ব্যক্তি ছিলেন। অনাথপিণ্ডিক রাজগৃহে তাঁর করণীয় কাজ শেষ করে শ্রাবস্তী উদ্দেশ্যে রওনা হলেন। তিনি পথের মধ্যে বহুজনতাকে অনুরোধ করলেন, আর্যগণ, আরাম তথা বাসস্থান প্রস্তুত করুন, বিহার প্রস্তুত করুন, দানীয় বস্তু প্রস্তুত করুন। জগতে বুদ্ধ উৎপন্ন হয়েছেন। আমি সেই ভগবানকে নিমন্ত্রণ করে এসেছি। তিনি এই রাস্তা দিয়ে আসবেন। সেই জনতা গৃহপতি অনাথপিণ্ডিক কর্তৃক প্রণোদিত হয়ে আরাম তথা বাসস্থান প্রস্তুত করলেন, বিহার প্রস্তুত করলেন, দানীয় বস্তু সংগ্রহ করে রাখলেন।

এদিকে গৃহপতি অনাথপিণ্ডিক শ্রাবস্তী পৌঁছলেন। অমনি সমস্ত শ্রাবস্তী নগর ঘুরে ঘুরে দেখতে লাগলেন, ভগবান কোথায় অবস্থান করবেন; যা গ্রাম হতে অতি দূরে হবে না, হবে না অতি নিকটেও। আরও হবে গমনাগমনযোগ্য, দর্শন প্রত্যাশীগণের যাবার যোগ্য; দিনে অল্প জনসমাগম, রাতে নিঃশব্দ, কোলাহলমুক্ত, নির্জনতায় পরিব্যাপ্ত, মনুষ্য দ্বারা অনালোড়িত এবং ধ্যানের উপযোগী।

গৃহপতি অনাথপিণ্ডিক (ঘুরতে ঘুরতে) জেতরাজ কুমারের উদ্যানটি দেখতে পেলেন। যেটি গ্রাম হতে অতি দূরে নয়, নয় অতি কাছেও। উপরন্তু গমনাগমনযোগ্য, দর্শন প্রত্যাশীগণের যাবার যোগ্য; দিনে অল্প জনসমাগম, রাতে নিঃশব্দ, কোলাহলমুক্ত, নির্জনতায় পরিব্যাপ্ত, মনুষ্য দ্বারা অনালোড়িত এবং ধ্যানের উপযোগী। এসব দেখে তিনি জেতরাজ কুমারের কাছে উপস্থিত হলেন। অমনি জেতরাজ কুমারকে বললেন, আর্যপুত্র, বিহার নির্মাণ করার জন্য আপনার উদ্যানটি আমাকে প্রদান করুন। জেতরাজ কুমার-না, গৃহপতি। উদ্যান দিতে পারব না। তবে পুরো উদ্যানের উপরিভাগ মুদ্রা বিছিয়ে আবৃত করে দিতে পারলে দিতে পারি। অনাথপিণ্ডিক-আর্যপুত্র, আমি আপনার প্রস্তাব স্বীকার করলাম। উদ্যানটি গৃহীত হলো। জেতরাজ কুমার-না, গৃহপতি, উদ্যানটি গৃহীত হয়নি। শেষমেষ জেতরাজ কুমার গৃহীত হয়েছে নাকি গৃহীত হয়নি? এই মীমাংসায় মহামাত্যের কাছে জিজ্ঞেস করলেন। মহামাত্য বললেন, আর্যপুত্র, যখন আপনার মূল্য নির্ধারণ করা হয়েছে, অতএব উদ্যান গৃহীত হয়েছে। এবার গৃহপতি অনাথপিণ্ডিক শকট দিয়ে স্বর্ণমুদ্রা এনে জেতবন উদ্যানের উপরিভাগ আবৃত করে দিতে লাগলেন। একাধিকবার আনীত স্বর্ণমুদ্রা দ্বারা পুরো উদ্যানের সামান্য স্থানে সংকুলান হচ্ছিল না। এমতাবস্থায় গৃহপতি অনাথপিণ্ডিক তার কর্মচারীগণকে আদেশ করলেন, সৌম্য, যাও এৰুণি (আরও) স্বর্ণমুদ্রা নিয়ে আস। এদিকে জেতরাজ কুমারের মনে এ চিন্তা উদয় হলো : এই কাজ কিছুতেই অল্প মহত্ত্বপূর্ণ হবে না। এই গৃহপতি যেভাবে তার বহু স্বর্ণমুদ্রা ব্যয় করছেন। এই চিন্তা থেকে তিনি গৃহপতি অনাথপিণ্ডিককে বললেন, গৃহপতি, যথেষ্ট হয়েছে। সেই শূন্যস্থান আবৃত করবেন না। আমাকে সেই শূন্যস্থান প্রদান করুন। সেটা আমার দান হবে। তখন গৃহপতি অনাথপিণ্ডিক চিন্তা করলেন, ‘এই জেতকুমার সম্মানিত, প্রসিদ্ধ ও ক্ষমতাবান ব্যক্তি, এই বুদ্ধের শাসনে ঈদৃশ প্রসিদ্ধ ব্যক্তির প্রসন্নতা লাভদায়ক।’ ফলে সেই শূন্যস্থান জেতরাজ কুমারকে প্রদান করলেন। তখন জেতকুমার সেই শূন্যস্থানে তোরণ নির্মাণ করলেন।

অতঃপর গৃহপতি অনাথপিণ্ডিক জেতবন বিহার নির্মাণ করালেন। পরিবেণ বা ভিক্ষুগণের বাসস্থান নির্মাণ করালেন। কক্ষ, ভোজনশালা, অগ্নিশালা, ভাণ্ডার ঘর তথা খাদ্য স্টোর, পায়খানা ঘর, চঙ্ক্রমণপথ, চঙ্ক্রমণশালা, কুয়া, জলকূপশালা, স্নানের স্থান, স্নানাগার, পুকুর, মণ্ডপ নির্মাণ করালেন।

৩০৮. তখন ভগবান রাজগৃহে ইচ্ছানুরূপ অবস্থান করে বৈশালীর অভিমুখে পদব্রজে রওনা দিলেন। অনুক্রমে বিচরণ করতে করতে বৈশালীতে এসে পৌঁছলেন। অমনি ভগবান বৈশালীস্থ মহাবনের কূটাগারশালায় অবস্থান করতে লাগলেন। সেই সময় জনসাধারণ মেরামতের কাজ করতে গিয়ে নতুন বিহার নির্মাণ করতে লাগলেন। যেই ভিক্ষুগণ সেই নতুন বিহার নির্মাণ কাজে দিক-নির্দেশনা দিতেন, তারা চীবর, পিণ্ডপাত, শয্যাসন, ওষুধ-পথ্যাদি দ্বারা সমাদৃত হতেন। তখন জনৈক গরিব দর্জির মনে এরূপ চিন্তা উদয় হলো : এই লোকজন যেই নিয়মে নতুন বিহার নির্মাণ করতেছেন, তা’ অনুন্নত হবে না। কাজেই আমিও নতুন বিহার নির্মাণ করব। অমনি সেই গরিব দর্জি নিজে মাটি মর্দন করে ইট বানিয়ে দেয়াল তুলতে লাগল। অনভিজ্ঞতার কারণে সেই দেয়াল বাঁকা হত, ভেঙে পড়ে যেত। দ্বিতীয়বার, তৃতীয়বারেও সেই গরিব দর্জি নিজে মাটি মর্দন করে ইট বানিয়ে দেয়াল তুলল। অনভিজ্ঞতার কারণে প্রতিবারেই তার সেই দেয়াল বাঁকা হত, ভেঙে পড়ে যেত।

অমনি সেই গরিব দর্জি অসন্তোষ, নিন্দা ও প্রকাশ্যে দুর্নাম করতে লাগল, এই শাক্যপুত্রীয় শ্রমণদের যারা চীবর, পিণ্ডপাত, শয্যাসন, ওষুধ-পথ্যাদি দিয়ে সমাদর করেন, কেবল তাদেরকেই এঁরা উপদেশ দেন, অনুশাসন করেন এবং নতুন বিহার নির্মাণকাজে দিক-নির্দেশনা দেন। আমি গরিব বলে কেউই আমাকে উপদেশ দেন না, অনুশাসন করেন না এবং নতুন বিহার নির্মাণকাজে দিন-নির্দেশনা দেন না। ভিক্ষুগণ গরিব দর্জির সেই অসন্তোষ, নিন্দা ও প্রকাশ্যে দুর্নাম করা শুনতে পেলেন। তারা ভগবানকে এই বিষয়টি জানালেন। ভগবান এ বিষয়ে, এ কারণে ধর্মদেশনা উত্থাপন করে ভিক্ষুসংঘকে আহ্বান করলেন। বললেন, হে ভিক্ষুগণ, আমি অনুজ্ঞা করছি, নতুন বিহার নির্মাণ কাজে দিক-নির্দেশনা প্রদান করবে। ভিক্ষুগণ, নবকর্মী বা নতুন কাজে দিন-নির্দেশনাকারীকে এভাবে উৎসুক্য হতে হবে : কীভাবে অতি দ্রুত বিহার নির্মাণকাজ শেষ হবে আর কীরূপে (বিহারের) মেরামত কাজ সম্পাদন করা হবে। ভিক্ষুগণ, এভাবে নবকর্মীকে দায়িত্ব দিবে :

প্রথমে সেই ভিক্ষুর মত দিবে। এরপর উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু সংঘকে এই বিষয়টি জ্ঞাপন করবেন।

৩০৯. প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। যদি সংঘ উপযুক্ত সময় বলে মনে করেন, তাহলে অমুক নামের গৃহপতির (নির্মাণরত) বিহারের নির্মাণকাজ দেখাশুনা করার দায়িত্ব অমুক নামের ভিক্ষুকে প্রদান করতে পারেন। এটিই প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। অমুক নামের গৃহপতির (নির্মাণরত) বিহারের নির্মাণকাজ দেখাশুনা করার দায়িত্ব অমুক নামের ভিক্ষুকে প্রদান করছেন। যেই আয়ুষ্মান অমুক নামের গৃহপতির (নির্মাণরত) বিহারের নির্মাণকাজ দেখাশুনা করার অমুক নামের ভিক্ষুকে প্রদান করা উচিত বলে মনে করেন, তিনি নীরব থাকবেন। যিনি উচিত বলে মনে না করেন, তিনি স্বীয় বক্তব্য ভাষায় প্রকাশ করতে পারেন।

সিদ্ধান্ত ঘোষণা : সংঘ কর্তৃক অমুক নামের গৃহপতির (নির্মাণরত) বিহারের নির্মাণকাজ দেখাশুনা করার দায়িত্ব অমুক নামের ভিক্ষুকে প্রদান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

অগ্র আসন প্রভৃতি অনুমোদন
৩১০. তখন ভগবান বৈশালীতে ইচ্ছানুরূপ অবস্থান করে শ্রাবস্তীর অভিমুখে পদব্রজে রওনা দিলেন। সেই সময় ষড়বর্গীয় ভিক্ষুগণের অন্তেবাসী ভিক্ষুরা বুদ্ধপ্রমুখ ভিক্ষুসংঘের আগে আগে গমনপূর্বক বিহারের শয্যাসনগুলো অধিকার করতে লাগল। এটি আমাদের উপাধ্যায়ের জন্য হবে, এটি আমাদের আচার্যের জন্য হবে, এটি আমাদের জন্য হবে।

আয়ুষ্মান সারিপুত্র বুদ্ধপ্রমুখ ভিক্ষুসংঘের পেছন পেছন গমন করলেন। এদিকে বিহার ও শয্যাসনগুলো ইতোমধ্যে অধিকৃত হয়ে যাওয়ায় তিনি কোনো শয্যাসন পেলেন না। ফলে তিনি একটি গাছের তলায় অবস্থান করলেন। ভগবান রাত শেষে ভোরে বিছানা থেকে উঠে কাঁশি দিলেন। আয়ুষ্মান সারিপুত্রও কাঁশি দিলেন। ভগবান বললেন, কে ওখানে? সারিপুত্র বললেন, ভন্তে, আমি সারিপুত্র। ভগবান-সারিপুত্র, তুমি ওখানে অবস্থান করছ, কেন? তখন আয়ুষ্মান সারিপুত্র ভগবানকে পুরো বিষয়টি জানালেন। অমনি ভগবান এ বিষয়ে এ কারণে ভিক্ষুসংঘকে সমবেত করে জিজ্ঞেস করলেন, সত্যিই কি ষড়বর্গীয় ভিক্ষুগণের অন্তেবাসী ভিক্ষুরা বুদ্ধপ্রমুখ ভিক্ষুসংঘের আগে আগে গমনপূর্বক বিহারের শয্যাসনগুলো অধিকার করেছে- ‘এটি আমাদের উপাধ্যায়ের জন্য হবে, এটি আমাদের আচার্যের জন্য হবে, এটি আমাদের জন্য হবে’ বলে বলে। ভিক্ষুগণ- হ্যাঁ ভন্তে, তা সত্য। ভগবান এটা খুবই নিন্দনীয় অভিহিত করে... সেই মোঘপুরুষেরা কেনই বুদ্ধপ্রমুখ ভিক্ষুসংঘের আগে আগে গমনপূর্বক বিহারের শয্যাসনগুলো অধিকার করেছে- ‘এটি আমাদের উপাধ্যায়ের জন্য হবে, এটি আমাদের আচার্যের জন্য হবে, এটি আমাদের জন্য হবে’ বলে বলে। ভিক্ষুগণ, তাদের এ কাজে শ্রদ্ধাহীন ব্যক্তির শ্রদ্ধা উৎপন্ন... তদনুযায়ী ধর্মদেশনা করলেন। এরপর ভিক্ষুদের উদ্দেশ্যে বললেন, ভিক্ষুগণ, কে অগ্র আসন, অগ্র জল ও অগ্র পিণ্ড লাভের উপযুক্ত?

ভিক্ষুগণের মধ্যে কেউ কেউ বললেন, ভন্তে, যিনি ক্ষত্রিয়কুল হতে প্রব্রজিত হয়েছেন, তিনি অগ্র আসন, অগ্র জল ও অগ্র পিণ্ড লাভের উপযুক্ত। কেউ কেউ বললেন, ভন্তে, যিনি ব্রাহ্মণকুল হতে প্রব্রজিত হয়েছেন, তিনি অগ্র আসন, অগ্র জল ও অগ্র পিণ্ড লাভের উপযুক্ত। কেউ কেউ বললেন, ভন্তে, যিনি মধ্যবিত্ত পরিবার হতে প্রব্রজিত হয়েছেন, তিনি অগ্র আসন, অগ্র জল ও অগ্র পিণ্ড লাভের উপযুক্ত। কেউ কেউ বললেন, ভন্তে, যিনি সূত্রপিটকে অভিজ্ঞ তিনি অগ্র আসন, অগ্র জল ও অগ্র পিণ্ড লাভের উপযুক্ত। কেউ কেউ বললেন, ভন্তে, যিনি বিনয়ধর তিনি অগ্র আসন, অগ্র জল ও অগ্র পিণ্ড লাভের উপযুক্ত। কেউ কেউ বললেন, ভন্তে, যিনি ধর্মকথিক তিনি অগ্র আসন, অগ্র জল ও অগ্র পিণ্ড লাভের উপযুক্ত। কেউ কেউ বললেন, ভন্তে, যিনি প্রথম ধ্যানলাভী তিনি অগ্র আসন, অগ্র জল ও অগ্র পিণ্ড লাভের উপযুক্ত। কেউ কেউ বললেন, ভন্তে, যিনি দ্বিতীয় ধ্যানলাভী তিনি অগ্র আসন, অগ্র জল ও অগ্র পিণ্ড লাভের উপযুক্ত। কেউ কেউ বললেন, ভন্তে, যিনি তৃতীয় ধ্যানলাভী তিনি অগ্র আসন, অগ্র জল ও অগ্র পিণ্ড লাভের উপযুক্ত। কেউ কেউ বললেন, ভন্তে, যিনি চতুর্থ ধ্যানলাভী তিনি অগ্র আসন, অগ্র জল ও অগ্র পিণ্ড লাভের উপযুক্ত। কেউ কেউ বললেন, ভন্তে, যিনি স্রোতাপন্ন তিনি অগ্র আসন, অগ্র জল ও অগ্র পিণ্ড লাভের উপযুক্ত। কেউ কেউ বললেন, ভন্তে, যিনি সকৃদাগামী লাভ করেছেন, তিনি... উপযুক্ত। কেউ কেউ বললেন, ভন্তে, যিনি অনাগামী লাভ করেছেন তিনি... উপযুক্ত। কেউ কেউ বললেন, ভন্তে, যিনি অর্হত্ত্ব লাভ করেছেন তিনি অগ্র আসন, অগ্র জল ও অগ্র পিণ্ড লাভের উপযুক্ত। কেউ কেউ বললেন, ভন্তে, যিনি ত্রিবিদ্যালাভী তিনি অগ্র আসন, অগ্র জল ও অগ্র পিণ্ড লাভের উপযুক্ত। কেউ কেউ বললেন, ভন্তে, যিনি ষড়াভিজ্ঞা লাভ করেছেন তিনি অগ্র আসন, অগ্র জল ও অগ্র পিণ্ড লাভের উপযুক্ত।

তিতির জাতক

৩১১. অতঃপর ভগবান ভিক্ষুগণকে আহ্বান করে বললেন, ভিক্ষুগণ, পুরাকালে হিমালয় অঞ্চলে একটি বড় নিগ্রোধ বৃক্ষ ছিল। সেই বৃক্ষকে আশ্রয় করে তিন বন্ধু বাস করত। তিন বন্ধুর মধ্যে একটি তিতির পাখি, একটি বানর ও একটি হাতি। তারা একে অপরকে গৌরব, মান্য না করে এবং সমজীবিপরায়ণ না হয়ে বাস করত। ভিক্ষুগণ, একদা তাদের মনে এই চিন্তা উদয় হলো : বাস্তবিক, আমাদের জানা উচিত যে, আমাদের মধ্যে কে জন্মের দিক থেকে বয়োজ্যেষ্ঠ? যদি আমরা সেটা জানতে সক্ষম হই, তাহলে আমরা তাকে গৌরব করব, মান্য করব, পূজা করব। তাঁর উপদেশ পালন করব।

ভিক্ষুগণ, তখন তিতির ও বানর হাতিকে জিজ্ঞেস করল, আচ্ছা, বন্ধু, তোমার কি কোনো পুরনো ঘটনা স্মরণ আছে? হাতি বলল, বন্ধুগণ, আমি যখন শাবক ছিলাম, তখন এ নিগ্রোধ গাছকে জঙ্ঘার নিচে রেখে গমন করতাম। গাছের অগ্রভাগের আগা আমার উদর স্পর্শ করত। বন্ধুগণ, আমার এই পুরনো ঘটনা স্মরণ আছে।

এবার তিতির ও হাতি বানরকে জিজ্ঞেস করল, আচ্ছা, বন্ধু, তোমার কি কোনো পুরনো ঘটনা স্মরণ আছে? বানর- বন্ধুগণ, আমি যখন শাবক ছিলাম, তখন এ নিগ্রোধ গাছের অগ্রভাগের আগা মাটিতে বসে খেতাম। বন্ধুগণ, আমার এই পুরনো ঘটনা স্মরণ আছে।

অতঃপর বানর ও হাতি তিতিরকে জিজ্ঞেস করল, আচ্ছা, বন্ধু, তোমার কি কোনো পুরনো ঘটনা স্মরণ আছে? তিতির- বন্ধুগণ, অমুক স্থানে একটা বড় নিগ্রোধ গাছ ছিল। সেই গাছ থেকে ফল খেয়ে আমি এ স্থানে মল ত্যাগ করেছিলাম। সেই মল থেকে এই নিগ্রোধ গাছের উৎপত্তি। বন্ধুগণ, সেই সময়ও আমি বয়সে অপেক্ষাকৃত অধিক ছিলাম।

ভিক্ষুগণ, তখন বানর ও হাতি তিতিরকে এরূপ বলল, বন্ধু, তুমি আমাদের চেয়ে বয়োজ্যেষ্ঠ। সেই কারণে আমরা তোমাকে গৌরব করব, মান্য করব, পূজা করব আর তোমার উপদেশ প্রতিপালন করব। ভিক্ষুগণ, অমনি তিতির বানর ও হাতিকে পঞ্চশীলে প্রতিষ্ঠিত করাল। নিজেও পঞ্চশীল গ্রহণ করে পালন করতে লাগল। সেই হতে তারা একে অপরকে গৌরব, মান্য, সমজীবীপরায়ণ হয়ে অবস্থান করে মৃত্যুর পর সুগতি স্বর্গে উৎপন্ন হয়েছিল। ভিক্ষুগণ, এটি তিতির ব্রহ্মচর্য নামক কথিত হয়েছিল।

বয়োজ্যেষ্ঠের সম্মান করে ধর্মাভিজ্ঞ নর,

ইহজন্মে প্রশংসা লভে, পরজন্মে সুগতি অপার।

হে ভিক্ষুগণ, সেই তির্যক প্রাণী একে অপরকে গৌরব, মান্য করে সমভাবাপন্ন হয়ে অবস্থান করেছিল। ভিক্ষুগণ, অথচ এখানে তোমরা সুব্যাখ্যাত ধর্মে প্রব্রজিত হয়ে একে অপরকে অগৌরব, অমান্য ও অসমভাবাপন্ন হয়ে অবস্থান করবে, এটা কী তোমাদের শোভা পায়? ভিক্ষুগণ, তোমাদর এই কাজে শ্রদ্ধাহীন ব্যক্তির শ্রদ্ধা... তদনুযায়ী ধর্মদেশনা করলেন। এরপর ভিক্ষুদের উদ্দেশ্যে বললেন, হে ভিক্ষুগণ, আমি অনুজ্ঞা করছি, জ্যেষ্ঠতা অনুসারে অভিবাদন, প্রত্যুত্থান, অঞ্জলিকর্ম, কুশল জিজ্ঞাসা এবং অগ্র আসন, অগ্র জল, অগ্র পিণ্ড প্রদান করবে। ভিক্ষুগণ, সংঘের অধিকারভুক্ততে জ্যেষ্ঠতা প্রতিবন্ধক ঘটাতে পারবে না। যে ঘটাবে, তার দুক্কট অপরাধ হবে।

বন্দনার অযোগ্য পুদ্গল (ব্যক্তি)
৩১২. হে ভিক্ষুগণ, এই দশ প্রকার ব্যক্তি বন্দনার অযোগ্য। যথা : ১) আগে উপসম্পদালাভী ভিক্ষুর কাছে পরে উপসম্পদালাভী ভিক্ষু বন্দনার অযোগ্য, ২) উপসম্পদা অলাভী (উপসম্পদালাভীর কাছে) বন্দনার অযোগ্য, ৩) নানাসংবাসক (অর্থাৎ যেই ভিক্ষুর সঙ্গে বিনয় সম্পর্কিত কার্য করা চলে না, তেমন ভিক্ষু) ও বয়োজ্যেষ্ঠ অধর্মবাদী ভিক্ষু বন্দনার অযোগ্য, ৪) নারী (অর্থাৎ ভিক্ষুণী যেকোনো ভিক্ষুর কাছে) বন্দনার অযোগ্য, ৫) নপুংসক বন্দনার অযোগ্য, ৬) পরিবাস ব্রত পালনকারী ভিক্ষু বন্দনার অযোগ্য, ৭) মূলেপ্রতিকর্ষণযোগ্য ভিক্ষু বন্দনার অযোগ্য, ৮) মানত্তযোগ্য ভিক্ষু বন্দনার অযোগ্য, ৯) মানত্ত ব্রত পালনে রত ভিক্ষু বন্দনার অযোগ্য, ১০) আহ্বানার্হ ভিক্ষু বন্দনার অযোগ্য। ভিক্ষু, এই দশ প্রকার ব্যক্তি বন্দনার অযোগ্য।

ভিক্ষুগণ, তিন প্রকার পুদ্গল বন্দনার যোগ্য। যথা : ১) পরে উপসম্পদালাভীর কাছে আগে উপসম্পদালাভী ভিক্ষু বন্দনার যোগ্য, ২) নানাসংবাসক বয়োজ্যেষ্ঠ ধর্মবাদী ভিক্ষু বন্দনার যোগ্য, ৩) ভিক্ষুগণ, দেবলোকে, জগতে, মারলোকে, ব্রহ্মলোকে শ্রমণ-ব্রাহ্মণ সঙ্গে প্রজা এবং দেব-মনুষ্যের মধ্যে তথাগত অর্হৎ সম্যক সম্বুদ্ধ বন্দনার যোগ্য। ভিক্ষুগণ, এই তিন প্রকার বা তিনজন পুদ্গল বন্দনার যোগ্য।

আসন অধিকার করা নিষিদ্ধ
৩১৩. সেই সময় জনসাধারণ সংঘের উদ্দেশ্যে বাসগৃহ (অর্থাৎ বিশেষ অনুষ্ঠান উপলক্ষে নির্মিত বড় ঘর), বিছানা ও উন্মুক্তস্থান নির্দিষ্ট করে রাখতেন। ষড়বর্গীয় ভিক্ষুগণের অন্তেবাসী ভিক্ষুরা ‘ভগবান সংঘের অধিকৃত দ্রব্যে জ্যেষ্ঠতা অনুসরণের অনুজ্ঞা দিয়েছেন, সংঘের উদ্দেশ্যে নির্দিষ্ট করা দ্রব্যে নয়’ এরূপ ভেবে বুদ্ধপ্রমুখ ভিক্ষুসংঘের আগে আগে গমনপূর্বক বাসগৃহ, বিছানা ও উন্মুক্তস্থান অধিকার করতে লাগল। এটি আমাদের উপাধ্যায়ের জন্য হবে, এটি আমাদের আচার্যের জন্য হবে, এটি আমাদের জন্য হবে।

আয়ুষ্মান সারিপুত্র বুদ্ধপ্রমুখ ভিক্ষুসংঘের পেছনে পেছনে গমন করলেন। এদিকে বাসগৃহ, বিছানা ও উন্মুক্তস্থান ইতোমধ্যে অধিকৃত হয়ে যাওয়ায় তিনি সেসব কিছুই পেলেন না। ফলে একটি গাছের তলায় অবস্থান করলেন। ভগবান রাত শেষে ভোরে বিছানা থেকে উঠে কাঁশি দিলেন। আয়ুষ্মান সারিপুত্রও কাঁশি দিলেন। ভগবান বললেন, কে ওখানে? সারিপুত্র- ভন্তে, আমি সারিপুত্র। ভগবান- সারিপুত্র, তুমি ওখানে অবস্থান করছ, কেন? তখন আয়ুষ্মান সারিপুত্র ভগবানকে পুরো বিষয়টি জানালেন। অমনি ভগবান এ বিষয়ে, এ কারণে ভিক্ষুসংঘকে সমবেত করে জিজ্ঞেস করলেন, সত্যিই কি ষড়বর্গীয় ভিক্ষুগণের অন্তেবাসী ভিক্ষুরা ‘ভগবান সংঘের অধিকৃত দ্রব্যে জ্যেষ্ঠতা অনুসরণের অনুজ্ঞা দিয়েছেন, সংঘের উদ্দেশ্যে নির্দিষ্ট করা দ্রব্যে নয়’ এরূপ ভেবে বুদ্ধপ্রমুখ ভিক্ষুসংঘের আগে আগে গমনপূর্বক বাসগৃহ, বিছানা, উন্মুক্তস্থান অধিকার করেছে- ‘এটি আমাদের উপাধ্যায়ের জন্য হবে, এটি আমাদের আচার্যের জন্য হবে, এটি আমাদের জন্য হবে’ বলে বলে। ভিক্ষুগণ-হ্যাঁ ভন্তে, তা সত্য। ভগবান এটা খুবই নিন্দনীয় বলে অভিহিত করে... তদনুযায়ী ধর্মদেশনা করলেন। এরপর ভিক্ষুদের উদ্দেশ্যে বললেন, হে ভিক্ষুগণ, সংঘের উদ্দেশ্যে নির্দিষ্ট করা দ্রব্যে জ্যেষ্ঠতা প্রতিবন্ধক ঘটাতে পারবে না। যে ঘটাবে, তার দুক্কট অপরাধ হবে।

গৃহী ব্যবহৃত আসন অনুমোদন
৩১৪. সেই সময় জনসাধারণ আহার গ্রহণের সময় নিজেদের বাড়িতে উচ্চ আসন, মহা আসন সজ্জিত করত। যথা : উঁচু বর্গাকার চৌকি, পায়াতে হিংস্র জন্তু-জানোয়ারের ছবি খোদাই করা আসন (পালঙ্ক?), পশমের গদি, উজ্জ্বল রঙে বার্নিশ করা চেয়ার, পশমি কাপড় দিয়ে তৈরি চেয়ার, সূক্ষ্ম চর্মাবরণ দিয়ে তৈরি আসন, তুলা দিয়ে প্রস্তুত করা বালিশ, সূচিকর্ম দ্বারা বিভিন্ন চিত্র করা চাদর, চতুষ্পার্শ্বে ঝালরযুক্ত চাদর, একপার্শ্বে ঝালরযুক্ত চাদর, রত্ন দিয়ে অলংকৃত বিছানার রেশমি চাদর, রেশমি কম্বল, বড় কার্পেট, হাতির পিঠের কাপড়খণ্ড, ঘোড়ার পিঠের কাপড়খণ্ড, রথের কাপড়খণ্ড, মৃগ চামড়া দ্বারা তৈরি বিছানার চাদর, কদলি বা কৃষ্ণসার মৃগের চামড়া দিয়ে তৈরি বিছানার চাদর, শামিয়ানা টাঙানো বিছানা, উভয়পার্শ্বে লাল গদি আছে এমন বিছানা। ভিক্ষুগণ সংকোচবশত সেখানে উপবেশন করতেন না। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, উঁচু বর্গাকার চৌকি, পায়াতে হিংস্র জন্তু-জানোয়ারের ছবি খোদাই করা পালঙ্ক ও তুলা দিয়ে প্রস্তুত বালিশ এই তিনটি বাদ দিয়ে অবশিষ্ট গৃহী ব্যবহৃত আসনে উপবেশন করবে, তবে শয়ন করবে না।

জেতবন বিহার অনুমোদন
৩১৫. তখন ভগবান অনুক্রমে পদব্রজে বিচরণ করতে করতে শ্রাবস্তীতে পৌঁছলেন। অমনি শ্রাবস্তীস্থ অনাথপিণ্ডিক নির্মিত জেতবন বিহারে অবস্থান করতে লাগলেন। সেই সময় গৃহপতি অনাথপিণ্ডিক ভগবানের সকাশে উপস্থিত হলেন। ভগবানকে শ্রদ্ধাভিবাদন জানিয়ে একপার্শ্বে উপবেশন করলেন। একপার্শ্বে উপবিষ্ট অনাথপিণ্ডিক ভগবানকে এরূপ বললেন, ভন্তে, ভগবান ভিক্ষুসংঘসহ আগামীকাল আমার বাড়িতে ভোজন গ্রহণ করার নিমন্ত্রণ গ্রহণ করুন। ভগবান মৌন থেকে সম্মতি প্রকাশ করলেন। গৃহপতি অনাথপিণ্ডিক ভগবানের সম্মতি জ্ঞাত হয়ে উঠে দাঁড়ালেন। এবার ভগবানকে অভিবাদন করে তার পুরোভাগে দক্ষিণপার্শ্ব রেখে প্রস্থান করলেন।

অনন্তর গৃহপতি অনাথপিণ্ডিক সেই রাত শেষে উত্তম খাদ্য-ভোজ্য প্রস্তুত করিয়ে নিলেন। এরপর ভগবানকে ভোজনের সময় জানালেন, ভন্তে, ভোজনের সময় হয়েছে, ভোজন প্রস্তুত। ভগবান প্রভাতবেলা বহির্গমনীয় অন্তর্বাস পরিধান করে পাত্র-চীবর গ্রহণ করে গৃহপতি অনাথপিণ্ডিকের বাড়িতে উপস্থিত হলেন। উপস্থিত হয়ে নির্দিষ্ট আসনে উপবেশন করলেন ভিক্ষুসংঘসহ। তখন গৃহপতি অনাথপিণ্ডিক নিজের হাতে বুদ্ধপ্রমুখ ভিক্ষুসংঘকে বারণ না করা পর্যন্ত উত্তম খাদ্য-ভোজ্য পরিবেশন করে পরিতৃপ্ত করলেন। আহার গ্রহণ শেষ করে ভগবান পাত্র হতে অবসৃত করলে গৃহপতি অনাথপিণ্ডিক একপাশে উপবেশন করলেন। একপাশে বসা অনাথপিণ্ডিক ভগবানকে এরূপ বললেন, ভন্তে, আমি জেতবন সম্বন্ধে কী নিয়ম অনুসরণ করব? ভগবান বললেন, হে গৃহপতি, তাহলে আপনি জেতবন বিহারটি চতুর্দিক হতে আগত অনাগত ভিক্ষুসংঘের উদ্দেশ্যে দান করুন। “ভন্তে, এরূপই হবে” বলে গৃহপতি অনাথপিণ্ডিক ভগবানের কথায় সম্মতি জানিয়ে জেতবন বিহার চতুর্দিক হতে আগত অনাগত ভিক্ষুসংঘকে দান করলেন। তখন ভগবান গৃহপতি অনাথপিণ্ডিকের দান এই গাথা দিয়ে অনুমোদন করলেন :

শীত উষ্ণ ধ্বংসে, হিংস্র জন্তু হতে,

সর্প মশক উপদ্রব আর শিশির বৃষ্টিপাতে;

দুর্নিবার বাতাস, তাপ নিবারিত করণে,

সুখার্থে মুক্তি লাভার্থে ধ্যান বিদর্শনে।

সংঘকে বিহার দান, অগ্রদান কহেন বুদ্ধগণে,

বিজ্ঞজন এ অর্থপূর্ণ বাক্য, গুণ দর্শনে।

গড়েন রম্য বিহার, সুপণ্ডিত বাস তরে,

দেয় দান অন্ন, পানীয়, বস্ত্র, শয়নাসন তাদেরে।

দানে রাখবে চিত্ত অকুটিল আর সরল,

হয় প্রসন্ন চিত্তের দান, অতীব উত্তম।

বিজ্ঞজনের ধর্মদেশনায় সর্বদুঃখ হরে,

এ ধর্ম জ্ঞাতে হবে পরিনির্বাণ, অনাস্রবে।

ভগবান গৃহপতি অনাথপিণ্ডিকের দান এই গাথার মাধ্যমে অনুমোদন করে আসন হতে উঠে চলে গেলেন।

আসন গ্রহণ প্রভৃতি অনুমোদন
৩১৬. সেই সময় জনৈক আজীবক-শ্রাবক মহামাত্য সংঘের উদ্দেশ্যে ভোজন দান করছেন। শাক্যপুত্র আয়ুষ্মান উপনন্দ পরে (দেরিতে) এসে ভোজন গ্রহণ শেষ না করা আনুক্রমিকভাবে বসা এক ভিক্ষুকে উঠিয়ে দিলেন। এতে ভোজনের স্থানে কোলাহল সৃষ্টি হলো। তখন সেই মহামাত্য অসন্তোষ, নিন্দা ও প্রকাশ্যে দুর্নাম করতে লাগলেন, কেন শাক্যপুত্রীয় শ্রমণগণ পরে এসে ভোজন গ্রহণ শেষ না করা আনুক্রমিক ভিক্ষুকে উঠিয়ে দিচ্ছেন? যেকোনো স্থানে বসে তো ইচ্ছানুরূপ ভোজন করা যায়, নয় কি? ভিক্ষুগণ মহামাত্যের সেই অসন্তোষ, নিন্দা ও প্রকাশ্যে দুর্নামের কথা শুনতে পেলেন। যেই ভিক্ষুগণ অল্পেচ্ছু... তাঁরাও অসন্তোষ, নিন্দা ও প্রকাশ্যে আপত্তি উত্থাপন করতে লাগলেন, কেনই শাক্যপুত্র আয়ুষ্মান উপনন্দ পরে এসে ভোজন গ্রহণ শেষ না করা, আনুক্রমিকভাবে বসা ভিক্ষুকে উঠিয়ে দিলেন? এতে ভোজন স্থানে কোলাহল সৃষ্টি হলো? অমনি তাঁরা ভগবানকে এই বিষয়টি জানালেন। তখন ভগবান সেই ভিক্ষুগণকে সম্বোধন করে এরূপ বললেন, সত্যিই কি উপনন্দ, তুমি পরে এসে ভোজন গ্রহণ শেষ না করা আনুক্রমিকভাবে বসা ভিক্ষুকে উঠিয়ে দিয়েছ? এতে ভোজন স্থানে কোলাহল সৃষ্টি হয়েছে? হ্যাঁ ভগবান, তা সত্য। ভগবান এটা খুবই নিন্দনীয় বলে অভিহিত করে... মোঘপুরুষ, তুমি কেনই পরে এসে ভোজন গ্রহণ শেষ না করা, আনুক্রমিকভাবে বসা ভিক্ষুকে উঠিয়ে দিয়েছ? এতে ভোজন স্থানে কোলাহল সৃষ্টি হয়েছে? মোঘপুরুষ, তোমার এ কাজে শ্রদ্ধাহীন ব্যক্তির শ্রদ্ধা উৎপন্ন... তদনুযায়ী ধর্মদেশনা করলেন। এরপর বললেন, ভিক্ষুগণ, ভোজন গ্রহণ শেষ না হবার আগে কোনো ভিক্ষুকে উঠিয়ে দিতে পারবে না। যে উঠিয়ে দেবে, তার দুক্কট অপরাধ হবে। যদি উঠিয়ে দেয়া হয়, তাহলে সেই ভিক্ষুর ভোজন গ্রহণ প্রবারিত তথা পরিত্যক্ত বলে বিবেচিত হয়। তখন সেই ভিক্ষুকে বলা উচিত : জল নিয়ে আসুন। এরূপে জল পাওয়া গেলে উত্তম; যদি না যায়, তাহলে মুখে স্থিত খাদ্য ভালোভাবে গলাধঃকরণ করে জ্যেষ্ঠতর ভিক্ষুর জন্য আসন ছেড়ে দিবে। ভিক্ষুগণ, আমি কোনো পর্যায়ে জ্যেষ্ঠতর ভিক্ষুর আসন প্রতিবন্ধকতা সৃষ্টি করা সঠিক বলছি না। যে প্রতিবন্ধকতা সৃষ্টি করবে, তার দুক্কট অপরাধ হবে।

সেই সময় ষড়বর্গীয় ভিক্ষুগণ অসুস্থ ভিক্ষুকে উঠিয়ে দিতে লাগল। অসুস্থ ভিক্ষু এরূপ বললেন, বন্ধুগণ, আমি (নিজে নিজে) উঠতে পারছি না। আমি যে ভীষণ অসুস্থ। ষড়বর্গীয় ভিক্ষুগণ ‘আমরা আয়ুষ্মানকে তুলে দিচ্ছি’ বলে হাত ধরে তুলে দিল, তবে দাঁড়িয়ে যাবার পর ছেড়ে দিল। অসুস্থ ভিক্ষু পড়ে গিয়ে মূর্চ্ছাপ্রাপ্ত হলেন। ভগবানকে এই বিষয়টি জানালেন। ভগবান বললেন, ভিক্ষুগণ, অসুস্থ ভিক্ষুকে উঠিয়ে দিতে পারবে না। যে উঠিয়ে দিবে, তার দুক্কট অপরাধ হবে।

সেই সময় ষড়বর্গীয় ভিক্ষুগণ (অসুস্থ হয়ে পড়ল) আর ‘আমার অসুস্থ, আমাদের কেউ উঠিয়ে দিতে পারবে না’ এই মতলবে উত্তম শয্যাগুলো ব্যবহার করতে লাগল। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, অসুস্থকে তার উপযুক্ত শয্যা প্রদান করবে।

সেই সময় ষড়বর্গীয় ভিক্ষুগণ সামান্য রোগের ভান করে শয্যাসনের প্রতিবন্ধকতা সৃষ্টি করতে লাগল। ভগবানকে এই বিষয়টি জানালেন। ভগবান বললেন, ভিক্ষুগণ, সামান্য রোগে শয্যাসনের প্রতিবন্ধকতা সৃষ্টি করতে পারবে না। যে প্রতিবন্ধকতা সৃষ্টি করবে, তার দুক্কট অপরাধ হবে।

সেই সময় সপ্তদশবর্গীয় ভিক্ষুগণ জনৈক সীমান্তবর্তী অঞ্চলে একটি মহাবিহার সংস্কার করতে লাগলেন, এখানে আমরা বর্ষাবাস যাপন করব এ আশায়। ষড়বর্গীয় ভিক্ষুগণ দেখতে পেল যে, সপ্তদশবর্গীয় ভিক্ষুগণ বিহার সংস্কার করে যাচ্ছেন। এটা দেখে তারা এরূপ বলল, বন্ধুগণ, এই সপ্তদশবর্গীয় ভিক্ষুগণ বিহারটি সংস্কার করতেছে। আসুন, তাদের বিতাড়িত করি। কেউ কেউ এরূপ বলল, বন্ধুগণ, সংস্কার কাজ সমাপ্ত হওয়া পর্যন্ত অপেক্ষা করুন। সংস্কার কাজ সমাপ্ত হয়ে গেলে তবেই বিতাড়িত করব।

অতঃপর (সংস্কার কাজ সমাপ্ত হলে) ষড়বর্গীয় ভিক্ষুগণ সপ্তদশবর্গীয় ভিক্ষুগণকে বলল, বন্ধুগণ, তোমরা চলে যাও, এই বিহারটি আমাদের। সপ্তদশবর্গীয় ভিক্ষুগণ বললেন, বন্ধুগণ, তাহলে আগেই বলা উচিত ছিল, নয় কি? আমরা তো তখন অন্য বিহার সংস্কার করতাম। বন্ধুগণ, এটা সংঘের বিহার, নয় কি? বন্ধুগণ, হ্যাঁ, এটা সংঘের বিহার। তারপরও তোমরা চলে যাও। এটা আমাদের আয়ত্তে রয়েছে। বন্ধুগণ, বিহার তো বেশ বড়। কাজেই আপনারাও বাস করুন, আমরাও বাস করি। ‘বন্ধুগণ, চলে যাও, এই বিহার আমাদের আয়ত্তে রয়েছে’ বলে তারা ক্রুদ্ধ ও অসন্তুষ্ট হয়ে গলাধাক্কা দিয়ে বের করে দিল। সপ্তদশবর্গীয় ভিক্ষুগণ বিতাড়িত হয়ে কাঁদতে লাগলেন। অন্য ভিক্ষুগণ জিজ্ঞেস করলেন, বন্ধুগণ, আপনারা কেন কাঁদতেছেন? তাঁরা উত্তরে বললেন, বন্ধুগণ, এই ষড়বর্গীয় ভিক্ষুগণ ক্রুদ্ধ ও অসন্তুষ্ট হয়ে আমাদের সাংঘিক বিহার হতে বের করে দিয়েছে। যেই ভিক্ষুগণ অল্পেচ্ছু... তাঁরা অসন্তোষ, নিন্দা ও প্রকাশ্যে আপত্তি উত্থাপন করতে লাগলেন, কেনই ষড়বর্গীয় ভিক্ষুগণ ক্রুদ্ধ ও অসন্তুষ্ট হয়ে সেই ভিক্ষুগণকে সাংঘিক বিহার হতে বের করে দিচ্ছে? তখন তারা ভগবানকে এই বিষয়টি জানালেন... ভিক্ষুগণ, সত্যিই কি তারা (ষড়বর্গীয়) ক্রুদ্ধ, অসন্তুষ্ট হয়ে সেই ভিক্ষুগণকে সাংঘিক বিহার হতে বের করে দিয়েছে? ভিক্ষুগণ- হ্যাঁ ভন্তে, তা সত্য। ভগবান এটা খুবই নিন্দনীয় বলে অভিহিত... ধর্মদেশনা করলেন। এরপর বললেন, ভিক্ষুগণ, ক্রুদ্ধ ও অসন্তুষ্ট হয়ে কোনো ভিক্ষুকে সাংঘিক বিহার হতে বের করে দিতে পারবে না। যে বের করে দেবে, তাকে ধর্মানুসারে প্রতিকার করতে হবে। হে ভিক্ষুগণ, আমি অনুজ্ঞা করছি, শয্যাসন গ্রহণ করবে।

শয্যাসন গ্রহণকারী অনুমোদন
৩১৭. তখন ভিক্ষুদের মনে এ চিন্তা উদয় হলো : কাকে দিয়ে শয্যাসন গ্রহণ করাতে হবে? ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, পাঁচ প্রকার গুণসম্পন্ন ভিক্ষুকে শয্যাসনগ্রাহক হিসেবে নির্বাচিত করবে। যথা : ১) যেই ভিক্ষু স্বেচ্ছাচারের বশবর্তী হয় না, ২) দ্বেষের বশবর্তী হয় না, ৩) মোহের বশবর্তী হয় না, ৪) ভয়ের বশবর্তী হয় না, ৫) গ্রহণীয় ও অগ্রহণীয় যথাযথভাবে জানে।

প্রথমে সেই ভিক্ষুর সম্মতি জেনে নিতে হবে। এরপর উপস্থিত সংঘের মধ্য থেকে একজন দক্ষ ও সমর্থ ভিক্ষু বিষয়টি সংঘকে জ্ঞাপন করবেন।

প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। যদি সংঘের এখন উপযুক্ত সময় বলে মনে হয়, তাহলে সংঘ অমুক নামের ভিক্ষুকে শয্যাসনগ্রাহক নির্বাচিত করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। সংঘ অমুক নামের ভিক্ষুকে শয্যাসনগ্রাহক নির্বাচিত করছেন। যেই আয়ুষ্মান অমুক নামের ভিক্ষুকে শয্যাসনগ্রাহক নির্বাচিত করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

সিদ্ধান্ত ঘোষণা : সংঘ কর্তৃক অমুক নামের ভিক্ষুকে শয্যাসনগ্রাহক নির্বাচিত করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

৩১৮. তখন শয্যাসনগ্রাহক ভিক্ষুর মনে এ চিন্তা উদয় হলো : কীভাবে শয্যাসন গ্রহণ করাতে হবে? ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, প্রথমে ভিক্ষুর সংখ্যা গণনা করবে, এরপর শয্যাসনের সংখ্যা গণনা করবে। শয্যাসন গণনা করে অংশ গ্রহণ করাবে। শয্যার অংশ গ্রহণ করাবে। শয্যার অংশ গ্রহণ করিয়ে মঞ্চের স্থান (বাড়তি) থাকল... হে ভিক্ষুগণ, আমি অনুজ্ঞা করছি, বিহারের অংশ গ্রহণ করাবে। বিহারের অংশ গ্রহণ করিয়ে নেয়ার পরও একটি বিহার বাড়তি পাওয়া গেল... হে ভিক্ষুগণ, আমি অনুজ্ঞা করছি, পরিবেণের অংশ গ্রহণ করাবে। পরিবেণের অংশ গ্রহণ করিয়ে নেয়ার পরও একটি পরিবেণ বাড়তি পাওয়া গেল... হে ভিক্ষুগণ, আমি অনুজ্ঞা করছি, অনুভাগও প্রদান করবে। অনুভাগ গ্রহণ করার পর অন্য একজন ভিক্ষু আসলেন। (এ প্রসঙ্গে বুদ্ধ বললেন) অনিচ্ছায় অংশ দিবে না।

সেই সময় ভিক্ষুগণ সীমার বাইরে অবস্থিত শয্যাসন গ্রহণ করাতে লাগলেন। ভগবানকে এই বিষয়টি জানালেন। ভগবান বললেন, ভিক্ষুগণ, সীমার বাইরে অবস্থিত শয্যাসন গ্রহণ করাতে পারবে না। যে গ্রহণ করাবে, তার দুক্কট অপরাধ হবে।

সেই সময় ভিক্ষুগণ শয্যাসন গ্রহণ করে সব সময় বন্ধ করে রাখতেন। ভগবানকে এই বিষয়টি জানালেন। ভগবান বললেন, ভিক্ষুগণ, শয্যাসন সব সময় বন্ধ করে রাখতে পারবে না। যে রাখবে, তার দুক্কট অপরাধ হবে। হে ভিক্ষুগণ, আমি অনুজ্ঞা করছি, বর্ষা ঋতুর তিন মাস বন্ধ করে রাখতে পারবে। অবশিষ্ট ঋতুর সময় বন্ধ করে রাখতে পারবে না।

তখন ভিক্ষুগণের মনে এই চিন্তা উদয় হলো : শয্যাসন গ্রহণকরণ কত প্রকারের? ভগবানকে এই বিষয়টি জানালেন। ভগবান বললেন, ভিক্ষুগণ, শয্যাসন গ্রহণকরণ তিন প্রকারের। যথা : ১) প্রথম, ২) পরবর্তী, ৩) মধ্যবর্তী।

১) আষাঢ়ী পূর্ণিমার পরের দিন প্রথম শয্যাসন গ্রহণ করাবে। ২) আষাঢ়ী পূর্ণিমার এক মাস পর পরবর্তী শয্যাসন গ্রহণ করাবে। ৩) প্রবারণার বা আশ্বিনী পূর্ণিমার পরের দিন হতে পরবর্তী বর্ষাবাসের মধ্যে মধ্যবর্তী শয্যাসন গ্রহণ করাবে। ভিক্ষুগণ, এই তিন প্রকার শয্যাসন গ্রহণকরণ।

দ্বিতীয় পরিচ্ছেদ সমাপ্ত।


 

৩. তৃতীয় পরিচ্ছেদ
উপনন্দের কাহিনি
৩১৯. সেই সময় শাক্যপুত্র আয়ুষ্মান উপনন্দ শ্রাবস্তীতে শয্যাসন গ্রহণ (তথা বর্ষাবাস যাপনের নিমন্ত্রণ গ্রহণ) করে অন্য এক পলৱীর বিহারে গমন করলেন। সেখানেও শয্যাসন গ্রহণ করলেন। তখন সেই পলৱীর ভিক্ষুগণের এরূপ আলোচনা হলো যে, বন্ধুগণ, এই শাক্যপুত্র আয়ুষ্মান উপনন্দ তো কলহকারী, বিবাদকারী, বৃথাবাক্য ভাষণকারী এবং সংঘের কাছে নিত্য অভিযোগ উত্থাপনকারী। তিনি যদি এখানে বর্ষাবাস যাপন করেন, আমরা সুখে অবস্থান করতে পারব না। চলুন, আমরা তাকে এ ব্যাপারে জিজ্ঞেস করি। অতঃপর সেই ভিক্ষুগণ শাক্যপুত্র আয়ুষ্মান উপনন্দকে জিজ্ঞেস করলেন, বন্ধু উপনন্দ, আপনি শ্রাবস্তীতে শয্যাসন গ্রহণ করেছেন, নয় কি? হ্যাঁ, বন্ধুগণ। বন্ধু, উপনন্দ, আপনি কি একাই দুটি স্থান ধরে রেখেছেন? বন্ধুগণ, আমি এখানের স্থানটা ত্যাগ করলাম, সেখানের স্থানটা (শ্রাবস্তীরটা) গ্রহণ করলাম।

যেই ভিক্ষুগণ অল্পেচ্ছু... তাঁরা অসন্তোষ, নিন্দা ও প্রকাশ্যে আপত্তি উত্থাপন করতে লাগলেন, কেনই শাক্যপুত্র আয়ুষ্মান উপনন্দ একাই দুটি স্থান ধরে রেখেছেন? তারা ভগবানকে এই বিষয়টি জানালেন... সত্যিই কি উপনন্দ তুমি একাই দুটি আসন ধরে রেখেছ? উপনন্দ-হ্যাঁ ভন্তে, তা সত্য। ভগবান এটা খুবই নিন্দনীয় বলে অভিহিত... মোঘপুরুষ, তুমি কেনই একাই দুটি স্থান ধরে রেখেছ? মোঘপুরুষ, তুমি সেই স্থানে গ্রহণ করে এস্থানে ত্যাগ করছ; আবার এস্থানে গ্রহণ করে সেই স্থানে ত্যাগ করছ। এরূপ করে তুমি উভয় স্থানেই বহির্ভূত হয়েছ। মোঘপুরুষ, তোমার এ কাজে শ্রদ্ধাহীন ব্যক্তির শ্রদ্ধা... তদনুযায়ী ধর্মদেশনা করলেন। এরপর ভিক্ষুগণকে উদ্দেশ্যে করে বললেন, ভিক্ষুগণ, একাই দুটি স্থান ধরে রাখতে পারবে না। যে ধরে রাখবে, তার দুক্কট অপরাধ হবে।

৩২০. সেই সময় ভগবান ভিক্ষুগণকে অনেক পর্যায়ে বিনয় সম্পর্কে উপদেশ প্রদান করছেন। বিনয়ের প্রশংসা করছেন। বিনয় আচরণের প্রশংসা করছেন। বিনয় সম্বন্ধে উপমাযোগ্য আয়ুষ্মান উপালির প্রশংসা করছেন। এতে ভিক্ষুগণের মনে এরূপ চিন্তা উদয় হলো : “ভগবান অনেক পর্যায়ে বিনয় সম্পর্কে উপদেশ প্রদান করছেন। বিনয়ের প্রশংসা করছেন। বিনয় আচরণের প্রশংসা করছেন। বিনয় সম্বন্ধে উপমাযোগ্য আয়ুষ্মান উপালির প্রশংসা করছেন। বন্ধুগণ, চলুন আমরা আয়ুষ্মান উপালির কাছে বিনয় শিক্ষা করি।” এই ভেবে (তারা) অনেক স্থবির, নবীন ও মধ্যম বয়স্ক ভিক্ষু আয়ুষ্মান উপালির কাছে বিনয় শিক্ষা করতে লাগলেন। আয়ুষ্মান উপালি স্থবির ভিক্ষুগণের প্রতি গৌরব প্রদর্শন করা হেতু দাঁড়িয়ে দাঁড়িয়ে শিক্ষা দিতে লাগলেন। স্থবির ভিক্ষুগণও ধর্মের প্রতি গৌরব প্রদর্শন করা হেতু দাঁড়িয়ে দাঁড়িয়ে শিক্ষা গ্রহণ করতে থাকলেন। সেই কারণে স্থবির ভিক্ষুগণের এবং আয়ুষ্মান উপালির বেশ কষ্ট হচ্ছিল। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, নবীন ভিক্ষুকে শিক্ষা দেয়ার সময় সম আসন বা উচ্চ আসনে উপবেশন করবে। স্থবির ভিক্ষুকে শিক্ষা দেয়ার সময় ধর্মের প্রতি গৌরব প্রদর্শন করে সম আসনে বা নিচু আসনে উপবেশন করবে।

সেই সময় বহু সংখ্যক ভিক্ষু আয়ুষ্মান উপালির কাছে দাঁড়িয়ে দাঁড়িয়ে পাঠ বা শিক্ষা গ্রহণ করাতে কষ্ট ভোগ করছিলেন। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, সম আসনপ্রাপ্ত ভিক্ষুগণ এক আসনে উপবেশন করবে। তখন ভিক্ষুদের মনে এরূপ উদয় হলো : কীসের ভিত্তিতে সমান আসনপ্রাপ্ত হয়? ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, তিন বছরের ব্যবধানের মধ্যে পড়ে এমন ভিক্ষুগণ এক আসনে উপবেশন করবে।

সেই সময় বহুসংখ্যক সমান আসনপ্রাপ্ত ভিক্ষু মঞ্চে উপবেশন করা হেতুতে মঞ্চ ভেঙে গেল। চৌকিতে উপবেশন করা হেতুতে চৌকি ভেঙে গেল। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, তিনজন একসঙ্গে এক মঞ্চে উপবেশন করবে, তিনজন একসঙ্গে এক চৌকিতে উপবেশন করবে। তিনজন একসঙ্গে এক মঞ্চে উপবেশন করা হেতুতে মঞ্চ ভেঙে গেল। চৌকিতে উপবেশন করা হেতুতে চৌকি ভেঙে গেল। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, দুজন একসঙ্গে মঞ্চে উপবেশন করবে, দুজন একসঙ্গে চৌকিতে উপবেশন করবে।

সেই সময় ভিক্ষুগণ অসমান আসনপ্রাপ্তের সঙ্গে লম্বা আসনে উপবেশন করতে সংকোচবোধ করতেন। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, নপুংসক, স্ত্রীলোক, উভয়ব্যঞ্জন ব্যক্তি ছাড়া অসমান আসনপ্রাপ্তের সঙ্গে লম্বা আসনে উপবেশন করবে। তখন ভিক্ষুগণের মনে এরূপ উদয় হলো : কতটুকু লম্বা আসনকে লম্বা আসন বলা হবে? ভগবানকে এই বিষয়টি অবগত করলেন। ভগবান বললেন, হে ভিক্ষুগণ, আমি অনুজ্ঞা করছি, যেই আসনে সর্বাপেৰা তিনজন উপবেশন করতে পারে, এমন আসনকে লম্বা আসন বলা হয়।

সেই সময় মিগারমাতা বিশাখা সংঘের সুবিধার্থে বারান্দযুক্ত, হস্তিনখ বা হস্তিমস্তকের চিহ্ন অলংকৃত গম্বুজবিশিষ্ট প্রাসাদ নির্মাণ করে দিতে ইচ্ছুক হলেন। তখন ভিক্ষুগণের মনে এই চিন্তা উদয় হলো : ভগবান কর্তৃক প্রাসাদ পরিভোগ অনুজ্ঞাত নাকি অনুজ্ঞাত নয়? ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, সব রকমের প্রাসাদ পরিভোগ করবে।

সেই সময় কোশলরাজ প্রসেনজিতের মাতা আর্যকা মৃত্যুবরণ করেন। তাঁর মৃত্যুতে সংঘ বহুসংখ্যক অকপ্পিয় দ্রব্যসামগ্রী দান পেলেন। যেমন : উঁচু বর্গাকার চৌকি, পায়াতে হিংস্র জন্তুজানোয়ারের ছবি খোদাই করা পালঙ্ক, পশমের গদি, উজ্জ্বল রঙে বার্নিশ করা চেয়ার, পশমি কাপড় দিয়ে তৈরি চেয়ার, সূক্ষ্ম চর্মাবরণ দিয়ে তৈরি আসন, তুলা দিয়ে তৈরি বালিশ, সূচিকর্ম দ্বারা বিভিন্ন চিত্র করা চাদর, চতুষ্পার্শ্বে ঝালরযুক্ত চাদর, একপার্শ্বে ঝালরযুক্ত চাদর, রত্ন দিয়ে অলংকৃত বিছানার রেশমি চাদর, রেশমি কম্বল, বড় কার্পেট, হাতির পিঠের কাপড়খণ্ড, ঘোড়ার পিঠের কাপড়খণ্ড, রথের কাপড়খণ্ড, মৃগ চামড়া দিয়ে তৈরি বিছানার চাদর, কৃষ্ণসার মৃগের চামড়া দিয়ে তৈরি বিছানার চাদর, শামিয়ানা টাঙানো বিছানা, উভয়পার্শ্বে লাল গদি আছে এমন বিছানা। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, উঁচু বর্গাকার চৌকির পায়া কেটে পেলে পরিভোগ করবে, পালঙ্কের হিংস্র জন্তু-জানোয়ারের ছবি নষ্ট করে পরিভোগ করবে, তুলা জটাহীন করে বালিশ প্রস্তুত করবে আর অবশিষ্ট দিয়ে ভূমিতে বিছানোর আস্তরণ করবে।

উপনন্দ বিষয়ক কথা সমাপ্ত।

অবিসর্জনীয় বিষয়
৩২১. সেই সময় শ্রাবস্তীর সন্নিকটে জনৈক এক গ্রাম্য বিহারের আবাসিক ভিক্ষুগণ আগন্তুক ভিক্ষুদের জন্য শয্যাসন প্রস্তুত করতে করতে উৎপীড়িত হচ্ছিলেন। এ অবস্থায় তাদের মনে এই চিন্তা উদয় হলো : বন্ধুগণ, আমরা তো আগন্তুক ভিক্ষুগণের শয্যাসন প্রস্তুত করতে করতে উৎপীড়িত হয়ে পড়েছি। আসুন, আমরা সাংঘিক সব শয্যাসন একজনকে প্রদান করি আর তার কাছ থেকে নিয়ে ব্যবহার করব। এরূপ ভেবে তারা সাংঘিক সমস্ত শয্যাসন একজনকে প্রদান করলেন। আগন্তুক ভিক্ষুগণ তাদের বললেন, বন্ধুগণ, আমাদের জন্য শয্যাসন প্রস্তুত করুন। বন্ধুগণ, সাংঘিক শয্যাসন নেই, সমস্ত শয্যাসন আমরা একজনকে দিয়ে দিয়েছি। বন্ধুগণ, আপনারা কি সাংঘিক সমস্ত শয্যাসন একজনকে দিয়ে দিয়েছেন? হ্যাঁ, বন্ধুগণ। যেই ভিক্ষুগণ অল্পেচ্ছু... তারা অসন্তোষ, নিন্দা ও প্রকাশ্যে আপত্তি উত্থাপন করতে লাগলেন, কেন ভিক্ষুগণ সাংঘিক সমস্ত শয্যাসন দিয়ে ফেলছেন? তারা ভগবানকে এই বিষয়টি জানালে... ভিক্ষুগণ, সত্যিই কি ভিক্ষুগণ সমস্ত সাংঘিক শয্যাসন দিয়ে ফেলছে? হ্যাঁ ভগবান, তা সত্য। ভগবান এটা খুবই নিন্দনীয় অভিহিত করে... সেই মোঘপুরুষেরা সাংঘিক সমস্ত শয্যাসন দিয়ে ফেলছে? তাদের এ কাজে শ্রদ্ধাহীন ব্যক্তির শ্রদ্ধা উৎপন্ন... ধর্মদেশনা করলেন। এরপর ভিক্ষুগণকে আহ্বান করে বললেন :

ভিক্ষুগণ, এই পাঁচটি (বিষয়) অবিসর্জনীয়; সংঘ, গণ (দুই অথবা তিনজন ভিক্ষু মিলে যে দল, তাই গণ) অথবা কোনো একজন ভিক্ষু বিসর্জন দিতে পারবে না। বিসর্জন দিলেও অবিসর্জন হিসেবেই থাকবে। যে বিসর্জন দিবে, তার থুল্লচ্চয় অপরাধ হবে।

সেই পাঁচটি (অবিসর্জনীয় বিষয়) কী কী? প্রথম অবিসর্জনীয় বিষয় হলো আরাম ও আরামের যাবতীয় দ্রব্যসামগ্রী। সংঘ, গণ অথবা কোনো একজন ভিক্ষু বিসর্জন দিতে পারবে না। বিসর্জন দিলেও অবিসর্জন হিসেবেই থাকবে। যে বিসর্জন দিবে, তার থুল্লচ্চয় অপরাধ হবে।

দ্বিতীয় অবিসর্জনীয় বিষয় হলো বিহার ও বিহারের যাবতীয় দ্রব্যসামগ্রী। সংঘ, গণ অথবা কোনো একজন ভিক্ষু বিসর্জন দিতে পারবে না। বিসর্জন দিলেও অবিসর্জন হিসেবেই থাকবে। যে বিসর্জন দিবে, তার থুল্লচ্চয় অপরাধ হবে।

তৃতীয় অবিসর্জনীয় বিষয় হলো মঞ্চ বা চৌকি, পিঁড়ি, গদি ও বালিশ। সংঘ, গণ অথবা কোনো একজন ভিক্ষু বিসর্জন দিতে পারবে না। বিসর্জন দিলেও অবিসর্জন হিসেবেই থাকবে। যে বিসর্জন দিবে, তার থুল্লচ্চয় অপরাধ হবে।

চতুর্থ অবিসর্জনীয় বিষয় হলো : লৌহকুম্ভ, লোহার দ্রব্যসামগ্রী, তাম্রনির্মিত পাত্র, লোহার কড়াই, বাইস (ধারালো ক্ষুদ্র কুঠারবিশেষ) কুড়াল, দা, কোদাল ও বাটালি। সংঘ, গণ অথবা কোনো একজন ভিক্ষু বিসর্জন দিতে পারবে না। বিসর্জন দিলেও অবিসর্জন হিসেবেই থাকবে। যে বিসর্জন দিবে, তার থুল্লচ্চয় অপরাধ হবে।

পঞ্চ অবিসর্জনীয় বিষয় হলো : লতা, বাঁশ, মঞ্জুঘাস, বজবজ নামক খাগড়া (যা চটিজুতা প্রস্তুত করতে ব্যবহৃত হয়), তৃণ, মাটি, কাঠের দ্রব্যসামগ্রী, মাটির দ্রব্যসামগ্রী। সংঘ, গণ অথবা কোনো একজন ভিক্ষু বিসর্জন দিতে পারবে না। বিসর্জন দিলেও অবিসর্জন হিসেবেই থাকবে। যে বিসর্জন দিবে, তার থুল্লচ্চয় অপরাধ হবে।

অবিভাজনীয় বিষয়
৩২২. তখন ভগবান শ্রাবস্তীতে ইচ্ছানুরূপ অবস্থান করে পাঁচশত জনের মহা ভিক্ষুসংঘ ও সারিপুত্র, মৌদ্গল্লায়ন সঙ্গে নিয়ে পদব্রজে কীটাগিরি অভিমুখে রওনা হলেন। অশ্বজিৎ ও পুনর্বসু ভিক্ষুদ্বয় শুনতে পেলেন যে, ভগবান পাঁচশত জনের মহা ভিক্ষুসংঘ ও সারিপুত্র, মৌদ্গল্লায়নকে সঙ্গে নিয়ে কীটাগিরি আসছেন। অমনি তাঁরা পরামর্শ করলেন, চলুন আমরা সাংঘিক সব শয্যাসন ভাগ করে নিয়ে নিই। সারিপুত্র, মৌদ্গল্লায়ন পাপেচ্ছু, পাপধর্মপরায়ণ, আমরা তাদের শয্যাসন দেবো না। তারা সাংঘিক সব শয্যাসন ভাগ-বণ্টন করে নিলেন। এদিকে ভগবান অনুক্রমে পদব্রজে বিচরণ করতে করতে কীটাগিরিতে এসে পৌঁছলেন। তখন ভগবান ভিক্ষুগণকে সম্বোধন করে বললেন, ভিক্ষুগণ, তোমরা অশ্বজিৎ ও পুনর্বসু ভিক্ষুদের কাছে গিয়ে বল যে, ‘বন্ধুগণ, ভগবান পাঁচশত জনের মহা ভিক্ষুসংঘ ও সারিপুত্র, মৌদ্গল্লায়নকে সঙ্গে নিয়ে আসছেন। বন্ধুগণ, ভগবান ভিক্ষুসংঘ, সারিপুত্র ও মৌদ্গল্লায়নের জন্য শয্যাসন প্রস্তুত করুন।’ ‘ভন্তে, এরূপই হবে’ বলে সেই ভিক্ষুগণ ভগবানকে প্রতিশ্রুতি দিয়ে অশ্বজিৎ ও পুনর্বসু ভিক্ষুদ্বয়ের কাছে উপস্থিত হলেন। উপস্থিত হয়ে এরূপ বললেন, বন্ধুগণ, ভগবান পাঁচশত জনের মহাভিক্ষুসংঘ ও সারিপুত্র, মৌদ্গল্লায়নকে সঙ্গে নিয়ে আসছেন। বন্ধুগণ, আপনারা ভগবান, ভিক্ষুসংঘ, সারিপুত্র ও মৌদ্গল্লায়নের জন্য শয্যাসন প্রস্তুত করুন। “না, বন্ধুগণ, সাংঘিক শয্যাসন তো নেই। আমরা সবগুলো ভাগ করে নিয়ে নিয়েছি। বন্ধুগণ, ভগবানের আগমন ভালো হয়েছে। ভগবান যেই বিহারে অবস্থান করতে ইচ্ছা করেন, অবস্থান করতে পারেন। সারিপুত্র ও মৌদ্গল্লায়ন পাপেচ্ছু, পাপধর্মপরায়ণ; আমরা তাদের জন্য শয্যাসন প্রস্তুত করব না।” “বন্ধুগণ, আপনারা কি সাংঘিক শয্যাসনগুলো ভাগ করে নিয়ে নিয়েছেন?” “হ্যাঁ বন্ধুগণ, ভাগ করে নিয়ে নিয়েছি।”

যেই ভিক্ষুগণ অল্পেচ্ছুক... তারা অসন্তোষ, নিন্দা ও প্রকাশ্যে আপত্তি উত্থাপন করতে লাগলেন, কেন অশ্বজিৎ ও পুনর্বসু ভিক্ষুদ্বয় সাংঘিক শয্যাসন বিভাগ করে নেবে? তারা ভগবানকে এই বিষয়টি জানালেন। তখন ভগবান সেই ভিক্ষুগণকে জিজ্ঞেস করলেন, ভিক্ষুগণ, সত্যিই কি অশ্বজিৎ, পুনর্বসু ভিক্ষুদ্বয় সাংঘিক শয্যাসন ভাগ করে নিয়েছে? ভিক্ষুগণ-হ্যাঁ ভন্তে, তা সত্য। ভগবান এটা খুবই নিন্দনীয় বলে অভিহিত... অকরণীয়। ভিক্ষুগণ, কেনই সেই মোঘপুরুষেরা সাংঘিক শয্যাসন ভাগ করবে? তাদের এ কাজে শ্রদ্ধাহীন ব্যক্তির শ্রদ্ধা উৎপন্ন... ধর্মদেশনা করলেন। এরপর ভিক্ষুগণকে আহ্বান করে বললেন :

ভিক্ষুগণ, এই পাঁচটি (বিষয়) অবিভাজনীয়। সংঘ, গণ অথবা কোনো একজন ভিক্ষু বিভাজন করতে পারবে না। বিভাজন করলেও অবিভাজিত থাকে। যে বিভাজন করবে, তার থুল্লচ্চয় অপরাধ হবে।

সেই পাঁচটি কী কী? প্রথম অবিভাজনীয় বিষয় হলো : আরাম ও আরামের যাবতীয় দ্রব্যসামগ্রী। সংঘ, গণ অথবা কোনো একজন ভিক্ষু বিভাজন করতে পারবে না। বিভাজন করলেওও অবিভাজনীয় হিসেবেই থাকবে। যে বিভাজন করবে, তার থুল্লচ্চয় অপরাধ হবে।

দ্বিতীয় অবিভাজনীয় বিষয় হলো : বিহার ও বিহারের যাবতীয় দ্রব্যসামগ্রী। সংঘ, গণ অথবা কোনো একজন ভিক্ষু বিভাজন করতে পারবে না। বিভাজন করলেওও অবিভাজনীয় হিসেবেই থাকবে। যে বিভাজন করবে, তার থুল্লচ্চয় অপরাধ হবে।

তৃতীয় অবিভাজনীয় বিষয় হলো : মঞ্চ বা চৌকি, পিঁড়ি, গদি ও বালিশ। সংঘ, গণ অথবা কোনো একজন ভিক্ষু বিভাজন করতে পারবে না। বিভাজন করলেওও অবিভাজনীয় হিসেবেই থাকবে। যে বিভাজন করবে, তার থুল্লচ্চয় অপরাধ হবে।

চতুর্থ অবিভাজনীয় বিষয় হলো : লৌহকুম্ভ, লোহার দ্রব্যসামগ্রী, তাম্রনির্মিত পাত্র, লোহার কড়াই, বাইস (ধারালো ক্ষুদ্র কুঠার বিশেষ) কুড়াল, দা, কোদাল ও বাটালি। সংঘ, গণ অথবা কোনো একজন ভিক্ষু বিভাজন করতে পারবে না। বিভাজন করলেও অবিভাজনীয় হিসেবেই থাকবে। যে বিভাজন করবে, তার থুল্লচ্চয় অপরাধ হবে।

পঞ্চ অবিভাজনীয় বিষয় হলো : লতা, বাঁশ, মঞ্জুঘাস, বজবজ নামক খাগড়া (যা চটিজুতা প্রস্তুত করতে ব্যবহৃত হয়), তৃণ, মাটি, কাঠের দ্রব্যসামগ্রী, মাটির দ্রব্যসামগ্রী। সংঘ, গণ অথবা কোনো একজন ভিক্ষু বিভাজন করতে পারবে না। বিভাজন করলেওও অবিভাজনীয় হিসেবেই থাকবে। যে বিভাজন করবে, তার থুল্লচ্চয় অপরাধ হবে।

নবকর্মে উপদেশ প্রদান বিষয়ক কথা
৩২৩. তখন ভগবান কীটাগিরিতে ইচ্ছানুরূপ অবস্থান করার পর পদব্রজে আলবীর অভিমুখে রওনা হলেন। অনুক্রমে পদব্রজে বিচরণ করতে করতে আলবীতে এসে পৌঁছলেন। অমনি আলবীস্থ অগ্গনার চৈত্যে অবস্থান করতে লাগলেন। সেই সময় আলবীবাসী ভিক্ষুগণ এরূপ নবকর্মে বা নিমাণকাজে দিক-নির্দেশনা দিচ্ছিলেন, মাটির ঢেলা স্তূপ করতে দিক-নির্দেশনা দিচ্ছিলেন, দেয়াল লেপন করতে দিক-নির্দেশনা দিচ্ছিলেন, দরজা দেওয়ার দিক-নির্দেশনা দিচ্ছিলেন, জানলার খুঁটি দেওয়ার জন্য দিক-নির্দেশনা দিচ্ছিলেন, জানলার ছিদ্র করার জন্য দিক-নির্দেশনা দিচ্ছিলেন, সাদা রং দেওয়ার জন্য দিক-নির্দেশনা দিচ্ছিলেন, কালো রং দেওয়ার জন্য দিক-নির্দেশনা দিচ্ছিলেন, মাটির রং দেওয়ার জন্য দিক-নির্দেশনা দিচ্ছিলেন, ছাউনি দেওয়ার জন্য দিক-নির্দেশনা দিচ্ছিলেন, ছাউনি বেঁধে দেওয়ার জন্য দিক-নির্দেশনা দিচ্ছিলেন, কার্নিশ দেওয়ার জন্য দিক-নির্দেশনা দিচ্ছিলেন, ভাঙা ও জীর্ণ হয়ে পড়া অংশগুলো মেরামত করার জন্য দিক-নির্দেশনা দিচ্ছিলেন, ঘেরা দেওয়ার জন্য দিক-নির্দেশনা দিচ্ছিলেন, বিশ বছরের জন্য এরূপ দিক-নির্দেশনা দেয়ার দায়িত্ব নিচ্ছিলেন, ত্রিশ বছরের জন্য এরূপ দিক-নির্দেশনা দেয়ার দায়িত্ব নিচ্ছিলেন, আজীবনের জন্য এরূপ দিক-নির্দেশনা দেয়ার দায়িত্ব নিচ্ছিলেন। শ্মশানে দাহক্রিয়া না হওয়া পর্যন্ত এরূপ দিক-নির্দেশনা দেয়ার দায়িত্ব নিচ্ছিলেন। যেই ভিক্ষুগণ অল্পেচ্ছু... তাঁরা অসন্তোষ, নিন্দা ও প্রকাশ্যে আপত্তি উত্থাপন করতে লাগলেন, কেন আলবীবাসী ভিক্ষুগণ এরূপ নির্মাণ কাজে দিক-নির্দেশনা দিচ্ছেন, মাটির ঢেলা... শ্মশানে দাহক্রিয়া না হওয়া এরূপ উপদেশ দেয়ার দায়িত্ব নিচ্ছেন। তাঁরা ভগবানকে এই বিষয়টি ভগবানকে জানালেন... ভিক্ষুগণ, সত্যিই কি আলবীবাসী ভিক্ষুগণ... হ্যাঁ ভন্তে, তা সত্য। ভগবান এটা খুবই নিন্দনীয় অভিহিত করে... ধর্মদেশনা করলেন। এরপর ভিক্ষুগণকে আহ্বান করে বললেন, ভিক্ষুগণ, মাটির ঢেরা স্তূপ করতে, দেয়াল লেপন করতে, দরজা দেওয়ার, জানলার খুঁটি দেওয়ার, জানলার ছিদ্র করার, সাদা রং দেওয়ার, কালো রং দেওয়ার, মাটির রং দেওয়ার, ছাউনি দেওয়ার, ছাউনি বেঁধে দেওয়ার, কার্নিশ দেওয়ার, ভাঙা ও জীর্ণ হয়ে পড়া অংশগুলো মেরামত করার, ঘেরা দেওয়ার জন্য, বিশ বছরের জন্য, ত্রিশ বছরের জন্য, আজীবনের জন্য, শ্মশানে দাহক্রিয়া না হওয়া পর্যন্ত এরূপ উপদেশ দেয়ার দায়িত্ব নিতে পারবে না। যে নিবে, তার দুক্কট অপরাধ হবে। হে ভিক্ষুগণ, আমি অনুজ্ঞা করছি, অকৃত (আগে নির্মিত হয়নি, নবনির্মিত হচ্ছে) এবং অসম্পূর্ণ বিহারে দিক-নির্দেশনা দেবে। ছোট বিহারের ক্ষেত্রে নির্মাণকাজ বিবেচনা করে পাঁচ থেকে ছয় বছরের জন্য নির্মাণকাজে দিক-নির্দেশনা দেবে। অড্ঢযোগ তথা চাল একদিকে (গর্বলপক্ষীর বাঁকা ডানার মতো) ঘুরানো বিহারের ক্ষেত্রে নির্মাণকাজ বিবেচনা করে সাত থেকে আট বছরের জন্য নির্মাণকাজে দিক-নির্দেশনা দেবে। বড় বিহার তথা প্রাসাদ বিহারের ক্ষেত্রে নির্মাণকাজ বিবেচনা করে দশ থেকে বারো বছরের জন্য নির্মাণকাজে দিক-নির্দেশনা দেবে।

সেই সময় ভিক্ষুগণ সমগ্র বিহারের নির্মাণকাজে দিক-নির্দেশনা দিচ্ছিলেন। ভগবানকে এই বিহারটি জানালেন। ভগবান বললেন, ভিক্ষুগণ, সমগ্র বিহারের নির্মাণকাজে দিক-নির্দেশনা দিতে পারবে না। যে দেবে, তার দুক্কট অপরাধ হবে।

সেই সময় ভিক্ষুগণের মধ্যে একজন ভিক্ষু দুটি বিহারের নির্মাণকাজে দিক-নির্দেশনা দিচ্ছিলেন। ভগবানকে এই বিষয়টি জানালেন। ভগবান বললেন, ভিক্ষুগণ, একজন ভিক্ষু দুটি বিহারের নির্মাণকাজে দিক-নির্দেশনা দিতে পারবে না। যে দেবে, তার দুক্কট অপরাধ হবে।

সেই সময় ভিক্ষুগণ, নির্মাণকাজে দিক-নির্দেশনা দেয়ার দায়িত্ব গ্রহণ করে সেটা অন্য আরেকজনের ওপর ছেড়ে দিচ্ছিলেন। ভগবানকে এই বিষয়টি জানালেন। ভগবান বললেন, ভিক্ষুগণ, নির্মাণকাজে দিক-নির্দেশনা দেয়ার দায়িত্ব গ্রহণ করে সেটা অন্যজনের ওপর ছেড়ে দিতে পারবে না। যে ছেড়ে দিবে, তার দুক্কট অপরাধ হবে।

সেই সময় ভিক্ষুগণ নির্মাণকাজে দিক-নির্দেশনা দেয়ার দায়িত্ব গ্রহণ করে সাংঘিক শয্যাসন দখল করে নিতেন। ভগবানকে এই বিষয়টি জানালেন। ভগবান বললেন, ভিক্ষুগণ, নির্মাণকাজে দিক-নির্দেশনা দেয়ার দায়িত্ব গ্রহণ করে সাংঘিক শয্যাসন দখল করে নিতে পারবে না। যে নিবে, তার দুক্কট অপরাধ হবে। হে ভিক্ষুগণ, আমি অনুজ্ঞা করছি, একটি উত্তম শয্যাসন নিবে।

সেই সময় ভিক্ষুগণ বিহার সীমার বাইরে থাকা ভিক্ষুকে নির্মাণকাজে দিক-নির্দেশনা করার দায়িত্ব দিচ্ছিলেন। ভগবানকে এই বিষয়টি জানালেন। ভগবান বললেন, ভিক্ষুগণ, বিহার সীমার বাইরে থাকা ভিক্ষুকে নির্মাণকাজে দিক-নির্দেশনা করার দায়িত্ব দিতে পারবে না। যে দিবে, তার দুক্কট অপরাধ হবে।

সেই সময় ভিক্ষুগণ নির্মাণকাজে দিক-নির্দেশনা দেয়ার দায়িত্ব নিয়ে উত্তম শয্যাসন সকল ঋতুর জন্য দখল করে নিতেন। ভগবানকে এই বিষয়টি জানালেন। ভগবান বললেন, ভিক্ষুগণ, নির্মাণকাজে দিক-নির্দেশনা দেয়ার দায়িত্ব নিয়ে উত্তম শয্যাসন সকল ঋতুর জন্য দখল করে নিতে পারবে না। যে নিবে, তার দুক্কট অপরাধ হবে। হে ভিক্ষুগণ, আমি অনুজ্ঞা করছি, বর্ষাবাসের তিন মাস দখলে রাখবে, অন্য ঋতুতে দখলে রাখবে না।

সেই সময় ভিক্ষুগণ নির্মাণকাজে দিক-নির্দেশনা দেয়ার দায়িত্ব গ্রহণ করে অন্যত্র চলে যাচ্ছিলেন, গৃহী হয়ে যাচ্ছিলেন, মৃত্যুবরণ করছিলেন, শ্রামণের হয়ে যাচ্ছেন বলে স্বীকার করছিলেন, শিক্ষাপদ ত্যাগ করছেন করে স্বীকার করছিলেন, চরম অপরাধ (পারাজিকা) করেছে বলে স্বীকার করছিলেন, উন্মাদ হয়ে গেছেন বলে স্বীকার করছিলেন, মানসিক বিকারগ্রস্ত বলে স্বীকার করছিলেন, ব্যথায় প্রলাপ বকছেন বলে স্বীকার করছিলেন, অপরাধ দর্শন না করায় সাময়িক বহিষ্কৃত হয়েছেন বলে স্বীকার করছিলেন, অপরাধ সংশোধন না করায় সাময়িক বহিষ্কৃত হয়েছেন বলে স্বীকার করছিলেন, পাপদৃষ্টি ত্যাগ না করায় সাময়িক বহিষ্কৃত হয়েছেন বলে স্বীকার করছিলেন, নপুংসক বলে স্বীকার করছিলেন, ভিক্ষুর ছদ্মবেশে আছেন বলে স্বীকার করছিলেন, তীর্থিয় সন্ন্যাসী বলে স্বীকার করছিলেন, তির্যককুলে জন্ম বলে স্বীকার করছিলেন, মাতৃ হত্যাকারী বলে স্বীকার করছিলেন, পিতৃ হত্যাকারী বলে স্বীকার করছিলেন, অর্হৎ হত্যাকারী বলে স্বীকার করছিলেন, ভিক্ষুণী দূষক বলে স্বীকার করছিলেন, সংঘভেদক বলে স্বীকার করছিলেন, বুদ্ধ কিংবা অর্হতের রক্তপাতকারী বলে স্বীকার করছিলেন, উভয়লিঙ্গ বলে স্বীকার করছিলেন। ভগবানকে এই বিষয়টি জানালেন। ভগবান বললেন, ভিক্ষুগণ, যদি কোনো ভিক্ষু নির্মাণকাজে দিক-নির্দেশনা দেয়ার দায়িত্ব নিয়ে অন্যত্র চলে যায়, তাহলে সংঘের ক্ষতি না হোক ভেবে অন্য আরেকজনকে সেই দায়িত্ব দেবে।

ভিক্ষুগণ, কোনো ভিক্ষু যদি নির্মাণকাজে দিক-নির্দেশনা দেয়ার দায়িত্ব নিয়ে গৃহী হয়ে যায়, মৃত্যুবরণ করে, শ্রামণের হয়ে যাচ্ছে বলে স্বীকার করে, শিক্ষাপদ ত্যাগ করছে বলে স্বীকার করে, চরম অপরাধ (পারাজিকা) করেছে বলে স্বীকার করে, উন্মাদ হয়ে গেছে বলে স্বীকার করে, মানসিক বিকারগ্রস্ত বলে স্বীকার করে, ব্যথায় প্রলাপ বকছে বলে স্বীকার করে, অপরাধ দর্শন না করায় সাময়িক বহিষ্কৃত হয়েছে বলে স্বীকার করে, অপরাধ সংশোধন না করায় সাময়িক বহিষ্কৃত হয়েছে বলে স্বীকার করে, পাপদৃষ্টি ত্যাগ না করায় সাময়িক বহিষ্কৃত হয়েছে বলে স্বীকার করে, নপুংসক বলে স্বীকার করে, ভিক্ষুর ছদ্মবেশে আছে বলে স্বীকার করে, তীর্থিয় সন্ন্যাসী বলে স্বীকার করে, তির্যককুলে জন্ম বলে বলে স্বীকার করে, মাতৃ হত্যাকারী বলে স্বীকার করে, পিতৃ হত্যাকারী বলে স্বীকার করে, অর্হৎ হত্যাকারী বলে স্বীকার করে, ভিক্ষুণী দূষক বলে স্বীকার করে, সংঘভেদক বলে স্বীকার করে, বুদ্ধ কিংবা অর্হতের রক্তপাতকারী বলে স্বীকার করে, উভয়লিঙ্গ বলে স্বীকার করে, তাহলে সংঘের ক্ষতি না হোক ভেবে অন্য আরেকজনকে সেই দায়িত্ব দেবে।

ভিক্ষুগণ, কোনো ভিক্ষু যদি নির্মাণকাজে দিক-নির্দেশনা দেয়ার দায়িত্ব নিয়ে নির্মাণকাজ অসমাপ্ত অবস্থায় অন্যত্র চলে যায়, তাহলে সংঘের ক্ষতি না হোক ভেবে অন্য আরেকজনকে সেই দায়িত্ব দেবে।

ভিক্ষুগণ, কোনো ভিক্ষু যদি নির্মাণকাজে দিক-নির্দেশনা দেয়ার দায়িত্ব নিয়ে নির্মাণকাজ অসমাপ্ত অবস্থায় গৃহী হয়ে যায়... উভয়লিঙ্গ বলে স্বীকার করে, তাহলে সংঘের ক্ষতি না হোক ভেবে অন্য আরেকজনকে সেই দায়িত্ব দেবে।

ভিক্ষুগণ, কোনো ভিক্ষু যদি নির্মাণকাজে দায়িত্ব নিয়ে নির্মাণকাজ সমাপ্ত করে অন্যত্র চলে যায়, তাহলে সেটি তারই হয়।

ভিক্ষুগণ, কোনো ভিক্ষু যদি নতুন বিহার নির্মাণকাজ শুরু করে কাজ সমাপ্ত করে গৃহী হয়ে যায়, শ্রামণের হয়ে যাচ্ছে বলে স্বীকার করে, শিক্ষাপদ ত্যাগ করছে বলে স্বীকার করে, চরম অপরাধ (পারাজিকা) করেছে বলে স্বীকার করে, তাহলে সংঘই সেটার মালিক হয়।

ভিক্ষুগণ, কোনো ভিক্ষু যদি নতুন বিহার নির্মাণকাজ শুরু করে কাজ (বা নির্মাণকাজ) সমাপ্ত করে উন্মাদ হয়েছে বলে স্বীকার করে, মানসিক বিকারগ্রস্ত (ভুতগ্রস্ত) হয়েছে বলে স্বীকার করে, ব্যথায় প্রলাপ বকছে বলে স্বীকার করে, অপরাধ অদর্শন হেতু সাময়িক বহিষ্কৃত হয়েছে বলে স্বীকার করে, অপরাধ সংশোধন না করা হেতু সাময়িক বহিষ্কৃত হয়েছে বলে স্বীকার করে, পাপদৃষ্টি ত্যাগ না করায় সাময়িক বহিষ্কৃত হয়েছে বলে স্বীকার করে, তাহলে সংঘই সেটার মালিক হয়।

ভিক্ষুগণ, কোনো ভিক্ষু যদি নতুন বিহার নির্মাণকাজ শুরু করে নির্মাণকাজ সমাপ্ত করে নপুংসক বলে স্বীকার, ভিক্ষুর ছদ্মবেশে আছে বলে স্বীকার করে, তীর্থিয় সন্ন্যাসী বলে স্বীকার করে, তির্যককুলে জন্ম বলে স্বীকার করে, মাতৃ হত্যাকারী বলে স্বীকার করে, পিতৃ হত্যাকারী বলে স্বীকার করে, অর্হৎহত্যাকারী বলে স্বীকার করে, ভিক্ষুণীদূষক বলে স্বীকার করে, সংঘ ভেদকারী বলে স্বীকার করে, বুদ্ধ কিংবা অর্হতের রক্তপাতকারী বলে স্বীকার করে, উভয়লিঙ্গ বলে স্বীকার করে, তাহলে সংঘই সেটার মালিক।

বিহারের দ্রব্য প্রভৃতি অন্যত্র নিয়ে যাওয়া
৩২৪. সেই সময় ভিক্ষুগণ জনৈক উপাসকের বিহারে ব্যবহার্য শয্যাসন অন্য স্থানে নিয়ে গিয়ে ব্যবহার করতে লাগলেন। তখন সেই উপাসক অসন্তোষ, নিন্দা ও প্রকাশ্যে দুর্নাম করতে লাগলেন, কেন ভদন্তগণ একস্থানের ব্যবহার্য দ্রব্য অন্য স্থানে নিয়ে গিয়ে ব্যবহার করছেন। ভগবানকে এই বিষয়টি জানালেন। ভগবান বললেন, ভিক্ষুগণ, একস্থানের ব্যবহার্য দ্রব্য অন্য স্থানে (নিয়ে গিয়ে) ব্যবহার করতে পারবে না। যে ব্যবহার করবে, তার দুক্কট অপরাধ হবে।

সেই সময় ভিক্ষুগণ উপোসথাগার বা ভিক্ষুসীমায় আসন নিয়ে যেতে সংকোচবোধ করাতে ফ্লোরে বসতেন। এতে দেহ, চীবর ময়লা হতে যেত। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, কিছু সময়ের জন্য নিয়ে যাবে।

সেই সময় সংঘের এক মহাবিহার জীর্ণ হয়ে ভেঙে যাচ্ছিল। ভিক্ষুগণ সংকোচবোধ করাতে শয্যাসনগুলো অন্যত্র নিয়ে যেতে পারছেন না। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, রক্ষা করার জন্য অন্য স্থানে নিয়ে যেতে পারবে।

সেই সময় সংঘ শয্যাসনে ব্যবহার্য অতি মূল্যবান কম্বল দান পেলেন। এই বিষয়টি ভগবানকে জানালেন। ভগবান বললেন, হে ভিক্ষুগণ, আমি অনুজ্ঞা করছি, কম্বলের সংখ্যা বৃদ্ধি করতে সেটা পরিবর্তন বা বদল করে নেবে।

সেই সময় সংঘ শয্যাসনে ব্যবহার উপযোগী অতি মূল্যবান সাদা থানবস্ত্র দান পেলেন। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, থানবস্ত্রের সংখ্যা বৃদ্ধি করতে সেটা পরিবর্তন করে নেবে।

সেই সময় সংঘ ভালুকের চামড়া দান পেলেন। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, সেটা নিয়ে পাপোষ প্রস্তুত করবে।

সেই সময় সংঘ ঝালরযুক্ত কাপড় দান পেলেন। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, সেটা নিয়ে পাপোষ প্রস্তুত করবে।

সেই সময় সংঘ জীর্ণবস্ত্র দান পেলেন। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, সেটা দিয়ে পাপোষ প্রস্তুত করবে।

সেই সময় ভিক্ষুগণ পা না ধুয়ে শয্যাসনে উঠে যেতেন। এতে শয্যাসন ময়লা হয়ে যেত। ভগবানকে এই বিষয়টি জানালেন। ভগবান বললেন, হে ভিক্ষুগণ, পা না ধুয়ে শয্যাসনে উঠতে পারবে না। যে উঠবে, তার দুক্কট অপরাধ হবে।

সেই সময় ভিক্ষুগণ ভেজা পায়ে শয্যাসনে উঠে যেতেন। এতে শয্যাসন ময়লা হয়ে যেত। ভগবানকে এই বিষয়টি জানালেন। ভগবান বললেন, ভিক্ষুগণ, ভেজা পায়ে শয্যাসনে উঠতে পারবে না। যে উঠবে, তার দুক্কট অপরাধ হবে।

সেই সময় ভিক্ষুগণ জুতা বা স্যান্ডেল পায়ে শয্যাসনে উঠে যেতেন। এতে শয্যাসন অপরিষ্কার হয়ে যাচ্ছিল। ভগবানকে এই বিষয়টি জানালেন। ভগবান বললেন, ভিক্ষুগণ, জুতা পায়ে শয্যাসনে উঠতে পারবে না। যে উঠবে, তার দুক্কট অপরাধ হবে।

সেই সময় ভিক্ষুগণ পরিষ্কার করে ফেলা ভূমিতে থুথু নিক্ষেপ করতেন। ভগবানকে এই বিষয়টি জানালেন। ভগবান বললেন, ভিক্ষুগণ, পরিষ্কার করে ফেলা ভূমিতে থুথু নিক্ষেপ করতে পারবে না। যে নিক্ষেপ করবে, তার দুক্কট অপরাধ হবে। হে ভিক্ষুগণ, আমি অনুজ্ঞা করছি, পিকদানি ব্যবহার করবে।

সেই সময় চৌকির পদ, পিঁড়ের পদ দ্বারা সুবিন্যস্ত ভূমিতে রেখাপাত হচ্ছিল। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, চৌকির পদে, পিঁড়ের পদে বস্ত্রের আচ্ছাদনী দেবে।

সেই সময় ভিক্ষুগণ সদ্য রং লাগানো দেয়ালে হেলান দিচ্ছিলেন। এতে রং নষ্ট হতে লাগল। ভগবানকে এই বিষয়টি জানালেন। ভগবান বললেন, ভিক্ষুগণ, সদ্য রং লাগানো দেয়ালে হেলান দিতে পারবে না। যে হেলান দিবে, তার দুক্কট অপরাধ হবে। হে ভিক্ষুগণ, আমি অনুজ্ঞা করছি, হেলান দেয়ার তক্তা ব্যবহার করবে। হেলান দেয়ার তক্তা মেঝেতে পড়ে ও দেয়ালে ঘষা লেগে রেখাপাত হচ্ছিল। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, মেঝেতে ও দেয়ালে বস্ত্রের আচ্ছাদন দেবে।

সেই সময় ভিক্ষুগণ পা ধুয়ে শয়ন করতে লজ্জাবোধ অনুভব করতেন। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, পা ধুয়ে শয়ন করবে।

সংঘের উদ্দেশ্যে ভোজন অনুমোদন
৩২৫. তখন ভগবান আলবীতে ইচ্ছানুরূপ অবস্থান করার পর রাজগৃহের অভিমুখে পদব্রজে রওনা হলেন। অনুক্রমে পদব্রজে বিচরণ করতে করতে রাজগৃহে এসে পৌঁছলেন। অমনি রাজগৃহস্থ বেণুবনে কলন্দকনিবাপে অবস্থান করতে লাগলেন। সেই সময় রাজগৃহে দুর্ভিক্ষ শুরু হলো। জনসাধারণ ভিক্ষুসংঘের জন্য ভোজন দান করতে সক্ষম হচ্ছিলেন না। তারা উদ্দেশ্যভাত (অর্থাৎ নির্দিষ্ট কোনো ভিক্ষুর উদ্দেশ্যে ভোজন দান), নিমন্ত্রণভাত (অর্থাৎ কোনো অনুষ্ঠান উপলক্ষে নিমন্ত্রণ করে নিয়ে ভোজন দান), শলাকাভাত (অর্থাৎ টিকেটের মাধ্যমে ভিক্ষু নির্দিষ্ট বা বন্টক করে, তাকে ভোজন দান), অমাবস্যা ও পূর্ণিমায় প্রদত্ত ভোজন দান, উপোসথের দিনে প্রদত্ত ভোজন দান এবং উপোসথের পরবর্তী দিনে প্রদত্ত ভোজন দান দিতে ইচ্ছা পোষণ করছিলেন। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, সংঘের উদ্দেশ্য ভোজন, উদ্দেশ্য করে ভোজন, নিমন্ত্রণ করে ভোজন, শলাকার মাধ্যমে ভোজন, অমাবস্যা ও পূর্ণিমায় প্রদত্ত ভোজন, উপোসথের দিনে প্রদত্ত ভোজন এবং উপোসথের পরবর্তী দিনে প্রদত্ত ভোজন গ্রহণ করবে।

ভোজন নির্ধারক অনুমোদন
৩২৬. সেই সময় ষড়বর্গীয় ভিক্ষুগণ নিজেরা উত্তম ভোজন গ্রহণ করে অন্য ভিক্ষুদের নিকৃষ্ট ভোজন প্রদান করত। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, পাঁচ প্রকার গুণ-সমন্বিত ভিক্ষুকে ভোজন নির্ধারক হিসেবে মনোনীত করবে। যথা : ১) যেই ভিক্ষু স্বেচ্ছাচারের বশবর্তী হয় না, ২) দ্বেষের বশবর্তী হয় না, ৩) মোহের বশবর্তী হয় না, ৪) ভয়ের বশবর্তী হয় না, ৫) গ্রহণীয় ও অগ্রহণীয় যথাযথভাবে জানে।

প্রথমে সেই ভিক্ষুর সম্মতি জেনে নিতে হবে। এরপর উপস্থিত সংঘের মধ্য থেকে একজন দক্ষ ও সমর্থ ভিক্ষু বিষয়টি সংঘকে জ্ঞাপন করবেন।

প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। যদি সংঘের এখন উপযুক্ত সময় বলে মনে হয়, তাহলে সংঘ অমুক নামের ভিক্ষুকে ভোজন নির্ধারক হিসেবে মনোনীত করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। সংঘ অমুক নামের ভিক্ষুকে ভোজন নির্ধারক হিসেবে মনোনীত করছেন। যেই আয়ুষ্মান অমুক নামের ভিক্ষুকে ভোজন নির্ধারক হিসেবে মনোনীত করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

সিদ্ধান্ত ঘোষণা : সংঘ কর্তৃক অমুক নামের ভিক্ষুকে ভোজন নির্ধারক হিসেবে মনোনীত করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

তখন ভোজন নির্ধারক ভিক্ষুগণের মনে এ চিন্তা উদয় হলো : কীরূপে ভোজন নির্ধারণ করতে হবে? তারা ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, শলাকায় বা টুকরো কাপড়ে লেখে আবৃত করে সেখান থেকে নাম তুলে নিয়ে নির্দিষ্ট বা নির্ধারণ করবে।

শয্যাসন নির্ধারক প্রভৃতি অনুমোদন
৩২৭. সেই সময় সংঘের শয্যাসন-নির্ধারক ছিলেন না... ভাণ্ডাররক্ষক ছিলেন না... চীবর-প্রতিগ্রাহক বা গ্রাহক ছিলেন না... চীবর-ভাজক ছিলেন না... যাগূ-ভাজক ছিলেন না... ফল-ভাজক ছিলেন না... খাদ্য-ভাজক বা বণ্টনকারী ছিলেন না। খাদ্য বণ্টন করে না দেয়ায় সেগুলো (স্টোরে) নষ্ট হয়ে যাচ্ছিল। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, পাঁচ প্রকার গুণ-সমন্বিত ভিক্ষুকে খাদ্য বণ্টনকারী হিসেবে মনোনীত করবে। যথা : যথা : ১) যেই ভিক্ষু স্বেচ্ছাচারের বশবর্তী হয় না, ২) দ্বেষের বশবর্তী হয় না, ৩) মোহের বশবর্তী হয় না, ৪) ভয়ের বশবর্তী হয় না, ৫) গ্রহণীয় ও অগ্রহণীয় যথাযথভাবে জানে।

প্রথমে সেই ভিক্ষুর সম্মতি জেনে নিতে হবে। এরপর উপস্থিত সংঘের মধ্য থেকে একজন দক্ষ ও সমর্থ ভিক্ষু বিষয়টি সংঘকে জ্ঞাপন করবেন।

প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। যদি সংঘের এখন উপযুক্ত সময় বলে মনে হয়, তাহলে সংঘ অমুক নামের ভিক্ষুকে খাদ্য বণ্টনকারী হিসেবে মনোনীত করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। সংঘ অমুক নামের ভিক্ষুকে খাদ্য বণ্টনকারী হিসেবে মনোনীত করছেন। যেই আয়ুষ্মান অমুক নামের ভিক্ষুকে খাদ্য বণ্টনকারী হিসেবে মনোনীত করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

সিদ্ধান্ত ঘোষণা : সংঘ কর্তৃক অমুক নামের ভিক্ষুকে খাদ্য বণ্টনকারী হিসেবে মনোনীত করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

অল্পমাত্র (দ্রব্যসামগ্রী) বিভাজক অনুমোদন
৩২৮. সেই সময় সাংঘিক ভাণ্ডারে অল্পমাত্র দ্রব্যসামগ্রী ছিল। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, পাঁচ প্রকার গুণ-সমন্বিত ভিক্ষুকে অল্পমাত্র দ্রব্যসামগ্রীর বিভাজক মনোনীত করবে। যথা : ১) যেই ভিক্ষু স্বেচ্ছাচারের বশবর্তী হয় না, ২) দ্বেষের বশবর্তী হয় না, ৩) মোহের বশবর্তী হয় না, ৪) ভয়ের বশবর্তী হয় না, ৫) গ্রহণীয় ও অগ্রহণীয় যথাযথভাবে জানে।

প্রথমে সেই ভিক্ষুর সম্মতি জেনে নিতে হবে। এরপর উপস্থিত সংঘের মধ্য থেকে একজন দক্ষ ও সমর্থ ভিক্ষু বিষয়টি সংঘকে জ্ঞাপন করবেন।

প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। যদি সংঘের এখন উপযুক্ত সময় বলে মনে হয়, তাহলে সংঘ অমুক নামের ভিক্ষুকে অল্পমাত্র দ্রব্যসামগ্রীর বিভাজক মনোনীত করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। সংঘ অমুক নামের ভিক্ষুকে অল্পমাত্র দ্রব্যসামগ্রীর বিভাজক মনোনীত করছেন। যেই আয়ুষ্মান অমুক নামের ভিক্ষুকে অল্পমাত্র দ্রব্যসামগ্রীর বিভাজক মনোনীত করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

সিদ্ধান্ত ঘোষণা : সংঘ কর্তৃক অমুক নামের ভিক্ষুকে অল্পমাত্র দ্রব্যসামগ্রীর বিভাজক মনোনীত করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

সেই অল্পমাত্র (দ্রব্যসামগ্রী) বিভাজক ভিক্ষু কোনো ভিক্ষুকে সুচ দিবে, কোনো ভিক্ষুকে ক্ষুর দিবে, কোনো ভিক্ষুকে জুতা/স্যান্ডেল দিবে, কোনো ভিক্ষুকে কটিবন্ধ দিবে, কোনো ভিক্ষুকে স্কন্ধে ঝুলে রাখা থলি দিবে, কোনো ভিক্ষুকে জলছাঁকনি দিবে, কোনো ভিক্ষুকে ধর্মকরক (ধম্মকরণো) দিবে, কোনো ভিক্ষুকে চীবরের ধুর দিবে, কোনো ভিক্ষুকে চীবরের ছোট ধুর দিবে, কোনো ভিক্ষুকে চীবরের অংশস্বরূপ পাড় দিবে, কোনো ভিক্ষুকে চীবরের অংশস্বরূপ অর্ধেক পাড় দিবে, কোনো ভিক্ষুকে পাখা (অনুবাতো) দিবে, কোনো ভিক্ষুকে সামান্য দ্রব্য দিবে। যদি সংঘের জন্য ঘৃত, তৈল, মধু, গুড় থাকে, তাহলে খাবার জন্য একবার দিবে। যদি পুনঃ প্রয়োজন হয়, পুনঃ দিবে।

বস্ত্র-গ্রাহাপক প্রভৃতি অনুমোদন
৩২৯. সেই সময় সংঘের বস্ত্র-গ্রাহাপক ছিলেন না... পাত্র-গ্রাহাপক ছিলেন না, বিহারের প্রেরক ছিলেন না... শ্রামণের প্রেরক ছিলেন না। শ্রামণের প্রেরক না থাকায় শ্রামণেরগণ কাজ করতেন না। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, পাঁচ প্রকার গুণসম্পন্ন ব্যক্তিকে শ্রামণের প্রেরক মনোনীত করবে। যথা : ১) যেই ভিক্ষু স্বেচ্ছাচারের বশবর্তী হয় না, ২) দ্বেষের বশবর্তী হয় না, ৩) মোহের বশবর্তী হয় না, ৪) ভয়ের বশবর্তী হয় না, ৫) গ্রহণীয় ও অগ্রহণীয় যথাযথভাবে জানে।

প্রথমে সেই ভিক্ষুর সম্মতি জেনে নিতে হবে। এরপর উপস্থিত সংঘের মধ্য থেকে একজন দক্ষ ও সমর্থ ভিক্ষু বিষয়টি সংঘকে জ্ঞাপন করবেন।

প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। যদি সংঘের এখন উপযুক্ত সময় বলে মনে হয়, তাহলে সংঘ অমুক নামের ভিক্ষুকে শ্রামণের প্রেরক মনোনীত করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। সংঘ অমুক নামের ভিক্ষুকে শ্রামণের প্রেরক মনোনীত করছেন। যেই আয়ুষ্মান অমুক নামের ভিক্ষুকে শ্রামণের প্রেরক মনোনীত করা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারেন।

সিদ্ধান্ত ঘোষণা : সংঘ কর্তৃক অমুক নামের ভিক্ষুকে শ্রামণের প্রেরক মনোনীত করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

তৃতীয় পরিচ্ছেদ সমাপ্ত।

স্মারক গাথা :

তখন বুদ্ধ কর্তৃক বিহার, অপ্রজ্ঞাপ্ত হওয়াতে,

বর্ষাবাস যাপিত যথায়-তথায়, জিনশ্রাবকগণে।

ভিক্ষুগণের এরূপ অবস্থান দেখে শ্রেষ্ঠীবরে,

করেন বুদ্ধকে জিজ্ঞাসা, বিহার নির্মাণ তরে।

বিহার, অর্ধযোগ, প্রাসাদ, অট্টালিকা আর গুহায়,

এ পঞ্চ বাসস্থান নির্ধারণ হল, বুদ্ধের অনুজ্ঞায়;

বিহার হিসেবে শ্রেষ্ঠী যদি, নির্মাণ করায়।

গণবিহার নির্মাণে, হয় অরক্ষিত দরজা বিহীনে,

উচিত দরজা, চৌকাঠ, দরজার খিল করণে।

করহ দরজায় রশির ছিদ্র, হুকের হাতল, ছিদ্র তালার,

ব্যবহারিবে দরজার হুক, তালা; যথা লোহ, কাঠ, শিঙের।

করবে চাবি দিয়ে তালাবদ্ধ, চালা বেঁধে লেপন,

রেলিং, জাফরি, কাষ্ঠশলাকায় জানলা তৈরীকরণ।

করবে চাবি দিয়ে তালাবদ্ধ, চালা বেঁধে লেপন।

রেলিং, জাফরি, কাষ্ঠশলাকায় জানলা তৈরীকরণ;

ব্যবহারিবে জানলায় পর্দা, তৃণশয্যায় করহ শয়ন।

ব্যবহারিবে চাটাই, বেত্র-লতার মঞ্চ, শ্মশানিক খাট,

স্ক্রুপ আটা, বক্রপায়ের আর ভাঁজ করা খাট।

চৌকি, ইজিচেয়ার আর চেয়ার বেতের,

করহ ব্যবহার পীড়ে, চেয়ার-পায়া দেখতে ছাগলের;

বহুপদযুক্ত, কাষ্ঠফলক, মুঞ্জতৃণ আর আসন খড়ের।

উচ্চ খাটে না, দিবে পায়াতে ঠেস―অষ্টাঙ্গুলসম,

তৈরিবে সুতাতে খাট, শতরঞ্জি আর খোল বালিশের;

তুলার বালিশ না, না দেহের অর্ধেক মাপের।

ব্যবহারিবে পঞ্চবিধ তোষক, বিছানায় থানকাপড়,

তোষকযুক্ত চৌকি, তোষক কভার, চুরি রোধে ছিটাবে রঙ।

তোষক কভারে দিবে চিহ্ন, হাতের চিহ্ন তথাগত অনুজ্ঞাতে,

তীর্থিয়দের বিহার আদলে স্বীয় বিহার গড়াতে;

মিশায়ে নিবে রঙ, তুষের আর মিহি মাটিতে।

মিশাবে আঠা, তুষ, মধুমোম আর তৈল সরিষার,

ভালোভাবে সমানিবে এবড়োথেবড়ো মাটি টুকুরোর।

বিরূপে দিবে কষ, সুব্যবস্থা নীচু, দেয়াল আরোহনে,

শয়ন তার খোলা বিহারে হবে কক্ষ প্রকার তিনে।

একপাশেই হবে কক্ষ ছোট বিহারে,

সংস্কার জান খুঁটি জীর্ণ বিনষ্ট, ক্ষয়ে;

চীবরের বাঁশ, রশি টাঙিবে বারান্দয়ে।

ব্যবহারিবে নিয়মে রেলিং আর তৃণপত্র পতিত হলে―

খোলাকাশে, উষ্ণতে করবে চালা, নিচু ভাজনে।

বানাবে বিহারে কামরা, ছোটকক্ষ আর অগ্নিশালা,

আরাম, গেটঘর, ছাদন মেনে যথা নিয়মমালা।

বিছানা ছেড়ে অনাথপিণ্ডিক শ্রদ্ধায় গেলেন শীতবনে,

নেমন্তলেন ভিক্ষুসহ নায়ক বুদ্ধকে প্রত্যক্ষ দর্শনে।

পথমধ্যে অনুরোধলেন জনতাকে দানীয়বস্ত্র সংগ্রহণে,

করলেন বৈশালীতে বিহার নির্মাণ, উত্তমস্থান পরিগ্রহণে।

কে অগ্রপিণ্ডের যোগ্য, কে না তিত্তিরকে বন্দিবে?

বিধিমতে জ্যেষ্ঠের বাসস্থান, বিছানাপত্র কে অধিকারে নিবে?

প্রতিষ্ঠালেন বিহার, সমাধালেন কোলাহল ভোজন স্থানের,

অনুমোদিত অসুস্থকে, তার উপযুক্ত শয্যাসনের;

করবে না প্রতিবন্ধক সৃষ্টি, ভান করে রোগের।

বিহারের অগ্রভাগ বণ্টন হবে কিভাবে আর কেমনে,

বিহারের অনুভাগেও অনিচ্ছুক, দেয় না; সপ্তদর্শীয় ভিক্ষুগণে।

সীমার বাইরে, সর্বস্থানে বাসস্থান, শয্যাসন ত্রয়ে,

স্থাপনে, সম-আসনে উপনন্দ করেন বর্ণনায়ে।

সমান আসন প্রাপ্ত হবে, দুই কিংবা তিন বছর ব্যবধানে,

অসমান আসনপ্রাপ্তের সংখ্যা অধিকে, উপবেশন লম্বা আসনে।

আর্যক সন্নিকটে কীটাগিরিতে, বণ্টনে সব দ্রব্যতে,

ঢেলা, দেয়াল লেপন, দরজা, খুঁটি নির্মাণে; আলবীতে।

জানলার ছিদ্র; সাদা, কালো, মাটিরঙের ছাদন তৈরিতে,

কার্নিশ, ঘেরা দেয়া, বছর বিশ, ত্রিশ যাবতে।

নির্দেশিবে অকৃত, অসম্পূর্ণ কর্মে ছয় বছর, ছোট বিহারে,

অড্ঢযোগে সাত বছর, বারো বছর প্রাসাদ বিহারে।

সমগ্র বিহারে একবছর; না অন্যকে, সংঘ-শয্যাসনে,

সীমার বাইরে কিংবা অন্যত্র আর গৃহী হয়নে;

দায়িত্ব দিবে অন্যকে সংঘের ক্ষতি রোধনে।

চরম অপরাধ, মৃত্যুবরণ, শ্রামণ, আর শিক্ষাপদ ত্যাগে,

উন্মাদ, বিক্ষিপ্তচিত্ত, অপরাধ অদর্শন আর বেদনার্তে;

অপরাধ অসংশোধন পণ্ডক, ছদ্মবেশী আর তির্থিয় হলে,

তির্যক, মাতৃ, পিতৃ ও অর্হৎ হত্যাকারী ভিক্ষুণীদূষক হলে;

সংঘভেদক, অরহতের রক্তপাতকারী, উভয়লিঙ্গ হলে,

সংঘের ক্ষতি বোধে, অন্যকে নিয়োজিবে সেই নবকর্মে।

অসমাপ্তে অন্যত্র গেলে, নিয়োজিবে অন্যজনরে,

এই রীতি কালগত, শ্রামণ আর গৃহী হয়ে গেলে।

যদি করে শিক্ষাপদ ত্যাগ, অন্তম অপরাধে অপরাধী,

সংঘের মালিকত্বেই থাকবে, সেসব বিহারাদি।

অপরাধ অদর্শন, অসংশোধন আর অত্যাগী পাপদৃষ্টিয়,

নপুংসক, ছদ্মবেশী, তির্যককুল আর তির্থিয়;

হয় যদি আর মাতৃঘাতী, পিতৃঘাতীয়।

ভিক্ষুণীদূষক, উভয়লিঙ্গ আর অর্হতের রক্তোপাতক,

স্বীকারে এসব জান, হবে সংঘই নির্ধারক।

যদি বিহার যায় ভেঙ্গে, আসন সরাবে বিনা সংকোচে,

কম্বল, থানবস্ত্র, চামড়া আর ঝালরযুক্ত কাপড়ে;

দান পেলে জীর্ণবস্ত্র, ব্যবহারিবে পরিবর্তনে।

ভেজা, জুতা পায়ে; ভূমিতে থুথু, রেখাপাত, হেলানে,

ব্যবহারিবে ঠেস; মেঝেতে অঙ্কন, ধৌতপায়ে শয়নে।

না সক্ষমিতে রাজগৃহে, উদ্দেশ্য আর হীন ভোজন দিতে,

কিভাবে নিয়োগিবে ভাণ্ডারিক সংঘের সম্মতে।

চীবর প্রতিগ্রাহক, ভাজক; যাগু আর ফলভাজক,

নিয়োগিবে খাদ্যভাজক আর অল্পদ্রব্য বিভাজক।

নির্ধারিবে বস্ত্র গ্রাহাপক আর পাত্র গ্রাহাপক,

সম্মতে সংঘের বিহারের প্রেরক, শ্রামণের প্রেরক।

সর্ববিভূ, লোকজ্ঞ, হিতচিত্ত আর বিনায়ক বুদ্ধ,

প্রজ্ঞাপেন এসব, অবস্থানে ধ্যানসুখ বিদর্শনে॥

শয্যাসন অধ্যায় সমাপ্ত।


 

৭. সংঘভেদক অধ্যায়
১. প্রথম পরিচ্ছেদ
৩৩০. সেই সময় ভগবান বুদ্ধ অনুপ্রিয়তে অনুপ্রিয় নামক মল্লদের নিগমে অবস্থান করছেন। তখন খ্যাতনামা খ্যাতনামা সব শাক্যকুমারগণ ভগবানের প্রব্রজিত হবার রেস ধরে প্রব্রজিত হতে লাগলেন। মহানাম শাক্য ও অনুরুদ্ধ শাক্য নামক দুই মহোদর ছিলেন; তন্মধ্যে অনুরুদ্ধ শাক্য সুকোমল। তাঁর একটি হেমন্তকালের জন্য, একটি গ্রীষ্মকালের জন্য, একটি বর্ষাকালের জন্য ভেদে তিনটি প্রাসাদ রয়েছে। তিনি বর্ষার চার মাস বর্ষাকালীন প্রাসাদে কেবল স্ত্রীলোকের নাচ-গানে, সেবা-যত্নে আমোদিত থাকতেন। প্রাসাদ হতে নামতেনও না। এদিকে মহানাম শাক্যের মনে এই চিন্তা উদয় হলো : এখন তো খ্যাতনামা খ্যাতনামা সব শাক্যকুমারগণ ভগবানের প্রব্রজিত হবার রেস ধরে প্রব্রজিত হচ্ছেন। কিন্তু আমাদের পরিবাস হতে কেউ আগার হতে অনাগারিকভাবে প্রব্রজিত হয়নি। অতএব আমি অথবা অনুরুদ্ধ প্রব্রজিত হবো। এরপর মহানাম শাক্য অনুরুদ্ধ শাক্যের কাছে উপস্থিত হলেন। উপস্থিত হয়ে অনুরুদ্ধ শাক্যকে বললেন, ভাই অনুরুদ্ধ, এখন তো খ্যাতনামা খ্যাতনামা সব শাক্যকুমারগণ ভগবানের প্রব্রজিত হবার রেস ধরে প্রব্রজিত হচ্ছেন। কিন্তু আমাদের পরিবার হতে কেউ আগার হতে অনাগারিকভাবে প্রব্রজিত হয়নি। কাজেই, এখন হয় তুমি প্রব্রজিত হও, না হয় আমি প্রব্রজিত হই। অনুরুদ্ধ শাক্য বললেন, আমি সুকোমল। এ কারণে আমি আগার হতে অনাগারিকভাবে প্রব্রজিত হতে পারব না। আপনি প্রব্রজিত হোন। মহানাম শাক্য- ভাই অনুরুদ্ধ, তাহলে এসো, তোমাকে গৃহবাসের উপদেশ দিই।

প্রথমে ক্ষেত্র কর্ষণ করাতে হবে। কর্ষণ করে বীজ বপন করাতে হবে। বপন করে জলপূর্ণ করাতে হবে। জলপূর্ণ করে জল বের করাতে হবে। জল বের করে (জমি) শুষ্ক রাখতে হবে। শুষ্ক রেখে শস্যাদি কাটাতে হবে। কেটে উত্তোলন তথা বহন করে আনাতে হবে। আনিয়ে একস্থানে স্তূপ করাতে হবে। স্তূপ করে মাড়াতে হবে। মাড়ায়ে খড়কুটো অপসারিত করাতে হবে। এরপর তুষ অপসারিত করাতে হবে। অপসারিত করে চালনি দ্বারা ঝাড়াতে হবে। ঝাড়িয়ে নিয়ে শস্য সংগ্রহ করাতে হবে। সংগ্রহ করে রেখে আগামী বছরও এরূপ করতে হবে। অনুরুদ্ধ- আগামী বছরও এরূপ করতে হবে! আচ্ছা, একর্ম শেষ হয় না? কর্মের শেষ পরিদৃষ্ট হয় না? কখন কর্ম শেষ হবে? কখন কর্মের শেষ পরিদৃষ্ট হবে? কখন আমরা নিরুদ্বেগে পঞ্চকামগুণে সমর্পিত, অভিভূত হয়ে প্রমোদিত থাকতে পারব? মহানাম শাক্য-ভাই অনুরুদ্ধ, কর্মের শেষ নেই। কর্মের শেষ পরিদৃষ্ট হয় না। কর্ম শেষ না হতেই পিতা, পিতামহ মৃত্যুবরণ করেছেন। অনুরুদ্ধ শাক্য- তাহলে আপনিই গৃহবাসে থাকুন। আমি আগাম হতে অনাগারিকভাবে প্রব্রজিত হবো।

অতঃপর অনুরুদ্ধ শাক্য তাঁর মায়ের কাছে উপস্থিত হলেন। মাকে এরূপ বললেন, মা, মাগো! আমি আগার হতে অনাগারিকভাবে প্রব্রজিত হবার ইচ্ছা করছি। আমাকে আগার হতে অনাগারিকভাবে প্রব্রজিত হবার অনুমতি প্রদান করুন। এরূপ বললে অনুরুদ্ধ শাক্যের মাতা বললেন, বাবা, অনুরুদ্ধ, তোমরা দু’ভাই আমার অত্যন্ত প্রিয়, আদরণীয় ও স্নেহভাজন পুত্র। মরণ হলেও নিতান্ত অনিচ্ছায় তোমাদের থেকে পৃথক হবো। জীবিত অবস্থায় কীভাবে তোমাকে আগার হতে অনাগারিকভাবে প্রব্রজিত হবার অনুমতি দিতে পারি? দ্বিতীয়বার, তৃতীয়বারও অনুরুদ্ধ শাক্য তাঁর মাকে এরূপ বললেন, মা, মাগো! আমি আগার হতে অনাগারিকভাবে প্রব্রজিত হবার ইচ্ছা করছি। আমাকে প্রব্রজিত হবার অনুমতি প্রদান করুন। সেই সময় ভদ্দিয় নামক শাক্যরাজ শাক্যগণের মধ্যে রাজত্ব করছিলেন। তিনি অনুরুদ্ধ শাক্যের বন্ধু ছিলেন। অনুরুদ্ধ শাক্যের মাতা চিন্তা করলেন, এই ভদ্দিয় শাক্যরাজা শাক্যগণের রাজ্যে রাজত্ব করছেন- অনুরুদ্ধের বন্ধুও। তিনি কিছুতেই আগার হতে অনাগারিকভাবে প্রব্রজিত হতে উৎসাহিত হবেন না। এরূপ চিন্তা করে অনুরুদ্ধ শাক্যের মাতা বললেন, বাবা, অনুরুদ্ধ, যদি শাক্যরাজা ভদ্দিয় আগার হতে অনাগারিকভাবে প্রব্রজিত হন তো তুমিও প্রব্রজিত হও।

এবার অনুরুদ্ধ শাক্য শাক্যরাজা ভদ্দিয়ের কাছে গেলেন। অমনি শাক্যরাজ ভদ্দিয়কে বললেন, বন্ধু, আমার প্রব্রজ্যা তোমার অধীনে। শাক্যরাজ ভদ্দিয় বলে উঠলেন, বন্ধু, যদি তোমার প্রব্রজ্যা আমার অধীনে হয়, তাহলে আমি তোমাকে সেই অধীনতা হতে মুক্তি প্রদান করলাম। তুমি সুখে প্রব্রজিত হও। অনুরুদ্ধ- বন্ধু, এসো আমরা দুজনেই প্রব্রজিত হই। “না, বন্ধু, আমি আগার হতে অনাগারিকভাবে প্রব্রজিত হতে পারছি না। তোমার জন্য যদি অন্য কিছু করতে হয়, আমি সেটা করব। তুমি প্রব্রজিত হও।” অনুরুদ্ধ- বন্ধু, আমার মাতা বলেছেন যে, বাবা, অনুরুদ্ধ, যদি শাক্যরাজা ভদ্দিয় আগার হতে অনাগারিকভাবে প্রব্রজিত হন তো তুমিও প্রব্রজিত হও। বন্ধু, তুমিও বলেছ যে, বন্ধু, যদি তোমার প্রব্রজ্যা আমার অধীনে হয়, তাহলে আমি তোমাকে সেই অধীনতা হতে মুক্তি প্রদান করলাম। তুমি সুখে প্রব্রজিত হও। কাজেই এসো বন্ধু, আমরা দুজনেই প্রব্রজিত হই।

তখন লোকজন সত্যবাদী, সত্যে প্রতিজ্ঞাবদ্ধ থাকতেন। এ কারণে শাক্যরাজা ভদ্দিয় অনুরুদ্ধ শাক্যকে বললেন, বন্ধু, সাত বছর অপেক্ষা কর। সাত বছর পর দুজনে আগার হতে অনাগারিকভাবে প্রব্রজিত হব। অনুরুদ্ধ- বন্ধু, সাত বছর অনেক দীর্ঘ। আমি সাত বছর পর্যন্ত অপেক্ষা করতে সক্ষম নই। বন্ধু, ছয় বছর অপেক্ষা... পাঁচ বছর... চার বছর... তিন বছর... দুই বছর... এক বছর অপেক্ষা কর। এক বছর পর দুজনে আগার হতে অনাগারিকভাবে প্রব্রজিত হব। বন্ধু, এক বছর অনেক দীর্ঘ। আমি এক বছর পর্যন্ত অপেক্ষা করতে সক্ষম নই। তাহলে বন্ধু, সাত মাস অপেক্ষা কর। সাত মাস পর দুজনে আগার হতে অনাগারিকভাবে প্রব্রজিত হব। বন্ধু, সাত মাস অনেক দীর্ঘ। আমি সাত মাস অপেক্ষা করতে সক্ষম নই। বন্ধু, ছয় মাস... পাঁচ মাস... চার মাস... তিন মাস... দুই মাস... এক মাস... অর্ধমাস অপেক্ষা কর। অর্ধমাস পর দুজনে আগার হতে অনাগারিকভাবে প্রব্রজিত হব। না, বন্ধু অর্ধমাস অনেক দীর্ঘ। আমি অর্ধমাস পর্যন্ত অপেক্ষা করতে সক্ষম নই। বন্ধু, এক সপ্তাহ অপেক্ষা কর। আমি এ সময়ের মধ্যে পুত্র, ভ্রাতাদের হাতে রাজ্যভার হস্তান্তর করব। বন্ধু, এক সপ্তাহ দীর্ঘ নয়। এটুকু আমি অপেক্ষা করতে পারব।

৩৩১. অতঃপর শাক্যরাজ ভদ্দিয়, অনুরুদ্ধ, আনন্দ, ভৃগু, কিম্বিল, দেবদত্ত ও ক্ষৌরকার উপালিসহ সাতজন আগে যেভাবে হস্তি-অশ্ব-রথ-পদাতিক সৈন্য ব্যাপৃত হয়ে উদ্যান ভ্রমণে বের হতেন, ঠিক সেভাবে বের হলেন। তারা বহুদূর অগ্রসর হয়ে সৈন্যদল ফিরিয়ে দিয়ে অন্য রাজ্যে এসে পৌঁছলেন। এবার তাঁরা মূল্যবান আভরণ তথা সাজসজ্জা খুলে ফেলে উত্তরীয় বস্ত্রে পুঁটলি বেধে ক্ষৌরকার উপালির হাতে তুলে দিলেন; আর বললেন, ওহে উপালি, তুমি ফিরে যাও। তোমার জীবিকা নির্বাহের জন্য এগুলো যথেষ্ট হবে। ফেরার সময় উপালির মনে এই চিন্তা উদয় হলো : শাক্যগণ তো ক্রোধপরায়ণ। এর দ্বারা কুমারগণ নিহত হয়েছেন ভেবে তারা আমাকে হত্যা করতে পারেন। অন্যদিকে, এই শাক্যকুমারগণ যদি আগার হতে অনাগারিকভাবে প্রব্রজিত হতে পারেন, আমি কেন পারব না? এতসব ভেবে তিনি পুঁটলি খুলে সাজসজ্জাগুলো একটা গাছে ঝুলিয়ে দিয়ে বললেন, যে দেখে তাকে প্রদত্ত হলো; নিয়ে যাবেন। এরূপ বলে তিনি শাক্যকুমারগণের কাছে গিয়ে উপস্থিত হলেন। শাক্যকুমারগণ দূর হতে উপালিকে ফিরে আসতে দেখলেন। তাঁরা ক্ষৌরকার উপালিকে বললেন, ওহে, উপালি, তুমি কেন ফিরে আসলে? আর্যপুত্রগণ, ফেরার সময় আমার মনে এরূপ চিন্তা উদয় হয়েছিল : শাক্যগণ তো ক্রোধপরায়ণ। এর দ্বারা কুমারগণ নিহত হয়েছেন ভেবে তাঁরা আমাকে হত্যা করতে পারে। অন্যদিকে, এই শাক্যকুমারগণ যদি আগার হতে অনাগারিকভাবে প্রব্রজিত হতে পারে, আমি কেন পারব না। আর্যপুত্রগণ, এই চিন্তা থেকে আমি পুঁটলি খুলে সাজসজ্জাগুলো একটা গাছে ঝুলিয়ে দিয়ে বলেছি, যে দেখে তাকে প্রদত্ত হলো, নিয়ে যান। এই বলে সেখান হতে আসলাম। উপালি, তুমি ফিরে এসেছ, ভালোই করেছ। বাস্তবিক শাক্যগণ ক্রোধপরায়ণ। এর দ্বারা কুমারগণ নিহত হয়েছেন ভেবে তোমাকে হয়তো হত্যাই করে ফেলতেন।

তখন শাক্যকুমারগণ ক্ষৌরকার উপালিকে সঙ্গে নিয়ে ভগবানের কাছে উপস্থিত হলেন। অমনি ভগবানকে শ্রদ্ধাভিবাদন জানিয়ে একপাশে বসে পড়লেন। একপাশে বসা সেই শাক্য কুমারগণ ভগবানকে বললেন, ভন্তে, আমরা শাক্যগণ অহংকারী। ভন্তে, এই ক্ষৌরকার উপালি আমাদের দীর্ঘদিনের অনুচর। অতএব ভগবান, তাঁকে প্রথমে প্রব্রজ্যা প্রদান করুন। যাতে করে আমরা তাঁকে অভিবাদন, প্রত্যুত্থান, অঞ্জলিকর্ম এবং কুশল জিজ্ঞেস করতে পারি। এরূপে আমাদের শাক্যবংশীয় অহংকার চূর্ণ হয়ে যাবে।

ভগবান ক্ষৌরকার উপালিকে প্রথমে প্রব্রজ্যা প্রদান করলেন। এরপর শাক্য কুমারগণকে প্রব্রজ্যা প্রদান করলেন। সেই বর্ষাবাসের মধ্যে আয়ুষ্মান ভদ্দিয় ত্রিবিদ্যা অর্হত্ত্ব লাভ করলেন, আয়ুষ্মান অনুরুদ্ধ দিব্যচক্ষু লাভ করলেন, আয়ুষ্মান আনন্দ স্রোতাপত্তি ফল সাক্ষাৎ করলেন আর দেবদত্ত লৌকিক ঋদ্ধি লাভ করলেন।

৩৩২. সেই সময় আয়ুষ্মান ভদ্দিয় অরণ্যে, বৃক্ষমূলে এবং শূন্যাগারে অবস্থানকালে প্রায়ই গভীর ভাবোদ্দীপক গাথা বলতেন, অহো সুখ! অহো সুখ! তখন বহুসংখ্যক ভিক্ষু ভগবানের সকাশে উপস্থিত হলেন। উপস্থিত হয়ে ভগবানকে বললেন, ভন্তে, আয়ুষ্মান ভদ্দিয় অরণ্যে, বৃক্ষমূলে এবং শূন্যাগারে অবস্থানকালে প্রায়ই গভীর ভাবোদ্দীপক গাথা উচ্চারণ করে থাকেন- অহো সুখ! অহো সুখ! বলে বলে। ভন্তে, নিশ্চয়ই আয়ুষ্মান ভদ্দিয় উৎকণ্ঠিতভাবে ব্রহ্মচর্য পালন করতেছেন। তিনি আগের সেই রাজত্ব করার সুখ স্মরণ করে করে অরণ্যে, বৃক্ষমূলে এবং শূন্যাগারে অবস্থানকালে প্রায়ই ‘অহো সুখ! অহো সুখ!’ বলে গভীর ভাবোদ্দীপক গাথা উচ্চারণ করতেছেন।

অমনি ভগবান জনৈক ভিক্ষুকে ডেকে বললেন, হে ভিক্ষু, তুমি আমার কথায় ভদ্দিয় ভিক্ষুকে আহ্বান করে বল যে, বন্ধু, ভদ্দিয়, আপনাকে ভগবান ডাকতেছেন। “হ্যাঁ ভন্তে, এরূপই হবে” বলে সেই ভিক্ষু ভগবানকে সম্মতি জানিয়ে আয়ুষ্মান ভদ্দিয়ের কাছে উপস্থিত হলেন। আয়ুষ্মান ভদ্দিয়কে এরূপ বললেন, বন্ধু, ভদ্দিয় আপনাকে শাস্তা আহ্বান করছেন।

‘হ্যাঁ বন্ধু, আসছি’ বলে আয়ুষ্মান ভদ্দিয় সেই ভিক্ষুকে প্রত্যুত্তর জানিয়ে ভগবানের সকাশে এসে উপস্থিত হলেন। উপস্থিত হয়ে ভগবানকে শ্রদ্ধাভিবাদন জানিয়ে একপার্শ্বে উপবেশন করলেন। ভগবান আয়ুষ্মান ভদ্দিয়কে এরূপ বললেন, ভদ্দিয়, সত্যিই কি তুমি অরণ্যে, বৃক্ষমূলে এবং শূন্যাগারে অবস্থানকালে প্রায়ই গভীর ভাবোদ্দীপক গাথা উচ্চারণ কর যে, অহো সুখ! অহো সুখ! বলে? ভদ্দিয়-হ্যাঁ ভন্তে, তা সত্য। ভদ্দিয়, তুমি কীসের জন্য অরণ্যে, বৃক্ষমূলে এবং শূন্যাগারে অবস্থানকালে প্রায়ই ‘অহো সুখ! অহো সুখ!’ বলে গভীর ভাবোদ্দীপক গাথা উচ্চারণ করছ? ভন্তে, পূর্বে যখন আমি রাজা ছিলাম তখন আমি অন্তঃপুরেও সুরক্ষিত ছিলাম, অন্তঃপুরের বাইরেও সুরক্ষিত ছিলাম। নগরের অভ্যন্তরেও সুরক্ষিত ছিলাম, বহির্নগরেও সুরক্ষিত ছিলাম। জনপদের অভ্যন্তরেও সুরক্ষিত ছিলাম, বহির্জনপদেও সুরক্ষিত ছিলাম। ভন্তে, আমি সেভাবে সুরক্ষিত ও গোপিত হয়েও ভীত, উৎকণ্ঠিত, শঙ্কিত, সন্ত্রস্ত থাকতাম। ভন্তে, এখন আমি একাকী অরণ্যে, বৃক্ষমূলে ও শূন্যাগারে ভয়হীন, উৎকণ্ঠাহীন, শঙ্কাহীন, ত্রাসহীন এবং ঔৎসুক্যহীন হয়ে নিরাপদে, নিরুদ্বেগে বিরচণকারী মৃগের চিত্ত সমন্বিত হয়ে অবস্থান করছি। ভন্তে, এ হেতুতে আমি অরণ্যে, বৃক্ষমূলে ও শূন্যাগারে অবস্থানকালে প্রায়ই গভীর ভাবোদ্দীপক গাথা উচ্চারণ করি ‘অহো সুখ! অহো সুখ!’ বলে বলে। তখন ভগবান এই তত্ত্বার্থ জ্ঞাত হয়ে সেই সময় এই গভীর ভাবোদ্দীপক গাথা উচ্চারণ করলেন :

কোনো ক্ষোভ অন্তরে নাহি বিদ্যমান,

ভবাভবে তিনি হয়েছেন উত্তীর্ণ।

ভয়হীন শোকহীন তিনি একান্ত সুখী,

দেবগণও অনুভবে অক্ষম তার চিত্ত বীথি।

দেবদত্তের কাহিনি
৩৩৩. তখন ভগবান ইচ্ছানুরূপ অনুপ্রিয়তে অবস্থান করার পর কৌশাম্বীর অভিমুখে পদব্রজে রওনা হলেন। অনুক্রমে বিচরণ করতে করতে কৌশাম্বীতে এসে পৌঁছলেন। অমনি ভগবান কৌশাম্বীর ঘোষিতারাম বিহারে অবস্থান করতে লাগলেন। এদিকে নির্জনে ধ্যানাবিষ্ট থাকার সময় দেবদত্তের মনে এই চিন্তা উদয় হলো : আমি কাকে প্রসন্ন করব? যিনি প্রসন্ন হলে আমার বহু লাভ-সৎকার উৎপন্ন হবে। তখন তার এরূপ চিন্তা আসলো যে, কুমার অজাতশত্রু তো বয়সে তরুণ আর ভবিষ্যতে রাজসিংহাসনের উত্তরাধিকারী হবেন। কাজেই আমি কুমার অজাতশত্রুকে প্রসন্ন করতে পারি। তিনি প্রসন্ন হলে আমার বহু লাভ-সৎকার উৎপন্ন হবে।

অমনি দেবদত্ত শয্যাসন গুছিয়ে রেখে পাত্র-চীবর গ্রহণ করে রাজগৃহের উদ্দেশ্যে রওনা হলেন। অনুক্রমে রাজগৃহে এসে পৌঁছলেন। এবার দেবদত্ত ঋদ্ধি দ্বারা নিজের রূপ পরিবর্তন করে কুমারের রূপ ধারণ করলেন। কটিদেশ পর্যন্ত সর্প দ্বারা আবৃত করে হঠাৎ কুমার অজাতশত্রুর ক্রোড়ে আবির্ভূত হলেন। তখন কুমার অজাতশত্রু ভয়ে ভীত, উদ্বিগ্ন, উৎকণ্ঠিত ও সন্ত্রস্ত হয়ে পড়লেন। দেবদত্ত কুমার অজাতশত্রুকে বললেন, কুমার, আপনার ভয় হচ্ছে কি? হ্যাঁ, ভয় হচ্ছেই তো। আপনি কে? আমি দেবদত্ত। ভন্তে, আপনি যদি আর্য দেবদত্ত হন, তাহলে নিজের রূপে প্রাদুর্ভূত হোন। এবার দেবদত্ত কুমারের রূপ পরিবর্তন করে সঙ্ঘাটি, পাত্র-চীবর ধারণ করে কুমার অজাতশত্রুর সামনে দাঁড়ালেন। কুমার অজাতশত্রু দেবদত্তের এই ঋদ্ধিশক্তি দেখে অত্যন্ত প্রসন্ন হলেন। সেই হতে কুমার অজাতশত্রু প্রতিদিন পাঁচশত রথ সহযোগে সন্ধ্যা ও প্রাতে দুবার দেবদত্তকে সম্মান প্রদর্শন করতে যেতে লাগলেন আর পাঁচশত হাঁড়িপূর্ণ উত্তম খাদ্য-ভোজ্য ভোজনের জন্য প্রেরণ করতে থাকলেন। এবম্বিধ লাভ-সৎকার, সুখ্যাতিতে অভিভূত ও বিহ্বল হয়ে দেবদত্তের মনে এই ইচ্ছা উদয় হলো : আমি ভিক্ষুসংঘকে পরিচালনা করব। এরূপ ইচ্ছা উৎপন্ন হওয়া মাত্র দেবদত্তের ঋদ্ধিশক্তি নষ্ট হয়ে গেল।

সেই সময় আয়ুষ্মান মহামৌদ্গল্লায়নের সেবক ককুধ নামক কোলিয়পুত্র সদ্য কালগত হয়ে অন্যতর মনোরম কায়ে দেবলোকে উৎপন্ন হলেন। তাঁর এরূপ আত্মভাব তথা দিব্যদেহ লাভ হয়েছে যে, দেখতে মগধের অন্তর্গত দুই বা তিন ধানক্ষেত্র সমান। সেই দিব্যদেহ নিজের ও পরের কারও অপকার করত না। অনন্তর ককুধ দেবপুত্র আয়ুষ্মান মহামৌদ্গল্লায়নের কাছে উপস্থিত হলেন। আয়ুষ্মান মহামৌদ্গল্লায়নকে শ্রদ্ধাভিবাদন জানিয়ে একপাশে স্থিত হলেন। একপাশে স্থিত ককুধ দেবপুত্র আয়ুষ্মান মহামৌদ্গল্লায়নকে এরূপ বললেন, ভন্তে, লাভ-সৎকার ও সুখ্যাতিতে অভিভূত, বিহ্বল হয়ে দেবদত্তের এরূপ ইচ্ছা উৎপন্ন হয়েছিল : আমি ভিক্ষুসংঘকে পরিচালনা করব। ভন্তে, এরূপ চিত্ত উৎপন্ন হবার সঙ্গে সঙ্গেই দেবদত্তের ঋদ্ধিশক্তি নষ্ট হয়ে যায়। ককুধ দেবপুত্র এরূপ বলে আয়ুষ্মান মহামৌদ্গল্লায়নকে শ্রদ্ধাভিবাদন করে প্রদক্ষিণপূর্বক তথায় অন্তর্হিত হলেন।

অতঃপর আয়ুষ্মান মহামৌদ্গল্লায়ন ভগবানের সকাশে গিয়ে উপস্থিত হলেন। ভগবানকে শ্রদ্ধাভিবাদন জানিয়ে একপাশে উপবেশন করলেন। এবার ভগবানকে বললেন, ভন্তে, আমার সেবক ককুধ সদ্য কালগত হয়ে অন্যতর মনোরম দিব্যকায়ে দেবলোকে উৎপন্ন হয়েছে। তাঁর এরূপ দিব্যদেহ লাভ হয়েছে যে, দেখতে মগধের অন্তর্গত দুই বা তিন ধান্যক্ষেত্র সমান। সেই দিব্যদেহ নিজের ও পরের কারও অপকার করে না। ভন্তে, সেই ককুধ দেবপুত্র আমার কাছে এসে আমাকে অভিবাদন করে একপাশে স্থিত হন। এরপর ককুধ দেবপুত্র আমাকে এরূপ বলেন, ভন্তে, লাভ-সৎকার ও সুখ্যাতিতে অভিভূত, বিহ্বল হয়ে দেবদত্তের মনে এরূপ ইচ্ছা উদয় হয়েছিল : আমি ভিক্ষুসংঘকে পরিচালনা করব। এরূপ চিত্ত উদয় হওয়ার সঙ্গে সঙ্গেই দেবদত্তের ঋদ্ধিশক্তি নষ্ট হয়ে যায়। ককুধ দেবপুত্র এরূপ বলে আমাকে অভিবাদন জানিয়ে তথায়ই অন্তর্হিত হন।

ভগবান বললেন, মৌদ্গল্লায়ন, তুমি কী তোমার চিত্ত দ্বারা বিদিত যা ককুধ দেবপুত্র বিদিত হয়েছে? ককুধ দেবতপুত্র যা কিছু বলেছে, তৎসমস্ত সেরূপই, অন্যথা নয়? মৌদ্গল্লায়ন-ভন্তে, ককুধ দেবপুত্র যা বিদিত আছে; আমিও তা নিজ চিত্তে অবগত আছি। ককুধ দেবপুত্র যা কিছু বলেছে তৎসমস্তই সেরূপই, অন্যথা নয়। মৌদ্গল্লায়ন, এই কথা রেখে দাও, মৌদ্গল্লায়ন, এই কথা রেখে দাও। এখন সেই মোঘপুরুষ নিজেই নিজেকে বিপথে চালিত করবে।

পাঁচ প্রকার গুরুর কথা
৩৩৪. মৌদ্গল্লায়ন, জগতে পাঁচ প্রকার শাস্তা বা গুরু বিদ্যমান। সেই পাঁচ প্রকার কী কী?

মৌদ্গল্লায়ন, এ জগতে কোনো কোনো গুরু শীলে অপরিশুদ্ধ হয়েও “আমি পরিশুদ্ধ শীলসম্পন্ন” বলে জ্ঞাপন করে। আমার শীল পরিশুদ্ধ, পরিশোধিত ও অসংক্লিষ্ট বলে থাকে। কিন্তু তার শ্রাবকেরা তথা শিষ্যরা এরূপ জানে যে, এই গুরু শীলে অপরিশুদ্ধ, অপরিশোধিত ও সংক্লিষ্ট। আমরা যদি গৃহীদের বলে দিই, তাহলে (সেটা) তার পক্ষে ভালো হবে না। যা তার পক্ষে ভালো হবে না, তা আমরা কীভাবে বলি? সে তো চীবর, পিণ্ডপাত, শয্যাসন ও ওষুধ-পথ্যাদি দ্বারা পূজিত হয়। সে নিজে যা করবে তদ্বারা নিজেই পরিদৃষ্ট হবে। এরূপে শিষ্যরা গুরুকে শীলাদি হতে রক্ষা করে। এরূপ গুরু শিষ্যদের শীল হতে সুরক্ষা প্রত্যাশা করে।

এ জগতে কোনো কোনো গুরু জীবিকায় অপরিশুদ্ধ হয়েও “আমি পরিশুদ্ধ জীবিকাধারী” বলে জ্ঞাপন করে। আমার জীবিকা পরিশুদ্ধ, পরিশোধিত ও অসংক্লিষ্ট বলে থাকে। কিন্তু তার শিষ্যরা এরূপ জানে যে, এই গুরু জীবিকায় অপরিশুদ্ধ, অপরিশোধিত ও সংশ্লিষ্ট। আমরা যদি গৃহীদের বলে দিই, তাহলে সেটা তার পক্ষে ভালো হবে না। যা তার পক্ষে ভালো হবে না, তা আমরা কীভাবে বলি? সে তো চীবর, পিণ্ডপাত, শয্যাসন ও ওষুধ-পথ্যাদি দ্বারা পূজিত হয়। সে নিজে যা করবে তদ্বারা নিজেই পরিদৃষ্ট হবে। এরূপে শিষ্যরা গুরুকে জীবিকা হতে রক্ষা করে। এরূপ গুরু শিষ্যদের জীবকা হতে সুরক্ষা প্রত্যাশা করে।

এ জগতে কোনো কোনো গুরু ধর্মদেশনায় অপরিশুদ্ধ হয়েও “আমি পরিশুদ্ধ ধর্মদেশনাকারী” বলে জ্ঞাপন করে। আমার ধর্মদেশনা পরিশুদ্ধ, পরিশোধিত ও অসংক্লিষ্ট বলে থাকে। কিন্তু তার শিষ্যরা এরূপ জানে যে, এই গুরু ধর্মদেশনায় অপরিশুদ্ধ, অপরিশোধিত ও সংশ্লিষ্ট। আমরা যদি গৃহীদের বলে দিই, তাহলে সেটা তার পক্ষে ভালো হবে না। যা তার পক্ষে ভালো হবে না, তা আমরা কীভাবে বলি? সে তো চীবর, পিণ্ডপাত, শয্যাসন ও ওষুধ-পথ্যাদি দ্বারা পূর্জিত হয়। সে নিজে যা করবে তদ্বারা নিজেই পরিদৃষ্ট হবে। এরূপে শিষ্যরা গুরুকে ধর্মদেশনা হতে রক্ষা করে। এরূপ গুরু শিষ্যদের ধর্মদেশনা হতে সুরক্ষা প্রত্যাশা করে।

এ জগতে কেনো কোনো গুরু ধর্ম ব্যাখ্যায় অপরিশুদ্ধ হয়েও “আমি পরিশুদ্ধ ধর্ম ব্যাখ্যাকারী” বলে জ্ঞাপন করে। আমার ধর্ম ব্যাখ্যা পরিশুদ্ধ, পরিশোধিত ও অসংক্লিষ্ট বলে থাকে। কিন্তু তার শিষ্যরা এরূপ জানে যে, এই গুরু ধর্ম ব্যাখ্যায় অপরিশুদ্ধ, অপরিশোধিত ও সংক্লিষ্ট। আমরা যদি গৃহীদের বলে দিই, তাহলে সেটা তার পক্ষে ভালো হবে না। যা তার পক্ষে ভালো হবে না, তা আমরা কীভাবে বলি? সে তো চীবর, পিণ্ডপাত, শয্যাসন ও ওষুধ-পথ্যাদি দ্বারা পূজিত হয়। সে নিজে যা করবে তদ্বারা নিজেই পরিদৃষ্ট হবে। এরূপে শিষ্যরা গুরুকে ধর্ম ব্যাখ্যা হতে রক্ষা করে। এরূপ গুরু শিষ্যদের ধর্ম ব্যাখ্যা হতে সুরক্ষা প্রত্যাশা করে।

এ জগতে কোনো কোনো গুরু জ্ঞান দর্শনে অপরিশুদ্ধ হয়েও “আমি পরিশুদ্ধ জ্ঞান দর্শনকারী” বলে জ্ঞাপন করে। আমার জ্ঞান দর্শন পরিশুদ্ধ, পরিশোধিত ও অসংক্লিষ্ট বলে থাকে। কিন্তু তার শিষ্যরা এরূপ জানে যে, এই গুরু জ্ঞান দর্শনে অপরিশুদ্ধ, অপরিশোধিত ও সংক্লিষ্ট। আমরা যদি গৃহীদের বলে দিই, তাহলে সেটা তার পক্ষে ভালো হবে না। যা তার পক্ষে ভালো হবে না তা আমরা কীভাবে বলি? সে তো চীবর, পিণ্ডপাত, শয্যাসন ও ওষুধ-পথ্যাদি দ্বারা পূজিত হয়। সে নিজে যা করবে তদ্বারা নিজেই পরিদৃষ্ট হবে। এরূপে শিষ্যরা গুরুকে জ্ঞান দর্শন হতে রক্ষা করে। এরূপ গুরু শিষ্যদের জ্ঞান দর্শন হতে সুরক্ষা প্রত্যাশা করে। মৌদ্গল্লায়ন, জগতে এই পাঁচ প্রকার গুরু বিদ্যমান।

মৌদ্গল্লায়ন, আমি শীলে পরিশুদ্ধ হয়েই জ্ঞাত হই যে, আমি পরিশুদ্ধ শীলসম্পন্ন, আমার শীল পরিশুদ্ধ, পরিশোধিত ও অসংক্লিষ্ট। আমাকে শ্রাবক বা শিষ্যরা শীলাদি হতে রক্ষা করে না। আমি শিষ্যদের শীল হতে সুরক্ষা প্রত্যাশা করি না। আমি জীবিকায় পরিশুদ্ধ হয়েই জ্ঞাত হই... ধর্মদেশনায় পরিশুদ্ধ হয়েই জ্ঞাত হই... ধর্ম ব্যাখ্যায় পরিশুদ্ধ হয়েই জ্ঞাত হই... জ্ঞান দর্শনে পরিশুদ্ধ হয়েই জ্ঞাত হই যে, “আমি পরিশুদ্ধ জ্ঞান দর্শনকারী, আমার জ্ঞান দর্শন পরিশুদ্ধ, পরিশোধিত ও অসংক্লিষ্ট। আমাকে শিষ্যরা জ্ঞান দর্শন হতে রক্ষা করে না। আমি শিষ্যদের জ্ঞান দর্শন হতে সুরক্ষা প্রত্যাশা করি না।

৩৩৫. তখন ভগবান কৌশাম্বীতে ইচ্ছানুরূপ অবস্থান করার পর রাজগৃহের অভিমুখে পদব্রজে রওনা হলেন। অনুক্রমে বিচরণ করতে করতে রাজগৃহে এসে পৌঁছলেন। অমনি রাজগৃহস্থ বেণুবনে কলন্দক নিবাপে অবস্থান করতে লাগলেন। তখন বহুসংখ্যক ভিক্ষু ভগবানের সকাশে এসে উপস্থিত হলেন। ভগবানকে শ্রদ্ধাভিবাদন জানিয়ে একপাশে উপবেশন করলেন। একপাশে উপবিষ্ট সেই ভিক্ষুগণ ভগবানকে বললেন, ভন্তে, কুমার অজাতশত্রু প্রতিদিন পাঁচশত রথ যোগে সন্ধ্যা ও প্রাতে দুবার দেবদত্তকে সম্মান প্রদর্শন উপস্থিত হচ্ছেন আর পাঁচশত হাড়িপূর্ণ উত্তম খাদ্য-ভোজ্য ভোজনের জন্য প্রেরণ করতেছেন। ভগবান বললেন, হে ভিক্ষুগণ, তোমরা দেবদত্তের মতন লাভ-সৎকার, সুখ্যাতি আকাঙ্ক্ষা করবে না। যেই হতে কুমার অজাতশত্রু প্রতিদিন পাঁচশত রথ যোগে সন্ধ্যা ও প্রাতে দুবার দেবদত্তকে সম্মান প্রদর্শন করতে উপস্থিত হচ্ছেন আর পাঁচশত হাড়িপূর্ণ উত্তম খাদ্য-ভোজ্য ভোজনের জন্য প্রেরণ করতেছেন; সেই হতেই দেবদত্তের কুশলধর্মে হানি উপস্থিত হয়েছে, বৃদ্ধির জন্য নয়।

ভিক্ষুগণ, যেমন অতিশয় ক্রুদ্ধ কুকুরের নাসাপুটে মাংসের টুকরা ছুড়ে মারলে সেই অতি হিংস্র হয়ে উঠে, ঠিক তেমনি যেই হতে কুমার অজাতশত্রু প্রতিদিন পাঁচশত রথ যোগে সন্ধ্যা ও প্রাতে দুবার দেবদত্তকে সম্মান প্রদর্শন করতে উপস্থিত হচ্ছেন আর পাঁচশত হাড়িপূর্ণ উত্তম খাদ্য-ভোজ্য ভোজনের জন্য প্রেরণ করতেছেন, সেই হতেই দেবদত্তের কুশলধর্মে হানি উপস্থিত হয়েছে, বৃদ্ধি নয়।

ভিক্ষুগণ, দেবদত্তের আত্মবিনাশের জন্য (তার) লাভ-সৎকার ও যশ-খ্যাতি উৎপন্ন হয়েছে। দেবদত্তের পরাজয়ের জন্য তার লাভ-সৎকার ও যশ-খ্যাতি উৎপন্ন হয়েছে।

ভিক্ষুগণ, কদলীবৃক্ষ যেমন আত্মবিনাশের জন্য, পরাজয়ের (মৃত্যুর) জন্য ফলবতী হয় বা ফল ধারণ করে, ঠিক তেমনি দেবদত্তের আত্মবিনাশের জন্য, পরাজয়ের জন্য লাভ-সৎকার ও যশ-খ্যাতি উৎপন্ন হয়েছে।

ভিক্ষুগণ, বাঁশ যেমন আত্মবিনাশের জন্য, পরাজয়ের (মৃত্যুর) জন্য ফল ধারণ করে, ঠিক তেমনি দেবদত্তের আত্মবিনাশের জন্য, পরাজয়ের জন্য লাভ-সৎকার ও যশ-খ্যাতি উৎপন্ন হয়েছে।

ভিক্ষুগণ, নল যেমন আত্মবিনাশের জন্য, পরাজয়ের (মৃত্যুর) জন্য ফল ধারণ করে, ঠিক তেমনি দেবদত্তের আত্মবিনাশের জন্য, পরাজয়ের জন্য লাভ-সৎকার ও যশ-খ্যাতি উৎপন্ন হয়েছে।

ভিক্ষুগণ, অশ্বতরী (খচ্চর অথবা অশ্ব ও গর্দভের মিলনজাত প্রাণী বিশেষ) যেমন আত্মবিনাশের জন্য, পরাজয়ের (মৃত্যুর) জন্য গর্ভবতী হয়, ঠিক তেমনি দেবদত্তের আত্মবিনাশের জন্য, পরাজয়ের জন্য লাভ-সৎকার ও যশ-খ্যাতি উৎপন্ন হয়েছে।

কদলীতে হয় ফল, বৃক্ষকে মারিবারে,

মরণের তরে ফল আছে, বাঁশ আর নলে।

কাপুরুষের লাভ-সৎকার আনে আত্মবিনাশ,

হলে অশ্বতরীর গর্ভ ধারণ, মরণ নিশ্চিত।

প্রথম পরিচ্ছেদ সমাপ্ত।


 

২. দ্বিতীয় পরিচ্ছেদ
প্রকাশনীয় কর্ম
৩৩৬. সেই সময় ভগবান মহাপরিষদ পরিবেষ্টিত হয়ে ধর্মদেশনা প্রদান করছিলেন যেখানে রাজাও উপস্থিত ছিলেন। ঠিক সেই সময় দেবদত্ত আসন হতে উঠে উত্তরাসঙ্গ একাংশ করে ভগবানের দিকে কৃতাঞ্জলি হয়ে ভগবানকে বললেন, ভন্তে, ভগবান এখন বৃদ্ধ, অতি বৃদ্ধ, বয়সপ্রাপ্ত এবং বয়সের শেষ প্রান্তে উপনীত। কাজেই এখন আপনি নিষ্ক্রিয় থাকুন; প্রত্যক্ষ সুখ বিহারে নিরত থাকুন। ভিক্ষুসংঘ আমার হাতে ছেড়ে দিন। আমিই ভিক্ষুসংঘ পরিচালনা করব।

দেবদত্ত, নিষ্প্রয়োজন; ভিক্ষুসংঘ পরিচালনা করার আকাঙ্ক্ষা করিও না। দ্বিতীয়বার... তৃতীয়বারও দেবদত্ত ভগবানকে বললেন, ভন্তে, ভগবান এখন বৃদ্ধ, অতি বৃদ্ধ, বয়সপ্রাপ্ত এবং বয়সের শেষ প্রান্তে উপনীত। কাজেই এখন আপনি নিষ্ক্রিয় থাকুন; প্রত্যক্ষ সুখবিহারে নিরত থাকুন। ভিক্ষুসংঘ আমার হাতে ছেড়ে দিন। আমিই ভিক্ষুসংঘ পরিচালনা করব। এবার ভগবান বললেন, দেবদত্ত, আমি সারিপুত্র ও মৌদ্গল্লায়নের ওপরও ভিক্ষুসংঘ পরিচালনা করার ভার দিতে পারি না। তোমার মতো মৃত থুথুবৎ ব্যক্তির ওপর কী আর দিতে পারি? তখন দেবদত্ত যেই সভায় রাজা উপস্থিত রয়েছেন, সেই সভায় ‘ভগবান আমাকে কফ ভক্ষণকারী বলে অপমানিত করলেন আর সারিপুত্র, মৌদ্গল্লায়নকে প্রশংসা করলেন’ এই ভেবে ক্ষুব্ধ, অসন্তুষ্ট মনে ভগবানকে অভিবাদন ও প্রদক্ষিণ করে প্রস্থান করলেন। ভগবানের প্রতি দেবদত্তের এই প্রথম আঘাত।

অতঃপর ভগবান ভিক্ষুগণকে আহ্বান করলেন, হে ভিক্ষুগণ, তাহলে সংঘ রাজগৃহে দেবদত্তের প্রকাশনীয় কর্ম করুক। আগে দেবদত্ত এক প্রকৃতির ছিল, এখন অন্য প্রকৃতির হয়েছে। দেবদত্ত কায়ে কিংবা বাক্যে যা করবে, তজ্জন্য বুদ্ধ, ধর্ম অথবা সংঘ দায়ী নয়; দেবদত্তই দায়ী হবে। ভিক্ষুগণ এভাবে করবে :

উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু এ বিষয়টি সংঘকে জ্ঞাপন করবে।

প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। সংঘের যদি উপযুক্ত সময় বলে মনে হয়, তাহলে সংঘ রাজগৃহে দেবদত্তের প্রকাশনীয় কর্ম করতে পারেন। আগে দেবদত্ত এক প্রকৃতির ছিল, এখন অন্য প্রকৃতির হয়েছে। দেবদত্ত কায়ে কিংবা বাক্যে যা করবে, তজ্জন্য বুদ্ধ, ধর্ম কিংবা সংঘ দায়ী নয়; দেবদত্তই দায়ী হবে। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। সংঘ রাজগৃহে দেবদত্তের প্রকাশনীয় কর্ম করছেন। আগে দেবদত্ত এক প্রকৃতির ছিল, এখন অন্য প্রকৃতির হয়েছে। দেবদত্ত কায়ে কিংবা বাক্যে যা করবে, তজ্জন্য বুদ্ধ, ধর্ম কিংবা সংঘ দায়ী নয়; দেবদত্তই দায়ী হবে। যেই আয়ুষ্মানগণ রাজগৃহে দেবদত্তের প্রকাশনীয় কর্ম করা অর্থাৎ আগে দেবদত্ত এক প্রকৃতির ছিল, এখন অন্য প্রকৃতির হয়েছে। দেবদত্ত কায়ে কিংবা বাক্যে যা করবে, তজ্জন্য বুদ্ধ, ধর্ম কিংবা সংঘ দায়ী নয়; দেবদত্তই দায়ী থাকবে বলে প্রকাশ করা উচিত বলে মনে করেন, তিনি নীবর থাকবেন। যিনি উচিত বলে মনে না করেনা, তিনি স্বীয় বক্তব্য ভাষায় প্রকাশ করতে পারেন।

সিদ্ধান্ত ঘোষণা : সংঘ কর্তৃক রাজগৃহে দেবদত্তের প্রকাশনীয় কর্ম করা হলো। আগে দেবদত্ত এক প্রকৃতির ছিল, এখন অন্য প্রকৃতির হয়েছে। দেবদত্ত কায়ে কিংবা বাক্যে যা করবে, তদ্বারা বুদ্ধ, ধর্ম কিংবা সংঘ দায়ী নয়; দেবদত্তই দায়ী থাকবে। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

৩৩৮. তখন ভগবান আয়ুষ্মান সারিপুত্রকে আহ্বান করে বললেন, সারিপুত্র, তুমি রাজগৃহে দেবদত্তকে প্রকাশিত কর। সারিপুত্র- ভন্তে, আমি পূর্বে দেবদত্তকে রাজগৃহে ‘মহাঋদ্ধিবান গোধিপুত্র, মহানুভব গোধিপুত্র’ বলে প্রশংসা করেছিলাম। এখন আমি কীভাবে দেবদত্তকে রাজগৃহে প্রকাশিত করব? সারিপুত্র, পূর্বে তোমার দ্বারা দেবদত্তকে ‘মহাঋদ্ধিবান গোধিপুত্র, মহানুভব গোধিপুত্র’ বলে যথার্থভাবে প্রশংসা করা হয়নি, তাই না? সারিপুত্র- হ্যাঁ ভন্তে। সারিপুত্র, এবার তুমি যথার্থভাবে দেবদত্তকে প্রকাশিত কর। ‘হ্যাঁ ভন্তে, তাই করব’ বলে আয়ুষ্মান সারিপুত্র ভগবানকে সম্মতি জ্ঞাপন করলেন।

অতঃপর ভগবান ভিক্ষুগণকে আহ্বান করলেন, হে ভিক্ষুগণ, তাহলে সংঘ সারিপুত্রকে রাজগৃহে দেবদত্তকে প্রকাশিত করার জন্য মনোনীত করুক। আগে দেবদত্ত এক প্রকৃতির ছিল, এখন অন্য প্রকৃতির হয়েছে। দেবদত্ত কায়ে কিংবা বাক্যে যা করবে, তদ্বারা বুদ্ধ, ধর্ম কিংবা সংঘ দায়ী নয়; দেবদত্তই দায়ী থাকবে। ভিক্ষুগণ, এরূপে মনোনীত করবে :

প্রথমে সারিপুত্রের মত জিজ্ঞেস করবে। জিজ্ঞেস করে উপস্থিত ভিক্ষুসংঘের মধ্য থেকে একজন দক্ষ ও সমর্থ ভিক্ষু সংঘকে বিষয়টি জ্ঞাপন করবেন।

প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। সংঘ যদি উপযুক্ত সময় বলে মনে করেন, তাহলে আয়ুষ্মান সারিপুত্রকে রাজগৃহে দেবদত্তকে প্রকাশিত করার জন্য মনোনীত করতে পারেন। আগে দেবদত্ত এক প্রকৃতির ছিল, এখন অন্য প্রকৃতির হয়েছে। দেবদত্ত কায়ে কিংবা বাক্যে যা করবে, তদ্বারা বুদ্ধ, ধর্ম কিংবা সংঘ দায়ী নয়; দেবদত্তই দায়ী থাকবে। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। সংঘ আয়ুষ্মান সারিপুত্রকে রাজগৃহে দেবদত্তকে প্রকাশিত করার জন্য মনোনীত করছেন। আগে দেবদত্ত এক প্রকৃতির ছিল, এখন অন্য প্রকৃতির হয়েছে। দেবদত্ত কায়ে কিংবা বাক্যে যা করবে, তদ্বারা বুদ্ধ, ধর্ম কিংবা সংঘ দায়ী নয়; দেবদত্তই দায়ী থাকবে। যেই আয়ুষ্মানগণ আয়ুষ্মান সারিপুত্রকে রাজগৃহে দেবদত্তকে প্রকাশিত করার জন্য মনোনীত করা অর্থাৎ আগে দেবদত্ত এক প্রকৃতির ছিল, এখন অন্য প্রকৃতির হয়েছে। দেবদত্ত কায়ে কিংবা বাক্যে যা করবে, তদ্বারা বুদ্ধ, ধর্ম কিংবা সংঘ দায়ী নয়; দেবদত্তই দায়ী থাকবে বলে প্রকাশ করা উচিত মনে করেন, তিনি নীরব থাকবেন। যিনি উচিত বলে মনে না করেন, তিনি স্বীয় বক্তব্য ভাষায় প্রকাশ করতে পারবেন।

সিদ্ধান্ত ঘোষণা : সংঘ কর্তৃক আয়ুষ্মান সারিপুত্রকে রাজগৃহে দেবদত্তকে প্রকাশিত করার জন্য মনোনীত করা হলো। আগে দেবদত্ত এক প্রকৃতির ছিল, এখন অন্য প্রকৃতির হয়েছে। দেবদত্ত কায়ে কিংবা বাক্যে যা করবে, তদ্বারা বুদ্ধ, ধর্ম কিংবা সংঘ দায়ী নয়; দেবদত্তই দায়ী থাকবে। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

আয়ুষ্মান সারিপুত্র সংঘ কর্তৃক মনোনীত হবার পর বহুসংখ্যক ভিক্ষুকে সঙ্গে নিয়ে রাজগৃহে প্রবেশ করলেন। এরপর দেবদত্তকে প্রকাশিত করলেন। আগে দেবদত্ত এক প্রকৃতির ছিল, এখন অন্য প্রকৃতির হয়েছে। দেবদত্ত কায়ে কিংবা বাক্যে যা করবে, তদ্বারা বুদ্ধ, ধর্ম কিংবা সংঘ দায়ী নয়; দেবদত্তই দায়ী থাকবে। সেখানে যেসব লোকজন ধর্মের প্রতি শ্রদ্ধাহীন, অপ্রসন্ন ও মন্দবুদ্ধিপরায়ণ, তারা এরূপ বলতে লাগল, ঈর্ষাপরায়ণ এই শাক্যপুত্রীয় শ্রমণগণ দেবদত্তের লাভ-সৎকার দেখে ঈর্ষান্বিত হয়েছেন। কিন্তু যেসব লোকজন ধর্মের প্রতি শ্রদ্ধাশীল, প্রসন্ন এবং পণ্ডিত, সুবিবেচক, বুদ্ধিমান তারা এরূপ বলতে লাগলেন, ভগবান যেরূপ দেবদত্তকে রাজগৃহে প্রকাশিত করাচ্ছেন, এটি নিরর্থক হতেই পারে না।

কুমার অজাতশত্রুর কাহিনি
৩৩৯. তখন দেবদত্ত কুমার অজাতশত্রুর কাছে উপস্থিত হলেন। উপস্থিত হয়ে কুমার অজাতশত্রুকে এরূপ বললেন, কুমার, পূর্বে মনুষ্যগণ দীর্ঘায়ু হতেন, এখন তো মনুষ্যগণ অল্পায়ু। হয়তো কুমার অবস্থাতেই আপনার মৃত্যু হতে পারে। এই কারণে আপনি পিতাকে হত্যা করে রাজা হোন। আমি ভগবানকে হত্যা করে বুদ্ধ হবো।

তখন কুমার অজাতশত্রু মনে মনে ভাবলেন, আর্য দেবদত্ত মহাঋদ্ধিবান ও মহানুভবসম্পন্ন, তিনি নিশ্চয় জেনেছেন। এই ভেবে জানুর উপরিভাগে তীর্ণ ছুরি বেঁধে ভীত, উদ্বিগ্ন, শঙ্কিত, সন্ত্রস্ত হয়ে সকালবেলা দ্রুতপায়ে অন্তঃপুরে প্রবেশ করতে থাকলেন। অন্তঃপুরের প্রহরী কুমার অজাতশত্রুকে ভীত, উদ্বিগ্ন, শঙ্কিত, সন্ত্রস্ত হয়ে সকালবেলা দ্রুতপায়ে অন্তঃপুরে প্রবেশ করতে দেখে ধরে ফেললেন। দেহ তল্লাশি করতে করতে জানুর উপরিভাগে তীর্ণ ছুরি দেখতে পেলেন। ছুরি দেখে জিজ্ঞেস করলেন, কুমার, আপনি কী করতে চান? পিতৃহত্যা করতে চাই? কার দ্বারা প্ররোচিত হয়েছেন? আর্য দেবদত্তের দ্বারা প্ররোচিত হয়েছি। অমনি কোনো কোনো আমাত্য (মন্ত্রী) এরূপ মত প্রকাশ করলেন যে, কুমারকেও হত্যা করতে হবে, দেবদত্তকেও হত্যা করতে হবে এবং সমস্ত ভিক্ষুসংঘকেও হত্যা করতে হবে। কোনো কোনো আমাত্য এরূপ মত প্রকাশ করলেন যে, ভিক্ষুগণকে হত্যা করা উচিত হবে না। ভিক্ষুগণ কোনো অপরাধ করেননি। কুমার ও দেবদত্তকে হত্যা করতে হবে। কোনো কোনো আমাত্য মত প্রকাশ করলেন, কুমার, দেবদত্ত কিংবা ভিক্ষুসংঘ কাউকে হত্যা করা উচিত হবে না। এই বিষয়টি রাজাকে জ্ঞাপন করতে হবে। রাজা যা আদেশ করবেন, তা-ই করব।

তখন সেই আমাত্যগণ কুমার অজাতশত্রুকে নিয়ে মগধরাজ শ্রেণিক বিম্বিসারের কাছে উপস্থিত হলেন। উপস্থিত হয়ে মগধরাজ শ্রেণিক বিম্বিসারকে বিষয়টি জানালেন। মগধরাজ বিম্বিসার বললেন, মহাশয়গণ, এ ব্যাপারে আমাত্যগণের কীরূপ মত? দেব, কোনো আমাত্য এরূপ মত প্রকাশ করেছেন যে, কুমারকেও হত্যা করতে হবে, দেবদত্তকেও হত্যা করতে হবে এবং সমস্ত ভিক্ষুসংঘকেও হত্যা করতে হবে। কোনো কোনো আমাত্য এরূপ মত প্রকাশ করেছেন, ভিক্ষুগণকে হত্যা করা উচিত হবে না। ভিক্ষুগণ কোনো অপরাধ করেননি। কুমার ও দেবদত্তকে হত্যা করতে হবে। কোনো কোনো আমাত্য এরূপ মত প্রকাশ করেছেন যে, কুমার, দেবদত্ত কিংবা ভিক্ষুসংঘ কাউকে হত্যা করা উচিত হবে না। এই বিষয়টি রাজাকে জ্ঞাপন করতে হবে। রাজা যা আদেশ করবেন, তাই করব। মহাশয়গণ, এখানে বুদ্ধ, ধর্ম কিংবা সংঘ কী করবেন? ভগবান তো আগেই রাজগৃহে দেবদত্তকে প্রকাশিত করেছেন। আগে দেবদত্ত এক প্রকৃতির ছিল, এখন অন্য প্রকৃতির হয়েছে। দেবদত্ত কায়ে কিংবা বাক্যে যা করবে তদ্বারা বুদ্ধ, ধর্ম কিংবা সংঘ দায়ী নয়; দেবদত্তই দায়ী থাকবে। যেই আমাত্যগণ এরূপ মত প্রকাশ করেছিলেন যে, কুমারকেও হত্যা করতে হবে, দেবদত্তকেও হত্যা করতে হবে এবং ভিক্ষুসংঘকেও হত্যা করতে হবে; তাঁদের পদচ্যুত করলেন। যেই আমাত্যগণ এরূপ মত প্রকাশ করেছিলেন যে, ভিক্ষুগণকে হত্যা করা উচিত হবে না। ভিক্ষুগণ কোনো অপরাধ করেননি। কুমার ও দেবদত্তকে হত্যা করতে হবে; তাঁদের নিম্নপদে নামিয়ে দিলেন। যেই আমাত্যগণ এরূপ মত প্রকাশ করেছিলেন যে, কুমার, দেবদত্ত কিংবা ভিক্ষুসংঘ কাউকে হত্যা করা উচিত হবেন না। এই বিষয়টি রাজাকে জ্ঞাপন করতে হবে। রাজা যা আদেশ করবেন, তা-ই করব; তাঁদের উচ্চপদে অধিষ্ঠিত করলেন।

অতঃপর মগধরাজ শ্রেণিক বিম্বিসার কুমার অজাতশত্রুকে বললেন, কুমার, তুমি কেন আমাকে হত্যা করতে ইচ্ছা করেছ? দেব, আমি রাজত্ব আকাঙ্ক্ষা করি। কুমার, যদি তুমি রাজত্ব আকাঙক্ষী, তাহলে এই রাজ্য তোমার। এই বলে কুমার অজাতশত্রুকে রাজ্য দিয়ে দিলেন তথা রাজ্যভার অর্পণ করলেন।

বুদ্ধকে হত্যার জন্য তীরন্দাজ প্রেরণ
৩৪০. দেবদত্ত কুমার অজাতশত্রুর কাছে উপস্থিত হলো। উপস্থিত হয়ে কুমার অজাতশত্রুকে বললেন, মহারাজ, আপনি তীরন্দাজকে আদেশ প্রদান করুন, যেন শ্রমণ গৌতমকে হত্যা করে ফেলে। অমনি কুমার অজাতশত্রু তীরন্দাজকে আদেশ করলেন, ওহে, তুমি আর্য দেবদত্ত যেরকম বলেন, সেরকম কর। তখন দেবদত্ত এক তীরন্দাজকে আদেশ করলেন, ভাই! যাও, অমুক স্থানে শ্রমণ গৌতম অবস্থান করছেন; তাঁকে হত্যা করে এই রাস্তা দিয়ে আস। এদিকে সেই রাস্তা দুজন তীরন্দাজকে রেখে আদেশ করলেন, এই রাস্তা দিয়ে জনৈক তীরন্দাজ আসবে, তাকে হত্যা করে তোমরা অমুক রাস্তা দিয়ে আস। সেই অমুক রাস্তায় চারজন তীরন্দাজ রেখে আদেশ করলেন, এই রাস্তা দিয়ে দুজন তীরন্দাজ আসবে, তোমরা তাদের হত্যা করে সমুক রাস্তা দিয়ে আস। সেই রাস্তায় আটজন তীরন্দাজ রেখে আদেশ করলেন, এই রাস্তা দিয়ে চারজন তীরন্দাজ আসবে, তোমরা তাদের হত্যা করে এই রাস্তা দিয়ে আস।

সেই (প্রথম) তীরন্দাজ ঢাল-তলোয়ার গ্রহণ করে ধনুতে তীর যোজনা করে ভগবানের কাছাকাছি উপস্থিত হলেন। ভগবানের কিছু দূরে ভীত, উদ্বিগ্ন, শঙ্কিত, ত্রস্ত হয়ে কম্পিত দেহে দাঁড়িয়ে রইল। ভগবান তাকে ভীত, উদ্বিগ্ন, শঙ্কিত, ত্রস্ত হয়ে কম্পিত দেহে দাঁড়িয়ে থাকতে দেখলেন। দেখে বললেন, বন্ধো, তুমি ভয় কর না, এদিকে এসো। অমনি তীরন্দাজ ঢাল-তলোয়ার একস্থানে রেখে, তীর ও ধনুক ছুড়ে মেরে ভগবানের কাছে উপস্থিত হলেন। ভগবানের চরণে মাথা ঠেকিয়ে এরূপ বলতে লাগলেন, ভন্তে, ভগবান আমি অজ্ঞতা, মূর্খতা, মূঢ়তাবশে যেই অপরাধ করেছি এবং যেই পাপচিত্তে হত্যা করার মানসিকতা নিয়ে এখানে এসেছি, তজ্জন্য আমাকে ক্ষমা করুন। ভগবান, আমাকে সেই অপরাধ ক্ষমা করে ভবিষ্যতের জন্য সাবধান হতে অনুমোদন করুন। বন্ধো, তুমি অজ্ঞতা, মূর্খতা ও মূঢ়তাবশে যেই অপরাধ করেছ এবং যেই পাপচিত্তে হত্যা করার মানসিকতা নিয়ে এখানে এসেছ; যখন তুমি সেই অপরাধকে অপরাধ বলে ধর্মানুসারে প্রতিকার করেছ, তখন আমি তোমার অপরাধ স্বীকার করলাম। বন্ধো, এটি আর্যবিনয় মতে অভিবৃদ্ধির কথা যে, যারা অপরাধকে অপরাধ বলে ধর্মানুসারে প্রতিকার করে এবং ভবিষ্যতের জন্য সাবধান হয়।

এরপর ভগবান তাকে পর্যায়ক্রমে ধর্মদেশনা প্রদান করতে লাগলেন। যেমন- দানকথা, শীলকথা, স্বর্গকথা, কাম ভোগের উপদ্রব, হীনতা ও অপবিত্রতা কথা, নৈষ্ক্রমের সুফল বর্ণনা। যখন ভগবান জানতে পারলেন তাঁর চিত্ত কোমল, নীবরণমুক্ত, হৃষ্ট ও প্রসন্ন হয়েছে, তখন বুদ্ধগণের প্রশংসিত ধর্মদেশনা শুরু করলেন। দুঃখ আর্যসত্য, সমুদয় আর্যসত্য, নিরোধ আর্যসত্য, নিরোধের উপায় আর্যসত্য বর্ণনা করলেন। যেমন পরিষ্কার (ময়লাবিহীন) সাদা বস্ত্র ভালোভাবে রং প্রতিগ্রহণ করে, ঠিক তেমনিভবে সেই ব্যক্তির (তীরন্দাজ) সেই আসনে বিরজ, বিমল ধর্মচক্ষু উৎপন্ন হলো। যা কিছু সমুদয়ধর্মী তৎসমস্তই নিরোধধর্মী। সেই ব্যক্তি ইহজীবনে ধর্মপ্রাপ্ত, ধর্মবিদিত ও ধর্মের মর্মভেদ করে সন্দেহমুক্ত, সংশয়মুক্ত হয়ে বৈশারদ্যপ্রাপ্ত হয়ে বুদ্ধশাসনে আত্মপ্রত্যয় লাভ করলেন। অমনি ভগবানকে বললেন, ভন্তে, বড়োই আশ্চর্য! বড়োই অদ্ভুত! অধোমুখীকে যেমন ঊর্ধ্বমুখী করে, আবৃতকে প্রকাশিত করে, পথভ্রষ্টকে পথ প্রদর্শন করে চক্ষুষ্মান আলো দর্শনের জন্য তৈলপ্রদীপ প্রজ্জ্বলন করে, ঠিক তেমনিভাবে ভগবান নানা পর্যায়ে ধর্মকে প্রকাশিত করলেন। ভন্তে, আমি বুদ্ধের, ধর্মের ও ভিক্ষুসংঘের শরণ গ্রহণ করলাম। ভগবান, আজ হতে আমাকে আমরণ আপনার উপাসকরূপে গ্রহণ করুন। তখন ভগবান তাকে বললেন, বন্ধো, তুমি এই রাস্তা দিয়ে যাবে না। অমুক রাস্তা ধরে চলে যাও। এই বলে তাকে অন্য রাস্তা দিয়ে পাঠিয়ে দিলেন।

এদিকে সেই দুজন তীরন্দাজ দেবদত্তের কথিত ব্যক্তি ‘কেন আসতে দেরী করছে’ সেটা দেখতে সামনে অগ্রসর হতে শুরু করলেন। অগ্রসর হতে হতে ভগবানকে একটি বৃক্ষমূলে উপবিষ্ট অবস্থায় দেখতে পেলেন। দেখে ভগবানের কাছে উপস্থিত হলেন। ভগবানকে শ্রদ্ধাভিবাদন জানিয়ে একপাশে বসে পড়লেন। অমনি ভগবান তাদের পর্যায়ক্রমে ধর্মদেশনা প্রদান করতে লাগলেন... বুদ্ধশাসনে আত্মপ্রত্যয় লাভ করলেন। অমনি তারা ভগবানকে এরূপ বললেন, ভন্তে, বড়োই আশ্চর্য! বড়োই অদ্ভুত!... ভগবান, আজ হতে আমাদের আমরণ আপনার উপাসক হিসেবে গ্রহণ করুন। তখন ভগবান তাদের বললেন, বন্ধোগণ, তোমরা এই রাস্তা দিয়ে যাবে না। অমুক রাস্তা ধরে চলে যাও। এই বলে তাদের অন্য রাস্তা দিয়ে পাঠিয়ে দিলেন।

সেই চারজন তীরন্দাজ দেবদত্তের কথিত দুজন লোক ‘কেন আসতে দেরী করছেন’ সেটা দেখতে সামনে অগ্রসর হতে শুরু করলেন। অগ্রসর হতে হতে ভগবানকে একটি বৃক্ষমূলে উপবিষ্ট অবস্থায় দেখতে পেলেন। দেখে ভগবানের কাছে উপস্থিত হলেন। ভগবানকে শ্রদ্ধাভিবাদন জানিয়ে একপাশে বসে পড়লেন। অমনি ভগবান তাদের পর্যায়ক্রমে ধর্মদেশনা প্রদান করতে লাগলেন... বুদ্ধশাসনে আত্মপ্রত্যয় লাভ করলেন। অমনি তাঁরা ভগবানকে এরূপ বললেন, ভন্তে, বড়োই আশ্চর্য! বড়োই অদ্ভুত!... ভগবান, আজ হতে আমাদের আমরণ আপনার উপাসক হিসেবে গ্রহণ করুন। তখন ভগবান তাঁদের বললেন, বন্ধোগণ, তোমরা এই রাস্তা দিয়ে যাবে না। অমুক রাস্তা ধরে চলে যাও। এই বলে তাদের অন্য রাস্তা দিয়ে পাঠিয়ে দিলেন।

সেই আটজন তীরন্দাজ দেবদত্তের কথিত চারজন লোক ‘কেন আসতে দেরী করছেন’ সেটা দেখতে সামনে অগ্রসর হতে শুরু করলেন। অগ্রসর হতে হতে ভগবানকে একটি বৃক্ষমূলে উপবিষ্ট অবস্থায় দেখতে পেলেন। দেখে ভগবানের কাছে উপস্থিত হলেন। ভগবানকে শ্রদ্ধাভিবাদন জানিয়ে একপাশে বসে পড়লেন। অমনি ভগবান তাদের পর্যায়ক্রমে ধর্মদেশনা প্রদান করতে লাগলে... বুদ্ধশাসনে আত্মপ্রত্যয় লাভ করলেন। অমনি তাঁরা ভগবানকে এরূপ বললেন, ভন্তে, বড়োই আশ্চর্য! বড়োই অদ্ভুত!... ভগবান, আজ হতে আমাদের আমরণ আপনার উপাসক হিসেবে গ্রহণ করুন। তখন ভগবান তাদের বললেন, বন্ধোগণ, তোমরা এই রাস্তা দিয়ে যাবে না। অমুক রাস্তা ধরে চলে যাও। এই বলে তাদের অন্য রাস্তা দিয়ে পাঠিয়ে দিলেন।

তখন সেই প্রথম ব্যক্তি (তীরন্দাজ) দেবদত্তের কাছে উপস্থিত হলেন। দেবদত্ত বললেন, ভন্তে, ভগবান মহাঋদ্ধিবান, মহা আশ্চর্যজনক তথা মহানুভবসম্পন্ন। আমি ভগবানকে হত্যা করতে সমর্থ হয়নি। দেবদত্ত বললেন, বন্ধু, তুমি শ্রমণ গৌতমকে হত্যা করো না। আমিই শ্রমণ গৌতমকে হত্যা করব।

বুদ্ধের চরণ হতে রক্তপাত কর্ম
৩৪১. সেই সময় ভগবান গৃধ্রকূট পর্বতের নিম্নপ্রদেশে ছায়াময় স্থানে চঙ্ক্রমণ করছিলেন। দেবদত্ত গৃধ্রকূট পর্বতের চূড়ায় আরোহণ করে ‘এর দ্বারা শ্রমণ গৌতমের জীবন বিনাশ করব’ ভেবে বড়ো একটা প্রস্তরখণ্ড স্থানচ্যুত করলেন। (সম্বুদ্ধের অনন্ত গুণের প্রভাবে) দুটি পর্বতকূট মিলিত হয়ে সেই বড়ো প্রস্তরখণ্ডের গতিরোধ করল। দ্রুত পতনশীল শিলাখণ্ডের গতিরোধ হওয়ায় পরস্পরের আঘাতে ক্ষুদ্র এক শিলাখণ্ড এসে ভগবানের পায়ে আঘাত করল আর বুদ্ধের পা হতে রক্তপাত ঘটল।

তখন ভগবান ঊর্ধ্বে অবলোকন করে দেবদত্তকে দেখতে পেলেন। ভগবান দেবদত্তকে এরূপ বললেন, মোঘপুরুষ, প্রদুষ্ট চিত্তে, বধ করার মানসিকতায় তথাগতের রক্তপাত ঘটিয়ে বহু অপুণ্য প্রসব করলে। অতঃপর ভগবান ভিক্ষুগণকে আহ্বান করলেন, হে ভিক্ষুগণ, দেবদত্ত এই প্রথম আনন্তরিক কর্ম সঞ্চয় করল। যেহেতু সে প্রদুষ্ট চিত্তে, বধ করার মানসিকতায় তথাগতের রক্তপাত ঘটাল।

ভিক্ষুগণ শুনতে পেলেন যে, দেবদত্ত নাকি ভগবানকে হত্যা করার কাজে ব্যাপৃত হয়েছেন। তখন তাঁরা ভগবানকে রক্ষা এবং দেবদত্তের প্রচেষ্টা প্রতিরোধ করার উদ্দেশ্যে বিহারের চতুর্দিকে উচ্চশব্দে, মহাশব্দে সূত্র আবৃত্তি করতে করতে পদচারণ করতে থাকলেন। ভগবান উচ্চশব্দে, মহাশব্দে সূত্র আবৃত্তির শুনতে পেলেন। অমনি আয়ুষ্মান আনন্দকে আহ্বান করে বললেন, আনন্দ, কীসের এই উচ্চশব্দে, মহাশব্দে সূত্র আবৃত্তি? ভন্তে, ভিক্ষুগণ শুনতে পেয়েছেন যে, দেবদত্ত নাকি ভগবানকে হত্যা করার কাজে ব্যাপৃত হয়েছেন। তাঁরা ভগবানকে রক্ষা এবং দেবদত্তের প্রচেষ্টা প্রতিরোধ করার জন্য বিহরের চতুর্দিকে উচ্চশব্দে মহাশব্দে সূত্র আবৃত্তি করতে করতে পদচারণা করছেন। সেই হেতুতে এই উচ্চশব্দে, মহাশব্দে সূত্র আবৃত্তির শব্দ। আনন্দ, তাহলে আমার কথায় সেই ভিক্ষুগণকে আহ্বান কর-আয়ুষ্মানগণ, শাস্তা আপনাদের ডাকছেন। ‘ভন্তে, এরূপই হবে’ বলে আয়ুষ্মান আনন্দ ভগবানকে প্রতিশ্রুতি দিয়ে সেই ভিক্ষুগণের কাছে উপস্থিত হলেন। উপস্থিত হয়ে বললেন, আয়ুষ্মানগণ শাস্তা ডাকতেছেন। হ্যাঁ বন্ধু’ বলে ভিক্ষুগণ আনন্দের কথায় সাড়া দিয়ে ভগবানের সকাশে উপস্থিত হলেন। অমনি ভগবানকে শ্রদ্ধাভিবাদন জানিয়ে একপাশে বসে পড়লেন। ভগবান ভিক্ষুগণকে এরূপ বললেন, হে ভিক্ষুগণ, এটি অসম্ভব, এটির কোনো সম্ভাবনা নেই যে, অপরের প্রচেষ্টায় তথাগতের জীবন নাশ হবে। তথাগত অপরের আক্রমণ ব্যতিরেকে পরিনির্বাণ লাভ করেন।

ভিক্ষুগণ, এ জগতে পাঁচ প্রকার শাস্তা বা গুরু বিদ্যমান। সেই পাঁচ প্রকার কী কী?

এ জগতে কোনো কোনো গুরু শীলে অপরিশুদ্ধ হয়েও “আমি পরিশুদ্ধ শীলসম্পন্ন” বলে জ্ঞাপন করে। আমার শীল পরিশুদ্ধ, পরিশোধিত ও অসংক্লিষ্ট বলে থাকে। কিন্তু তার শ্রাবকেরা তথা শিষ্যরা এরূপ জানে যে, এই গুরু শীলে অপরিশুদ্ধ, অপরিশোধিত ও সংক্লিষ্ট। আমরা যদি গৃহীদের বলে দিই, তাহলে (সেটা) তার পক্ষে ভালো হবে না। যা তার পক্ষে ভালো হবে না, তা আমরা কীভাবে বলি? সে তো চীবর, পিণ্ডপাত, শয্যাসন ও ওষুধ-পথ্যাদি দ্বারা পূজিত হয়। সে নিজে যা করবে তদ্বারা নিজেই পরিদৃষ্ট হবে। এরূপে শিষ্যরা গুরুকে শীলাদি হতে রক্ষা করে। এরূপ গুরু শিষ্যদের শীল হতে সুরক্ষা প্রত্যাশা করে।

এ জগতে কোনো কোনো গুরু জীবিকায় অপরিশুদ্ধ হয়েও “আমি পরিশুদ্ধ জীবিকাধারী” বলে জ্ঞাপন করে... ধর্মদেশনায় অপরিশুদ্ধ হয়েও “আমি পরিশুদ্ধ ধর্মদেশনাকারী” বলে জ্ঞাপন করে... ধর্ম ব্যাখ্যায় অপরিশুদ্ধ হয়েও “আমি পরিশুদ্ধ ধর্ম ব্যাখ্যাকারী” বলে জ্ঞাপন করে... জ্ঞান দর্শনে অপরিশুদ্ধ হয়েও “আমি পরিশুদ্ধ জ্ঞান দর্শনকারী” বলে জ্ঞাপন করে। আমার জ্ঞান দর্শন পরিশুদ্ধ, পরিশোধিত ও অসংক্লিষ্ট বলে থাকে। কিন্তু তার শিষ্যরা এরূপ জানে যে, এই গুরু জ্ঞান দর্শনে অপরিশুদ্ধ, অপরিশোধিত ও সংক্লিষ্ট। আমরা যদি গৃহীদের বলে দিই, তাহলে সেটা তার পক্ষে ভালো হবে না। যা তার পক্ষে ভালো হবে না তা আমরা কীভাবে বলি? সে তো চীবর, পিণ্ডপাত, শয্যাসন ও ওষুধ-পথ্যাদি দ্বারা পূজিত হয়। সে নিজে যা করবে তদ্বারা নিজেই পরিদৃষ্ট হবে। এরূপে শিষ্যরা গুরুকে জ্ঞান দর্শন হতে রক্ষা করে। এরূপ গুরু শিষ্যদের জ্ঞান দর্শন হতে সুরক্ষা প্রত্যাশা করে। মৌদ্গল্লায়ন, জগতে এই পাঁচ প্রকার গুরু বিদ্যমান।

ভিক্ষুগণ, আমি শীলে পরিশুদ্ধ হয়েই জ্ঞাত হই যে, আমি পরিশুদ্ধ শীলসম্পন্ন, আমার শীল পরিশুদ্ধ, পরিশোধিত ও অসংক্লিষ্ট। আমাকে শ্রাবক বা শিষ্যরা শীলাদি হতে রক্ষা করে না। আমি শিষ্যদের শীল হতে সুরক্ষা প্রত্যাশা করি না। আমি জীবিকায় পরিশুদ্ধ হয়েই জ্ঞাত হই... ধর্মদেশনায় পরিশুদ্ধ হয়েই জ্ঞাত হই... ধর্ম ব্যাখ্যায় পরিশুদ্ধ হয়েই জ্ঞাত হই... জ্ঞান দর্শনে পরিশুদ্ধ হয়েই জ্ঞাত হই যে, “আমি পরিশুদ্ধ জ্ঞান দর্শনকারী, আমার জ্ঞান দর্শন পরিশুদ্ধ, পরিশোধিত ও অসংক্লিষ্ট। আমাকে শিষ্যরা জ্ঞান দর্শন হতে রক্ষা করে না। আমি শিষ্যদের জ্ঞান দর্শন হতে সুরক্ষা প্রত্যাশা করি না।

আমি শিষ্যদের জ্ঞান দর্শন হতে সুরক্ষা প্রত্যাশা করি না। ভিক্ষুগণ, এটি অসম্ভব, এটির কোনো সম্ভাবনা নেই যে, অপরের প্রচেষ্টায় তথাগতের জীবন নাশ হবে। তথাগত অপরের আক্রমণ ব্যতিরেকে পরিনির্বাণ লাভ করেন। ভিক্ষুগণ তোমরা নিজের নিজের বিহারে চলে যাও। তথাগতকে রক্ষা করার প্রয়োজন নেই।

বুদ্ধকে হত্যার জন্য নালাগিরি হাতি প্রেরণ
৩৪২. সেই সময় রাজগৃহে নালাগিরি নামক প্রচণ্ড হিংস্র ও নরঘাতক হাতি ছিল। দেবদত্ত রাজগৃহে এসে হাতিশালায় গিয়ে মাহুতকে বললেন, ভনে, আমি রাজার জ্ঞাতি। খ্যাতি ও ক্ষমতার বলে নিম্নপদ হতে উচ্চপদে নিয়োগ এবং আহার, বেতন বাড়িয়ে দিতে পারি। তাই তোমাকে বলছি, যখন শ্রমণ গৌতম এই রাস্তা দিয়ে আসবেন, তখন নালাগিরি হাতিকে বন্ধনমুক্ত করে রাস্তার অভিমুখে ছেড়ে দিবে। “হ্যাঁ ভন্তে, তা-ই হবে” বলে মাহুত দেবদত্তকে সম্মতি জ্ঞাপন করল।

তখন ভগবান প্রাতঃকালে বহির্গমনীয় অন্তর্বাস পরিধান করে পাত্র-চীবর গ্রহণ করে বহুসংখ্যক ভিক্ষু সঙ্গে নিয়ে ভিক্ষান্নের জন্য রাজগৃহে প্রবেশ করলেন। ভগবান রাস্তা ধরে এগুতে লাগলেন। মাহুতগণ সেটা দেখে নালাগিরি হাতিকে বন্ধনমুক্ত করে সেই রাস্তার অভিমুখে ছেড়ে দিল। দূর হতেই ভগবানকে আসতে দেখে নালাগিরি শুড় উত্তোলন করে কর্ণ ও কেশ খাড়া করে ঘন ঘন চালনা করতে করতে ভগবানের দিকে অগ্রসর হতে থাকল। ভিক্ষুগণ দূর হতে নালাগিরি হাতিকে অগ্রসর হতে দেখতে পেলেন। অমনি ভগবানকে বললেন, ভন্তে, প্রচণ্ড হিংস্র, নরঘাতক নালাগিরি হাতি এই রাস্তা দিয়ে অগ্রসর হচ্ছে। ভগবান পশ্চাদগমন করুন, সুগত পশ্চাদগমন করুন। ভগবান বললেন, ভিক্ষুগণ, আস; ভয় করো না। এটি অসম্ভব, এটির কোনো সম্ভাবনা নেই যে, অপরের প্রচেষ্টায় তথাগতের জীবন নাশ হবে। তথাগত অপরের প্রচেষ্টা ব্যতিরেকে পরিনির্বাণ লাভ করেন। দ্বিতীয়বার ভিক্ষুগণ ভগবানকে বললেন... তৃতীয়বার ভিক্ষুগণ ভগবানকে বললেন, ভন্তে, প্রচণ্ড হিংস্র, নরঘাতক নালাগিরি হাতি এই রাস্তা দিয়ে অগ্রসর হচ্ছে। ভগবান পশ্চাদগমন করুন, সুগত পশ্চাদগমন করুন। ভগবান বললেন, ভিক্ষুগণ, আস; ভয় করো না। এটি অসম্ভব, এটির কোনো সম্ভাবনা নেই যে, অপরের প্রচেষ্টায় তথাগতের জীবন নাশ হবে। তথাগত অপরের প্রচেষ্টা ব্যতিরেকে পরিনির্বাণ লাভ করেন।

সেই সময় বহু লোকজন প্রাসাদ, বড়ো প্রাসাদের ছাদে উঠে এই (লোমহর্ষক) দৃশ্যটি দেখতে লাগলেন। সেসব লোকজনের মধ্যে যারা (ধর্মের প্রতি) শ্রদ্ধাহীন, অপ্রসন্ন ও দুর্বুদ্ধিপরায়ণ তারা এরূপ বলতে লাগল, আজ মনোরম দেহকান্তির অধিকারী মহাশ্রমণ গৌতম হাতি দ্বারা নির্মমভাবে মারা যাবে। যারা (ধর্মের প্রতি) শ্রদ্ধাশীল, প্রসন্ন ও পণ্ডিত, অভিজ্ঞ, বুদ্ধিমান তারা এরূপ বলতে লাগলেন, নিঃসন্দেহে বুদ্ধনাগের সঙ্গে নালাগিরি নাগের বেশিক্ষণ সংগ্রাম হবে না। ভগবান মৈত্রী চিত্ত দ্বারা তথা মৈত্রীর অতুলনীয় প্রভাবের দ্বারা নালাগিরি হাতিকে প্লাবিত করলেন। তখন নালাগিরি হাতি ভগবানের মৈত্রী চিত্তে প্লাবিত হয়ে শূড় নীচে নামিয়ে ভগবানের কাছে আসলো। কাছে এসে ভগবানের সামনে দাঁড়িয়ে থাকল। অমনি ভগবান ডানহাতে নালাগিরির কুম্ভ (সামনের গোলাকার অংশ) স্পর্শ করতে করতে নালাগিরির উদ্দেশ্যে এই গাথাটি বললেন :

হে নাগ, হে কুঞ্জর করো না উৎপীড়ন,

উৎপীড়নে ভুগিতে হয় যতো দুঃখের কারণ।

করো না হত্যা তুমি ওহে কুঞ্জর,

জানিবে সুগতি লাভ হবে অতঃপর।

হও না কিছুতেই প্রমত্ত আর মাতলামি যত,

প্রমত্ততায় হতে হয়, সর্বদা স্বর্গ বর্জিত।

নাহি যদি কর তুমি কখনো এসব,

জানিবে সুনিশ্চিত, হবে স্বর্গ লাভ।

অমনি নালাগিরি হাতি শুড় দিয়ে ভগবানের পদধূলি গ্রহণ করে স্বীয় মস্তকে ছিটিয়ে নিল। এরপর যতক্ষণ ভগবানকে দেখা যায়, ততক্ষণ সম্মুখভাগ ভগবানের দিকে রেখে পশ্চাদ্দিকে প্রত্যাগমন করল। অতঃপর নালাগিরি হস্তিশালায় গিয়ে স্বস্থানে দাঁড়িয়ে রইল। এরূপে নালাগিরি দমিত হলো। সেই সময় বিপুল জনতা এই গাথাটি ভাষণ করলেন :

দমন করে একে অন্যে দণ্ড, অংকুশ, কষাঘাতে,

দমেন বুদ্ধ নাগরাজে নাহি অস্ত্রে, নাহি দণ্ডে।

তখন জনসাধারণ অসন্তোষ, নিন্দা ও প্রকাশে দুর্নাম করতে লাগলেন, এই পাপিষ্ঠ, লক্ষ্মীছাড়া দেবদত্ত এমন ঋদ্ধিমান, মহানুভবসম্পন্ন শ্রমণ গৌতমকে হত্যা করতে ব্যাপৃত হয়েছেন। সেই হতে দেবদত্তের লাভ-সৎকার কমে গেল। ভগবানের লাভ-সৎকার আরও বৃদ্ধি পেল।

পাঁচটি বিষয় প্রার্থনা বিষয়ক কথা
৩৪৩. সেই সময় দেবদত্তের লাভ-সৎকার পরিহানি হয়ে পড়ায় সপরিষদে, গৃহস্থের ঘরে যাচ্ঞা করে করে ভোজন করতে লাগলেন। এটি দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, কেন শাক্যপুত্রীয় শ্রমণগণ গৃহস্থের ঘরে যাচ্ঞা করে করে ভোজন করতেছে? এঁদের মধ্যে কেউ কেউ কেনই বা উত্তমরূপে পাক-করা ভোজনে সন্তুষ্ট হন না অথবা কেউ কেউ সুস্বাদু ভোজন পছন্দ করেন না। অন্যান্য ভিক্ষুগণ জনসাধারণের সেই অসন্তোষ, নিন্দা ও প্রকাশ্যে দুর্নাম করার কথা শুনতে পেলেন। যেসব ভিক্ষু অল্পেচ্ছু... তারা অসন্তোষ, নিন্দা ও প্রকাশ্যে আপত্তি উত্থাপন করতে লাগলেন, কেন দেবদত্ত সপরিষদে গৃহস্থের ঘরে যাচ্ঞা করে করে ভোজন করতেছে? তারা এই বিষয়টি ভগবানকে জানালেন... সত্যিই কি দেবদত্ত, তুমি সপরিষদে গৃহস্থের ঘরে ঘরে যাচ্ঞা করে করে ভোজন করতেছে? দেবদত্ত- হ্যাঁ ভন্তে, তা সত্য। ভগবান এটা খুবই নিন্দনীয় অভিহিত করে... তদনুযায়ী ধর্মদেশনা করলেন। এরপর বললেন, হে ভিক্ষুগণ, তাহলে ত্রিবিধ কারণকে ভিত্তি করে গৃহস্থের বাড়িতে তিন প্রকার ভোজনের বিধান প্রজ্ঞাপ্ত করব। যথা : ১) কুমতি পুদ্গলদের নিগ্রহ করার জন্য, ২) শীলবান ভিক্ষুগণের সুখে, নিরুপদ্রবে অবস্থানের জন্য, ৩) যাতে পাপিষ্ঠগণ অনুসারী পেয়ে তাদের নির্ভর করে সংঘভেদ করতে না পারে। গৃহীগণের প্রতি অনুকম্পা প্রদর্শন হেতুতে নিয়ম মেনে গণভোজন করতে হবে।

তখন দেবদত্ত কোকালিক, কটমোদক, তিষ্যক ও খণ্ডদেবীর পুত্র সমুদ্রগুপ্তের কাছে উপস্থিত হলেন। উপস্থিত হয়ে তাদের এরূপ বললেন, বন্ধুগণ, এসো, আমরা শ্রমণ গৌতমের সংঘ ভেদ বা বিভক্ত করি, ঐক্য ভেদ করি। দেবদত্ত এরূপ বললে কোকালিক বলে উঠলেন, বন্ধু, শ্রমণ গৌতম মহাঋদ্ধিবান, মহানুভবসম্পন্ন। কিরূপে আমরা শ্রমণ গৌতমের সংঘ ভেদ বা বিভক্ত করব, ঐক্য ভেদ করব? দেবদত্ত-বন্ধুগণ, আসুন আমরা শ্রমণ গৌতমের সকাশে গিয়ে এই পাঁচটি বিষয় প্রার্থনা করি। বলবো যে, ‘ভন্তে, ভগবান অনেক প্রকারে অল্পেচ্ছুতা, সন্তুষ্টিতা, সংযমতা, ধুতাঙ্গপ্রিয়তা, নম্রতা এবং উদ্যামশীলতার সুফল বর্ণনা করেন। ভন্তে, এই পাঁচটি বিষয় অনেক প্রকারে অল্পেচ্ছুতা, সন্তুষ্টিতা, সংযমতা, ধুতাঙ্গপ্রিয়তা, নম্রতা এবং উদ্যামশীলতার জন্য একান্ত সহায়ক। ভন্তে, এই কারণে উত্তম হবে যে, ১) ভিক্ষুগণ আজীবন অরণ্যে বাস করুক। যে গ্রামে কিংবা গ্রামের নিকটবর্তী বিহারে বাস করবে, সে দোষী হবে। ২) ভিক্ষুগণ আজীবন ভিক্ষাজীবী হোক। যে নিমন্ত্রণ গ্রহণ করবে তথা নিমন্ত্রণে প্রদত্ত ভোজন গ্রহণ করবে, সে দোষী হবে। ৩) ভিক্ষুগণ আজীবন পাংশুকুল চীবর পরিধান করুক। যে গৃহী প্রদত্ত চীবর পরিধান করবে, সে দোষী হবে। ৪) ভিক্ষুগণ আজীবন গাছতলায় অবস্থান করুক। যে আচ্ছাদিত স্থানে অবস্থান করবে, সে দোষী হবে। ৫) ভিক্ষুগণ আজীবন মাছ, মাংস ভোজন করা হতে বিরত থাকুক। যে মাছ, মাংস ভোজন করবে, সে দোষী হবে। শ্রমণ গৌতম এই পাঁচটি বিষয়ে অনুমতি দিবেন না। এই সুযোগে আমরা এই পাঁচটি বিষয়ের মাধ্যমে লোকজনকে বুঝাতে সক্ষম হবো। বন্ধুগণ, এই পাঁচটি বিষয় দ্বারা আমরা শ্রমণ গৌতমের সংঘ ভেদ বা বিভক্ত করতে, ঐক্য ভেদ করতে পারব। জনসাধারণ তো সামান্য ব্যাপারে প্রসন্ন হয়।

অতঃপর দেবদত্ত সপরিষদে ভগবানের সমীপে উপস্থিত হলেন। অমনি ভগবানকে শ্রদ্ধাভিবাদন জানিয়ে একপাশে উপবেশন করলেন। একপাশে উপবিষ্ট দেবদত্ত ভগবানকে এরূপ বললেন, ভন্তে, ভগবান অনেক প্রকারে অল্পেচ্ছুতা, সন্তুষ্টিতা, সংযমতা, ধুতাঙ্গপ্রিয়তা, নম্রতা এবং উদ্যামশীলতার সুফল বর্ণনা করে থাকেন। ভন্তে, এই পাঁচটি বিষয় অনেক প্রকারে অল্পেচ্ছুতা, সন্তুষ্টিত, সংযমতা, ধুতাঙ্গপ্রিয়তা, নম্রতা এবং উদ্যামশীলতার জন্য একান্ত সহায়ক। ভন্তে, এই কারণে উত্তম হবে যে, ১) ভিক্ষুগণ আজীবন অরণ্যে বাস করুক। যে গ্রামে কিংবা গ্রামের নিকটবর্তী বিহারে বাস করবে, সে দোষী হবে। তজ্জন্য সংঘ তাকে বর্জন করবে। ২) ভিক্ষুগণ আজীবন ভিক্ষাজীবী হোক। যে (গৃহীর) নিমন্ত্রণ গ্রহণ করবে তথা নিমন্ত্রণে প্রদত্ত ভোজন গ্রহণ করবে, সে দোষী হবে। তজ্জন্য সংঘ তাকে বর্জন করবে। ৩) ভিক্ষুগণ আজীবন পাংশুকুল চীবর পরিধান করুক। যে গৃহী প্রদত্ত চীবর পরিধান করবে, সে দোষী হবে। তজ্জন্য সংঘ তাকে বর্জন করবে। ৪) ভিক্ষুগণ আজীবন গাছতলায় বাস করুক। যে আচ্ছাদিত স্থানে বাস করবে, সে দোষী হবে। তজ্জন্য সংঘ তাকে বর্জন করবে। ৫) ভিক্ষুগণ আজীবন মাছ, মাংস ভোজন করা হতে বিরত থাকুক। যে মাছ, মাংস ভোজন করবে, সে দোষী হবে। তজ্জন্য সংঘ তাকে বর্জন করবে। এবার ভগবান বললেন, হে দেবদত্ত, এসব নিষ্প্রয়োজন। যেই ভিক্ষু অরণ্যে বাস করতে ইচ্ছা করে, সে অরণ্যে বাস করুক আর যেই ভিক্ষু গ্রামে বাস করতে ইচ্ছা করে, সে গ্রামে বাস করুক। যেই ভিক্ষু ভিক্ষান্ন সংগ্রহ করতে ইচ্ছা করে, সে ভিক্ষাচর্যা করুক আর যেই ভিক্ষু নিমন্ত্রণ গ্রহণের ইচ্ছা করে, সে নিমন্ত্রণের ভোজন গ্রহণ করুক। যেই ভিক্ষু পাংশুকুল চীবর পরিধান করতে ইচ্ছা করে, সে পাংশুকুল চীবর পরিধান করুক আর যেই ভিক্ষু গৃহীপ্রদত্ত চীবর পরিধান করতে ইচ্ছা করে, সে গৃহীপ্রদত্ত চীবর পরিধান করুক। দেবদত্ত, ইতিপূর্বে আমার কর্তৃক বছরে আট মাস গাছতলায় বাস করার অনুজ্ঞা দেয়া হয়েছে। ত্রিকোটি পরিশুদ্ধ অর্থাৎ অদৃষ্ট, অশ্রুত ও অননুমিত মাছ, মাংস ভোজনের নির্দেশও করা হয়েছে। তখন দেবদত্ত ‘ভগবান এই পাঁচটি বিষয় অনুমোদন করছেন না’ জেনে আনন্দিত, উৎফুল্ল হয়ে সপরিষদ আসন হতে উঠে দাঁড়ালেন। অমনি ভগবানকে অভিবাদন জানিয়ে প্রদক্ষিণ করে প্রস্থান করলেন।

এবার দেবদত্ত সপরিষদ রাজগৃহে প্রবেশ করে সেই পাঁচটি বিষয় দ্বারা জনসাধারণকে বুঝাতে লাগলেন, হে ভদ্রেগণ, শ্রমণ গৌতমের সকাশে উপস্থিত হয়ে আমরা পাঁচটা বিষয় প্রার্থনা করেছিলাম। বলেছিলাম, ভন্তে, ভগবান অনেক প্রকারে অল্পেচ্ছুতা... উদ্যামশীলতার একান্ত সহায়ক। ভন্তে, এই কারণে উত্তম হবে যে, ১) ভিক্ষুগণ আজীবন অরণ্যে বাস করুক। যেই ভিক্ষু গ্রামে কিংবা গ্রামের নিকটবর্তী বিহারে বাস করবে, সে দোষী হবে। তজ্জন্য সংঘ তাকে বর্জন করবে... ৫) ভিক্ষুগণ আজীবন মাছ, মাংস ভোজন করা হতে বিরত থাকুক। যে মাছ, মাংস ভোজন করবে, সে দোষী হবে। তজ্জন্য সংঘ তাকে বর্জন করবে। দেখুন, শ্রমণ গৌতম এই পাঁচটি বিষয় অনুমোদন করেননি। আমরা সেই পাঁচটি বিষয় ব্রত হিসেবে প্রতিপালন করব।

তখন যেসব লোকজন ধর্মের প্রতি শ্রদ্ধাহীন, অপ্রসন্ন দুর্বুদ্ধিপরায়ণ তারা এরূপ বলতে লাগল, এই শাক্যপুত্রীয় শ্রমণগণ ধুতাঙ্গপ্রিয়তা ও আত্মসংযমী কিন্তু শ্রমণ গৌতম বিলাসী ও বিলাসিতাপ্রিয়। কিন্তু যেসব লোক ধর্মের প্রতি শ্রদ্ধাশীল, প্রসন্ন এবং পণ্ডিত, অভিজ্ঞা, বুদ্ধিমান তারা অসন্তোষ, নিন্দা ও প্রকাশ্যে দুর্নাম করতে লাগলেন, কেন দেবদত্ত ভগবানের সংঘ ভেদ, ঐক্য ভেদের প্রচেষ্টা করতেছে? ভিক্ষুগণ সেই জনসাধারণের অসন্তোষ, নিন্দা ও প্রকাশ্যে দুর্নামের কথা শুনতে পেলেন। তখন যেসব ভিক্ষু অল্পেচ্ছু... তারাও অসন্তোষ, নিন্দা ও প্রকাশ্যে আপত্তি উত্থাপন করতে লাগলেন, কেনই দেবদত্ত ভগবানের বা সংঘের ভেদ বা বিভেদ ও ঐক্যের ভেদ করতে প্রচেষ্টা চালাবে? সেই ভিক্ষুগণ ভগবানকে এই বিষয়টি জানালেন... সত্যিই কি দেবদত্ত, তুমি সংঘের ভেদ, ঐক্যের ভেদ করতে প্রচেষ্টা চালাচ্ছে? “হ্যাঁ ভন্তে, তা সত্য।” ভগবান বলে উঠলেন, দেবদত্ত, সাবধান, তোমার সংঘভেদ করার অভিরুচি না হোক। সংঘভেদ করা বড়ো গুরুতর পাপকার্য। যে সমগ্র তথা একতাবদ্ধ সংঘকে বিভক্ত করে, সে কল্পকালের জন্য (অর্থাৎ কল্পকাল পর্যন্ত বিপাক ভোগ করতে হয় এমন) পাপ সঞ্চয় করে। কল্পকালব্যাপী নরকে পক্ব হয়। অন্যদিকে যে বিভক্ত সংঘকে একত্রিত করে, সে শ্রেষ্ঠ পুণ্য অর্জন করে। এতে সে কল্পকালব্যাপী স্বর্গে আনন্দিত, প্রমোদিত হয়ে অবস্থান করে। কাজেই দেবদত্ত, সাবধান। তোমার সংঘ ভেদ করার অভিরুচি না হোক। সংঘ ভেদ করা বড়োই গুরুতর পাপকার্য।

অতঃপর আয়ুষ্মান আনন্দ সকালবেলা বহির্গমনীয় অন্তর্বাস পরিধান করে পাত্র-চীবর গ্রহণ করে ভিক্ষান্ন সংগ্রহের জন্য রাজগৃহে প্রবেশ করলেন। দেবদত্ত আয়ুষ্মান আনন্দকে ভিক্ষান্ন সংগ্রহেরত দেখতে পেলেন। দেখতে পেয়ে আয়ুষ্মান আনন্দের কাছে উপস্থিত হলেন। এবার আয়ুষ্মান আনন্দকে এরূপ বললেন, বন্ধু আনন্দ, আজ হতে আমি আর ভগবান (পৃথক পৃথক ভিক্ষুসংঘ নিয়ে) আলাদা আলাদাভাবে উপোসথ করব, সংঘকর্ম করব।

রাজগৃহে ভিক্ষান্ন সংগ্রহ শেষ হলে আয়ুষ্মান আনন্দ ফিরে এসে আহারকৃত্য সমাপন করলেন। তারপর ভগবানের সকাশে উপস্থিত হয়ে ভগবানকে শ্রদ্ধাভিবাদন জানিয়ে একপাশে উপবেশন করলেন। অমনি ভগবানকে এরূপ বললেন, ভন্তে, আজ আমি সকালবেলা বহির্গমনীয় অন্তর্বাস পরিধান করে পাত্র-চীবর গ্রহণ করে ভিক্ষান্ন সংগ্রহের জন্য রাজগৃহে প্রবেশ করেছিলাম। আমাকে রাজগৃহে ভিক্ষান্ন সংগ্রহ করতে দেখে দেবদত্ত আমার কাছে উপস্থিত হয়। উপস্থিত হয়ে এরূপ বলে, বন্ধু আনন্দ, আজ হতে আমি আর ভগবান (পৃথক পৃথক ভিক্ষুসংঘ নিয়ে) আলাদা আলাদাভাবে উপোসথ করব সংঘকর্ম করব। ভন্তে, আজ হতে দেবদত্ত সংঘভেদ করবে। তখন ভগবান (নরকগামিনী সংঘভেদ কার্য পাপীর দ্বারা কৃত হয়) এই বিষয় জ্ঞাত হয়ে এ গভীর ভাবোদ্দীপক গাথা উচ্চারণ করলেন :

সাধন যত সাধুকর্ম সাধুর সুখকর,

তবে সেই সাধুকর্ম পাপীর দুষ্কর।

সাধন যত পাপকর্ম পাপীর সুখকর,

আর্যদের পাপকর্ম হয় অতীব দুষ্কর।

দ্বিতীয় পরিচ্ছেদ সমাপ্ত।


 

৩. তৃতীয় পরিচ্ছেদ
সংঘভেদ বিষয়ক কথা
৩৪৪. তখন দেবদত্ত উপোসথ দিবসে আসন হতে উঠে শলাকা (মত প্রদানের কাঠি বা ব্যালট) গ্রহণ করালেন। বন্ধুগণ, আমরা শ্রমণ গৌতমের কাছে উপস্থিত হয়ে পাঁচটি বিষয় প্রার্থনা করেছিলাম। বলেছিলাম, ভন্তে, ভগবান অনেক প্রকারে অল্পেচ্ছুতায়... উদ্যমশীলতার একান্ত সহায়ক। ভন্তে, এই কারণে উত্তম হয় যে, ১) ভিক্ষুগণ আজীবন অরণ্যে বাস করুক। যে গ্রামে বা গ্রামের নিকটবর্তী বিহারে বাস করবে, সে দোষী হবে। তজ্জন্য সংঘ তাকে বর্জন করবে... ৫) ভিক্ষুগণ আজীবন মাছ, মাংস ভোজন করা হতে বিরত থাকুক। যে মাছ, মাংস ভোজন করবে, সে দোষী হবে। তজ্জন্য সংঘ তাকে বর্জন করবে। দেখুন, শ্রমণ গৌতম এই পাঁচটি বিষয় অনুমোদন করেননি। আমরা সেই পাঁচটি বিষয় ব্রত হিসেবে প্রতিপালন করব। যেই আয়ুষ্মানগণ এই পাঁচটি বিষয় অনুমোদন বা সমর্থন করেন, তারা শলাকা গ্রহণ করুন।

সেই সময় বৈশালীর পাঁচশত বৃজিপুত্র নবীন ভিক্ষু ভালোভাবে না জেনে ‘এটি ধর্ম, এটি বিনয় ও এটি শাস্তার শাসন’ মনে করে শলাকা গ্রহণ করলেন। তখন দেবদত্ত সংঘভেদ করে সেই পাঁচশত ভিক্ষুকে সঙ্গে নিয়ে গয়াশীর্ষ পর্বতে প্রস্থান করলেন। অনন্তর সারিপুত্র ও মৌদ্গল্লায়ন ভগবানের কাছে উপস্থিত হলেন। উপস্থিত হয়ে ভগবানকে শ্রদ্ধাভিবাদন জানিয়ে একপাশে উপবেশন করলেন। এরপর আয়ুষ্মান সারিপুত্র ভগবানকে এরূপ বললেন, ভন্তে, দেবদত্ত সংঘভেদ করে পাঁচশত ভিক্ষুকে সঙ্গে নিয়ে গয়াশীর্ষ পর্বতে প্রস্থান করতেছে। ভগবান বললেন, সারিপুত্র, তোমাদের কি সেই নবীন ভিক্ষুদের জন্য করুণা উদ্রেক হয় না? সারিপুত্র, তোমরা সেই ভিক্ষুগণ দুর্দশায় পতিত হবার পূর্বে গমন কর। ‘হ্যাঁ ভন্তে, এরূপই হবে’ বলে সারিপুত্র ও মৌদ্গল্লায়ন ভগবানের কথায় সম্মতি জানিয়ে ভগবানকে অভিবাদন ও প্রদক্ষিণ করে গয়াশীর্ষে উপস্থিত হলেন।

তখন জনৈক ভিক্ষু ভগবানের সামান্য দূরে কেঁদে কেঁদে দাঁড়িয়ে থাকলেন। ভগবান সেই ভিক্ষুকে জিজ্ঞেস করলেন, ভিক্ষু, কেন তুমি রোদন করতেছ? ভন্তে, যাঁরা ভগবানের অগ্রশ্রাবক, সেই সারিপুত্র, মৌদ্গল্লায়নও দেবদত্তের কাছে চলে যাচ্ছেন, দেবদত্তের ধর্মকে অনুমোদন করতেছেন। ভগবান-ভিক্ষু, এটি অসম্ভব; এটির কোনো অবকাশ নেই যে, সারিপুত্র ও মৌদ্গল্লায়ন দেবদত্তের ধর্মকে অনুমোদন বা সমর্থন করবে। সেই ভিক্ষুগণের জ্ঞান উৎপন্ন করণার্থে তারা গমন করেছে।

৩৪৫. সেই সময় দেবদত্ত মহতী পরিষদ পরিব্যাপ্ত হয়ে ধর্মদেশনায় উপবিষ্ট ছিলেন। বেশ দূরে থাকতেই দেবদত্ত সারিপুত্র ও মৌদ্গল্লায়নকে আসতে দেখলেন। সেটা দেখে ভিক্ষুগণকে আহ্বান করে বললেন, হে ভিক্ষুগণ, দেখুন, আমার ধর্ম কতোই সুব্যাখ্যাত - যাঁরা শ্রমণ গৌতমের অগ্রশ্রাবক, সেই সারিপুত্র এবং মৌদ্গল্লায়নও আমার কাছে আসতেছেন। আমার ধর্মকে সমর্থন করতেছেন। এরূপ বলা হলে কোকালিক ভিক্ষু দেবদত্তকে এরূপ বললেন, বন্ধু দেবদত্ত, সারিপুত্র ও মৌদ্গল্লায়নকে বিশ্বাস করবেন না। সারিপুত্র ও মৌদ্গল্লায়ন পাপিষ্ঠ, পাপধর্মে বশানুগত। দেবদত্ত- বন্ধু, তেমন বলো না; তাঁরা স্বাগত হয়েছেন। তারা আমার ধর্মকে সমর্থন করতেছেন।

দেবদত্ত আয়ুষ্মান সারিপুত্রকে অর্ধেক আসন ছেড়ে নিয়ে সাদরে আহ্বান করে বললেন, বন্ধু সারিপুত্র, আসুন, আসুন; এখানে উপবেশন করুন। ‘বন্ধু, এসবের প্রয়োজন নেই’ বলে আয়ুষ্মান সারিপুত্র অন্য একটি আসনে উপবেশন করলেন। আয়ুষ্মান মৌদ্গল্লায়নও অন্য একটি আসন নিয়ে উপবেশন করলেন। অনেক রাত পর্যন্ত দেবদত্ত ভিক্ষুগণকে ধর্মদেশনায় উৎসাহিত, প্রণোদিত, উদ্দীপিত, প্রফুল্লিত করে আয়ুষ্মান সারিপুত্রকে অনুরোধ করলেন, বন্ধু সারিপুত্র, এখন ভিক্ষুসংঘ আলস্য, প্রমাদ বিরহিত। অতএব আপনি ভিক্ষুগণকে ধর্মদেশনা প্রদান করুন। আমার পিঠ ব্যথা করতেছে; আমি একটু শুয়ে পড়ব। ‘হ্যাঁ বন্ধু, তাই হোক’ বলে আয়ুষ্মান সারিপুত্র দেবদত্তের কথায় সম্মতি দিলেন। অমনি দেবদত্ত সঙ্ঘাটি চার ভাঁজ করে বিছিয়ে নিয়ে শুয়ে পড়লেন দক্ষিণপার্শ্ব হয়ে। স্মৃতি-সম্প্রজ্ঞান বর্জিত তদুপরি পরিশ্রান্ত হওয়ার মুহূর্তেই অঘোর ঘুমে ঘুমিয়ে পড়লেন।

তখন আয়ুষ্মান সারিপুত্র আদেশনা প্রাতিহার্য (পরচিত্ত বিজানন জ্ঞান) ও অনুশাসন প্রাতিহার্য (চমৎকার ব্যাখ্যাযোগে শিক্ষাদান) দ্বারা ভিক্ষুগণকে ধর্মদেশনায় উপদেশ প্রদান এবং অনুশাসন করলেন। অন্যদিকে আয়ুষ্মান মৌদ্গল্লায়ন ঋদ্ধি প্রাতিহার্য (ঋদ্ধিশক্তি ব্যবহার) ও অনুশাসন প্রাতিহার্য দ্বারা ভিক্ষুগণকে ধর্মদেশনায় উপদেশন প্রদান এবং অনুশাসন করলেন। এভাবে আয়ুষ্মান সারিপুত্রের আদেশনা প্রাতিহার্য ও অনুশাসন প্রাতিহার্য আর আয়ুষ্মান মৌদ্গল্লায়নের ঋদ্ধি প্রাতিহার্য ও অনুশাসন প্রাতিহার্য দ্বারা উপদিষ্ট, অনুশাসিত হয়ে সেই ভিক্ষুগণের বিরজ, বিমল ধর্মচক্ষু উৎপন্ন হলো। যা কিছু সমুদয়ধর্মী, তা সবই নিরোধধর্মী। অমনি আয়ুষ্মান সারিপুত্র ভিক্ষুগণ আহ্বান করে বললেন, বন্ধুগণ, আমরা এখন ভগবানের কাছে গমন করব। যিনি ভগবানের ধর্মে রুচিবোধ করেন, তিনি আসুন। তখন সারিপুত্র ও মৌদ্গল্লায়ন সেই পাঁচশত ভিক্ষুকে নিয়ে বেণুবনে উপস্থিত হলেন। কোকালিক দেবদত্তকে জাগ্রত করলেন, বন্ধু দেবদত্ত, উঠো। তোমার ভিক্ষুগণকে সারিপুত্র ও মৌদ্গল্লায়ন নিয়ে গিয়েছে। বন্ধু দেবদত্ত, আমি কী তোমাকে আগেই বলিনি যে, সারিপুত্র ও মৌদ্গল্লায়ন পাপিষ্ঠ, পাপধর্মে বশানুগত হয়েছে। অমনি সেই স্থানেই দেবদত্তের মুখ দিয়ে উষ্ণ রক্তপাত হলো।

অনন্তর সারিপুত্র ও মৌদ্গল্লায়ন ভগবানের সকাশে গিয়ে উপস্থিত হলেন। ভগবানকে শ্রদ্ধাভিবাদন জানিয়ে একপাশে উপবেশন করলেন। একপাশে উপবিষ্ট আয়ুষ্মান সারিপুত্র ভগবানকে এরূপ বললেন, ভন্তে, ভেদ অনুসরণকারী ভিক্ষুগণ পুনঃ উপসম্পদা গ্রহণ করলে ভালো হয়, নয় কি? সারিপুত্র, নিষ্প্রয়োজন। ভেদ অনুসরণকারী ভিক্ষুগণের পুনঃ উপসম্পদা প্রদান করা তোমার অভিরুচি না হোক। তাহলে সারিপুত্র, তুমি ভেদ অনুসরণকারী ভিক্ষুগণকে থুল্লচ্চয় অপরাধ দেশনা করাতে পার। সারিপুত্র, দেবদত্ত তোমাদের সঙ্গে কী রকম আচরণ করেছে? ভন্তে, ভগবান যেমন গভীর রাত পর্যন্ত ভিক্ষুগণকে ধর্মদেশনায় উৎসাহিত, প্রণোদিত, উদ্দীপিত, প্রফুল্লিত করে আমাকে আদেশ করেন। সারিপুত্র, এখন ভিক্ষুসংঘ আলস্য, প্রমাদ বিরহিত। অতএব সারিপুত্র তুমি ভিক্ষুগণকে ধর্মদেশনা কর। আমার পিঠ ব্যথা করতেছে, আমি একটু শুয়ে বিশ্রাক করব। ভন্তে, দেবদত্তও আমার সঙ্গে ঠিক সেই রকম আচরণ করেছে।

৩৪৬. তখন ভগবান ভিক্ষুগণকে আহ্বান করে বললেন, হে ভিক্ষুগণ, অতীতকালে জনৈক অরণ্যে একটি বড় সরোবর ছিল। একদল হাতি সেই সরোবরকে আশ্রয় করে বাস করত। হাতিদল সরোবরে নেমে (স্বীয় স্বীয়) শুঁড় দিয়ে (সরোবরে প্রস্ফুটিত) পদ্মফুলের মূল ও ডাঁটা উৎপাদনপূর্বক কর্দমহীন সুধৌত করে ভক্ষণ করত। এই খাদ্য হাতিদলের বর্ণ, বল বর্ধন করতো এবং তাতে হাতিগুলো মৃত্যুগ্রস্ত হত না কিংবা মৃত্যুসম দুঃখ পেতো না। ভিক্ষুগণ, সেই প্রাপ্তবয়স্ক হাতিদের অনুকরণ করতে হাতি শাবকেরাও সরোবরে নেমে শুড় দিয়ে পদ্মফুলের মূল ও ডাঁটা উৎপাদন করে নিতো, তবে কর্দমহীন, সুধৌত না করেই ভক্ষণ করত। ফলে হাতিশাবকদের বর্ণ, বল বর্ধিত হতো না। বরং তাতে তারা মৃত্যুর কবলে পতিত হতো, মৃত্যুসম দুঃখ ভোগ করত। ভিক্ষুগণ, ঠিক এরূপেই দেবদত্ত আমাকে অনুসরণ করতে নিয়ে নিঃস্ব হয়ে মৃত্যুমুখে পতিত হবে।

সরোবরে নেমে হাতি ভক্ষে সুধৌত মৃণাল,

পেয়ে থাকে এতে তারা সুখের জীবন।

তাই দেখে শাবকেরা খেয়ে নেয় অধৌত মৃণাল,

হয়ে উঠে জীবন তাদের অতীব কষ্টের।

তদ্রূপ করতে গিয়ে আমায় অনুসরণ,

হয়ে যাবে দেবদত্তের নিঃস্ব অসহায় মরণ।

হে ভিক্ষুগণ, আট প্রকার গুণে গুণান্বিত ভিক্ষু দূত হিসেবে গমন তথা প্রেরণযোগ্য। সেই প্রকার কী কী? যথা এ ক্ষেত্রে ভিক্ষু- ১) নিজে শ্রোতা হয়, ২) অপরকে শুনাতে পটু হয়, ৩) গ্রহণকারী হয়, ৪) ধারণকারী হয়, ৫) বিজ্ঞাত হয়, ৬) জ্ঞাপনকারী হয়, ৭) ভালো-মন্দ বিচারে দক্ষ হয়, ৮) কলহকারী হয় না। ভিক্ষুগণ, এই আট প্রকার গুণে গুণান্বিত ভিক্ষুকে দূত হিসেবে প্রেরণযোগ্য।

ভিক্ষুগণ, সারিপুত্র আট প্রকার গুণে গুণান্বিত, তাকে দূত হিসেবে প্রেরণযোগ্য। সেই আট প্রকার গুণ কী কী? ভিক্ষুগণ, এ ক্ষেত্রে সারিপুত্র ১) নিজে শ্রোতা, ২) অপরকে শুনাতে পটু, ৩) গ্রহণকারী, ৪) ধারণকারী, ৫) বিজ্ঞাত, ৬) জ্ঞাপনকারী, ৭) ভালো-মন্দ বিচারে দক্ষ, ৮) কলহকারী নয়। এই আট প্রকার গুণে গুণান্বিত সারিপুত্রকে দূত হিসেবে প্রেরণযোগ্য।

যিনি হন অকম্পিত প্রাপ্ত হয়ে উগ্রবাদী পর্ষদে,

হন না ব্যর্থ উপদেশ দানে কিংবা কোনো ছাদনে।

সুগতের শাসন, অসন্দিগ্ধভাবে করেন ভাষণ,

হলেও জিজ্ঞাসিত কখনো, হন না ক্রোধিত,

সেই ভিক্ষুই হন গমনে যোগ্য, কার্যে দূত।

৩৪৮. হে ভিক্ষুগণ, আট প্রকার অসদ্ধর্মে অভিভূত, বশীভূত চিত্ত দেবদত্ত কল্পকাল পর্যন্ত অপায়িক নৈরয়িক দুঃখ ভোগের দণ্ডযোগ্য কারণপ্রাপ্ত হলো। সেই আট প্রকার কী কী?

ভিক্ষুগণ, লাভের অভিভূত, বশীভূত চিত্ত দেবদত্ত কল্পকাল পর্যন্ত অপায়িক নৈরয়িক দুঃখ ভোগের দণ্ডযোগ্য কারণপ্রাপ্ত হলো। অলাভের অভিভূত... কারণপ্রাপ্ত হলো। যশের অভিভূত... কারণপ্রাপ্ত হলো। অযশের অভিভূত... কারণপ্রাপ্ত হলো। সম্মান তথা সৎকারের অভিভূত... কারণপ্রাপ্ত হলো। অসৎকারের অভিভূত... কারণপ্রাপ্ত হলো। পাপেচ্ছার অভিভূত... কারণপ্রাপ্ত হলো। পাপমিত্রের অভিভূত, বশীভূত চিত্ত দেবদত্ত কল্পকাল পর্যন্ত অপায়িক নৈরয়িক দুঃখ ভোগের দণ্ডযোগ্য কারণপ্রাপ্ত হলো। ভিক্ষুগণ, এই আট প্রকার অসদ্ধর্মে অভিভূত, বশীভূত চিত্ত দেবদত্ত কল্পকাল পর্যন্ত অপায়িক নৈরয়িক দুঃখ ভোগের দণ্ডযোগ্য কারণপ্রাপ্ত হলো।

৩৪৯. হে ভিক্ষুগণ, এটি উত্তম যে, ভিক্ষুর উৎপন্ন লাভকে জয় করে অবস্থান করা। উৎপন্ন অলাভকে... করা। উৎপন্ন যশকে... করা। উৎপন্ন অযশকে... করা। উৎপন্ন সম্মান-সৎকারকে... করা। উৎপন্ন অসম্মান-অসৎকারকে... করা। উৎপন্ন পাপেচ্ছাকে... করা। উৎপন্ন পাপমিত্রকে জয় করে অবস্থান করা।

ভিক্ষুগণ, কীসের হেতুতে কীসের কারণে একজন ভিক্ষুর উৎপন্ন লাভকে জয় করে অবস্থান করা উচিত? উৎপন্ন অলাভকে জয়... উৎপন্ন যশকে জয়... উৎপন্ন অযশকে জয়... উৎপন্ন সম্মান-সৎকারকে জয়... উৎপন্ন অসম্মান-অসৎকারকে জয়... উৎপন্ন পাপেচ্ছাকে জয়... উৎপন্ন পাপমিত্রকে জয় করে অবস্থান করা উচিত? যে উৎপন্ন লাভকে জয় না করে অবস্থান করে তার দুঃখপূর্ণ, যাতনাপূর্ণ আসক্তি উৎপন্ন হয়। যে উৎপন্ন লাভকে জয় করে অবস্থান করে, তার দুঃখপূর্ণ, যাতনাপূর্ণ আসক্তি উৎপন্ন হয় না। যে উৎপন্ন অলাভকে... উৎপন্ন যশকে... উৎপন্ন অযশকে... উৎপন্ন সম্মান-সৎকারকে... উৎপন্ন অসম্মান-অসৎকারকে... উৎপন্ন পাপেচ্ছাকে... উৎপন্ন পাপমিত্রকে জয় না করে অবস্থান করে তার দুঃখপূর্ণ, যাতনাপূর্ণ আসক্তি উৎপন্ন হয়। যে উৎপন্ন পাপমিত্রকে জয় করে অবস্থান করে, তার দুঃখপূর্ণ, যাতনাপূর্ণ আসক্তি উৎপন্ন হয় না। ভিক্ষুগণ, তদ্ধেতু উৎপন্ন লাভকে জয় করে অবস্থান করা উচিত। উৎপন্ন অলাভকে... উৎপন্ন যশকে... উৎপন্ন অযশকে... উৎপন্ন সম্মান-সৎকারকে... উৎপন্ন অসম্মান-অসৎকারকে... উৎপন্ন পাপেচ্ছাকে... উৎপন্ন পাপমিত্রকে জয় করে অবস্থান করা উচিত। হে ভিক্ষুগণ, তোমাদের এরূপ শিক্ষা করা উচিত।

৩৫০. হে ভিক্ষুগণ, তিন প্রকার অসদ্ধর্মে অভিভূত, বশীভূত চিত্ত দেবদত্ত কল্পকাল পর্যন্ত অপায়িক নৈরয়িক দুঃখ ভোগের দণ্ডযোগ্য কারণপ্রাপ্ত হলো। সেই তিন প্রকার কী কী? পাপেচ্ছুতা, পাপমিত্রতা ও অকিঞ্চিৎকর প্রাপ্তির মধ্যে সমাপ্তে উপনীত হওয়া, এই তিন প্রকার অসদ্ধর্মে অভিভূত, বশীভূত চিত্ত দেবদত্ত কল্পকাল পর্যন্ত অপায়িক নৈরয়িক দুঃখ ভোগের দণ্ডযোগ্য কারণপ্রাপ্ত হলো।

জগতে নাহিক যার পুনর্জন্ম, পাপেচ্ছা মতি,

এহেতু সচেষ্ট থাক হে, জানতে পাপের যথাগতি।

পণ্ডিত, সুবিদিত আর ভাবিতাত্মা বলে সম্মত,

আমা হতে শ্রুত হয়ে যশে স্থিত দেবদত্ত।

অপ্রমাদে ছিন্ন সে, তথাগত বিদ্বেষী,

লভিবে ভয়ানক দ্বারযুক্ত, নিরয় অবীচি।

অদূষিত ঘাতক প্রতি, নাহি পোষে পাপেরে,

পাপকে তাড়িত করে, দুষ্টচিত্ত অনাদরে।

প্রদুষ্টচিত্ত মননে হয় বিষকুম্ভ উদধি যেমন,

প্রদুষ্টচিত্ত অমননে জান, শোষিত সমুদ্র মতন।

কর না কাউকে হিংসা, তথাগতের এ নীতি,

অভেদ শান্তচিত্ত হও, হর না কখনো সম্প্রীতি।

এমন সুমিত্রকে অনুসর, সেব হে পণ্ডিত জন,

যে ভিক্ষু এ মার্গানুরাগী, তিনিই দুঃখক্ষয়ে সক্ষম।

উপালির প্রশ্ন
৩৫১. তখন আয়ুষ্মান উপালি ভগবানের সকাশে উপস্থিত হলেন। ভগবানকে শ্রদ্ধাভিবাদন জানিয়ে একপাশে উপবেশন করলেন। একপাশে উপবিষ্ট আয়ুষ্মান উপালি ভগবানকে এরূপ বললেন, ভন্তে, সংঘের মতভেদ, সংঘের মতভেদ বলা হয়; কীরূপে সংঘের মতভেদ হয় কিন্তু সংঘভেদ হয় না? কীরূপে সংঘের মতভেদও হয় এবং সংঘভেদও হয়?

উপালি, একপক্ষে একজন ভিক্ষু থাকে, অন্যপক্ষে দুজন ভিক্ষু থাকে, চতুর্থ ভিক্ষুটি অনুশ্রবণ (প্রকাশ) করে, শলাকা (মতামত) গ্রহণ করায় (এই বলে যে), ‘এটি ধর্ম, এটি বিনয়, এটি বুদ্ধের শাসন তথা বুদ্ধের উপদেশ’; এটি গ্রহণ কর, এটি সমর্থন কর। উপালি, এভাবে সংঘের মতভেদ হয়, কিন্তু সংঘভেদ হয় না।

উপালি, একপক্ষে দুজন ভিক্ষু থাকে, অন্যপক্ষে দুজন ভিক্ষু থাকে; পঞ্চম ভিক্ষুটি অনুশ্রবণ করে, মতামত গ্রহণ করায় এই বলে যে, ‘এটি ধর্ম, এটি বিনয়, এটি বুদ্ধের উপদেশ; এটি গ্রহণ কর, এটি সমর্থ কর। উপালি, এভাবে সংঘের মতভেদ হয়, কিন্তু সংঘভেদ হয় না।

উপালি, একপক্ষে দুজন ভিক্ষু থাকে, অন্যপক্ষে তিনজন ভিক্ষু থাকে; ষষ্ঠ ভিক্ষুটি অনুশ্রবণ করে, মতামত গ্রহণ করায় এই বলে যে, ‘এটি ধর্ম, এটি বিনয়, এটি বুদ্ধের উপদেশ; এটি গ্রহণ কর, এটি সমর্থন কর। উপালি, এভাবে সংঘের মতভেদ হয়, কিন্তু সংঘভেদ হয় না।

উপালি, একপক্ষে তিনজন ভিক্ষু থাকে, অন্যপক্ষে তিনজন ভিক্ষু থাকে; সপ্তম ভিক্ষুটি অনুশ্রবণ করে, মতামত গ্রহণ করায় এই বলে যে, ‘এটি ধর্ম, এটি বিনয়, এটি বুদ্ধের উপদেশ; এটি গ্রহণ কর, এটি সমর্থন কর। উপালি, এভাবে সংঘের মতভেদ হয়, কিন্তু সংঘভেদ হয় না।

উপালি, একপক্ষে তিনজন ভিক্ষু থকে, অন্যপক্ষে চারজন ভিক্ষু থাকে; অষ্টম ভিক্ষুটি অনুশ্রবণ করে, মতামত গ্রহণ করায় এই বলে যে, ‘এটি ধর্ম, এটি বিনয়, এটি বুদ্ধের উপদেশ; এটি গ্রহণ কর, এটি সমর্থন কর। উপালি, এভাবে সংঘের মতভেদ হয়, কিন্তু সংঘভেদ হয় না।

উপালি, একপক্ষে চারজন ভিক্ষু থাকে, অন্যপক্ষে চারজন ভিক্ষু থাকে; নবম ভিক্ষুটি অনুশ্রবণ করে, মতামত গ্রহণ করায় এই বলে যে, ‘এটি ধর্ম, এটি বিনয়, এটি বুদ্ধের উপদেশ; এটি গ্রহণ কর, এটি সমর্থন কর। উপালি, এভাবে সংঘের মতভেদও হয়, সংঘভেদও হয়।

উপালি, নয়জন ভিক্ষু অথবা নয়জনের বেশি ভিক্ষু হলে সংঘের মতভেদও হয়, সংঘভেদও হয়। উপালি, ভিক্ষুণী সংঘভেদের প্রচেষ্টা ও উপায় অবলম্বন করতে পারে বটে, সংঘভেদ করতে পারে না। শিক্ষামানা (প্রব্রজিত হবার জন্য শিক্ষা করতেছে এমন ব্যক্তি) সংঘভেদের... শ্রামণের সংঘভেদের... শ্রামণেরী সংঘভেদের... উপাসক সংঘভেদের... উপাসিকা সংঘভেদের প্রচেষ্টা ও উপায় অবলম্বন করতে পারে বটে, কিন্তু সংঘভেদ করতে পারে না। উপালি, একই দলভুক্ত ও একই সীমায় বিনয়কর্ম সম্পাদনকারী অপরাধমুক্ত ভিক্ষু সংঘভেদ করতে পারে।

৩৫২. ভন্তে, সংঘভেদ, সংঘভেদ বলা হয়; কীরূপে সংঘের বিভেদ সৃষ্টি হয়?

হে উপালি, এ ক্ষেত্রে ভিক্ষুরা অধর্মকে ধর্ম বলে ব্যাখ্যা করে; ধর্মকে অধর্ম বলে ব্যাখ্যা করে; অবিনয়কে বিনয় বলে ব্যাখ্যা করে; বিনয়কে অবিনয় বলে ব্যাখ্যা করে; তথাগত কর্তৃক অভাষিত, অনালাপিত বিষয়কে তথাগত কর্তৃক ভাষিত, লাপিত বিষয় বলে ব্যাখ্যা করে; তথাগত কর্তৃক ভাষিত, লাপিত বিষয়কে তথাগত কর্তৃক অভাষিত, অনালাপিত বলে ব্যাখ্যা করে; তথাগত কর্তৃক অনাচারিত বিষয়কে তথাগত কর্তৃক আচরিত বলে ব্যাখ্যা করে; তথাগত কর্তৃক আচরিত বিষয়কে তথাগত কর্তৃক অনাচারিত বলে ব্যাখ্যা করে; তথাগত কর্তৃক অপ্রজ্ঞাপ্ত বিষয়কে তথাগত কর্তৃক প্রজ্ঞাপ্ত বলে ব্যাখ্যা করে; তথাগত কর্তৃক প্রজ্ঞাপ্ত বিষয়কে তথাগত কর্তৃক অপ্রজ্ঞাপ্ত বলে ব্যাখ্যা করে; অনাপত্তিকে (অনাপরাধ) আপত্তি (অপরাধ) বলে ব্যাখ্যা করে; আপত্তিকে অনাপত্তি বলে ব্যাখ্যা করে; লঘু অপরাধকে গুরুতর অপরাধ বলে ব্যাখ্যা করে; গুরুতর অপরাধকে লঘু অপরাধ বলে ব্যাখ্যা করে; সাবশেষ[12] অপরাধকে অনাবশেষ[13] অপরাধ বলে ব্যাখ্যা করে; অনাবশেষ অপরাধকে সাবশেষ অপরাধ বলে ব্যাখ্যা করে; চরম দোষপ্রাপ্তি অপরাধকে (চারি প্রকার পারাজিকা ও তেরো প্রকার সংঘাদিশেষ) চরম দোষপ্রাপ্তি অপরাধ নয় বলে ব্যাখ্যা করে; চরম দোষপ্রাপ্তি অপরাধ নয় এমন অপরাধকে চরম দোষপ্রাপ্তি অপরাধ বলে ব্যাখ্যা করে। হে উপালি, এই অষ্টাদশ বিষয় দ্বারা বিবাদ, বদনাম করে করে পৃথকভাবে উপোসথ করে, পৃথকভাবে প্রবারণা করে, পৃথকভাবে সংঘকর্ম করে। উপালি, এভাবে সংঘ বিভক্ত হয় তথা সংঘভেদ হয়।

৩৫৩. ভন্তে, সংঘের একতা, সংঘের একতা বলা হয়; কীরূপে সংঘের একতা হয়?

হে উপালি, এ ক্ষেত্রে ভিক্ষুরা হে উপালি, এ ক্ষেত্রে ভিক্ষুরা অধর্মকে অধর্ম বলে ব্যাখ্যা করে; ধর্মকে ধর্ম বলে ব্যাখ্যা করে; অবিনয়কে অবিনয় বলে ব্যাখ্যা করে; বিনয়কে বিনয় বলে ব্যাখ্যা করে; তথাগত কর্তৃক অভাষিত, অনালাপিত বিষয়কে তথাগত কর্তৃক অভাষিত, অনালাপিত বিষয় বলে ব্যাখ্যা করে; তথাগত কর্তৃক ভাষিত, লাপিত বিষয়কে তথাগত কর্তৃক ভাষিত, লাপিত বলে ব্যাখ্যা করে; তথাগত কর্তৃক অনাচারিত বিষয়কে তথাগত কর্তৃক অনাচরিত বলে ব্যাখ্যা করে; তথাগত কর্তৃক আচরিত বিষয়কে তথাগত কর্তৃক অচারিত বলে ব্যাখ্যা করে; তথাগত কর্তৃক অপ্রজ্ঞাপ্ত বিষয়কে তথাগত কর্তৃক অপ্রজ্ঞাপ্ত বলে ব্যাখ্যা করে; তথাগত কর্তৃক প্রজ্ঞাপ্ত বিষয়কে তথাগত কর্তৃক প্রজ্ঞাপ্ত বলে ব্যাখ্যা করে; অনাপত্তিকে (অনাপরাধ) অনাপত্তি (অপরাধ) বলে ব্যাখ্যা করে; আপত্তিকে আপত্তি বলে ব্যাখ্যা করে; লঘু অপরাধকে লঘু অপরাধ বলে ব্যাখ্যা করে; গুরুতর অপরাধকে গুরুতর অপরাধ বলে ব্যাখ্যা করে; সাবশেষ অপরাধকে সাবশেষ অপরাধ বলে ব্যাখ্যা করে; অনাবশেষ অপরাধকে অনাবশেষ অপরাধ বলে ব্যাখ্যা করে; চরম দোষপ্রাপ্তি অপরাধকে (চারি প্রকার পারাজিকা ও তেরো প্রকার সংঘাদিশেষ) চরম দোষপ্রাপ্তি অপরাধ বলে ব্যাখ্যা করে; চরম দোষপ্রাপ্তি অপরাধ নয় এমন অপরাধকে চরম দোষপ্রাপ্তি অপরাধ নয় বলে ব্যাখ্যা করে। হে উপালি, এই অষ্টাদশ বিষয় দ্বারা বিবাদ, বদনাম করে না, পৃথকভাবে উপোসথ করে না, পৃথকভাবে প্রবারণা করে না, পৃথকভাবে সংঘকর্ম করে না। উপালি, এভাবে সংঘের একতা হয় তথা একতা অটুট থাকে।

৩৫৪. ভন্তে, যে ভিক্ষু ঐক্যবদ্ধ সংঘকে বিভক্ত করে, তার কী পরিণাম হয়?

উপালি, যেই ভিক্ষু ঐক্যবদ্ধ সংঘ বিভক্ত করে, সে কল্পকালের জন্য (অর্থাৎ কল্পকালব্যাপী বিপাক ভোগ করতে এমন) পাপ সঞ্চয় করে; এতে কল্পকাল নরকে বাস করে।

সংঘভেদক ভোগে দুঃখ নিরয় অপায়িক,

স্থায়ী হয় দুঃখ তার, সুদীর্ঘ কল্পায়িক।

ভেদবাদী অধার্মিক হয় সমাধি ভ্রষ্টতা,

সংঘভেদক পক্বে রে নিরয়দুঃখে কল্পান্তরতা।

ভন্তে, যেই ভিক্ষু বিভক্ত সংঘকে একত্রিত বা ঐক্যবদ্ধ করে, তার কী ফল হয়?

সুখ জান সংঘের একতায়, সমগ্রে প্রসন্নতা,

ঐক্যবদ্ধ ধর্মস্থ ব্যক্তি হন না সমাধি ভ্রষ্টতা;

সংঘের একতাকারী থাকে রে স্বর্গে মোদিত কল্পান্তরতা।

উপালি, যেই ভিক্ষু বিভক্ত সংঘকে একত্রিত করে, সে শ্রেষ্ঠ পুণ্য সঞ্চয় করে; এতে সে কল্পকাল স্বর্গে আনন্দিত হয়ে স্বর্গসুখ ভোগ করে।

৩৫৫. ভন্তে, সংঘভেদক কি অতি দুঃখ কল্পকাল পর্যন্ত অপায় নিরয়ে অবস্থান করে থাকে?

হ্যাঁ উপালি, সংঘভেদক অতি দুঃখে কল্পকাল পর্যন্ত অপায়-নিরয়ে অবস্থান করে থাকে।

ভন্তে, সংঘভেদক কি অতি দুঃখ কল্পকাল পর্যন্ত অপায় নিরয়ে অবস্থান করে না?

হ্যাঁ উপালি, সংঘভেদক অতি দুঃখে কল্পকাল পর্যন্ত অপায়-নিরয়ে অবস্থান করে না।

ভন্তে, কীরূপ সংঘভেদক অতি দুঃখে কল্পকাল পর্যন্ত অপায়-নিরয়ে অবস্থান করে থাকে?

উপালি, এ ক্ষেত্রে ভিক্ষু অধর্মকে ধর্ম বলে ব্যাখ্যা করে। সেই অধর্মদৃষ্টি ভেদে অধর্ম দৃষ্টিক হয়। সে মিথ্যা বা ভুল দৃষ্টি, মিথ্যাইচ্ছা, মিথ্যারুচি ও মিথ্যাধারণা প্রচার করে শলাকা (মতামত) গ্রহণ করায়- ‘এটি ধর্ম, এটি বিনয়, এটি বুদ্ধের উপদেশ; এটি গ্রহণ কর, এটি সমর্থন কর। উপালি, এরূপ সংঘভেদক অতি দুঃখে কল্পকাল পর্যন্ত অপায়-নিরয়ে অবস্থান করে।

উপালি, পুনঃ ভিক্ষু অধর্মকে ধর্ম বলে ব্যাখ্যা করে। সেই অধর্মদৃষ্টি ভেদে ধর্ম দৃষ্টিক হয়। সে মিথ্যাদৃষ্টি, মিথ্যাইচ্ছা, মিথ্যারুচি ও মিথ্যাধারণা প্রচার করে শলাকা (মতামত) গ্রহণ করায়- ‘এটি ধর্ম, এটি বিনয়, এটি বুদ্ধের উপদেশ; এটি গ্রহণ কর, এটি সমর্থন কর। উপালি, এরূপ সংঘভেদক অতি দুঃখে কল্পকাল পর্যন্ত অপায়-নিরয়ে অবস্থান করে।

উপালি, পুনঃ ভিক্ষু অধর্মকে ধর্ম বলে ব্যাখ্যা করে। সেই অধর্মদৃষ্টি ভেদে সন্দিগ্ধ হয়। সে মিথ্যাদৃষ্টি, মিথ্যাইচ্ছা, মিথ্যারুচি ও মিথ্যাধারণা প্রচার করে শলাকা (মতামত) গ্রহণ করায়- ‘এটি ধর্ম, এটি বিনয়, এটি বুদ্ধের উপদেশ; এটি গ্রহণ কর, এটি সমর্থন কর। উপালি, এরূপ সংঘভেদক অতি দুঃখে কল্পকাল পর্যন্ত অপায়-নিরয়ে অবস্থান করে।

উপালি, পুনঃ ভিক্ষু অধর্মকে ধর্ম বলে ব্যাখ্যা করে। সেই ধর্মদৃষ্টি ভেদে অধর্ম দৃষ্টিক... ধর্মদৃষ্টি ভেদে সন্দিগ্ধ... সন্দিগ্ধ ভেদে অধর্মদৃস্টিক... সন্দিগ্ধ ভেদে ধর্মদৃষ্টিক... সন্দিগ্ধ ভেতে সন্দিগ্ধ হয়। সে মিথ্যাদৃষ্টি, মিথ্যাইচ্ছা, মিথ্যারুচি ও মিথ্যাধারণা প্রচার করে শলাকা (মতামত) গ্রহণ করায়- ‘এটি ধর্ম, এটি বিনয়, এটি বুদ্ধের উপদেশ; এটি গ্রহণ কর, এটি সমর্থন কর। উপালি, এরূপ সংঘভেদক অতি দুঃখে কল্পকাল পর্যন্ত অপায়-নিরয়ে অবস্থান করে।

উপালি, পুনঃ ভিক্ষু ধর্মকে অধর্ম বলে ব্যাখ্যা করে... অবিনয়কে বিনয় বলে ব্যাখ্যা করে... বিনয়কে অবিনয় বলে ব্যাখ্যা করে... তথাগত কর্তৃক অভাষিত ও অনালাপিতকে তথাগত কর্তৃক ভাষিত, আলাপিত বলে ব্যাখ্যা করে... তথাগত কর্তৃক ভাষিত, আলাপিতকে তথাগত কর্তৃক অভাষিত, অনালাপিত বলে ব্যাখ্যা করে... তথাগত কর্তৃক অনাচারিত বিষয়কে তথাগত কর্তৃক আচরিত বিষয় বলে ব্যাখ্যা করে... তথাগত কর্তৃক অপ্রজ্ঞাপ্ত বিষয়কে তথাগত কর্তৃক প্রজ্ঞাপ্ত বিষয় বলে ব্যাখ্যা করে... তথাগত কর্তৃক প্রজ্ঞাপ্ত বিষয়কে তথাগত কর্তৃক অপ্রজ্ঞাপ্ত বিষয় বলে ব্যাখ্যা করে... অনপরাধকে অপরাধ বলে ব্যাখ্যা করে... অপরাধকে অনপরাধ বলে ব্যাখ্যা করে... লঘু অপরাধকে গুরুতর অপরাধ বলে ব্যাখ্যা করে... গুরুতর অপরাধকে লঘু অপরাধ বলে ব্যাখ্যা করে... সাবশেষ অপরাধকে অনবশেষ অপরাধ বলে ব্যাখ্যা করে... অনবশেষ অপরাধকে সাবশেষ অপরাধ বলে ব্যাখ্যা করে... চরম দোষপ্রাপ্তি অপরাধকে চরম দোষপ্রাপ্তি অপরাধ নয় বলে ব্যাখ্যা করে... চরম দোষপ্রাপ্তি অপরাধ নয় এমন অপরাধকে চরম দোষপ্রাপ্তি অপরাধ বলে ব্যাখ্যা করে। সেই অধর্মদৃষ্টি ভেদে অধর্মদৃষ্টিক হয়... সেই অধর্মদৃষ্টি ভেদে ধর্মদৃষ্টিক হয়... সেই অধর্মদৃষ্টি ভেদে সন্দিগ্ধ হয়... সেই ধর্মদৃষ্টি ভেদে অধর্মদৃষ্টিক হয়... সেই ধর্মদৃষ্টি ভেদে ধর্মদৃষ্টিক হয়... সেই ধর্মদৃষ্টি ভেদে সন্দিগ্ধ হয়... সেই সন্দিগ্ধ ভেদে অধর্মদৃষ্টিক হয়... সেই সন্দিগ্ধ ভেদে ধর্মদৃষ্টিক হয়... সেই সন্দিগ্ধ ভেদে সন্দিগ্ধক হয়। সে মিথ্যাদৃষ্টি, মিথ্যাইচ্ছা, মিথ্যারুচি ও মিথ্যাধারণা প্রচার করে শলাকা গ্রহণ করায়- ‘এটি ধর্ম, এটি বিনয়, এটি বুদ্ধের উপদেশ’; এটি গ্রহণ কর, এটি সমর্থন কর। উপালি, এরূপ সংঘভেদক অতি দুঃখে কল্পকাল পর্যন্ত অপায়-নিরয়ে অবস্থান করে।

ভন্তে, কীরূপ সংঘভেদক অপায়িকও হয় না, নিরয়িকও হয় না, কল্পকাল পর্যন্ত অতি দুঃখও ভোগ করে না?

উপালি, এ ক্ষেত্রে ভিক্ষু অধর্মকে ধর্ম বলে ব্যাখ্যা করে। সেই ধর্মদৃষ্টি ভেদে ধর্ম দৃষ্টিক হয়। সে সত্য বা সঠিক দৃষ্টি, সঠিক ইচ্ছা, সঠিক রুচি, সঠিক ধারণা প্রচার করে শলাকা গ্রহণ করায়- ‘এটি ধর্ম, এটি বিনয়, এটি বুদ্ধের উপদেশ’; এটি গ্রহণ কর, এটি সমর্থন কর। উপালি, এরূপ সংঘভেদক অপায়িকও হয় না, নিরয়িকও হয় না, কল্পকাল পর্যন্ত দুঃখও ভোগ করে না।

উপালি, পুনঃ ভিক্ষু ধর্মকে অধর্ম বলে ব্যাখ্যা করে... ওই... চরম দোষপ্রাপ্তি অপরাধকে চরম দোষপ্রাপ্তি অপরাধ নয় বলে ব্যাখ্যা করে। সেই ধর্মদৃষ্টি ভেদে ধর্মদৃষ্টিক হয়। সে সঠিক দৃষ্টি, সঠিক ইচ্ছা, সঠিক রুচি ও সঠিক ধারণা প্রচার করে শলাকা গ্রহণ করায়- ‘এটি ধর্ম, এটি বিনয়, এটি বুদ্ধের উপদেশ’; এটি গ্রহণ কর, এটি সমর্থন কর। উপালি, এরূপ সংঘভেদক অপায়িকও হয় না, নিরয়িকও হয় না, কল্পকাল পর্যন্ত দুঃখও ভোগ করে না।

তৃতীয় পরিচ্ছেদ সমাপ্ত।

স্মারক-গাথা :

নাহি ইচ্ছেন অনুপ্রিয়ে খ্যাতনামা অনুরুদ্ধ সুকোমল,

কর্ষণ, বপন, জলপূর্ণ, বের আর জমি শুষ্ককরণ;

শয্যাদি কাটন আর বয়ে আনা করে উত্তোলন।

স্তূপ করা, মাড়া, মাড়ায়ে খড়কুটা অপসারে,

অপসৃত তুষ, ঝাড়ায়ে নিবে চালনিরে;

নাহি শেষ এসবের, মৃত্যু হলেও পিতা, পিতামহের।

ভদ্রিয়, অনুরুদ্ধ, আনন্দ, ভৃগু আর কিম্বিল,

সহঅবস্থানে কৌশাম্বীতে, গেল দেবদত্ত পরিহানীতে।

করেন সংঘ প্রকাশনী কর্ম, দেবদত্তকে প্রকাশিতে,

পিতৃহত্যায় উৎসাহ, প্রেরণে পুরুষ বুদ্ধ নাশিতে

লেলিয়ে হিংস্র নালাগিরি আর নিক্ষেপে প্রস্তরখণ্ডেতে;

সংঘভেদ, পঞ্চ গুরুপাপ আর তিনের থুল্লচয়ে,

তিন, অষ্ট পুনঃ তিন সংঘভেদ অপরাধ শ্রেণিয়ে।

সংঘভেদক অধ্যায় সমাপ্ত।


 

৮. ব্রত অধ্যায়
১. আগন্তুক-ব্রত কথা
৩৫৬. সেই সময় ভগবান বুদ্ধ শ্রাবস্তীতে অনাথপিণ্ডিক শ্রেষ্ঠী কর্তৃক নির্মিত জেতবন বিহারে অবস্থান করছেন। তখন আগন্তুক ভিক্ষুগণ জুতা/স্যান্ডেল পায়ে দিয়ে বিহারে প্রবেশ করতেন, ছাতা খোলা রেখে (অর্থাৎ খোলাছাতা মাথার ওপর ধরে) বিহারে প্রবেশ করতেন, ঘোমটা (অর্থাৎ কাপড় দিয়ে মাথা ঢাকা অবস্থায়) দিয়ে বিহারে প্রবেশ করতেন, চীবর মাথার ওপর রেখে বিহারে প্রবেশ করতেন, খাওয়ার পানি দিয়ে পা ধুয়ে ফেলতেন, বিহারস্থ বয়োজ্যেষ্ঠ ভিক্ষুকে বন্দনা করতেন না, শয্যাসন সম্বন্ধে জিজ্ঞেস করতেন না। জনৈক আগন্তুক ভিক্ষু বিহারের তালা খুলে ফেলে দরজা খুলে হঠাৎ বিহারে প্রবেশ করলেন। অমনি বিহারের চালা হতে একটা সাপ তার কাঁধে ধপাৎ করে ঝরে পড়ল। ভিক্ষু ভয়ে চিৎকার দিয়ে উঠলেন। ভিক্ষুগণ ত্বরিত সেখানে এসে জিজ্ঞেস করলেন, বন্ধু, কেন আপনি চিৎকার দিয়ে উঠলেন? তখন ভিক্ষু বিষয়টি খুলে বললেন। যেই ভিক্ষুগণ অল্পেচ্ছু... তারা অসন্তোষ, নিন্দা ও প্রকাশ্যে আপত্তি উত্থাপন করতে লাগলেন, কেন আগন্তুক ভিক্ষুগণ জুতা পায়ে দিয়ে বিহারে প্রবেশ করতেন, ছাতা খোলা রেখে বিহারে প্রবেশ করতেন, ঘোমটা দিয়ে বিহারে প্রবেশ করতেন, চীবর মাথার ওপর রেখে বিহারে প্রবেশ করতেন, খাওয়ার পানি দিয়ে পা ধুয়ে ফেলতেন, বিহারস্থ বয়োজ্যেষ্ঠ ভিক্ষুকে বন্দনা করতেন না, শয্যাসন সম্বন্ধে জিজ্ঞেস করছেন না? তারা ভগবানকে এই বিষয়টি জানালেন... হে ভিক্ষুগণ, সত্যিই কি আগন্তুক ভিক্ষুগণ জুতা পায়ে দিয়ে বিহারে প্রবেশ করতেন, ছাতা খোলা রেখে বিহারে প্রবেশ করতেন, ঘোমটা দিয়ে বিহারে প্রবেশ করতেন, চীবর মাথার ওপর রেখে বিহারে প্রবেশ করতেন, খাওয়ার পানি দিয়ে পা ধুয়ে ফেলতেন, বিহারস্থ বয়োজ্যেষ্ঠ ভিক্ষুকে বন্দনা করতেন না, শয্যাসন সম্বন্ধে জিজ্ঞেস করছে না? ভিক্ষুগণ-হ্যাঁ ভন্তে, তা সত্য। ভগবান এটা খুবই নিন্দনীয় অভিহিত... সেই আগন্তুক ভিক্ষুগণ কেনই জুতা পায়ে দিয়ে বিহারে প্রবেশ করতেন, ছাতা খোলা রেখে বিহারে প্রবেশ করতেন, ঘোমটা দিয়ে বিহারে প্রবেশ করতেন, চীবর মাথার ওপর রেখে বিহারে প্রবেশ করতেন, খাওয়ার পানি দিয়ে পা ধুয়ে ফেলতেন, বিহারস্থ বয়োজ্যেষ্ঠ ভিক্ষুকে বন্দনা করতেন না, শয্যাসন সম্বন্ধে জিজ্ঞেস করছে না? ভিক্ষুগণ, তাদের এ কাজে শ্রদ্ধাহীন ব্যক্তির শ্রদ্ধা উৎপন্ন... তদনুযায়ী ধর্মদেশনা করলেন। এরপর ভিক্ষুদের উদ্দেশ্যে বললেন :

৩৫৭. হে ভিক্ষুগণ, তাহলে আগন্তুক ভিক্ষুগণের জন্য ব্রত প্রজ্ঞাপ্ত করব। যেগুলো আগন্তুক ভিক্ষুগণের অবশ্যই প্রতিপালনীয়। ভিক্ষুগণ, আগন্তুক ভিক্ষু বিহারে প্রবেশ করার সময় জুতা খুলে নিয়ে, নিচে নামিয়ে ধুলো ঝেড়ে নিবে; ছাতা বন্ধ করে নিবে; মাথায় কাপড় থাকলে, সেটা খুলে নিবে; চীবর পিঠের উপরিভাগে স্কন্ধ পর্যন্ত আবৃত করবে এরপর অচঞ্চল ও অসংযতভাবে বিহারে প্রবেশ করবে। বিহারে প্রবেশ করার সময় এটাও লক্ষ রাখবে যে, আবাসিক ভিক্ষুগণ কোথায় রয়েছে। তারা যেখানে থাকবে-ধর্মশালায়, মণ্ডাপে (চারিদিকে খোলা ছাদযুক্ত বড় চত্বর) কিংবা বৃক্ষমূলে সেখানে গিয়ে পাত্র-চীবর একপাশে রাখবে। এরপর যথাযোগ্যানুসারে আসন গ্রহণ করে বসবে। খাওয়ার পানি, হাত-মুখ ধোয়ার পানি কোথায় আছে জিজ্ঞেস করবে। যদি পিপাসা জাগে, তাহলে পান করে নিবে। যদি হাত-মুখ ও পা ধুইয়ে নেবার প্রয়োজন হয়, তাহলে হাত-মুখ ধুইয়ে নিবে। পা ধুইয়ে নেয়ার সময় এক হাতে জল সিঞ্চন করবে আর অন্য হাতে পা দুইবে। যেই হাতে জল সিঞ্চন করবে, সেই হাতে পা ধুইবে না। জুতা মোছার ন্যাকড়া কোথায় আছে, জিজ্ঞেস করে তদ্বারা জুতা মুছে নিবে। জুতা মুছবার সময় প্রথমে শুকনো ন্যাকড়া দিয়ে মুছবে, পরে ভেজা ন্যাকড়া দিয়ে মুছবে। সেই ভেজা ন্যাকড়া ধুইয়ে মুচড়ে নিয়ে একপাশে শুকাতে দিবে।

যদি আবাসিক ভিক্ষু (নিজ হতে) জ্যেষ্ঠ হয়, তাহলে বন্দনা করবে। যদি কনিষ্ঠ হয়, তাহলে তাকে বন্দনা করার জন্য সুযোগ দিবে। ‘আমার কোথায় শয্যাসন লাভ হবে?’ বলে শয্যাসন সম্বন্ধে জিজ্ঞেস করবে। সেটি খালি আছে নাকি অন্য কেউ আছে? সেটা জিজ্ঞেস করবে। পিণ্ডচরণের গ্রাম কাছে নাকি দূরে জিজ্ঞেস করবে; পিণ্ডচরণে ভোরে যেতে হয় নাকি অতিবেলায় যেতে হয় জিজ্ঞেস করবে। শৈক্ষ্যসম্মত পরিবার কোন কোন স্থানে আছে, তা জিজ্ঞেস করবে। পায়খানা ঘর কোথায় জিজ্ঞেস করবে; প্রস্রাবখানা কোথায় জিজ্ঞেস করবে; পানার্থে ব্যবহৃত পানি কোথায় জমা থাকে, জিজ্ঞেস করবে; স্নান, হাত-মুখ ধোয়ার পানি কোথায় জমা থাকে জিজ্ঞেস করবে। যষ্ঠী কোথায় আছে জিজ্ঞেস করবে। বিহারে সাংঘিক নিয়ম কী জিজ্ঞেস করবে। কোন সময় বিহারে প্রবেশ করতে হবে আর কোন সময়ে বের হতে হবে, তা জিজ্ঞেস করবে। যদি বিহার বন্ধ থাকে, তবে কবাটে আঙ্গুলি দ্বারা টোকা দিয়ে অল্পক্ষণ অপেক্ষা করবে। তারপর হুড়কো খুলে নিয়ে দরজা খুলে বাইরে দাঁড়িয়ে থেকে অবলোকন করবে।

যদি বিহার ময়ল হয়; চৌকির ওপর এবং চৌকি এবং বেঞ্চির ওপর বেঞ্চি, এগুলোর ওপরে বিছানাপত্র, আসনাদি স্তূপাকারে রাখা থাকে, সম্ভব হলে সেসব পরিষ্কার করা উচিত। বিহার পরিষ্কার করার সময় প্রথমে মেঝের আস্তরণ বের করে এনে একপাশে রাখবে। খাটের পায়ার নিচে দেয়া ধারকগুলো বের করে একপাশে রাখবে। তোষক, বালিশ বের করে এনে একপাশে রেখে দিবে। চৌকি বা খাট নিচু করে, মেঝেতে আঁচড় না কাটে এবং দরজায়, দরজার খুঁটিতে ধাক্কা না লাগে মতো সতর্কতার সঙ্গে বের করে এনে একপাশে রাখবে। বেঞ্চি নিচু করে যাতে মেঝেতে আঁচড় না কাটে এবং দরজায়, দরজার খুঁটিতে ধাক্কা না লাগে মতো সতর্কতার সঙ্গে বের করে এনে একপাশে রাখবে। থুথু ফেলার পাত্র পিকদানি বের করে এনে একপাশে রাখবে। হেলান দেয়ার চ্যাপটা কাষ্ঠখণ্ড বের করে এনে একপাশে রাখবে। যদি বিহারে মাকড়সার জাল থাকে, প্রথমে ছাদের নিম্নাংশ হতে শুরু করে পরে নিচের দিকে ঝেড়ে ফেলতে হবে। জানলার ফ্রেমের চারিদিকের কোনাগুলো মুছতে হবে। যদি গৈরিক বা লাল খড়িমাটি দ্বারা প্রলিপ্ত দেয়াল ময়লা হয়, ন্যাকড়া ভিজিয়ে জল নিংড়ে নিয়ে মুছতে হবে। যদি (কালোবর্ণবিশিষ্ট) পাকা মেঝে ময়লা হয়, তাহলে ন্যাকড়া ভিজিয়ে জল নিংড়ে নিয়ে মুছে ফেলতে হবে। যদি মেঝে মাটির হয়, তাহলে ‘ধুলো উড়ে রুমটা ময়লা না হোক’ ভেবে প্রথমে সামান্য পানি ছিটিয়ে ঝাড়ু দিতে হবে। ময়লাগুলো বেছে নিয়ে একপাশে ফেলতে হবে।

মেঝেতে বিছানো কার্পেট অথবা মাদুর রোদে শুকিয়ে পরিষ্কার করে, ঝেড়ে নিয়ে ভেতরে এনে আগের স্থানে বিছিয়ে রাখবে। খাটের পায়ার নিচে দেয়ার ধারকগুলো রোদে শুকিয়ে, মুছে নিয়ে ভেতরে এনে আগের স্থানে স্থাপন করবে। খাট রোদে শুকিয়ে, পরিষ্কার করে, ঝেড়ে নিয়ে নিচে নামিয়ে যাতে মেঝেতে দাগ না কাটে, দরজা ও দরজার খুঁটিতে ধাক্কা না লাগে সতর্কতার সঙ্গে ভেতরে এনে আগের স্থানে স্থাপন করবে। বেঞ্চি রোদে শুকিয়ে, পরিষ্কার করে, ঝেড়ে নিয়ে নিচে নামিয়ে যাতে মেঝেতে দাগ না কাটে, দরজা ও দরজার খুঁটিতে ধাক্কা না লাগে সতর্কতার সঙ্গে ভেতরে এনে আগের স্থানে স্থাপন করবে। তোষক, বালিশ রোদে শুকিয়ে, পরিষ্কার করে ঝেড়ে নিয়ে ভেতরে এনে যথাস্থানে রাখবে। বসার কাপড় ও বিছানার চাদর রোদে শুকিয়ে পরিষ্কার করে, ঝেড়ে নিয়ে ভেতরে এনে যথাস্থানে রাখবে। থুথু ফেলার পাত্র (পিকদানি) রোদে শুকিয়ে, মুছে ফেলে যথাযথ জায়গায় রাখবে। হেলান দেয়ার চ্যাপটা কাষ্ঠখণ্ড রোদে শুকিয়ে, মুছে ফেলে ভেতরে এনে যথাস্থানে রাখবে। নিজের পাত্র-চীবর গুছিয়ে রাখবে। পাত্র রাখার সময় এক হাতে পাত্র ধারণ করে অন্য হাতে খাটের বা বেঞ্চির নিচে হাতড়ায়ে পাত্র রাখার স্থান পরিষ্কার করে পাত্র রাখবে। পাত্র মাটিতে রাখতে পারবে না। চীবর রাখার সময় এক হাতে চীবর অন্য হাতে চীবর রাখার বাঁশ বা রশি মুছে নিয়ে এবং চীবর মধ্যভাগ হতে প্রান্তভাগ লম্বিত করে, ওপরাংশ বাঁকিয়ে (চীবর রাখার) বাঁশে বা রশিতে চীবর রেখে দিবে।

যদি পূর্বদিক হতে ধুলো-বাতাস প্রবাহিত হয়, তাহলে পূর্বদিকের জানলা বন্ধ করবে। যদি পশ্চিমদিক হতে ধুলো-বাতাস প্রবাহিত হয়, তাহলে পশ্চিমদিকের জানলা বন্ধ করবে। যদি উত্তরদিক হতে ধুলো-বাতাস প্রবাহিত হয়, তাহলে উত্তরদিকের জানলা বন্ধ করবে। যদি দক্ষিণদিক হতে ধুলো-বাতাস প্রবাহিত হয়, তাহলে দক্ষিণদিকের জানলা বন্ধ করবে। যদি শীতকাল হয়, তাহলে দিনে জানলা খোলা রাখবে আর রাতে বন্ধ রাখবে। যদি গ্রীষ্মকাল হয়, তাহলে দিনে জানলা বন্ধ রাখবে আর রাতে খোলা রাখবে।

যদি বিহারপ্রাঙ্গণ ময়লা হয়, তাহলে ঝাড়ু দিয়ে পরিষ্কার করবে। যদি রুম ময়লা হয়, তাহলে ঝাড়ু দিয়ে পরিষ্কার করবে। যদি বৈঠকখানা ময়লা হয়, তাহলে ঝাড়ু দিয়ে পরিষ্কার করবে। যদি অগ্নিশালা ময়লা হয়, তাহলে ঝাড়ু দিয়ে পরিষ্কার করবে। যদি পায়খানাঘর ময়লা হয়, তাহলে ঝাড়ু দিয়ে পরিষ্কার করবে। যদি খাওয়ার পানি না থাকে, তাহলে যোগাড় করে রাখবে। যদি হাত-মুখাদি ধোয়ার পানি না থাকে, তাহলে যোগাড় করে রাখবে। যদি স্নানের জলকুম্ভে পানি না থাকে, তাহলে স্নানের জলকুম্ভে পানি ঢেলে রাখবে। হে ভিক্ষুগণ, এগুলো আগন্তুক ভিক্ষুগণের অবশ্যই প্রতিপালনীয় ব্রত।

২. আবাসিক-ব্রত কথা
৩৫৮. সেই সময় আবাসিক ভিক্ষুগণ আগন্তুক ভিক্ষুদের দেখে আসন পেতে দিতেন না। পা ধোয়ার জল, পিঁড়ি ও ধৌত পা রাখার পিঁড়ি কিছুই প্রদান করতেন না। আগু বাড়িয়ে পাত্র-চীবর গ্রহণ করতেন না। খাওয়ার পানি লাগবে কিনা জিজ্ঞেস করতেন না। হাত-মুখ ধোয়ার পানি লাগবে কিনা জিজ্ঞেস করতেন না। বয়োজ্যেষ্ঠ আগন্তুক ভিক্ষুগণকে বন্দনা করতেন না। শয্যাসন প্রস্তুত করে দিতেন না। যেই ভিক্ষুগণ অল্পেচ্ছু... তাঁরা অসন্তোষ, নিন্দা ও প্রকাশ্যে আপত্তি উত্থাপন করতে লাগলেন, কেন আবাসিক ভিক্ষুগণ আগন্তুক ভিক্ষুদের দেখে আসন পেতে দেন না, পা ধোয়ার জল, পিঁড়ি ও ধৌত পা রাখার পিঁড়ি কিছুই প্রদান করেন না। আগু বাড়িয়ে পাত্র-চীবর গ্রহণ করেন না। খাওয়ার পানি লাগবে কি না জিজ্ঞেস করেন না। হাত-মুখ ধোয়ার পানি লাগবে কি না জিজ্ঞেস করেন না। বয়োজ্যেষ্ঠ আগন্তুক ভিক্ষুগণকে বন্দনা করেন না। শয্যাসন প্রস্তুত করে দেন না। তাঁরা ভগবানকে এই বিষয়টি জানালেন... সত্যিই কি আবাসিক ভিক্ষুগণ... হ্যাঁ ভন্তে, তা সত্য। ভগবান এটা খুবই নিন্দনীয় অভিহিত... তদনুযায়ী ধর্মদেশনা করলেন। এরপর ভিক্ষুদের উদ্দেশ্যে বললেন :

৩৫৯. হে ভিক্ষুগণ, তাহলে আবাসিক ভিক্ষুগণের জন্য ব্রত প্রজ্ঞাপ্ত করব। যেগুলো আবাসিক ভিক্ষুগণের অবশ্যই প্রতিপালনীয়। ভিক্ষুগণ, আবাসিক ভিক্ষুগণকে বয়োজ্যেষ্ঠ আগন্তুক ভিক্ষু দেখলে তাঁর জন্য আসন প্রস্তুত করতে হবে। পা ধোয়ার জল, পিঁড়ি ও ধৌত পা রাখার পিঁড়ি দিতে হবে। আগু বাড়িয়ে পাত্র-চীবর গ্রহণ করতে হবে। খাওয়ার পানি প্রয়োজন কি না জিজ্ঞেস করবে। যদি সম্ভব হয়, তাঁর জুতা মুছে দিবে। জুতা মোছবার সময় প্রথমে শুষ্ক ন্যাকড়া দ্বারা মুছে পরে ভেজা ন্যাকড়া দিয়ে মুছবে। জুতা মোছার ন্যাকড়া ধুয়ে একপাশে শুকাতে দিবে।

আগন্তুক ভিক্ষু বয়োজ্যেষ্ঠ হলে বন্দনা করবে। ‘এটি আপনার শয্যাসন’ বলে শয্যাসন প্রস্তুত করে দিবে। পিণ্ডচরণের স্থান কাছে না দূরে, বলে দিবে। পিণ্ডচরণে ভোরে যেতে হয় নাকি অতিবেলায় যেতে হয়, সেটা বলে দিবে। শৈক্ষ্যসম্মত পরিবার কোন কোন স্থানে আছে, জানিয়ে দেবে। পায়খানা ঘর কোথায় আছে, জানিয়ে দেবে। প্রস্রাবখানা কোথায় আছে, জানিয়ে দেবে। খাওয়ার পানি কোথায় আছে, জানিয়ে দেবে। হাত-মুখাদি ধোয়ার কার্যে ব্যবহার্য পানি কোথায় আছে জানিয়ে দেবে। যষ্ঠি কোথায় আছে, জানিয়ে দেবে। বিহারে সাংঘিক নিয়ম কীরূপ তা জানিয়ে দেবে। ‘এই সময়ে বিহারে প্রবেশ করবে’ আর ‘এই সময়ে বের হবে’ বলে জানিয়ে দেবে।

আগন্তুক ভিক্ষু যদি বয়ঃকনিষ্ঠ হয়, তাহলে বসো বলতে হবে : এখানে পাত্র রাখ, ওখানে চীবর রাখ, এই আসনে বস। খাওয়ার পানি কোথায় আছে, বলে দিতে হবে। হাত-মুখাদি ধোয়ার কাজে ব্যবহার্য পানি কোথায় আছে, বলে দিতে হবে। জুতা মোছার ন্যাকড়া কোথায় আছে, বলে দিতে হবে। কনিষ্ঠ আগন্তুক ভিক্ষুকে বন্দনা করার অবকাশ দিতে হবে। ‘এটি তোমার শয্যাসন’ বলে শয্যাসন দেখিয়ে দিতে হবে। পিণ্ডচরণের স্থান কাছে না দূরে বলে দিতে হবে। পিণ্ডচরণে ভোরে যেতে হয়, নাকি অতিবেলায় যেতে হয় বলে দিতে হবে। শৈক্ষ্যসম্মত পরিবার কোন কোন স্থানে আছে, বলে দেবে। পায়খান ঘর কোথায় আছে, বলে দেবে। প্রস্রাবখানা কোথায় আছে, বলে দেবে। খাওয়ার পানি কোথায় আছে, বলে দেবে। হাত-মুখাদি ধোয়ার কাজে ব্যবহার্য পানি কোথায় আছে, বলে দেবে। যষ্ঠি কোথায় আছে, বলে দেবে। বিহারে সাংঘিক নিয়ম কী রকম, তা বলে দেবে। ‘এই সময়ে বিহারে প্রবেশ করবে’ আর ‘এই সময়ে বের হবে’ বলে জানিয়ে দেবে। হে ভিক্ষুগণ, এগুলো আবাসিক ভিক্ষুগণের অবশ্যই প্রতিপালনীয় ব্রত।

৩. গামিক-ব্রত কথা
৩৬০. সেই সময় গামিক (গমনকারী) ভিক্ষুগণ কাঠের সামগ্রী ও মাটির সামগ্রীগুলো না গুছিয়ে; দরজা-জানলা খোলা রেখে, শয্যাসন সম্বন্ধে কাউকে কিছু না বলে চলে যেতেন। এতে কাঠের সামগ্রী ও মাটির সামগ্রীগুলো নষ্ট হয়ে যেত। শয্যাসনগুলো অরক্ষিত থাকত। যেসব ভিক্ষু অল্পেচ্ছু... তারা অসন্তোষ, নিন্দা ও প্রকাশ্যে আপত্তি উত্থাপন করতে লাগলেন, কেন গামিক বা গমনকারী ভিক্ষুগণ কাঠের সামগ্রী ও মাটির সামগ্রীগুলো না গুছিয়ে; দরজা-জানলা খোলা রেখে, শয্যাসন সম্বন্ধে কাউকে কিছু না বলে চলে যাচ্ছেন? এতে কাঠের সামগ্রী ও মাটির সামগ্রীগুলো নষ্ট হয়ে যাচ্ছে। শয্যাসনগুলো অরক্ষিত থাকছে। তারা ভগবানকে এই বিষয়টি জানালেন... সত্যিই কি গামিক ভিক্ষুগণ... হ্যাঁ ভন্তে, তা সত্য। ভগবান একটা খুবই নিন্দনীয় অভিহিত... তদনুযায়ী ধর্মদেশনা করলেন। এরপর ভিক্ষুদের উদ্দেশ্যে বললেন :

৩৬১. হে ভিক্ষুগণ, তাহলে গামিক (গমনকারী) ভিক্ষুগণের জন্য ব্রত প্রজ্ঞাপ্ত করব। যেগুলো গমনকারী ভিক্ষুগণের অবশ্যই প্রতিপালনীয়। ভিক্ষুগণ, গমনকারী ভিক্ষুকে কাঠের সামগ্রী ও মাটির সামগ্রীগুলো গুছিয়ে রাখতে হবে। দরজা-জানলা বন্ধ করে শয্যাসন সম্বন্ধে বলে চলে যেতে হবে। যদি সেই বিহারে ভিক্ষু না থাকে, তাহলে শ্রামণেরকে বলে চলে যেতে হবে। যদি শ্রামণেরও না থাকে, তবে বিহার রক্ষক বা সেবককে বলে চলে যেতে হবে। যদি সেবক না থাকে, তবে বিহারের কোনো এক উপাসককে বলে চলে যেতে হবে। যদি কোনো ভিক্ষু, শ্রামণের, সেবক কিংবা উপাসক না থাকে, তাহলে চারটি পাথরের ওপর খাট রেখে; খাটের ওপর খাট, বেঞ্চির ওপর বেঞ্চি রেখে তার ওপর বিছানাপত্রাদি স্তূপাকারে রেখে, কাঠের সামগ্রী ও মাটির তৈজসপত্র গুছিয়ে রেখে আর দরজা-জানলা বন্ধ করে চলে যেতে হবে। যদি বিহারে বৃষ্টি পড়ে, সম্ভব হলে নিজেই ছাউনি দিয়ে দিবে; অথবা ‘কীভাবে এ বিহারে ছাউনি দেওয়া যায়’ বলে ছাউনি দিবার উদ্যোগ নিবে। এভাবে ছাউনি দিতে বা দেওয়াতে পারলে উত্তম। যদি সেটা করা না যায়, তবে যেই স্থানে বৃষ্টির পানি পড়ে না, সেই স্থানেই চারটি পাথরের ওপর খাট রাখবে। এরপর খাটের ওপর খাট, বেঞ্চির ওপর বেঞ্চি রেখে, তার ওপর বিছানাপত্রাদি স্তূপাকারে রেখে, কাঠের সামগ্রী ও মাটির তৈজসপত্র গুছিয়ে রেখে এবং দরজা-জানলা বন্ধ করে চলে যেতে হবে। যদি বিহারের সবখানে বৃষ্টির পানি পড়ে, তবে সম্ভব হলে নিজেই শয্যাসন গ্রামে নিয়ে যাবে; অথবা ‘কীভাবে এই শয্যাসন গ্রামে বয়ে নেওয়া যেতে পারে’ বলে শয্যাসন গ্রামে নেওয়ার উদ্যোগ নিবে। যদি এতে সম্ভব হয় ভালো; তা না হলে খোলা জায়গায় চারটি পাথরের ওপর খাট রাখবে। এরপর খাটের ওপর খাট, বেঞ্চির ওপর বেঞ্চি রেখে, তার ওপর বিছানাপত্রাদি স্তূপাকারে রেখে, কাঠের সামগ্রী ও মাটির তৈজসপত্র গুছিয়ে রেখে সেগুলো তৃণ অথবা পত্র দ্বারা আচ্ছাদিত করে, কিছু হলেও রক্ষা পেতে পারে এই ভেবে চলে যেতে হবে। ভিক্ষুগণ, এটি গমনকারী ভিক্ষুদের ব্রত। গমনকারী ভিক্ষুদের এগুলো অবশ্যই প্রতিপালনীয় ব্রত।

৪. অনুমোদন-ব্রত কথা
৩৬২. সেই সময় ভিক্ষুগণ ভোজনের পর দানের অনুমোদন (দাতাদের পুণ্যকাজে আনন্দ প্রকাশ) করতেন না। এতে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, কেন শাক্যপুত্রীয় শ্রমণগণ ভোজনের পর দানের অনুমোদন করেন না? ভিক্ষুগণ জনসাধারণের সেই অসন্তোষ, নিন্দা ও প্রকাশ্যে দুর্নাম করার কথা শুনতে পেলেন। তারা ভগবানকে এই বিষয়টি জানালেন। ভগবান এ বিষয়ে, এ কারণে ধর্মদেশনা প্রদান করে ভিক্ষুসংঘকে সম্বোধন করে বললেন, হে ভিক্ষুগণ, আমি অনুজ্ঞা করছি, ভোজনের পর অনুমোদন করবে। তখন ভিক্ষুদের মনে এরূপ চিন্তা উদয় হলো : ভোজনের পর কে অনুমোদন করবেন? তারা ভগবানকে এই বিষয়টি জানালেন। ভগবান এ বিষয়ে, এ কারণে ধর্মদেশনা প্রদান করে ভিক্ষুগণকে সম্বোধন করে বললেন, হে ভিক্ষুগণ, ভোজনের পর উপস্থিত ভিক্ষুগণের মধ্যে বয়োজ্যেষ্ঠ ভিক্ষুই অনুমোদন করবে।

সেই সময় জনৈক গ্রামের লোকজন সংঘের উদ্দেশ্যে ভোজন দান করছিলেন। আয়ুষ্মান সারিপুত্র তখন সংঘপ্রধান ছিলেন। ভিক্ষুগণ ‘ভগবান ভোজনের পর সংঘ প্রধানকে অনুমোদন করতে অনুজ্ঞা করেছেন’ ভেবে ভোজনের পর আয়ুষ্মান সারিপুত্রকে একাকী রেখে বিহারে চলে গেলেন। আয়ুষ্মান সারিপুত্র সেই লোকজনের সঙ্গে দানের অনুমোদন ও প্রীত্যালাপ করে পরে একাকী বিহারে চলে আসলেন। ভগবান দূর হতেই আয়ুষ্মান সারিপুত্রকে একাকী আসতে দেখলেন। এভাবে দেখে সারিপুত্রকে বললেন, সারিপুত্র, ভোজনের আয়োজন উৎকৃষ্ট হয়েছিল কী? সারিপুত্র- হ্যাঁ ভন্তে, উৎকৃষ্ট হয়েছিল। তবে ভিক্ষুগণ আমাকে তথায় একাকী রেখে চলে এসেছিল। অনন্তর ভগবান এ বিষয়ে, এ কারণে ধর্মদেশনা প্রদান করে ভিক্ষুগণকে সম্বোধন করে বললেন, হে ভিক্ষুগণ, আমি অনুজ্ঞা করছি, ভোজনের পর অনুমোদনকারী সংঘপ্রধানের সঙ্গে অনুপ্রধান অনুক্রমে চারজন কিংবা পাঁচজন ভিক্ষু অপেক্ষা করে থাকবে।

সেই সময় জনৈক স্থবির পায়খানার বেগ সংবরণ করে অনুমোদনকারী সংঘপ্রধানের সঙ্গে থাকলেন। কিছুক্ষণ পর তিনি পায়খানার বেগ সহ্য করতে না পেরে মূর্ছা গেলেন। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, প্রয়োজনবশে পাশে বসা ভিক্ষুকে বলে প্রস্থান করবে।

৫. ভোজনশালা-ব্রত কথা
৩৬৩. সেই সময় ষড়বর্গীয় ভিক্ষুগণ অশোভনভাবে চীবর পরিধান ও পারুপণ করে অসংযত হয়ে ভোজনশালায় গমন করত। স্থবির ভিক্ষুগণকে পাশ কাটিয়ে তাঁদের সামনে সামনে গমন করত। স্থবির ভিক্ষুগণের গা ঘেঁষে বসত। নবীন ভিক্ষুদের আসন দখল করে নিয়ে বসত। সঙ্ঘাটি বিছিয়ে (ঘরের ভেতর) বসত। যেসব ভিক্ষুগণ অল্পেচ্ছু... তাঁরা অসন্তোষ, নিন্দা ও প্রকাশ্যে আপত্তি উত্থাপন করতে লাগলেন, কেন ষড়বর্গীয় ভিক্ষুগণ অশোভনভাবে চীবর পরিধান ও পারুপণ করে অসংযত হয়ে ভোজনশালায় গমন করছে; স্থবির ভিক্ষুগণকে পাশ কাটিয়ে তাঁদের সামনে সামনে গমন করছে; স্থবির ভিক্ষুগণের গা ঘেঁষে বসছে; নবীন ভিক্ষুদের আসন দখল করে নিয়ে বসছে; সঙ্ঘাটি বিছিয়ে বসছে? তারা ভগবানকে এই বিষয়টি জানালেন... সত্যিই কি ষড়বর্গীয় ভিক্ষুগণ অশোভনভাবে চীবর পরিধান ও পারুপণ করে অসংযত হয়ে ভোজনশালায় গমন করছে; স্থবির ভিক্ষুগণকে পাশ কাটিয়ে তাদের সামনে সামনে গমন করছে; স্থবির ভিক্ষুগণের গা ঘেঁষে বসছে; নবীন ভিক্ষুদের আসন দখল করে নিয়ে বসছে; সঙ্ঘাটি বিছিয়ে বসছে? ভিক্ষুগণ-হ্যাঁ ভন্তে, তা সত্য। ভগবান এটা খুবই নিন্দনীয় বলে অভিহিত... ধর্মদেশনা প্রদান করলেন। এরপর ভিক্ষুগণকে সম্বোধন করে বললেন :

৩৬৪. হে ভিক্ষুগণ, তাহলে ভিক্ষুগণের জন্য ভোজনশালা-ব্রত প্রজ্ঞাপ্ত করব। যেগুলো ভিক্ষুগণের অবশ্যই প্রতিপালনীয়। ভিক্ষুগণ, যদি বিহারে (অথবা গৃহীকুলে হোক) ভোজন গ্রহণের সময় জানানো হয়, তাহলে ত্রিমণ্ডল (নাভিমণ্ডল ও দুই জানুমণ্ডল) ঢাকা যায় মতো করে অন্তর্বাস পরিধান করে গোলাকারে চীবর পরিধান করে কটিবন্ধন বাঁধবে। চীবর সমানভাবে ভাঁজ করে পারুপন করে গ্রন্থিবন্ধন করবে। পাত্র ধুয়ে নিয়ে সুসংযতভাবে আস্তে আস্তে গ্রামে প্রবেশ করবে।

স্থবির ভিক্ষুগণকে পাশ কাটিয়ে সামনে সামনে গমন করবে না। দেহ সুন্দরভাবে আচ্ছাদন করে গ্রামে কিংবা ঘরের মধ্যে গমন করবে। অধঃদৃষ্টিসম্পন্ন হয়ে গ্রামে কিংবা ঘরের মধ্যে গমন করবে। চীবর ওপরে তুলে গ্রামে কিংবা ঘরের মধ্যে গমন করবে না। চীবর ওপরে তুলে উপবেশন করবে না। অল্পশব্দে গ্রামে কিংবা ঘরের মধ্যে গমন করবে। দেহ দোলাতে দোলাতে গ্রামে কিংবা ঘরের মধ্যে গমন করবে না। বাহু দোলাতে দোলাতে গ্রামে কিংবা ঘরের মধ্যে গমন করবে না। মাথা দোলাতে দোলাতে গ্রামে কিংবা ঘরের মধ্যে গমন করবে না। কোমরে হাত রেখে গ্রামে কিংবা ঘরের মধ্যে গমন করবে না। মাথা ঢেকে গ্রামে কিংবা ঘরের মধ্যে গমন করবে না। পায়ের আঙুলে ভর দিয়ে গ্রামে কিংবা ঘরের মধ্যে গমন করবে না।

দেহ সুন্দরভাবে আচ্ছাদিত করে ঘরের মধ্যে উপবেশন করবে। সুসংযতভাবে ঘরের মধ্যে উপবেশন করবে। অধঃচক্ষুসম্পন্ন হয়ে ঘরের মধ্যে উপবেশন করবে। চীবর ওপরে তুলে ঘরের মধ্যে উপবেশন করবে না। উচ্চহাস্যে তথা উচ্চস্বরে হেসে হেসে ঘরের মধ্যে উপবেশন করবে না। নিচুস্বরে ঘরের মধ্যে উপবেশন করবে। দেহ না দোলায়ে অর্থাৎ দেহ সোজা রেখে ঘরের মধ্যে উপবেশন করবে। বাহু দোলায়ে ঘরের মধ্যে উপবেশন করবে না। মাথা সঞ্চালন করে ঘরের মধ্যে উপবেশন করবে না। কোমরে হাত রেখে ঘরের মধ্যে উপবেশন করবে না। মাথা ঢেকে রেখে ঘরের মধ্যে উপবেশন করবে না। হাঁটু আঁকড়ে ধরে ঘরের মধ্যে উপবেশন করবে না। স্থবির ভিক্ষুগণের গা ঘেঁষে উপবেশন করবে না। নবীন ভিক্ষুদের আসন দখল করে নেবে না। সঙ্ঘাটি বিছিয়ে ঘরের মধ্যে উপবেশন করবে না।

পাত্র ধোয়ার জন্য পানি পরিবেশনকালে উভয় হাতে পাত্র গ্রহণ করে জল প্রতিগ্রহণ করবে। পাত্র নিচু করে জলের শব্দ ও ঘর্ষণ না করে ভালোভাবে পাত্র ধুয়ে নিবে। যদি পাত্র ধোয়ার জল রাখার ভাজন দেওয়া হয়, তবে পাত্র নিচু করে জল ঢেলে রাখবে। ভাজনে জল ঢেলে রাখার সময় যাতে ছিটকে পড়ে পাশে বসা ভিক্ষুদের গায়ে জল না পড়ে আর উক্ত জলে নিজের ও পরের চীবর ভিজে না যায়, তৎপ্রতি সতর্ক থেকে জল ঢালতে হবে। যদি উচ্ছিষ্ট জল রাখার ভাজন না থাকে, তাহলে পাত্র নিচু করে মাটিতে এমনভাবে ঢেলে রাখবে যাতে পাশে বসা ভিক্ষুর গায়ে জল ছিটকে না পড়ে, সঙ্ঘাটিতে জল ছিটকে না পড়ে।

ভাত পরিবেশনকালে উভয় হাতে পাত্র ধারণ করে ভাত প্রতিগ্রহণ করবে। ব্যঞ্জন তথা তরকারির জন্য পাত্রে জায়গা রাখবে। ঘি (বা মাখন), তেল এবং অতিরিক্ত কোনো সুস্বাদু খাবার পরিবেশন করা হলে, স্থবির ভিক্ষু পরিবেশনকারীকে বলবে ‘সবাইকে সমপরিমাণে দাও’। ভালোভাবে পিণ্ডপাত বা ভোজন গ্রহণ করবে। পাত্রে মনোযোগ রেখে ভোজন গ্রহণ করবে। ভাতের সঙ্গে যথাযথ অনুপাতে (অর্থাৎ ভাতের একচতুর্থাংশ) তরকারি গ্রহণ করে ভোজন করবে। পাত্রের কিনারায় (মুখরেখার নিচে) সঙ্গে সমান রেখে (পিণ্ড গ্রহণ করে) ভোজন করবে।

যাবৎ সবার পাত্রে ভোজন পরিবেশন করা না হয়, তাবৎ স্থবির ভিক্ষু ভোজন গ্রহণ করা আরম্ভ করবে না। ভালোভাবে ভোজন গ্রহণ করবে। পাত্রে মনোযোগ রেখে ভোজন গ্রহণ করবে। একপার্শ্ব হতে ক্রমান্বয়ে ভোজন গ্রহণ করবে। ভাতের সঙ্গে যথাযথ অনুপাতে তরকারি গ্রহণ করে ভোজন করবে। খাদ্যস্তূপের অগ্র বা মধ্যভাগ হতে মর্দন অথবা ভেঙে ভেঙে ভোজন গ্রহণ করবে না। বেশি লাভের আশায় তরকারি ভাত দিয়ে লুকিয়ে রাখবে না। সুস্থঅবস্থায় নিজের জন্য তরকারি চেয়ে নিয়ে ভোজন গ্রহণ করবে না। দোষ খোঁজার ইচ্ছায় অপরের পাত্রের দিকে তাকাবে না। অতিরিক্ত বড় গ্রাস গ্রহণ করবে না। গ্রাস গোল গোল করে ভোজন গ্রহণ করবে। গ্রাস মুখের কাছে না আনার আগে মুখ খুলবে না। খাওয়ার সময় সমস্ত আঙুল মুখে ঢুকাবে না। মুখে গ্রাস নিয়ে তথা খাদ্যপূর্ণ মুখে কথা বলবে না। মুখের ভেতর গ্রাস নিক্ষেপ করে ভোজন গ্রহণ করবে না। গ্রাসের অর্ধেক দাঁতে কেটে লয়ে লয়ে ভোজন গ্রহণ করবে না। খাদ্য গালে ঠাসা করে নিয়ে তথা গাল ফুলিয়ে ভোজন গ্রহণ করবে না। হাত বাঁকিয়ে বাঁকিয়ে ভোজন গ্রহণ করবে না। ভাতের কণাদি উচ্ছিষ্ট ছিটিয়ে ভোজন গ্রহণ করবে না। জিহ্বা বের করে ভোজন গ্রহণ করবে না। চপ চপ শব্দ করে ভোজন গ্রহণ করবে না। সুরু সুরু শব্দ করে ভোজন গ্রহণ করবে না। হাত (হাতের আঙুল) লেহন করে করে ভোজন গ্রহণ করবে না। পাত্র চেটে চেটে ভোজন গ্রহণ করবে না।

এঁটো হাতে পানির গ্লাস গ্রহণ করবে না। যাবৎ সবার ভোজন করা শেষ না হয়, তাবৎ স্থবির ভিক্ষু পাত্র ধোয়ার জল প্রতিগ্রহণ করবে না। জল দেওয়ার সময় উভয় হাতে পাত্র গ্রহণ করে জল প্রতিগ্রহণ করবে। পাত্র নিচু করে জলের শব্দ ও ঘর্ষণ না করে মতন ভালোভাবে পাত্র ধুয়ে নেবে। যদি পাত্র ধোয়ার জল রাখার ভাজন দেওয়া হয়, তবে পাত্র নিচু করে জল ঢেলে রাখবে। ভাজনে জল ঢেলে রাখার সময় যাতে ছিটকে পড়ে পাশে বসা ভিক্ষুদের গায়ে জল না পড়ে আর উক্ত জলে নিজের ও পরের চীবর ভিজে না যায়, তৎপ্রতি সতর্ক থেকে জল ঢালতে হবে। যদি উচ্ছিষ্ট জল রাখার ভাজন না থাকে, তাহলে পাত্র নিচু করে মাটিতে এমনভাবে ঢেলে রাখবে, যাতে পাশে বসা ভিক্ষুর গায়ে জল ছিটকে না পড়ে, সঙ্ঘাটিতে জল ছিটকে না পড়ে। ভাতের কণার সঙ্গে পাত্র ধোয়ার উচ্ছিষ্ট জল ঘরের মধ্যে ফেলবে না।

ভোজন গ্রহণ শেষে বের হবার সময় প্রথমে নবীন ভিক্ষুগণ বেরিয়ে আসবে। এরপর স্থবির ভিক্ষুকে বেরিয়ে আসবে। ভালোভাবে চীবর আচ্ছাদন তথা পরিধান করে ঘরের মধ্যে গমন করবে। সুসংযতভাবে ঘরের মধ্যে গমন করবে। নত চক্ষু (চার হাতের ভেতর দৃষ্টি রেখে) হয়ে ঘরের মধ্যে গমন করবে। চীবর ওপরে তুলে ঘরের মধ্যে গমন করবে না। উচ্চস্বরে হেসে হেসে ঘরের মধ্যে গমন করবে না। নিচুস্বরে কথা বলে ঘরের মধ্যে গমন করবে। দেহ দোলাতে দোলাতে ঘরের মধ্যে গমন করবে না। বাহু দোলাতে দোলাতে ঘরের মধ্যে গমন করবে না। মাথা দোলাতে দোলাতে ঘরের মধ্যে গমন করবে না। কোমরে হাত রেখে ঘরের মধ্যে গমন করবে না। মাথা ঢেকে ঘরের মধ্যে গমন করবে না। পায়ের আঙুলের ওপর ভর দিয়ে ঘরের মধ্যে গমন করবে না। হে ভিক্ষুগণ, এগুলো ভোজনশালা-ব্রত। ভোজনশালায় ভিক্ষুদের এগুলো অবশ্যই প্রতিপালনীয় ব্রত।

প্রথম পরিচ্ছেদ সমাপ্ত।

৬. পিণ্ডচারিক-ব্রত কথা
৩৬৫. সেই সময় পিণ্ডচারিক ভিক্ষুগণ অশোভনভাবে চীবর পরিধান ও পারুপন করে বেমানানভাবে পিণ্ডচরণ করতেন। ভালোভাবে লক্ষ না করে গৃহে প্রবেশ করতেন। ভালোভাবে লক্ষ না করে গৃহ হতে বের হতেন। হঠাৎ গৃহে প্রবেশ করতেন। হঠাৎ গৃহ হতে বের হতেন। ভিক্ষান্নের জন্য গৃহের বহুদূরে দাঁড়াতেন। গৃহের সন্নিকটে দাঁড়াতেন। অনেকক্ষণ দাঁড়িয়ে থাকতেন। তাড়াতাড়ি ফিরে যেতেন।

জনৈক পিণ্ডচারিক ভিক্ষু বেখেয়াল করে একটি ঘরে প্রবেশ করলেন। ঘরের দরজাকে ভুলবশত বাইরের দরজা মনে করে কক্ষে প্রবেশ করলেন। ভেতরের কক্ষে একজন নগ্ন নারী চিৎ করে শয়ন করছিল। সেই নগ্ন হয়ে শুয়ে থাকা নারীকে দেখে ভিক্ষু বুঝতে পারলেন, এতো বাইরের দরজা নয়। এতো ভেতরের দরজা। তিনি কক্ষের থেকে সহসা বেরিয়ে আসলেন। সেই নারীটির স্বামী তার স্ত্রীকে নগ্ন অবস্থায় চিৎ হয়ে শুয়ে থাকতে দেখে ভাবল ‘এই ভিক্ষু আমার স্ত্রীকে কলুষিত করেছে’। সে ভিক্ষুকে ধরে প্রহার করতে লাগল। সেই গোলমালের শব্দে নারীটি জেগে উঠে তার স্বামীকে বলল, আর্য, তুমি এ ভিক্ষুকে কেন প্রহর করছ? এই ভিক্ষু দ্বারা তুমি কলুষিত হয়েছে নয় কি? স্ত্রী বলল, আর্য, আমি এ ভিক্ষু দ্বারা কলুষিত হয়নি। এই ভিক্ষু নির্দোষ। এভাবে স্বামীকে শান্ত করে ভিক্ষুকে মুক্ত করল। অতঃপর সেই ভিক্ষু বিহারে ফিরে গিয়ে অন্যান্য ভিক্ষুগণকে এ বিষয়টি জানালেন। এতে যেসব ভিক্ষু অল্পেচ্ছু... তারা অসন্তোষ, নিন্দা ও প্রকাশ্যে আপত্তি উত্থাপন করতে লাগলেন, কেন ভিক্ষুগণ অশোভনভাবে চীবর পরিধান ও পারুপন করে বেমানানভাবে পিণ্ডচরণ করছেন। ভালোভাবে লক্ষ না করে গৃহে প্রবেশ করছেন। ভালোভাবে লক্ষ না করে গৃহ হতে বের হচ্ছেন। হঠাৎ গৃহে প্রবেশ করছেন। হঠাৎ গৃহ হতে বের হচ্ছেন। ভিক্ষান্নের জন্য গৃহের বহুদূরে দাঁড়াচ্ছেন। গৃহের সন্নিকটে দাঁড়াচ্ছেন। অনেকক্ষণ দাঁড়িয়ে থাকছেন। তাড়াতাড়ি ফিরে যাচ্ছেন? তখন তারা ভগবানকে এই বিষয়টি জানালেন... ভিক্ষুগণ, সত্যিই কি... হ্যাঁ ভগবান, তা সত্য। ভগবান এটা খুবই নিন্দনীয় বলে... ধর্মদেশনা করলেন। এরপর ভিক্ষুদের উদ্দেশ্যে বললেন :

৩৬৬. হে ভিক্ষুগণ, তাহলে পিণ্ডচারিক ভিক্ষুগণের জন্য ব্রত প্রজ্ঞাপ্ত করব। যেগুলো পিণ্ডচারিক ভিক্ষুগণের অবশ্যই প্রতিপালনীয়। ভিক্ষুগণ, পিণ্ডচারিক ভিক্ষু ‘এই গ্রামে প্রবেশ করব’ ভেবে ত্রিমণ্ডল ঢাকা যায় মতো করে অন্তর্বাস পরিধান করে গোলাকারে চীবর পরিধান করে কটিবন্ধন বাঁধবে। সঙ্ঘাটি সমানভাবে ভাঁজ করে নিয়ে, পারুপন করে গ্রন্থিবন্ধন করবে। তারপর পাত্র ধুয়ে নিয়ে সংযতভাবে আস্তে আস্তে গ্রামে প্রবেশ করবে।

ভালোভাবে দেহ আচ্ছাদন করে ঘরের আঙিনায় গমন করবে। সুসংযতভাবে ঘরের আঙিনায় গমন করবে। নতচক্ষু হয়ে ঘরের আঙিনায় গমন করবে। চীবর ওপরে তুলে ঘরের আঙিনায় গমন করবে না। উচ্চস্বরে হেসে হেসে ঘরের আঙিনায় গমন করবে না। নিচুস্বরে কথা বলে ঘরের আঙিনায় গমন করবে। দেহ দোলাতে দোলাতে ঘরের আঙিনায় গমন করবে না। বাহু দোলাতে দোলাতে ঘরের আঙিনায় গমন করবে না। মাথা সঞ্চালন করতে করতে ঘরের আঙিনায় গমন করবে না। কোমরে হাত রেখে ঘরের আঙিনায় গমন করবে না। মাথা ঢেকে ঘরের আঙিনায় গমন করবে না। পায়ের আঙুলের ওপর ভর দিয়ে ঘরের আঙিনায় গমন করবে না।

ঘরে প্রবেশের সময় ‘এই দরজা দিয়ে প্রবেশ করব আর এই দরজা দিয়ে বের হব’ এরূপ লক্ষ রাখবে। হঠাৎ করে প্রবেশ করবে না। হঠাৎ করে বের হবে না। বহু দূরে দাঁড়াবে না। অতি কাছেও দাঁড়াবে না। অনেকক্ষণ দাঁড়িয়ে থাকবে না। অতি তাড়াতাড়িও ফিরে আসবে না। দাঁড়িয়ে থাকার সময় লক্ষ করবে : ভিক্ষান্ন দিতে ইচ্ছুক কি না। যদি তার কাজ বন্ধ করে আসন হতে উঠে যায়, চামচ ও থালা হাতে নেয়, কোনো কিছু সাজিয়ে নিতে থাকে, তাহলে ‘ভিক্ষান্ন দিতে ইচ্ছুক’ ভেবে কিছুক্ষণ দাঁড়িয়ে থাকবে। ভিক্ষান্ন দেওয়ার সময় বামহাতে সঙ্ঘাটি তুলে নিয়ে ডানহাতে পাত্র সামনে বাড়িয়ে ধরে, উভয়হাতে পাত্র ধরে পিণ্ড গ্রহণ করবে। ভিক্ষান্ন দেয়ার সময় ভিক্ষান্নদাতা স্ত্রী হোক বা পুরুষ হোক তার মুখের দিকে তাকাবে না। এরূপও লক্ষ করবে : তরকারি দিতে ইচ্ছুক নাকি অনিচ্ছুক। যদি চামচ ও বাতি হাতে নেয়, কিছু সাজিয়ে নিতে থাকে, তাহলে ‘তরকারি দিতে ইচ্ছুক’ ভেবে কিছুক্ষণ দাঁড়িয়ে থাকবে। ভিক্ষান্ন দেওয়া শেষ হলে সঙ্ঘাটি দিয়ে পাত্র ঢেকে সংযতভাবে আস্তে আস্তে প্রত্যাবর্তন করবে।

ভালোভাবে দেহ আচ্ছাদন করে সংঘের মধ্যে গমন করবে। সংযতভাবে সংঘের মধ্যে গমন করবে। নতচক্ষু হয়ে সংঘের মধ্যে গমন করবে। চীবর ওপরে তুলে সংঘের মধ্যে গমন করবে না। উচ্চস্বরে হেসে হেসে সংঘের মধ্যে গমন করবে না। নিচস্বরে কথা বলে সংঘের মধ্যে গমন করবে। দেহ দোলাতে দোলাতে সংঘের মধ্যে গমন করবে না। বাহু বা হাত দোলাতে দোলাতে সংঘের মধ্যে গমন করবে না। মাথা দোলাতে দোলাতে সংঘের মধ্যে গমন করবে না। কোমরে হাত রেখে সংঘের মধ্যে গমন করবে না। মাথা ঢেকে রেখে সংঘের মধ্যে গমন করবে না। পায়ের আঙুলের ওপর ভর দিয়ে সংঘের মধ্যে গমন করবে না।

গ্রাম হতে পিণ্ডচরণ শেষ করে যেই ভিক্ষু প্রথমে (বিহারে) ফিরে আসবে, সে (ভোজনশালার) আসনগুলো সাজিয়ে নিবে; পা ধোয়ার পানি, পিঁড়ি ও ধৌত পা রাখার পাদানি প্রস্তুত করে রাখবে। পরিত্যক্ত খাদ্য রাখার জন্য ভাজন প্রস্তুত করে রাখবে। খাওয়ার পানি প্রস্তুত করে রাখবে। যেই ভিক্ষু সবার শেষে গ্রাম হতে পিণ্ডচরণ শেষে ফিরে আসবে, সে উদ্বৃত্ত পিণ্ডাদি তৃণহীন স্থানে ফেলে দিবে অথবা প্রাণীহীন জলে ফেলে দিবে। ভোজনশালার আসনগুলো গুছিয়ে রাখবে। পা ধোয়ার পানি, পিঁড়ি ও ধৌত পা রাখার পাদানি তুলে রাখবে। উচ্ছিষ্ট রাখার পাত্র ধুয়ে, মুছে সামলিয়ে রাখবে। খাওয়ার ও ব্যবহার্য পানি সামলিয়ে রাখবে। ভোজনশালা ঝাঁট দিবে। অন্যদিকে যেই ভিক্ষু খাওয়ার পানির ঘট, ব্যবহার্য পানির ঘট এবং টয়লেটের ঘট খালি দেখবে, সে-ই সেসব পূর্ণ করবে। যদি একাই পূর্ণ করতে সমর্থ না হয়, তাহলে হাতের ইশারায় কোনো একজন ভিক্ষুকে ডেকে নিয়ে যৌথভাবে ধারাধারি করে পূর্ণ করবে। কিন্তু সেই কারণে বাক্য ব্যয় করবে না। ভিক্ষুগণ, এগুলো পিণ্ডচারিক-ব্রত। পিণ্ডচারিক ভিক্ষুদের এগুলো অবশ্যই প্রতিপালনীয় ব্রত।

৭. আরণ্যিক-ব্রত কথা
৩৬৭. সেই সময় বহুসংখ্যক ভিক্ষু অরণ্যে অবস্থান করতেন। তাঁরা খাওয়ার পানি ও অন্যান্য কাজে ব্যবহার্য পানি তুলে রাখতেন না। আগুন জ্বালানোর জ্বালানী কাঠ ও আগুন জ্বালানোর কাঠি রাখতেন না। নক্ষত্র, তিথি ও দিকগুলো সম্বন্ধে জানতেন না। একদিন কয়েকজন চোর এসে তাঁদের বলল, ভন্তে, খাওয়ার পানি আছে কি? না, বন্ধুগণ, নেই। ভন্তে, হাত-মুখ ধোয়ার পানি আছে কি? না, বন্ধুগণ নেই। ভন্তে, আগুন আছে কি? না, বন্ধুগণ, নেই। ভন্তে, আগুন জ্বালানোর কাঠি আছে কি? না, বন্ধুগণ, নেই। ভন্তে, আজ কোন তিথি? বন্ধুগণ, সেটা তো জানি না। ভন্তে, এটি কোন দিক? বন্ধুগণ, আমরা সেটাও বলতে পারব না। তখন চোরেরা ‘এদের খাওয়ার পানি নেই, হাত-মুখ ধোয়ার পানি নেই, আগুন নেই, আগুন জ্বালানোর কাঠি নেই; এরা তিথি জানে না, দিক জানে না। তারা নিশ্চয় ভিক্ষু নয়, চোরই হবে’, এই ভেবে সেই ভিক্ষুগণকে প্রহারাদি করে চলে গেল। সেই ভিক্ষুগণ অন্যান্য ভিক্ষুদের এই বিষয় জানালেন। অমনি তারা ভগবানকে এই বিষয়টি জানালেন। অনন্তর ভগবান এ বিষয়ে, এ কারণে ধর্মদেশনা প্রদান করে ভিক্ষুগণকে সম্বোধন করে বললেন :

৩৬৮. হে ভিক্ষুগণ, তাহলে আরণ্যিক ভিক্ষুদের জন্য ব্রত প্রজ্ঞাপ্ত করব, যেগুলো আরণ্যিক ভিক্ষুগণের অবশ্যই প্রতিপালনীয়। ভিক্ষুগণ, আরণ্যিক ভিক্ষু ভোরে উঠে পাত্র থলিতে ঢুকিয়ে নিবে। এরপর সেটি কাঁধে ঝুলিয়ে সঙ্ঘাটি কাঁধে নিয়ে, জুতা পায়ে দিয়ে কাঠের দ্রব্যসামগ্রী ও মাটির মালামাল সামলিয়ে নিয়ে দরজা-জানলা বন্ধ করে বাসস্থান হতে বের হবে। ‘এখন গ্রামে প্রবেশ করব’ এ অবস্থায় পৌঁছলে জুতা খুলে নিয়ে ঝেড়ে থলিতে ঢুকায়ে কাঁধে ঝুলিয়ে নিবে। ত্রিবিধ মণ্ডল ঢাকা যায় মতো করে অন্তর্বাস পরিধান করে গোলাকারে চীবর পরিধান করে কটিবন্ধন বাঁধবে। সঙ্ঘাটি সমানভাবে ভাঁজ করে নিয়ে পারুপন করে গ্রন্থি বন্ধন করবে। তারপর পাত্র ধুয়ে নিয়ে সংযতভাবে আস্তে আস্তে গ্রামে প্রবেশ করবে। সুন্দরভাবে দেহ আচ্ছাদন করে ঘরের আঙিনায় প্রবেশ করবে... পায়ের আঙুলের ওপর ভর দিয়ে ঘরের আঙিনায় প্রবেশ করবে না।

ঘরে প্রবেশের সময় ‘এই দরজা দিয়ে প্রবেশ করব আর এই দরজা দিয়ে বের হব’ এরূপ লক্ষ রাখবে। হঠাৎ করে প্রবেশ করবে না। হঠাৎ করে বের হবে না। বহু দূরে দাঁড়াবে না। অতি কাছেও দাঁড়াবে না। অনেকক্ষণ দাঁড়িয়ে থাকবে না। অতি তাড়াতাড়িও ফিরে আসবে না। দাঁড়িয়ে থাকার সময় লক্ষ করবে : ভিক্ষান্ন দিতে ইচ্ছুক কি না। যদি তার কাজ বন্ধ করে আসন হতে উঠে যায়, চামচ ও থালা হাতে নেয়, কোনো কিছু সাজিয়ে নিতে থাকে, তাহলে ‘ভিক্ষান্ন দিতে ইচ্ছুক’ ভেবে কিছুক্ষণ দাঁড়িয়ে থাকবে। ভিক্ষান্ন দেওয়ার সময় বামহাতে সঙ্ঘাটি তুলে নিয়ে ডানহাতে পাত্র সামনে বাড়িয়ে ধরে, উভয়হাতে পাত্র ধরে পিণ্ড গ্রহণ করবে। ভিক্ষান্ন দেয়ার সময় ভিক্ষান্নদাতা স্ত্রী হোক বা পুরুষ হোক তার মুখের দিকে তাকাবে না। এরূপও লক্ষ করবে : তরকারি দিতে ইচ্ছুক নাকি অনিচ্ছুক। যদি চামচ ও বাতি হাতে নেয়, কিছু সাজিয়ে নিতে থাকে, তাহলে ‘তরকারি দিতে ইচ্ছুক’ ভেবে কিছুক্ষণ দাঁড়িয়ে থাকবে। ভিক্ষান্ন দেওয়া শেষ হলে সঙ্ঘাটি দিয়ে পাত্র ঢেকে সংযতভাবে আস্তে আস্তে প্রত্যাবর্তন করবে।

ভালোভাবে দেহ আচ্ছাদন করে সংঘের মধ্যে... পায়ের আঙুলের ওপর ভর দিয়ে সংঘের মধ্যে গমন করবে না। গ্রাম হতে বের হয়ে থলিতে পাত্র ঢুকিয়ে কাঁধে ঝুলিয়ে নিবে। সঙ্ঘাটি ভাঁজ করে মাথায় রাখবে। তারপর জুতা পায়ে দিয়ে বিহারে প্রত্যাগমন করবে।

ভিক্ষুগণ, আরণ্যিক ভিক্ষুকে খাওয়ার পানি তুলে রাখতে হবে। হাত-মুখাদি ধোয়ার পানি তুলে রাখতে হবে। আগুন জ্বালানোর ব্যবস্থাদি ও আগুন জ্বালানোর কাঠি (ম্যাচ বক্স, লাইটার ইত্যাদি) জমা রাখতে হবে। যষ্ঠি রাখতে হবে। তিথি, নক্ষত্রমার্গ জেনে রাখতে হবে। দিকগুলো জেনে রাখতে হবে। ভিক্ষুগণ, এগুলো আরণ্যিক ভিক্ষুগণের ব্রত। আরণ্যিক ভিক্ষুদের এগুলো অবশ্যই প্রতিপালনীয় ব্রত।

৮. শয্যাসন-ব্রত কথা
৩৬৯. সেই সময় বহুসংখ্যক ভিক্ষু খোলা জায়গায় চীবর সেলাই করছিলেন। তখন ষড়বর্গীয় ভিক্ষু বিহার প্রাঙ্গণে সেই চীবর সেলাইরত ভিক্ষুগণের বিপরীত বায়ু প্রবাহের দিক থেকে শয্যাদি ঝাড়তে লাগল। এতে চীবর সেলাইরত ভিক্ষুগণ ধুলোবালি লিপ্ত হয়ে গেলেন। যেই ভিক্ষুগণ অল্পেচ্ছু... তারা অসন্তোষ, নিন্দা ও প্রকাশ্যে আপত্তি উত্থাপন করতে লাগলেন, কেন ষড়বর্গীয় ভিক্ষুগণ বিহার প্রাঙ্গণে বায়ুর প্রতিকূলে শয্যাদি ঝাড়তেছে? এতে ভিক্ষুগণ ধূলি লিপ্ত হচ্ছেন। তখন তারা ভগবানকে এই বিষয়টি জানালে... ভিক্ষুগণ, সত্যিই কি ষড়বর্গীয় ভিক্ষুগণ বিহার প্রাঙ্গণে বায়ু প্রবাহের বিপরীত দিকে শয্যাদি ঝাড়তেছে? ভিক্ষুগণ-হ্যাঁ ভন্তে, তা সত্য। ভগবান এটা খুবই নিন্দনীয় বলে অভিহিত... ধর্মদেশনা করলেন। এরপর ভিক্ষুদের সম্বোধন করে বললেন :

৩৭০. হে ভিক্ষুগণ, তাহলে ভিক্ষুগণের জন্য শয্যাসন ব্রত প্রজ্ঞাপ্ত করব। যেগুলো ভিক্ষুগণের অবশ্যই প্রতিপালনীয়। ভিক্ষুগণ, যেই বিহারে অবস্থান করবে, সেই বিহার যদি নোংরা হয়, তাহলে সম্ভব হলে পরিষ্কার করবে। বিহার পরিষ্কার করার সময় প্রথমে পাত্র-চীবর বের করে নিয়ে একস্থানে রেখে দিবে। তোষক-বালিশ বের করে এনে একস্থানে রেখে দিবে। খাট নিচু করে, মেঝেতে আঁচড় না কাটে এবং দরজায়, দরজার খুঁটিতে ধাক্কা না লাগে মতো সতর্কতার সঙ্গে বের করে এনে একপাশে রাখবে। বেঞ্চি নিচু করে, মেঝেতে আঁচড় না কাটে এবং দরজায়, দরজার খুঁটিতে ধাক্কা না লাগে মতো সতর্কতার সঙ্গে বের করে এনে একপাশে রাখবে। থুথু ফেলার পাত্র পিকদানি বের করে এনে একপাশে রাখবে। হেলান দেয়ার চ্যাপটা কাষ্ঠখণ্ড বের করে এনে একপাশে রাখবে। মেঝেতে বিছানো কার্পেট অথবা মাদুর সতর্কতার সঙ্গে বের করে এনে একপাশে রাখবে। যদি বিহারে মাকড়সার জাল থাকে, প্রথমে ছাদের নিম্নাংশ হতে শুরু করে পরে নিচের দিকে (অর্থাৎ দেয়াল, বেড়াদি) ঝেড়ে ফেলবে। জানলা ফ্রেমের চারিদিকের কোনাগুলো মুছবে। যদি লাল খড়িমাটি দ্বারা প্রলিপ্ত দেয়াল ময়লা হয়, তাহলে ন্যাকড়া ভিজিয়ে জল নিংড়ে নিয়ে মুছবে। যদি কালো রঙের পাকা মেঝে ময়লা হয়, তাহলে ন্যাকড়া ভিজিয়ে জল নিংড়ে নিয়ে মুছে ফেলবে। যদি মেঝে মাটির হয়, তাহলে ‘ধুলো উড়ে বিহার ময়লা না হোক’ ভেবে প্রথমে সামান্য পানি ছিটিয়ে ঝাড়ু দিবে। ময়লাগুলো বেছে নিয়ে একপাশে ফেলবে।

ভিক্ষুদের শয্যাসনের আশেপাশে আসবাবপত্রাদি ঝাড়বে না। বিহারের আশেপাশে আসবাবপত্রাদি ঝাড়বে না। খাওয়ার পানির আশেপাশে ঝাড়বে না। হাত-পা ধোয়ার পানির আশেপাশে ঝাড়বে না। বাতাসের প্রতিকূলে ঝাড়বে না। বাতাসের অনুকূলে ঝাড়বে।

মেঝেতে বিছানো কার্পেট অথবা মাদুর রোদে শুকিয়ে পরিষ্কার করে, ঝেড়ে নিয়ে ভেতরে এনে আগের স্থানে বিছিয়ে রাখবে। খাটের পায়ার নিচে দেয়ার ধারকগুলো রোদে শুকিয়ে, মুছে নিয়ে ভেতরে এনে আগের স্থানে স্থাপন করবে। খাট রোদে শুকিয়ে, পরিষ্কার করে, ঝেড়ে নিয়ে নিচে নামিয়ে যাতে মেঝেতে দাগ না কাটে, দরজা ও দরজার খুঁটিতে ধাক্কা না লাগে সতর্কতার সঙ্গে ভেতরে এনে আগের স্থানে স্থাপন করবে। বেঞ্চি রোদে শুকিয়ে, পরিষ্কার করে, ঝেড়ে নিয়ে নিচে নামিয়ে যাতে মেঝেতে দাগ না কাটে, দরজা ও দরজার খুঁটিতে ধাক্কা না লাগে সতর্কতার সঙ্গে ভেতরে এনে আগের স্থানে স্থাপন করবে। তোষক, বালিশ রোদে শুকিয়ে, পরিষ্কার করে ঝেড়ে নিয়ে ভেতরে এনে যথাস্থানে রাখবে। বসার কাপড় ও বিছানার চাদর রোদে শুকিয়ে পরিষ্কার করে, ঝেড়ে নিয়ে ভেতরে এনে যথাস্থানে রাখবে। থুথু ফেলার পাত্র (পিকদানি) রোদে শুকিয়ে, মুছে ফেলে যথাযথ জায়গায় রাখবে। হেলান দেয়ার চ্যাপটা কাষ্ঠখণ্ড রোদে শুকিয়ে, মুছে ফেলে ভেতরে এনে যথাস্থানে রাখবে। নিজের পাত্র-চীবর গুছিয়ে রাখবে। পাত্র রাখার সময় এক হাতে পাত্র ধারণ করে অন্য হাতে খাটের বা বেঞ্চির নিচে হাতড়ায়ে পাত্র রাখার স্থান পরিষ্কার করে পাত্র রাখবে। পাত্র মাটিতে রাখতে পারবে না। চীবর রাখার সময় এক হাতে চীবর অন্য হাতে চীবর রাখার বাঁশ বা রশি মুছে নিয়ে এবং চীবর মধ্যভাগ হতে প্রান্তভাগ লম্বিত করে, উপরাংশ বাঁকিয়ে (চীবর রাখার) বাঁশে বা রশিতে চীবর রেখে দিবে।

যদি পূর্বদিক হতে ধুলো-বাতাস প্রবাহিত হয়, তাহলে পূর্বদিকের জানলা বন্ধ করবে। যদি পশ্চিমদিক হতে ধুলো-বাতাস প্রবাহিত হয়, তাহলে পশ্চিমদিকের জানলা বন্ধ করবে। যদি উত্তরদিক হতে ধুলো-বাতাস প্রবাহিত হয়, তাহলে উত্তরদিকের জানলা বন্ধ করবে। যদি দক্ষিণদিক হতে ধুলো-বাতাস প্রবাহিত হয়, তাহলে দক্ষিণদিকের জানলা বন্ধ করবে। যদি শীতকাল হয়, তাহলে দিনে জানলা খোলা রাখবে আর রাতে বন্ধ রাখবে। যদি গ্রীষ্মকাল হয়, তাহলে দিনে জানলা বন্ধ রাখবে আর রাতে খোলা রাখবে।

যদি বিহারপ্রাঙ্গণ ময়লা হয়, তাহলে ঝাড়ু দিয়ে পরিষ্কার করবে। যদি রুম ময়লা হয়, তাহলে ঝাড়ু দিয়ে পরিষ্কার করবে। যদি বৈঠকখানা ময়লা হয়, তাহলে ঝাড়ু দিয়ে পরিষ্কার করবে। যদি অগ্নিশালা ময়লা হয়, তাহলে ঝাড়ু দিয়ে পরিষ্কার করবে। যদি পায়খানাঘর ময়লা হয়, তাহলে ঝাড়ু দিয়ে পরিষ্কার করবে। যদি খাওয়ার পানি না থাকে, তাহলে যোগাড় করে রাখবে। যদি হাত-মুখাদি ধোয়ার পানি না থাকে, তাহলে যোগাড় করে রাখবে। যদি স্নানের জলকুম্ভে পানি না থাকে, তাহলে স্নানের জলকুম্ভে পানি ঢেলে রাখবে।

অধিকতর জ্যেষ্ঠ ভিক্ষুর সঙ্গে একই বিহারে অবস্থান করলে, তাঁকে জিজ্ঞেস না করে কাউকে উপদেশ দিবে না; (ধর্মীয় কোনো বিষয়ে) কারোর প্রশ্নের উত্তর দিবে না; কারোর কাছে শিক্ষা গ্রহণ করবে না; কাউকে ধর্মদেশনা প্রদান করবে না; প্রদীপ জ্বালাবে না; প্রদীপ নির্বাপিত করবে না; জানলা খুলে দিবে না; জানলা বন্ধ করবে না। যদি জ্যেষ্ঠ ভিক্ষুর সঙ্গে একই চঙ্ক্রমণ স্থানে চঙ্ক্রমণ করতে হয়, তাহলে জ্যেষ্ঠ ভিক্ষু যেদিকে চঙ্ক্রমণ করে, সেদিক থেকে ঘুরে যাবে। জ্যেষ্ঠ ভিক্ষুকে সঙ্ঘাটির কোনায় নামাবে না। ভিক্ষুগণ, এগুলো আরণ্যিক ভিক্ষুগণের শয্যাসন-ব্রত। ভিক্ষুগণের এগুলো অবশ্যই প্রতিপালনীয় ব্রত।

৯. স্নানঘর-ব্রত কথা
৩৭১. সেই সময় ষড়বর্গীয় ভিক্ষুগণ, স্থবির ভিক্ষুগণের বারণ করা সত্ত্বেও অগ্রাহ্যবশে স্নানঘরের চুল্লিতে অনেক লাকড়ি দিয়ে আগুন জ্বেলে দরজা বন্ধ করে বেরিয়ে এসে দ্বারে বসে থাকত। স্থবির ভিক্ষুগণ দরজা বন্ধ থাকায় বের হতে না পেরে আগুনের উত্তাপে পীড়িত হয়ে একপর্যায়ে মূর্ছাপ্রাপ্ত হলেন। এটা জেনে যেই ভিক্ষুগণ অল্পেচ্ছু... তারা অসন্তোষ, নিন্দা ও প্রকাশ্যে আপত্তি উত্থাপন করতে লাগলেন, কেন ষড়বর্গীয় ভিক্ষুগণ, স্থবির ভিক্ষুগণের বারণ করা সত্ত্বেও আগ্রহবশে স্নান ঘরের চুল্লিতে অনেক লাকড়ি দিয়ে আগুন জ্বেলে দরজা বন্ধ করে বেরিয়ে এসে দ্বারে বসে থাকছে? এতে স্থবির ভিক্ষুগণ দরজা বন্ধ থাকায় বের হতে না পেরে আগুনে উত্তাপে পীড়িত হয়ে মূর্ছাপ্রাপ্ত হচ্ছেন। তখন সেই ভিক্ষুগণ ভগবানকে এই বিষয়টি জানালেন... ভিক্ষুগণ, সত্যিই ষড়বর্গীয় ভিক্ষুগণ, স্থবির ভিক্ষুগণের বারণ করা সত্ত্বেও অগ্রাহ্যবশে স্নানঘরের চুল্লিতে অনেক লাকড়ি আগুন জ্বেলে দরজা বন্ধ করে বেরিয়ে এসে দ্বারে বসে থাকছে? স্থবির ভিক্ষুগণ দরজা বন্ধ থাকায় বের হতে না পেরে আগুনে উত্তাপে পীড়িত হয়ে মূর্ছাপ্রাপ্ত হচ্ছে? হ্যাঁ ভন্তে, তা সত্য। ভগবান এটা খুব নিন্দনীয় অভিহিত... ধর্মদেশনা করলেন। এরপর ভিক্ষুগণকে সম্বোধন করে বললেন, হে ভিক্ষুগণ, স্থবির কর্তৃক বারিত হয়ে অগ্রাহ্যবশত স্নানঘরের চুল্লিতে অনেক লাকড়ি দিয়ে আগুন প্রজ্জ্বলিত করতে পারবে না। যে প্রজ্জ্বলিত করবে, তার দুক্কট অপরাধ হবে। দরজা বন্ধ করে দ্বারে বসে থাকতে পারবে না। যে বসে থাকবে, তার দুক্কট অপরাধ হবে।

৩৭২. হে ভিক্ষুগণ, তাহলে ভিক্ষুগণের জন্য স্নানঘরের ব্রত প্রজ্ঞাপ্ত করব। যেগুলো ভিক্ষুগণকে অবশ্যই প্রতিপালন করতে হবে। ভিক্ষুগণ, যেই ভিক্ষু প্রথমে স্নানের ঘরে প্রবেশ করবে, সে চুল্লির ছাই বেশি হলে, সেগুলো বাইরে ফেলে দিবে। স্নানঘর যদি ময়লা হয়, তাহলে পরিষ্কার করে ফেলবে। যদি স্নানঘরের মেঝে ময়লা হয়, তাহলে মেঝে পরিষ্কার করে ফেলবে। যদি স্নানঘরের বারান্দা ময়লা হয়, তাহলে স্নানঘরের বারান্দা পরিষ্কার করবে। যদি স্নানঘরের কক্ষটি ময়লা হয়, তাহলে কক্ষটি পরিষ্কার করে ফেলবে। যদি স্নানঘর ময়লা হয়, তাহলে ঝাড়ু দিয়ে পরিষ্কার করে ফেলবে।

গোসলের চূর্ণ পিষে রাখবে। কাদামাটি ভিজিয়ে রাখবে। কলসী/ বালতিতে জলপূর্ণ করে রাখবে। স্নানঘরে প্রবেশের আগে মুখে কাদামাটি লেপে নিয়ে সামনে ও পিছনে ঢেকে নিবে। তারপর স্নানঘরে প্রবেশ করবে। স্থবির ভিক্ষুগণের গা ঘেঁষে বসবে না। নবীন ভিক্ষুকে আসন চ্যুত করবে না। যদি ইচ্ছা জাগে, স্থবির ভিক্ষুগণের দেহ সম্মার্জন করে দিবে। স্নানঘর হতে বের হবার সময় স্নানে পিঁড়ি হাতে নিয়ে সম্মুখভাগ ও পশ্চাদ্ভাগ আচ্ছাদন করে স্নানঘর হতে বের হবে। যদি ইচ্ছা জাগে, স্থবির ভিক্ষুগণের গা মুছে দিবে। স্থবির ভিক্ষুগণের সামনে সামনে ও তাদের উজানে স্নান করবে না। (নদীতে) স্নান করে উঠবার সময়, স্নান করতে নামক ভিক্ষুকে পথ ছেড়ে দিবে। যদি স্নানঘর ময়লা হয়, তাহলে যেই ভিক্ষুটি স্নানঘর হতে সর্বশেষে বের হবে, সে স্নানঘর ধৌত করবে। স্নানঘরের পিঁড়ি, মাটির পাত্র ধৌত করে সামলিয়ে রাখবে। অগ্নি নির্বাপণ করে, দ্বার বন্ধ করে প্রস্থান করবে। ভিক্ষুগণ, এগুলো স্নানঘরের ব্রত। ভিক্ষুগণের জন্য এই স্নানঘরের ব্রতগুলো অবশ্যই প্রতিপালনীয়।

১০. পায়খানাঘর-ব্রত কথা
৩৭৩. সেই সময় জনৈক ব্রাহ্মণ জাতীয় ভিক্ষু মলত্যাগ করে ‘কে এই ঘৃণ্য দুর্গন্ধ জিনিসকে স্পর্শ করবে’ এই ভেবে ঘৃণাবশত জল দিয়ে ধুয়ে ফেলতেন না। ফলে তার পায়ুতে পোকা বাসা বাঁধল। তখন সেই ভিক্ষু এ বিষয়টি অন্যান্য ভিক্ষুগণকে জানালেন। তারা জিজ্ঞেস করলেন, বন্ধু, সত্যিই কি আপনি পায়খানা করার পর জল দিয়ে ধুয়ে ফেলতেন না? হ্যাঁ বন্ধুগণ, ধুয়ে ফেলতাম না। এসব শুনে যেসব ভিক্ষু অল্পেচ্ছু... তারা অসন্তোষ, নিন্দা ও প্রকাশ্যে আপত্তি উত্থাপন করতে লাগলেন, কেন এই পায়খানা করার পর জল দিয়ে ধুয়ে ফেলেন না? তখন তাঁরা এই বিষয়টি ভগবানকে জানালেন... সত্যিই কি তুমি পায়খানা করার পর জল দিয়ে ধুয়ে ফেল না? হ্যাঁ ভন্তে, তা সত্য। ভগবান এটা খুবই নিন্দনীয় বলে অভিহিত... ধর্মদেশনা করলেন। এরপর ভিক্ষুগণকে সম্বোধন করে বললেন, হে ভিক্ষুগণ, পায়খানা করার পর জল থাকলে জল দিয়ে ধুয়ে ফেলবে। যে জল দিয়ে ধুয়ে ফেলবে না, তার দুক্কট অপরাধ হবে।

সেই সময় ভিক্ষুগণ বয়োজ্যেষ্ঠতা অনুসারে পায়খানাঘরে গিয়ে পায়খানা করতে থাকলেন। একদা জনৈক নবীন ভিক্ষু পায়খানার বেগে প্রথমে আসলেও নিজের আনুক্রমিকতার জন্য অপেক্ষা করতে থাকলেন। তিনি পায়খানার বেগ সহ্য করতে না পেরে একপর্যায়ে মূর্ছাপ্রাপ্ত হলেন। ভিক্ষুগণ ভগবানকে এই বিষয়টি জানালেন... ভিক্ষুগণ, সত্যিই কি... হ্যাঁ ভন্তে, তা সত্য। ভগবান এটা খুবই নিন্দনীয় অভিহিত করে... ধর্মদেশনা করলেন। এরপর ভিক্ষুগণকে সম্বোধন করে বললেন, হে ভিক্ষুগণ, বয়োজ্যেষ্ঠতা অনুসারে পায়খানা করতে পারবে না। যে করবে, তার দুক্কট অপরাধ হবে। হে ভিক্ষুগণ, আমি অনুজ্ঞা করছি, পায়খানার বেগ আগমনের ক্রমানুসারে পায়খানা করবে।

সেই সময় ষড়বর্গীয় ভিক্ষুগণ হঠাৎ পায়খানাঘরে প্রবেশ করত। পরিধেয় বস্ত্র ওপরে উঠিয়ে পায়খানাঘরে প্রবেশ করত। কোৎ দিতে দিতে পায়খানা করত। দাঁত মাজন করতে করতে পায়খানা করত। পায়খানা গর্তের বাইরে পায়খানা করত। প্রস্রাব নালার বাইরে প্রস্রাব করত। প্রস্রাব নালায় থুথু ত্যাগ করত। অমসৃণ মলকাঠি দিয়ে মলমার্গ মুছত। মলকাঠি পায়খানার গর্তে ফেলে দিত। পরিধেয় বস্ত্র উঠানো অবস্থায় সহসা পায়খানাঘর হতে বের হত। চপ চপ শব্দে শৌচকার্য করত। শৌচকার্য শেষে বদনায় জল অবশিষ্ট রাখত। যেসব ভিক্ষু অল্পেচ্ছু... তারা অসন্তোষ, নিন্দা ও প্রকাশ্যে আপত্তি উত্থাপন করতে লাগলেন, কেন ষড়বর্গীয় ভিক্ষু হঠাৎ পায়খানাঘরে প্রবেশ করছে, পরিধেয় বস্ত্র ওপরে উঠিয়ে পায়খানাঘরে প্রবেশ করছে, কোঁৎ দিতে দিতে পায়খানা করছে, দাঁত মাজন করতে করতে পায়খানা করছে, পায়খানা গর্তের বাইরে পায়খানা করছে, প্রস্রাব নালার বাইরে প্রস্রাব করছে, প্রস্রাব নালায় থুথু ত্যাগ করছে, অমসৃণ মলকাঠি দিয়ে মলমার্গ মুছছে, মলকাঠি পায়খানার গর্তে ফেলে দিচ্ছে, পরিধেয় বস্ত্র উঠানো অবস্থায় সহসা পায়খানাঘর হতে বের হচ্ছে, চপ চপ শব্দে শৌচকার্য করছে, শৌচকার্য শেষে বদনায় জল অবশিষ্ট রাখছে? তখন তাঁরা এই বিষয়টি ভগবানকে জানালেন... ভিক্ষুগণ, সত্যিই কি ষড়বর্গীয় ভিক্ষুগণ... হ্যাঁ ভন্তে, তা সত্য। ভগবান এটা খুবই নিন্দনীয় অভিহিত করে... ধর্মদেশনা করলেন। এরপর ভিক্ষুগণকে সম্বোধন করে বললেন :

৩৭৪. হে ভিক্ষুগণ, তাহলে ভিক্ষুগণের জন্য পায়খানা-ব্রত প্রজ্ঞাপ্ত করব। যেগুলো ভিক্ষুগণের অবশ্যই প্রতিপালনীয়। ভিক্ষুগণ, যেই ভিক্ষু পায়খানায় যাবে সে পায়খানাঘরের (কাছাকাছি পৌঁছলে) বাইরে থেকে কাশি দিবে। পায়খানাঘরের ভেতরে কেউ থাকলে সেও কাশি দিবে। চীবর রাখার বাঁশ বা রশিতে চীবর রেখে সংযতভাবে আস্তে আস্তে পায়খানাঘরে প্রবেশ করবে। হঠাৎ প্রবেশ করবে না। পরিধেয় বস্ত্র (অন্তর্বাস) ওপরে উঠিয়ে প্রবেশ করবে না। মলত্যাগের পাদানিতে দাঁড়িয়ে অন্তর্বাস ওপরে উঠাবে। কোঁৎ দিতে দিতে প্রস্রাব করবে না। দাঁত মাজতে মাজতে প্রস্রাব করবে না। পায়খানা গর্তের বাইরে পায়খানা করবে না। প্রস্রাব নালার বাইরে প্রস্রাব করবে না। প্রস্রাব নালায় থুথু ফেলবে না। অমসৃণ মলকাঠি দিয়ে মলমার্গ মুছবে না। মলকাঠি পায়খানার গর্তে ফেলবে না। মলত্যাগের পর পাদানিতে দাঁড়িয়ে অন্তর্বাস নামিয়ে নিবে। সহসা পায়খানাঘর হতে বের হবে না। অন্তর্বাস ওপরে তুলে পায়খানাঘর হতে বের হবে না। ধোয়ার পাদানিতে দাঁড়িয়ে অন্তর্বাস তুলবে। ধোয়ার সময় চপ চপ শব্দে ধুইবে না। বদনাতে জল অবশিষ্ট রাখবে না। ধোয়ার পাদানিতে দাঁড়িয়ে শৌচকার্য শেষ করে অন্তর্বাস নামিয়ে নিবে।

যদি পায়খানাঘর (বিষ্ঠা দ্বারা) নোংরা হয়, তাহলে ধুয়ে ফেলবে। যদি মলকাঠি রাখার ঝুড়ি পূর্ণ হয়, তাহলে ব্যবহৃত কাঠিগুলো বাইরে ছুড়ে ফেলে দিবে। যদি পায়খানাঘর অপরিষ্কার হয়, তাহলে ঝাড়ু দিবে। যদি পায়খানাঘরের চারপাশে অপরিষ্কার হয়, তাহলে ঝাড়ু দিবে। যদি পায়খানাঘরের ভেতরে বেড়া বা দেয়ালাদি অপরিষ্কার হয়, তাহলে ঝাড়ু দিবে। যদি পায়খানা ঘরের কুম্ভে জল না থাকে, তাহলে জলপূর্ণ করবে। ভিক্ষুগণ, এগুলো পায়খানাঘরের ব্রত। ভিক্ষুগণের জন্য এই পায়খানাঘরের ব্রতগুলো অবশ্যই প্রতিপালনীয়।

১১. উপাধ্যায়-ব্রত কথা
৩৭৫. সেই সময় সহবিহারী ভিক্ষুগণ ভালোভাবে উপাধ্যায়ের অনুগত হতেন না। যেই ভিক্ষুগণ অল্পেচ্ছু... তারা অসন্তোষ, নিন্দা ও প্রকাশ্যে আপত্তি উত্থাপন করতে লাগলেন, কেন সহবিহারী ভিক্ষুগণ ভালোভাবে অনুগত হচ্ছেন না? তখন তাঁরা ভগবানকে এই বিষয়টি জানালেন... ভিক্ষুগণ, সত্যিই কি সহবিহারী ভিক্ষুগণ ভালোভাবে উপাধ্যায়ের অনুগত হচ্ছে না? ভিক্ষুগণ- হ্যাঁ ভন্তে, তা সত্য। ভগবান এটা খুবই নিন্দনীয় বলে অভিহিত করে... সেই সহবিহারী ভিক্ষুগণ কেনই ভালোভাবে উপাধ্যায়ের অনুগত হচ্ছে না? তাদের এ কাজে শ্রদ্ধাহীন ব্যক্তির শ্রদ্ধা উৎপন্ন... তদনুযায়ী ধর্মদেশনা করলেন। এরপর ভিক্ষুগণকে সম্বোধন করে বললেন :

৩৭৬. হে ভিক্ষুগণ, তাহলে সহবিহারী ভিক্ষুগণের জন্য উপাধ্যায় ব্রত প্রজ্ঞাপ্ত করব। যেগুলো সহবিহারী ভিক্ষুগণের অবশ্যই প্রতিপালনীয়। ভিক্ষুগণ, সহবিহারীকে উপাধ্যায়ের কাছে ভালোভাবে অনুগত থাকতে হবে। ভালোভাবে অনুগত থাকার বিধি : ভোরে শয্যাসন ত্যাগ করবে। জুতা খুলে উত্তরাসঙ্গ একাংশ করে উপাধ্যায়কে দন্তকাষ্ঠ তথা দাঁত মাজার সামগ্রী ও মুখ ধোয়ার পানি প্রদান করবে। উপাধ্যায়ের আসন প্রস্তুত করে দেবে। যদি যাগু প্রস্তুত থাকে, তাহলে পাত্র ধুইয়ে দিয়ে তাতে যাগু সাজিয়ে নিয়ে উপাধ্যায়কে প্রদান করবে। (তাঁর) যাগু পান শেষ হলে, হাত ধোয়ার পানি প্রদান করবে। এরপর পাত্র গ্রহণ করে নিচে নামিয়ে ভূমিতে ঘষা না লাগে মতো সবধানে ধুয়ে নিবে। উপাধ্যায় আসন হতে উঠে গেলে আসনটি সামলিয়ে রাখবে। যদি সেই স্থান খাদ্যাংশ পড়ে ময়লা হয়, তাহলে ঝাড়ু দিয়ে পরিষ্কার করবে।

যদি উপাধ্যায় গ্রামে গমনেচ্ছু হন, তাহলে পরিধেয় বস্ত্র প্রদান করবে। কায়বন্ধন প্রদান করবে। সঙ্ঘাটি দুই ভাঁজ করে দিয়ে প্রদান করবে। ভালোভাবে ধুইয়ে দিয়ে সজল পাত্র প্রদান করবে। যদি উপাধ্যায় সঙ্গে নিয়ে যেতে ইচ্ছা করেন, তাহলে ত্রিবিধ মণ্ডল ঢাকা যায় মতো করে অন্তর্বাস পরিধান করে গোলাকারে চীবর পরিধান করে কটিবন্ধন বাঁধবে। সঙ্ঘাটি সমানভাবে ভাঁজ করে নিয়ে পারুপন করে গ্রন্থি বন্ধন করবে। এরপর পাত্র ধুয়ে সঙ্গে নিয়ে উপাধ্যায়ের পেছন পেছন গমন করবে। অতি কাছে করে কিংবা বেশি দূরে করে গমন করবে না। উপাধ্যায়ের পাত্র যদি ভারী হয়ে যায় কিংবা গরম ভাত, তরকারির কারণে গরম হয়ে যায়, তাহলে উপাধ্যায়ের পাত্রটি চেয়ে নিবে আর এর বদলে নিজের হাল্কা, ঠাণ্ডা পাত্রটি তাঁকে দিবে। উপাধ্যায়ের কথার মধ্যে কথা বলবে না। উপাধ্যায় আপত্তিকর কথার কাছাকাছি গেলে, তাঁকে থামাতে চেষ্টা করবে।

ফেরার সময় উপাধ্যায়ের আগে বিহারে এসে আসন প্রস্তুত করবে। পা ধোয়ার জল, পিঁড়ি ও ধৌত পা রাখার পিঁড়ি প্রস্তুত করে রাখবে। আগু বাড়িয়ে উপাধ্যায়ের পাত্র-চীবর গ্রহণ করবে। অন্তর্বাস পরিবর্তনের জন্য অন্য অন্তর্বাস প্রদান করবে। পরিবর্তন করা অন্তর্বাস গ্রহণ করবে। যদি চীবর ঘামে ভিজে যায়, তাহলে কিছুক্ষণ রোদে শুকিয়ে নিবে। তবে বেশিক্ষণ রোদে ফেলে রাখবে না। চীবর ভাঁজ করে রাখবে। ‘যাতে চীবরের মাঝখানে ভাঁজ না পড়ে’ এটা মাথায় রেখে ভাঁজ করার সময় প্রান্তগুলো চার আঙুল দূরে রেখে ভাঁজ করবে। কটিবন্ধনী ভাঁজ করে রাখবে।

যদি ভোজন প্রস্তুত হয়, উপাধ্যায়ও ভোজন গ্রহণেচ্ছু হন, তাহলে পানি দিয়ে ভোজন প্রদান করবে। খাওয়ার পানি প্রয়োজন হবে কি না জিজ্ঞেস করবে। ভোজন করা শেষ হলে পানি দিয়ে পাত্র গ্রহণ করবে। পাত্র নিচু করে ভূমিতে ঘষা না লাগে মতো সাবধানে ধুয়ে নিবে। অমনি মুছে নিয়ে অল্পক্ষণ রোদে শুকিয়ে নিবে। তবে বেশিক্ষণ রোদে দিবে না। পাত্র-চীবর যথাস্থানে সামলিয়ে রেখে দিবে। পাত্র রাখার সময় এক হাতে পাত্র ধারণ করে অন্য হাতে খাট বা বেঞ্চির নিচে হাতড়াবে আর পাত্র রাখার স্থান পরিষ্কার করে পাত্র রাখবে। পাত্র মাটিতে রাখবে না। চীবর রাখার সময় এক হাতে চীবর অন্য হাতে চীবর রাখার বাঁশ বা রশি মুছার আর চীবর মধ্যভাগ হতে প্রান্তভাগ লম্বিত করে, উপরাংশ বাঁকিয়ে (চীবর রাখার) বাঁশে অথবা রশিতে রাখবে। উপাধ্যায় আসন হতে উঠে গেলে আসন তুলে রাখবে। পা ধোয়ার পানি, পিঁড়ি ও ধৌত পা রাখার পিঁড়ি তুলে রাখবে। যদি সেই স্থান খাদ্যাংশ পড়ে ময়লা হয়, তাহলে ঝাড়ু দিয়ে পরিষ্কার করবে।

যদি উপাধ্যায় স্নান করতে ইচ্ছুক হন, তাহলে স্নানের সব ব্যবস্থাদি করে দিবে। যদি ঠাণ্ডা পানির প্রয়োজন হয়, তাহলে ঠাণ্ডা পানি এনে দিবে। যদি গরম পানির প্রয়োজন হয়, তাহলে পানি গরম করে দিবে।

যদি স্নানঘরে প্রবেশ করতে ইচ্ছুক হন, তাহলে গোসলের চূর্ণ পিষে নিবে। কাদামাটি ভিজিয়ে নিবে। স্নানের পিঁড়ি হাতে নিয়ে উপাধ্যায়ের পেছন পেছন গিয়ে স্নানঘরে পেতে দিয়ে দিবে। (উপাধ্যায়ের) চীবর প্রতিগ্রহণ করে একপাশে রেখে দিবে। এরপর উপাধ্যায়কে গোসলের চূর্ণ দিবে; কাদামাটি দিবে। যদি ইচ্ছা হয়, নিজেও স্নানঘরে প্রবেশ করবে। প্রবেশের সময় মুখে কাদামাটি লেপে নিয়ে নিজের সামনে ও পেছনে ভালোভাবে আচ্ছাদন করে প্রবেশ করবে। তবে স্থবির ভিক্ষুগণের গা ঘেঁষে বসবে না। নবীন ভিক্ষুদেরও স্থানচ্যুত করবে না। উপাধ্যায়ের দেহ রগড়ায়ে দেবে। স্নানঘর হতে বের হবার সময় স্নানের পিঁড়ি হাতে নিবে, নিজের সামনে ও পেছনে ভালোভাবে আচ্ছাদন করে বের হবে।

পানিতে গোসল করার সময়ও উপাধ্যায়ের দেহ রগড়ায়ে দিবে। স্নানকার্য শেষ করে প্রথমে শিষ্য উঠে এসে নিজের গা মুছে পরিধেয় বস্ত্র তথা অন্তর্বাস পরিবর্তন করবে। এরপর উপাধ্যায়ের শরীরের জল মুছে দিবে। (তাঁকে) পরিধেয় বস্ত্র প্রদান করবে, সঙ্ঘাটি প্রদান করবে। স্নানের পিঁড়ি হাতে নিয়ে প্রথমে বিহারে এসে উপাধ্যায়ের বসার আসন প্রস্তুত করবে। পা ধোয়ার জল, পিঁড়ি ও ধোয়া পা রাখা পিঁড়ি পেতে রাখবে। উপাধ্যায়কে খাওয়ার পানি লাগবে কিনা জিজ্ঞেস করবে। যদি ধর্মীয় বিষয়ে কোনো শিক্ষা অথবা মুখস্ত করতে ইচ্ছা থাকে, শিক্ষা করবে। যদি প্রশ্ন করে জেনে নেওয়ার থাকে, তাহলে (উপাধ্যায়কে) প্রশ্ন করে জেনে নেবে।

যদি উপাধ্যায়ের বাসস্থান ময়লা হয়, তাহলে সম্ভব হলে পরিষ্কার করে দেবে। পরিষ্কার করার সময় প্রথমে পাত্র-চীবর বের করে নিয়ে একপাশে রাখবে। বসার আসনাদি বের করে নিয়ে একস্থানে রেখে দিবে। তোষক-বালিশ বের করে নিয়ে একস্থানে রেখে দিবে। খাট নিচু করে, মেঝেতে আঁচড় না কাটে এবং দরজায়, দরজার খুঁটিতে ধাক্কা না লাগে মতো সতর্কতার সঙ্গে বের করে এনে একস্থানে রাখবে। বেঞ্চি নিচু করে, মেঝেতে আঁচড় না কাটে মতো এবং দরজায়, দরজার খুঁটিতে ধাক্কা না লাগে মতো সতর্কতার সঙ্গে বের করে এনে একস্থানে রাখবে। থুথু ফেলার পাত্র পিকদানি বের করে এনে একস্থানে রাখবে। হেলান দেওয়ার চ্যাপটা কাষ্ঠখণ্ড বের করে এনে একপাশে রাখবে। মেঝেতে বিছানো কার্পেট অথবা মাদুর সতর্কতার সঙ্গে বের করে একপাশে রাখবে। যদি রুমে মাকড়সার জাল থাকে, প্রথমে ছাদের নিম্নাংশ হতে শুরু করে পরে নিচের দিকে (অর্থাৎ দেয়াল অথবা বেড়াদি) ঝেড়ে ফেলবে। জানলার ফ্রেমের কোনাগুলো মুছে ফেলবে। যদি লাল খড়িমাটি দ্বারা প্রলিপ্ত দেয়াল ময়লা হয়, তাহলে ন্যাকড়া ভিজিয়ে জল নিংড়ে নিয়ে মুছবে। যদি কালোরঙের পাকা মেঝে হয়, তাহলে ন্যাকড়া ভিজিয়ে জল নিংড়ে নিয়ে মুছে ফেলবে। যদি মেঝে মাটির হয়, তাহলে ‘ধুলো উড়ে রুম ময়লা না করুক’ ভেবে প্রথমে সামান্য জল ছিটিয়ে ঝাড়ু দিবে। ময়লাগুলো বেছে নিয়ে একপাশে ফেলবে।

মেঝেতে বিছানো কার্পেট অথবা মাদুর রোদে শুকিয়ে পরিষ্কার করে, ঝেড়ে নিয়ে ভেতরে এনে আগের স্থানে বিছিয়ে রাখবে। খাটের পায়ার নিচে দেয়ার ধারকগুলো রোদে শুকিয়ে, মুছে নিয়ে ভেতরে এনে আগের স্থানে স্থাপন করবে। খাট রোদে শুকিয়ে, পরিষ্কার করে, ঝেড়ে নিয়ে নিচে নামিয়ে যাতে মেঝেতে দাগ না কাটে, দরজা ও দরজার খুঁটিতে ধাক্কা না লাগে সতর্কতার সঙ্গে ভেতরে এনে আগের স্থানে স্থাপন করবে। বেঞ্চি রোদে শুকিয়ে, পরিষ্কার করে, ঝেড়ে নিয়ে নিচে নামিয়ে যাতে মেঝেতে দাগ না কাটে, দরজা ও দরজার খুঁটিতে ধাক্কা না লাগে সতর্কতার সঙ্গে ভেতরে এনে আগের স্থানে স্থাপন করবে। তোষক, বালিশ রোদে শুকিয়ে, পরিষ্কার করে ঝেড়ে নিয়ে ভেতরে এনে যথাস্থানে রাখবে। বসার কাপড় ও বিছানার চাদর রোদে শুকিয়ে পরিষ্কার করে, ঝেড়ে নিয়ে ভেতরে এনে যথাস্থানে রাখবে। থুথু ফেলার পাত্র (পিকদানি) রোদে শুকিয়ে, মুছে ফেলে যথাযথ জায়গায় রাখবে। হেলান দেয়ার চ্যাপটা কাষ্ঠখণ্ড রোদে শুকিয়ে, মুছে ফেলে ভেতরে এনে যথাস্থানে রাখবে। নিজের পাত্র-চীবর গুছিয়ে রাখবে। পাত্র রাখার সময় এক হাতে পাত্র ধারণ করে অন্য হাতে খাটের বা বেঞ্চির নিচে হাতড়ায়ে পাত্র রাখার স্থান পরিষ্কার করে পাত্র রাখবে। পাত্র মাটিতে রাখতে পারবে না। চীবর রাখার সময় এক হাতে চীবর অন্য হাতে চীবর রাখার বাঁশ বা রশি মুছে নিয়ে এবং চীবর মধ্যভাগ হতে প্রান্তভাগ লম্বিত করে, উপরাংশ বাঁকিয়ে (চীবর রাখার) বাঁশে বা রশিতে চীবর রেখে দিবে।

যদি পূর্বদিক হতে ধুলো-বাতাস প্রবাহিত হয়, তাহলে পূর্বদিকের জানলা বন্ধ করবে। যদি পশ্চিমদিক হতে ধুলো-বাতাস প্রবাহিত হয়, তাহলে পশ্চিমদিকের জানলা বন্ধ করবে। যদি উত্তরদিক হতে ধুলো-বাতাস প্রবাহিত হয়, তাহলে উত্তরদিকের জানলা বন্ধ করবে। যদি দক্ষিণদিক হতে ধুলো-বাতাস প্রবাহিত হয়, তাহলে দক্ষিণদিকের জানলা বন্ধ করবে। যদি শীতকাল হয়, তাহলে দিনে জানলা খোলা রাখবে আর রাতে বন্ধ রাখবে। যদি গ্রীষ্মকাল হয়, তাহলে দিনে জানলা বন্ধ রাখবে আর রাতে খোলা রাখবে।

যদি বিহারপ্রাঙ্গণ ময়লা হয়, তাহলে ঝাড়ু দিয়ে পরিষ্কার করবে। যদি রুম ময়লা হয়, তাহলে ঝাড়ু দিয়ে পরিষ্কার করবে। যদি বৈঠকখানা ময়লা হয়, তাহলে ঝাড়ু দিয়ে পরিষ্কার করবে। যদি অগ্নিশালা ময়লা হয়, তাহলে ঝাড়ু দিয়ে পরিষ্কার করবে। যদি পায়খানাঘর ময়লা হয়, তাহলে ঝাড়ু দিয়ে পরিষ্কার করবে। যদি খাওয়ার পানি না থাকে, তাহলে যোগাড় করে রাখবে। যদি হাত-মুখাদি ধোয়ার পানি না থাকে, তাহলে যোগাড় করে রাখবে। যদি স্নানের জলকুম্ভে পানি না থাকে, তাহলে স্নানের জলকুম্ভে পানি ঢেলে রাখবে।

যদি উপাধ্যায়ের ব্রহ্মচর্য পালনে অনীহা উৎপন্ন হয়, তাহলে সহবিহারী সেটা প্রশমন করে দিবে। অন্য কারোর দ্বারা প্রশমন করাবে। তাকে ধর্মদেশনা প্রদান করবে। যদি উপাধ্যায়ের (বিনয় মোতাবেক স্বীয় আচরণ নিয়ে) অনুতাপ উৎপন্ন হয়, তাহলে সেটা প্রশমন করে দিবে। অন্য কারোর দ্বারা প্রশমন করাবে। তাকে ধর্মদেশনা প্রদান করবে। যদি উপাধ্যায়ের মিথ্যাদৃষ্টি উৎপন্ন হয়, তাহলে সেটা প্রশমন করে দিবে। অন্য কারোর দ্বারা প্রশমন করাবে। তাকে ধর্মদেশনা প্রদান করবে। যদি উপাধ্যায় পরিবাস দণ্ড প্রাপ্তির মতো অপরাধপ্রাপ্ত হয়, তাহলে সহবিহারীর প্রচেষ্টা হবে : কীভাবে সংঘ উপাধ্যায়কে পরিবাস প্রদান করবে। যদি উপাধ্যায় মূলেপ্রতিকর্ষণযোগ্য অপরাধপ্রাপ্ত হয়, তাহলে সহবিহারীর প্রচেষ্টা হবে : কীভাবে সংঘ উপাধ্যায়কে মূলেপ্রতিকর্ষণ করবে। যদি উপাধ্যায় মানত্তযোগ্য হয়, তাহলে সহবিহারীর প্রচেষ্টা হবে : কীভাবে সংঘ উপাধ্যায়কে মানত্ত প্রদান করবে। যদি উপাধ্যায় আহ্বানযোগ্য হয়, তাহলে সহবিহারীর প্রচেষ্টা হবে : কীভাবে সংঘ উপাধ্যায়কে আহ্বান করবে। যদি সংঘ উপাধ্যায়কে তর্জনীয় (তিরস্কার), নির্যশ (পদাবনতি), প্রব্রাজনীয় (নির্বাসন), প্রতিস্মরণীয় (মিটমাট) ও উৎক্ষেপণীয় (সাময়িক অব্যাহতি) দণ্ডকর্ম প্রদান করতে ইচ্ছুক হয়, তাহলে সহবিহারীর প্রচেষ্টা হবে : কীভাবে সংঘ উপাধ্যায়কে সেসব দণ্ডকর্ম প্রদান করবে না? অথবা কোনো লঘু দণ্ডে পরিণত করে কিনা? আর যদি সংঘ তর্জনীয়, নির্যশ, প্রব্রাজনীয়, প্রতিস্মরণীয় ও উৎক্ষেপণীয় দণ্ডকর্মই প্রদান করে থাকে, তাহলে সহবিহারীর প্রচেষ্টা হবে : কীভাবে উপাধ্যায় এগুলো সম্যকভাবে প্রতিপালন করবে; মান ত্যাগ করবে; দোষমুক্ত থাকবে এবং সংঘ সেই দণ্ডকর্ম প্রত্যাহার করে নিবে।

যদি উপাধ্যায়ের চীবর ধোয়ার প্রয়োজন হয়, তাহলে সহবিহারী ধুইয়ে দিবে। কীভাবে উপাধ্যায়ের চীবর ধুইয়ে দেওয়া যায়, এ বিষয়ে উৎসুক থাকবে। যদি উপাধ্যায়ের জন্য চীবর বানিয়ে দেওয়ার প্রয়োজন হয়, তাহলে সহবিহারী বানিয়ে দিবে। কীভাবে উপাধ্যায়ের জন্য চীবর বানিয়ে দেওয়া যায়, এ বিষয়ে উৎসুক থাকবে। যদি উপাধ্যায়ের চীবরের জন্য রং সিদ্ধ করার প্রয়োজন হয়, তাহলে সহবিহারী রং পাক করবে। কীভাবে উপাধ্যায়ের চীবরের জন্য রং সিদ্ধ করে দেওয়া যায়, এ বিষয়ে উৎসুক থাকবে। যদি উপাধ্যায়ের চীবর রং করার প্রয়োজন হয়, তাহলে সহবিহারী রং করে দিবে। কীভাবে উপাধ্যায়ের চীবর রং করে দেওয়া যায়, এ বিষয়ে উৎসুক থাকবে। চীবর রং করার সময় ভালোভাবে উল্টেপাল্টে রং করবে। রং করার কাজ সম্পূর্ণরূপে শেষ না হওয়া পর্যন্ত অন্য কোথাও যাবে না।

উপাধ্যায়কে জিজ্ঞেস না করে কাউকে পাত্র দিবে না। কারোর কাছ হতে পাত্র গ্রহণ করবে না; কাউকে চীবর দিবে না, কারোর কাছ হতে চীবর গ্রহণ করবে না; কাউকে ভিক্ষুর অত্যাবশ্যকীয় দ্রব্যসামগ্রী দিবে, কারোর কাছ হতে ভিক্ষুর অত্যাবশ্যকীয় দ্রব্যসামগ্রী গ্রহণ করবে না; কারোর চুল কেটে দিবে না, কাউকে দিয়ে নিজের চুল কেটে নিবে না; কারোর দেহ রগড়ায়ে দিবে না, কাউকে দিয়ে নিজের দেহ রগড়ায়ে নিবে না। কাউকে সেবা করবে না, কাউকে দিয়ে নিজের সেবা করাবে না; কারোর সেবক হিসেবে পশ্চাদানুবর্তী হবে না, কাউকে নিজের সেবক হিসেবে পশ্চাদানুবর্তী করাবে না; কারোর জন্য ভিক্ষান্ন সংগ্রহ করে আনবে না, কাউকে দিয়ে নিজের জন্য ভিক্ষান্ন সংগ্রহ করে আনাবে না। উপাধ্যায়কে জিজ্ঞেস না করে কোনো গ্রামে প্রবেশ করবে না, (অশুচি ভাবনার সহায়ক নিমিত্ত দর্শনের জন্য) শ্মশানে যাবে না, ঘুরে বেড়ানোর জন্য কোনো দিকে যাবে না। যদি উপাধ্যায় অসুস্থ হয়ে পড়ে, তাহলে (প্রয়োজনে) আজীবন সেবা করবে। সম্পূর্ণ সুস্থ হয়ে না উঠা পর্যন্ত অন্য কোথাও যাবে না। ভিক্ষুগণ, এগুলো সহবিহারী ভিক্ষুগণের জন্য উপাধ্যায়ের ব্রত। সহবিহারী ভিক্ষুগণের এগুলো অবশ্যই প্রতিপালনীয়।

১২. সহবিহারী-ব্রত কথা
৩৭৭. সেই সময় উপাধ্যায়গণ সহবিহারীদের ভালোভাবে অনুগ্রহ করতেন না। যেসব ভিক্ষু অল্পেচ্ছু... তাঁরা অসন্তোষ, নিন্দা ও প্রকাশ্যে আপত্তি উত্থাপন করতে লাগলেন, কেন উপাধ্যায়গণ সহবিহারীদের ভালোভাবে অনুগ্রহ করছেন না। তখন তাঁরা এই বিষয়টি ভগবানকে জানালেন... ভিক্ষুসংঘ, সত্যিই কি উপাধ্যায়গণ সহবিহারীদের ভালোভাবে অনুগ্রহ করছে না? ভিক্ষুগণ- হ্যাঁ ভন্তে, তা সত্য। ভগবান এটা খুবই নিন্দনীয় বলে অভিহিত... ধর্মদেশনা করলেন। এরপর ভিক্ষুগণকে সম্বোধন করে বললেন :

৩৭৮. হে ভিক্ষুগণ, তাহলে উপাধ্যায়ের জন্য সহবিহারী-ব্রত প্রজ্ঞাপ্ত করব। যেগুলো উপাধ্যায়ের অবশ্যই প্রতিপালনীয়। ভিক্ষুগণ, উপাধ্যায়কে অবশ্যই সহবিহারীকে ভালোভাবে অনুগ্রহ করতে হবে। ভালোভাবে অনুগ্রহ করার বিধি : ধর্মীয় বিষয়ে শিক্ষা প্রদান, প্রশ্ন জিজ্ঞাসা, উপদেশ ও অনুশাসন করার মাধ্যমে সহবিহারীকে উপকার, সহায়তা করবে। যদি উপাধ্যায়ের কাছে পাত্র থাকে, কিন্তু সহবিহারীর পাত্র থাকে না; তাহলে উপাধ্যায় সহবিহরীর জন্য পাত্র ব্যবস্থা করে দিবে। কীভাবে সহবিহারীর জন্য পাত্র ব্যবস্থা করে দেওয়া যায়, এ বিষয়ে উৎসুক থাকবে। যদি উপাধ্যায়ের কাছে চীবর থাকে, কিন্তু সহবিহারীর চীবর থাকে না; তাহলে উপাধ্যায় সহবিহরীর জন্য চীবর ব্যবস্থা করে দিবে। কীভাবে সহবিহারীর জন্য চীবর ব্যবস্থা করে দেওয়া যায়, এ বিষয়ে উৎসুক থাকবে। যদি উপাধ্যায়ের কাছে অত্যাবশ্যকীয় দ্রব্যসামগ্রী থাকে, কিন্তু সহবিহারীর থাকে না; তাহলে উপাধ্যায় সহবিহারীর জন্য অত্যাবশ্যকীয় দ্রব্যসামগ্রী ব্যবস্থা করে দিবে। কীভাবে সহবিহারীর জন্য অত্যাবশ্যকীয় দ্রব্যসামগ্রী ব্যবস্থা করে দেওয়া যায়, এ বিষয়ে উৎসুক থাকবে।

যদি সহবিহারী অসুস্থ হয়ে পড়ে, তাহলে উপাধ্যায় ভোরে শয্যাসন ত্যাগ করে উঠে সহবিহারীকে দণ্ডকাষ্ঠ তথা মাজার সামগ্রী দিবে। মুখ ধোয়ার পানি দিবে। আসন প্রস্তুত করে দিবে। যদি যাগু প্রস্তুত থাকে, তাহলে পাত্র ধুইয়ে তাতে যাগু সাজিয়ে দিবে। যাগু পান করা শেষ হলে হাত ধোয়ার পানি প্রদান করবে। এরপর পাত্র গ্রহণ করে, নিচে নামিয়ে ভূমিতে ঘষা না লাগে মতো সাবধানে ধুয়ে নিবে। সহবিহারী আসন হতে উঠে গেলে আসনটি সামলিয়ে রাখবে। যদি সেই স্থান খাদ্যাংশ পড়ে ময়লা হয়, তাহলে ঝাড়ু দিয়ে পরিষ্কার করবে।

যদি সহবিহারী গ্রামে গমনেচ্ছু হন, তাহলে পরিধেয় বস্ত্র প্রদান করবে। কায়বন্ধন প্রদান করবে। সঙ্ঘাটি দুই ভাঁজ করে দিয়ে প্রদান করবে। ভালোভাবে ধুইয়ে দিয়ে সজল পাত্র প্রদান করবে। যদি সহবিহারী সঙ্গে নিয়ে যেতে ইচ্ছা করেন, তাহলে ত্রিবিধ মণ্ডল ঢাকা যায় মতো করে অন্তর্বাস পরিধান করে গোলাকারে চীবর পরিধান করে কটিবন্ধন বাঁধবে। সঙ্ঘাটি সমানভাবে ভাঁজ করে নিয়ে পারুপন করে গ্রন্থি বন্ধন করবে। এরপর পাত্র ধুয়ে সঙ্গে নিয়ে সহবিহারীর পেছন পেছন গমন করবে। অতি কাছে করে কিংবা বেশি দূরে করে গমন করবে না। সহবিহারীর পাত্র যদি ভারী হয়ে যায় কিংবা গরম ভাত, তরকারির কারণে গরম হয়ে যায়, তাহলে সহবিহারীর পাত্রটি চেয়ে নিবে আর এর বদলে নিজের হাল্কা, ঠাণ্ডা পাত্রটি তাঁকে দিবে। সহবিহারীর কথার মধ্যে কথা বলবে না। সহবিহারী আপত্তিজনক কথার কাছাকাছি গেলে, তাঁকে থামাতে চেষ্টা করবে।

ফেরার সময় সহবিহারীর আগে বিহারে এসে আসন প্রস্তুত করবে। পা ধোয়ার জল, পিঁড়ি ও ধৌত পা রাখার পিঁড়ি প্রস্তুত করে রাখবে। আগু বাড়িয়ে সহবিহারীর পাত্র-চীবর গ্রহণ করবে। অন্তর্বাস পরিবর্তনের জন্য অন্য অন্তর্বাস প্রদান করবে। পরিবর্তন করা অন্তর্বাস গ্রহণ করবে। যদি চীবর ঘামে ভিজে যায়, তাহলে কিছুক্ষণ রোদে শুকিয়ে নিবে। তবে বেশিক্ষণ রোদে ফেলে রাখবে না। চীবর ভাঁজ করে রাখবে। ‘যাতে চীবরের মাঝখানে ভাঁজ না পড়ে’ এটা মাথায় রেখে ভাঁজ করার সময় প্রান্তগুলো চার আঙুল দূরে রেখে ভাঁজ করবে। কটিবন্ধনী ভাঁজ করে রাখবে।

যদি ভোজন প্রস্তুত হয়, সহবিহারীও ভোজন গ্রহণেচ্ছু হন, তাহলে পানি দিয়ে ভোজন প্রদান করবে। খাওয়ার পানি প্রয়োজন হবে কিনা জিজ্ঞেস করবে। ভোজন করা শেষ হলে পানি দিয়ে পাত্র গ্রহণ করবে। পাত্র নিচু করে ভূমিতে ঘষা না লাগে মতো সাবধানে ধুয়ে নিবে। অমনি মুছে নিয়ে অল্পক্ষণ রোদে শুকিয়ে নিবে। তবে বেশিক্ষণ রোদে দিবে না। পাত্র-চীবর যথাস্থানে সামলিয়ে রেখে দিবে। পাত্র রাখার সময় এক হাতে পাত্র ধারণ করে অন্য হাতে খাট বা বেঞ্চির নিচে হাতড়াবে আর পাত্র রাখার স্থান পরিষ্কার করে পাত্র রাখবে। পাত্র মাটিতে রাখবে না। চীবর রাখার সময় এক হাতে চীবর অন্য হাতে চীবর রাখার বাঁশ বা রশি মুছার আর চীবর মধ্যভাগ হতে প্রান্তভাগ লম্বিত করে, উপরাংশ বাঁকিয়ে (চীবর রাখার) বাঁশে অথবা রশিতে রাখবে। উপাধ্যায় আসন হতে উঠে গেলে আসন তুলে রাখবে। পা ধোয়ার পানি, পিঁড়ি ও ধৌত পা রাখার পিঁড়ি তুলে রাখবে। যদি সেই স্থান খাদ্যাংশ পড়ে ময়লা হয়, তাহলে ঝাড়ু দিয়ে পরিষ্কার করবে।

যদি সহবিহারী স্নান করতে ইচ্ছুক হন, তাহলে স্নানের সব ব্যবস্থাদি করে দিবে। যদি ঠাণ্ডা পানির প্রয়োজন হয়, তাহলে ঠাণ্ডা পানি এনে দিবে। যদি গরম পানির প্রয়োজন হয়, তাহলে পানি গরম করে দিবে।

যদি স্নানঘরে প্রবেশ করতে ইচ্ছুক হন, তাহলে গোসলের চূর্ণ পিষে নিবে। কাদামাটি ভিজিয়ে নিবে। স্নানের পিঁড়ি হাতে নিয়ে সহবিহারীর পেছন পেছন গিয়ে স্নানঘরে পেতে দিয়ে দিবে। (সহবিহারীর) চীবর প্রতিগ্রহণ করে একপাশে রেখে দিবে। এরপর সহবিহারীকে গোসলের চূর্ণ দিবে; কাদামাটি দিবে। যদি ইচ্ছা হয়, নিজেও স্নানঘরে প্রবেশ করবে। প্রবেশের সময় মুখে কাদামাটি লেপে নিয়ে নিজের সামনে ও পেছনে ভালোভাবে আচ্ছাদন করে প্রবেশ করবে। তবে স্থবির ভিক্ষুগণের গা ঘেঁষে বসবে না। নবীন ভিক্ষুদেরও স্থানচ্যুত করবে না। সহবিহারীর দেহ রগড়ায়ে দেবে। স্নানঘর হতে বের হবার সময় স্নানের পিঁড়ি হাতে নিবে, নিজের সামনে ও পেছনে ভালোভাবে আচ্ছাদন করে বের হবে।

পানিতে গোসল করার সময়ও সহবিহারীর দেহ রগড়ায়ে দিবে। স্নানকার্য শেষ করে প্রথমে শিষ্য উঠে এসে নিজের গা মুছে পরিধেয় বস্ত্র তথা অন্তর্বাস পরিবর্তন করবে। এরপর উপাধ্যায়ের শরীরের জল মুছে দিবে। (তাঁকে) পরিধেয় বস্ত্র প্রদান করবে, সঙ্ঘাটি প্রদান করবে। স্নানের পিঁড়ি হাতে নিয়ে প্রথমে বিহারে এসে সহবিহারীর বসার আসন প্রস্তুত করবে। পা ধোয়ার জল, পিঁড়ি ও ধোয়া পা রাখা পিঁড়ি পেতে রাখবে। সহবিহারীকে খাওয়ার পানি লাগবে কি না জিজ্ঞেস করবে।

যদি সহবিহারীর বাসস্থান ময়লা হয়, তাহলে সম্ভব হলে পরিষ্কার করে দেবে। পরিষ্কার করার সময় প্রথমে পাত্র-চীবর বের করে নিয়ে একপাশে রাখবে। বসার আসনাদি বের করে নিয়ে একস্থানে রেখে দিবে। তোষক-বালিশ বের করে নিয়ে একস্থানে রেখে দিবে। খাট নিচু করে, মেঝেতে আঁচড় না কাটে এবং দরজায়, দরজার খুঁটিতে ধাক্কা না লাগে মতো সতর্কতার সঙ্গে বের করে এনে একস্থানে রাখবে। বেঞ্চি নিচু করে, মেঝেতে আঁচড় না কাটে মতো এবং দরজায়, দরজার খুঁটিতে ধাক্কা না লাগে মতো সতর্কতার সঙ্গে বের করে এনে একস্থানে রাখবে। থুথু ফেলার পাত্র পিকদানি বের করে এনে একস্থানে রাখবে। হেলান দেওয়ার চ্যাপটা কাষ্ঠখণ্ড বের করে এনে একপাশে রাখবে। মেঝেতে বিছানো কার্পেট অথবা মাদুর সতর্কতার সঙ্গে বের করে একপাশে রাখবে। যদি রুমে মাকড়সার জাল থাকে, প্রথমে ছাদের নিম্নাংশ হতে শুরু করে পরে নিচের দিকে (অর্থাৎ দেয়াল অথবা বেড়াদি) ঝেড়ে ফেলবে। জানলার ফ্রেমের কোনাগুলো মুছে ফেলবে। যদি লাল খড়িমাটি দ্বারা প্রলিপ্ত দেয়াল ময়লা হয়, তাহলে ন্যাকড়া ভিজিয়ে জল নিংড়ে নিয়ে মুছবে। যদি কালোরঙের পাকা মেঝে হয়, তাহলে ন্যাকড়া ভিজিয়ে জল নিংড়ে নিয়ে মুছে ফেলবে। যদি মেঝে মাটির হয়, তাহলে ‘ধুলো উড়ে রুম ময়লা না করুক’ ভেবে প্রথমে সামান্য জল ছিটিয়ে ঝাড়ু দিবে। ময়লাগুলো বেছে নিয়ে একপাশে ফেলবে।

মেঝেতে বিছানো কার্পেট অথবা মাদুর রোদে শুকিয়ে পরিষ্কার করে, ঝেড়ে নিয়ে ভেতরে এনে আগের স্থানে বিছিয়ে রাখবে। খাটের পায়ার নিচে দেয়ার ধারকগুলো রোদে শুকিয়ে, মুছে নিয়ে ভেতরে এনে আগের স্থানে স্থাপন করবে। খাট রোদে শুকিয়ে, পরিষ্কার করে, ঝেড়ে নিয়ে নিচে নামিয়ে যাতে মেঝেতে দাগ না কাটে, দরজা ও দরজার খুঁটিতে ধাক্কা না লাগে সতর্কতার সঙ্গে ভেতরে এনে আগের স্থানে স্থাপন করবে। বেঞ্চি রোদে শুকিয়ে, পরিষ্কার করে, ঝেড়ে নিয়ে নিচে নামিয়ে যাতে মেঝেতে দাগ না কাটে, দরজা ও দরজার খুঁটিতে ধাক্কা না লাগে সতর্কতার সঙ্গে ভেতরে এনে আগের স্থানে স্থাপন করবে। তোষক, বালিশ রোদে শুকিয়ে, পরিষ্কার করে ঝেড়ে নিয়ে ভেতরে এনে যথাস্থানে রাখবে। বসার কাপড় ও বিছানার চাদর রোদে শুকিয়ে পরিষ্কার করে, ঝেড়ে নিয়ে ভেতরে এনে যথাস্থানে রাখবে। থুথু ফেলার পাত্র (পিকদানি) রোদে শুকিয়ে, মুছে ফেলে যথাযথ জায়গায় রাখবে। হেলান দেয়ার চ্যাপটা কাষ্ঠখণ্ড রোদে শুকিয়ে, মুছে ফেলে ভেতরে এনে যথাস্থানে রাখবে। নিজের পাত্র-চীবর গুছিয়ে রাখবে। পাত্র রাখার সময় এক হাতে পাত্র ধারণ করে অন্য হাতে খাটের বা বেঞ্চির নিচে হাতড়ায়ে পাত্র রাখার স্থান পরিষ্কার করে পাত্র রাখবে। পাত্র মাটিতে রাখতে পারবে না। চীবর রাখার সময় এক হাতে চীবর অন্য হাতে চীবর রাখার বাঁশ বা রশি মুছে নিয়ে এবং চীবর মধ্যভাগ হতে প্রান্তভাগ লম্বিত করে, উপরাংশ বাঁকিয়ে (চীবর রাখার) বাঁশে বা রশিতে চীবর রেখে দিবে।

যদি পূর্বদিক হতে ধুলো-বাতাস প্রবাহিত হয়, তাহলে পূর্বদিকের জানলা বন্ধ করবে। যদি পশ্চিমদিক হতে ধুলো-বাতাস প্রবাহিত হয়, তাহলে পশ্চিমদিকের জানলা বন্ধ করবে। যদি উত্তরদিক হতে ধুলো-বাতাস প্রবাহিত হয়, তাহলে উত্তরদিকের জানলা বন্ধ করবে। যদি দক্ষিণদিক হতে ধুলো-বাতাস প্রবাহিত হয়, তাহলে দক্ষিণদিকের জানলা বন্ধ করবে। যদি শীতকাল হয়, তাহলে দিনে জানলা খোলা রাখবে আর রাতে বন্ধ রাখবে। যদি গ্রীষ্মকাল হয়, তাহলে দিনে জানলা বন্ধ রাখবে আর রাতে খোলা রাখবে।

যদি বিহারপ্রাঙ্গণ ময়লা হয়, তাহলে ঝাড়ু দিয়ে পরিষ্কার করবে। যদি রুম ময়লা হয়, তাহলে ঝাড়ু দিয়ে পরিষ্কার করবে। যদি বৈঠকখানা ময়লা হয়, তাহলে ঝাড়ু দিয়ে পরিষ্কার করবে। যদি অগ্নিশালা ময়লা হয়, তাহলে ঝাড়ু দিয়ে পরিষ্কার করবে। যদি পায়খানাঘর ময়লা হয়, তাহলে ঝাড়ু দিয়ে পরিষ্কার করবে। যদি খাওয়ার পানি না থাকে, তাহলে যোগাড় করে রাখবে। যদি হাত-মুখাদি ধোয়ার পানি না থাকে, তাহলে যোগাড় করে রাখবে। যদি স্নানের জলকুম্ভে পানি না থাকে, তাহলে স্নানের জলকুম্ভে পানি ঢেলে রাখবে।

যদি সহবিহারীর ব্রহ্মচর্য পালনে অনীহা উৎপন্ন হয়, তাহলে উপাধ্যায় সেটা প্রশমন করে দিবে। অন্য কারোর দ্বারা প্রশমন করাবে। তাকে ধর্মদেশনা প্রদান করবে। যদি সহবিহারীর (বিনয় মোতাবেক স্বীয় আচরণ নিয়ে) অনুতাপ উৎপন্ন হয়, তাহলে সেটা প্রশমন করে দিবে। অন্য কারোর দ্বারা প্রশমন করাবে। তাকে ধর্মদেশনা প্রদান করবে। যদি সহবিহারীর মিথ্যাদৃষ্টি উৎপন্ন হয়, তাহলে সেটা প্রশমন করে দিবে। অন্য কারোর দ্বারা প্রশমন করাবে। তাকে ধর্মদেশনা প্রদান করবে। যদি সহবিহারী পরিবাস দণ্ড প্রাপ্তির মতো অপরাধপ্রাপ্ত হয়, তাহলে উপাধ্যায়ের প্রচেষ্টা হবে : কীভাবে সংঘ সহবিহারীকে পরিবাস প্রদান করবে। যদি সহবিহারী মূলেপ্রতিকর্ষণযোগ্য অপরাধপ্রাপ্ত হয়, তাহলে উপাধ্যায়ের প্রচেষ্টা হবে : কীভাবে সংঘ সহবিহারীকে মূলেপ্রতিকর্ষণ করবে। যদি সহবিহারী মানত্তযোগ্য হয়, তাহলে উপাধ্যায়ের প্রচেষ্টা হবে : কীভাবে সংঘ সহবিহারীকে মানত্ত প্রদান করবে। যদি সহবিহারী আহ্বানযোগ্য হয়, তাহলে উপাধ্যায়ের প্রচেষ্টা হবে : কীভাবে সংঘ সহবিহারীকে আহ্বান করবে। যদি সংঘ সহবিহারীকে তর্জনীয় (তিরস্কার), নির্যশ (পদাবনতি), প্রব্রাজনীয় (নির্বাসন), প্রতিস্মরণীয় (মিটমাট) ও উৎক্ষেপণীয় (সাময়িক অব্যাহতি) দণ্ডকর্ম প্রদান করতে ইচ্ছুক হয়, তাহলে উপাধায়ের প্রচেষ্টা হবে : কীভাবে সংঘ সহবিহারীকে সেসব দণ্ডকর্ম প্রদান করবে না? অথবা কোনো লঘু দণ্ডে পরিণত করে কিনা? আর যদি সংঘ তর্জনীয়, নির্যশ, প্রব্রাজনীয়, প্রতিস্মরণীয় ও উৎক্ষেপণীয় দণ্ডকর্মই প্রদান করে থাকে, তাহলে উপাধ্যায়ের প্রচেষ্টা হবে : কীভাবে সহবিহারী এগুলো সম্যকভাবে প্রতিপালন করবে; মান ত্যাগ করবে; দোষমুক্ত থাকবে এবং সংঘ সেই দণ্ডকর্ম প্রত্যাহার করে নিবে।

যদি সহবিহারীর চীবর ধোয়ার প্রয়োজন হয়, তাহলে উপাধ্যায় ধুইয়ে দিবে। কীভাবে সহবিহারীর চীবর ধুইয়ে দেওয়া যায়, এ বিষয়ে উৎসুক থাকবে। যদি সহবিহারীর জন্য চীবর বানিয়ে দেওয়ার প্রয়োজন হয়, তাহলে উপাধ্যায় বানিয়ে দিবে। কীভাবে সহবিহারীর জন্য চীবর বানিয়ে দেওয়া যায়, এ বিষয়ে উৎসুক থাকবে। যদি সহবিহারীর চীবরের জন্য রং সিদ্ধ করার প্রয়োজন হয়, তাহলে উপাধ্যায় রং পাক করবে। কীভাবে সহবিহারীর চীবরের জন্য রং সিদ্ধ করে দেওয়া যায়, এ বিষয়ে উৎসুক থাকবে। যদি সহবিহারীর চীবর রং করার প্রয়োজন হয়, তাহলে উপাধ্যায় রং করে দিবে। কীভাবে সহবিহারীর চীবর রং করে দেওয়া যায়, এ বিষয়ে উৎসুক থাকবে। চীবর রং করার সময় ভালোভাবে উল্টেপাল্টে রং করবে। রং করার কাজ সম্পূর্ণরূপে শেষ না হওয়া পর্যন্ত অন্য কোথাও যাবে না। যদি সহবিহারী অসুস্থই থেকে যায়, তাহলে আজীবন তার সেবা করবে। তার সুস্থ হয়ে না উঠা পর্যন্ত অন্য কোথাও যাবে না। ভিক্ষুগণ, এগুলো উপাধ্যায়ের জন্য সহবিহারীর ব্রত। উপাধ্যায়ের এগুলো অবশ্যই প্রতিপালনীয়।

দ্বিতীয় পরিচ্ছেদ সমাপ্ত।

১৩. আচার্য-ব্রত কথা
৩৭৯. সেই সময় অন্তেবাসী ভিক্ষুগণ আচার্যের প্রতি ভালোভাবে অনুগত থাকত না। যেসব ভিক্ষু অল্পেচ্ছু... তাঁরা অসন্তোষ, নিন্দা ও প্রকাশ্যে আপত্তি উত্থাপন করতে লাগলেন, কেন অন্তেবাসী ভিক্ষুগণ আচার্যের প্রতি ভালোভাবে অনুগত থাকছে না? তখন তারা এই বিষয়টি ভগবানকে অবগত করলেন... ভিক্ষুগণ, সত্যিই কি অন্তেবাসী ভিক্ষুগণ আচার্যের প্রতি ভালোভাবে অনুগত থাকছে না? ভিক্ষুগণ- হ্যাঁ ভন্তে, তা সত্য। ভগবান এটা খুবই নিন্দনীয় অভিহিত... ধর্মদেশনা করলেন। এরপর ভিক্ষুগণকে সম্বোধন করে বললেন :

৩৮০. হে ভিক্ষুগণ, তাহলে অন্তেবাসী ভিক্ষুগণের জন্য আচার্য ব্রত প্রজ্ঞাপ্ত করব। যেগুলো অন্তেবাসী ভিক্ষুগণের অবশ্যই প্রতিপালনীয়। ভিক্ষুগণ, অন্তেবাসীকে আচার্যের কাছে ভালোভাবে অনুগত থাকতে হবে। ভালোভাবে অনুগত থাকার বিধি : ভোরে শয্যাসন ত্যাগ করবে। জুতা খুলে উত্তরাসঙ্গ একাংশ করে আচার্যকে দন্তকাষ্ঠ তথা দাঁত মাজার সামগ্রী ও মুখ ধোয়ার পানি প্রদান করবে। আচার্যের আসন প্রস্তুত করে দেবে। যদি যাগু প্রস্তুত থাকে, তাহলে পাত্র ধুইয়ে দিয়ে তাতে যাগু সাজিয়ে নিয়ে আচার্যকে প্রদান করবে। (তাঁর) যাগু পান শেষ হলে, হাত ধোয়ার পানি প্রদান করবে। এরপর পাত্র গ্রহণ করে নিচে নামিয়ে ভূমিতে ঘষা না লাগে মতো সবধানে ধুয়ে নিবে। আচার্য আসন হতে উঠে গেলে আসনটি সামলিয়ে রাখবে। যদি সেই স্থান খাদ্যাংশ পড়ে ময়লা হয়, তাহলে ঝাড়ু দিয়ে পরিষ্কার করবে।

যদি আচার্য গ্রামে গমনেচ্ছু হন, তাহলে পরিধেয় বস্ত্র প্রদান করবে। কায়বন্ধন প্রদান করবে। সঙ্ঘাটি দুই ভাঁজ করে দিয়ে প্রদান করবে। ভালোভাবে ধুইয়ে দিয়ে সজল পাত্র প্রদান করবে। যদি আচার্য সঙ্গে নিয়ে যেতে ইচ্ছা করেন, তাহলে ত্রিবিধ মণ্ডল ঢাকা যায় মতো করে অন্তর্বাস পরিধান করে গোলাকারে চীবর পরিধান করে কটিবন্ধন বাঁধবে। সঙ্ঘাটি সমানভাবে ভাঁজ করে নিয়ে পারুপন করে গ্রন্থি বন্ধন করবে। এরপর পাত্র ধুয়ে সঙ্গে নিয়ে উপাধ্যায়ের পেছন পেছন গমন করবে। অতি কাছে করে কিংবা বেশি দূরে করে গমন করবে না। উপাধ্যায়ের পাত্র যদি ভারী হয়ে যায় কিংবা গরম ভাত, তরকারির কারণে গরম হয়ে যায়, তাহলে উপাধ্যায়ের পাত্রটি চেয়ে নিবে আর এর বদলে নিজের হাল্কা, ঠাণ্ডা পাত্রটি তাঁকে দিবে। আচার্যের কথার মধ্যে কথা বলবে না। আচার্য আপত্তিজনক কথার কাছাকাছি গেলে, তাঁকে থামাতে চেষ্টা করবে।

ফেরার সময় আচার্যের আগে বিহারে এসে আসন প্রস্তুত করবে। পা ধোয়ার জল, পিঁড়ি ও ধৌত পা রাখার পিঁড়ি প্রস্তুত করে রাখবে। আগু বাড়িয়ে আচার্যের পাত্র-চীবর গ্রহণ করবে। অন্তর্বাস পরিবর্তনের জন্য অন্য অন্তর্বাস প্রদান করবে। পরিবর্তন করা অন্তর্বাস গ্রহণ করবে। যদি চীবর ঘামে ভিজে যায়, তাহলে কিছুক্ষণ রোদে শুকিয়ে নিবে। তবে বেশিক্ষণ রোদে ফেলে রাখবে না। চীবর ভাঁজ করে রাখবে। ‘যাতে চীবরের মাঝখানে ভাঁজ না পড়ে’ এটা মাথায় রেখে ভাঁজ করার সময় প্রান্তগুলো চার আঙুল দূরে রেখে ভাঁজ করবে। কটিবন্ধনী ভাঁজ করে রাখবে।

যদি ভোজন প্রস্তুত হয়, আচার্যও ভোজন গ্রহণেচ্ছু হন, তাহলে পানি দিয়ে ভোজন প্রদান করবে। খাওয়ার পানি প্রয়োজন হবে কিনা জিজ্ঞেস করবে। ভোজন করা শেষ হলে পানি দিয়ে পাত্র গ্রহণ করবে। পাত্র নিচু করে ভূমিতে ঘষা না লাগে মতো সাবধানে ধুয়ে নিবে। অমনি মুছে নিয়ে অল্পক্ষণ রোদে শুকিয়ে নিবে। তবে বেশিক্ষণ রোদে দিবে না। পাত্র-চীবর যথাস্থানে সামলিয়ে রেখে দিবে। পাত্র রাখার সময় এক হাতে পাত্র ধারণ করে অন্য হাতে খাট বা বেঞ্চির নিচে হাতড়াবে আর পাত্র রাখার স্থান পরিষ্কার করে পাত্র রাখবে। পাত্র মাটিতে রাখবে না। চীবর রাখার সময় এক হাতে চীবর অন্য হাতে চীবর রাখার বাঁশ বা রশি মুছার আর চীবর মধ্যভাগ হতে প্রান্তভাগ লম্বিত করে, উপরাংশ বাঁকিয়ে (চীবর রাখার) বাঁশে অথবা রশিতে রাখবে। আচার্য আসন হতে উঠে গেলে আসন তুলে রাখবে। পা ধোয়ার পানি, পিঁড়ি ও ধৌত পা রাখার পিঁড়ি তুলে রাখবে। যদি সেই স্থান খাদ্যাংশ পড়ে ময়লা হয়, তাহলে ঝাড়ু দিয়ে পরিষ্কার করবে।

যদি আচার্য স্নান করতে ইচ্ছুক হন, তাহলে স্নানের সব ব্যবস্থাদি করে দিবে। যদি ঠাণ্ডা পানির প্রয়োজন হয়, তাহলে ঠাণ্ডা পানি এনে দিবে। যদি গরম পানির প্রয়োজন হয়, তাহলে পানি গরম করে দিবে।

যদি স্নানঘরে প্রবেশ করতে ইচ্ছুক হন, তাহলে গোসলের চূর্ণ পিষে নিবে। কাদামাটি ভিজিয়ে নিবে। স্নানের পিঁড়ি হাতে নিয়ে আচার্যের পেছন পেছন গিয়ে স্নানঘরে পেতে দিয়ে দিবে। (আচার্যের) চীবর প্রতিগ্রহণ করে একপাশে রেখে দিবে। এরপর আচার্যকে গোসলের চূর্ণ দিবে; কাদামাটি দিবে। যদি ইচ্ছা হয়, নিজেও স্নানঘরে প্রবেশ করবে। প্রবেশের সময় মুখে কাদামাটি লেপে নিয়ে নিজের সামনে ও পেছনে ভালোভাবে আচ্ছাদন করে প্রবেশ করবে। তবে স্থবির ভিক্ষুগণের গা ঘেঁষে বসবে না। নবীন ভিক্ষুদেরও স্থানচ্যুত করবে না। আচার্যের দেহ রগড়ায়ে দেবে। স্নানঘর হতে বের হবার সময় স্নানের পিঁড়ি হাতে নিবে, নিজের সামনে ও পেছনে ভালোভাবে আচ্ছাদন করে বের হবে।

পানিতে গোসল করার সময়ও আচার্যের দেহ রগড়ায়ে দিবে। স্নানকার্য শেষ করে প্রথমে শিষ্য উঠে এসে নিজের গা মুছে পরিধেয় বস্ত্র তথা অন্তর্বাস পরিবর্তন করবে। এরপর আচার্যের শরীরের জল মুছে দিবে। (তাঁকে) পরিধেয় বস্ত্র প্রদান করবে, সঙ্ঘাটি প্রদান করবে। স্নানের পিঁড়ি হাতে নিয়ে প্রথমে বিহারে এসে আচার্যের বসার আসন প্রস্তুত করবে। পা ধোয়ার জল, পিঁড়ি ও ধোয়া পা রাখা পিঁড়ি পেতে রাখবে। আচার্যকে খাওয়ার পানি লাগবে কি না জিজ্ঞেস করবে। যদি ধর্মীয় বিষয়ে কোনো শিক্ষা অথবা মুখস্ত করতে ইচ্ছা থাকে, শিক্ষা করবে। যদি প্রশ্ন করে জেনে নেওয়ার থাকে, তাহলে (আচার্যকে) প্রশ্ন করে জেনে নেবে।

যদি আচার্যের বাসস্থান ময়লা হয়, তাহলে সম্ভব হলে পরিষ্কার করে দেবে। পরিষ্কার করার সময় প্রথমে পাত্র-চীবর বের করে নিয়ে একপাশে রাখবে। বসার আসনাদি বের করে নিয়ে একস্থানে রেখে দিবে। তোষক-বালিশ বের করে নিয়ে একস্থানে রেখে দিবে। খাট নিচু করে, মেঝেতে আঁচড় না কাটে এবং দরজায়, দরজার খুঁটিতে ধাক্কা না লাগে মতো সতর্কতার সঙ্গে বের করে এনে একস্থানে রাখবে। বেঞ্চি নিচু করে, মেঝেতে আঁচড় না কাটে মতো এবং দরজায়, দরজার খুঁটিতে ধাক্কা না লাগে মতো সতর্কতার সঙ্গে বের করে এনে একস্থানে রাখবে। থুথু ফেলার পাত্র পিকদানি বের করে এনে একস্থানে রাখবে। হেলান দেওয়ার চ্যাপটা কাষ্ঠখণ্ড বের করে এনে একপাশে রাখবে। মেঝেতে বিছানো কার্পেট অথবা মাদুর সতর্কতার সঙ্গে বের করে একপাশে রাখবে। যদি রুমে মাকড়সার জাল থাকে, প্রথমে ছাদের নিম্নাংশ হতে শুরু করে পরে নিচের দিকে (অর্থাৎ দেয়াল অথবা বেড়াদি) ঝেড়ে ফেলবে। জানলার ফ্রেমের কোনাগুলো মুছে ফেলবে। যদি লাল খড়িমাটি দ্বারা প্রলিপ্ত দেয়াল ময়লা হয়, তাহলে ন্যাকড়া ভিজিয়ে জল নিংড়ে নিয়ে মুছবে। যদি কালোরঙের পাকা মেঝে হয়, তাহলে ন্যাকড়া ভিজিয়ে জল নিংড়ে নিয়ে মুছে ফেলবে। যদি মেঝে মাটির হয়, তাহলে ‘ধুলো উড়ে রুম ময়লা না করুক’ ভেবে প্রথমে সামান্য জল ছিটিয়ে ঝাড়ু দিবে। ময়লাগুলো বেছে নিয়ে একপাশে ফেলবে।

মেঝেতে বিছানো কার্পেট অথবা মাদুর রোদে শুকিয়ে পরিষ্কার করে, ঝেড়ে নিয়ে ভেতরে এনে আগের স্থানে বিছিয়ে রাখবে। খাটের পায়ার নিচে দেয়ার ধারকগুলো রোদে শুকিয়ে, মুছে নিয়ে ভেতরে এনে আগের স্থানে স্থাপন করবে। খাট রোদে শুকিয়ে, পরিষ্কার করে, ঝেড়ে নিয়ে নিচে নামিয়ে যাতে মেঝেতে দাগ না কাটে, দরজা ও দরজার খুঁটিতে ধাক্কা না লাগে সতর্কতার সঙ্গে ভেতরে এনে আগের স্থানে স্থাপন করবে। বেঞ্চি রোদে শুকিয়ে, পরিষ্কার করে, ঝেড়ে নিয়ে নিচে নামিয়ে যাতে মেঝেতে দাগ না কাটে, দরজা ও দরজার খুঁটিতে ধাক্কা না লাগে সতর্কতার সঙ্গে ভেতরে এনে আগের স্থানে স্থাপন করবে। তোষক, বালিশ রোদে শুকিয়ে, পরিষ্কার করে ঝেড়ে নিয়ে ভেতরে এনে যথাস্থানে রাখবে। বসার কাপড় ও বিছানার চাদর রোদে শুকিয়ে পরিষ্কার করে, ঝেড়ে নিয়ে ভেতরে এনে যথাস্থানে রাখবে। থুথু ফেলার পাত্র (পিকদানি) রোদে শুকিয়ে, মুছে ফেলে যথাযথ জায়গায় রাখবে। হেলান দেয়ার চ্যাপটা কাষ্ঠখণ্ড রোদে শুকিয়ে, মুছে ফেলে ভেতরে এনে যথাস্থানে রাখবে। নিজের পাত্র-চীবর গুছিয়ে রাখবে। পাত্র রাখার সময় এক হাতে পাত্র ধারণ করে অন্য হাতে খাটের বা বেঞ্চির নিচে হাতড়ায়ে পাত্র রাখার স্থান পরিষ্কার করে পাত্র রাখবে। পাত্র মাটিতে রাখতে পারবে না। চীবর রাখার সময় এক হাতে চীবর অন্য হাতে চীবর রাখার বাঁশ বা রশি মুছে নিয়ে এবং চীবর মধ্যভাগ হতে প্রান্তভাগ লম্বিত করে, উপরাংশ বাঁকিয়ে (চীবর রাখার) বাঁশে বা রশিতে চীবর রেখে দিবে।

যদি পূর্বদিক হতে ধুলো-বাতাস প্রবাহিত হয়, তাহলে পূর্বদিকের জানলা বন্ধ করবে। যদি পশ্চিমদিক হতে ধুলো-বাতাস প্রবাহিত হয়, তাহলে পশ্চিমদিকের জানলা বন্ধ করবে। যদি উত্তরদিক হতে ধুলো-বাতাস প্রবাহিত হয়, তাহলে উত্তরদিকের জানলা বন্ধ করবে। যদি দক্ষিণদিক হতে ধুলো-বাতাস প্রবাহিত হয়, তাহলে দক্ষিণদিকের জানলা বন্ধ করবে। যদি শীতকাল হয়, তাহলে দিনে জানলা খোলা রাখবে আর রাতে বন্ধ রাখবে। যদি গ্রীষ্মকাল হয়, তাহলে দিনে জানলা বন্ধ রাখবে আর রাতে খোলা রাখবে।

যদি বিহারপ্রাঙ্গণ ময়লা হয়, তাহলে ঝাড়ু দিয়ে পরিষ্কার করবে। যদি রুম ময়লা হয়, তাহলে ঝাড়ু দিয়ে পরিষ্কার করবে। যদি বৈঠকখানা ময়লা হয়, তাহলে ঝাড়ু দিয়ে পরিষ্কার করবে। যদি অগ্নিশালা ময়লা হয়, তাহলে ঝাড়ু দিয়ে পরিষ্কার করবে। যদি পায়খানাঘর ময়লা হয়, তাহলে ঝাড়ু দিয়ে পরিষ্কার করবে। যদি খাওয়ার পানি না থাকে, তাহলে যোগাড় করে রাখবে। যদি হাত-মুখাদি ধোয়ার পানি না থাকে, তাহলে যোগাড় করে রাখবে। যদি স্নানের জলকুম্ভে পানি না থাকে, তাহলে স্নানের জলকুম্ভে পানি ঢেলে রাখবে।

যদি আচার্যের ব্রহ্মচর্য পালনে অনীহা উৎপন্ন হয়, তাহলে অন্তেবাসী সেটা প্রশমন করে দিবে। অন্য কারোর দ্বারা প্রশমন করাবে। তাকে ধর্মদেশনা প্রদান করবে। যদি আচার্যের (বিনয় মোতাবেক স্বীয় আচরণ নিয়ে) অনুতাপ উৎপন্ন হয়, তাহলে সেটা প্রশমন করে দিবে। অন্য কারোর দ্বারা প্রশমন করাবে। তাকে ধর্মদেশনা প্রদান করবে। যদি আচার্যের মিথ্যাদৃষ্টি উৎপন্ন হয়, তাহলে সেটা প্রশমন করে দিবে। অন্য কারোর দ্বারা প্রশমন করাবে। তাকে ধর্মদেশনা প্রদান করবে। যদি আচার্য পরিবাস দণ্ড প্রাপ্তির মতো অপরাধপ্রাপ্ত হয়, তাহলে অন্তেবাসীর প্রচেষ্টা হবে : কীভাবে সংঘ আচার্যকে পরিবাস প্রদান করবে। যদি আচার্য মূলেপ্রতিকর্ষণযোগ্য অপরাধপ্রাপ্ত হয়, তাহলে অন্তেবাসীর প্রচেষ্টা হবে : কীভাবে সংঘ আচার্যকে মূলেপ্রতিকর্ষণ করবে। যদি আচার্য মানত্তযোগ্য হয়, তাহলে অন্তেবাসীর প্রচেষ্টা হবে : কীভাবে সংঘ আচার্যকে মানত্ত প্রদান করবে। যদি আচার্য আহ্বানযোগ্য হয়, তাহলে অন্তেবাসীর প্রচেষ্টা হবে : কীভাবে সংঘ আচার্যকে আহ্বান করবে। যদি সংঘ আচার্যকে তর্জনীয় (তিরস্কার), নির্যশ (পদাবনতি), প্রব্রাজনীয় (নির্বাসন), প্রতিস্মরণীয় (মিটমাট) ও উৎক্ষেপণীয় (সাময়িক অব্যাহতি) দণ্ডকর্ম প্রদান করতে ইচ্ছুক হয়, তাহলে অন্তেবাসীর প্রচেষ্টা হবে : কীভাবে সংঘ আচার্যকে সেসব দণ্ডকর্ম প্রদান করবে না? অথবা কোনো লঘু দণ্ডে পরিণত করে কিনা? আর যদি সংঘ তর্জনীয়, নির্যশ, প্রব্রাজনীয়, প্রতিস্মরণীয় ও উৎক্ষেপণীয় দণ্ডকর্মই প্রদান করে থাকে, তাহলে অন্তেবাসীর প্রচেষ্টা হবে : কীভাবে আচার্য এগুলো সম্যকভাবে প্রতিপালন করবে; মান ত্যাগ করবে; দোষমুক্ত থাকবে এবং সংঘ সেই দণ্ডকর্ম প্রত্যাহার করে নিবে।

যদি আচার্যের চীবর ধোয়ার প্রয়োজন হয়, তাহলে অন্তেবাসী ধুইয়ে দিবে। কীভাবে আচার্যের চীবর ধুইয়ে দেওয়া যায়, এ বিষয়ে উৎসুক থাকবে। যদি আচার্যের জন্য চীবর বানিয়ে দেওয়ার প্রয়োজন হয়, তাহলে অন্তেবাসী বানিয়ে দিবে। কীভাবে আচার্যের জন্য চীবর বানিয়ে দেওয়া যায়, এ বিষয়ে উৎসুক থাকবে। যদি আচার্যের চীবরের জন্য রং সিদ্ধ করার প্রয়োজন হয়, তাহলে অন্তেবাসী রং পাক করবে। কীভাবে আচার্যের চীবরের জন্য রং সিদ্ধ করে দেওয়া যায়, এ বিষয়ে উৎসুক থাকবে। যদি আচার্যের চীবর রং করার প্রয়োজন হয়, তাহলে অন্তেবাসী রং করে দিবে। কীভাবে আচার্যের চীবর রং করে দেওয়া যায়, এ বিষয়ে উৎসুক থাকবে। চীবর রং করার সময় ভালোভাবে উল্টেপাল্টে রং করবে। রং করার কাজ সম্পূর্ণরূপে শেষ না হওয়া পর্যন্ত অন্য কোথাও যাবে না।

আচার্যকে জিজ্ঞেস না করে কাউকে পাত্র দিবে না। কারোর কাছ হতে পাত্র গ্রহণ করবে না; কাউকে চীবর দিবে না, কারোর কাছ হতে চীবর গ্রহণ করবে না; কাউকে ভিক্ষুর অত্যাবশ্যকীয় দ্রব্যসামগ্রী দিবে, কারোর কাছ হতে ভিক্ষুর অত্যাবশ্যকীয় দ্রব্যসামগ্রী গ্রহণ করবে না; কারোর চুল কেটে দিবে না, কাউকে দিয়ে নিজের চুল কেটে নিবে না; কারোর দেহ রগড়ায়ে দিবে না, কাউকে দিয়ে নিজের দেহ রগড়ায়ে নিবে না। কাউকে সেবা করবে না, কাউকে দিয়ে নিজের সেবা করাবে না; কারোর সেবক হিসেবে পশ্চাদানুবর্তী হবে না, কাউকে নিজের সেবক হিসেবে পশ্চাদানুবর্তী করাবে না; কারোর জন্য ভিক্ষান্ন সংগ্রহ করে আনবে না, কাউকে দিয়ে নিজের জন্য ভিক্ষান্ন সংগ্রহ করে আনাবে না। আচার্যকে জিজ্ঞেস না করে কোনো গ্রামে প্রবেশ করবে না, (অশুচি ভাবনার সহায়ক নিমিত্ত দর্শনের জন্য) শ্মশানে যাবে না, ঘুরে বেড়ানোর জন্য কোনো দিকে যাবে না। যদি আচার্য অসুস্থ হয়ে পড়ে, তাহলে (প্রয়োজনে) আজীবন সেবা করবে। সম্পূর্ণ সুস্থ হয়ে না উঠা পর্যন্ত অন্য কোথাও যাবে না। ভিক্ষুগণ, এগুলো অন্তেবাসী ভিক্ষুগণের জন্য আচার্যের ব্রত। অন্তেবাসী ভিক্ষুগণের এগুলো অবশ্যই প্রতিপালনীয়।

১৪. অন্তেবাসী-ব্রত কথা
৩৮১. সেই সময় আচার্যগণ অন্তেবাসীদের ভালোভাবে অনুগ্রহ করতেন না। যেসব ভিক্ষুগণ অল্পেচ্ছু... তাঁরা অসন্তোষ, নিন্দা ও প্রকাশ্যে আপত্তি উত্থাপন করতে লাগলেন, কেন আচার্যগণ অন্তেবাসীদের ভালোভাবে অনুগ্রহ করছেন না? তখন তারা এই বিষয়টি ভগবানকে জানালেন। ভগবান এ বিষয়ে, এ কারণে ভিক্ষুসংঘকে সমবেত করে জিজ্ঞেস করলেন, ভিক্ষুগণ, সত্যিই কি আচার্যগণ অন্তেবাসীদের ভালোভাবে অনুগ্রত করছে না? ভিক্ষুগণ-হ্যাঁ ভন্তে, তা সত্য। ভগবান এটা খুবই নিন্দনীয় অভিহিত করে... ধর্মদেশনা করলেন। এরপর ভিক্ষুগণকে সম্বোধন করে বললেন :

৩৮২. হে ভিক্ষুগণ, তাহলে আচার্যগণের জন্য অন্তেবাসী-ব্রত প্রজ্ঞাপ্ত করব। যেগুলো আচার্যগণের অবশ্যই প্রতিপালনীয়। ভিক্ষুগণ, আচার্যগণকে অবশ্যই অন্তেবাসীদের ভালোভাবে অনুগ্রহ করতে হবে। ভালোভাবে অনুগ্রহ করার বিধি : ধর্মীয় বিষয়ে শিক্ষা প্রদান, প্রশ্ন জিজ্ঞাসা, উপদেশ ও অনুশাসন করার মাধ্যমে অন্তেবাসীকে উপকার, সহায়তা করবে অন্তেবাসীকে উপকার, সহায়তা করবে। যদি আচার্যের কাছে পাত্র থাকে, কিন্তু অন্তেবাসীর পাত্র থাকে না; তাহলে আচার্য অন্তেবাসীর জন্য পাত্র ব্যবস্থা করে দিবে। কীভাবে অন্তেবাসীর জন্য পাত্র ব্যবস্থা করে দেওয়া যায়, এ বিষয়ে উৎসুক থাকবে। যদি আচার্যের কাছে চীবর থাকে, কিন্তু অন্তেবাসীর চীবর থাকে না; তাহলে আচার্য অন্তেবাসীর জন্য চীবর ব্যবস্থা করে দিবে। কীভাবে অন্তেবাসীর জন্য চীবর ব্যবস্থা করে দেওয়া যায়, এ বিষয়ে উৎসুক থাকবে। যদি আচার্যের কাছে অত্যাবশ্যকীয় দ্রব্যসামগ্রী থাকে, কিন্তু অন্তেবাসীর থাকে না; তাহলে আচার্য অন্তেবাসীর জন্য অত্যাবশ্যকীয় দ্রব্যসামগ্রী ব্যবস্থা করে দিবে। কীভাবে অন্তেবাসীর জন্য অত্যাবশ্যকীয় দ্রব্যসামগ্রী ব্যবস্থা করে দেওয়া যায়, এ বিষয়ে উৎসুক থাকবে।

যদি অন্তেবাসী অসুস্থ হয়ে পড়ে, তাহলে উপাধ্যায় ভোরে শয্যাসন ত্যাগ করে উঠে অন্তেবাসীকে দ-কাষ্ঠ তথা মাজার সামগ্রী দিবে। মুখ ধোয়ার পানি দিবে। আসন প্রস্তুত করে দিবে। যদি যাগু প্রস্তুত থাকে, তাহলে পাত্র ধুইয়ে তাতে যাগু সাজিয়ে দিবে। যাগু পান করা শেষ হলে হাত ধোয়ার পানি প্রদান করবে। এরপর পাত্র গ্রহণ করে, নিচে নামিয়ে ভূমিতে ঘষা না লাগে মতো সাবধানে ধুয়ে নিবে। অন্তেবাসী আসন হতে উঠে গেলে আসনটি সামলিয়ে রাখবে। যদি সেই স্থান খাদ্যাংশ পড়ে ময়লা হয়, তাহলে ঝাড়ু দিয়ে পরিষ্কার করবে।

যদি অন্তেবাসী গ্রামে গমনেচ্ছু হন, তাহলে পরিধেয় বস্ত্র প্রদান করবে। কায়বন্ধন প্রদান করবে। সঙ্ঘাটি দুই ভাঁজ করে দিয়ে প্রদান করবে। ভালোভাবে ধুইয়ে দিয়ে সজল পাত্র প্রদান করবে। যদি সহবিহারী সঙ্গে নিয়ে যেতে ইচ্ছা করেন, তাহলে ত্রিবিধ মণ্ডল ঢাকা যায় মতো করে অন্তর্বাস পরিধান করে গোলাকারে চীবর পরিধান করে কটিবন্ধন বাঁধবে। সঙ্ঘাটি সমানভাবে ভাঁজ করে নিয়ে পারুপন করে গ্রন্থি বন্ধন করবে। এরপর পাত্র ধুয়ে সঙ্গে নিয়ে অন্তেবাসীর পেছন পেছন গমন করবে। অতি কাছে করে কিংবা বেশি দূরে করে গমন করবে না। অন্তেবাসীর পাত্র যদি ভারী হয়ে যায় কিংবা গরম ভাত, তরকারির কারণে গরম হয়ে যায়, তাহলে অন্তেবাসীর পাত্রটি চেয়ে নিবে আর এর বদলে নিজের হাল্কা, ঠাণ্ডা পাত্রটি তাঁকে দিবে। অন্তেবাসীর কথার মধ্যে কথা বলবে না। অন্তেবাসী আপত্তিজনক কথার কাছাকাছি গেলে, তাঁকে থামাতে চেষ্টা করবে।

ফেরার সময় অন্তেবাসীর আগে বিহারে এসে আসন প্রস্তুত করবে। পা ধোয়ার জল, পিঁড়ি ও ধৌত পা রাখার পিঁড়ি প্রস্তুত করে রাখবে। আগু বাড়িয়ে অন্তেবাসীর পাত্র-চীবর গ্রহণ করবে। অন্তর্বাস পরিবর্তনের জন্য অন্য অন্তর্বাস প্রদান করবে। পরিবর্তন করা অন্তর্বাস গ্রহণ করবে। যদি চীবর ঘামে ভিজে যায়, তাহলে কিছুক্ষণ রোদে শুকিয়ে নিবে। তবে বেশিক্ষণ রোদে ফেলে রাখবে না। চীবর ভাঁজ করে রাখবে। ‘যাতে চীবরের মাঝখানে ভাঁজ না পড়ে’ এটা মাথায় রেখে ভাঁজ করার সময় প্রান্তগুলো চার আঙুল দূরে রেখে ভাঁজ করবে। কটিবন্ধনী ভাঁজ করে রাখবে।

যদি ভোজন প্রস্তুত হয়, অন্তেবাসীও ভোজন গ্রহণেচ্ছু হন, তাহলে পানি দিয়ে ভোজন প্রদান করবে। খাওয়ার পানি প্রয়োজন হবে কিনা জিজ্ঞেস করবে। ভোজন করা শেষ হলে পানি দিয়ে পাত্র গ্রহণ করবে। পাত্র নিচু করে ভূমিতে ঘষা না লাগে মতো সাবধানে ধুয়ে নিবে। অমনি মুছে নিয়ে অল্পক্ষণ রোদে শুকিয়ে নিবে। তবে বেশিক্ষণ রোদে দিবে না। পাত্র-চীবর যথাস্থানে সামলিয়ে রেখে দিবে। পাত্র রাখার সময় এক হাতে পাত্র ধারণ করে অন্য হাতে খাট বা বেঞ্চির নিচে হাতড়াবে আর পাত্র রাখার স্থান পরিষ্কার করে পাত্র রাখবে। পাত্র মাটিতে রাখবে না। চীবর রাখার সময় এক হাতে চীবর অন্য হাতে চীবর রাখার বাঁশ বা রশি মুছার আর চীবর মধ্যভাগ হতে প্রান্তভাগ লম্বিত করে, উপরাংশ বাঁকিয়ে (চীবর রাখার) বাঁশে অথবা রশিতে রাখবে। উপাধ্যায় আসন হতে উঠে গেলে আসন তুলে রাখবে। পা ধোয়ার পানি, পিঁড়ি ও ধৌত পা রাখার পিঁড়ি তুলে রাখবে। যদি সেই স্থান খাদ্যাংশ পড়ে ময়লা হয়, তাহলে ঝাড়ু দিয়ে পরিষ্কার করবে।

যদি অন্তেবাসী স্নান করতে ইচ্ছুক হন, তাহলে স্নানের সব ব্যবস্থাদি করে দিবে। যদি ঠাণ্ডা পানির প্রয়োজন হয়, তাহলে ঠাণ্ডা পানি এনে দিবে। যদি গরম পানির প্রয়োজন হয়, তাহলে পানি গরম করে দিবে।

যদি স্নানঘরে প্রবেশ করতে ইচ্ছুক হন, তাহলে গোসলের চূর্ণ পিষে নিবে। কাদামাটি ভিজিয়ে নিবে। স্নানের পিঁড়ি হাতে নিয়ে অন্তেবাসীর পেছন পেছন গিয়ে স্নানঘরে পেতে দিয়ে দিবে। (অন্তেবাসীর) চীবর প্রতিগ্রহণ করে একপাশে রেখে দিবে। এরপর অন্তেবাসীকে গোসলের চূর্ণ দিবে; কাদামাটি দিবে। যদি ইচ্ছা হয়, নিজেও স্নানঘরে প্রবেশ করবে। প্রবেশের সময় মুখে কাদামাটি লেপে নিয়ে নিজের সামনে ও পেছনে ভালোভাবে আচ্ছাদন করে প্রবেশ করবে। তবে স্থবির ভিক্ষুগণের গা ঘেঁষে বসবে না। নবীন ভিক্ষুদেরও স্থানচ্যুত করবে না। অন্তেবাসীর দেহ রগড়ায়ে দেবে। স্নানঘর হতে বের হবার সময় স্নানের পিঁড়ি হাতে নিবে, নিজের সামনে ও পেছনে ভালোভাবে আচ্ছাদন করে বের হবে।

পানিতে গোসল করার সময়ও অন্তেবাসীর দেহ রগড়ায়ে দিবে। স্নানকার্য শেষ করে প্রথমে শিষ্য উঠে এসে নিজের গা মুছে পরিধেয় বস্ত্র তথা অন্তর্বাস পরিবর্তন করবে। এরপর উপাধ্যায়ের শরীরের জল মুছে দিবে। (তাঁকে) পরিধেয় বস্ত্র প্রদান করবে, সঙ্ঘাটি প্রদান করবে। স্নানের পিঁড়ি হাতে নিয়ে প্রথমে বিহারে এসে অন্তেবাসীর বসার আসন প্রস্তুত করবে। পা ধোয়ার জল, পিঁড়ি ও ধোয়া পা রাখা পিঁড়ি পেতে রাখবে। অন্তেবাসীকে খাওয়ার পানি লাগবে কি না জিজ্ঞেস করবে।

যদি অন্তেবাসীর বাসস্থান ময়লা হয়, তাহলে সম্ভব হলে পরিষ্কার করে দেবে। পরিষ্কার করার সময় প্রথমে পাত্র-চীবর বের করে নিয়ে একপাশে রাখবে। বসার আসনাদি বের করে নিয়ে একস্থানে রেখে দিবে। তোষক-বালিশ বের করে নিয়ে একস্থানে রেখে দিবে। খাট নিচু করে, মেঝেতে আঁচড় না কাটে এবং দরজায়, দরজার খুঁটিতে ধাক্কা না লাগে মতো সতর্কতার সঙ্গে বের করে এনে একস্থানে রাখবে। বেঞ্চি নিচু করে, মেঝেতে আঁচড় না কাটে মতো এবং দরজায়, দরজার খুঁটিতে ধাক্কা না লাগে মতো সতর্কতার সঙ্গে বের করে এনে একস্থানে রাখবে। থুথু ফেলার পাত্র পিকদানি বের করে এনে একস্থানে রাখবে। হেলান দেওয়ার চ্যাপটা কাষ্ঠখণ্ড বের করে এনে একপাশে রাখবে। মেঝেতে বিছানো কার্পেট অথবা মাদুর সতর্কতার সঙ্গে বের করে একপাশে রাখবে। যদি রুমে মাকড়সার জাল থাকে, প্রথমে ছাদের নিম্নাংশ হতে শুরু করে পরে নিচের দিকে (অর্থাৎ দেয়াল অথবা বেড়াদি) ঝেড়ে ফেলবে। জানলার ফ্রেমের কোনাগুলো মুছে ফেলবে। যদি লাল খড়িমাটি দ্বারা প্রলিপ্ত দেয়াল ময়লা হয়, তাহলে ন্যাকড়া ভিজিয়ে জল নিংড়ে নিয়ে মুছবে। যদি কালোরঙের পাকা মেঝে হয়, তাহলে ন্যাকড়া ভিজিয়ে জল নিংড়ে নিয়ে মুছে ফেলবে। যদি মেঝে মাটির হয়, তাহলে ‘ধুলো উড়ে রুম ময়লা না করুক’ ভেবে প্রথমে সামান্য জল ছিটিয়ে ঝাড়ু দিবে। ময়লাগুলো বেছে নিয়ে একপাশে ফেলবে।

মেঝেতে বিছানো কার্পেট অথবা মাদুর রোদে শুকিয়ে পরিষ্কার করে, ঝেড়ে নিয়ে ভেতরে এনে আগের স্থানে বিছিয়ে রাখবে। খাটের পায়ার নিচে দেয়ার ধারকগুলো রোদে শুকিয়ে, মুছে নিয়ে ভেতরে এনে আগের স্থানে স্থাপন করবে। খাট রোদে শুকিয়ে, পরিষ্কার করে, ঝেড়ে নিয়ে নিচে নামিয়ে যাতে মেঝেতে দাগ না কাটে, দরজা ও দরজার খুঁটিতে ধাক্কা না লাগে সতর্কতার সঙ্গে ভেতরে এনে আগের স্থানে স্থাপন করবে। বেঞ্চি রোদে শুকিয়ে, পরিষ্কার করে, ঝেড়ে নিয়ে নিচে নামিয়ে যাতে মেঝেতে দাগ না কাটে, দরজা ও দরজার খুঁটিতে ধাক্কা না লাগে সতর্কতার সঙ্গে ভেতরে এনে আগের স্থানে স্থাপন করবে। তোষক, বালিশ রোদে শুকিয়ে, পরিষ্কার করে ঝেড়ে নিয়ে ভেতরে এনে যথাস্থানে রাখবে। বসার কাপড় ও বিছানার চাদর রোদে শুকিয়ে পরিষ্কার করে, ঝেড়ে নিয়ে ভেতরে এনে যথাস্থানে রাখবে। থুথু ফেলার পাত্র (পিকদানি) রোদে শুকিয়ে, মুছে ফেলে যথাযথ জায়গায় রাখবে। হেলান দেয়ার চ্যাপটা কাষ্ঠখণ্ড রোদে শুকিয়ে, মুছে ফেলে ভেতরে এনে যথাস্থানে রাখবে। নিজের পাত্র-চীবর গুছিয়ে রাখবে। পাত্র রাখার সময় এক হাতে পাত্র ধারণ করে অন্য হাতে খাটের বা বেঞ্চির নিচে হাতড়ায়ে পাত্র রাখার স্থান পরিষ্কার করে পাত্র রাখবে। পাত্র মাটিতে রাখতে পারবে না। চীবর রাখার সময় এক হাতে চীবর অন্য হাতে চীবর রাখার বাঁশ বা রশি মুছে নিয়ে এবং চীবর মধ্যভাগ হতে প্রান্তভাগ লম্বিত করে, উপরাংশ বাঁকিয়ে (চীবর রাখার) বাঁশে বা রশিতে চীবর রেখে দিবে।

যদি পূর্বদিক হতে ধুলো-বাতাস প্রবাহিত হয়, তাহলে পূর্বদিকের জানলা বন্ধ করবে। যদি পশ্চিমদিক হতে ধুলো-বাতাস প্রবাহিত হয়, তাহলে পশ্চিমদিকের জানলা বন্ধ করবে। যদি উত্তরদিক হতে ধুলো-বাতাস প্রবাহিত হয়, তাহলে উত্তরদিকের জানলা বন্ধ করবে। যদি দক্ষিণদিক হতে ধুলো-বাতাস প্রবাহিত হয়, তাহলে দক্ষিণদিকের জানলা বন্ধ করবে। যদি শীতকাল হয়, তাহলে দিনে জানলা খোলা রাখবে আর রাতে বন্ধ রাখবে। যদি গ্রীষ্মকাল হয়, তাহলে দিনে জানলা বন্ধ রাখবে আর রাতে খোলা রাখবে।

যদি বিহারপ্রাঙ্গণ ময়লা হয়, তাহলে ঝাড়ু দিয়ে পরিষ্কার করবে। যদি রুম ময়লা হয়, তাহলে ঝাড়ু দিয়ে পরিষ্কার করবে। যদি বৈঠকখানা ময়লা হয়, তাহলে ঝাড়ু দিয়ে পরিষ্কার করবে। যদি অগ্নিশালা ময়লা হয়, তাহলে ঝাড়ু দিয়ে পরিষ্কার করবে। যদি পায়খানাঘর ময়লা হয়, তাহলে ঝাড়ু দিয়ে পরিষ্কার করবে। যদি খাওয়ার পানি না থাকে, তাহলে যোগাড় করে রাখবে। যদি হাত-মুখাদি ধোয়ার পানি না থাকে, তাহলে যোগাড় করে রাখবে। যদি স্নানের জলকুম্ভে পানি না থাকে, তাহলে স্নানের জলকুম্ভে পানি ঢেলে রাখবে।

যদি অন্তেবাসীর ব্রহ্মচর্য পালনে অনীহা উৎপন্ন হয়, তাহলে আচার্য সেটা প্রশমন করে দিবে। অন্য কারোর দ্বারা প্রশমন করাবে। তাকে ধর্মদেশনা প্রদান করবে। যদি অন্তেবাসীর (বিনয় মোতাবেক স্বীয় আচরণ নিয়ে) অনুতাপ উৎপন্ন হয়, তাহলে সেটা প্রশমন করে দিবে। অন্য কারোর দ্বারা প্রশমন করাবে। তাকে ধর্মদেশনা প্রদান করবে। যদি অন্তেবাসীর মিথ্যাদৃষ্টি উৎপন্ন হয়, তাহলে সেটা প্রশমন করে দিবে। অন্য কারোর দ্বারা প্রশমন করাবে। তাকে ধর্মদেশনা প্রদান করবে। যদি অন্তেবাসী পরিবাস দণ্ড প্রাপ্তির মতো অপরাধপ্রাপ্ত হয়, তাহলে আচার্যের প্রচেষ্টা হবে : কীভাবে সংঘ অন্তেবাসীকে পরিবাস প্রদান করবে। যদি অন্তেবাসী মূলেপ্রতিকর্ষণযোগ্য অপরাধপ্রাপ্ত হয়, তাহলে আচার্যের প্রচেষ্টা হবে : কীভাবে সংঘ অন্তেবাসীকে মূলেপ্রতিকর্ষণ করবে। যদি অন্তেবাসী মানত্তযোগ্য হয়, তাহলে আচার্যের প্রচেষ্টা হবে : কীভাবে সংঘ অন্তেবাসীকে মানত্ত প্রদান করবে। যদি অন্তেবাসী আহ্বানযোগ্য হয়, তাহলে আচার্যের প্রচেষ্টা হবে : কীভাবে সংঘ অন্তেবাসীকে আহ্বান করবে। যদি সংঘ অন্তেবাসীকে তর্জনীয় (তিরস্কার), নির্যশ (পদাবনতি), প্রব্রাজনীয় (নির্বাসন), প্রতিস্মরণীয় (মিটমাট) ও উৎক্ষেপণীয় (সাময়িক অব্যাহতি) দণ্ডকর্ম প্রদান করতে ইচ্ছুক হয়, তাহলে আচার্যের প্রচেষ্টা হবে : কীভাবে সংঘ অন্তেবাসীকে সেসব দণ্ডকর্ম প্রদান করবে না? অথবা কোনো লঘু দণ্ডে পরিণত করে কি না? আর যদি সংঘ তর্জনীয়, নির্যশ, প্রব্রাজনীয়, প্রতিস্মরণীয় ও উৎক্ষেপণীয় দণ্ডকর্মই প্রদান করে থাকে, তাহলে আচার্যের প্রচেষ্টা হবে : কীভাবে অন্তেবাসী এগুলো সম্যকভাবে প্রতিপালন করবে; মান ত্যাগ করবে; দোষমুক্ত থাকবে এবং সংঘ সেই দণ্ডকর্ম প্রত্যাহার করে নিবে।

যদি অন্তেবাসীর চীবর ধোয়ার প্রয়োজন হয়, তাহলে আচার্য ধুইয়ে দিবে। কীভাবে অন্তেবাসীর চীবর ধুইয়ে দেওয়া যায়, এ বিষয়ে উৎসুক থাকবে। যদি অন্তেবাসীর জন্য চীবর বানিয়ে দেওয়ার প্রয়োজন হয়, তাহলে আচার্য বানিয়ে দিবে। কীভাবে অন্তেবাসীর জন্য চীবর বানিয়ে দেওয়া যায়, এ বিষয়ে উৎসুক থাকবে। যদি অন্তেবাসীর চীবরের জন্য রং সিদ্ধ করার প্রয়োজন হয়, তাহলে আচার্য রং পাক করবে। কীভাবে অন্তেবাসীর চীবরের জন্য রং সিদ্ধ করে দেওয়া যায়, এ বিষয়ে উৎসুক থাকবে। যদি অন্তেবাসীর চীবর রং করার প্রয়োজন হয়, তাহলে আচার্য রং করে দিবে। কীভাবে অন্তেবাসীর চীবর রং করে দেওয়া যায়, এ বিষয়ে উৎসুক থাকবে। চীবর রং করার সময় ভালোভাবে উল্টেপাল্টে রং করবে। রং করার কাজ সম্পূর্ণরূপে শেষ না হওয়া পর্যন্ত অন্য কোথাও যাবে না। যদি সহবিহারী অসুস্থই থেকে যায়, তাহলে আজীবন তার সেবা করবে। তার সুস্থ হয়ে না উঠা পর্যন্ত অন্য কোথাও যাবে না। ভিক্ষুগণ, এগুলো আচার্যের জন্য অন্তেবাসীর ব্রত। আচার্যের এগুলো অবশ্যই প্রতিপালনীয়।

স্মারক-গাথা :

জুতাপায়ে, ছত্রধারণ, চীবর মাথায় ধারণে,

খাওয়ার জলে পা ধোয়া, জ্যেষ্ঠরে বন্দনা না করে।

না জিজ্ঞেসে শয্যাসন সহসা প্রবেশে বিহারে,

ধপাসে সর্প চালা হতে, স্কন্ধে পড়ে ঝড়ে;

বারণ জান করতে এসব, ভিক্ষু শিষ্টাচারে।

ছত্র বন্ধ, স্কন্ধ আবৃত আর সংযতে প্রবেশ,

একপাশে রেখে পাত্রচীবর, করহ কুশলাদি জিজ্ঞেস।

একহাতে জল সিঞ্চবে, পা ধুইবে অন্যহাতে,

মুছবে জুতা শুষ্কের পরে, ভেজা ন্যাকড়াতে।

জ্যেষ্ঠকে করবে প্রণাম, দিবে কনিষ্ঠকে প্রণামিতে,

জিজ্ঞাসিবে পিণ্ডচারণ কাছে না দূরে, ভোরে না বেলাতে।

অপেক্ষা করবে অল্পক্ষণ, বিহার বন্ধতে,

জানবে প্রবেশ, বের কখন, এই বিহারেতে;

ময়লা হলে বিহর, মেঝের আস্তরণ সরাবে প্রথমেতে।

সরাবে পায়ার ধারক, তোষক, বালিশ, চৌকি,

সযতনে সরায়ে নিবে খাট আর পিকদানি।

হেলানের কাষ্ঠখণ্ড, ছাদের নিম্নাংশ, নিচের দিক,

ন্যাকড়ায় মুছবে কালো রঙের মেঝে, দেয়াল গৈরিক।

ফেলবে ময়লা একপাশে, শুকাবে কার্পেট রোদেরে,

খাটের পায়ার ধারক, খাট আর বেঞ্চি পরিস্কারে―

সাবধানে যথাস্থানে, স্থাপিবে বিহার ভেতরে।

শুকাবে বালিশ, বিছানার ছাদর আর পিকদানি,

হেলানের কাষ্ঠখণ্ড শুকিয়ে, স্থাপিবে যথাস্থানি।

পাত্র, চীবর মাটিতে না, রাখবে যথাস্থানে পরিস্কার করণে,

পূর্বের জানলা বাধবে, বায়ু প্রবাহিলে পশ্চিমে;

উত্তুরের জানলা বাধবে, বায়ু প্রবাহিলে দক্ষিণে।

জানলা রাখবে দিনে খোলা, রাতে বন্ধ শীতকালে,

গ্রীষ্মকালে রাখবে জানলা দিনে বন্ধ, রাতে খুলে;

বিহার প্রাঙ্গন, রুম পরিস্কারিবে, দূর করণে ময়লে।

পরিস্কারিবে ঝাড়ু দিয়ে বৈঠকখানা আর অগ্নিশালা,

ময়লাতে পরিস্কার করহ পায়খানা এসব ব্রতমালা।

যোগাড়িবে খাওয়ার, ব্যবহার্য জল; না থাকলে পর্যাপ্ত,

স্নানের জলকুম্ভ পূর্ণ করহ, জল হলে অপর্যাপ্ত;

আগন্তুকের ব্রত এসব, অপ্রমণে প্রজ্ঞাপ্ত।

প্রদানে না আসন, পা ধোয়ার জল আগন্তুকরে,

খাওয়ার পানি, পাত্র-চীবর নেন না আগু বাড়িয়ে;

করে না প্রণাম, প্রস্তুত শয্যাসন; যা বিনয়ীগণ নিন্দয়ে।

প্রস্তুত করবে আসন, দেখলে বয়োজ্যেষ্ঠ আগন্তুকরে,

পা ধোয়ার জল, গ্রহণিবে পাত্র-চীবর আগু বাড়িয়ে।

প্রদানিবে খাওয়ার পানি, জুতা মুছে শুকাবে একপাশে,

প্রস্তুতিবে শয্যাসন, প্রণামিবে যদি জ্যেষ্ঠ কেউ আসে।

বলবে পিণ্ডচরণ কাছে না দূরে, ভোরে না বেলাতে,

শৈক্ষ্যসম্মত আর প্রস্রাবখানা, পায়খানা কোন স্থানেতে;

বলে দিবে খাওয়ার পানি, ব্যবহার্য পানি, যষ্ঠি কোথাতে।

সাংঘিক নিয়ম কি; প্রবেশ, বের কখন এ বিহারেতে,

বয়ঃকনিষ্ঠকে বলবে এখানে পাত্র-চীবর, বস এখানেতে।

দিবে কনিষ্ঠকে প্রণামিতে, আর শয্যাসন দেখায়ে,

নবীনেরে যেভাবে উচিত, তথা নীতিয়ে;

শাস্তা কর্তৃক প্রজ্ঞাপিত এব্রত আবাসিকগণেরে।

কাঠের, মাটির সামগ্রী না গুছিয়ে, প্রস্থানে গামিক ভিক্ষুগণে,

কাউকে কিছু বলতো না বিছানো শয্যাসন সম্বন্ধে;

নষ্ট আর অরক্ষিতে অসন্তোষ হয় বিনয়ী ভিক্ষুগণে।

গুছিবে কাঠ, মাটির সামগ্রী, বাধবে দরজা, জানলাগুলি,

করবে না গমন, শয্যাসন সম্বন্ধে কাউকে না বলি;

প্রস্থান করবে ভিক্ষু, শ্রামণ, সেবক অথবা উপাসককে বলি।

পাথরের উপর রাখবে খাট, বিছানাদি স্তূপাকারে,

রাখবে গুছিবে সামগ্রী, মাটির তৈজসপত্ররে।

অন্যত্র চলে যাবে দরজা, জানলা বন্ধ করে,

বৃষ্টি যাতে না পড়ে, ছাউনী দিবে তৎপরে।

পড়ে যদি বৃষ্টি পুরো বিহারে, শয্যাসন সরাবে গ্রামেতে,

রাখতে হয় যদি খোলাকাশে, ভালোমতো আচ্ছাদিবে তৃণপত্রেতে।

কিছু হলেও রক্ষা করে, চলবে তবে অন্যত্রে,

এসব ব্রত প্রতিপালনীয় গামিক ভিক্ষুগণে।

অনুমোদন চলাকালে একাকী রেখে সংঘপ্রধানে,

আসবে না ফেলে চার কিংবা পাঁচ ভিক্ষু বিহীনে,

জনৈক ভিক্ষু মূর্ছা গেলেন, বাহ্যবেগ অসহনে,

অনুজ্ঞা করলেন বুদ্ধ, প্রয়োজনে প্রস্থানে।

ষড়বর্গীয় ভিক্ষুগণ করতো চীবর ধারণ পারুপন অশোভনে,

গমন করে সদা অসংযত আর সম্মুখে সম্মুখে;

গা ঘেঁষে বসে তারা স্থবির ভিক্ষুগণে।

সদা আসন কেড়ে নেয়, নবীন ভিক্ষুদের,

বসে পড়ে যত্র-তত্র সঙ্ঘাটি বিছায়ে;

বিনয়ী ভিক্ষুগণ যা নেয় অসন্তোষ, নিন্দয়ে।

ঢেকে ত্রিমণ্ডল, গোলাকারে চীবর পরিধানে কঠিবন্ধ বাঁধবে,

সঙ্ঘাটি সমান ভাজে পারুপনে গ্রন্থিবন্ধন করবে।

গমন না, স্থবিরগণে পাশ কেটে সামনে সামনে,

দেহ সুআচ্ছাদনে আর অধঃদৃষ্টিসম্পন্ন হয়ে;

গ্রামে কিংবা ঘরের মধ্যে গমন করবে।

করবে না গ্রামে, ঘরে চীবর তুলে গমন, উপবেশন,

করবে সদা অল্পশব্দে গ্রামে, ঘরে গমন।

না কোমরে হাত, মাথা ঢেকে গ্রামে, ঘরে গমন,

করবে সুআচ্ছাদনে আর সুসংযতে গ্রামে, ঘরে উপবেশন।

অধঃচক্ষে চীবর উপরে না তুলে করবে গ্রামে, ঘরে উপবেশন।

অল্পশব্দে করবে সদা গ্রামে, ঘরে গমন।

করবে না কোমরে হাত, মাথা ঢেকে ঘরে উপবেশন,

হাঁটু আঁকড়ে ধরে, গা ঘেঁষে না ঘরে উপবেশন;

ঢালবে জল পাত্র নিচুতে, রোধে চীবর সিঞ্চন।

ঢালহ জল পাত্র নিচু করে, নাহি ফেলে সঙ্ঘাটিতে,

ভাত পরিগ্রহণ কালে পাত্র ধরবে দুই হাতে।

তরকারি পরিগ্রহণ তরে রাখবে স্থানে পাত্রেতে,

অতিরিক্ত সুখাদ্য লাভে, বলবে সবাইকে সমভাবে দিতে।

করবে ভোজন ভালোভাবে, পাত্রে মনোযোগে, সমানানুপাতে,

রাখবে পাত্রের কিনারা সমানে পিণ্ডতে;

না ভোজন যাচ্ঞা করে, না দর্শন অন্যের পাত্রেতে।

ভোজন না বড় গ্রাসে, হবে গ্রাস গোল গোলে,

খুলবে মুখ, যখনি খাদ্য মুখের কাছে আসে;

মুখে ঢুকাবে না সব আঙ্গুল, খাদ্য গ্রহণকালে।

ভোজন না গ্রাস নিক্ষেপে আর দাঁতে কেটে লয়ে,

ভোজন না গাল ফুলিয়ে আর হাত বাকিয়ে,

ভোজন না ভাতের কণা ছড়িয়ে ছিটিয়ে।

না ভোজন গ্রহণ কখনো জিহ্বা বের করে,

না ভোজন গ্রহণ কখনো চপ চপ করে;

না ভোজন গ্রহণ কখনো সুরু সুরু শব্দ করে।

করবে না ভোজন গ্রহণ হাত লেহন করে,

করবে না ভোজন গ্রহণ পাত্র লেহন করে।

করবে না ভোজন গ্রহণ ওষ্ঠ লেহন করে,

পানি পান কখনো না এঁটো হাতে গ্লাস ধরে।

পানি প্রতিগ্রহণ আর মাটিতে ঢাললে, হবে পাত্র নিচুতে,

কারোর গায়ে না পড়তে; চীবর, সঙ্ঘাটি রক্ষিতে।

গমন করবে সদা, করে চীবর ভালোভাবে আচ্ছাদন,

ধর্মরাজ কর্তৃক প্রজ্ঞাপ্ত, এই ভোজনশালা-ব্রত হইল বর্ণন।

অশোভনে, বেমানানে আর ভালোভাবে না নিরীক্ষণ,

হঠাৎ গৃহে প্রবেশ; দাঁড়াত অতিদূরে কিংবা গৃহ সন্নিকটে;

অনেকক্ষণ দাঁড়াতো, সহসা ফিরে যেতো পিণ্ডচারিকগণে।

গমন করবে ঘরে, ভালোভাবে দেহাচ্ছাদন আর সংযমে,

নতচক্ষু, চীবর উপরে না তুলে গমনেতে ঘরে;

উচ্চশব্দে নয়, অল্পশব্দে করহ গমন ঘরে।

গমন না ঘরে, কোমরে হাত আর মাথা ঢেকে,

ঘরে না ভর দিয়ে পায়ের আঙ্গুলে, প্রবেশিবে লক্ষ রেখে।

হঠাৎ প্রবেশ না; না বহুদূরে কিংবা অতি কাছে,

না থাকবে অনেকক্ষণ, না আসবে তাড়াতাড়িতে―

দেখলে আসন হতে উঠতে, চামচ হাতে নিতে।

আর দেখ যদি থালা হাতে, কিছু সাজাতে,

বামহাতে তুলবে সঙ্ঘাটি, পাত্রের ঢাকনি ডানহাতে;

না তাকাবে দাতার মুখে, অল্প দাঁড়াবে তরকারি নিতে।

প্রত্যাবর্তবে ভিক্ষান্ন শেষে সঙ্ঘাটিতে পাত্র ঢেকে,

গমনিবে সংঘের মধ্যে দেহ আচ্ছাদনে ভালোভাবে।

গমনিবে সংঘের মধ্যে সংযতভাবে, নতচক্ষে; না চীবর তুলে,

না গমনিবে সংঘের মধ্যে উচ্চস্বরে হেসে হেসে;

গমনিবে অল্পশব্দে; না গমনিবে দেহ, বাহু, মাথা দোলায়ে,

না কোমরে হাত রেখে, মাথা ঢেকে, আঙ্গুলে ভর দিয়ে।

সাজাবে ভোজনশালার আসন, যে ফিরবে প্রথমেতে,

রাখবে খাওয়ার পানি সদা প্রস্তুতে।

ফেলবে উদ্বৃত্ত পিণ্ডাদি যে ফিরবে শেষে,

ভোজনশালার আসনগুলো রাখবে গুছিয়ে।

রাখবে সামলিয়ে রাখহ উচ্ছিষ্ট রাখার পাত্র, মুছিয়ে,

রাখবে খাবার আর ব্যবহার্য পানি সামলিয়ে।

পূর্ণ করবে পানির টয়লেটের ঘট খালি দেখলে,

না পারলে একাই অন্যকে ডাকবে ইশারায়ে;

পালন করবে এসব ব্রত, পিণ্ডচারিকে।

রাখত না খাওয়ার ও ব্যবহার্য পানি, জ্বালানী কাষ্ঠ, কাঠি,

জিজ্ঞাসে চোরে তাদের দিক, নক্ষত্র আর তিথি

প্রহারিল পাত্র-চীবর কেড়ে, কিছুই নেই হয়ে এ মতি।

এই কাঁধে ঝুলিয়ে, ত্রিমণ্ডল আর সুদেহাচ্ছাদনে,

যেমনে পিণ্ডচারিক-ব্রত, আরণ্যিক-ব্রতও ঠিক তেমনে।

পাত্র থলেতে, সঙ্ঘাটি স্কন্ধে, আহোরণে পানীয় জলে,

নক্ষত্র, সর্বস্থান, দিক ঠিকঠাকভাবে;

শাস্তা কর্তৃক প্রজ্ঞাপ্ত আরণ্যিক-ব্রত, প্রতিপালনে।

খোলাকাশে কিছু ছড়িয়ে রাখা, পণ্ডিতগণ নিন্দয়ে,

যদি বিহার ময়লা হয়, ঝাড়ু দিবে প্রথমে;

রাখবে পরিস্কার স্থানেতে পাত্র-চীবর গুছিয়ে।

তোষক, বালিশ, খাট, চৌকি, পিকদানি করহ পরিস্কারে,

রাখহ হেলানের কাষ্ঠখণ্ড একপাশে, ফেলবে ছাদ ঝেড়ে

মুছবে গৈরিক রঙের দেয়াল, কালো রঙের মেঝে।

খাওয়ার, ব্যবহার্য পানি উত্তোলন সব ভিক্ষু মিলে,

বিহারের আবর্জনা, প্রাঙ্গনে ঝাড়ু বায়ুর প্রতিকূলে।

ঝাড়বে মেঝের কার্পেট, খাটের পায়ার ধারক বায়ুর অনুকূলে,

খাট, চৌকি, শয্যাসন, পিকদানি আর ঠেসের কাষ্ঠখণ্ডরে।

পাত্র-চীবর ভূমিতে না, রাখবে যথাস্থানে পরিস্কারে,

পরিস্কার করণ করবে সদা পূর্বের বায়ুতে পশ্চিমে,

আরও করবে উত্তরের বায়ুতে দক্ষিণে।

বিহারের জানলা দিনে খোলা, রাতে বন্ধ শীতকালে,

রাখবে জানলা দিনে বন্ধ, রাতে খোলা গ্রীষ্মকালে।

পরিস্কারিবে বৈঠকখানা, অগ্নিশালা, পায়খানা ঝাড়ু দিয়ে,

না থাকলে খাওয়ার পানি আর স্নানকুম্ভে রাখবে যোগায়ে।

করলে অবস্থান অধিকতর জ্যেষ্ঠ ভিক্ষুর সনে,

না কাউকে উপদেশ, না কোনো প্রশ্নের উত্তর―

না কারোর কাছে শিক্ষা গ্রহণ, তাকে জিজ্ঞেস বিহনে;

না করবে প্রদীপ প্রজ্বালন আর না প্রদীপ নির্বাপণে,

না নামাবে কোণায়, একই স্থানে চংক্রমণে;

মহাবীর প্রজ্ঞাপেন এই ব্রত, যা শয্যাসনে।

মূর্ছা গেলেন স্থবিরে, বন্ধ দ্বারে উত্তাপে,

অসন্তোষে নিন্দে এটা, অল্পেচ্ছু ভিক্ষুগণে;

ছাই বাইরে ফেলে পরিস্কারিবে জন্তাঘর, মেঝে।

স্নানঘরের বারান্দা, কক্ষ, স্নানশালা সব পরিস্কারিবে,

প্রস্তুতে গোসলের চূর্ণ, কাদামাটি আর বালতি পূর্ণতে;

করবে স্নানঘরে প্রবেশ মেখে কাদামাটি মুখেতে,

না বসবে স্থবিরগণের গা ঘেঁষে, না নবীনেরে আসন চ্যুতে।

স্নান করবে না নদীতে স্থবিরের সামনে আর উজানে,

স্নানঘর, মাটিপাত্র, স্নানের পিঁড়ি সামলাবে যে সর্বশেষে;

অগ্নি নির্বাপন, দ্বার বন্ধন এগুলো স্নানঘর ব্রতে।

করবে না বাহ্য ত্যাগ জ্যেষ্ঠানুক্রমে, করবে বেগানুক্রমে,

করত প্রবেশ পায়খানায় অন্তর্বাস উঠায়ে, করত কোঁৎ দিয়ে;

করত বাহ্য ত্যাগ দাঁত মেজে মেজে, গর্তের বাইরে,

মুছত অমসৃণ মলকাঠিতে, কাঠি ফেলে গর্তেতে,

বের হতো সহসা পায়খানাঘর হতে।

শৌচকার্য চপচপেতে, অবশিষ্ট, জল রেখে বদনাতে,

না দিতো কাশি বের ভেতরে, চীবর না রশিতে।

করতো প্রবেশ সহসা পায়খানাতে, অন্তর্বাস উঠায়ে,

করতো পায়খানা কোঁৎ দিতে দিতে, পাদানিতে দাঁড়িয়ে।

প্রস্রাবে নালার বাইরে, ফেলত থুথু প্রস্রাব নালায়ে,

অমসৃণ মলকাঠিতে মুছে, গর্তে মলকাঠি ফেলায়ে;

উঠায়ে অন্তর্বাস মলত্যাগের পাদানিতে না দাঁড়িয়ে।

না প্রবেশ সহসাতে, না অন্তর্বাস উঠায়েতে,

না চপচপে, অন্তর্বাস উঠাবে যখনি পাদানিতে।

নামাবে না অন্তর্বাস শৌচকার্য পূর্বে, ধুইবে পায়খানা নোংরাতে,

ব্যবহৃত কাঠি ছুঁড়ে ফেলবে, রাখার ঝুড়ি পূর্ণতে।

ঝাড়ু দিবে অপরিস্কারে পায়খানাঘর আর মেঝে,

দিবে ঝাড়ু পায়খানার প্রাঙ্গন, দেয়াল অপরিস্কারে;

জলহীনে করবে পূর্ণ কুম্ভ, ব্রত এসব পায়খানাঘরে।

জুতা খুলে প্রদানিবে দন্তকাষ্ঠ, মুখ ধোয়ার পানি,

আসন প্রস্তুতে পাত্র ধুয়ে করবে যাগু প্রদানি।

আসন সামলিয়ে ময়লাস্থান ঝাড়ুতে পরিস্কারিবে,

গ্রামে গমনেচ্ছুক হলে উপাধ্যায়, পরিধেয় বস্ত্র প্রদানিবে।

প্রদানিবে কায়বন্ধন, দু’ভাজে সঙ্ঘাটি, পাত্র সজলে,

পরিধান করবে চীবর, অন্তর্বাস গোলাকারে, ঢেকে ত্রিমণ্ডলে;

বাধবে কঠিবদ্ধ, সঙ্ঘাটি দুভাজে; পাত্র নিবে সজলে।

গমনে উপাধ্যায়ের পেছনে, অতি কাছে না অতি দূরে,

চেষ্টা করবে থামাতে উপাধ্যায়কে আপত্তির কাছে গেলে;

প্রস্তুত করে রাখবে আসন, আগে ফিরে বিহারে।

রাখবে পা ধোয়ার জল, পিঁড়ি; পা রাখার পিঁড়ি,

গ্রহণিবে পাত্র-চীবর পরিবর্তনের অন্তর্বাস প্রদানি;

শুকাবে কিছুক্ষণ চীবর, রাখবে না বেশিক্ষণ রোদে ফেলি।

করবে চীবর ভাঁজ, না ভেঙে ফেলি; ভাজ করহ কঠিবন্ধনী।

উপাধ্যায় ইচ্ছুক হলে প্রদানিবে ভোজন, পানি দিয়ে,

জিজ্ঞেসে দিবে পানীয় আর ব্যবহার্য জল, পাত্র গ্রহণিয়ে।

ধুইবে পাত্র সাবধানে নিচুতে, মুছে রোদে শুকাবে অল্পেতে,

পাত্র-চীবর ভূমিতে না, রাখবে যথাস্থানে পরিস্কারেতে।

সামলাবে পা ধোয়ার জল, পিঁড়ি উপাধ্যায়ের উত্থানে,

করবে পরিস্কার, ঝাড়ু দিয়ে ময়লাস্থানে;

স্নানের ব্যবস্থাদি করবে, উপাধ্যায় ইচ্ছুক হলে স্নানে।

করবে ব্যবস্থা ঠাণ্ডা, গরম জল; যা প্রয়োজনে,

পিষে নিবে চূর্ণ, স্নানের পূর্বাহ্নে; কাদামাটি সিক্তনে;

স্নানের পিড়ি পেতে দেবে, গিয়ে উপাধ্যায়ের পেছনে।

প্রতিগ্রহণে চীবর, প্রদানিবে স্নানের চূর্ণ, কাদামাটি,

বসবে না গা ঘেঁষে স্থবিরে, না নবীনের স্নান চ্যুতি।

রগড়াবে দেহ উপাধ্যায়ের, বেরুবে নিয়ে পিড়ি স্নানের,

বেরুবে সামনে পেছনে ভালো আচ্ছাদনে নিজের।

দেহ রগড়াবে উপাধ্যায়ের, গোসলে নদীতে,

মুছবে উপাধ্যায়ের দেহ, সমাপ্তে স্নান প্রথমেতে;

প্রদানিবে চীবর, সঙ্ঘাটি; রাখবে পিড়ি আসন পেতে।

প্রস্তুতে পা ধোয়ার জল, পিড়ি আর পিড়ি পা রাখার,

জিজ্ঞাসিবে উপাধ্যায়কে, প্রয়োজন কিনা জল খাওয়ার।

করবে পরিস্কার উপাধ্যায়ের বাসস্থান, যদি দেখ ময়লাতে,

পাত্র-চীবর রাখবে একপাশে, পরিস্কারে প্রথমেতে।

রাখবে সাবধানে আসনাদি, তোষক-বালিশ; নিয়ে একস্থানে,

খাট, বেঞ্চি, পিকদানি, হেলানের কাষ্ঠখণ্ডও সম স্থানে।

রাখবে কার্পেট একপাশে, ঝেড়ে ফেলবে জাল মাকড়সার,

ভালোভাবে মুছে ফেলবে ফ্রেমের কোণাসব-জানলার;

মুছবে গৈরিক রঙের দেয়াল, কালো মেঝে পাকার।

বিছাবে মেঝের কার্পেট, রোদে শুকিয়ে আগের স্থানে,

রাখবে খাটের পায়া, খাট, বেঞ্চি একইভাবে স্থাপনে;

তোষক, বালিশ ঝেড়ে, রোদে শুকিয়ে স্থাপিবে যথাস্থানে।

শুকিয়ে রাখবে বসার, বিছানার কাপড়; পিকদানি যথাস্থানে,

রাখবে পাত্র-চীবর হাতড়ায়ে পরিস্কারে রাখার স্থানে।

পুবের জানলা বাধবে বায়ু প্রবাহিলে পশ্চিমে,

উত্তরের জানলা বাধবে বায়ু প্রবাহিলে দক্ষিণে।

রাখবে জানলা দিনে খোলা, রাতে বন্ধ শীতকালে,

গ্রীষ্মকালে রাখবে জানলা দিনে বন্ধ, রাতে খুলে।

বিহার-প্রাঙ্গন, রুম পরিস্কারিবে, দূর করতে ময়লা,

পরিস্কারিবে ঝাড়ু দিয়ে বৈঠকখানা আর অগ্নিশালা;

ব্যবস্থারিবে খাওয়ার, ব্যবহার্য পানি; জলকুম্ভে পানি ঢালা।

হলে উপাধ্যায়ের অনীহা, অনুতাপ ব্রহ্মচর্য পালনে,

প্রদানিবে ধর্মদেশনা, নিজে বা পরে সেটা প্রশমনে।

মিথ্যাদৃষ্টি হয়ে পড়েন যদি উপাধ্যায়, কোনো কারণে,

প্রদানিবে ধর্মদেশনা, নিজে বা পরে সেটা প্রশমনে।

অপরাধী হলে উপাধ্যায় মূলেপ্রতিকর্ষণ, মানত্ত, আহ্বানযোগ্য,

তর্জনীয়, নির্যশ, প্রব্রজনীয়, প্রতিস্মরণীয় আর উৎক্ষেপণীয়;

চেষ্টিবে এসব হতে, উপাধ্যায়কে করতে প্রত্যাহারণীয়।

ধুয়ে দিবে উচিত জেনে, উপাধ্যায়ের চীবর,

রঙ দেওয়া প্রয়োজনে করে দিবে রঙ।

না গ্রহণ আর প্রদান পাত্র, চীবর, দ্রব্যসামগ্রী,

না চুল কাটা; উপাধ্যায়কে না করে জিজ্ঞাসি।

না দেহ রগড়ানো; না সেবা করা আর গ্রহণ,

না সেবক; না নিজে, পরের তরে ভিক্ষান্ন সংগ্রহণ।

না প্রবেশ গ্রামে, শ্মশানে, না ঘুরা অনুমতি বিহনে,

যদি হন উপাধ্যায় অসুস্থ, কর্তব্য আজীবন সেবনে,

সহবিহারীর জন্য এ উপাধ্যায়-ব্রত হল বর্ণনে।

শিক্ষা প্রদান, প্রশ্ন জিজ্ঞাসা, উপদেশ আর অনুশাসনে,

করহ উপকার সহবিহারীরে পাত্র-চীবর প্রদানে;

প্রয়োজনীয় দ্রব্যাদি, অসুস্থে সেবা আর পশ্চাত শ্রামণে।

উপাধ্যায়-ব্রত যেরূপ, জান আচার্য-ব্রতও সেরূপ,

সহবিহারী-ব্রত যেরূপ, জান অন্তেবাসী-ব্রতও সেরূপ।

আগন্তুক-ব্রত যেরূপ, জান আবাসিক-ব্রতও সেরূপ,

গামিক, অনুমোদন, ভোজনশালা, পিণ্ডচারিক-ব্রতও অনুরূপ;

আরণ্যিক-ব্রত যেরূপ, জান শয্যাসন-ব্রতও সেরূপ।

ব্রত স্নানঘর, পায়খানা যেমনে, উপাধ্যায়, সহবিহারীও তেমনে,

আচার্য-ব্রত যেমনে, জান অন্তেবাসী-ব্রতও তেমনে;

উনিশ বিষয়ে চৌদ্দ প্রকার ব্রত বর্ণিত ক্ষুদ্রকে।

ব্রত অপূরণে জানবে পূর্ণ হয় না কভু শীল,

দুঃশীল, দুষ্প্রাজ্ঞ জনের চিত্ত কী হয় স্থির!

বিক্ষিপ্ত চিত্তে একাগ্র নেই, হয় না সদ্ধর্ম দর্শন,

সদ্ধর্ম অদর্শনে কীভাবে হবে রে দুঃখের মোচন।

ব্রত পূরণে জানবে হয় পরিপূরণ শীল

শীলবান, প্রজ্ঞাবানের চিত্ত সদা হয় স্থির।

স্থির চিত্তে আসে একাগ্রতা, হয় সদ্ধর্ম দর্শন,

সদ্ধর্ম দর্শন হেতু হয়ে থাকে দুঃখের মোচন।

এই ব্রত পূরণ করেন জিনপুত্র বিচক্ষণ,

বুদ্ধের এ শ্রেষ্ঠ উপদেশ পালনে লভিবে নির্বাণ।

ব্রত অধ্যায় সমাপ্ত।


 

৯. প্রাতিমোক্ষ স্থগিতকরণ অধ্যায়
১. প্রাতিমোক্ষ আবৃত্তি প্রার্থনা
৩৮৩. সেই সময় ভগবান বুদ্ধ শ্রাবস্তীতে মিগারমাতা বিশাখা কর্তৃক নির্মিত পূর্বারাম বিহার প্রাসাদে অবস্থান করছেন। তখন ভগবান উপোসথের দিনে ভিক্ষুসংঘ পরিবেষ্টিত হয়ে উপবিষ্ট হন। আয়ুষ্মান আনন্দ রাতের প্রথম যাম অতিক্রম হয়ে গেলে উত্তরাসঙ্গ একাংশ করে ভগবানের দিকে শ্রদ্ধাঞ্জলি নিবেদন করে ভগবানকে বললেন, ভন্তে, রাত অনেক অতিবাহিত হয়েছে; প্রথম যাম শেষ হয়েছে। ভিক্ষুসংঘ অনেকক্ষণ ধরে বসে রয়েছেন। কাজেই ভন্তে, ভিক্ষুগণের জন্য প্রাতিমোক্ষ আবৃত্তি করুন। আনন্দ এরূপ বললেও ভগবান নীরব থাকলেন। আরও রাত অতিবাহিত হলো। রাতের মধ্যম যাম অতিক্রম হলে আয়ুষ্মান আনন্দ দ্বিতীয়বার উত্তরাসঙ্গ একাংশ করে ভগবানের দিকে শ্রদ্ধাঞ্জলি নিবেদন করে ভগবানকে বললেন, ভন্তে, রাত অনেক অতিবাহিত হয়েছে; মধ্যম যাম শেষ হয়েছে। ভিক্ষুসংঘ অনেকক্ষণ ধরে বসে রয়েছেন। কাজেই ভন্তে, ভিক্ষুগণের জন্য প্রাতিমোক্ষ আবৃত্তি করুন। দ্বিতীয় বারেও ভগবান নীরব থাকলেন। যখন রাত অনেক অতিবাহিত হয়ে গেল; রাতের শেষ যাম অতিক্রম হয়ে ঊষাকালে প্রকাশমান সূর্যের রক্তিমাভা উঁকি দিচ্ছিল, তখন আয়ুষ্মান আনন্দ তৃতীয়বার উত্তরাসঙ্গ একাংশ করে ভগবানের দিকে শ্রদ্ধাঞ্জলি নিবেদন করে ভগবানকে বললেন। ভন্তে, রাত শেষ হয়েছে, রাতের শেষ যাম অতিবাহিত হয়ে গেল। ঊষাকালের সূর্যের রক্তিমাভা উঁকি দিচ্ছে। ভিক্ষুসংঘ সেই কবে থেকেই বসে রয়েছেন। কাজেই ভন্তে, ভিক্ষুগণের জন্য প্রাতিমোক্ষ আবৃত্তি করুন। এবার ভগবান বললেন, হে আনন্দ, এই পরিষদ অপরিশুদ্ধ।

তখন আয়ুষ্মান মহামৌদ্গল্লায়নের মনে এ প্রশ্ন উদয় হলো : কোন ভিক্ষু সম্বন্ধে ভগবান এরূপ বললেন যে, ‘হে আনন্দ, এই পরিষদ অপরিশুদ্ধ’। অমনি আয়ুষ্মান মহামৌদ্গল্লায়ন স্বীয় চিত্তে সেই ভিক্ষুগণের সবার চিত্ত পর্যবেক্ষণ করলেন। মহামৌদ্গল্লায়ন ভিক্ষুসংঘের মধ্যে সেই দুঃশীল, পাপধর্মপরায়ণ, অপবিত্র, সন্দিগ্ধ আচারযুক্ত, গোপনে পাপ সম্পাদনকারী, অশ্রমণ হয়ে শ্রমণত্বের দাবিদার, অব্রহ্মচারী হয়ে ব্রহ্মাচারীত্বের দাবিদার, ভেতরে ভেতরে পচা, কামুক, হীন পুদ্গলকে উপবিষ্ট অবস্থায় দেখতে পেলেন। দেখেই তার কাছে গেলেন। অমনি বললেন, বন্ধু, তুমি উঠ। তোমাকে ভগবান দেখে ফেলেছেন। ভিক্ষুসংঘের সঙ্গে তোমার আর সংবাস (একসঙ্গে অবস্থান) হবে না। মহামৌদ্গল্লায়ন কর্তৃক এরূপ বলা হলেও সেই ভিক্ষু নীরব হয়ে থাকল। আয়ুষ্মান মহামৌদ্গল্লায়ন তাকে দ্বিতীয়বার, তৃতীয়বার বললেন, বন্ধু, তুমি উঠ। তোমাকে ভগবান দেখে ফেলেছেন। ভিক্ষুসংঘের সঙ্গে তোমার আর একসঙ্গে অবস্থান হবে না। তৃতীয়বার বলার পরও সেই ভিক্ষু নীরব হয়ে থাকল। তখন আয়ুষ্মান মহামৌদ্গল্লায়ন সেই ভিক্ষুকে বাহুতে ধরে দরজার বাইরে বের করে দিয়ে দরজার খিল লাগিয়ে দিলেন। ভগবানের কাছে এসে বললেন, ভন্তে, আমি সেই ভিক্ষুকে বের করে দিয়েছি। এখন পরিষদ শুদ্ধ। কাজেই ভন্তে ভগবান, আপনি ভিক্ষুগণের জন্য প্রাতিমোক্ষ আবৃত্তি করুন। ভগবান বললেন, হে মৌদ্গল্লায়ন, আশ্চর্য! অদ্ভুত! সেই মোঘপুরুষ বাহুতে ধরে বের করে না দেওয়া পর্যন্ত অপেক্ষা করল! তখন ভগবান ভিক্ষুগণকে সম্বোধন করে বললেন :

২. মহাসমুদ্রের আট প্রকার আশ্চর্য গুণ
৩৮৪. হে ভিক্ষুগণ, মহাসমুদ্রের আট প্রকার আশ্চর্য, অদ্ভুত ধর্ম বা বিষয় রয়েছে। যেগুলো দেখে অসুরগণ মহাসমুদ্রে অভিরমিত হয়। সেই আট প্রকার বিষয় কী কী?

ভিক্ষুগণ, মহাসমুদ্র ক্রমান্বয়ে ঢালু, ক্রমান্বয়ে গভীর, ক্রমান্বয়ে নিচের দিকে ঝুঁকে পড়া; হঠাৎ করে ঢালু বা গভীর নয়। ভিক্ষুগণ, মহাসমুদ্র যে ক্রমান্বয়ে ঢালু, ক্রমান্বয়ে গভীর, ক্রমান্বয়ে নিচের দিকে ঝুকে পড়া; হঠাৎ করে গভীর নয়; এটা মহাসমুদ্রের প্রথম আশ্চর্য, অদ্ভুত ধর্ম। যা দেখে অসুরগণ মহাসমুদ্রে অভিরমিত হয়।

পুনঃ ভিক্ষুগণ, মহাসমুদ্র স্থিরধর্মী, উপকূল অতিক্রম করে না। ভিক্ষুগণ, মহাসমুদ্র যে স্থিরধর্মী, উপকূল অতিক্রম করে না; এটা মহাসমুদ্রের দ্বিতীয় আশ্চর্য, অদ্ভুত ধর্ম। যা দেখে অসুরগণ মহাসমুদ্রে অভিরমিত হয়।

পুনঃ ভিক্ষুগণ, মহাসমুদ্র মরা, পচার সঙ্গে বাস করে না। যেকোনো মরা, পচা দেহ মহাসমুদ্রে ফেলে দেওয়া হোক না কেন, তা শীঘ্রই তীরে অথবা স্থলভাগে তুলে দেয়। ভিক্ষুগণ, মহাসমুদ্র যে মরা, পচার সঙ্গে বাস করে না। যেকোনো মরা, পচা দেহ মহাসমুদ্রে ফেলে দেওয়া হোক না কেন, তা শীঘ্রই তীরে অথবা স্থলভাগে তুলে দেয়। এটা মহাসমুদ্রের তৃতীয় আশ্চর্য, অদ্ভুত ধর্ম। যা দেখে অসুরগণ মহাসমুদ্রে অভিরমিত হয়।

পুনঃ ভিক্ষুগণ, যেসব মহানদী; যেমন : গঙ্গা, যমুনা, অচিরবতী, সরভূ ও মহী রয়েছে, সে সবই মহাসমুদ্রে পতিত হয়ে আগের নাম, শ্রেণি হারিয়ে ফেলে, কেবল মহাসমুদ্র হিসেবে বিবেচিত হয়। ভিক্ষুগণ, গঙ্গা, যমুনা, অচিরবতী, সরভূ ও মহী এ মহানদীগুলো যে, পূর্বের নাম, শ্রেণি হারিয়ে ফেলে কেবল মহাসমুদ্র হিসেবে বিবেচিত; এটা মহাসমুদ্রের চতুর্থ আশ্চর্য, অদ্ভুত ধর্ম। যা দেখে অসুরগণ মহাসমুদ্রে অভিরমিত হয়।

পুনঃ ভিক্ষুগণ, যদিও সব ক্ষুদ্র নদী মহাসমুদ্রে প্রবাহিত হয়, আকাশ হতে বৃষ্টির ধারা বর্ষিত হয় (তথা বর্ষিত হয়ে অবশেষে মহাসমুদ্রেই মিশে যায়), তবুও এ কারণে মহাসমুদ্রের ঊনতা বা পূর্ণতা দেখা যায় না। ভিক্ষুগণ, যদিও সকল ক্ষুদ্র নদী মহাসমুদ্রে প্রবাহিত হয়, আকাশ হতে বৃষ্টির ধারা বর্ষিত হয়, তবুও এ কারণে মহাসমুদ্রের যে ঊনতা বা পূর্ণতা দেখা যায় না; এটা মহাসমুদ্রের পঞ্চম আশ্চর্য, অদ্ভুত ধর্ম। যা দেখে অসুরগণ মহাসমুদ্রে অভিরমিত হয়।

পুনঃ ভিক্ষুগণ, মহাসমুদ্রের একটিমাত্র রস, সেটি হলো লবণ রস। ভিক্ষুগণ, মহাসমুদ্রের যে একটিমাত্র রস, সেটি হলো লবণ রস; এটা মহাসমুদ্রের ষষ্ঠ আশ্চর্য, অদ্ভুত ধর্ম। যা দেখে অসুরগণ মহাসমুদ্রে অভিরমিত হয়।

পুনঃ ভিক্ষুগণ, মহাসমুদ্র অতি মূল্যবান সম্পদের সঞ্চয়াগার। সেখানে এসব সম্পদ বিদ্যমান - মুক্তা, মণি, বৈদূর্য (নীলকান্ত মণি), শঙ্খ, বহুমূল্যবান পাথর, প্রবাল, স্বর্ণ, রৌপ্য, পদ্মরাগ মণি ও পান্না। ভিক্ষুগণ, মহাসমুদ্র যে অতি মূল্যবান সম্পদের সঞ্চয়াগার। সেখানে যে, এসব সম্পদ বিদ্যমান - মুক্তা, মণি, বৈদূর্য (নীলকান্ত মণি), শঙ্খ, বহুমূল্যবান পাথর, প্রবাল, স্বর্ণ, রৌপ্য, পদ্মরাগ মনি ও পান্না। এটা মহাসমুদ্রের সপ্তম আশ্চর্য, অদ্ভুত ধর্ম। যা দেখে অসুরগণ মহাসমুদ্রে অভিরমিত হয়।

পুনঃ ভিক্ষুগণ, মহাসমুদ্র বিশালকায় প্রাণীদের বাসস্থল। সেখানে রয়েছে তিমি, তিমিঙ্গল (তিমির অন্য একজাতের মৎস্য), মহা তিমিঙ্গল (তিমি মৎস্যকে গিলে খেতে পারে এমন একজাতীয় প্রকাণ্ড সামুদ্রিক মৎস্য), অসুর, নাগ, গন্ধর্ব; মহাসমুদ্রে রয়েছে শত যোজন, দুইশত যোজন, তিনশত যোজন, চারশত যোজন ও পাঁচশত যোজনবিশিষ্ট দেহধারী প্রাণী। ভিক্ষুগণ, মহাসমুদ্র যে বিশালকায় প্রাণীদের বাসস্থান। সেখানে যে রয়েছে তিমি, তিমিঙ্গল, মহা তিমিঙ্গল, অসুর, নাগ, গন্ধর্ব; মহাসমুদ্রে রয়েছে শত যোজন, দুইশত যোজন, তিনশত যোজন, চারশত যোজন ও পাঁচশত যোজনবিশিষ্ট দেহধারী প্রাণী। এটা মহাসমুদ্রের অষ্টম আশ্চর্য, অদ্ভুত ধর্ম। যা দেখে অসুরগণ মহাসমুদ্রে অভিরমিত হয়।

৩. এই ধর্ম-বিনয়ে আট প্রকার আশ্চর্য গুণ
৩৮৫. হে ভিক্ষুগণ, ঠিক তদ্রূপ এই ধর্ম-বিনয়ে আট প্রকার আশ্চর্য, অদ্ভুত গুণ বা ধর্ম বিদ্যমান। যেগুলো দেখে ভিক্ষুগণ এ ধর্ম-বিনয়ে অভিরমিত হয়। সেই আট প্রকার ধর্ম কী কী?

ভিক্ষুগণ, যেমন মহাসমুদ্র ক্রমান্বয়ে ঢালু, ক্রমান্বয়ে গভীর, ক্রমান্বয়ে নিচের দিকে ঝুকে পড়া, হঠাৎ করে গভীর নয়। ঠিক তেমনি এই ধর্ম-বিনয়ে রয়েছে আনুক্রমিক শিক্ষা, আনুক্রমিক আচরণ (অনুশীলন), আনুক্রমিক উন্নতি; হঠাৎ করে পরিজ্ঞান (অর্হত্ত্ব) লাভ হয় না। ভিক্ষুগণ, এই ধর্ম-বিনয়ে যে রয়েছে আনুক্রমিক শিক্ষা, আনুক্রমিক আচরণ, আনুক্রমিক উন্নতি; হঠাৎ করে পরিজ্ঞান লাভ হয় না। এটা এই ধর্ম-বিনয়ের প্রথম আশ্চর্য, অদ্ভুত ধর্ম যা দেখে ভিক্ষুগণ এই ধর্ম-বিনয়ে অভিরমিত হয়।

ভিক্ষুগণ, যেমন মহাসমুদ্র স্থিরধর্মী, উপকূল অতিক্রম করে না। ঠিক তেমনি আমার কর্তৃক প্রজ্ঞাপিত শিক্ষাপদ, আমার শিষ্যগণ জীবনের বিনিময়েও লঙ্ঘন করে না। ভিক্ষুগণ, আমার কর্তৃক প্রজ্ঞাপিত শিক্ষাপদ যে আমার শিষ্যগণ জীবনের বিনিময়েও লঙ্ঘন করে না; এটা এই ধর্ম-বিনয়ের দ্বিতীয় আশ্চর্য, অদ্ভুত ধর্ম যা দেখে ভিক্ষুগণ এই ধর্ম-বিনয়ে অভিরমিত হয়।

ভিক্ষুগণ, যেমন মহাসমুদ্র মরা, পচার সঙ্গে বাস করে না। যেকোনো মরা, পচা দেহ মহাসমুদ্রে দেয়া হোক না কেন, তা শীঘ্রই তীরে অথবা স্থলভাগে তুলে দেয়। ঠিক তদ্রূপ যেই দুঃশীল, পাপধর্মপরায়ণ, অপবিত্র, সন্দিগ্ধ আচারযুক্ত, গোপনে পাপ সম্পাদনকারী, অশ্রমণ হয়ে শ্রমণত্বের দাবিদার, অব্রহ্মচারী হয়ে ব্রহ্মচারীত্বের দাবিদার, ভেতরে ভেতরে পচা, কামুক, হীন পুদ্গল তার সঙ্গে সংঘ বাস করে না। শীঘ্রই তাকে একত্রে আসা (মিলিত হওয়া) হতে বের করে দেয়। যদিও সে একত্রিত হয়ে সংঘের মধ্যে উপবিষ্ট থাকে, তারপরও সে সংঘ হতে বহুদূরে আর সংঘও তার কাছ থেকে বহুদূরে অবস্থান করে। ভিক্ষুগণ, এই যে দুঃশীল, পাপধর্মপরায়ণ, অপবিত্র, সন্দিগ্ধ আচারযুক্ত, গোপনে পাপ সম্পাদনকারী, অশ্রমণ হয়ে শ্রমণত্বের দাবিদার, অব্রহ্মচারী হয়ে ব্রহ্মচারীত্বের দাবিদার, ভেতরে ভেতরে পচা, কামুক, হীন পুদ্গল তার সঙ্গে সংঘ বাস করে না। শীঘ্রই তাকে একত্রে আসা (মিলিত হওয়া) হতে বের করে দেয়। যদিও সে একত্রিত হয়ে সংঘের মধ্যে উপবিষ্ট থাকে, তারপরও সে সংঘ হতে বহুদূরে আর সংঘও তার কাছ থেকে বহুদূরে অবস্থান করে। এটা এই ধর্ম-বিনয়ের তৃতীয় আশ্চর্য, অদ্ভুত ধর্ম যা দেখে ভিক্ষুগণ এই ধর্ম-বিনয়ে অভিরমিত হয়।

ভিক্ষুগণ, যেমন যেসব মহানদী, যথা : গঙ্গা, যমুনা, অচিরবতী, সরভূ ও মহী রয়েছে, সেসবই মহাসমুদ্রে পতিত হয়ে আগের নাম, শ্রেণি হারিয়ে ফেলে কেবল মহাসমুদ্র হিসেবে বিবেচিত হয়। ঠিক তেমনি ক্ষত্রিয়, ব্রাহ্মণ, বৈশ্য, শুদ্র, এ চারি বর্ণ তথাগত বুদ্ধের প্রচারিত ধর্ম-বিনয়ে আগার হতে অনাগারিকভাবে প্রব্রজ্যা লাভ করে আগের নাম, গোত্র পরিত্যাগ করে কেবল শাক্যপুত্রীয় শ্রমণ হিসেবে বিবেচিত হয়। ভিক্ষুগণ, ক্ষত্রিয়, ব্রাহ্মণ, বৈশ্য, শুদ্র-এ চারি বর্ণ যে তথাগত বুদ্ধের প্রচারিত ধর্ম-বিনয়ে আগার হতে অনাগারিকভাবে প্রব্রজ্যা লাভ করে আগের নাম, গোত্র পরিত্যাগ করে কেবল শাক্যপুত্রীয় শ্রমণ হিসেবে বিবেচিত হয়; এটা এই ধর্ম-বিনয়ের চতুর্থ আশ্চর্য, অদ্ভুত ধর্ম যা দেখে ভিক্ষুগণ এই ধর্ম-বিনয়ে অভিরমিত হয়।

ভিক্ষুগণ, যেমন যদিও সব ক্ষুদ্র নদী মহাসমুদ্রে প্রবাহিত হয়, আকাশ হতে বৃষ্টির ধারা বর্ষিত হয়, তবুও এ কারণে মহাসমুদ্রের ঊনতা বা পূর্ণতা দেখা যায় না। ঠিক তেমনি বহুসংখ্যক ভিক্ষু অনুপাদিশেষ নির্বাণ ধাতুতে পরিনির্বাপিত হলেও নির্বাণ ধাতুর ঊনতা বা পূর্ণতার ওপর কোনো প্রভাব পড়ে না। ভিক্ষুগণ, বহুসংখ্যক ভিক্ষু অনুপাদিশেষ নির্বাণ ধাতুতে পরিনির্বাপিত হলেও যে নির্বাণধাতুর ঊনতা বা পূর্ণতার ওপর কোনো প্রভাব পড়ে না; এটা এই ধর্ম-বিনয়ের পঞ্চম আশ্চর্য, অদ্ভুত ধর্ম যা দেখে ভিক্ষুগণ এই ধর্ম-বিনয়ে অভিরমিত হয়।

ভিক্ষুগণ, যেমন মহাসমুদ্রের একটিমাত্র রস, সেটি হলো লবণরস। ঠিক তেমনি এই ধর্ম-বিনয়ে একটিমাত্র রস, সেটি হলো বিমুক্তিরস। ভিক্ষুগণ, এই ধর্ম-বিনয়ে একটিমাত্র রস, সেটি হলো বিমুক্তিরস; এটা এই ধর্ম-বিনয়ের ষষ্ঠ আশ্চর্য, অদ্ভুত ধর্ম যা দেখে ভিক্ষুগণ এই ধর্ম-বিনয়ে অভিরমিত হয়।

ভিক্ষুগণ, যেমন, মহাসমুদ্র অতি মূল্যবান সম্পদের সঞ্চয়াগার। সেখানে এসব সম্পদ বিদ্যমান-মুক্তা, মণি, বৈদূর্য, শঙ্খ, বহুমূল্যবান পাথর, প্রবাল, স্বর্ণ, রৌপ্য, পদ্মরাগ মণি ও পান্না। ঠিক তেমনি এই ধর্ম-বিনয়েও রয়েছে অনেক নানা প্রকারের রত্ন। এই রত্নগুলো হলো : চারি স্মৃতিপ্রস্থান, চারি সম্যক প্রধান, চারি ঋদ্ধিপাদ, পঞ্চ ইন্দ্রিয়, পঞ্চ বল, সপ্ত বোধ্যঙ্গ ও আর্য অষ্টাঙ্গিক মার্গ। ভিক্ষুগণ, এই ধর্ম-বিনয়েও যে রয়েছে অনেক নানা প্রকারের রত্ন। এই রত্নগুলো হলো : চারি স্মৃতিপ্রস্থান, চারি সম্যক প্রধান, চারি ঋদ্ধিপাদ, পঞ্চ ইন্দ্রিয়, পঞ্চ বল, সপ্ত বোধ্যঙ্গ ও আর্য অষ্টাঙ্গিক মার্গ। এটা এই ধর্ম-বিনয়ের সপ্তম আশ্চর্য, অদ্ভুত ধর্ম যা দেখে ভিক্ষুগণ এই ধর্ম-বিনয়ে অভিরমিত হয়।

ভিক্ষুগণ, যেমন মহাসমুদ্র বিশালকায় প্রাণীদের বাসস্থল। সেখানে রয়েছে তিমি, তিমিঙ্গল, মহাতিমিঙ্গল, অসুর, নাগ, গন্ধর্ব; মহাসমুদ্রে রয়েছে শত যোজন, দুইশত যোজন, তিনশত যোজন, চারশত যোজন ও পাঁচশত যোজনবিশিষ্ট দেহধারী প্রাণী। ঠিক তেমনি এই ধর্ম-বিনয়েও মহৎ সত্ত্বগণের আবাস। এখানে এই সত্ত্বগণ রয়েছেন : স্রোতাপন্ন, স্রোতাপত্তিফল লাভে নিরত; সকৃদাগামী, সকৃদাগামীফল লাভে নিরত; অনাগামী, অনাগামীফল লাভে নিরত; অর্হৎ, অর্হৎফল লাভে নিরত। ভিক্ষুগণ, এই ধর্ম-বিনয়ে যে মহৎ সত্ত্বগণের আবাস। এখানে এই সত্ত্বগণ রয়েছে : স্রোতাপন্ন, স্রোতাপত্তিফল লাভে নিরত, সকৃদাগামী, সকৃদাগামীফল লাভে বিরত, অনাগামী, অনাগামীফল লাভে নিরত, অর্হৎ, অর্হৎফল লাভে নিরত; এটা এই ধর্ম-বিনয়ে অষ্টম আশ্চর্য, অদ্ভুত ধর্ম যা দেখে ভিক্ষুগণ এই ধর্ম-বিনয়ে অভিরমিত হয়।

তখন ভগবান এই ভাবার্থ জ্ঞাত হয়ে এ গভীর ভাবোদ্দীপক গাথা উচ্চারণ করলেন :

ছাদন থাকলে ঢুকে অঝরে বৃষ্টি পতন,

খোলাতে তো নাহি ঢুকে এতটুকু বর্ষণ।

তবে দাও খুলে আচ্ছাদন, করহ উন্মোচন,

হবে না এতে, কিছুতেই তত বর্ষণ।

৪. প্রাতিমোক্ষ (আবৃত্তি) শ্রবণযোগ্য
৩৮৬. তখন ভগবান ভিক্ষুগণকে সম্বোধন করে বললেন, হে ভিক্ষুগণ, এখন হতে আমি আর উপোসথ করব না প্রাতিমোক্ষ আবৃত্তি করব না। এখন হতে তোমরাই উপোসথ করবে, প্রাতিমোক্ষ আবৃত্তি করবে। ভিক্ষুগণ, এটা অসম্ভব এবং এটার কোনো অবকাশ নেই যে, তথাগত অপরিশুদ্ধ পরিষদে উপোসথ করবে, প্রাতিমোক্ষ আবৃত্তি করবে। ভিক্ষুগণ, আপত্তিগ্রস্ত ভিক্ষু প্রাতিমোক্ষ আবৃত্তি শ্রবণ করতে পারবে না। যে শ্রবণ করবে, তার দুক্কট অপরাধ হবে। হে ভিক্ষুগণ, আমি অনুজ্ঞা করছি, যেই ভিক্ষু আপত্তিগ্রস্ত হয়ে প্রাতিমোক্ষ আবৃত্তি শ্রবণ করবে, তার প্রাতিমোক্ষ (শ্রবণ) স্থগিত করবে। এরূপে স্থগিত করবে : চতুর্দশী বা পঞ্চদশী উপোসথ দিবসে সেই ভিক্ষুকে সংঘের মধ্যে উপস্থিত করে উপস্থিত সংঘের মধ্যে একজন দক্ষ ও সমর্থ ভিক্ষু এরূপ বলবেন :

ভন্তে সংঘ, আমার প্রস্তাব শ্রবণ করুন। অমুক নামের এই ভিক্ষু আপত্তিগ্রস্ত। আমি তার প্রাতিমোক্ষ স্থগিত করতেছি। তার উপস্থিতিতে প্রাতিমোক্ষ আবৃত্তি করা যাবে না। এরূপ বলার পর প্রাতিমোক্ষ স্থগিত হয়।

সেই সময় ষড়বর্গীয় ভিক্ষুগণ ‘আমাদের কেউ জানেন না’ এরূপ মনে করে আপত্তিগ্রস্ত হয়েও (উপোসথের সময় উপস্থিত হয়ে) প্রাতিমোক্ষ আবৃত্তি শুনতে লাগল। তখন পরচিত্ত প্রত্যভিজ্ঞ স্থবিরগণ অন্যান্য ভিক্ষুদের বললেন, বন্ধু, অমুক অমুক ষড়বর্গীয় ভিক্ষু ‘আমাদের কেউ জানেন না’ এরূপ মনে করে আপত্তিগ্রস্ত হয়ে প্রাতিমোক্ষ আবৃত্তি শ্রবণ করতেছে। ষড়বর্গীয় ভিক্ষুগণ শুনতে পেল-পরচিত্ত প্রত্যভিজ্ঞ স্থবিরগণ অন্যান্য ভিক্ষুদের তাদের সম্বন্ধে বলতেছেন যে, “অমুক অমুক ষড়বর্গীয় ভিক্ষু ‘আমাদের কেউ জানেন না’ এরূপ মনে করে আপত্তিগ্রস্ত হয়ে প্রাতিমোক্ষ আবৃত্তি শ্রবণ করতেছে।”

শীলবান ভিক্ষুগণ আমাদের প্রাতিমোক্ষ শ্রবণ স্থগিত করতেছেন জেনে, তারাই আগে পরিশুদ্ধ, নির্দোষ ভিক্ষুগণের অহেতুক, অকারণে প্রাতিমোক্ষ (আবৃত্তি শ্রবণ) স্থগিত করতে লাগল। এতে যেসব ভিক্ষু অল্পেচ্ছু... তাঁরা অসন্তোষ, নিন্দা ও প্রকাশ্যে আপত্তি উত্থাপন করতে লাগলেন, কেন ষড়বর্গীয় ভিক্ষুগণ পরিশুদ্ধ, নির্দোষ ভিক্ষুগণের অহেতুক, অকারণে প্রাতিমোক্ষ (আবৃত্তি শ্রবণ) স্থগিত করতেছে? তাঁরা এ বিষয়টি ভগবানকে জানালেন... ভিক্ষুগণ, সত্যিই কি ষড়বর্গীয় ভিক্ষুগণ পরিশুদ্ধ, নির্দোষ ভিক্ষুগণের অহেতুক অকারণে প্রাতিমোক্ষ স্থগিত করছে? ভিক্ষুগণ- হ্যাঁ ভন্তে, তা সত্য। ভগবান এটা খুবই নিন্দনীয় অভিহিত করে... ধর্মদেশনা করলেন। এরপর ভিক্ষুগণকে সম্বোধন করে বললেন, হে ভিক্ষুগণ, পরিশুদ্ধ, নির্দোষ (তথা নিরপরাধী) ভিক্ষুগণের অহেতুক, অকারণে প্রাতিমোক্ষ স্থগিত করতে পারবে না। যে স্থগিত করবে, তার দুক্কট অপরাধ হবে।

৫. ধর্মসম্মত ও ধর্মবিরুদ্ধ প্রাতিমোক্ষ স্থগিতকরণ
৩৮৭. হে ভিক্ষুগণ, প্রাতিমোক্ষ স্থগিত করা একটা ধর্মবিরুদ্ধ আর একটা ধর্মসম্মত। আবার প্রাতিমোক্ষ স্থগিত করা দুটি ধর্মবিরুদ্ধ ও দুটি ধর্মসম্মত; প্রাতিমোক্ষ স্থগিত করা তিনটি ধর্ম-বিরুদ্ধ ও তিনটি ধর্মসম্মত; প্রাতিমোক্ষ স্থগিত করা চারটি ধর্মবিরুদ্ধ ও চারটি ধর্মসম্মত; প্রাতিমোক্ষ স্থগিত করা পাঁচটি ধর্মবিরুদ্ধ ও পাঁচটি ধর্মসম্মত; প্রাতিমোক্ষ স্থগিত করা ছয়টি ধর্ম-বিরুদ্ধ ও ছয়টি ধর্মসম্মত; প্রাতিমোক্ষ স্থগিত করা সাতটি ধর্মবিরুদ্ধ ও সাতটি ধর্মসম্মত; প্রাতিমোক্ষ স্থগিত করা আটটা ধর্মবিরুদ্ধ ও আটটা ধর্মসম্মত; প্রাতিমোক্ষ স্থগিত করা নয়টা ধর্মবিরুদ্ধ ও নয়টা ধর্মসম্মত; প্রাতিমোক্ষ স্থগিত করা দশটা ধর্মবিরুদ্ধ ও দশটা ধর্মসম্মত।

কোন এক বা একপ্রকারে প্রাতিমোক্ষ স্থগিত করা ধর্মবিরুদ্ধ? অমূলকভাবে শীল বিনাশের অভিযোগ এনে প্রাতিমোক্ষ স্থগিত করে। এটা এক প্রকারে ধর্মবিরুদ্ধ প্রাতিমোক্ষ স্থগিত করা। কোন এক প্রকারে প্রাতিমোক্ষ স্থগিত করা ধর্মসম্মত? যথার্থভাবে শীল বিনাশের অভিযোগ এনে প্রাতিমোক্ষ স্থগিত করে। এটা এক প্রকারে ধর্মসম্মত প্রাতিমোক্ষ স্থগিত করা।

কোন দুই প্রকারে প্রাতিমোক্ষ স্থগিত করা ধর্মবিরুদ্ধ? অমূলকভাবে শীল বিনাশের অভিযোগ এনে প্রাতিমোক্ষ স্থগিত করে, অমূলকভাবে আচার বিনাশের অভিযোগ এনে প্রাতিমোক্ষ স্থগিত করে। এটা দুই প্রকারে ধর্মবিরুদ্ধ প্রাতিমোক্ষ স্থগিত করা। কোন দুই প্রকারে প্রাতিমোক্ষ স্থগিত করা ধর্মসম্মত? যথার্থভাবে শীল বিনাশের অভিযোগ এনে প্রাতিমোক্ষ স্থগিত, যথার্থভাবে আচার বিনাশের অভিযোগ এনে প্রাতিমোক্ষ স্থগিত করে। এটা দুই প্রকারে ধর্মসম্মত প্রাতিমোক্ষ স্থগিত করা।

কোন তিন প্রকারে প্রাতিমোক্ষ স্থগিত করা ধর্মবিরুদ্ধ? অমূলকভাবে শীল বিনাশের অভিযোগ এনে প্রাতিমোক্ষ স্থগিত করে, অমূলকভাবে আচার বিনাশের অভিযোগ এনে প্রাতিমোক্ষ স্থগিত করে, অমূলকভাবে সম্যক দৃষ্টি ভ্রষ্টের অভিযোগ এনে প্রাতিমোক্ষ স্থগিত করে। এটা তিন প্রকারে ধর্মবিরুদ্ধ প্রাতিমোক্ষ স্থগিত করা। কোন তিন প্রকারে প্রাতিমোক্ষ স্থগিত করা ধর্মসম্মত? যথার্থভাবে শীল বিনাশের অভিযোগ এনে প্রাতিমোক্ষ স্থগিত করে, যথার্থভাবে বিনাশের অভিযোগ এনে প্রাতিমোক্ষ স্থগিত করে, যথার্থভাবে সম্যক দৃষ্টি ভ্রষ্টের অভিযোগ এনে প্রাতিমোক্ষ স্থগিত করে। এটা তিন প্রকারে ধর্মসম্মত প্রাতিমোক্ষ স্থগিত করা।

কোন চার প্রকারে প্রাতিমোক্ষ স্থগিত করা ধর্মবিরুদ্ধ? অমূলকভাবে শীল বিনাশের অভিযোগ এনে প্রাতিমোক্ষ স্থগিত করে, অমূলকভাবে আচার বিনাশের অভিযোগ এনে প্রাতিমোক্ষ স্থগিত করে, অমূলকভাবে সম্যক দৃষ্টি ভ্রষ্টের অভিযোগ এনে প্রাতিমোক্ষ স্থগিত করে, অমূলকভাবে (সম্যক) জীবিকা ভ্রষ্টের অভিযোগ এনে প্রাতিমোক্ষ স্থগিত করে। এটা চার প্রকারে ধর্মবিরুদ্ধ প্রাতিমোক্ষ স্থগিত করা। কোন চার প্রকারে প্রাতিমোক্ষ স্থগিত করা ধর্মসম্মত? যথার্থভাবে শীল বিনাশের অভিযোগ এনে প্রাতিমোক্ষ স্থগিত করে, যথার্থভাবে আচার বিনাশের অভিযোগ এনে প্রাতিমোক্ষ স্থগিত করে, যথার্থভাবে সম্যক দৃষ্টি ভ্রষ্টের অভিযোগ এনে প্রাতিমোক্ষ স্থগিত করে, যথার্থভাবে জীবিকা ভ্রষ্টের অভিযোগ এনে প্রাতিমোক্ষ স্থগিত করে। এটা চার প্রকারে ধর্মসম্মত প্রাতিমোক্ষ স্থগিত করা।

কোন পাঁচ প্রকারে প্রাতিমোক্ষ স্থগিত করা ধর্মবিরুদ্ধ? অমূলকভাবে পারাজিকার অভিযোগ এনে প্রাতিমোক্ষ স্থগিত করে, অমূলকভাবে সংঘাদিশেষের... স্থগিত করে, অমূলকভাবে পাচিত্তিয়ার... স্থগিত করে, অমূলকভাবে পটিদেসনীয়ের... স্থগিত করে, অমূলকভাবে দুক্কট অপরাধের অভিযোগ এনে প্রাতিমোক্ষ স্থগিত করে। এটা পাঁচ প্রকারে ধর্মবিরুদ্ধ প্রাতিমোক্ষ স্থগিত করা। কোন পাঁচ প্রকারে প্রাতিমোক্ষ স্থগিত করা ধর্মসম্মত? যথার্থভাবে পারাজিকার অভিযোগ এনে প্রাতিমোক্ষ স্থগিত করে, যথার্থভাবে সংঘাদিশেষের... স্থগিত করে, যথার্থভাবে পাচিত্তিয়ার... স্থগিত করে, যথার্থভাবে পটিদেসনীয়ের... স্থগিত করে, যথার্থভাবে দুক্কট অপরাধের অভিযোগ এনে প্রাতিমোক্ষ স্থগিত করে। এটা পাঁচ প্রকারে ধর্মসম্মত প্রাতিমোক্ষ স্থগিত করা।

কোন ছয় প্রকারে প্রাতিমোক্ষ স্থগিত করা ধর্মবিরুদ্ধ? অকৃত (অর্থাৎ শীল বিনাশের মতন কোন অপরাধ করা হয়নি) ও অমূলকভাবে শীল বিনাশের অভিযোগ এনে প্রাতিমোক্ষ স্থগিত করে, কৃত কিন্তু অমূলকভাবে (অর্থাৎ একজন শীল বিনাশ হয় মতন অপরাধ করেছে কিন্তু শীল বিনাশের ভিত্তিহীন অভিযোগ করা হচ্ছে অন্য আরেকজনের উপর) শীল বিনাশের অভিযোগ এনে প্রাতিমোক্ষ স্থগিত করে; অকৃত ও অমূলকভাবে আচার বিনাশের... স্থগিত করে, কৃত কিন্তু অমূলকভাবে আচার বিনাশের... স্থগিত করে; অকৃত ও অমূলকভাবে সম্যক দৃষ্টি ভ্রষ্টের... স্থগিত করে; কৃত কিন্তু অমূলকভাবে সম্যক দৃষ্টি ভ্রষ্টের অভিযোগ এনে প্রাতিমোক্ষ স্থগিত করে। এটা ছয় প্রকারে ধর্মবিরুদ্ধ প্রাতিমোক্ষ স্থগিত করা। কোন ছয় প্রকারে প্রাতিমোক্ষ স্থগিত করা ধর্মসম্মত? অকৃত তবে সহেতুতে (অর্থাৎ শীল বিনাশ হয় মতন অপরাধ করা হয়নি, কিন্তু এমন কাজ করার মতন ভিত্তি রয়েছে) শীল বিনাশের অভিযোগ এনে প্রাতিমোক্ষ স্থগিত করে, কৃত এবং সহেতুতে শীল বিনাশের... স্থগিত করে; অকৃত তবে সহেতুতে আচার বিনাশের... স্থগিত করে; কৃত এবং সহেতুতে আচার বিনাশের... স্থগিত করে; অকৃত তবে সহেতুতে সম্যক দৃষ্টি ভ্রষ্টের... স্থগিত করে। কৃত এবং সহেতুতে সম্যক দৃষ্টি ভ্রষ্টের অভিযোগ এনে প্রাতিমোক্ষ স্থগিত করে। এটা ছয় প্রকারে ধর্মসম্মত প্রাতিমোক্ষ স্থগিত করা।

কোন সাত প্রকারে প্রাতিমোক্ষ স্থগিত করা ধর্মবিরুদ্ধ? অমূলকভাবে পারাজিকার অভিযোগ এনে প্রাতিমোক্ষ স্থগিত করে, অমূলকভাবে সংঘাদিশেষের... স্থগিত করে, অমূলকভাবে থুল্লচ্চয়ের... স্থগিত করে, অমূলকভাবে পাচিত্তিয়ার... স্থগিত করে, অমূলকভাবে প্রতিদেশনীয়ের... স্থগিত করে, অমূলকভাবে দুক্কট অপরাধের... স্থগিত করে, অমূলকভাবে দুব্ভাসিতের অভিযোগ এনে প্রাতিমোক্ষ স্থগিত করে। এটা সাত প্রকারে ধর্মবিরুদ্ধ প্রাতিমোক্ষ স্থগিত করা। কোন সাত প্রকারে প্রাতিমোক্ষ স্থগিত করা ধর্মসম্মত? যথার্থভাবে পারাজিকার অভিযোগ এনে প্রাতিমোক্ষ স্থগিত করে, যথার্থভাবে সংঘাদিশেষের... স্থগিত করে, যথার্থভাবে থুল্লচ্চয়ের... স্থগিত করে, যথার্থভাবে পাচিত্তিয়ার... স্থগিত করে, যথার্থভাবে প্রতিদেশনীয়ের... স্থগিত করে, যথার্থভাবে দুক্কট অপরাধের... স্থগিত করে, যথার্থভাবে দুব্ভাসিতের অভিযোগ এনে প্রাতিমোক্ষ স্থগিত করে। এটা সাত প্রকারের ধর্মসম্মত প্রাতিমোক্ষ স্থগিত করা।

কোন আট প্রকারে প্রাতিমোক্ষ স্থগিত করা ধর্মবিরুদ্ধ? অকৃত ও অমূলকভাবে কোন আট প্রকারে প্রাতিমোক্ষ স্থগিত করা ধর্ম-বিরুদ্ধ? অকৃত ও অমূলকভাবে শীল বিনাশের অভিযোগ এনে প্রাতিমোক্ষ স্থগিত করে, কৃত কিন্তু অমূলকভাবে শীল বিনাশের... স্থগিত করে; অকৃত ও অমূলকভাবে আচার বিনাশের... স্থগিত করে, কৃত কিন্তু অমূলকভাবে আচার বিনাশের... স্থগিত করে; অকৃত ও অমূলকভাবে সম্যক দৃষ্টি ভ্রষ্টের... স্থগিত করে, কৃত কিন্তু অমূলকভাবে সম্যক দৃষ্টি ভ্রষ্টের... স্থগিত করে, অকৃত ও অমূলকভাবে সম্যক জীবিকা ভ্রষ্টের... স্থগিত করে, কৃত কিন্তু অমূলকভাবে সম্যক জীবিকা ভ্রষ্টের অভিযোগ এনে প্রাতিমোক্ষ স্থগিত করে। এটা আট প্রকারে ধর্মবিরুদ্ধ প্রাতিমোক্ষ স্থগিত করা। কোন আট প্রকারে প্রাতিমোক্ষ স্থগিত করা ধর্মসম্মত? অকৃত তবে সহেতুতে শীল বিনাশের অভিযোগ এনে প্রাতিমোক্ষ স্থগিত করে, কৃত এবং সহেতুতে শীল বিনাশের অভিযোগ এনে প্রাতিমোক্ষ স্থগিত করে; অকৃত তবে সহেতুতে আচার বিনাশের... স্থগিত করে, কৃত এবং সহেতুতে আচার বিনাশের... স্থগিত করে, অকৃত তবে সহেতুতে সম্যক দৃষ্টি ভ্রষ্টের... স্থগিত করে, কৃত এবং সহেতুতে সম্যক দৃষ্টি ভ্রষ্টের... স্থগিত করে, অকৃত তবে সহেতুতে সম্যক জীবিকা ভ্রষ্টের... স্থগিত করে, কৃত এবং সহেতুতে সম্যক জীবিকা ভ্রষ্টের অভিযোগ এনে প্রাতিমোক্ষ স্থগিত করে। এটা আট প্রকারে ধর্মসম্মত প্রাতিমোক্ষ স্থগিত করা।

কোন নয় প্রকারে প্রাতিমোক্ষ স্থগিত করা ধর্ম-বিরুদ্ধ? অকৃত ও অমূলকভাবে শীল বিনাশের অভিযোগ এনে প্রাতিমোক্ষ স্থগিত করে, কৃত কিন্তু অমূলকভাবে শীল বিনাশের... স্থগিত করে, কৃত ও অকৃত কিন্তু অমূলকভাবে শীল বিনাশের... স্থগিত করে; অকৃত ও অমূলকভাবে আচার বিনাশের... স্থগিত করে, কৃত কিন্তু অমূলকভাবে আচার বিনাশের... স্থগিত করে; অকৃত ও অমূলকভাবে সম্যক দৃষ্টি ভ্রষ্টের... স্থগিত করে, কৃত কিন্তু অমূলকভাবে সম্যক দৃষ্টি ভ্রষ্টের... স্থগিত করে, কৃত ও অকৃত কিন্তু অমূলকভাবে সম্যক দৃষ্টি ভ্রষ্টের অভিযোগ এনে প্রাতিমোক্ষ স্থগিত করে। এটা নয় প্রকারে ধর্মবিরুদ্ধ প্রাতিমোক্ষ স্থগিত করে। কোন নয় প্রকারে প্রাতিমোক্ষ স্থগিত করা ধর্মসম্মত? অকৃত তবে সহেতুতে শীল বিনাশের অভিযোগ এনে প্রাতিমোক্ষ স্থগিত করে, কৃত এবং সহেতুতে শীল বিনাশের... স্থগিত করে, কৃত ও অকৃত কিন্তু সহেতুতে শীল বিনাশের... স্থগিত করে; অকৃত তবে সহেতুতে আচার বিনাশের... স্থগিত করে, কৃত এবং সহেতুতে আচার বিনাশের... স্থগিত করে, কৃত ও অকৃত কিন্তু সহেতুতে আচার বিনাশের... স্থগিত করে; অকৃত তবে সহেতুতে সম্যক দৃষ্টি ভ্রষ্টের... স্থগিত করে, কৃত এবং সহেতুতে সম্যক দৃষ্টি ভ্রষ্টের... স্থগিত করে, কৃত ও অকৃত কিন্তু সহেতুতে সম্যক দৃষ্টি ভ্রষ্টের অভিযোগ এনে প্রাতিমোক্ষ স্থগিত করে। এটা নয় প্রকারে ধর্মসম্মত প্রাতিমোক্ষ স্থগিত করা।

কোন দশ প্রকারে প্রাতিমোক্ষ স্থগিত করা ধর্মবিরুদ্ধ? পারাজিকাগ্রস্ত ভিক্ষু সেই পরিষদে উপস্থিত থাকে না, পারাজিকা অপরাধের আলোচনা সমাপ্ত হয় না, শিক্ষাপদ প্রত্যাখ্যাত ভিক্ষু সেই পরিষদে উপস্থিত থাকে না, শিক্ষাপদ প্রত্যাখ্যান বিষয়ে আলোচনা সমাপ্ত হয় না, ধর্মসম্মত সম্মিলনে উপস্থিত হয়, ধর্মসম্মত সম্মিলনে মীমাংসিত বিষয়ে পুনঃ বিচার দাবি করে না, ধর্মসম্মত সম্মিলনে মীমাংসিত বিষয়ের বিরুদ্ধে আলোচনা সমাপ্ত হয় না, শীল বিনাশের দৃষ্ট, শ্রুত ও অনুমিত (বা সন্দেহ) হয় না; আচার বিনাশের দৃষ্ট, শ্রুত ও অনুমিত হয় না; সম্যক দৃষ্টি ভ্রষ্টতা দৃষ্ট, শ্রুত ও অনুমিত হয় না। এটা দশ প্রকারে ধর্মবিরুদ্ধ প্রাতিমোক্ষ স্থগিত করা। কোন দশ প্রকারে প্রাতিমোক্ষ স্থগিত করা ধর্মসম্মত? পারাজিকাগ্রস্ত ভিক্ষু সেই পরিষদে উপস্থিত থাকে, পারাজিকা অপরাধের আলোচনা সমাপ্ত হয়, শিক্ষাপদ প্রত্যাখ্যাত ভিক্ষু সেই পরিষদে উপস্থিত থাকে, শিক্ষাপদ প্রত্যাখ্যান বিষয়ে আলোচনা সমাপ্ত হয়, ধর্মসম্মত সম্মিলনে উপস্থিত হয় না, ধর্মসম্মত সম্মিলনে মীমাংসিত বিষয়ে পুনঃ বিচার দাবি করে, ধর্মসম্মত সম্মিলনে মীমাংসিত বিষয়ের বিরুদ্ধে আলোচনা সমাপ্ত হয়, শীল বিনাশের দৃষ্ট, শ্রুত ও অনুমিত হয়; আচার বিনাশের দৃষ্ট, শ্রুত ও অনুমিত হয়; সম্যক দৃষ্টি ভ্রষ্টতা দৃষ্ট, শ্রুত ও অনুমিত হয়। এটা দশ প্রকারে ধর্মসম্মত প্রাতিমোক্ষ স্থগিত করা।

৬. ধর্মসম্মত প্রাতিমোক্ষ স্থগিতকরণ
৩৮৮. কী প্রকারে পারাজিকাগ্রস্ত ভিক্ষু সেই পরিষদে উপস্থিত হয়? ভিক্ষুগণ, এ ক্ষেত্রে যেই অবস্থায়, যেই কার্যের ধরনে (বা লক্ষণে) ও যেই প্রমাণে (বা ভিত্তিতে) পারাজিকা অপরাধে দোষী সাব্যস্ত হয়, সেই অবস্থা, কার্যের ধরন ও প্রমাণ দ্বারা কোনো ভিক্ষু নিজেই সেই ভিক্ষুকে পারাজিকা অপরাধ করতে দেখতে পাই। আবার, ভিক্ষুটি নিজে সেই ভিক্ষুকে পারাজিকা অপরাধ করতে দেখেনি, তবে অন্য একজন ভিক্ষু তাকে বলেছে যে, ‘বন্ধু, অমুক নামের ভিক্ষু পারাজিকা অপরাধ করেছে’। ভিক্ষুটি নিজে সেই ভিক্ষুকে অপরাধ করতে দেখেনি, অন্য কোনো ভিক্ষুও তাকে বলেনি যে, ‘বন্ধু, অমুক নামের ভিক্ষু পারাজিকা অপরাধ করেছে’। তবে যেই ভিক্ষু অপরাধী সেই ভিক্ষু নিজেই তাকে বলেছে যে, ‘বন্ধু, আমি পারাজিকা অপরাধ করেছি। হে ভিক্ষুগণ, তাহলে ভিক্ষুটি ইচ্ছা করলে সেই দৃষ্ট, শ্রুত ও অনুমানকে ভিত্তি করে চতুর্দশী অথবা পঞ্চদশী উপোসথের দিনে সেই ভিক্ষুকে সংঘসভায় উপস্থিত করে এরূপ বলবে :

ভন্তে সংঘ, আমার প্রস্তাব শ্রবণ করুন। অমুক নামের ভিক্ষু পারাজিকা অপরাধে অপরাধী হয়েছে। আমি তার প্রাতিমোক্ষ (শ্রবণ) স্থগি করতেছি। তার উপস্থিতিতে প্রাতিমোক্ষ আবৃত্তি করবেন না। এরূপে প্রাতিমোক্ষ (আবৃত্তি) স্থগিত করা ধর্মসম্মত।

৩৮৯. সেই ভিক্ষুর প্রাতিমোক্ষ স্থগিত করার সময় যদি রাজার উপদ্রব, চোরের উপদ্রব, আগুনের ভয়, জলের ভয়, মানুষের উপদ্রব, অমনুষ্যের উপদ্রব, হিংস্রজন্তুর উপদ্রব, সাপের উপদ্রব, জীবন-নাশের আশঙ্কা, ব্রহ্মচর্য চ্যুতির আশঙ্কা এই দশ প্রকার অন্তরায়ের মধ্যে যেকোনো একটি অন্তরায়ের কারণে পরিষদ স্থান ত্যাগ করে, তাহলে ইচ্ছা করলে (পুনঃ) সেই স্থানে অথবা অন্য কোনো স্থানে সেই ভিক্ষুকে সংঘসভায় উপস্থিত করে এরূপ বলবে : ভন্তে সংঘ, আমার প্রস্তাব শ্রবণ করুন। অমুক নামের ভিক্ষুর পারাজিকা অপরাধ নিয়ে আলোচনা চলতেছে। সেই বিষয় এখনো অমীমাংসিত রয়েছে। যদি সংঘের উচিত বলে মনে হয়, তাহলে সংঘ সেই বিষয়টি সুমীমাংসা করতে পারেন।

এভাবে সমাধান হলে উত্তম, না হলে চতুর্দশী অথবা পঞ্চদশী উপোসথের দিনে সেই ভিক্ষুকে সংঘসভায় উপস্থিত করে এরূপ বলবে :

ভন্তে সংঘ, আমার প্রস্তাব শ্রবণ করুন। অমুক নামের ভিক্ষুর পারাজিকা অপরাধ নিয়ে আলোচনা চলতেছে। সেই বিষয় এখনো অমীমাংসিত রয়েছে। আমি তার প্রাতিমোক্ষ (আবৃত্তি শ্রবণ) স্থগিত করছি। তার উপস্থিতিতে প্রাতিমোক্ষ আবৃত্তি করবেন না। এরূপে প্রাতিমোক্ষ স্থগিত করা ধর্মসম্মত।

৩৯০. কী প্রকারে শিক্ষাপদ প্রত্যাখ্যাত ভিক্ষু সেই পরিষদে উপস্থিত হয়? ভিক্ষুগণ, এ ক্ষেত্রে যেই অবস্থায়, যেই কার্যের ধরনে ও যেই প্রমাণে শিক্ষাপদ প্রত্যাখ্যান হয়, সেই অবস্থা, কার্যের ধরন ও প্রমাণ দ্বারা কোনো ভিক্ষু নিজেই সেই ভিক্ষুকে শিক্ষাপদ প্রত্যাখ্যান করতে দেখতে পাই। আবার, ভিক্ষুটি (অভিযোগ উত্থাপনকারী ভিক্ষু) নিজে সেই ভিক্ষুকে শিক্ষাপদ প্রত্যাখ্যান করতে দেখেনি, তবে অন্য একজন ভিক্ষু তাকে বলে যে, ‘বন্ধু, অমুক নামের ভিক্ষু শিক্ষাপদ প্রত্যাখ্যান করেছে’। ভিক্ষুটি নিজে সেই ভিক্ষুকে শিক্ষাপদ প্রত্যাখ্যান করতে দেখেনি, অন্য কোনো ভিক্ষুও তাকে বলেনি যে, ‘বন্ধু, অমুক নামের ভিক্ষু শিক্ষাপদ প্রত্যাখ্যান করেছে’। তবে সেই ভিক্ষু নিজেই তাকে বলেছে যে, ‘বন্ধু, আমি শিক্ষাপদ প্রত্যাখ্যান করেছি’। হে ভিক্ষুগণ, তাহলে (অভিযোগ উত্থাপনকারী) ভিক্ষুটি ইচ্ছা করলে সেই দৃষ্ট, শ্রুত ও অনুমানকে ভিত্তি করে চতুর্দশী অথবা পঞ্চদশী উপোসথের দিনে সেই ভিক্ষুকে সংঘসভায় উপস্থিত করে এরূপ বলবে :

ভন্তে সংঘ, আমার প্রস্তাব শ্রবণ করুন। অমুক নামের ভিক্ষু কর্তৃক শিক্ষাপদ প্রত্যাখ্যাত হয়েছে। আমি তার প্রাতিমোক্ষ স্থগিত করতেছি। তার উপস্থিতিতে প্রাতিমোক্ষ আবৃত্তি করবেন না। এরূপে প্রাতিমোক্ষ স্থগিত করা ধর্ম ব ন্যায়সম্মত।

৩৯১. সেই ভিক্ষুর প্রাতিমোক্ষ স্থগিত করার সময় যদি রাজার উপদ্রব... ব্রহ্মচর্যচ্যুতির আশঙ্কা এই দশ প্রকার অন্তরায়ের মধ্যে যেকোনো একটি অন্তরায়ের কারণে পরিষদ স্থান ত্যাগ করে, তাহলে ইচ্ছা করলে (পুন) সেই স্থানে অথবা অন্য কোনো স্থানে সেই ভিক্ষুকে সংঘসভায় উপস্থিত করে এরূপ বলবে :

ভন্তে সংঘ, আমার প্রস্তাব শ্রবণ করুন। অমুক নামের ভিক্ষুর শিক্ষাপদ প্রত্যাখ্যান নিয়ে আলোচনা চলতেছে। সেই বিষয়টি এখনো অমীমাংসিত রয়েছে। যদি সংঘের উচিত বলে মনে হয়, তাহলে সংঘ সেই বিষয়টি সুমীমাংসা করতে পারেন।

এভাবে সমাধান হলে উত্তম, না হলে চতুর্দশী অথবা পঞ্চদশী উপোসথের দিনে সেই ভিক্ষুকে সংঘসভায় উপস্থিত করে এরূপ বলবে :

ভন্তে সংঘ, আমার প্রস্তাব শ্রবণ করুন। অমুক নামের ভিক্ষুর শিক্ষাপদ প্রত্যাখ্যান নিয়ে আলোচনা চলতেছে। সেই বিষয়টি এখনো অমীমাংসিত রয়েছে। আমি তার প্রাতিমোক্ষ স্থগিত করছি। তার উপস্থিতিতে প্রাতিমোক্ষ আবৃত্তি করবেন না। এরূপে প্রাতিমোক্ষ স্থগিত করা ধর্মসম্মত।

৩৯২. কী প্রকারে ধর্মসম্মত সম্মিলনে উপস্থিত হয় না? ভিক্ষুগণ, এ ক্ষেত্রে যেই অবস্থায়, যেই কার্যের ধরনে ও যেই প্রমাণে ধর্মসম্মত সম্মিলনে উপস্থিত না থাকার অপরাধী হয়, সেই অবস্থা, ধরন ও প্রমাণ দ্বারা কোনো ভিক্ষু নিজেই সেই ভিক্ষুকে ধর্মসম্মত সম্মিলনে অনুপস্থিত থাকতে দেখে। আবার (অভিযোগ উত্থাপনকারী) ভিক্ষুটি নিজে সেই ভিক্ষুকে ধর্মসম্মত সম্মিলনে অনুপস্থিত থাকতে দেখে না, তবে অন্য একজন ভিক্ষু তাকে বলে যে, ‘বন্ধু, অমুক নামের ভিক্ষু ধর্মসম্মত সম্মিলনে উপস্থিত হয়নি। ভিক্ষুটি নিজে সেই ভিক্ষুকে ধর্মসম্মত সম্মিলনে অনুপস্থিত থাকতে দেখেনি, অন্য কোনো ভিক্ষুও তাকে বলেনি যে, ‘বন্ধু, অমুক নামের ভিক্ষু ধর্মসম্মত সম্মিলনে উপস্থিত হয়নি, তবে সেই ভিক্ষু নিজেই তাকে বলেছে যে, ‘বন্ধু, আমি ধর্মসম্মত সম্মিলনে উপস্থিত হইনি’। হে ভিক্ষুগণ, তাহলে (অভিযোগ উত্থাপনকারী) ভিক্ষুটি ইচ্ছা করলে সেই দৃষ্ট, শ্রুত ও অনুমানকে ভিত্তি করে চতুর্দশী অথবা পঞ্চদশী উপোসথের দিনে সেই ভিক্ষুকে সংঘসভায় উপস্থিত করে এরূপ বলবে :

ভন্তে সংঘ, আমার প্রস্তাব শ্রবণ করুন। অমুক নামের ভিক্ষু ধর্মসম্মত সম্মিলনে উপস্থিত হইনি। আমি তার প্রাতিমোক্ষ স্থগিত করতেছি। তার উপস্থিতিতে প্রাতিমোক্ষ আবৃত্তি করবেন না। এরূপে প্রাতিমোক্ষ স্থগিত করা ধর্মসম্মত।

৩৯৩. কী প্রকারে ধর্মসম্মত সম্মিলনে মীমাংসিত বিষয়ে পুনঃ বিচার দাবি করে? ভিক্ষুগণ, এ ক্ষেত্রে যেই অবস্থায়, যেই কার্যের ধরনে ও যেই প্রমাণে ধর্মসম্মত সম্মিলনে মীমাংসিত বিষয়ে পুনঃ বিচার দাবি করার অপরাধী হয়, সেই অবস্থা, ধরন ও প্রমাণ দ্বারা কোনো ভিক্ষু নিজেই সেই ভিক্ষুকে ধর্মসম্মত সম্মিলনে মীমাংসিত বিষয়ে পুনঃ বিচার দাবি করতে দেখে। আবার (অভিযোগ উত্থাপনকারী) ভিক্ষুটি নিজে সেই ভিক্ষুকে ধর্মসম্মত সম্মিলনে মীমাংসিত বিষয়ে পুনঃ বিচার দাবি করতে দেখে না, তবে অন্য একজন ভিক্ষু তাকে বলে যে, ‘বন্ধু, অমুক নামের ভিক্ষু ধর্মসম্মত সম্মিলনে মীমাংসিত বিষয়ে পুনঃ বিচার দাবি করছে। ভিক্ষুটি নিজে সেই ভিক্ষুকে ধর্মসম্মত সম্মিলনে মীমাংসিত বিষয়ে পুনঃ বিচার দাবি করতে দেখে না, অন্য কোনো ভিক্ষুও তাকে বলেনি যে, ‘বন্ধু, অমুক নামের ভিক্ষু ধর্মসম্মত সম্মিলনে মীমাংসিত বিষয়ে পুনঃ বিচার দাবি করছে, তবে সেই ভিক্ষু নিজেই তাকে বলেছে যে, ‘বন্ধু, আমি ধর্মসম্মত সম্মিলনে মীমাংসিত বিষয়ে পুনঃ বিচার দাবি করছি। হে ভিক্ষুগণ, তাহলে (অভিযোগ উত্থাপনকারী) ভিক্ষুটি ইচ্ছা করলে সেই দৃষ্ট, শ্রুত ও অনুমানকে ভিত্তি করে চতুর্দশী অথবা পঞ্চদশী উপোসথের দিনে সেই ভিক্ষুকে সংঘসভায় উপস্থিত করে এরূপ বলবে :

ভন্তে সংঘ, আমার প্রস্তাব শ্রবণ করুন। অমুক নামের ভিক্ষু ধর্মসম্মত সম্মিলনে মীমাংসিত বিষয়ে পুনঃ বিচার দাবি করেছে। আমি তার প্রাতিমোক্ষ স্থগিত করতেছি। তার উপস্থিতিতে প্রাতিমোক্ষ আবৃত্তি করবেন না। এরূপে প্রাতিমোক্ষ স্থগিত করা ধর্মসম্মত। এরূপে প্রাতিমোক্ষ স্থগিত করা ধর্মসম্মত।

৩৯৪. সেই ভিক্ষুর প্রাতিমোক্ষ স্থগিত করার সময় যদি রাজার উপদ্রব... ব্রহ্মচর্য চ্যুতির আশঙ্কা এই দশ প্রকার অন্তরায়ের মধ্যে যেকোনো একটি অন্তরায়ের কারণে পরিষদ স্থান ত্যাগ করে, তাহলে ইচ্ছা করলে পুনঃ সেই স্থানে অথবা অন্য কোনো স্থানে সেই ভিক্ষুকে সংঘসভায় উপস্থিত করে এরূপ বলবে :

ভন্তে সংঘ, আমার প্রস্তাব শ্রবণ করুন। অমুক নামের ভিক্ষুর ধর্মসম্মত সম্মিলনে মীমাংসিত বিষয়ে পুনঃ বিচার দাবি করার বিষয়কে নিয়ে আলোচনা চলতেছে। সেই বিষয়টি এখনো অমীমাংসিত রয়েছে। যদি সংঘের উচিত বলে মনে হয়, তাহলে সংঘ সেই বিষয়টি সুমীমাংসা করতে পারেন।

এভাবে সমাধান হলে উত্তম, না হলে চতুর্দশী অথবা পঞ্চদশী উপোসথের দিনে সেই ভিক্ষুকে সংঘসভায় উপস্থিত করে এরূপ বলবে : ভন্তে সংঘ, আমার প্রস্তাব শ্রবণ করুন। অমুক নামের ভিক্ষুর ধর্মসম্মত সম্মিলনে মীমাংসিত বিষয়ে পুনঃ বিচার দাবি করার বিষয়কে নিয়ে আলোচনা চলতেছে। সেই বিষয়টি এখনো অমীমাংসিত রয়েছে। আমি তার প্রাতিমোক্ষ স্থগিত করতেছি। তার উপস্থিতিতে প্রাতিমোক্ষ আবৃত্তি করবেন না। এরূপে প্রাতিমোক্ষ স্থগিত করা ধর্মসম্মত।

৩৯৫. কী রকমে শীল বিনাশের দৃষ্ট, শ্রুত ও অনুমিত হয়? ভিক্ষুগণ, এ ক্ষেত্রে যেই অবস্থায়, যেই কার্যের ধরনে ও যেই প্রমাণে শীল বিনাশের বিষয়টি দৃষ্ট, শ্রুত ও অনুমিত হয়, সেই অবস্থা, ধরন ও প্রমাণ দ্বারা কোনো নিজেই সেই ভিক্ষুকে শীল বিনাশের দৃষ্ট, শ্রুত ও অনুমিত অবস্থায় দেখতে পাই। আবার, (অভিযোগ উত্থাপনকারী) ভিক্ষুটি নিজে সেই ভিক্ষুকে শীল বিনাশের দৃষ্ট, শ্রুত ও অনুমিত অবস্থায় দেখতে পাই না, তবে অন্য একজন ভিক্ষু তাকে বলেছে যে, ‘বন্ধু, অমুক নামের ভিক্ষু শীল বিনাশের দৃষ্ট, শ্রুত ও অনুমিত অবস্থাপ্রাপ্ত হয়েছে’। ভিক্ষুটি নিজে সেই ভিক্ষুকে শীল বিনাশের দৃষ্ট, শ্রুত ও অনুমিত অবস্থায় দেখতে পাই না, অন্য কোনো ভিক্ষুও তাকে বলেনি যে, ‘বন্ধু, অমুক নামের ভিক্ষু শীল বিনাশের দৃষ্ট, শ্রুত ও অনুমিত অবস্থাপ্রাপ্ত হয়েছে’। তবে সেই ভিক্ষু নিজেই তাকে বলে যে, ‘বন্ধু, আমি শীল বিনাশের দৃষ্ট, শ্রুত ও অনুমিত অবস্থাপ্রাপ্ত হয়েছি’। হে ভিক্ষুগণ, তাহলে ভিক্ষুটি ইচ্ছা করলে সেই দৃষ্ট, শ্রুত ও অনুমানকে ভিত্তি করে চতুর্দশী অথবা পঞ্চদশী উপোসথের দিনে সেই ভিক্ষুকে সংঘসভায় উপস্থিত করে এরূপ বলবে :

ভন্তে সংঘ, আমার প্রস্তাব শ্রবণ করুন। অমুক নামের ভিক্ষু শীল বিনাশের দৃষ্ট, শ্রুত ও অনুমিত অবস্থাপ্রাপ্ত হয়েছে’। আমি তার প্রাতিমোক্ষ স্থগিত করতেছি। তার উপস্থিতিতে প্রাতিমোক্ষ আবৃত্তি করবেন না। এরূপে প্রাতিমোক্ষ স্থগিত করা ধর্মসম্মত।

৩৯৬. কীরূপে আচার বিনাশের দৃষ্ট, শ্রুত ও অনুমিত হয়? ভিক্ষুগণ, এ ক্ষেত্রে যেই অবস্থায়, যেই কার্যের ধরনে ও যেই প্রমাণে আচার বিনাশের বিষয়টি দৃষ্ট, শ্রুত ও অনুমিত হয়, সেই অবস্থা, ধরন ও প্রমাণ দ্বারা কোনো নিজেই সেই ভিক্ষুকে আচার বিনাশের দৃষ্ট, শ্রুত ও অনুমিত অবস্থায় দেখতে পাই। আবার, (অভিযোগ উত্থাপনকারী) ভিক্ষুটি নিজে সেই ভিক্ষুকে আচার বিনাশের দৃষ্ট, শ্রুত ও অনুমিত অবস্থায় দেখতে পাই না, তবে অন্য একজন ভিক্ষু তাকে বলেছে যে, ‘বন্ধু, অমুক নামের ভিক্ষু আচার বিনাশের দৃষ্ট, শ্রুত ও অনুমিত অবস্থাপ্রাপ্ত হয়েছে’। ভিক্ষুটি নিজে সেই ভিক্ষুকে আচার বিনাশের দৃষ্ট, শ্রুত ও অনুমিত অবস্থায় দেখতে পাই না, অন্য কোনো ভিক্ষুও তাকে বলেনি যে, ‘বন্ধু, অমুক নামের ভিক্ষু আচার বিনাশের দৃষ্ট, শ্রুত ও অনুমিত অবস্থাপ্রাপ্ত হয়েছে’। তবে সেই ভিক্ষু নিজেই তাকে বলে যে, ‘বন্ধু, আমি আচার বিনাশের দৃষ্ট, শ্রুত ও অনুমিত অবস্থাপ্রাপ্ত হয়েছি’। হে ভিক্ষুগণ, তাহলে ভিক্ষুটি ইচ্ছা করলে সেই দৃষ্ট, শ্রুত ও অনুমানকে ভিত্তি করে চতুর্দশী অথবা পঞ্চদশী উপোসথের দিনে সেই ভিক্ষুকে সংঘসভায় উপস্থিত করে এরূপ বলবে :

ভন্তে সংঘ, আমার প্রস্তাব শ্রবণ করুন। অমুক নামের আচার শীল বিনাশের দৃষ্ট, শ্রুত ও অনুমিত অবস্থাপ্রাপ্ত হয়েছে’। আমি তার প্রাতিমোক্ষ স্থগিত করতেছি। তার উপস্থিতিতে প্রাতিমোক্ষ আবৃত্তি করবেন না। এরূপে প্রাতিমোক্ষ স্থগিত করা ধর্মসম্মত।

৩৯৭. কীরূপে সম্যক দৃষ্টি ভ্রষ্টতা দৃষ্ট, শ্রুত ও অনুমিত হয়? ভিক্ষুগণ, এ ক্ষেত্রে যেই অবস্থায়, যেই কার্যের ধরনে ও যেই প্রমাণে সম্যক দৃষ্টি ভ্রষ্টতার বিষয়টি দৃষ্ট, শ্রুত ও অনুমিত হয়, সেই অবস্থা, ধরন ও প্রমাণ দ্বারা কোনো নিজেই সেই ভিক্ষুকে সম্যক দৃষ্টি ভ্রষ্টতার দৃষ্ট, শ্রুত ও অনুমিত অবস্থায় দেখতে পাই। আবার, (অভিযোগ উত্থাপনকারী) ভিক্ষুটি নিজে সেই ভিক্ষুকে সম্যক দৃষ্টি ভ্রষ্টতার দৃষ্ট, শ্রুত ও অনুমিত অবস্থায় দেখতে পাই না, তবে অন্য একজন ভিক্ষু তাকে বলেছে যে, ‘বন্ধু, অমুক নামের ভিক্ষু সম্যক দৃষ্টি ভ্রষ্টতার দৃষ্ট, শ্রুত ও অনুমিত অবস্থাপ্রাপ্ত হয়েছে’। ভিক্ষুটি নিজে সেই ভিক্ষু সম্যক দৃষ্টি ভ্রষ্টতার দৃষ্ট, শ্রুত ও অনুমিত অবস্থায় দেখতে পাই না, অন্য কোনো ভিক্ষুও তাকে বলেনি যে, ‘বন্ধু, অমুক নামের ভিক্ষু সম্যক দৃষ্টি ভ্রষ্টতার দৃষ্ট, শ্রুত ও অনুমিত অবস্থাপ্রাপ্ত হয়েছে’। তবে সেই ভিক্ষু নিজেই তাকে বলে যে, ‘বন্ধু, আমি সম্যক দৃষ্টি ভ্রষ্টতার দৃষ্ট, শ্রুত ও অনুমিত অবস্থাপ্রাপ্ত হয়েছি’। হে ভিক্ষুগণ, তাহলে ভিক্ষুটি ইচ্ছা করলে সেই দৃষ্ট, শ্রুত ও অনুমানকে ভিত্তি করে চতুর্দশী অথবা পঞ্চদশী উপোসথের দিনে সেই ভিক্ষুকে সংঘসভায় উপস্থিত করে এরূপ বলবে :

ভন্তে সংঘ, আমার প্রস্তাব শ্রবণ করুন। অমুক নামের সম্যক দৃষ্টি ভ্রষ্টতার দৃষ্ট, শ্রুত ও অনুমিত অবস্থাপ্রাপ্ত হয়েছে’। আমি তার প্রাতিমোক্ষ স্থগিত করতেছি। তার উপস্থিতিতে প্রাতিমোক্ষ আবৃত্তি করবেন না। এরূপে প্রাতিমোক্ষ স্থগিত করা ধর্মসম্মত। এগুলো দশ প্রকারে ধর্মসম্মত প্রাতিমোক্ষ স্থগিত করা।

প্রথম পরিচ্ছেদ সমাপ্ত।

৭. নিজে গ্রহণ করার কারণ
৩৯৮. তখন আয়ুষ্মান উপালি ভগবানের সকাশে উপস্থিত হলেন। উপস্থিত হয়ে ভগবানকে শ্রদ্ধাভিবাদন জানিয়ে একপাশে উপবেশন করলেন। অমনি আয়ুষ্মান উপালি ভগবানকে এরূপ বললেন, ভন্তে, আত্মদান[14] তথা বিচারের ভার গ্রহণ করতে ইচ্ছুক ভিক্ষু কয়টি কারণসংযুক্ত হয়ে নিজে গ্রহণ করা উচিত?

হে উপালি, নিজে বিচারের ভার গ্রহণ করতে ইচ্ছুক ভিক্ষু পাঁচটি কারণসংযুক্ত হয়ে নিজে গ্রহণ করবে। যথা : ১) নিজে বিচারের ভার গ্রহণ করতে ইচ্ছুক ভিক্ষুকে এরূপ পর্যবেক্ষণ করবে : আমি যেই বিচারের ভার গ্রহণ করতে ইচ্ছা করছি, সেটা গ্রহণ করার এটি কি উপযুক্ত সময় হবে, নাকি হবে না? উপালি, যদি ভিক্ষু পর্যবেক্ষণ করে এরূপ জানে যে ‘নিজে বিচারের ভার গ্রহণ করার এটি অসময়, উপযুক্ত সময় নয় কিছুতেই’। তাহলে সেই বিচারের ভার গ্রহণ করবে না।

২) পুনঃ উপালি, যদি ভিক্ষু পর্যবেক্ষণ করে এরূপ জানে যে ‘নিজে বিচারের ভার গ্রহণ করার এটি উপযুক্ত সময়, অসময় নয়। তাহলে ভিক্ষুকে অধিকতর পর্যবেক্ষণ করতে হবে : আমি যেই বিচারের ভার গ্রহণ করতে যাচ্ছি, সেই গ্রহণ করা যথার্থ হবে নাকি অযথার্থ হবে? উপালি, যদি ভিক্ষু পর্যবেক্ষণ করে এরূপ জানে যে ‘নিজে বিচারের ভার গ্রহণ করা অযথার্থই হবে, যথার্থ হবে না’। তাহলে সেই বিচারের ভার গ্রহণ করবে না।

৩) পুনঃ উপালি, যদি ভিক্ষু পর্যবেক্ষণ করে এরূপ জানে যে, ‘নিজে বিচারের ভার গ্রহণ করা যথার্থই হবে, অযথার্থ হবে না’। তাহলে ভিক্ষুকে অধিকতর পর্যবেক্ষণ করতে হবে, ‘আমি যেই বিচারের ভার গ্রহণ করতে যাচ্ছি, সেই গ্রহণ করা অর্থসংহিত হবে, নাকি অন্যথা হবে?’ উপালি, যদি ভিক্ষু পর্যবেক্ষণ করে এরূপ জানে যে, ‘নিজে এই বিচারের ভার গ্রহণ করা অনর্থসংহিতই হবে, অর্থসংহিত হবে না’। তাহলে সেই বিচারের ভার গ্রহণ করবে না।

৪) পুনঃ উপালি, যদি ভিক্ষু পর্যবেক্ষণ করে এরূপ জানে যে, ‘নিজে বিচারের ভার গ্রহণ করা অর্থসংহিত হবে, অনর্থসংহিত হবে না’। তাহলে ভিক্ষুকে অধিকতর পর্যবেক্ষণ করতে হবে, ‘আমি যেই বিচারের ভার গ্রহণ করতে যাচ্ছি, সেখানে (তথা সেই গ্রহণ করাতে) বন্ধু ও হিতৈষী ভিক্ষুগণকে ধর্ম এবং বিনয়ের পক্ষে পাবো কি, নাকি অন্যথা হবে তথা পাবো না?’ উপালি, যদি ভিক্ষু পর্যবেক্ষণ করে এরূপ জানে যে, ‘নিজে এই বিচারের ভার গ্রহণ করাতে বন্ধু ও হিতৈষী ভিক্ষুগণকে ধর্ম এবং বিনয়ের পক্ষে পাবো না’। তাহলে সেই বিচারের ভার গ্রহণ করবে না।

৫) পুনঃ উপালি, যদি ভিক্ষু পর্যবেক্ষণ করে এরূপ জানে যে, ‘আমি নিজে এই বিচারের ভার গ্রহণ করলে বন্ধু ও হিতৈষী ভিক্ষুগণকে ধর্ম এবং বিনয়ের পক্ষে পাবো’। তাহলে ভিক্ষুকে অধিকতর পর্যবেক্ষণ করতে হবে, ‘আমি নিজে এই বিচারের ভার গ্রহণ করলে তা হতে সংঘের মধ্যে ঝগড়া, কলহ, বাদানুবাদ, বিবাদ এবং সংঘভেদ, সংঘের মতভেদ, সংঘের অনৈক্য ও সংঘের নানাকরণ তথা সংঘের মেরুকরণ সৃষ্টি হবে, নাকি অন্যথা হবে? উপালি, যদি ভিক্ষু পর্যবেক্ষণ করে এরূপ জানে যে, ‘আমি নিজে এই বিচারের ভার গ্রহণ করলে তা হতে সংঘের মধ্যে ঝগড়া, কলহ, বাদানুবাদ, বিবাদ এবং সংঘভেদ, সংঘের মতভেদ, সংঘের অনৈক্য ও সংঘের মেরুকরণ সৃষ্টি হবে’। তাহলে সেই বিচারের ভার গ্রহণ করবে না। পুনঃ উপালি, যদি ভিক্ষু পর্যবেক্ষণ করে এরূপ জানে যে, আমি নিজে এই বিচারের ভার গ্রহণ করলে তা হতে সংঘের মধ্যে ঝগড়া, কলহ, বাদানুবাদ, বিবাদ এবং সংঘভেদ, সংঘের মতভেদ, সংঘের অনৈক্য ও সংঘের মেরুকরণ সৃষ্টি হবে না। তাহলে সেই বিচারের ভার গ্রহণ করবে। উপালি, এরূপে পঞ্চ অঙ্গ সমন্বিত হয়ে ভিক্ষু নিজে বিচারের ভার গ্রহণ করে, যা পরে দুঃখের কারণ হয় না।

৮. দোষ উত্থাপকের পর্যবেক্ষণকৃত ধর্ম
৩৯৯. ভন্তে, দোষ উত্থাপনকারী ভিক্ষুকে অন্যজনের দোষ উত্থাপন করার সময় নিজের মধ্যে কয়টি ধর্ম পর্যবেক্ষণ করে অন্যের দোষ উত্থাপন করতে হয়?

হে উপালি, দোষ উত্থাপনকারী ভিক্ষুকে নিজের মধ্যে পাঁচটি ধর্ম পর্যবেক্ষণ করে অন্যের ওপর দোষ উত্থাপন করতে হয়। যথা : ১) দোষ উত্থাপনকারী ভিক্ষুকে অন্যের ওপর দোষ উত্থাপন করার সময় এরূপ পর্যবেক্ষণ করতে হবে : আমার কায়িক আচরণ পরিশুদ্ধ আছে? অছিদ্র, নিখুঁত ও পরিশুদ্ধ কায়সদাচারে আমি কি সমন্বিত? আমার কাছে এই ধর্ম বিদ্যমান আছে, নাকি নেই? উপালি, যদি ভিক্ষুর কায়িক আচরণ পরিশুদ্ধ না থাকে, অছিদ্র, নিখুঁত ও পরিশুদ্ধ কায়সদাচারে সমন্বিত না হয়, তাহলে লোকে বলবে, আয়ুষ্মান প্রথমে নিজে কায়িক আচার শিক্ষা করুন। তাকে (দোষ উত্থাপনকারী ভিক্ষুকে) এরূপই বলবে।

২) পুনঃ হে উপালি, দোষ উত্থাপনকারী ভিক্ষুকে অন্যের ওপর দোষ উত্থাপন করার সময় এরূপ পর্যবেক্ষণ করতে হবে : আমার বাচনিক আচরণ পরিশুদ্ধ আছে? অছিদ্র, নিখুঁত ও পরিশুদ্ধ বাকসদাচারে আমি কি সমন্বিত? আমার কাছে এই ধর্ম বিদ্যমান আছে, নাকি নেই? উপালি, যদি ভিক্ষুর বাচনিক আচরণ পরিশুদ্ধ না থাকে, অছিদ্র, নিখুঁত ও পরিশুদ্ধ বাকসদাচারে সমন্বিত না হয়, তাহলে লোকে বলবে-আয়ুষ্মান প্রথমে নিজে বাচনিক আচার শিক্ষা করুন। তাকে (দোষ উত্থাপনকারী ভিক্ষুকে) এরূপই বলবে।

৩) পুনঃ হে উপালি, দোষ উত্থাপনকারী ভিক্ষুকে অন্যের ওপর দোষ উত্থাপন করার সময় এরূপ পর্যবেক্ষণ করতে হবে : আমার চিত্তে সর্বদা সব্রহ্মচারীদের প্রতি বিদ্বেষহীন মৈত্রীভাব বিদ্যমান থাকে কী? আমার কাছে এ ধর্ম বিদ্যমান আছে, নাকি নেই? উপালি, যদি ভিক্ষুর চিত্তে সর্বদা সব্রহ্মচারীদের প্রতি বিদ্বেষহীন মৈত্রীভাব না থাকে, তাহলে লোকে বলবে, আয়ুষ্মান প্রথমে নিজে সব্রহ্মচারীদের প্রতি মৈত্রীভাব জাগ্রত করুন। তাকে এরূপই বলবে।

৪) পুনঃ হে উপালি, দোষ উত্থাপনকারী ভিক্ষুকে অন্যের ওপর দোষ উত্থাপন করার সময় এরূপ পর্যবেক্ষণ করতে হবে : আমি কী বহুশ্রুত, শ্রুতিধর ও শ্রুত সন্নিশ্রিতসম্পন্ন? যেই ধর্ম আদিতে কল্যাণ, মধ্যে কল্যাণ, অন্তে কল্যাণজনক; যা অর্থ ও সব্যঞ্জনসম্পন্ন, সম্যকরূপে পরিপূর্ণ এবং পরিশুদ্ধ ব্রহ্মচর্য প্রকাশ করে, সেরূপ ধর্মে আমি কী বহুশ্রুত, ধারিত, বাক্যে পরিচিত ও মনের উপেক্ষিত দৃষ্টিতে সুপ্রবিদ্ধ হয়েছি? নাকি নয়? উপালি, যদি ভিক্ষু বহুশ্রুত, শ্রুতিধর ও শ্রুত সন্নিশ্রিত হয় না। যেই ধর্ম আদিতে কল্যাণ, মধ্যে কল্যাণ, অন্তে কল্যাণজনক, যা অর্থ ও সব্যঞ্জনসম্পন্ন, সম্যকরূপে পরিপূর্ণ এবং পরিশুদ্ধ ব্রহ্মচর্য প্রকাশ করে, সেরূপ ধর্মে বহুশ্রুত, ধারিত, বাক্যে পরিচিত, মনের উপেক্ষিত দৃষ্টিতে সুপ্রবিদ্ধ হয় না; তাহলে লোকে বলবে, আয়ুষ্মান প্রথমে নিজে শাস্ত্র পুঙ্খানুপুঙ্খরূপে শিক্ষা করুন। তাকে এরূপই বলবে।

৫) পুনঃ হে উপালি, দোষ উত্থাপনকারী ভিক্ষুকে অন্যের ওপর দোষ উত্থাপন করার সময় এরূপ পর্যবেক্ষণ করতে হবে : আমার কাছে উভয় প্রাতিমোক্ষ সবিস্তারে কণ্ঠস্থ, সুবিভক্ত, সুবিন্যস্ত ও সুবিনিশ্চিতভাবে-অনুচ্ছেদ, অনুব্যঞ্জনসহ বিদ্যমান আছে, নাকি নেই? উপালি, যদি ভিক্ষুর কাছে উভয় প্রাতিমোক্ষ সবিস্তারে কণ্ঠস্থ, সুবিভক্ত, সুবিন্যস্ত ও সুবিনিশ্চিতভাবে-অনুচ্ছেদ, অনুব্যঞ্জনসহ বিদ্যমান না থাকে; তাহলে লোকে বলবে, আয়ুষ্মান প্রথমে নিজে বিনয় শিক্ষা করুন। তাকে এরূপই বলবে। হে উপালি, দোষ উত্থাপনকারী ভিক্ষুকে অন্যজনের দোষ উত্থাপন করার সময় নিজের মধ্যে এই পাঁচটি ধর্ম পর্যবেক্ষণ করে অন্যের দোষ উত্থাপন করতে হয়।

৯. দোষ উত্থাপকের উপস্থানীয় ধর্ম
৪০০. ভন্তে, দোষ উত্থাপনকারী ভিক্ষুকে অন্যজনের দোষ উত্থাপন করার আগে কয়টি গুণধর্ম নিজের মধ্যে উপস্থাপিত করতে হয়? হে উপালি, দোষ উত্থাপনকারী ভিক্ষুকে অন্যজনের দোষ উত্থাপন করার আগে পাঁচটি গুণধর্ম নিজের মধ্যে উপস্থাপিত করে অন্যের দোষ উত্থাপন করতে হয়। যথা : ১) যথাসময়ে বলবো, অসময়ে বলবো না, ২) যথার্থই বলবো, অযথার্থ বলবো না, ৩) কোমল স্বরে বলবো, কর্কশভাবে বলবো না, ৪) অর্থযুক্ত বা সার্থকভাবে বলবো নিরর্থক বলবো না, ৫) মৈত্রীপূর্ণ হৃদয়ে বলবো, দ্বেষবশে বলবো না। উপালি, দোষ উত্থাপনকারী ভিক্ষুকে অন্যজনের দোষ উত্থাপন করার আগে এই পাঁচটি গুণধর্ম নিজের মধ্যে উপস্থাপিত করে অন্যের দোষ উত্থাপন করতে হয়।

১০. দোষ উত্থাপনকারী ও দোষী সম্পর্কিত কথা
৪০১. ভন্তে, অধর্মতভাবে দোষ উত্থাপনকারী ভিক্ষুর কয়টি কারণে দুঃখ প্রকাশ করা উচিত? হে উপালি, অধর্মতভাবে দোষ উত্থাপনকারী ভিক্ষুর পাঁচটি কারণে দুঃখ প্রকাশ করা উচিত। যথা : ১) আয়ুষ্মান আপনি অসময়ে দোষ উত্থাপন করেছেন, সময়ে করেননি। এটার জন্য আপনার দুঃখ প্রকাশ করা উচিত। ২) আয়ুষ্মান আপনি যথার্থভাবে (বা সঠিক ভাবে) দোষ উত্থাপন করেননি, বেঠিকভাবে দোষ উত্থাপন করেছেন। এটার জন্য আপনার দুঃখ প্রকাশ করা উচিত। ৩) আয়ুষ্মান আপনি কোমল স্বরে দোষ উত্থাপন করেননি, কর্কশস্বরে দোষ উত্থাপন করেছেন। এটার জন্য আপনার দুঃখ প্রকাশ করা উচিত। ৪) আয়ুষ্মান আপনি সার্থকভাবে দোষ উত্থাপন করেননি, অনর্থকভাবে দোষ উত্থাপন করেছেন। এটার জন্য আপনার দুঃখ প্রকাশ করা উচিত। ৫) আয়ুষ্মান আপনি মৈত্রীপূর্ণ হৃদয়ে দোষ উত্থাপন করেননি, দ্বেষবশে দোষ উত্থাপন করেছেন। এটার জন্য আপনার দুঃখ প্রকাশ করা উচিত। উপালি, অধর্মতভাবে দোষ উত্থাপনকারী ভিক্ষুর এই পাঁচটি কারণে দুঃখ প্রকাশ করা উচিত। তার কারণ কী? যাতে করে অন্য ভিক্ষুও যথার্থভাবে দোষ উত্থাপন করতে ইচ্ছা করে।

ভন্তে, অধর্মতভাবে দোষী সাব্যস্ত হওয়া ভিক্ষুর কয়টি কারণে দুঃখ প্রকাশ করা উচিত নয়? হে উপালি, অধর্মতভাবে দোষী সাব্যস্ত হওয়া ভিক্ষুর পাঁচটি কারণে দুঃখ প্রকাশ করা উচিত নয়। যথা : ১) আয়ুষ্মান আপনি অসময়ে দোষী সাব্যস্ত হয়েছেন, সময়ে হননি। এটার জন্য আপনার দুঃখ প্রকাশ করা উচিত নয়। ২) আয়ুষ্মান আপনি সঠিকভাবে দোষী সাব্যস্ত হননি, বেঠিকভাবে হয়েছেন। এটার জন্য আপনার দুঃখ প্রকাশ করা উচিত নয়। ৩) আয়ুষ্মান আপনি কঠোরভাবে দোষী সাব্যস্ত হয়েছেন, কোমলভাবে হননি। এটার জন্য আপনার দুঃখ প্রকাশ করা উচিত নয়। ৪) আয়ুষ্মান আপনি অনর্থকভাবে দোষী সাব্যস্ত হয়েছেন, সার্থকভাবে হননি। এটার জন্য আপনার দুঃখ প্রকাশ করা উচিত নয়। ৫) আয়ুষ্মান আপনি দ্বেষবশে দোষী সাব্যস্ত হয়েছেন, মৈত্রীবশে নয়। এটার জন্য আপনার দুঃখ প্রকাশ করা উচিত নয়। উপালি, অধর্মতভাবে দোষী সাব্যস্ত হওয়া ভিক্ষুর এই পাঁচটি কারণে দুঃখ প্রকাশ করা উচিত নয়।

ভন্তে, ধর্মতভাবে দোষ উত্থাপনকারী ভিক্ষুর কয়টি কারণে দুঃখ প্রকাশ করা উচিত নয়? হে উপালি, ধর্মতভাবে দোষ উত্থাপনকারী ভিক্ষুর পাঁচটি কারণে দুঃখ প্রকাশ করা উচিত নয়। যথা : ১) আয়ুষ্মান আপনি সময়ে দোষ উত্থাপন করেছেন, অসময়ে করেননি। এটার জন্য আপনার দুঃখ প্রকাশ করা উচিত নয়। ২) আয়ুষ্মান আপনি যথার্থ বা সঠিক ভাবে দোষ উত্থাপন করেছেন, বেঠিকভাবে করেননি। এটার জন্য আপনার দুঃখ প্রকাশ করা উচিত নয়। ৩) আয়ুষ্মান আপনি কোমলভাবে দোষ উত্থাপন করেছেন, কঠোরভাবে করেননি। এটার জন্য আপনার দুঃখ প্রকাশ খরা উচিত নয়। ৪) আয়ুষ্মান আপনি সার্থকভাবে দোষ উত্থাপন করেছেন, নিরর্থকভাবে করেননি। এটার জন্য আপনার দুঃখ প্রকাশ করা উচিত নয়। ৫) আয়ুষ্মান আপনি মৈত্রীপূর্ণ হৃদয়ে দোষ উত্থাপন করেছেন, দ্বেষবশে করেননি। এটার জন্য আপনার দুঃখ প্রকাশ করা উচিত নয়। উপালি, ধর্মতভাবে দোষ উত্থাপনকারী ভিক্ষুর এই পাঁচটি কারণে দুঃখ প্রকাশ করা উচিত নয়। তার কারণ কী? যাতে করে অন্য ভিক্ষুও যথার্থভাবে দোষ উত্থাপন করে।

ভন্তে, ধর্মতভাবে দোষী সাব্যস্ত হওয়া ভিক্ষুর কয়টি কারণে দুঃখ প্রকাশ করা উচিত? হে উপালি, ধর্মতভাবে দোষী সাব্যস্ত হওয়া ভিক্ষুর পাঁচটি কারণে দুঃখ প্রকাশ করা উচিত। যথা : ১) আয়ুষ্মান আপনি সময়ে দোষী সাব্যস্ত হয়েছেন, অসময়ে হননি। এটার জন্য আপনার দুঃখ প্রকাশ করা উচিত। ২) আয়ুষ্মান আপনি যথার্থ বা সঠিক ভাবে দোষী সাব্যস্ত হয়েছেন, বেঠিকভাবে হননি। এটার জন্য আপনার দুঃখ প্রকাশ করা উচিত। ৩) আয়ুষ্মান আপনি কোমলভাবে দোষী সাব্যস্ত হয়েছেন, কঠোরভাবে হননি। এটার জন্য আপনার দুঃখ প্রকাশ করা উচিত। ৪) আয়ুষ্মান আপনি সার্থকভাবে দোষী সাব্যস্ত হয়েছেন, নিরর্থকভাবে হননি। এটার জন্য আপনার দুঃখ প্রকাশ করা উচিত। ৫) আয়ুষ্মান আপনি মৈত্রীপূর্ণ হৃদয়ে দোষী সাব্যস্ত হয়েছেন, দ্বেষবশে হননি। এটার জন্য আপনার দুঃখ প্রকাশ করা উচিত। উপালি, ধর্মতভাবে দোষী সাব্যস্ত হওয়া ভিক্ষুর এই পাঁচটি কারণে দুঃখ প্রকাশ করা উচিত।

ভন্তে, দোষ উত্থাপনকারী ভিক্ষুকে অন্যজনের দোষ উত্থাপন করার সময় কয়টি গুণধর্ম নিজের মনে স্থাপন করে দোষ উত্থাপন করা উচিত? হে উপালি, দোষ উত্থাপনকারী ভিক্ষুকে অন্যজনের দোষ উত্থাপন করার সময় পাঁচটি গুণধর্ম নিজের মনে স্থাপন করে দোষ উত্থাপন করা উচিত? যথা : ১) কারুণ্যতা (পরের দুঃখে করুণাবিগলিত মন), ২) পরহিতৈষিতা, ৩) অনুকম্পাপরায়ণতা, ৪) অপরাধমুক্ততা, ৫) বিনয়ানুবর্তিতা। উপালি, দোষ উত্থাপনকারী ভিক্ষুকে অন্যজনের দোষ উত্থাপন করার সময় এই পাঁচটি গুণধর্ম নিজের মনে স্থাপন করে দোষ উত্থাপন করা উচিত।

ভন্তে, দোষী সাব্যস্ত হওয়া ভিক্ষুকে কয়টি গুণধর্মে প্রতিষ্ঠিত থাকতে হবে? হে উপালি, দোষী সাব্যস্ত হওয়া ভিক্ষুকে দুইটি গুণধর্মে প্রতিষ্ঠিত থাকতে হবে। যথা : ১) সত্য এবং ২) সুদৃঢ়তা।

দ্বিতীয় পরিচ্ছেদ সমাপ্ত।

স্মারক-গাথা :

উপোসথ যতক্ষণে পাপী ভিক্ষু না বহিষ্কারে,

মৌদ্গল্ল্যায়ণের হস্তক্ষেপে বিশুদ্ধতায় পরিষদে;

বর্ণনে আট অদ্ভুত ধর্ম এই জিন শাসনে।

ক্রমান্বয়ে ঢালু জান, অনুক্রমিক শিক্ষা,

স্থিরধর্মী সম জান, মৃত্যুতেও প্রজ্ঞাপ্ত রক্ষা।

না বাস পচার সনে সম, সংঘ থেকে বহুদূরে,

অপূর্ণতা সমুদ্রের সম, অউনতা নির্বাণ ধাতুরে।

লবণরস সদৃশ জান, একরস বিমুক্তির,

মূল্যবান সঞ্চয়গার সম অনেক রত্ন ধর্ম বিনয়ের।

বিশাল কায়ের বাসস্থান সদৃশ মহৎ সত্ত্বগণের আবাস,

সমুদ্র উপমায় ভাষেণ বুদ্ধ, শাসনের গুণ প্রকাশ।

‘আমাকে কেউ জানে না’ ভেবে উপোসথ, প্রাতিমোক্ষ শ্রবণে,

প্রয়াসে অহেতুক নির্দোষের প্রাতিমোক্ষ স্থগিত করণে;

এসব শুনে অসন্তোষ নিন্দে অল্পেচ্ছু ভিক্ষুগণে।

প্রাতিমোক্ষ স্থগিত করা, ধর্ম-বিরুদ্ধ, ধর্ম-সম্মত ভাবে,

এক, দুই, তিন, চার, পাঁচ আর ছয়ে;

সাত, আট, নয় আর দশ প্রকার বর্ণনায়ে।

শীল, আচার, দৃষ্টি, আজীব চতুর্ভাগীয়,

পারাজিকা, সঙ্ঘাদিশেষ, থুল্লচয়, প্রতিদেশনীয়।

দুক্কট অপরাধ পঞ্চভাগে, শীলাচার বিপত্তিতে,

অকৃত আর কৃত যথানিয়মে, ছয় ভাগেতে।

পারাজিকা, সঙ্ঘাদিশেষ, থুল্লচয়, পাচিত্তিয়,

প্রতিদেশনীয় আর দুক্‌খট, দুব্ভাসিত।

শীলাচার বিপত্তি আর দৃষ্টি, আজীব বিপত্তিতে,

যা অর্থকথাতে কৃত-অকৃত, তা-ই শীলাচার দৃষ্টিতে।

অকৃত্য কৃত্যতে, কৃত কৃত্যতে এই নিয়মে,

এরূপে নববিধ ব্যক্ত যথাভূত বিধিতে।

পারাজিকা আলোচনা, আলোচনা শিক্ষাপদ প্রত্যাখ্যাতে,

পরিষদে উপস্থিত আর মীমাংসিত আলোচনা সমাপ্তে।

শীলাচার বিপত্তি আর দৃষ্টি বিপত্তিতে,

দৃষ্ট, শ্রুত, অনুমিত ভেদে দশবিধ জ্ঞাততে।

ভিক্ষু নিজেই ভিক্ষুকে অপরাধ করতে দেখে,

‘অপরাধ করেছে’ অন্য একজন ভিক্ষু বলে,

এরূপেই ব্যাখ্যাত, প্রাতিমোক্ষ আবৃত্তি স্থগিত বলে।

রাজা, চোর, অগ্নি আর জলের অন্তরায় উৎপত্তিতে,

মনুষ্য, অমনুষ্য, হিংস্রজন্তু আর সাপেতে;

জীবন নাশ আর ব্রহ্মচর্য চ্যুতির আশঙ্কাতে।

দশ অন্তরায়ের মধ্যে কোনো এক অন্তরায়েতে,

ধর্মত অধর্মত জানহ, যথা মার্গতে।

সময়, সঠিক, অর্থসংহিত লভিতে ভবিষ্যতে,

কায়, বাক্য, মৈত্রী আর বহুসত্য উভয়েতে।

উত্থাপনে সময়, সঠিক, কোমল অনর্থক, মৈত্রীতে,

দ্বেষবশে আর ধর্মতভাবে উপশম বাক্যেতে;

ধর্মত অভিযোগ উত্থাপন, উপশমে দুঃখ প্রকাশেতে।

করুণা, পর হিতৈষিতা, অনুকম্পা পরায়ণতা,

অপরাধ মুক্ততা আর বিনয়ানুবর্তিতা।

অভিযোগকারীর প্রতিপত্তি সম্বুদ্ধ কর্তৃক প্রকাশে,

সত্যেতে অকম্পিত, অভিযোগের এই ধর্মে॥

প্রাতিমোক্ষ স্থগিতকরণ অধ্যায় সমাপ্ত।


 

১০. ভিক্ষুণী অধ্যায়
১. প্রথম পরিচ্ছেদ
মহাপ্রজাপতি গৌতমীর কাহিনি
৪০২. সেই সময় ভগবান বুদ্ধ শাক্যরাজ্যস্থ কপিলবাস্তুর ন্যগ্রোধারামে অবস্থান করছেন। তখন মহাপ্রজাপতি গৌতমী ভগবানের সকাশে উপস্থিত হলেন। উপস্থিত হয়ে ভগবানকে শ্রদ্ধাভিবাদন জানিয়ে একপাশে উপবেশন করলেন। একপাশে উপবিষ্টা মহাপ্রজাপতি গৌতমী ভগবানকে এরূপ বললেন, ভন্তে, এটা উত্তম হবে যে, নারীরা তথাগতের প্রবর্তিত ধর্ম-বিনয়ে প্রব্রজ্যা লাভ করুক। ভগবান বললেন, দেখুন, মহাপ্রজাপতি গৌতমী, তথাগতের প্রবর্তিত ধর্ম-বিনয়ে নারীর আগার হতে অনাগারিকভাবে প্রব্রজ্যা লাভের স্পৃহা আপনার উৎপন্ন না হোক। দ্বিতীয়বার, তৃতীয়বারেও মহাপ্রজাপতি গৌতমী ভগবানকে বললেন, ভন্তে, এটা ভালো হবে যে, নারীরা তথাগতের প্রবর্তিত ধর্ম-বিনয়ে আগার হতে অনাগারিকভাবে প্রব্রজ্যা লাভ করুক। ভগবানও দ্বিতীয়বার, তৃতীয়বারে বললেন, দেখুন, মহাপ্রজাপতি গৌতমী, তথাগতের প্রবর্তিত ধর্ম-বিনয়ে আগার হতে অনাগারিকভাবে প্রব্রজ্যা লাভের স্পৃহা আপনার উৎপন্ন না হোক। অনন্তর প্রজাপতি গৌতমী ‘ভগবান তো তথাগতের প্রবর্তিত ধর্ম-বিনয়ে নারীকে আগার হতে অনাগারিকভাবে প্রব্রজ্যা লাভের অনুমতি দিচ্ছেন না’ ভেবে দুঃখিত, বিষণ্ণ ও অশ্রুপ্লাবিত মুখে কেঁদে কেঁদে ভগবানকে শ্রদ্ধাভিবাদন, প্রদক্ষিণ করে প্রস্থান করলেন।

নারীর প্রব্রজ্যা লাভ
৪০৩. তখন ভগবান ইচ্ছানুরূপ কপিলবাস্তুতে অবস্থান করে বৈশালীর অভিমুখে পদব্রজে রওনা হলেন। অনুক্রমে বিচরণ করতে করতে বৈশালীতে এসে পৌঁছলেন। অমনি ভগবান বৈশালীস্থ মহাবনের কূটাশালায় অবস্থান করতে লাগলেন। ঠিক সেসময় মহাপ্রজাপতি গৌতমী কেশ ছেদন করে কাষায়বস্ত্র পরিধান করে বহুসংখ্যক শাক্যরমণী সঙ্গে নিয়ে বৈশালীর অভিমুখে যাত্রা শুরু করলেন। অনুক্রমে বৈশালীস্থ মহাবনের কূটাশালায় এসে পৌঁছলেন। মহাপ্রজাপতি গৌতমী ফোলা তথা ফোস্কা পায়ে, ধূলিলিপ্ত দেহে দুঃখিত, বিষণ্ণ ও অশ্রুপ্লাবিত মুখে কেঁদে কেঁদে সদর দরজার বাইরে দাঁড়িয়ে থাকলেন। আয়ুষ্মান আনন্দ মহাপ্রজাপতি গৌতমীকে ফোস্কা পায়ে, ধূলিলিপ্ত দেহে দুঃখিত, বিষণ্ণ ও অশ্রুপ্লাবিত মুখে কেঁদে কেঁদে দাঁড়িয়ে থাকতে দেখলেন। দেখে একটু এগিয়ে গিয়ে মহাপ্রজাপতি গৌতমীকে বললেন, গৌতমী, আপনি কেন ফোস্কা পায়ে, ধূলিলিপ্ত দেহে দুঃখিত, বিষণ্ণ ও অশ্রুপ্লাবিত মুখে কেঁদে কেঁদে সদর দরজার বাইরে দাঁড়িয়ে রয়েছেন? গৌতমী- ভন্তে, আনন্দ, ভগবান যে তথাগতের ধর্ম-বিনয়ে নারীদের আগার হতে অনাগারিকভাবে প্রব্রজ্যা গ্রহণে অনুমতি প্রদান করছেন না। আয়ুষ্মান আনন্দ-তাহলে গৌতমী, আপনি এখানে কিছুক্ষণ অপেক্ষা করুন। আমি ভগবানের কাছে তথাগতের প্রবর্তিত ধর্ম-বিনয়ে নারীদের আগার হতে অনাগারিকভাবে প্রব্রজ্যা প্রদানের প্রার্থনা করতেছি।

অমনি আয়ুষ্মান আনন্দ ভগবানের সকাশে গিয়ে উপস্থিত হলেন। ভগবানকে শ্রদ্ধাভিবাদন জানিয়ে একপাশে বসে পড়লেন। এরপর ভগবানকে বললেন, ভন্তে, মহাপ্রজাপতি গৌতমী এসেছেন। ভগবান তথাগতের প্রবর্তিত ধর্ম-বিনয়ে নারীকে আগার হতে অনাগারিকভাবে প্রব্রজ্যা গ্রহণের অনুমতি প্রদান করছেন না বলে ফোস্কা পায়ে, ধূলিলিপ্ত দেহে দুঃখিত, বিষণ্ণ ও অশ্রুপ্লাবিত মুখে কেঁদে কেঁদে সদর দরজার বাইরে দাঁড়িয়ে রয়েছেন। ভন্তে, এটা ভালো হবে যে, তথাগতের প্রবর্তিত ধর্ম-বিনয়ে নারীদের আগার হতে অনাগারিকভাবে প্রব্রজ্যা গ্রহণের অনুমতি প্রদান করুন। অমনি ভগবান বললেন, আনন্দ, নিষ্প্রয়োজন। তথাগতের প্রবর্তিত ধর্ম-বিনয়ে নারীকে আগার হতে অনাগারিকভাবে প্রব্রজ্যা প্রদানের স্পৃহা তোমার উৎপন্ন না হোক। দ্বিতীয়বার, তৃতীয়বারেও আয়ুষ্মান আনন্দ ভগবানকে এরূপ বললেন, ভন্তে, এটা ভালো হবে যে, তথাগতের প্রবর্তিত ধর্ম-বিনয়ে নারীদের আগার হতে অনাগারিকভাবে প্রব্রজ্যা গ্রহণের অনুমতি প্রদান করুন। ভগবানও দ্বিতীয়বার, তৃতীয়বারে বললেন, আনন্দ, নিষ্প্রয়োজন। তথাগতের প্রবর্তিত ধর্ম-বিনয়ে নারীকে আগার হতে অনাগারিকভাবে প্রব্রজ্যা প্রদানের স্পৃহা তোমার উৎপন্ন না হোক।

তখন আয়ুষ্মান আনন্দ চিন্তা করলেন, ‘ভগবান তথাগতের প্রবর্তিত ধর্ম-বিনয়ে নারীকে আগার হতে অনাগারিকভাবে প্রব্রজ্যা গ্রহণের অনুমতি দিবেন না। কাজেই আমি যদি অন্য উপায়ে ভগবানের কাছে নারীদের তথাগতের প্রবর্তিত ধর্ম-বিনয়ে আগার হতে অনাগারিকভাবে প্রব্রজ্যা প্রদানের অনুমতি প্রার্থনা করি, তাহলে কেমন হয়। এই ভেবে আয়ুষ্মান আনন্দ ভগবানকে বললেন, ভন্তে, যদি নারীরা তথাগতের প্রবর্তিত ধর্ম-বিনয়ে আগার হতে অনাগারিকভাবে প্রব্রজ্যা গ্রহণ করে, তাতে তারা স্রোতাপত্তিফল, সকৃদাগামীফল, অনাগামীফল এবং অর্হত্ত্বফল প্রত্যক্ষ করতে সক্ষম হবে কি? ভগবান-হ্যাঁ আনন্দ, নারীরা তথাগতের প্রবর্তিত ধর্ম-বিনয়ে আগার হতে অনাগারিকভাবে প্রব্রজিত হয়ে স্রোতাপত্তিফল, সকৃদাগামীফল, অনাগামীফল ও অর্হত্ত্বফল প্রত্যক্ষ করতে সমর্থ হবে। এবার আনন্দ বলে উঠলেন, ভন্তে, যদি নারীরা তথাগতের প্রবর্তিত ধর্ম-বিনয়ে আগার হতে অনাগারিকভাবে প্রব্রজিত হয়ে স্রোতাপত্তিফল, সকৃদাগামীফল, অনাগামীফল ও অর্হত্ত্বফল প্রত্যক্ষ করতে সমর্থ হবে, তাহলে মহাপ্রজাপতি গৌতমী তো ভগবানের বহু উপকারিণী, তিনি ভগবানের মাসি, (ভগবানকে) শিশুকাল হতে পালনকারিণী, রক্ষাকারিণী এবং ক্ষীর দানকারিণী; ভগবানের মায়ের মৃত্যুর পর হতে তিনিই ভগবানকে দুগ্ধ পান করিয়েছেন। ভন্তে, এটা ভালো হবে যে, নারীকে তথাগতের প্রবর্তিত ধর্ম-বিনয়ে আগার হতে অনাগারিকভাবে প্রব্রজ্যা লাভের অনুমতি প্রদান করুন।

অষ্ট গুরুধর্ম
৪০৪. হে আনন্দ, যদি মহাপ্রজাপতি গৌতমী অষ্ট প্রকার গুরুধর্ম গ্রহণ বা স্বীকার করেন, তাহলে সেভাবেই তাঁর উপসম্পদা লাভ হবে। সেই আট প্রকার গুরুধর্ম হলো :

১) ভিক্ষুণীর উপসম্পদা লাভের বয়স শতবছর অতিক্রান্ত হলেও আজমাত্র উপসম্পদাপ্রাপ্ত ভিক্ষুকে বন্দনা, প্রত্যুত্থান, অঞ্জলিকর্ম, সমীচিত-কর্ম করতে হবে। এই ধর্মকে সম্মান, গৌরব, মান্য ও পূজা করে আজীবন লঙ্ঘন করতে পারবে না।

২) ভিক্ষুবিহীন আবাসে ভিক্ষুণী বর্ষাবাস যাপন করতে পারবে না। এই ধর্মকে সম্মান, গৌরব, মান্য ও পূজা করে আজীবন লঙ্ঘন করতে পারবে না।

৩) প্রতি পনের দিন অন্তর ভিক্ষুণীকে উপোসথ বিষয়ক প্রশ্ন ও উপদেশ লাভের জন্য ভিক্ষুসংঘের কাছে উপস্থিত হতে হবে। এই ধর্মকে সম্মান, গৌরব, মান্য ও পূজা করে আজীবন লঙ্ঘন করতে পারবে না।

৪) বর্ষাবাস সমাপনান্তে ভিক্ষুণীকে দৃষ্ট, শ্রুত ও অনুমিত এই তিন বিষয় সম্বন্ধে ভিক্ষু-ভিক্ষুণী উভয় সংঘের কাছে প্রবারণা করতে হবে। এই ধর্মকে সম্মান, গৌরব, মান্য ও পূজা করে আজীবন লঙ্ঘন করতে পারবে না।

৫) গুরুতর বিনয় লঙ্ঘনের অপরাধী ভিক্ষুকে উভয়সংঘের কাছে এক পক্ষকাল পর্যন্ত মানত্ত ব্রত পালন করতে হবে। এই ধর্মকে সম্মান, গৌরব, মান্য ও পূজা করে আজীবন লঙ্ঘন করতে পারবে না।

৬) দুই বছর যাবৎ ছয় ধর্মে শিক্ষিতা শিক্ষামনাই ভিক্ষু-ভিক্ষুণী উভয় সংঘের কাছে উপসম্পদা প্রার্থনা করতে হবে। এই ধর্মকে সম্মান, গৌরব, মান্য ও পূজা করে আজীবন লঙ্ঘন করতে পারবে না।

৭) ভিক্ষুণী যেকোনো কারণে কোনো ভিক্ষুকে আক্রোশ বা অবজ্ঞা, তিরস্কার করতে পারবে না। এই ধর্মকে সম্মান, গৌরব, মান্য ও পূজা করে আজীবন লঙ্ঘন করতে পারবে না।

৮) আজ হতে ভিক্ষুগণের প্রতি ভিক্ষুণীদের কোনো কিছু বলা, অনুশাসন করার পথ রুদ্ধ হলো। কিন্তু ভিক্ষুগণ ভিক্ষুণীদের উপদেশ প্রদান, শাসন করতে পারবে। এই ধর্মকে সম্মান, গৌরব, মান্য ও পূজা করে আজীবন লঙ্ঘন করতে পারবে না।

হে আনন্দ, যদি মহাপ্রজাপতি গৌতমী এই আট প্রকার গুরুধর্ম গ্রহণ বা স্বীকার করে, তাহলে সেভাবেই তাঁর উপসম্পদা লাভ হবে।

তখন আয়ুষ্মান আনন্দ ভগবানের কাছ হতে এই আট প্রকার গুরুধর্ম শিক্ষা করে মহাপ্রজাপতি গৌতমীর কাছে গিয়ে উপস্থিত হলেন। উপস্থিত হয়ে বললেন, গৌতমী, যদি আপনি আট প্রকার গুরুধর্ম গ্রহণ তথা স্বীকার করেন, তাহলে সেভাবেই আপনার উপসম্পদা লাভ হবে। আট প্রকার গুরুধর্ম হলো :

১) ভিক্ষুণীর উপসম্পদা লাভের বয়স শতবছর অতিক্রান্ত হলেও আজমাত্র উপসম্পদাপ্রাপ্ত ভিক্ষুকে বন্দনা, প্রত্যুত্থান, অঞ্জলিকর্ম, সমীচীন-কর্ম করতে হবে। এই ধর্মকে সম্মান, গৌরব, মান্য ও পূজা করে আজীবন লঙ্ঘন করতে পারবে না।

২) ভিক্ষুবিহীন আবাসে ভিক্ষুণী বর্ষাবাস যাপন করতে পারবে না। এই ধর্মকে সম্মান, গৌরব, মান্য ও পূজা করে আজীবন লঙ্ঘন করতে পারবে না।

৩) প্রতি পনের দিন অন্তর ভিক্ষুণীকে উপোসথ বিষয়ক প্রশ্ন ও উপদেশ লাভের জন্য ভিক্ষুসংঘের কাছে উপস্থিত হতে হবে। এই ধর্মকে সম্মান, গৌরব, মান্য ও পূজা করে আজীবন লঙ্ঘন করতে পারবে না।

৪) বর্ষাবাস সমাপনান্তে ভিক্ষুণীকে দৃষ্ট, শ্রুত ও অনুমিত এই তিন বিষয় সম্বন্ধে ভিক্ষু-ভিক্ষুণী উভয় সংঘের কাছে প্রবারণা করতে হবে। এই ধর্মকে সম্মান, গৌরব, মান্য ও পূজা করে আজীবন লঙ্ঘন করতে পারবে না।

৫) গুরুতর বিনয় লঙ্ঘনের অপরাধী ভিক্ষুকে উভয়সংঘের কাছে এক পক্ষকাল পর্যন্ত মানত্ত ব্রত পালন করতে হবে। এই ধর্মকে সম্মান, গৌরব, মান্য ও পূজা করে আজীবন লঙ্ঘন করতে পারবে না।

৬) দুই বছর যাবৎ ছয় ধর্মে শিক্ষিতা শিক্ষামনাই ভিক্ষু-ভিক্ষুণী উভয় সংঘের কাছে উপসম্পদা প্রার্থনা করতে হবে। এই ধর্মকে সম্মান, গৌরব, মান্য ও পূজা করে আজীবন লঙ্ঘন করতে পারবে না।

৭) ভিক্ষুণী যেকোনো কারণে কোনো ভিক্ষুকে আক্রোশ বা অবজ্ঞা, তিরস্কার করতে পারবে না। এই ধর্মকে সম্মান, গৌরব, মান্য ও পূজা করে আজীবন লঙ্ঘন করতে পারবে না।

৮) আজ হতে ভিক্ষুগণের প্রতি ভিক্ষুণীদের কোনো কিছু বলা, অনুশাসন করার পথ রুদ্ধ হলো। কিন্তু ভিক্ষুগণ ভিক্ষুণীদের উপদেশ প্রদান, শাসন করতে পারবে। এই ধর্মকে সম্মান, গৌরব, মান্য ও পূজা করে আজীবন লঙ্ঘন করতে পারবে না।

গৌতমী, যদি আপনি এই আট প্রকার গুরুধর্ম স্বীকার করেন, তাহলে সেভাবেই আপনার উপসম্পদা লাভ হবে।

অমনি মহাপ্রজাপতি বললেন, ভন্তে আনন্দ, অল্পবয়স্ক বিলাসী তরুণ-তরুণী যেমন স্নানের পর অভিলাষিত উৎপলমাল্য হোক বা সৌরভমণ্ডিত পুষ্পমাল্য হোক অথবা মূল্যবান মণি-মুক্তাখচিত মোহর মাল্য হোক সাগ্রহে উভয় হাতে গ্রহণ করে খুশিমনে গলায় পরিধান করে, ঠিক তেমনিভাবে আমি এই আট প্রকার গুরুধর্ম আজীবন অনতিক্রম্যরূপে মেনে নিলাম।

এবার আয়ুষ্মান আনন্দ ভগবানের সকাশে গিয়ে উপস্থিত হলেন। ভগবানকে শ্রদ্ধাভিবাদন জানিয়ে একপাশে বসে পড়লেন। অমনি ভগবানকে বললেন, ভন্তে, মহাপ্রজাপতি গৌতমী আট প্রকার গুরুধর্ম আজীবন অলঙ্ঘনীয় হিসেবে মেনে নিয়েছেন। কাজেই ভগবানের মাসি উপসম্পন্না হয়েছেন।

ভগবান বললেন, আনন্দ, যদি নারী তথাগতের প্রবর্তিত ধর্ম-বিনয়ে আগার হতে অনাগারিকভাবে প্রব্রজ্যা গ্রহণের অনুমতি প্রাপ্ত না হতো, তাহলে এই ব্রহ্মচর্য চিরস্থায়ী হতো। আনন্দ, সদ্ধর্ম সহস্র বছর সুনির্মল, পরিশুদ্ধ থাকতো। যেহেতু আনন্দ, নারী তথাগতের প্রবর্তিত ধর্ম-বিনয়ে আগার হতে অনাগারিকভাবে প্রব্রজ্যা লাভ করল সেহেতু এখন ব্রহ্মচর্য চিরস্থায়ী হবে না। পাঁচশত বছর মাত্র সদ্ধর্মের বিশুদ্ধতা রক্ষা পাবে।

যেমন আনন্দ, যেই পরিবারে অল্পসংখ্যক পুরুষ এবং বহুসংখ্যক নারী বাস করে, সেই সিঁদকাটা চোর ও ডাকাত দ্বারা আক্রান্ত হয়ে অচিরে ধ্বংসপ্রাপ্ত হয়, ঠিক তেমনি যেই ধর্ম-বিনয়ে নারী আগার হতে অনাগারিকভাবে প্রব্রজ্যা লাভ করে, সেই ব্রহ্মচর্য তথা ধর্ম-বিনয়ও সুদীর্ঘকাল স্থায়ী হয় না।

যেমন আনন্দ, ফলবান ধান্যক্ষেত্রে শ্বেতস্থিতকা নামক রোগ উৎপন্ন হলে সেই ধান্যক্ষেত্র অচিরে বিনষ্ট হয়, ঠিক তেমনি যেই ধর্ম-বিনয়ে নারী আগার হতে অনাগারিকভাবে প্রব্রজ্যা লাভ করে, সেই ধর্ম-বিনয়ও সুদীর্ঘকাল স্থায়ী হয় না।

যেমন আনন্দ, ফলবান ইক্ষুক্ষেত্রে মঞ্জেষ্ঠিকা নামক রোগ উৎপন্ন হলে সেই ইক্ষুক্ষেত্র অচিরে বিনষ্ট হয়, ঠিক তেমনি যেই ধর্ম-বিনয়ে নারী আগার হতে অনাগারিকভাবে প্রব্রজ্যা লাভ করে, সেই ধর্ম-বিনয়ও সুদীর্ঘকাল স্থায়ী হয় না।

যেমন আনন্দ, কোনো ব্যক্তি পুকুরের জল বেরিয়ে যেতে না পারার আগেই পুকুরের পাড় ভালো করে বেঁধে নেয়, ঠিক তেমনিভাবে আমিও পূর্বেই (অষ্টপাশে বাঁধ দেওয়ার মতো) ভিক্ষুণীদের আজীবন অনতিক্রমণীয় আট প্রকার গুরুধর্ম প্রজ্ঞাপ্ত করলাম।

ভিক্ষুণীদের আট প্রকার গুরুধর্ম সমাপ্ত।

ভিক্ষুণীর উপসম্পদা অনুমোদন
৪০৪. তখন মহাপ্রজাপতি গৌতমী ভগবানের সকাশে উপস্থিত হলেন। ভগবানকে শ্রদ্ধাভিবাদন জানিয়ে একপাশে দাঁড়ালেন করলেন। একপাশে দাঁড়ানো মহাপ্রজাপতি ভগবানকে এরূপ বললেন, ভন্তে, আমি এই শাক্যবংশীয় নারীদের কীরূপ ব্যবস্থা করব? অমনি ভগবান মহাপ্রজপতি গৌতমীকে ধর্মদেশনা প্রদান করে উৎসাহিত, প্রণোদিত, প্রফুল্লিত ও পরিতৃপ্ত করলেন। মহাপ্রজাপতি গৌতমী ভগবানের ধর্মদেশনা শ্রবণ করে উৎসাহিতা, প্রণোদিতা, প্রফুল্লিতা ও পরিতৃপ্তা হয়ে ভগবানকে শ্রদ্ধাভিবাদন জানিয়ে প্রদক্ষিণ করে প্রস্থান করলেন।

অমনি ভগবান এ বিষয়ে, এ কারণে ধর্মদেশনা প্রদান করে ভিক্ষুগণকে সম্বোধন করে বললেন, হে ভিক্ষুগণ, আমি অনুজ্ঞা করছি, ভিক্ষুগণ ভিক্ষুণীদের উপসম্পদা প্রদান করবে।

অনন্তর ভিক্ষুণীগণ মহাপ্রজাপতি গৌতমীকে এরূপ বললেন, আর্যা, আপনি উপসম্পন্না নন; আমরাই উপসম্পন্না। কারণ ভগবান তো ভিক্ষুগণ কর্তৃক ভিক্ষুণীদের উপসম্পদা প্রদানের অনুজ্ঞা দিয়েছেন। অমনি মহাপ্রজাপতি গৌতমী আয়ুষ্মান আনন্দের কাছে উপস্থিত হলেন। আয়ুষ্মান আনন্দকে শ্রদ্ধাভিবাদন জানিয়ে একপাশে দাঁড়ালেন। একপাশে দাঁড়ানো মহাপ্রজাপতি গৌতমী আয়ুষ্মান আনন্দকে বললেন, ভন্তে, আনন্দ, ভিক্ষুণীগণ আমাকে বলছেন যে, ‘আর্যা, আপনি উপসম্পন্না নন; আমরাই উপসম্পন্না। কারণ ভগবান তো ভিক্ষুগণ কর্তৃক ভিক্ষুণীদের উপসম্পদা প্রদানের অনুজ্ঞা দিয়েছেন।

এবার আয়ুষ্মান আনন্দ ভগবানের সকাশে গিয়ে উপস্থিত হলেন। ভগবানকে শ্রদ্ধাভিবাদন জানিয়ে একপাশে উপবেশন করলেন। অমনি ভগবানকে এরূপ বললেন, ভন্তে, মহাপ্রজাপতি গৌতমী বলছেন যে, ভন্তে আনন্দ, ভিক্ষুণীগণ আমাকে বলছেন, ‘আর্যা, আপনি উপসম্পন্না নন; আমরাই উপসম্পন্না। কারণ ভগবান তো ভিক্ষুগণ কর্তৃক ভিক্ষুণীদের উপসম্পদা প্রদানের অনুজ্ঞা দিয়েছেন’। ভগবান বললেন, হে আনন্দ, যখনই মহাপ্রজাপতি গৌতমী আট প্রকার গুরুধর্ম গ্রহণ বা স্বীকার করেছেন, তখনই তিনি উপসম্পদা লাভ করেছেন।

৪০৫. তখন মহাপ্রজাপতি গৌতমী আয়ুষ্মান আনন্দের কাছে উপস্থিত হলেন। আয়ুষ্মান আনন্দকে অভিবাদন জানিয়ে একপাশে দাঁড়িয়ে রইলেন। আর আয়ুষ্মান আনন্দকে বললেন, ভন্তে আনন্দ, আমি ভগবানের সকাশে একটি বর প্রার্থনা করছি। ভন্তে, এটা ভালো হবে যে, ভগবান ভিক্ষু ও ভিক্ষুণীগণকে পরস্পরের মধ্যে জ্যেষ্ঠতা অনুসারে অভিবাদন, প্রত্যুত্থান, অঞ্জলিকর্ম, সমীচীনকর্ম সম্পাদনের অনুজ্ঞা প্রদান করুক। এবার আয়ুষ্মান আনন্দ ভগবানের সকাশে গিয়ে উপস্থিত হলেন। ভগবানকে শ্রদ্ধাভিবাদন জানিয়ে একপাশে উপবেশন করলেন। একপাশে উপবিষ্ট আয়ুষ্মান আনন্দ ভগবানকে এরূপ বললেন, ভন্তে, মহাপ্রজাপতি গৌতমী বলেছেন, ‘ভন্তে আনন্দ, আমি ভগবানের সকাশে একটি বর প্রার্থনা করছি। ভন্তে, এটা ভালো হবে যে, ভগবান ভিক্ষু ও ভিক্ষুণীগণকে পরস্পরের মধ্যে জ্যেষ্ঠতা অনুসারে অভিবাদন, প্রত্যুত্থান, অঞ্জলিকর্ম, সমীচীনকর্ম সম্পাদনের অনুজ্ঞা প্রদান করুক’।

হে আনন্দ, এটা অসম্ভব, এটার কোনো অবকাশ নেই যে, তথাগত (কোনো ভিক্ষু কর্তৃক) নারী তথা ভিক্ষুণীকে অভিবাদন, প্রত্যুত্থান, অঞ্জলিকর্ম, সমীচীনকর্ম সম্পাদনের অনুজ্ঞা প্রদান করবে। আনন্দ, এই যে অন্য তীর্থিকগণ, যাদের ধর্ম সুব্যাখ্যাত নয়, তারাও (কোনো তীর্থিক কর্তৃক) নারীকে অভিবাদন, প্রত্যুত্থান, অঞ্জলিকর্ম, সমীচীনকর্ম সম্পাদনের অনুমতি দেয়নি। তথাগত কীরূপে কোনো ভিক্ষু কর্তৃক ভিক্ষুণীকে অভিবাদন, প্রত্যুত্থান, অঞ্জলিকর্ম, সমীচীনকর্ম সম্পাদনের অনুজ্ঞা প্রদান করবে? তখন ভগবান এ বিষয়ে এ কারণে ধর্মদেশনা প্রদান করে ভিক্ষুগণকে সম্বোধন করে বললেন, হে ভিক্ষুগণ, কোনো ভিক্ষু ভিক্ষুণীকে অভিবাদন, প্রত্যুত্থান, অঞ্জলিকর্ম, সমীচীনকর্ম করতে পারবে না। যে করবে তার দুক্কট অপরাধ হবে।

মহাপ্রজাপতি গৌতমী ভগবানের সকাশে উপস্থিত হলেন। ভগবানকে শ্রদ্ধাভিবাদন জানিয়ে একপাশে দাঁড়ালেন। একপাশে দাঁড়ানো মহাপ্রজাপতি গৌতমী ভগবানকে এরূপ বললেন, ভন্তে, যেই শিক্ষাপদগুলো ভিক্ষু ও ভিক্ষুণীগণের জন্য একই রকমের, সেগুলো আমরা কীরূপে শিক্ষা করব? ভগবান বললেন, গৌতমী, যেই শিক্ষাপদগুলো ভিক্ষু ও ভিক্ষুণীগণের জন্য একই রকমের, সেগুলো ভিক্ষুগণ যেভাবে শিক্ষা করে তোমরাও সেভাবেই শিক্ষা কর। ভন্তে, যেই শিক্ষাপদগুলো ভিক্ষু ও ভিক্ষুণীগণের জন্য আলাদা আলাদা, সেগুলো আমরা কীরূপে শিক্ষা করব? গৌতমী, যেসব শিক্ষাপদ ভিক্ষুণীগণের জন্য আলাদা, সেসব শিক্ষাপদ যেভাবে আদিষ্ট হয়েছে, সেভাবে শিক্ষা কর।

৪০৬. তখন মহাপ্রজাপতি গৌতমী ভগবানের সকাশে উপস্থিত হলেন। ভগবানকে শ্রদ্ধাভিবাদন জানিয়ে একপাশে স্থিত হলেন। একপাশে স্থিতা মহাপ্রজাপতি গৌতমী ভগবানকে বললেন, ‘ভন্তে, এটা ভালো হয় যে, যদি ভগবান আমাকে সংক্ষেপে ধর্মদেশনা প্রদান করেন। যেই দেশনা শুনে আমি একাকী নির্জনে অপ্রমত্তভাবে, বীর্যবান ও একাগ্রচিত্তে অবস্থান করতে পারি’। ভগবান বললেন, হে গৌতমী, আপনি যেসব ধর্ম সম্বন্ধে জানেন-এসব ধর্ম সরাগের দিকে নিয়ে যায়, বিরাগের দিকে নয়; সংযোগ তথা বন্ধনের দিকে নিয়ে যায়, বন্ধনমুক্তির দিকে নয়; জন্ম সঞ্চয়ের দিকে নিয়ে যায়, জন্ম কমানোর দিকে নয়; অধিক আকাঙ্ক্ষার দিকে নিয়ে যায়, অল্পেচ্ছুতা দিকে নয়; অসন্তুষ্টির দিকে নিয়ে যায়, সন্তুষ্টির দিকে নয়; জনসঙ্গপ্রিয়তার দিকে নিয়ে যায়, প্রবিবেকের দিকে নয়; অলসতার দিকে নিয়ে যায়, বীর্যারম্ভের দিকে নয়; বিলাসিতার দিকে নিয়ে যায়, মিতাচারের দিকে নয়। গৌতমী, তাহলে আপনি নিশ্চিতরূপে জানবেন : এটা ধর্ম নয়, এটা বিনয় নয়, এটা শাস্তার শাসন নয়। কিন্তু গৌতমী, আপনি যেসব ধর্ম সম্বন্ধে জানেন যে, এসব ধর্ম বিরাগের দিকে নিয়ে যায়, সরাগের দিকে নয়; বন্ধনমুক্তির দিকে নিয়ে যায়, বন্ধনের দিকে নয়; জন্ম কমানোর দিকে নিয়ে যায়, জন্ম সঞ্চয়ের দিকে নয়; অল্পেচ্ছুতার দিকে নিয়ে যায়, অধিক আকাঙ্ক্ষার দিকে নয়; সন্তুষ্টির দিকে নিয়ে যায়, অসন্তুষ্টির দিকে নয়; প্রবিবেকের দিকে নিয়ে যায়, জনসঙ্গপ্রিয়তার দিকে নয়; বীর্যারম্ভের দিকে নিয়ে যায়, অলসতার দিকে নয়; মিতাচারের দিকে নিয়ে যায়, বিলাসিতার দিকে নয়। গৌতমী, তাহলে আপনি নিশ্চিতরূপে জানবেন : এটা ধর্ম, এটা বিনয়, এটা শাস্তার শাসন।

৪০৭. সেই সময় ভিক্ষুণীগণের মধ্যে (উপোসথের সময়) প্রাতিমোক্ষ আবৃত্তি হতো না... ভগবান বললেন, হে ভিক্ষুগণ, (উপোসথের দিনে) ভিক্ষুণীগণের জন্য প্রাতিমোক্ষ আবৃত্তি করবে। তখন ভিক্ষুগণের মনে এই চিন্তা উদয় হলো : কে ভিক্ষুণীগণের জন্য প্রাতিমোক্ষ আবৃত্তি করবে? তাঁরা ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, ভিক্ষুণীগণের জন্য ভিক্ষুগণই প্রাতিমোক্ষ আবৃত্তি করবে।

সেই সময় ভিক্ষুগণ ভিক্ষুণীদের আবাসে গিয়ে ভিক্ষুণীগণের জন্য প্রাতিমোক্ষ আবৃত্তি করতেন। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, এরা ওদের স্ত্রী, ওরা এদের স্বামী। এখন এরা ওদের সঙ্গে অভিরমিত হবে। ভগবানকে এই বিষয়টি জানালেন। ভগবান বললেন, হে ভিক্ষুগণ, ভিক্ষুগণ আর ভিক্ষুণীগণের জন্য প্রাতিমোক্ষ আবৃত্তি করতে পারবে না। যেই ভিক্ষু আবৃত্তি করবে, তার দুক্কট অপরাধ হবে। ভিক্ষুগণ, আমি অনুজ্ঞা করছি, ভিক্ষুণীই ভিক্ষুণীগণের জন্য প্রাতিমোক্ষ আবৃত্তি করবে। ভিক্ষুণীগণ জানতেন না, কীরূপে প্রাতিমোক্ষ আবৃত্তি করতে হবে? (ভিক্ষুগণ) ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, ভিক্ষুগণ ভিক্ষুণীগণকে বলে দিবে যে, এভাবে এভাবে প্রাতিমোক্ষ আবৃত্তি করতে হবে।

৪০৮. সেই সময় ভিক্ষুণীগণ অপরাধের জন্য প্রতিকার করতেন না। (ভিক্ষুগণ) ভগবানকে এই বিষয়টি জানালেন। ভগবান বললেন, হে ভিক্ষুগণ, ভিক্ষুণীগণ অপরাধের প্রতিকার না করে থাকতে পারবে না। যেই ভিক্ষুণী প্রতিকার করবে না, তার দুক্কট অপরাধ হবে। ভিক্ষুণীগণ জানতেন না, কীরূপে অপরাধের প্রতিকার করতে হবে? ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, ভিক্ষুগণ ভিক্ষুণীগণকে বলে দেবে যে, এভাবে অপরাধের প্রতিকার করতে হয়। তখন ভিক্ষুগণের মনে এই চিন্তা উদয় হলো : কে ভিক্ষুণীগণের অপরাধ অনুমোদন করবে? তাঁরা ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, ভিক্ষুগণই ভিক্ষুণীগণের অপরাধ প্রতিকার অনুমোদন করবে।

সেই সময় ভিক্ষুণীগণ প্রধান সড়কে জনতার সামনে চৌরাস্তার সংযোগস্থলে ভিক্ষুকে দেখতে পেয়ে পাত্র মাটিতে রেখে, উত্তরাসঙ্গ একাংশ করে, উৎকুটিকভাবে বসে দুহাত অঞ্জলিবদ্ধ করে অপরাধের প্রতিকার করতেন। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, এরা ওদের স্ত্রী, ওরা এদের স্বামী। রাতে অপরাধ করে এখন ক্ষমা চেয়ে নিচ্ছে। ভগবানকে এই বিষয়টি জানালেন। ভগবান বললেন, হে ভিক্ষুগণ, ভিক্ষুরা আর ভিক্ষুণীগণের অপরাধ প্রতিকার অনুমোদন করবে না। যেই ভিক্ষু অনুমোদন করবে, তার দুক্কট অপরাধ হবে। ভিক্ষুগণ, আমি অনুজ্ঞা করছি, ভিক্ষুণী ভিক্ষুণীর অপরাধ প্রতিকার অনুমোদন করবে। ‘কিরূপে অপরাধ প্রতিকার, অনুমোদন করতে হয়?’ সেটা ভিক্ষুণীরা জানতেন না। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, ভিক্ষুগণ ভিক্ষুণীগণকে বলে দেবে যে, এরূপে অপরাধ প্রতিকার অনুমোদন করতে হয়।

৪০৯. সেই সময় ভিক্ষুণীগণের জন্য তর্জনীয় কর্মাদি নামক শাস্তির বিধান করা হতো না। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, ভিক্ষুগণ ভিক্ষুণীগণের তর্জনীয় কর্মাদি নামক শাস্তির বিধান করবে।

সেই সময় দণ্ডপ্রাপ্তা ভিক্ষুণীগণ নগরীর প্রধান সড়কে জনতার সামনে, চৌরাস্তার সংযোগস্থলে ভিক্ষুকে দেখতে পেলে পাত্র মাটিতে রেখে, উত্তরাসঙ্গ একাংশ রেখে, উৎকুটিকভাবে বসে দু’হাত অঞ্জলিবদ্ধ করে ক্ষমা প্রার্থনা করতেন। তারা এরূপ করা উচিত বলে মনে করতেন। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, এরা ওদের স্ত্রী, ওরা এদের স্বামী। রাতে অপরাধ করে এখন ক্ষমা চেয়ে নিচ্ছে। ভগবানকে এই বিষয়টি জানালেন। ভগবান বললেন, হে ভিক্ষুগণ, ভিক্ষুরা আর ভিক্ষুণীগণের শাস্তির বিধান করবে। যেই ভিক্ষু করবে, তার দুক্কট অপরাধ হবে। ভিক্ষুগণ, আমি অনুজ্ঞা করছি, ভিক্ষুণীরাই ভিক্ষুগণের শাস্তির বিধান করবে। কীরূপে শাস্তির বিধান করবে? সেটা ভিক্ষুণীগণ জানতেন না। ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, ভিক্ষুগণ ভিক্ষুণীগণকে বলে দেবে যে, এরূপে শাস্তির বিধান করতে হয়।

৪১০. সেই সময় ভিক্ষুণীগণ সংঘসভায় ঝগড়া, কলহ ও বিবাদপরায়ণা হয়ে একে অপরকে তীব্র বাক্যবাণে বিদ্ধ করতে লাগলেন। সেই বিবাদ মীমাংসা করতে সমর্থ হচ্ছিলেন না। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, ভিক্ষুগণ ভিক্ষুণীগণের বিবাদ মীমাংসা করবে।

তখন ভিক্ষুগণ ভিক্ষুণীগণের বিবাদ মীমাংসা করতে লাগলেন। বিবাদ মীমাংসা করার সময় দেখা যেত যে, ভিক্ষুণীগণ বেশ অপরাধগ্রস্ত ও আপত্তিপ্রাপ্ত। তখন ভিক্ষুণীগণ বললেন, ভন্তে, এটা উত্তম হয় যে, আর্যগণই ভিক্ষুণীদের শাস্তির বিধান করুন; আর্যগণই ভিক্ষুণীদের অপরাধ প্রতিকার অনুমোদন করুন। ভগবান কর্তৃক এমনই প্রজ্ঞাপ্ত হয়েছে যে ভিক্ষুগণ ভিক্ষুণীগণের বিবাদ মীমাংসা করবে। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, ভিক্ষুগণ ভিক্ষুণীগণের শাস্তির বিধান করে সেটা ভিক্ষুণীদের জানাবে, আর ভিক্ষুণীগণ সেই অনুসারে ভিক্ষুণীগণের শাস্তির বিধান নিশ্চিত করবে। ভিক্ষুগণ ভিক্ষুণীগণকে অপরাধে অভিযুক্ত করে সেটা ভিক্ষুণীদের জানাবে, আর ভিক্ষুণীগণ সেই অনুসারে ভিক্ষুণীগণের অপরাধ প্রতিকার অনুমোদন করবে।

সেই সময় উৎপলবর্ণা ভিক্ষুণীর অন্তেবাসিনী ভিক্ষুণী বিনয় শিক্ষা করার সাত বছর পর্যন্ত ভগবানের অনুসরণ করছিলেন। কিন্তু স্মৃতিহীনতা দরুন যা যা শিক্ষা করতেন, সবই ভুলে যেতেন। একপর্যায়ে সে শুনতে পেল যে, ভগবান শ্রাবস্তীতে যেতে ইচ্ছাপোষণ করছেন। তখন তার মনে এরূপ চিন্তা উদয় হলো : আমি বিনয় শিক্ষা করার জন্য সাত বছর যাবৎ ভগবানকে অনুসরণ করে আসতেছি। তবে স্মৃতিহীনতা দরুন যা যা শিক্ষা করি, সবই ভুলে যাই। নারীর পক্ষে সারা জীবন ভগবানকে অনুসরণ করা দুষ্কর। এমতাবস্থায় আমার কী করা উচিত? সেই ভিক্ষুণী অন্যান্য ভিক্ষুণীদের এ বিষয় প্রকাশ করল। ভিক্ষুণীগণ এ ব্যাপারে ভিক্ষুগণকে জানালেন। ভিক্ষুগণ এই বিষয়টি ভগবানকে জানালেন। ভগবান বললেন, হে ভিক্ষুগণ, আমি অনুজ্ঞা করছি, ভিক্ষুগণ ভিক্ষুণীদের বিনয় শিক্ষা দিবে।

প্রথম পরিচ্ছেদ সমাপ্ত।


 

২. দ্বিতীয় পরিচ্ছেদ
৪১১. সেই সময় ভগবান ইচ্ছানুরূপ বৈশালীতে অবস্থান করার পর শ্রাবস্তীর অভিমুখে পদব্রজে রওনা দিলেন। ক্রমান্বয়ে বিচরণ করতে করতে শ্রাবস্তীতে এসে পৌঁছলেন। অমনি ভগবান শ্রাবস্তীতে অনাথপিণ্ডিক শ্রেষ্ঠী কর্তৃক নির্মিত জেতবন বিহারে অবস্থান করতে লাগলেন। সেই সময় ষড়বর্গীয় ভিক্ষুগণ ‘এরা হয়তো আমাদের প্রতি আসক্ত হবে’ এই ভেবে ভিক্ষুণীগণকে লক্ষ করে কর্দমাক্ত জল নিক্ষেপ করত। ভগবানকে এই বিষয়টি জানালেন। ভগবান বললেন, হে ভিক্ষুগণ, কোনো ভিক্ষু ভিক্ষুণীকে লক্ষ করে কর্দমাক্ত জল নিক্ষেপ করতে পারবে না। যেই ভিক্ষু নিক্ষেপ করবে, তার দুক্কট অপরাধ হবে। ভিক্ষুগণ, আমি অনুজ্ঞা করছি, সেই ভিক্ষুকে (ভিক্ষুণীকে কর্দমাক্ত জল নিক্ষেপকারীকে) দণ্ডকর্ম প্রদান করবে। ভিক্ষুগণের মনে এই চিন্তা উদয় হলো : কী রকমের দণ্ডকর্ম প্রদান করতে হবে? তারা ভগবানকে এই বিষয়টি জানালেন। ভগবান বললেন, হে ভিক্ষুগণ, সেই ভিক্ষু ভিক্ষুণীসংঘ কর্তৃক অবন্দনীয় (বন্দনার অযোগ্য) হবে।

সেই সময় ষড়বর্গীয় ভিক্ষুগণ, ভিক্ষুণীগণকে দেহ উন্মুক্ত করে প্রদর্শন করত। পরিধেয় বস্ত্র উচিয়ে ঊরু প্রদর্শন করত; পুং-চিহ্ন প্রদর্শন করত। ভিক্ষুণীগণের সঙ্গে অসদ্ধর্মমূলক তথা অশালীন বাক্য প্রয়োগ করত। ‘তারা আমাদের প্রতি আসক্ত হবে’ ভেবে ভিক্ষুণীগণের কাছে পুরুষ দ্বারা কুপ্রস্তাব পাঠাত। ভগবানকে এই বিষয়টি জানালেন। ভগবান বললেন, হে ভিক্ষুগণ, ভিক্ষুরা ভিক্ষুণীগণকে দেহ উন্মুক্ত করে প্রদর্শন করতে পারবে না। পরিধেয় বস্ত্র উচিয়ে ঊরু প্রদর্শন করতে পারবে না, পুং-চিহ্ন প্রদর্শন করতে পারবে না, অসদ্ধর্মমূলক তথা অশালীন বাক্য প্রয়োগ করতে পারবে না। ভিক্ষুণীদের কাছে পুরুষ দ্বারা কুপ্রস্তাব পাঠাতে পারবে না। যেই ভিক্ষু এসব করবে, তার দুক্কট অপরাধ হবে। ভিক্ষুগণ, আমি অনুজ্ঞা করছি, সেই ভিক্ষুকে দণ্ডকর্ম প্রদান করবে। ভিক্ষুগণের মনে এই চিন্তা উদয় হলো : কী রকমের দণ্ডকর্ম প্রদান করতে হবে? তারা ভগবানকে এই বিষয়টি জানালেন। ভগবান বললেন, হে ভিক্ষুগণ, সেই ভিক্ষু ভিক্ষুণীসংঘ কর্তৃক অবন্দনীয় হবে।

সেই সময় ষড়বর্গীয়া ভিক্ষুণীগণ ‘এরা হয়তো আমাদের প্রতি আসক্ত হবে’ ভেবে ভিক্ষুগণকে কর্দমাক্ত জল নিক্ষেপ করত। ভিক্ষুগণ ভগবানকে এই বিষয়টি জানালেন। ভগবান বললেন, হে ভিক্ষুগণ, ভিক্ষুণীগণ কোনো ভিক্ষুকে কর্দমাক্ত জল নিক্ষেপ করতে পারবে না। যেই ভিক্ষুণী নিক্ষেপ করবে, দুক্কট অপরাধ হবে। ভিক্ষুগণ, আমি অনুজ্ঞা করছি, সেই ভিক্ষুণীকে দণ্ডকর্ম প্রদান করবে। ভিক্ষুণীগণের মনে এই চিন্তা উদয় হলো : কী রকম দণ্ডকর্ম প্রদান করতে হবে? ভগবানকে এই বিষয়টি জানালেন। ভগবান বললেন, আমি অনুজ্ঞা করছি, তাকে প্রতিরোধ করবে অর্থাৎ বিহারে প্রবেশ করতে নিবারণ করবে। প্রতিরোধ করলেও সে আদেশ মেনে চলল না। ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, তাকে উপদেশ প্রদান করা বন্ধ করবে।

সেই সময় ষড়বর্গীয়া ভিক্ষুণীগণ ভিক্ষুদের দেহ উন্মুক্ত করে প্রদর্শন করত। পরিধেয় বস্ত্র সরিয়ে স্তন প্রদর্শন করত, ঊরু প্রদর্শন করত, স্ত্রী-চিহ্ন প্রদর্শন করত। ভিক্ষুগণের সঙ্গে অসদ্ধর্মমূলক তথা অশালীন বাক্য প্রয়োগ করত। ‘তারা আমাদের প্রতি আসক্ত হবে’ ভেবে ভিক্ষুগণের কাছে মহিলা দ্বারা কুপ্রস্তাব পাঠাত। ভগবানকে এই বিষয়টি জানালেন। ভগবান বললেন, হে ভিক্ষুগণ, ভিক্ষুণীরা ভিক্ষুদের দেহ উন্মুক্ত করে প্রদর্শন করতে পারবে না। পরিধেয় বস্ত্র সরিয়ে স্তন প্রদর্শন করতে পারবে না, ঊরু প্রদর্শন করতে পারবে না, স্ত্রী-চিহ্ন প্রদর্শন করতে পারবে না। অসদ্ধর্মমূলক তথা অশালীন বাক্য প্রয়োগ করতে পারবে না। ভিক্ষুদের কাছে মহিলা দ্বারা কুপ্রস্তাব পাঠাতে পারবে না। যেই ভিক্ষুণী এসব করবে, তার দুক্কট অপরাধ হবে। ভিক্ষুগণ, আমি অনুজ্ঞা করছি, সেই ভিক্ষুণীকে দণ্ডকর্ম প্রদান করবে। ভিক্ষুণীগণের মনে এই চিন্তা উদয় হলো : কী রকমের দণ্ড প্রদান করতে হবে? ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, তাকে প্রতিরোধ করবে অর্থাৎ বিহারে প্রবেশ করতে নিবারণ করবে। প্রতিরোধ করলেও সে আদেশ মেনে চলল না। ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, তাকে উপদেশ প্রদান করা বন্ধ করবে। ভিক্ষুণীদের মনে এরূপ চিন্তা উদয় হলো : উপদেশ প্রদান বন্ধ ভিক্ষুণীর সঙ্গে উপোসথ করা যাবে কী? ভগবানকে এই বিষয়টি জানালেন। ভগবান বললেন, ভিক্ষুগণ, যাবৎ সেই অভিযোগ মীমাংসিত না হয়, তাবৎ সেই ভিক্ষুণীর সঙ্গে উপোসথ করা যাবে না।

৪১২. সেই সময় আয়ুষ্মান উদায়ী ভিক্ষুণীগণকে উপদেশ প্রদান করা বন্ধ রেখে পর্যটনে বেরিয়ে পড়লেন। ভিক্ষুণীগণ অসন্তোষ, নিন্দা ও প্রকাশ্যে দুর্নাম করতে লাগলেন, কেন আর্য উদায়ী উপদেশ প্রদান করা বন্ধ রেখে পর্যটনে বেরিয়ে পড়েছেন। ভগবানকে এই বিষয়টি জানালেন। ভগবান বললেন, হে ভিক্ষুগণ, উপদেশ প্রদান করা বন্ধ রেখে পর্যটনে বের হতে পারবে না। যে বের হবে তার দুক্কট অপরাধ হবে।

সেই সময় অজ্ঞ, অদক্ষ ভিক্ষুরা উপদেশ প্রদান বন্ধ করার দণ্ড আরোপ (তথা দণ্ডের বিধান) করতে লাগল। ভগবানকে এই বিষয়টি জানালেন। ভগবান বললেন, হে ভিক্ষুগণ, অজ্ঞ, অদক্ষ ভিক্ষুরা উপদেশ প্রদান বন্ধ করার দণ্ড আরোপ করতে পারবে না। যে করবে, তার দুক্কট অপরাধ হবে।

সেই সময় ভিক্ষুগণ অহেতুক, বিনা কারণে উপদেশ প্রদান বন্ধ করার দণ্ড আরোপ করতে লাগলেন। ভগবানকে এই বিষয়টি জানালেন। ভগবান বললেন, হে ভিক্ষুগণ, অহেতুক, বিনা কারণে উপদেশ প্রদান বন্ধ করার দণ্ড আরোপ করতে পারবে না। যে করবে, তার দুক্কট অপরাধ হবে।

সেই সময় ভিক্ষুগণ উপদেশ প্রদান বন্ধ করার দণ্ড আরোপ করে মীমাংসা করতেন না। ভগবানকে এই বিষয়টি জানালেন। ভগবান বললেন, হে ভিক্ষুগণ, উপদেশ প্রদান বন্ধ করার দণ্ড আরোপ করে মীমাংসা না করে থাকতে পারবে না। যে মীমাংসা করবে না, তার দুক্কট অপরাধ হবে।

৪১৩. সেই সময় ভিক্ষুণীগণ উপদেশ শ্রবণ করতে যেতেন না। ভগবানকে এই বিষয়টি জানালেন। ভগবান বললেন, হে ভিক্ষুগণ, ভিক্ষুণীগণ উপদেশ শ্রবণ করতে না যেতে পারবে না। যে না যাবে, তাকে ধর্মানুসারে প্রতিকার করতে হবে।

সেই সময় ভিক্ষুণীসংঘের সবাই একসঙ্গে উপদেশ শ্রবণ করতে যেতেন। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, এরা ওদের স্ত্রী, ওরা এদের স্বামী। এখন এরা ওদের সঙ্গে অভিরমিত হবে। ভিক্ষুগণ ভগবানকে এই বিষয়টি জানালেন। ভগবান বললেন, হে ভিক্ষুগণ, ভিক্ষুণীসংঘের সবাই একসঙ্গে উপদেশ শ্রবণ করতে যেতে পারবে না। যদি যায়, তাহলে দুক্কট অপরাধ হবে। ভিক্ষুগণ, আমি অনুজ্ঞা করছি, চার কিংবা পাঁচজন ভিক্ষুণী একত্রে উপদেশ শ্রবণে যাবে।

সেই সময় চার কিংবা পাঁচজন ভিক্ষুণী একত্রে উপদেশ শ্রবণ করতে যেতেন। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, এরা ওদের স্ত্রী, ওরা এদের স্বামী। এরা এখন ওদের সঙ্গে অভিরমিত হবে। ভগবানকে এই বিষয়টি জানালেন। ভগবান বললেন, হে ভিক্ষুগণ, চার কিংবা পাঁচজন ভিক্ষুণী একসঙ্গে উপদেশ শ্রবণ করতে যেতে পারবে না। যদি যায়, তাহলে দুক্কট অপরাধ হবে। ভিক্ষুগণ, আমি অনুজ্ঞা করছি, দুই কিংবা তিনজন ভিক্ষুণী একসঙ্গে উপদেশ শ্রবণ করতে যাবে।

একজন ভিক্ষুর কাছে উপস্থিত হয়ে উত্তরাসঙ্গ একাংশ করে ভিক্ষুর পদ বন্দনা করে উৎকুটিকভাবে বসে দু’হাত অঞ্জলিবদ্ধ করে এরূপ বলবে :আর্য, ভিক্ষুণীসংঘ ভিক্ষুসংঘের পদে বন্দনা জ্ঞাপন করছেন। উপদেশ শ্রবণ করার জন্য আসতে অনুমতি প্রার্থনা করছেন। আর্য, ভিক্ষুণীসংঘ উপদেশ শ্রবণ করার জন্য আসতে অনুমতি লাভ করুক। এরূপ হলে সেই ভিক্ষু প্রাতিমোক্ষ আবৃত্তিকারক ভিক্ষুর কাছে উপস্থিত হবে; আর এরূপ বলবে : ভন্তে, ভিক্ষুণীসংঘ ভিক্ষুসংঘের পদ বন্দনা জ্ঞাপন করছেন। উপদেশ শ্রবণ করার জন্য আসতে অনুমতি প্রার্থনা করছেন। ভন্তে, অতএব ভিক্ষুণীসংঘ উপদেশ শ্রবণ করার জন্য আসতে অনুমতি লাভ করুক। অমনি প্রাতিমোক্ষ আবৃত্তিকারক ভিক্ষুকে বলতে হবে : ভিক্ষুণীকে উপদেশ দেবার জন্য নির্বাচিত কোনো ভিক্ষু রয়েছেন কি? যদি ভিক্ষুণীকে উপদেশ দেবার জন্য নির্বাচিত কোনো ভিক্ষু থাকেন, তাহলে প্রাতিমোক্ষ আবৃত্তিকারক ভিক্ষুকে বলতে হবে : অমুক নামের ভিক্ষু ভিক্ষুণীকে উপদেশ দেয়ার জন্য নির্বাচিত-ভিক্ষুণীসংঘ তার কাছে গমন করুক। যদি ভিক্ষুণীকে উপদেশ দেবার জন্য নির্বাচিত কোনো ভিক্ষু না থাকেন, তাহলে প্রাতিমোক্ষ আবৃত্তিকারক ভিক্ষুকে এরূপ বলতে হবে : কোনো আয়ুষ্মান কি ভিক্ষুণীগণকে উপদেশ প্রদান করতে ইচ্ছা করছেন? যদি কেউ ভিক্ষুণীগণকে উপদেশ প্রদান করতে ইচ্ছা করেন, আর তিনি যদি অষ্টাঙ্গ-সমন্বিত অর্থাৎ উপদেশ প্রদানে যোগ্য বা সমর্থ হন, তাহলে তাকে নির্বাচিত করবে। এরপর বলবে, অমুক নামের ভিক্ষু ভিক্ষুণীকে উপদেশ দেয়ার জন্য নির্বাচিত হয়েছেন, ভিক্ষুণীসংঘ তার কাছে গমন করুক। যদি কেউ ভিক্ষুণীকে উপদেশ প্রদান করার ইচ্ছা প্রকাশ না করেন, তাহলে প্রাতিমোক্ষ আবৃত্তিকারক ভিক্ষু বলবে, ভিক্ষুণীকে উপদেশ প্রদান করার জন্য নির্বাচিত কোনো ভিক্ষু নেই। কাজেই ভিক্ষুণীসংঘ প্রসন্নতার সঙ্গে তাদের কর্তব্য সম্পাদন করুক।

৪১৪. সেই সময় ভিক্ষুগণ উপদেশ প্রদান করার প্রার্থনা অনুমোদন করতেন না। ভগবানকে এই বিষয়টি জানালেন। ভগবান বললেন, হে ভিক্ষুগণ, উপদেশ প্রদান করার প্রার্থনা অনুমোদন করতে হবে। যে অনুমোদন করবে না, তার দুক্কট অপরাধ হবে।

সেই সময় জনৈক ভিক্ষু ধর্ম-বিনয়ে অজ্ঞ ছিলেন। ভিক্ষুণীগণ তার কাছে উপস্থিত হয়ে বললেন, আর্য, উপদেশ প্রদান করার প্রার্থনা অনুমোদন করুন। ভিক্ষু বললেন, ভগিনী, আমি ধর্ম-বিনয়ে অজ্ঞ, কী করে আমি উপদেশ প্রদান করার প্রার্থনা অনুমোদন করব? আর্য, উপদেশ প্রদানের প্রার্থনা অনুমোদন করুন। ভগবান কর্তৃক প্রজ্ঞাপ্ত হয়েছে যে, ভিক্ষুগণ ভিক্ষুণীগণের উপদেশ প্রদান করার প্রার্থনা অনুমোদন করবে। ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, ধর্ম-বিনয়ে অজ্ঞজন ছাড়া অন্যদের উপদেশ প্রদান করার প্রার্থনা অনুমোদন করতে হবে।

সেই সময় জনৈক ভিক্ষু অসুস্থ হয়ে পড়েন। ভিক্ষুণীগণ তার কাছে উপস্থিত হয়ে এরূপ বললেন, আর্য, উপদেশ প্রদানের প্রার্থনা অনুমোদন করুন। ভিক্ষু বললেন, ভগিনী, আমি অসুস্থ। কী করে উপদেশ প্রদান করার প্রার্থনা অনুমোদন করব? আর্য, উপদেশ প্রদান করার প্রার্থনা অনুমোদন করুন। ভগবান কর্তৃক প্রজ্ঞাপ্ত হয়েছে যে, ধর্ম-বিনয় অজ্ঞ ছাড়া অন্যদের উপদেশ প্রদান করার প্রার্থনা অনুমোদন করতে হবে। ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, ধর্ম-বিনয়ে অজ্ঞ ও অসুস্থব্যতিরেকে অন্যদের উপদেশ প্রদান করার প্রার্থনা অনুমোদন করতে হবে।

সেই সময় জনৈক ভিক্ষু গামিক (কোথাও গমনে উদ্যত) ছিলেন। ভিক্ষুণীগণ তার কাছে উপস্থিত হয়ে এরূপ বললেন, আর্য, উপদেশ প্রদানের প্রার্থনা অনুমোদন করুন। ভিক্ষু বললেন, ভগিনী, আমি গামিক। কী করে উপদেশ প্রদান করার প্রার্থনা অনুমোদন করব? আর্য, উপদেশ প্রদান করার প্রার্থনা অনুমোদন করুন। ভগবান কর্তৃক প্রজ্ঞাপ্ত হয়েছে যে, ধর্ম-বিনয় অজ্ঞ ছাড়া অন্যদের উপদেশ প্রদান করার প্রার্থনা অনুমোদন করতে হবে। ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, ধর্ম-বিনয়ে অজ্ঞ, অসুস্থও গামিক ভিক্ষু ব্যতিরেকে অন্যদের উপদেশ প্রদান করার প্রার্থনা অনুমোদন করতে হবে।

সেই সময় জনৈক ভিক্ষু আরণ্যিক বা অরণ্যবাসী ছিলেন। ভিক্ষুণীগণ তার কাছে উপস্থিত হয়ে এরূপ বললেন, আর্য, উপদেশ প্রদানের প্রার্থনা অনুমোদন করুন। ভিক্ষু বললেন, ভগিনী, আমি আরণ্যিক। কী করে উপদেশ প্রদান করার প্রার্থনা অনুমোদন করব? আর্য, উপদেশ প্রদান করার প্রার্থনা অনুমোদন করুন। ভগবান কর্তৃক প্রজ্ঞাপ্ত হয়েছে যে, ধর্ম-বিনয় অজ্ঞ ছাড়া অন্যদের উপদেশ প্রদান করার প্রার্থনা অনুমোদন করতে হবে। ভগবানকে এই বিষয়টি জানালেন। ভগবান বললেন, ভিক্ষুগণ, আরণ্যিক ভিক্ষু উপদেশ প্রদান করার প্রার্থনা অনুমোদন করবে। আমি এই স্থানে আসব বলে (নির্দিষ্ট স্থানের) সংকেত করবে।

৪১৫. সেই সময় ভিক্ষুগণ উপদেশ প্রদান করার প্রার্থনা অনুমোদন করেও উপদেশ প্রদান করতেন না। ভগবানকে এই বিষয়টি জানালেন। ভগবান বললেন, হে ভিক্ষুগণ, উপদেশ প্রদান করার প্রার্থনা অনুমোদন করে উপদেশ প্রদান না করে থাকতে পারবে না, যে উপদেশ প্রদান করবে না, তার দুক্কট অপরাধ হবে।

সেই সময় ভিক্ষুগণ উপদেশ প্রদান করার প্রার্থনা গ্রহণ করে, সেটা ফিরিয়ে দিতেন। ভগবানকে এই বিষয়টি জানালেন। ভগবান বললেন, হে ভিক্ষুগণ, উপদেশ প্রদান করার ভার ফিরিয়ে দিতে পারবে না। যে ফিরিয়ে দিবে, তার দুক্কট অপরাধ হবে।

সেই সময় ভিক্ষুণীগণ (উপদেশ শ্রবণের জন্য) নির্দিষ্ট স্থানে যেতেন না। ভগবানকে এই বিষয়টি জানালেন। ভগবান বললেন, হে ভিক্ষুগণ, উপদেশ শ্রবণের জন্য ভিক্ষুণীগণ নির্দিষ্ট স্থানে না যেতে পারবে না। যে যাবে না, তার দুক্কট অপরাধ হবে।

৪১৬. সেই সময় ভিক্ষুণীগণ দীর্ঘ কটিবন্ধনী ব্যবহার করতেন এবং তথায় পুচ্ছ ঝুলাতেন। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, যেন কামভোগী গৃহিণী। ভগবানকে এই বিষয়টি জানালেন। ভগবান বললেন, হে ভিক্ষুগণ, ভিক্ষুণীরা দীর্ঘ কটিবন্ধনী ব্যবহার করতে পারবে না। যে ব্যবহার করবে, তার দুক্কট অপরাধ হবে। ভিক্ষুগণ, আমি অনুজ্ঞা করছি, ভিক্ষুণীগণ কোমর একবার মাত্র বেষ্টন করা যায় এমন লম্বা কঠিবন্ধনী ব্যবহার করবে। তথায় পুচ্ছ ঝুলাতে পারবে না। যে ঝুলাবে, তার দুক্কট অপরাধ হবে।

সেই সময় ভিক্ষুণীগণ বেতের তৈরি পট্টের পুচ্ছ ঝুলাতেন, চামড়ার তৈরি পট্টের পুচ্ছ ঝুলাতেন, সাদা কাপড়ের পট্টের পুচ্ছ ঝুলাতেন, সুতিকাপড়ের পুচ্ছ ঝুলাতেন, ঝালরযুক্ত কাপড়ের পুচ্ছ ঝুলাতেন, জীর্ণ কাপড়ের পট্টের পুচ্ছ ঝুলাতেন, ছিন্ন কাপড়ের পুচ্ছ ঝুলাতেন, ছিন্ন কাপড়ের প্রান্তের পুচ্ছ ঝুলাতেন, সুতা ভাঁজের পুচ্ছ ঝুলাতেন, সুতা টুকরার পুচ্ছ ঝুলাতেন। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, যেন কামভোগী গৃহিণী। ভগবানকে এই বিষয়টি জানালেন। ভগবান বললেন, হে ভিক্ষুগণ, ভিক্ষুণীরা বেতের তৈরি পট্টের পুচ্ছ... টুকরো সুতার পুচ্ছ ঝুলাতে পারবে না। যে ঝুলাবে তার দুক্কট অপরাধ হবে।

সেই সময় ভিক্ষুণীগণ অস্থি (নর-কঙ্কাল?) দ্বারা জঙ্ঘা ঘর্ষণ করাতেন, গো-চোয়াল দ্বারা জঙ্ঘা ঘর্ষণ করাতেন, হাত মর্দন করাতেন, হাতের পৃষ্ট মর্দন করাতেন, পা মর্দন করাতেন, পায়ের পৃষ্ট মর্দন করাতেন, ঊরু মর্দন করাতেন, মুখ মর্দন করাতেন, দন্তমাংস আঘাত করাতেন। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, যেন কামভোগী গৃহিণী। ভগবান এই বিষয়টি জানালেন। ভগবান বললেন, হে ভিক্ষুগণ, ভিক্ষুণীগণ অস্থি দ্বারা জঙ্ঘা ঘর্ষণ করাতে... দন্তমাংসে আঘাত করাতে পারবে না। যে করাবে, তার দুক্কট অপরাধ হবে।

৪১৭. সেই সময় ষড়বর্গীয়া ভিক্ষুণীগণ মুখ রঞ্জিত করত, মুখে প্রসাধনী দ্রব্য মাখত, মুখে চূর্ণ (তথা পাউডার) মাখত, মুখে লাল রং মাখত, দেহ রঞ্জিত করত, ঠোঁটে রং তথা লিপিস্টিক লাগত, দেহ ও মুখে প্রসাধন দ্রব্য মাখত। সেটা দেখে অসন্তোষ, নিন্দা ও প্রকাশ্যে দুর্নাম করতে লাগলেন, যেন কামভোগী গৃহিণী। ভগবানকে এই বিষয়টি জানালেন। ভগবান বললেন, হে ভিক্ষুগণ, ভিক্ষুণীগণ মুখ রঞ্জিত করতে পারবে না; মুখে প্রসাধন দ্রব্য, মুখে পাউডার, মুখে লাল রং মাখতে পারবে না; দেহ রঞ্জিত করতে পারবে না, ঠোঁটে লিপিস্টিক লাগাতে পারবে না, দেহ ও মুখে প্রসাধন দ্রব্য মাখতে পারবে না। যে এসব করবে, তার দুক্কট অপরাধ হবে।

সেই সময় ষড়বর্গীয়া ভিক্ষুণীগণ চোখের কোনায় কাজল দিত, কপালে তিলক দিত, জানলা খুলে বাইরের দিকে তাকিয়ে থাকত, দরজা খুলে অর্ধেক শরীর প্রদর্শন করে দাঁড়িয়ে থাকত, নৃত্য করাত, গণিকা বসাত, পানাগার (মদ্য বিক্রি ও পান করার দোকান) খুলত, মাংসের দোকান খুলত,(মুদির) দোকান খুলত, মহাজনগিরি করত, চাকর রাখত, চাকরানী রাখত, কর্মচারী রাখত, কর্মচারিণী রাখত, পশুপ্রকৃতির লোক পালন করত, শাকসবজির বাগান করত, জীর্ণবস্ত্র পরিধান করত। জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, যেন কামভোগী গৃহিণী। ভগবানকে এই বিষয়টি জানালেন। ভগবান বললেন, হে ভিক্ষুগণ, ভিক্ষুণীগণ চোখের কোনায় কাজল দিতে পারবে না, কপালে তিলক দিতে পারবে না, জানলা খুলে বাইরে তাকিয়ে থাকতে পারবে না, দরজা খুলে অর্ধেক শরীর প্রদর্শন করে দাঁড়িয়ে থাকতে পারবে না, নৃত্য করাতে... জীর্ণবস্ত্র পরিধান করতে পারবে না। যে করবে, তার দুক্কট অপরাধ হবে।

৪১৮. সেই সময় ষড়বর্গীয়া ভিক্ষুণীগণ পরিপূর্ণ নীলরঙের চীবর পরিধান করত, পরিপূর্ণ সাদারঙের চীবর পরিধান করত, পরিপূর্ণ লালরঙের চীবর পরিধান করত, পরিপূর্ণ গাঢ় লালরঙের চীবর পরিধান করত, পরিপূর্ণ কালোরঙের চীবর পরিধান করত, মহারঙ্গ (অতি রঞ্জিতকরণ) চীবর পরিধান করত, মহানাম নামক উদ্ভিদের রঙ-এর বর্ণের চীবর পরিধান করত; অচ্ছিন্ন (খণ্ডিত) পাড়সংযুক্ত চীবর, দীর্ঘপাড় সংযুক্ত চীবর, ফুলের পাড়সংযুক্ত চীবর পরিধান করত, কাঁচুলি (কাঞ্চুক) ব্যবহার করত, লোধ্রবৃক্ষের বল্কল দ্বারা তৈরি বস্ত্র পরিধান করত। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, যেন কামভোগী গৃহিণী। ভগবানকে এই বিষয়টি জানালেন। ভগবান বললেন, হে ভিক্ষুগণ, ভিক্ষুণীগণ পরিপূর্ণ নীলরঙের চীবর... লোধ্রবৃক্ষের বল্কল দ্বারা তৈরি বস্ত্র পরিধান করতে পারবে না। যে পরিধান করবে, তার দুক্কট অপরাধ হবে।

সেই সময় জনৈক ভিক্ষুণী মৃত্যুবরণ করার সময় বললেন, আমার অবর্তমানে আমার দ্রব্যসামগ্রী সংঘের হোক। তখন ভিক্ষু ও ভিক্ষুণীগণ ‘আমাদের হোক, আমাদের হোক’ বলে বিবাদ করতে লাগলেন। ভগবানকে এই বিষয়টি জানালেন। ভগবান বললেন, হে ভিক্ষুগণ, যদি ভিক্ষুণী মৃত্যুবরণ করার সময় এরূপ বলে থাকে যে, আমার অবর্তমানে আমার দ্রব্যসামগ্রী সংঘের হোক, তাহলে ভিক্ষুসংঘ সেসবের মালিক নয়; ভিক্ষুণীসংঘই সেসবের মালিক। যদি শিক্ষামানা কিংবা শ্রামণেরী মৃত্যুবরণ করার সময় বলে যে, আমার অবর্তমানে আমার দ্রব্যসামগ্রী সংঘের হোক, তাহলে ভিক্ষুসংঘ সেসবের মালিক নয়; ভিক্ষুণীসংঘই সেসবের মালিক। যদি ভিক্ষু মৃত্যুবরণ করার সময় বলে, আমার অবর্তমানে আমার দ্রব্যসামগ্রী সংঘের হোক, তাহলে ভিক্ষুণীসংঘ সেসবের মালিক নয়, ভিক্ষুসংঘই সেসবের মালিক। ভিক্ষুগণ, যদি শ্রামণের... উপাসক... উপাসিকা... অন্য কেউ মৃত্যুবরণ করার সময় বলে যে, আমার অবর্তমানে আমার দ্রব্যসামগ্রী সংঘের হোক, তাহলে ভিক্ষুণীসংঘ সেসবের মালিক নয়, ভিক্ষুসংঘই সেসবের মালিক।

৪২০. সেই সময় জনৈক প্রাক্তন কুস্তিগির মহিলা ভিক্ষুণীগণের কাছে প্রব্রজিত হলেন। তিনি রাস্তায় দুর্বল এক ভিক্ষুকে দেখে কাঁধের (তথা অংসকূটের) ধাক্কায় মাটিতে ফেলে দিলেন। এতে ভিক্ষুগণ অসন্তোষ, নিন্দা ও প্রকাশ্যে আপত্তি উত্থাপন করতে লাগলেন, কেন ভিক্ষুণী ভিক্ষুকে ধাক্কা মারতেছে? তারা ভগবানকে এই বিষয়টি জানালেন। ভগবান বললেন, হে ভিক্ষুগণ, ভিক্ষুণী ভিক্ষুকে ধাক্কা মারতে পারবে ন। যে ধাক্কা মারবে, তার দুক্কট অপরাধ হবে। ভিক্ষুগণ, আমি অনুজ্ঞা করছি, ভিক্ষুণী ভিক্ষুকে দেখলে দূর হতে রাস্তা ছেড়ে দিবে।

সেই সময় জনৈক স্বামীবিহীনা মহিলা উপপতির দ্বারা গর্ভবতী হয়েছিল। সে গর্ভপাত করে পারিবারিক মঙ্গল কামনাকারী ভিক্ষুণীকে (অর্থাৎ সুনির্দিষ্ট কোনো এক গৃহস্থের বাড়িতে ভিক্ষান্ন সংগ্রহের যেই ভিক্ষুণী সর্বদা গমনাগমন করে থাকে) এরূপ বলল, আর্যে, এই গর্ভ পাত্রে করে বাইরে নিয়ে যান। তখন সেই ভিক্ষুণী গর্ভ পাত্রে ঢুকিয়ে সঙ্ঘাটি দিয়ে ঢেকে নিয়ে গেলেন। সেই সময় জনৈক পিণ্ডচারিক ভিক্ষু প্রতিজ্ঞা করেছিলেন, আমি প্রথম যেই ভিক্ষান্ন লাভ করব, সেগুলো কোনো ভিক্ষু কিংবা ভিক্ষুণীকে না দিয়ে, ভোজন করব না। সেই ভিক্ষু উক্ত ভিক্ষুণীকে দেখে বললেন, ভগিনী, ভিক্ষান্ন প্রতিগ্রহণ করুন। আর্য, প্রয়োজন নেই। ভিক্ষু দ্বিতীয়বার, তৃতীয়বার বললেন, ভগিনী, ভিক্ষান্ন প্রতিগ্রহণ করুন। আর্য, প্রয়োজন নেই। ভগিনী, আমি প্রতিজ্ঞা করেছি যে, আমি প্রথমে যেই ভিক্ষান্ন লাভ করব, সেগুলো কোনো ভিক্ষু কিংবা ভিক্ষুণীকে না দিয়ে, ভোজন করব না। কাজেই ভগিনী, ভিক্ষান্ন প্রতিগ্রহণ করুন। তখন উক্ত ভিক্ষুণী ভিক্ষুর পুনঃপুন অনুরোধে বাধ্য হয়ে পাত্র বের করে দেখিয়ে বললেন, আর্য, দেখুন, পাত্রে গর্ভ রয়েছে। একথা কিন্তু কাউকে বলবেন না। অমনি সেই ভিক্ষু অসন্তোষ, নিন্দা ও প্রকাশ্যে আপত্তি উত্থাপন করতে লাগলেন, কেন ভিক্ষুণী পাত্রে ভরে গর্ভ বাইরে নিয়ে যাচ্ছে? তারা ভগবানকে এই বিষয়টি জানালেন। ভগবান বললেন, হে ভিক্ষুগণ, ভিক্ষুণী পাত্র করে গর্ভ বাইরে নিয়ে যেতে পারবে না। যে নিয়ে যাবে, তার দুক্কট অপরাধ হবে। ভিক্ষুগণ, আমি অনুজ্ঞা করছি, ভিক্ষুণী ভিক্ষুকে দেখে পাত্র বের করে প্রদর্শন করবে।

সেই সময় ষড়বর্গীয়া ভিক্ষুণীগণ ভিক্ষুকে দেখে উল্টিয়ে পাত্রের তলা প্রদর্শন করতেন। এতে ভিক্ষুগণ অসন্তোষ, নিন্দা ও প্রকাশ্যে আপত্তি উত্থাপন করতে লাগলেন, কেন ষড়বর্গীয়া ভিক্ষুণী ভিক্ষুকে দেখে উল্টিয়ে পাত্রের তলা প্রদর্শন করতেছে? তারা ভগবানকে এই বিষয়টি জানালেন। ভগবান বললেন, হে ভিক্ষুগণ, ভিক্ষুণী ভিক্ষুকে দেখে উল্টিয়ে পাত্র প্রদর্শন করতে পারবে না। যে দেখাবে, তার দুক্কট অপরাধ হবে। ভিক্ষুগণ, আমি অনুজ্ঞা করছি, ভিক্ষুণী ভিক্ষুকে দেখে পাত্রের ঢাকনা খুলে দেখাবে আর যদি পাত্রে মৎস্য-মাংসাদি খাবার থাকে, তাহলে আহার গ্রহণের নিমন্ত্রণ জানাবে।

সেই সময় শ্রাবস্তীর রাস্তায় একটা পুং-চিহ্ন পরিত্যক্ত অবস্থায় থাকল। এক ভিক্ষুণী সেটা ভালোভাবে দেখতে লাগলেন। এতে পথচারি জনতা চিৎকার ও শিস্‌ দিল। ভিক্ষুণী মৌন থাকলেন। অতঃপর সেই ভিক্ষুণী বিহারে গিয়ে অন্যান্য ভিক্ষুণীগণকে এ বিষয়টি প্রকাশ করলেন। তখন যেসব ভিক্ষুণী অল্পেচ্ছু... তারা অসন্তোষ, নিন্দা ও প্রকাশ্যে আপত্তি উত্থাপন করতে লাগলেন, কেন ভিক্ষুণী পুং-চিহ্ন ভালোভাবে অবলোকন করতেছে? এমতাবস্থায় সেই ভিক্ষুণী ভিক্ষুগণকে এ বিষয়টি জানালেন। ভিক্ষুগণ এই বিষয়টি ভগবানকে জানালেন। ভগবান বললেন, হে ভিক্ষুগণ, ভিক্ষুণীগণ পুং-চিহ্ন অবলোকন করতে পারবে না। যে করবে, তার দুক্কট অপরাধ হবে।

৪২১. সেই সময় জনসাধারণ ভিক্ষুগণকে আমিষযুক্ত খাবার দান করতেন। ভিক্ষুগণ সেসব খাবার ভিক্ষুণীগণকে প্রদান করতেন। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, কেন ভদন্তগণ নিজেদের আহারের জন্য প্রাপ্ত খাবার অন্যদের প্রদান করছেন? আমরা কী দান দিতে জানি না? তারা ভগবানকে এই বিষয়টি জানালেন। ভগবান বললেন, হে ভিক্ষুগণ, নিজেদের আহারের জন্য প্রাপ্ত খাবার অন্যকে দিতে পারবে না। যে দিবে, তার দুক্কট অপরাধ হবে।

সেই সময় ভিক্ষুগণের কাছে বহুল পরিমাণে খাদ্য জমা হয়েছিল। ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, সংঘকে প্রদান করবে। তারপরও বহু খাদ্য জমা থাকল। ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, কোনো এক ব্যক্তিকে দিয়ে দিবে।

সেই সময় ভিক্ষুগণের সঞ্চিত করে রাখা খাদ্য-দ্রব্য অধিক হয়েছিল। ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, ভিক্ষুদের সঞ্চিত খাদ্য-দ্রব্য ভিক্ষু ও ভিক্ষুণীগণ কর্তৃক প্রতিগ্রহণ করিয়ে ভোজন করবে।

সেই সময় জনসাধারণ ভিক্ষুণীগণের জন্য আমিষযুক্ত খাবার দান করতেন। ভিক্ষুণীগণ সেসব খাবার ভিক্ষুগণকে প্রদান করতেন। সেটা জেনে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, কেন ভিক্ষুণীগণ নিজেদের আহারের জন্য প্রাপ্ত খাবার অন্যদের প্রদান করছেন? আমরা কী দান দিতে জানি না? তারা ভগবানকে এই বিষয়টি জানালেন। ভগবান বললেন, হে ভিক্ষুগণ, ভিক্ষুণীরা নিজেদের আহারের জন্য প্রাপ্ত খাবার অন্যকে দিতে পারবে না। যে দিবে তার দুক্কট অপরাধ হবে।

সেই সময় ভিক্ষুণীগণের কাছে বহুল পরিমাণে খাদ্য জমা হয়েছিল। ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, সংঘকে প্রদান করবে। তারপরও বহু খাদ্য জমা থাকল। ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, কোনো একজন ব্যক্তিকে দিয়ে দিবে।

সেই সময় ভিক্ষুণীগণের সঞ্চিত করে রাখা খাদ্য-দ্রব্য অধিক হয়েছিল। ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, ভিক্ষুণীদের সঞ্চিত খাদ্য-দ্রব্য ভিক্ষু ও ভিক্ষুণীগণ কর্তৃক প্রতিগ্রহণ করিয়ে ভোজন করবে।

৪২২. সেই সময় ভিক্ষুগণের কাছে বহু বিছানাপত্রাদি জমা ছিল। কিন্তু ভিক্ষুণীগণের কাছে কোনো বিছানাপত্র ছিল না। ভিক্ষুণীগণ দূত প্রেরণ করে ভিক্ষুগণকে বললেন, ভদন্ত, আর্যগণ, এটা উত্তম হয় যে, আমাদের কিছু সময়ের জন্য বিছানাপত্রাদি প্রদান করুন। ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, ভিক্ষুণীগণকে কিছু সময়ের জন্য বিছানাপত্রাদি প্রদান করবে।

সেই সময় ঋতুমতী ভিক্ষুণী কাপড় তথা বেডশীট বিছানো বেঞ্চি ও খাটে উপবেশন করতেন, শয়ন করতেন। এতে শয্যাসন শোণিত, ম্রক্ষিত হয়ে যেতো। ভগবানকে এই বিষয়টি জানালেন। ভগবান বললেন, হে ভিক্ষুগণ, ঋতুমতী ভিক্ষুণী বেডশীট বিছানো বেঞ্চি ও খাটে উপবেশন করবে না, শয়ন করবে না। যে উপবেশন, শয়ন করবে, তার দুক্কট অপরাধ হবে। ভিক্ষুগণ, আমি অনুজ্ঞা করছি, আবসথ চীবর (ঋতুকালীন ব্যবহার্য বস্ত্র) ব্যবহার করবে। আবসথ চীবর শোণিত হয়ে গেল। ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, আণিচোলক (প্রস্রাবদ্বারে বাঁধার ছোট এক টুকুরা জীর্ণবস্ত্র) ব্যবহার করবে। আণিচোলক পড়ে যেতে লাগল। ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, সুতা দিয়ে উরুর সঙ্গে বেঁধে নিবে। সুতা ছিঁড়ে যেতে লাগল। ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, কোমরের সুতা ব্যবহার করবে।

সেই সময় ষড়বর্গীয়া ভিক্ষুণীগণ সব সময় কোমরের সুতা ব্যবহার করতে থাকল। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, যেন কামভোগী গৃহিণী। ভগবানকে এই বিষয়টি জানালেন। ভগবান বললেন, হে ভিক্ষুগণ, ভিক্ষুণীরা সব সময় কোমরের সুতা ব্যবহার করতে পারবে না। যে ব্যবহার করবে, তার দুক্কট অপরাধ হবে। ভিক্ষুগণ, আমি অনুজ্ঞা করছি, ঋতুমতী ভিক্ষুণী কোমরের সুতা ব্যবহার করবে।

দ্বিতীয় পরিচ্ছেদ সমাপ্ত।


 

৩. তৃতীয় পরিচ্ছেদ
৪২৩. সেই সময় উপসম্পদাপ্রাপ্ত ভিক্ষুণীগণের মধ্যে এরূপ দেখা যেতে লাগল-স্ত্রী-চিহ্নবিহীনা, স্ত্রী-চিহ্নমাত্র বিদ্যমান অর্থাৎ ক্লীব লিঙ্গ, ঋতুবিহীনা, অনিয়মিত ঋতুগ্রস্তা, ধ্রুবচোড়া, ক্ষরণশীলা, শিখরিণী (নারীত্বে দোষ আছে, এমন নারী), পণ্ডক নারী, পুরুষ-লিঙ্গযুক্ত নারী, সম্ভিন্না (বিশৃঙ্খল যোনিযুক্ত নারী), উভয় লিঙ্গবিশিষ্টা নারী। ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, উপসম্পদা প্রার্থীকে চতুর্বিশতি প্রকার অন্তরায়কর বিষয় সম্বন্ধে জিজ্ঞেস করবে। ভিক্ষুগণ, এ রকম জিজ্ঞেস করবে : ১) তুমি স্ত্রী-চিহ্নবিহীনা নও তো? ২) তুমি স্ত্রী-চিহ্নমাত্র বিদ্যমান নও তো? ৩) তুমি ঋতুবিহীনা নও তো? ৪) তুমি অনিয়মিত ঋতুগ্রস্তা নও তো? ৫) তুমি ধ্রুবচোড়া নও তো? ৬) তুমি ক্ষরণশীলা নও তো? ৭) তুমি শিখরিণী নও তো? ৮) তুমি পণ্ডক নও তো? ৯) তুমি পুরুষ-লিঙ্গযুক্ত নও তো? ১০) তুমি সম্ভিন্না নও তো? ১১) তুমি উভয় লিঙ্গবিশিষ্টা নও তো? তোমার কাছে এসব রোগ আছে কি? যেমন-১২) কুষ্ঠ? ১৩) গণ্ড? ১৪) চর্মরোগ? ১৫) ক্ষয়রোগ? ১৬) মৃগীরোগ? ১৭) তুমি মানবী তো? ১৮) তুমি নারী তো? ১৯) তুমি কারও দাসী হও না তো? ২০) তুমি ঋণী নও তো? ২১) তুমি রাজনারী বা সৈন্য নও তো? ২২) তুমি মাতাপিতা ও স্বামীর অনুমতি পেয়েছ তো? ২৩) তোমার বয়স বিশ বছর পূর্ণ হয়েছে তো? ২৪) তোমার পাত্র-চীবর পরিপূর্ণ রয়েছে তো? তোমার নাম কী? তোমার গুরুর নাম কী?

সেই সময় ভিক্ষুগণ (উপসম্পদাপ্রার্থিনী) ভিক্ষুণীকে অন্তরায়কর বিষয় সম্বন্ধে জিজ্ঞেস করলেন। উপসম্পদাপ্রার্থিনী বিস্তারিতভাবে উত্তর দিতেন, মৌন থাকতেন, উত্তর দিতে পারতেন না। ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, একজন উপসম্পদাপ্রার্থিনীকে প্রথমে ভিক্ষুণীসংঘে উপসম্পদা দিয়ে, বিশুদ্ধ করে পুনঃ ভিক্ষুসংঘে উপসম্পদা প্রদান করবে।

সেই সময় ভিক্ষুণীগণ অনুশাসিত উপসম্পদাপ্রার্থিনীর কাছে অন্তরায়কর বিষয় সম্বন্ধে জিজ্ঞেস করতেন। উপসম্পদাপ্রার্থিনী বিস্তারিতভাবে উত্তর দিতেন, মৌন থাকতেন, উত্তর দিতে পারতেন না। ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, প্রথমে অনুশাসন করে, পরে অন্তরায়কর বিষয় জিজ্ঞেস করবে।

সেই সম্বন্ধে সংঘসভায় (ভিক্ষুগণ) অনুশাসন করতে লাগলেন। উপসম্পদাপ্রার্থিনী (পূর্বের ন্যায়) বিস্তারিতভাবে বললেন, মৌন থাকলেন, উত্তর দিতে পারলেন না। ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, একান্তে অনুশাসন করে সংঘসভায় অন্তরায়কর বিষয় সম্বন্ধে জিজ্ঞেস করবে। ভিক্ষুগণ, এ রকমে অনুশাসন করবে :

৪২৪. প্রথমে উপাধ্যায় গ্রহণ করাবে। উপাধ্যায় গ্রহণ করিয়ে পাত্র-চীবর সম্বন্ধে জিজ্ঞেস করবে, এই পাত্র তোমার তো? এই সঙ্ঘাটি তোমার তো? এই উত্তরাসঙ্গ তোমার তো? এই অন্তর্বাস তোমার তো? এই কটিবন্ধনী তোমার তো? এই স্নানের বস্ত্র তোমার তো? যাও, অমুক স্থানে গিয়ে দাঁড়াও।

(তখন) মূর্খ, অদক্ষ ভিক্ষুণী অনুশাসন করতে লাগলেন। ত্রুটিপূর্ণভাবে অনুশাসিত উপসম্পদাপ্রার্থিনীগণের মধ্যে কেউ বিস্তারিতভাবে উত্তর দিতে লাগলেন। কেউ মৌন থাকলেন, কেউ উত্তর দিতে অসমর্থ হলেন। ভগবানকে এই বিষয়টি জানালেন। ভগবান বললেন, হে ভিক্ষুগণ, মূর্খ, অদক্ষ ভিক্ষুণী অনুশাসন করতে পারবে না। যে করবে, তার দুক্কট অপরাধ হবে। ভিক্ষুগণ, আমি অনুজ্ঞা করছি, দক্ষ ও সমর্থ ভিক্ষুণী অনুশাসন করবে।

(তখন) অনুশাসন করার জন্য অনির্বাচিত তথা অনুপযুক্ত ভিক্ষুণী অনুশাসন করতে লাগলেন। ভগবানকে এই বিষয়টি জানালেন। ভগবান বললেন, হে ভিক্ষুগণ, অনুশাসন করার জন্য অনির্বাচিত ভিক্ষুণী অনুশাসন করতে পারবে না। যে করবে, তার দুক্কট অপরাধ হবে। ভিক্ষুগণ, আমি অনুজ্ঞা করছি, নির্বাচিত ভিক্ষুণীই অনুশাসন করবে। ভিক্ষুগণ, এভাবে নির্বাচিত করবে : নিজকে নিজে নির্বাচিত করবে অথবা অন্যজনকে অন্যজন দিয়ে নির্বাচিত করবে।

কীরূপে নিজকে নিজে নির্বাচন করতে হয়? কোনো দক্ষ ও সমর্থ ভিক্ষুণী সংঘকে এরূপ প্রস্তাব জ্ঞাপন করবে :

আর্যা সংঘ, আমার প্রস্তাব শ্রবণ করুন। অমুক নামক নারী অমুক নামক আর্যের কাছে উপসম্পদাপ্রার্থিনী হয়েছেন। এখন সংঘ যদি উচিত মনে করেন, তাহলে আমি অমুক নামক উপসম্পদাপ্রার্থিনীকে অনুশাসন করতে পারি। এভাবে নিজকে নিজে নির্বাচিত করবে।

কীরূপে অন্যকে অন্য দিয়ে নির্বাচন করতে হয়? কোনো দক্ষ ও সমর্থ ভিক্ষুণী সংঘকে এরূপ প্রস্তাব জ্ঞাপন করবে :

আর্যা সংঘ, আমার প্রস্তাব শ্রবণ করুন। অমুক নামক নারী অমুক নামক আর্যের কাছে উপসম্পদাপ্রার্থিনী হয়েছেন। এখন সংঘ যদি উচিত মনে করেন, তাহলে অমুক ভিক্ষুণী অমুক উপসম্পদাপ্রার্থিনীকে অনুশাসন করতে পারেন। এভাবে অন্যকে অন্য দিয়ে নির্বাচন করবে।

সেই নির্বাচিত ভিক্ষুণী উপসম্পদাপ্রার্থিনীর কাছে গিয়ে এরূপ বলবে : অমুক, আমার প্রস্তাব শ্রবণ কর। এখন তোমার সত্যকথা বলার সময়, সঠিক কথা বলার সময়। যা তোমার কাছে রয়েছে, তৎসম্পর্কে তুমি সংঘসভায় জিজ্ঞাসিত হয়ে থাকলে আছে বলবে, না থাকলে নেই বলবে। বাক্য দীর্ঘায়িতও করবে না, মৌনও থাকবে না। তাঁরা তোমাকে এভাবে জিজ্ঞেস করবেন, তুমি স্ত্রী-চিহ্নবিহীনা নও তো? তুমি স্ত্রী-চিহ্নমাত্র বিদ্যমানা নও তো? তুমি ঋতুবিহীনা নও তো? তুমি অনিয়মিত ঋতুগ্রস্তা নও তো? তুমি ধ্রুবচোড়া নও তো? তুমি ক্ষরণশীলা নও তো? তুমি শিখারিণী নও তো? তুমি পণ্ডক নও তো? তুমি পুরুষ-লিঙ্গযুক্তা নও তো? তুমি সম্ভিন্না নও তো? তুমি উভয়লিঙ্গবিশিষ্টা নও তো? তোমার কাছে এসব রোগ আছে কি? যেমন : কুষ্ঠ? গণ্ড? চর্মরোগ? ক্ষয়রোগ? মৃগীরোগ? তুমি মানবী তো? তুমি নারী তো? তুমি কারও দাসী নও তো? তুমি ঋণী নও তো? তুমি রাজনারী বা সৈন্য নও তো? তোমার মাতাপিতা ও স্বামীর অনুমতি পেয়েছ তো? তোমার বয়স বিশ বছর পূর্ণ হয়েছে তো? তোমার পাত্র-চীবর পরিপূর্ণ রয়েছে তো? তোমার নাম কী? তোমার গুরুর নাম কী?

অনুশাসক ও উপসম্পদাপ্রার্থিনী একসঙ্গে আসতে লাগলেন। ভগবানকে এই বিষয়টি জানালেন। ভগবান বললেন, ভিক্ষুগণ, একসঙ্গে আসতে পারবে না। প্রথমে অনুশাসক এসে সংঘকে জ্ঞাপন করবে : আর্যা সংঘ, আমার প্রস্তাব শ্রবণ করুন। অমুক নামক নারী অমুক নামক আর্যের কাছে উপসম্পদাপ্রার্থিনী হয়েছেন। আমি তাকে অনুশাসন করছি। এখন সংঘ যদি উচিত মনে করেন, তাহলে অমুক নামক উপসম্পদাপ্রার্থিনী আসতে পারেন। তুমি এসো বলতে হবে।

উত্তরাসঙ্গ একাংশ করে উপসম্পদাপ্রার্থিনী উৎকুটিকভাবে বসে দু’হাত অঞ্জলিবদ্ধ করে উপসম্পদা প্রার্থনা করাবে। আর্যা সংঘ, আমি সংঘের কাছে উপসম্পদা প্রার্থনা করছি। আর্যা সংঘ, অনুগ্রহপূর্বক আমাকে উদ্ধার করুন। দ্বিতীয়বার, আর্যা সংঘ, আমি সংঘের কাছে উপসম্পদা প্রার্থনা করছি। আর্যা সংঘ, অনুগ্রহপূর্বক আমাকে উদ্ধার করুন। তৃতীয়বার আর্যা সংঘ আমি সংঘের কাছে উপসম্পদা প্রার্থনা করছি। আর্যা সংঘ, অনুগ্রহপূর্বক আমাকে উদ্ধার করুন। এরপর একজন দক্ষ ও সমর্থ ভিক্ষুণী সংঘকে প্রস্তাব জ্ঞাপন করবে :

আর্যা সংঘ, আমার প্রস্তাব শ্রবণ করুন। এই অমুক নামক নারী অমুক নামক আর্যের কাছে উপসম্পদাপ্রার্থিনী হয়েছেন। এখন সংঘ যদি উচিত মনে করেন, তাহলে আমি অমুক নামক উপসম্পদাপ্রার্থিনীকে অন্তরায়কর বিষয় সম্বন্ধে জিজ্ঞেস করতে পারি।

অমুক, আমার প্রস্তাব শ্রবণ কর। এখন তোমার সত্যকথা বলার, সঠিক কথা বলার সময়। যা তোমার কাছে রয়েছে তৎসম্পর্কে তুমি সংঘসভায় জিজ্ঞাসিত হয়ে থাকলে আছে বলবে, না থাকলে নেই বলবে। তাঁরা তোমাকে এভাবে জিজ্ঞেস করবে, তুমি স্ত্রী-চিহ্নবিহীনা... তোমার গুরুর নাম কী?

পুনঃ সেই দক্ষ ও সমর্থ ভিক্ষুণী সংঘকে জ্ঞাপন করবে :

৪২৫. প্রস্তাবনা স্থাপন : আর্যা সংঘ, আমার প্রস্তাব শ্রবণ করুন। অমুক নামক নারী অমুক নামক আর্যের কাছে উপসম্পদাপ্রার্থিনী হয়েছেন। তিনি অন্তরায়কর বিষয়গুলোতে বিশুদ্ধ আছেন, তার পাত্র-চীবরও পরিপূর্ণ রয়েছে। তিনি সংঘের কাছে উপসম্পদা প্রদানের প্রার্থনা করছেন অমুক নামক আর্যার উপাধ্যায়ত্বে। এখন সংঘের যদি উচিত মনে হয়, তাহলে সংঘ অমুক নামক নারীকে অমুক নামক আর্যার উপাধ্যায়ত্বে উপসম্পদা প্রদান করতে পারেন। এটি প্রস্তাবনা।

অনুশ্রবণ : আর্যা সংঘ, আমার প্রস্তাব শ্রবণ করুন। অমুক নামক নারী অমুক নামক আর্যার কাছে উপসম্পদাপ্রার্থিনী হয়েছেন। তিনি অন্তরায়কর বিষয়গুলোতে বিশুদ্ধ আছেন, তাঁর পাত্র-চীবরও পরিপূর্ণ রয়েছে। তিনি সংঘের কাছে উপসম্পদা প্রদানের প্রার্থনা করছেন অমুক নামক আর্যার উপাধ্যায়ত্বে। সংঘও অমুক নামক নারীকে অমুক নামক আর্যার উপাধ্যায়ত্বে উপসম্পদা প্রদান করছেন। অমুক নামক নারীকে অমুক নামক আর্যার উপাধ্যায়ত্বে উপসম্পদা প্রদান করাটা যেই আর্যা উচিত বলে মনে করেন, তিনি মৌন থাকবেন। যিনি উচিত বলে মনে না করেন, তিনি তাঁর বক্তব্য প্রকাশ করতে পারেন।

আমি দ্বিতীয়বার এরূপ বলছি... আমি তৃতীয়বার এরূপ বলছি। আর্যা সংঘ, আমার প্রস্তাব শ্রবণ করুন। অমুক নামক নারী অমুক নামক আর্যার কাছে উপসম্পদাপ্রার্থিনী হয়েছেন। তিনি অন্তরায়কর বিষয়গুলোতে বিশুদ্ধ আছেন, তাঁর পাত্র-চীবরও পরিপূর্ণ রয়েছে। তিনি সংঘের কাছে উপসম্পদা প্রদানের প্রার্থনা করছেন অমুক নামক আর্যার উপাধ্যায়ত্বে। সংঘও অমুক নামক নারীকে অমুক নামক আর্যার উপাধ্যায়ত্বে উপসম্পদা প্রদান করছেন। অমুক নামক নারীকে অমুক নামক আর্যার উপাধ্যায়ত্বে উপসম্পদা প্রদান করাটা যেই আর্যা উচিত বলে মনে করেন, তিনি মৌন থাকবেন। যিনি উচিত বলে মনে না করেন, তিনি তাঁর বক্তব্য প্রকাশ করতে পারেন।

সিদ্ধান্ত ঘোষণা : সংঘ কর্তৃক অমুক নারীকে অমুক নামক আর্যার উপাধ্যায়ত্বে উপসম্পদা প্রদান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

তখন তাকে সঙ্গে নিয়ে ভিক্ষুসংঘের সম্মুখে উপস্থিত করাবে। অমনি উত্তরাসঙ্গ একাংশ করে ভিক্ষুসংঘের পাদ বন্দনা করিয়ে উৎকুটিকভাবে বসাবে, আর দু’হাত অঞ্জলিবদ্ধ করিয়ে উপসম্পদা প্রার্থনা করাবে-আর্যগণ, আমি অমুক নামক, অমুক নামক আর্যার কাছে উপসম্পদাপ্রার্থিনী হয়ে একপক্ষের অর্থাৎ ভিক্ষুণীসংঘের কাছে উপসম্পদা লাভ করেছি। ভিক্ষুণীসংঘের জিজ্ঞাসিত অন্তরায়কর বিষয়ে বিশুদ্ধ রয়েছি। এখন আর্য, ভিক্ষুসংঘের কাছে উপসম্পদা প্রার্থনা করতেছি। আর্য, সংঘ অনুকম্পাপূর্বক আমাকে উদ্ধার করুন। দ্বিতীয়বার, আর্যগণ, আমি অমুক নামক, অমুক নামক আর্যার কাছে উপসম্পদাপ্রার্থিনী হয়ে একপক্ষের অর্থাৎ ভিক্ষুণীসংঘের কাছে উপসম্পদা লাভ করেছি। ভিক্ষুণীসংঘের জিজ্ঞাসিত অন্তরায়কর বিষয়ে বিশুদ্ধ রয়েছি। এখন আর্য, ভিক্ষুসংঘের কাছে উপসম্পদা প্রার্থনা করতেছি। আর্য, সংঘ অনুকম্পাপূর্বক আমাকে উদ্ধার করুন। তৃতীয়বার, আর্যগণ, আমি অমুক নামক, অমুক নামক আর্যার কাছে উপসম্পদাপ্রার্থিনী হয়ে একপক্ষের অর্থাৎ ভিক্ষুণীসংঘের কাছে উপসম্পদা লাভ করেছি। ভিক্ষুণীসংঘের জিজ্ঞাসিত অন্তরায়কর বিষয়ে বিশুদ্ধ রয়েছি। এখন আর্য, ভিক্ষুসংঘের কাছে উপসম্পদা প্রার্থনা করতেছি। আর্য, সংঘ অনুকম্পাপূর্বক আমাকে উদ্ধার করুন।

অতঃপর উপস্থিত ভিক্ষুসংঘের মধ্য হতে একজন দক্ষ ও সমর্থ ভিক্ষু সংঘকে জ্ঞাপন করবে :

প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। অমুক নামক নারী অমুক নামক আর্যা-এর কাছে উপসম্পদাপ্রার্থিনী হয়ে একপক্ষে (ভিক্ষুণীসংঘে) উপসম্পদা প্রাপ্ত হয়েছেন, ভিক্ষুণীসংঘের কাছে বিশুদ্ধ আছেন। অমুক নামক নারী অমুক নামক আর্যা-এর উপাধ্যায়ত্বে সংঘের কাছে উপসম্পদা প্রার্থনা করতেছেন। এখন সংঘ যদি উচিত মনে করেন, তাহলে অমুক নামক নারীকে অমুক নামক আর্যার উপাধ্যায়ত্বে উপসম্পদা প্রদান করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। অমুক নামক নারী অমুক নামক আর্যার কাছে উপসম্পদাপ্রার্থিনী হয়ে একপক্ষে উপসম্পদাপ্রাপ্ত হয়েছেন। ভিক্ষুণীসংঘের কাছে বিশুদ্ধ আছেন। অমুক নামক নারী অমুক নামক আর্যার উপাধ্যায়ত্বে সংঘের কাছে উপসম্পদা প্রার্থনা করতেছেন। সংঘও অমুক নামক নারীকে অমুক নামক আর্যার উপাধ্যায়ত্বে উপসম্পদা প্রদান করছেন। যেই আয়ুষ্মান অমুক নামক নারীকে অমুক নামক আর্যার উপাধ্যায়ত্বে উপসম্পদা প্রদান করাটা উচিত বলে মনে করেন, তিনি নীরব থাকবেন। যিনি উচিত বলে মনে না করেন, তিনি স্বীয় বক্তব্য ভাষায় প্রকাশ করতে পারেন।

আমি দ্বিতীয়বার এ বিষয়ে বলছি... আমি তৃতীয়বার এ বিষয়ে বলছি। ভন্তে সংঘ, আমার প্রস্তাব শ্রবণ করুন। অমুক নামক নারী অমুক নামক আর্যার কাছে উপসম্পদাপ্রার্থিনী হয়ে একপক্ষে উপসম্পদাপ্রাপ্ত হয়েছেন। ভিক্ষুণীসংঘের কাছে বিশুদ্ধ আছেন। অমুক নামক নারী অমুক নামক আর্যার উপাধ্যায়ত্বে সংঘের কাছে উপসম্পদা প্রার্থনা করতেছেন। সংঘও অমুক নামক নারীকে অমুক নামক আর্যার উপাধ্যায়ত্বে উপসম্পদা প্রদান করছেন। যেই আয়ুষ্মান অমুক নামক নারীকে অমুক নামক আর্যার উপাধ্যায়ত্বে উপসম্পদা প্রদান করাটা উচিত বলে মনে করেন, তিনি নীরব থাকবেন। যিনি উচিত বলে মনে না করেন, তিনি স্বীয় বক্তব্য ভাষায় প্রকাশ করতে পারেন।

সিদ্ধান্ত ঘোষণা : সংঘ কর্তৃক অমুক নামক নারীকে অমুক নামক আর্যার উপাধ্যায়ত্বে উপসম্পদা প্রদান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

তখন সময় নির্ধারণ করণার্থে ছায়া মেপে নিবে, ঋতুর নাম উল্লেখ করবে, দিনের ভাগ (অর্থাৎ সকাল নাকি বিকাল ইত্যাদি) উল্লেখ করবে এবং সঙ্গীতি বলে দিবে। ভিক্ষুণীকে তিন প্রকার নিশ্রয়ের কথা ও আট প্রকার অকরণীয়ের কথা বলে দিবে।

৪২৬. সেই সময় ভিক্ষুণীগণ ভোজনশালায় আসন হিসেব করতে করতে আহারের সময় অতিবাহিত করে ফেললেন। ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, প্রথম আটজন জ্যেষ্ঠানুসারে, অবশিষ্ট উপস্থিত অনুসারে উপবেশন করবে।

সেই সময় ভিক্ষুণীগণ ‘ভগবান প্রথম আটজন জ্যেষ্ঠানুসারে, অবশিষ্ট উপস্থিত অনুসারে উপবেশন করার অনুজ্ঞা দিয়েছেন’ ভেবে সবখানে প্রথম আটজন জ্যেষ্ঠানুসারে, অবশিষ্ট উপস্থিত অনুসারে আসন দখল করতেন, সেগুলোতে উপবেশন করতে বাধা দিতে লাগলেন। ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, শুধু ভোজনশালায় প্রথম আটজন জ্যেষ্ঠানুসারে, অবশিষ্ট উপস্থিত অনুসারে উপবেশন করবে। অন্য সবখানে জ্যেষ্ঠানুসারে বাধা দিতে পারবে না। যে বাধা দিবে, তার দুক্কট অপরাধ হবে।

৪২৭. সেই সময় ভিক্ষুণীগণ প্রবারণা করতেন না। ভগবানকে এই বিষয়টি জানালেন। ভগবান বললেন, হে ভিক্ষুগণ, ভিক্ষুণীগণ প্রবারণা না করে থাকতে পারবে না। যে ভিক্ষুণী প্রবারণা করবে না, তাকে নিয়মানুসারে প্রতিকার করতে হবে।

সেই সময় ভিক্ষুণীগণ নিজেদের মধ্যে প্রবারণা করে ভিক্ষুসংঘের কাছে প্রবারণা করতেন না। ভগবানকে এই বিষয়টি জানালেন। ভগবান বললেন, হে ভিক্ষুগণ, ভিক্ষুণীগণ কেবল নিজেদের মধ্যে প্রবারণা করে ভিক্ষুসংঘের কাছে প্রবারণা না করে থাকতে পারবে না। যে প্রবারণা করবে না, তাকে ধর্মানুসারে প্রতিকার করতে হবে।

সেই সময় ভিক্ষু ও ভিক্ষুণী একই সময়ে প্রবারণা করার সময় কোলাহল সৃষ্টি হলো। ভগবানকে এই বিষয়টি জানালেন। ভগবান বললেন, হে ভিক্ষুগণ, ভিক্ষু ও ভিক্ষুণী একই সময়ে প্রবারণা করতে পারবে না। যে করবে, তার দুক্কট অপরাধ হবে।

সেই সময় ভিক্ষুণীগণ সকালে প্রবারণা করতে করতে আহারের সময় অতিক্রান্ত হয়ে গেল। ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, আহারের পরে প্রবারণা করবে। আহারের পর প্রবারণা করতে করতে বিকাল হয়ে গেল। ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, আজকে ভিক্ষুণীসংঘ প্রবারণা করুক, পরবর্তী দিন ভিক্ষুসংঘ প্রবারণা করুক।

সেই সময় ভিক্ষুণীসংঘের সবাই ভিক্ষুসংঘের কাছে গিয়ে প্রবারণা করার সময় কোলাহল সৃষ্টি হলো। ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, একজন দক্ষ ও সমর্থ ভিক্ষুণীকে ভিক্ষুণীসংঘের পক্ষ হতে ভিক্ষুসংঘের কাছে প্রবারণা করার জন্য নির্বাচিত করবে। এভাবে নির্বাচন করতে হবে :

প্রথমে ভিক্ষুণীর মত গ্রহণ করবে। এরপর দক্ষ ও সমর্থ ভিক্ষুণী ভিক্ষুণীসংঘকে এই প্রস্তাব জ্ঞাপন করবে :

প্রস্তাবনা স্থাপন : আর্যা সংঘ, আমার প্রস্তাব শ্রবণ করুন। যদি সংঘ উচিত মনে করেন, তাহলে সংঘ অমুক নামক ভিক্ষুণীকে ভিক্ষুণীসংঘের পক্ষে ভিক্ষুসংঘের কাছে প্রবারণা করার জন্য নির্বাচিত করতে পারেন। এটি প্রস্তাবনা।

অনুশ্রবণ : আর্যা সংঘ, আমার প্রস্তাব শ্রবণ করুন। সংঘ ভিক্ষুণীসংঘের পক্ষ হতে ভিক্ষুসংঘের কাছে প্রবারণা করার জন্য অমুক নামক ভিক্ষুণীকে নির্বাচন করছেন। যেই আর্যা অমুক নামক ভিক্ষুণীকে ভিক্ষুণীসংঘের পক্ষ হতে ভিক্ষুসংঘের কাছে প্রবারণা করার জন্য নির্বাচন করাটা উচিত মনে করেন, তিনি নীরব থাকবেন। যিনি উচিত মনে না করেন, তিনি স্বীয় বক্তব্য ভাষায় প্রকাশ করতে পারবে।

সিদ্ধান্ত ঘোষণা : সংঘ কর্তৃক অমুক নামক ভিক্ষুণীকে ভিক্ষুণীসংঘের পক্ষ হতে ভিক্ষুসংঘের কাছে প্রবারণা করার জন্য নির্বাচিত করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

তখন নির্বাচিত সেই ভিক্ষুণী ভিক্ষুণীসংঘকে সঙ্গে নিয়ে ভিক্ষুসংঘের সম্মুখে উপস্থিত হতে হবে। এরপর উত্তরাসঙ্গ একাংশ করে ভিক্ষুগণের পদ বন্দনা করে উৎকুটিকভাবে বসে, দু’হাত অঞ্জলিবদ্ধ করে এরূপ বলতে হবে : আর্যগণ, দৃষ্ট, শ্রুত ও অনুমিত ভুল-ত্রুটি বিষয়ে ভিক্ষুণীসংঘ ভিক্ষুসংঘের কাছে প্রবারণা করতেছে। আর্য ভিক্ষুসংঘ, দৃষ্ট, শ্রুত কিংবা অনুমিত এমন কোনো ত্রুটি ভিক্ষুণীসংঘ করে থাকলে তা অনুগ্রহপূর্বক ভিক্ষুণীসংঘকে বলুন। নিজেদের মধ্যে কথিত ত্রুটি দেখলে আমরা তার প্রতিকার করব। দ্বিতীয়বার... তৃতীয়বার, আর্যগণ, দৃষ্ট, শ্রুত ও অনুমিত ভুল-ত্রুটি বিষয়ে ভিক্ষুণীসংঘ ভিক্ষুসংঘের কাছে প্রবারণা করতেছে। আর্য ভিক্ষুসংঘ, দৃষ্ট, শ্রুত কিংবা অনুমিত এমন কোনো ত্রুটি ভিক্ষুণীসংঘ করে থাকলে তা অনুগ্রহপূর্বক ভিক্ষুণীসংঘকে বলুন। নিজেদের মধ্যে কথিত ত্রুটি দেখলে আমরা তার প্রতিকার করব।

৪২৮. সেই সময় ভিক্ষুণীগণ ভিক্ষুগণের উপোসথ স্থগিত করতে লাগলেন, প্রবারণা স্থগিত করতে লাগলেন; উপদেশাদি শুনাতে লাগলেন, নিন্দা করতে লাগলেন, আদেশ দিতে লাগলেন, দোষারোপ করতে লাগলেন, দোষ স্মরণ করাতে লাগলেন। ভগবানকে এই বিষয়টি জানালেন। ভগবান বললেন, হে ভিক্ষুগণ, ভিক্ষুণীগণ ভিক্ষুগণের উপোসথ স্থগিত করতে পারবে না। স্থগিত করলেও স্থগিত হবে না। স্থগিতকারীর দুক্কট অপরাধ হবে। প্রবারণা স্থগিত করতে পারবে না। স্থগিত করলেও স্থগিত হবে না। স্থগিতকারীর দুক্কট অপরাধ হবে। উপদেশাদি শুনাতে পারবে না। শুনালেও শুনানো হবে না। শুনানোকারীর দুক্কট অপরাধ হবে। নিন্দা করতে পারবে না। নিন্দা করলেও নিন্দা বলে গণ্য হবে না, নিন্দাকারীর দুক্কট অপরাধ হবে। আদেশ দিতে পারবে না, আদেশ দিলেও আদেশ হিসেবে গণ্য হবে না, আদেশ প্রদানকারীর দুক্কট অপরাধ হবে। দোষারোপ করতে পারবে না, দোষারোপ করলেও দোষারোপ হিসেবে গণ্য হবে না, দোষারোপকারীর দুক্কট অপরাধ হবে। দোষ স্মরণ করাতে পারবে না, দোষ স্মরণ করালেও দোষ স্মরণ করা হিসেবে গণ্য হবে না, দোষ স্মরণকারীর দুক্কট অপরাধ হবে।

সেই সময় ভিক্ষুগণ ভিক্ষুণীগণের উপোসথ স্থগিত করতে লাগলেন, প্রবারণা স্থগিত করতে লাগলেন; উপদেশাদি শুনাতে লাগলেন, নিন্দা করতে লাগলেন, আদেশ দিতে লাগলেন, দোষারোপ করতে লাগলেন, দোষ স্মরণ করাতে লাগলেন। ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, ভিক্ষু ভিক্ষুণীর উপোসথ স্থগিত করতে পারবে, স্থগিত করলে তা যথার্থ স্থগিত হবে, স্থগিতকারীর অপরাধ হবে। প্রবারণা স্থগিত করতে পারবে, স্থগিত করলে তা যথার্থ স্থগিত হবে, স্থগিতকারীর অপরাধ হবে না। উপদেশাদি শুনাতে পারবে, উপদেশাদি শুনালে তা যথার্থ শুনানো হবে, যে শোনায় তার অপরাধ হবে না। নিন্দা করতে পারবে, নিন্দা করলে তা যথার্থ নিন্দা হবে, নিন্দাকারীর অপরাধ হবে না। আদেশ করতে পারবে, আদেশ করলে তা যথার্থ আদেশ হবে, আদেশকারীর অপরাধ হবে না। দোষারোপ করতে পারবে, দোষারোপ করলে তা যথার্থ দোষারোপ হবে, দোষারোপকারীর অপরাধ হবে না।

৪২৯. সেই সময় ষড়বর্গীয়া ভিক্ষুণীগণ যানে আরোহণ করে চলাচল করত। যেমন-পুরুষ চালিত গাভী শকটে আরোহণ করত, মহিলা চালিত ষাঁড় শকটে আরোহণ করত। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, যেন গঙ্গার মহাক্রীড়া। ভগবানকে এই বিষয়টি জানালেন। ভগবান বললেন, হে ভিক্ষুগণ, ভিক্ষুণীগণ যানে আরোহণ করে যাতায়াত করতে পারবে না। যে করবে, তাকে ধর্মানুসারে প্রতিকার করতে হবে।

সেই সময় জনৈকা ভিক্ষুণী অসুস্থ হয়ে পড়লেন। পায়ে হেঁটে চলাচল করতে অসমর্থ হলেন। ভগবানকে এই বিষয়টি জানালেন। ভগবান বললেন, ভৰুগণ, আমি অনুজ্ঞা করছি, অসুস্থ ভিক্ষুণী যানে আরোহণ করতে পারবে। তখন ভিক্ষুণীগণের মনে এই চিন্তা উদয় হলো : স্ত্রীযুক্ত যানে আরোহণ করতে হবে নাকি পুরুষযুক্ত যানে আরোহণ করতে হবে? ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, স্ত্রীযুক্ত হোক কিংবা পুরুষযুক্ত হোক, হাতে টানা যানে আরোহণ করবে।

সেই সময় জনৈকা ভিক্ষুণী যানের ঝাঁকুনিতে গুরুতর অসুস্থ হয়ে পড়লেন। ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, শিবিকা এবং পালকিতে আরোহণ করবে।

৪৩০. সেই সময় আঢ্যকাশী নামক গণিকা ভিক্ষুণীগণের কাছে প্রব্রজিতা হন। ‘ভগবানের সকাশে উপসম্পদা গ্রহণ করব’ এই ভেবে তিনি শ্রাবস্তীতে যেতে ইচ্ছুক হলেন। ধূর্তের শুনতে পেল যে, আঢ্যকাশী গণিকা নাকি শ্রাবস্তীতে গমনেচ্ছু হয়েছেন। ফলে তারা রাস্তায় অবস্থান নিল। এদিকে আঢ্যকাশীও শুনতে পেলেন, ধূর্তেরা নাকি (তাকে ধরার জন্য) রাস্তায় অবস্থান নিয়েছে। এমতাবস্থায় তিনি ভগবানের কাছে দূত প্রেরণ করলেন এই বলে, “ভন্তে, আমি উপসম্পদা লাভ করতে ইচ্ছুক। এখন আমাকে কী করতে হবে?” তখন ভগবান এ বিষয়ে, এ কারণে ধর্মদেশনা উত্থাপন করে ভিক্ষুগণকে সম্বোধন করে বললেন, ভিক্ষুগণ, আমি অনুজ্ঞা করছি, দূত দ্বারা উপসম্পদা প্রদান করবে।

তখন ভিক্ষু দূত দ্বারা উপসম্পদা প্রদান করতে লাগলেন। ভগবানকে এই বিষয়টি জানালেন। ভগবান বললেন, হে ভিক্ষুগণ, ভিক্ষু দূত দ্বারা উপসম্পদা প্রদান করতে পারবে না। যে উপসম্পদা প্রদান করবে, তার দুক্কট অপরাধ হবে। শিক্ষামানা দূত দ্বারা উপসম্পদা প্রদান করতে... শ্রামণের দূত দ্বারা উপসম্পদা প্রদান... শ্রামণেরী দূত দ্বারা উপসম্পদা প্রদান... অজ্ঞ, অদক্ষ দূত দ্বারা উপসম্পদা প্রদান করতে লাগল। ভগবানকে এই বিষয়টি জানালেন। ভগবান বললেন, হে ভিক্ষুগণ, অজ্ঞ, অদক্ষ দূত দ্বারা উপসম্পদা প্রদান করতে পারবে না। যে উপসম্পদা প্রদান করবে, তার দুক্কট অপরাধ হবে। ভিক্ষুগণ, আমি অনুজ্ঞা করছি, দক্ষ ও সমর্থ ভিক্ষুণী দূত দ্বারা উপসম্পদা প্রদান করবে।

সেই ভিক্ষুণী-দূত সংঘের কাছে উপস্থিত হয়ে উত্তরাসঙ্গ একাংশ করে ভিক্ষুগণের পাদ বন্দনা করবে। এরপর উৎকুটিকভাবে বসে দু’হাত অঞ্জলিবদ্ধ করে এরূপ বলবে : আর্যগণ, অমুক নামক নারী অমুক নামক আর্যার কাছে উপসম্পদাপ্রার্থিনী হয়েছেন। তিনি একপক্ষ (ভিক্ষুণীসংঘ) হতে উপসম্পদা প্রাপ্ত হয়েছেন। ভিক্ষুণীসংঘের কাছে বিশুদ্ধ আছেন। তিনি কোনো অন্তরায়কর বিষয়ের অধীন নন। আর্যগণ, অমুক নামক নারী সংঘের কাছে উপসম্পদা প্রদানের প্রার্থনা করছেন। আর্য সংঘ, অনুগ্রহপূর্বক তাকে উদ্ধার করুন। দ্বিতীয়বার, আর্যগণ, অমুক নামক নারী অমুক নামক আর্যার কাছে উপসম্পদাপ্রার্থিনী হয়েছেন। তিনি একপক্ষ (ভিক্ষুণীসংঘ) হতে উপসম্পদা প্রাপ্ত হয়েছেন। ভিক্ষুণীসংঘের কাছে বিশুদ্ধ আছেন। তিনি কোনো অন্তরায়কর বিষয়ের অধীন নন। আর্যগণ, অমুক নামক নারী সংঘের কাছে উপসম্পদা প্রদানের প্রার্থনা করছেন। আর্য সংঘ, অনুগ্রহপূর্বক তাকে উদ্ধার করুন। তৃতীয়বার, আর্যগণ, অমুক নামক নারী অমুক নামক আর্যার কাছে উপসম্পদাপ্রার্থিনী হয়েছেন। তিনি একপক্ষ (ভিক্ষুণীসংঘ) হতে উপসম্পদা প্রাপ্ত হয়েছেন। ভিক্ষুণীসংঘের কাছে বিশুদ্ধ আছেন। তিনি কোনো অন্তরায়কর বিষয়ের অধীন নন। আর্যগণ, অমুক নামক নারী সংঘের কাছে উপসম্পদা প্রদানের প্রার্থনা করছেন। আর্য সংঘ, অনুগ্রহপূর্বক তাকে উদ্ধার করুন।

এরপর উপস্থিত ভিক্ষুসংঘের মধ্য হতে একজন দক্ষ ও সমর্থ ভিক্ষু সংঘকে এই প্রস্তাব জ্ঞাপন করবেন।

প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। অমুক নামক নারী অমুক নামক ভিক্ষুণীর কাছে উপসম্পদাপ্রার্থিনী হয়েছেন; আর একপক্ষ হতে উপসম্পদা প্রাপ্তা হয়েছেন। ভিক্ষুণীসংঘের কাছে বিশুদ্ধ রয়েছেন। তিনি কোনো অন্তরায়কর বিষয়ের অধীন নন। এখন তিনি অমুক নামক ভিক্ষুণীর উপাধ্যায়ত্বে সংঘর কাছে উপসম্পদা প্রার্থনা করছেন। যদি সংঘ উচিত মনে করেন, তাহলে সংঘ অমুক নামক নারীকে অমুক নামক ভিক্ষুণীর উপাধ্যায়ত্বে উপসম্পদা প্রদান করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন অমুক নামক নারী অমুক নামক ভিক্ষুণীর কাছে উপসম্পদাপ্রার্থিনী হয়েছেন; আর একপক্ষ হতে উপসম্পদা প্রাপ্তা হয়েছেন। ভিক্ষুণীসংঘের কাছে বিশুদ্ধ রয়েছেন। তিনি কোনো অন্তরায়কর বিষয়ে অধীন নন। এখন তিনি অমুক নামক ভিক্ষুণীর উপাধ্যায়ত্বে সংঘের কাছে উপসম্পদা প্রদানের প্রার্থনা করছেন। সংঘও অমুক নামক নারীকে অমুক নামক ভিক্ষুণীর উপাধ্যায়ত্বে উপসম্পদা প্রদান করতেছেন। যেই আয়ুষ্মাণ অমুক নামক নারীকে অমুক নামক ভিক্ষুণীর উপাধ্যায়ত্বে উপসম্পদা প্রদান করাটা উচিত মনে করেন, তিনি নীরব থাকবেন। যিনি উচিত বলে মনে না করেন, তিনি স্বীয় বক্তব্য ভাষায় প্রকাশা করতে পারেন।

এই বিষয়ে আমি দ্বিতীয়বার বলছি... এই বিষয়ে আমি তৃতীয়বার বলছি। ভন্তে সংঘ, আমার প্রস্তাব শ্রবণ করুন অমুক নামক নারী অমুক নামক ভিক্ষুণীর কাছে উপসম্পদা প্রার্থিণী হয়েছেন; আর একপক্ষ হতে উপসম্পদা প্রাপ্তা হয়েছেন। ভিক্ষুণীসংঘের কাছে বিশুদ্ধ রয়েছেন। তিনি কোনো অন্তরায়কর বিষয়ে অধীন নন। এখন তিনি অমুক নামক ভিক্ষুণীর উপাধ্যায়ত্বে সংঘের কাছে উপসম্পদা প্রদানের প্রার্থনা করছেন। সংঘও অমুক নামক নারীকে অমুক নামক ভিক্ষুণীর উপাধ্যায়ত্বে উপসম্পদা প্রদান করতেছেন। যেই আয়ুষ্মাণ অমুক নামক নারীকে অমুক নামক ভিক্ষুণীর উপাধ্যায়ত্বে উপসম্পদা প্রদান করাটা উচিত মনে করেন, তিনি নীরব থাকবেন। যিনি উচিত বলে মনে না করেন, তিনি স্বীয় বক্তব্য ভাষায় প্রকাশা করতে পারেন।

সিদ্ধান্ত ঘোষণা : সংঘ কর্তৃক অমুক নামক নারীকে অমুক নামক ভিক্ষুণীর উপাধ্যায়ত্বে উপসম্পদা প্রদান করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

তখন সময় নির্ধারণ করণার্থে ছায়া মেপে নিবে, ঋতুর নাম উল্লেখ করবে, দিনের ভাগ উল্লেখ করবে, সঙ্গীতি বলে দিবে। ভিক্ষুণীকে তিন প্রকার নিশ্রয়ের কথা ও আট প্রকার অকরণীয়ের কথা বলে দিবে।

৪৩১. সেই সময় ভিক্ষুণীগণ অরণ্যে বাস করতে লাগলেন। এতে ধূর্তেরা তাদের দূষিত করতে লাগল। ভগবানকে এই বিষয়টি জানালেন। ভগবান বললেন, হে ভিক্ষুগণ, ভিক্ষুণীগণ অরণ্যে বাস করতে পারবে না। যেই ভিক্ষুণী বাস করতে, আর তার দুক্কট অপরাধ হবে।

সেই সময় জনৈক উপাসক ভিক্ষুণীসংঘের উদ্দেশ্যে কুঁড়েঘর দান করলেন। ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, কুঁড়েঘর ব্যবহার করবে। কুঁড়েঘরে স্থান সংকুলান হলো না। ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, গৃহ ব্যবহার করবে। গৃহে স্থান সংকুলান হলো না। ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, নতুন গৃহ নির্মাণ করবে। নতুনগৃহেও স্থান সংকুলান হলো না। ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, ব্যক্তিগতভাবে গৃহ প্রস্তুত করবে।

৪৩২. সেই সময় জনৈক নারী সন্তান-সম্ভবা অবস্থায় ভিক্ষুণীর মধ্যে প্রব্রজিতা হন। প্রব্রজিতা হবার পর তার সন্তান প্রসব হলো। তখন সেই ভিক্ষুণীর মনে এরূপ চিন্তা উদয় হলো : আমি এই বালককে কী করব? ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, যতদিন বালকটি বড় না হয়, ততদিন পালন করবে।

তখন সেই ভিক্ষুণীর মনে এরূপ চিন্তা উদয় হলো : আমার পক্ষে একাকী থাকা সম্ভব হচ্ছে না। অন্যদিকে অন্য ভিক্ষুণীরাও এই বালকের সঙ্গে থাকতে পারছে না। এমতাবস্থায় আমি কী করব? ভগবানকে এই বিষয়টি জানলেন। ভগবান বললেন, ভিক্ষুগণ, আমি অনুজ্ঞা করছি, সেই ভিক্ষুণীর সঙ্গিনী হবার জন্য কোনো এক ভিক্ষুণীকে মনোনীত করবে। ভিক্ষুণীগণ, এভাবে মনোনীত করবে :

প্রথমে ভিক্ষুণীর মত নিবে। এরপর উপস্থিত ভিক্ষুণীসংঘের মধ্য থেকে একজন দক্ষ ও সমর্থ ভিক্ষুণী সংঘকে এই প্রস্তাব জ্ঞাপন করবে।

প্রস্তাবনা স্থাপন : আর্যা সংঘ, আমার প্রস্তাব শ্রবণ করুন। যদি সংঘের উচিত বলে মনে হয়, তাহলে সংঘ অমুক নামক ভিক্ষুণীর সঙ্গিনী হবার জন্য অমুক নামক ভিক্ষুণীকে মনোনীত করতে পারেন। এটি প্রস্তাবনা।

অনুশ্রবণ : আর্যা সংঘ, আমার প্রস্তাব শ্রবণ করুন। অমুক নামক ভিক্ষুণীর সঙ্গিনী হবার সংঘ জন্য অমুক নামক ভিক্ষুণীকে মনোনীত করতেছেন। যেই আর্যা অমুক নামক ভিক্ষুণীর সঙ্গিণী হবার জন্য অমুক নামক ভিক্ষুণীকে মনোনীত করাটা উচিত মনে করেন, তিনি নীরব থাকবেন। যিনি উচিত বলে মনে না করেন, তিনি স্বীয় বক্তব্য ভাষায় প্রকাশ করতে পারেন।

সিদ্ধান্ত ঘোষণা : সংঘ কর্তৃক অমুক নামক ভিক্ষুণীর সঙ্গিনী হবার জন্য অমুক নামক ভিক্ষুণীকে মনোনীত করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

তখন সেই সঙ্গিনী ভিক্ষুণীর মনে এই চিন্তা উদয় হলো : আমি এই বালকের সঙ্গে কীরূপ আচরণ করব? ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, গৃহবাসী পুরুষ ব্যতীত অন্য পুরুষের সঙ্গে যেরূপ আচরণ করা হয়, সেই বালকের সঙ্গেও সেরূপই আচরণ করবে।

৪৩৩. সেই সময় জনৈকা ভিক্ষুণী মানত্ত ব্রত পালন করতে হয় মতন গুরুতর অপরাধে অপরাধী হয়। তখন সেই ভিক্ষুণীর মনে এর্বপ চিন্তা উদয় হলো : আমার পক্ষে একাকী থাকা সম্ভব হচ্ছে না, অন্যদিকে অন্য ভিক্ষুণীও আমার সঙ্গে থাকতে পারছেন না। এখন আমি কী করব? ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, সেই ভিক্ষুণীর সঙ্গিনী হবার জন্য একজন ভিক্ষুণীকে মনোনীত করবে। ভিক্ষুগণ, এভাবে মনোনীত করবে।

প্রথমে ভিক্ষুণীর মত নিবে। এরপর ভিক্ষুণীসংঘের মধ্য থেকে একজন দক্ষ ও সমর্থ ভিক্ষুণী সংঘকে জ্ঞাপন করবে :

প্রস্তাবনা স্থাপন : আর্যা সংঘ, আমার প্রস্তাব শ্রবণ করুন। যদি সংঘের এখন উচিত বলে মনে হয়, তাহলে সংঘ অমুক নামক ভিক্ষুণীর সঙ্গিনী হবার জন্য অমুক নামক ভিক্ষুণীকে মনোনীত করতে পারেন। এটি প্রস্তাবনা।

অনুশ্রবণ : আর্যা সংঘ, আমার প্রস্তাব শ্রবণ করুন। সংঘ অমুক নামক ভিক্ষুণীর সঙ্গিনী হবার জন্য অমুক নামক ভিক্ষুণীকে মনোনীত করছেন। যেই আর্যা অমুক নামক ভিক্ষুণীর সঙ্গিনী হবার জন্য অমুক নামক ভিক্ষুণীকে মনোনীত করা উচিত মনে করেন, তিনি নীরব থাকবেন। যিনি উচিত বলে মনে না করেন, তিনি স্বীয় বক্তব্য ভাষায় প্রকাশ করতে পারেন।

সিদ্ধান্ত ঘোষণা : সংঘ কর্তৃক অমুক নামক ভিক্ষুণীর সঙ্গিনী হবার জন্য অমুক নামক ভিক্ষুণীকে মনোনীত করা হলো। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

৪৩৪. সেই সময় জনৈকা ভিক্ষুণী শিক্ষাপদ পরিত্যাগ করে গৃহী হয়ে গেল। সে পুনঃ প্রত্যাগমন করে ভিক্ষুণীগণের কাছে উপসম্পদা প্রার্থনা করল। ভগবানকে এই বিষয়টি জানালেন। ভগবান বললেন, হে ভিক্ষুগণ, ভিক্ষুণীর শিক্ষাপদ প্রত্যাখ্যাত বলে কিছুই নেই। যখনই সে গৃহী হয়ে গেছে, তখন হতেই সে ভিক্ষুণীর মধ্যে গণ্য নয়।

সেই সময় জনৈকা ভিক্ষুণী নিজের আবাস হতে তীর্থিকাশ্রমে চলে গেল। সে পুনঃ প্রত্যাগমন করে ভিক্ষুণীগণের কাছে উপসম্পদা প্রার্থনা করল। ভগবানকে এই বিষয়টি জানালেন। ভগবান বললেন, হে ভিক্ষুগণ, সংকোচবশত পুরুষের অভিবাদন গ্রহণ করতে এবং পুরুষ দিয়ে কেশচ্ছেদন, নখচ্ছেদন ও ব্রণে ওষুধ দিতে সম্মত হতেন না। ভগবানকে এই বিষয়টি জানালেন। ভগবান বললেন, ভিক্ষুগণ, আমি অনুজ্ঞা করছি, ভিক্ষুণীগণ সম্মত হবে।

৪৩৫. সেই সময় ভিক্ষুণীগণ আসনবদ্ধ হয়ে বসে পাঞ্চির স্পর্শসুখ অনুভব করতে লাগল। ভগবানকে এই বিষয়টি জানলেন। ভগবান বললেন, হে ভিক্ষুগণ, ভিক্ষুণীগণ আসনবদ্ধ হয়ে বসতে পারবে না। যে বসবে, তার দুক্কট অপরাধ হবে।

সেই সময় জনৈক ভিক্ষুণী অসুস্থ হয়ে পড়লেন। আসনবদ্ধ হয়ে বসা ব্যতিরেকে তার স্বস্তিবোধ হতো না। ভগবানকে এই বিষয়টি জানালেন। ভগবান বললেন, হে ভিক্ষুগণ, আমি অনুজ্ঞা করছি, ভিক্ষুণীগণ অর্ধবদ্ধাসনে উপবেশন করবে।

সেই সময় ভিক্ষুণীগণ যেই পায়খানা ঘরে মল ত্যাগ করত, ষড়বর্গীয়া ভিক্ষুণীগণ সেখানেই গর্ভপাত করত। ভগবানকে এই বিষয়টি জানালেন। ভগবান বললেন, হে ভিক্ষুগণ, ভিক্ষুণীগণ পায়খানা ঘরে মল ত্যাগ করতে পারবে না। যে ত্যাগ করবে, তার দুক্কট অপরাধ হবে। ভিক্ষুগণ, আমি অনুজ্ঞা করছি, নিম্নে অনাবৃত কিন্তু ওপরে আবৃত এমন স্থানে মল ত্যাগ করবে।

৪৩৬. সেই সময় ভিক্ষুণীগণ সুগন্ধী চূর্ণ দিয়ে স্নান করতে লাগল। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, যেন কামভোগিণী গৃহিণী। ভগবানকে এই বিষয়টি জানালেন। ভগবান বললেন, হে ভিক্ষুগণ, ভিক্ষুণীগণ সুগন্ধি চূর্ণ দিয়ে স্নান করতে পারবে না। যে স্নান করবে, তার দুক্কট অপরধ হবে। ভিক্ষুগণ, আমি অনুজ্ঞা করছি, কুঁড়া ও মৃত্তিকা দিয়ে স্নান করবে।

সেই সময় ভিক্ষুণীগণ সুগন্ধিযুক্ত মৃত্তিকা দিয়ে স্নান করতে লাগল। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, যেন কামভোগিণী গৃহিণী। ভগবানকে এই বিষয়টি জানালেন। ভগবান বললেন, হে ভিক্ষুগণ, ভিক্ষুণীগণ সুগন্ধিযুক্ত মৃত্তিকা দিয়ে স্নান করতে পারবে না। যে স্নান করবে, তার দুক্কট অপরাধ হবে। ভিক্ষুগণ, আমি অনুজ্ঞা করছি, প্রকৃতিগত মৃত্তিকা বা স্বাভাবিক মৃত্তিকা দিয়ে স্নান করবে।

সেই সময় ভিক্ষুণীগণ, স্নানঘরে স্নান করার সময় কোলাহল সৃষ্টি হলো। ভগবানকে এই বিষয়টি জানালেন। ভগবান বললেন, হে ভিক্ষুগণ, ভিক্ষুণীগণ স্নানঘরে স্নান করতে পারবে না। যে স্নান করবে, তার দুক্কট অপরাধ হবে।

সেই সময় ভিক্ষুণীগণ স্রোতের প্রতিকূলে (দাঁড়িয়ে) স্নান করে আর স্রোতধারার স্পর্শসুখ অনুভব করত। ভগবানকে এই বিষয়টি জানালেন। ভগবান বললেন, হে ভিক্ষুগণ, ভিক্ষুণীগণ স্রোতের প্রতিকূলে দাঁড়িয়ে দাঁড়িয়ে স্নান করতে পারবে না। যে করবে তার দুক্কট অপরাধ হবে।

সেই সময় ভিক্ষুণীগণ অযোগ্য ঘাটে (অতিত্থে) গিয়ে স্নান করতে লাগল। এতে ধূর্তেরা বলৎকার করত। ভগবানকে এই বিষয়টি জানালেন। ভগবান বললেন, হে ভিক্ষুগণ, ভিক্ষুণীগণ অযোগ্য ঘাটে গিয়ে স্নান করতে পারবে না। যে করবে, তার দুক্কট অপরাধ হবে।

সেই সময় ভিক্ষুণীগণ পুরুষলোকের স্নান-স্থান দিয়ে স্নান করতে লাগল। সেটা দেখে জনসাধারণ অসন্তোষ, নিন্দা ও প্রকাশ্যে দুর্নাম করতে লাগলেন, যেন কামভোগিণী গৃহিণী। ভগবানকে এই বিষয়টি জানালেন। ভগবান বললেন, হে ভিক্ষুগণ, ভিক্ষুণীগণ পুরুষতীর্থ দিয়ে স্নান করতে পারবে না। যে করবে, তার দুক্কট অপরাধ হবে। ভিক্ষুগণ, আমি অনুজ্ঞা করছি, স্ত্রীলোকের স্নান স্থানে গিয়ে স্থান করবে।

তৃতীয় পরিচ্ছেদ সমাপ্ত।

স্মারক-গাথা :

যাচ্ঞেন প্রব্রজ্যা গৌতমী, তথাগতের অননুমোদনে,

কপিলাবস্তু হতে বৈশালীতে আসেন, বিনায়ক সনে।

ধূলিলিপ্ত দেহে দরজার বাইরে, আনন্দের জ্ঞাপনে,

যদি জ্ঞান লাভের সক্ষমে, এই প্রার্থিনীগণের;

করেন অনুকম্পা, পালনকারকে অনুমতি প্রদানে।

করবে বন্দনাদি শতবর্ষেও, আজমাত্র ভিক্ষুকে,

জানহ উভয়সংঘে প্রবারণা, উপসম্পদা দু’বছর শেখে;

অনাক্রোশ যে-কোনো ভিক্ষুকে, এই গুরুধর্মেতে।

রুদ্ধ জান ভিক্ষুকে কিছু বলা আর অনুশাসনে,

এই অষ্টবিধ গুরুধর্ম অলঙ্ঘণীয় আজীবনে;

উপসম্পদা তাতেই লভে, গুরুধর্ম স্বীকার করণে।

নারী না অনুমোদনে, সদ্ধর্মের বিশুদ্ধতা সহস্র বছরে,

রইবে এখন সদ্ধর্মের বিশুদ্ধতা, মাত্র পাঁচশত বছরে।

নারী বহুল পরিবারে যেমনি চোর ডাকাত আক্রমণে,

শ্বেতস্থিতকা নামক রোগে যেমন ধান্যক্ষেত্র বিনষ্টে,

মঞ্জেষ্ঠিকা নামক রোগে যেমনি ইক্ষুক্ষেত্র বিনাশে,

এরূপ উপমিতে, সদ্ধর্মের সুদীর্ঘ স্থায়িত্ব নাশে।

যেমনি জল না বেরুতে, কেউ পুকুরের পাড় বাধে,

তেমনি সদ্ধর্ম স্থিতিতে, আট গুরুধর্ম অনুজ্ঞাতে।

আর্য, বন্দনাদি উপসম্পদা গ্রহণ যথা জ্যেষ্ঠানুসারে,

করবে শিক্ষা সম সমানে আর অসম আলাদারে।

কে উপদেশ, প্রাতিমোক্ষ আবৃত্তি করবে ভিক্ষুণী আবাসে,

নাহি জানে, নাহি বলে, নাহি করে ভিক্ষু বিহনে;

বলে দিবে ভিক্ষুগণ, ভিক্ষুণীগণে প্রতিকার অনুমোদনে।

চৌরাস্তার সংযোগস্থলে অপরাধ প্রতিকারে, নিন্দে জনগণে,

করবে অবগত ভিক্ষুগণ, ভিক্ষুণীর অপরাধ নির্ধারণে;

ভিক্ষুণীগণ করবে শাস্তি সুনিশ্চিত, কলহ পরায়ণা অভিযুক্তাকে।

অবগতে তথাগত উৎপলার শিক্ষার্থী অন্তেবাসিনীরে,

ভিক্ষুদের নির্দেশিলেন, বিনয় শেখাতে ভিক্ষুণীরে।

শ্রাবস্তীতে কর্দমাক্ত জল নিক্ষেপ দণ্ড অবন্দনীয়,

দেহ উন্মুক্ত আর ঊরু প্রদর্শনও সম দণ্ডনীয়।

করত স্বীয় অঙ্গজাত প্রদর্শন অশালীন বাক্য প্রয়োগে,

পাঠাত কুপ্রস্তাব ষড়বর্গীয় ভিক্ষু, ভিক্ষুণী উভয়ে।

অবন্দনীয় দণ্ডকর্ম ভিক্ষুণীগণ সেরূপে পুনেঃ,

বিহারে প্রবেশে নিবারণ, বন্ধ উপদেশ প্রদানে;

উপোসথ না, যাবত অভিযোগ মীমাংসা বিহনে।

উদায়ী উপদেশ বন্ধ রেখে, বেরুলেন পর্যটনে,

বিষয় প্রভেদে অসমর্থে, দণ্ড আরোপ করণে,

উপদেশ শ্রবণে ভিক্ষুণীসংঘ একত্রে না, না পাঁচজনে।

দুই কিংবা তিনজনে গমনিবে উপদেশ শ্রবণে,

অসুস্থ আর গামিক ভিক্ষু না সম্মতিবে উপদেশ প্রদানে।

আরণ্যিক ভিক্ষু সম্মতিবে, সংকেতে নির্দিষ্ট স্নানেতে,

পারবে না, সম্মতি দিয়েও উপদেশ না প্রদানেতে;

পারবে না, সম্মতি দিয়ে সেটা ফিরিয়ে দিতে।

না ব্যবহার দীর্ঘ কঠিবন্ধনী; পুচ্ছ বেতের, চামড়ার,

না সাদা কাপড়ের, সুতিকাপড়ের পুচ্ছ আর ঝালরযুক্তের।

করবে না অস্থি, গো-চোয়াল দিয়ে জঙ্ঘা ঘর্ষণ,

করবে না হাতের পৃষ্ট, পা আর পায়ের পৃষ্ট মর্দন।

না আঘাত দন্তমাংস; না ঊরু, মুখ মর্দন,

না মুখ রঞ্জিত, না মুখে প্রসাধনী আর চূর্ণ।

মুখে লালরঙ না; না দেহ রঞ্জিত, ঠোঁট রঞ্জিত,

না তাকাবে জানলা খুলে, না দিবে কাজল, তিলক;

না প্রদর্শন অর্ধেক শরীর; না করাবে নৃত্য।

না বসাবে গণিকা; না পানাগার, মাংসের দোকান,

না মুদির দোকান, মহাজনগিরি; না চাকর, চাকরাণী;

রাখবে না কর্মচারী আর কর্মচারিণী।

না পালন পশুপ্রকৃতির লোক, না সবজি বাগান,

দুক্কট অপরাধ রোধে, না জীর্ণবস্ত্র পরিধান।

পরিধান না নীল, সাদা, লালরঙের চীবর,

চীবর না গাঢ় লাল, কালো আর মহারঙ্গ রঙের।

না উদ্ভিদের রঙের; না চীবর পাড়সংযুক্তের,

ব্যবহার না কাঁচুলি, না বস্ত্র লোধ্রবৃক্ষ বল্কলের।

হলে মৃত্যু ভিক্ষুণী, শিক্ষামানা কিংবা শ্রামণীর,

ভিক্ষুণীসংঘই মালিক হবে দ্রব্যসামগ্রী তাদের।

হলে মৃত্যু ভিক্ষু, শ্রামণ কিংবা উপাসক উপাসিকার,

ভিক্ষুসংঘই মালিক হবে, দ্রব্যসামগ্রী তাদের।

কুস্তিগির ভিক্ষুণী ফেলে দিল ধাক্কায়, দুর্বল ভিক্ষুকে,

অনুজ্ঞালেন ভগবান ভিক্ষুণীরা রাস্তা ছাড়বে দূর থেকে।

ঢুকাবে না গর্ভ ভিক্ষাপাত্রে, না প্রদর্শনিবে পাত্র উল্টায়ে,

দর্শন না পুং-চিহ্ন, না প্রদানিবে ভিক্ষুকে খাদ্য সুস্বাদুয়ে।

জমা হয় যদি বহুল, অধিকতর খাদ্য সংঘভাণ্ডারে,

প্রদানিবে অন্য ভিক্ষুসংঘকে কিংবা কোনো ব্যক্তিরে।

সঞ্চিত খাদ্য-দ্রব্য হয়ে গেলে অধিক পরিমাণে,

ভোজন করবে মিলে ভিক্ষু, ভিক্ষুণী কর্তৃক প্রতিগ্রহণে।

বহু বিছানাপত্র ভিক্ষুগণে, ভিক্ষুণীগণ বিছানাপত্র বিহনে,

অনুজ্ঞালেন ভগবান, প্রদানিবে বিছানাপত্র ভিক্ষুণীগণে।

হলে ভিক্ষুণী ঋতুমতী, হয় বেডশীট, শয্যাসন ম্রক্ষিত।

ব্যবহার জান, সুতা বেধে জীর্ণবস্ত্রের পট্টি।

সবসময় কোমরের সুতা ব্যবহারে ষড় ভিক্ষুণীগণে,

জানবে দুক্কট সদা ব্যবহারে, ব্যবহার মাত্র ঋতু কালিনে।

চিহ্ন বিহীনা, চিহ্নমাত্র, ঋতুবিহীনা আর অনিয়মিত,

ধ্রুবচোড়া, ক্ষরণশীলা, শিখরিণী আর পণ্ডক;

পুরুষলিঙ্গযুক্ত, সম্ভিন্না আর উভয়লিঙ্গ সংযুক্তক।

চিহ্নবিহীনাদি প্রশ্ন করবে উভয়লিঙ্গসংযুক্ত পর্যন্তে,

বিস্তারিত এরূপে, পরে কুষ্ঠ, গণ্ড, চর্মরোগে;

ক্ষয়রোগ, মৃগীরোগ; মানবী, নারী; নও দাসী তো?

নও ঋণী, রাজসৈন্য; মাতাপিতার অনুমতি প্রাপ্ত তো।

স্বামীর অনুমতিপ্রাপ্ত আর বিশ বছর পরিপূর্ণ কি?

পাত্র-চীবর পূর্ণ তো; তোমার নাম, গুরুর নাম কী?

ছব্বিশ প্রকার অন্তরায় বিষয়ে, জিজ্ঞাসিবে প্রার্থিনীরে।

জিজ্ঞাসিবে সবিস্তারে সংঘমাঝে, অনুশাসিত প্রার্থিনীকে,

উপাধ্যায় গ্রহণিয়ে, জিজ্ঞাসা সঙ্ঘাটি, উত্তরাসঙ্গ, অন্তর্বাসকে,

কঠিবন্ধনী, স্নানের বস্ত্র জিজ্ঞাসে পাঠাবে নির্দিষ্ট স্থানে,

জিজ্ঞাসায় অন্তরায় ঘটে, অজ্ঞ, অনুপযুক্তে অনুশাসনে।

একপক্ষে উপসম্পন্ন ভিক্ষুণী, পুনঃ উপসম্পদা নিয়ে ভিক্ষুসংঘে,

ছায়া, ঋতু, দিনের ভাগ, সঙ্গীতি, তিন প্রকার নিশ্রয়ে,

আট প্রকার অকরণীয়, সময় আর সবমিলে অষ্টয়ে;

না ভিক্ষুণীগণের মধ্যে প্রবারণা, না ভিক্ষুগণের সনে প্রবারণায়ে।

একসাথে প্রবারণায় কোলাহল সৃষ্টি, অতিক্রান্ত সময়ে,

বিকাল গড়িয়ে যায়, কোলাহল সৃষ্টি প্রবারণা সবায়ে।

উপোসথ, প্রবারণা স্থগিত; উপদেশ শুনানো, নিন্দাতে,

না আদেশ, দোষারোপ, দোষ স্মরণ করা; বুদ্ধের প্রত্যাখ্যাতে;

এসব করবে ভিক্ষুগণ ভিক্ষুণীরে, তথাগতের অনুজ্ঞাতে।

অসুসে' যান, শিবিকা; দূতে উপসম্পদা বিশেষ কারণে,

না উপসম্পদা ভিক্ষু, শিক্ষামানা, শ্রামণের প্রেরণে;

না প্রদানিবে উপসম্পদা কোনো শ্রামণেরী, অদক্ষতে।

করবে না বাস অরণ্যে, অবস্থানিবে দানপ্রাপ্ত কুঁড়েঘরে,

না গৃহ সংকুলনে, করহ নতুন গৃহ নির্মাণে।

সন্তান-সম্ভবাতে প্রব্রজিতা হলে, পালিবে যতদিন বড় না হবে,

একাকী থাকা অসম্ভবে, সঙ্গিনী মনোনীত করবে।

সঙ্গিনী ভিক্ষুণীকে, দেখতে হবে বালককে পুরুষ ভেবে,

মানত্ত ব্রততে একাকী অসম্ভবে সঙ্গিনী মনোনীবে।

শিক্ষাপদ পরিত্যাগে, নাহি হবে আর ভিক্ষুণী গণ্যতে,

চলে গেলে তীর্থকাশ্রমে, পুনঃ না আর উপসম্পদাতে।

পুরুষ কর্তৃক অভিবাদন; কেশ, নখাচ্ছেদন, ঔষধ প্রদানেতে,

বুদ্ধের অনুজ্ঞা, ভিক্ষুণীগণে এসব সম্মতে।

আসনবদ্ধ হয়ে পাঞ্চির স্পর্শসুখ না অনুভবে,

অনুমোদিত, অর্ধ বদ্ধাসনে উপবেশন, অসুস্থতে।

না গর্ভপাত পায়খানাঘরে, না স্নান সুগন্ধী চূর্ণতে,

না স্নান সুগন্ধি মৃত্তিকাতে, স্নান স্বাভাবিক মৃত্তিকাতে।

স্নান না স্নানঘরে, না স্রোতের প্রতিকূলে দাঁড়িয়ে দাঁড়িয়ে.

স্নান না অযোগ্য ঘাটে, না স্নান পুরুষতীর্থয়ে।

গৌতমীর প্রার্থনায় আনন্দের অভিপ্রায়ে,

প্রব্রজ্যায় হয় চতুর্বিধ পরিষদ জিনশাসনে।

সংবেগ উৎপন্নার্থে সদ্ধর্ম শাসন অভিবৃদ্ধিতে,

পীড়িতের ওষুধতুল্য তথাগতের দেশনাতে।

এরূপে বিনীতা হয়ে মাতৃজাতি সদ্ধর্মে স্বতন্ত্রে,

প্রার্থনাতে শ্রেষ্ঠস্থান, নহে দুঃখ যেথা লাভে।

ভিক্ষুণী অধ্যায় সমাপ্ত।


 

১১. পঞ্চশতিকা অধ্যায়
১. সঙ্গীতির উৎপত্তি
৪৩৭. তখন আয়ুষ্মান মহাকাশ্যপ ভিক্ষুগণকে সম্বোধন করে বললেন, বন্ধুগণ, আমি একসময় পাঁচশত সংখ্যক মহা ভিক্ষুসংঘকে সঙ্গে নিয়ে পাবা এবং কুশীনারার মধ্যবর্তী রাস্তা ধরে দীর্ঘ পদব্রজে রত ছিলাম। একপর্যায়ে আমি রাস্তা হতে নেমে একটি বৃক্ষের মূলে বসে পড়লাম। সেই সময় জনৈক আজীবক কুশীনারা হতে মন্দার পুষ্প হাতে করে পাবার রাস্তা দিয়ে যাচ্ছিলেন। আমি দূর থাকতেই দেখতে পেলাম তাকে। দেখে সেই আজীবককে এরূপ বললাম, বন্ধু, আমাদের শাস্তার সংবাদ জানেন কি? হ্যাঁ বন্ধু, জানি। আজ সাত দিন হলো, শ্রমণ গৌতমের পরিনির্বাণ প্রাপ্তি হয়েছে। তথা হতেই আমি এই মন্দার পুষ্প এনেছি। বন্ধুগণ, সেখানে যেসব ভিক্ষু অবীতরাগ ছিলেন, তাদের মধ্যে কেউ কেউ বাহু প্রসারিত করে কাঁদতে লাগলেন; ছিন্ন বৃক্ষবৎ পড়ে গেল; মাটিতে গড়াগড়ি দিতে লাগলেন। ভগবান অতি শীঘ্রই পরিনির্বাণ লাভ করলেন! সুগত অতি শীঘ্রই পরিনির্বাণ লাভ করলেন! অতি শীঘ্রই জগতের আলো অন্তর্হিত হয়েছেন! বলতে লাগলেন বার বার। যেসব ভিক্ষু বীতরাগ ছিলেন, তারা স্মৃতি সম্প্রজ্ঞানের সঙ্গে সহ্য করলেন এই ভেবে যে, ‘সংস্কার মাত্রেই অনিত্য, সেটার অন্যথা হবে কীরূপে?’

বন্ধুগণ, আমি তখন সেই ভিক্ষুগণকে বললাম, বন্ধুগণ, শোক করো না। বিলাপ করো না। ভগবান কী পূর্বেই বলেননি যে, সমস্ত প্রিয়, মনোজ্ঞ বস্তু হতে বিচ্ছেদ, বিচ্যুত, পৃথক তথা বিচ্ছিন্ন হতে হয়। তবে এটা কী করে সম্ভব যে যা জাত, উৎপন্ন, গঠিত ও ধ্বংসশীল; সেটা বিনাশ হবে না? এটা তো অসম্ভব।

বন্ধুগণ, সেই সময় বৃদ্ধ বয়সে প্রব্রজিত সুভদ্র নামক ভিক্ষু সেই পরিষদে উপবিষ্ট ছিলেন। তখন সেই সুভদ্র ভিক্ষু অন্যান্য ভিক্ষুগণকে বললেন, বন্ধুগণ, শোক করো না, বিলাপ করো না। সেই মহাশ্রমণ হতে আমরা মুক্তি পেয়েছি। ‘এটা তোমাদের উপযুক্ত, এটা তোমাদের অনুপযুক্ত’ এবাক্যে আমরা সর্বদা উপদ্রুত হতাম। এখন হতে আমাদের যা ইচ্ছা হয় তা করব, যা ইচ্ছা হয় না, তা করব না। কাজেই বন্ধুগণ, চলুন আমরা ধর্ম-বিনয় সঙ্গায়ন (আবৃত্তি) করি। আগামীতে অধর্ম প্রকটিত হচ্ছে, ধর্ম বাধাগ্রস্ত (সংকচিত) হচ্ছে। অবিনয় প্রকটিত হচ্ছে, বিনয় বাধাগ্রস্ত হচ্ছে। অধর্মবাদী শক্তিশালী হচ্ছে, ধর্মবাদী দুর্বল হচ্ছে। অবিনয়বাদী শক্তিশালী হচ্ছে, বিনয়বাদী দুর্বল হচ্ছে।

তাহলে ভন্তে, স্থবির ভিক্ষু মনোনীত করুন। তখন আয়ুষ্মান মহাকাশ্যপ চারশত নিরানব্বই জন অর্হৎ ভিক্ষু মনোনীত করলেন। (উপস্থিত) ভিক্ষুগণ আয়ুষ্মান মহাকাশ্যপকে বললেন, ভন্তে, এই আয়ুষ্মান আনন্দ যদিও বা শৈক্ষ্য হয়ে থাকেন, তবুও তিনি ছন্দ, দ্বেষ, মোহ, ভয়ের বশীভূত হবার পাত্র নন। অধিকন্তু তিনি ভগবানের অনেক ধর্ম (সূত্র) ও বিনয় অবগত হয়েছেন। অতএব ভন্তে, আয়ুষ্মান আনন্দকেও মনোনীত করুন। তখন আয়ুষ্মান মহাকাশ্যপ আয়ুষ্মান আনন্দকেও মনোনীত করলেন।

তখন স্থবির ভিক্ষুগণের মনে এই চিন্তা উদয় হলো : আমরা কোথায় ধর্ম-বিনয় সঙ্গায়ন করব? ঠিক তখনি তাদের মনে উদয় হলো : রাজগৃহ ভিক্ষান্ন সংগ্রহের জন্য উপযোগী স্থান। সেখানে বহু শয্যাসনও রয়েছে। বেশ, আমরা রাজগৃহে বর্ষাবাস যাপন করে ধর্ম-বিনয় সঙ্গায়ন করব। তবে অন্য কোনো ভিক্ষু রাজগৃহে বর্ষাবাস যাপন করতে পারবে না।

তখন আয়ুষ্মান মহাকাশ্যপ সংঘকে জ্ঞাপন করলেন :

৪৩৮. প্রস্তাবনা স্থাপন : সংঘ, আমার প্রস্তাব শ্রবণ করুন। যদি সংঘের উচিত বলে মনে হয়, তাহলে সংঘ রাজগৃহে বর্ষাবাস যাপন করে ধর্ম-বিনয় সঙ্গায়ন করার জন্য এই পাঁচশত ভিক্ষুকে মনোনীত করতে পারেন। তখন অন্য কোনো ভিক্ষু রাজগৃহে বর্ষাবাস যাপন করতে পারবে না। এটি প্রস্তাবনা।

অনুশ্রবণ : সংঘ, আমার প্রস্তাব শ্রবণ করুন। সংঘ রাজগৃহে বর্ষাবাস যাপন করে ধর্ম-বিনয় সঙ্গায়ন করার জন্য এই পাঁচশত ভিক্ষুকে মনোনীত করছেন। অপরদিকে এই রাজগৃহে অন্য কোনো ভিক্ষু বর্ষাবাস যাপন করতে পারবে না। যেই আয়ুষ্মান রাজগৃহে বর্ষাবাস যাপন করে ধর্ম-বিনয় সঙ্গায়ন করার জন্য এই পাঁচশত ভিক্ষুকে মনোনীত করাটা এবং এই রাজগৃহে অন্য কোনো ভিক্ষু বর্ষাবাস যাপন করতে না পারাটা উচিত মনে করেন, তিনি নীরব থাকবেন। যিনি উচিত বলে মনে না করেন, তিনি স্বীয় বক্তব্য ভাষায় প্রকাশ করতে পারেন।

সিদ্ধান্ত ঘোষণা : সংঘ কর্তৃক এই পাঁচশত ভিক্ষুকে রাজগৃহে বর্ষাবাস যাপন করে ধর্ম-বিনয় সঙ্গায়ন করার জন্য মনোনীত এবং রাজগৃহে অন্য কোনো ভিক্ষু বর্ষাবাস যাপন না করা সিদ্ধান্ত গৃহীত হলো। এতে উপস্থিত ভিক্ষুসংঘের অনুমোদন রয়েছে বিধায় নীরব রয়েছেন, আমি এ ধারণা করছি।

অতঃপর স্থবির ভিক্ষুগণ ধর্ম-বিনয় সঙ্গায়ন করার জন্য রাজগৃহে গমন করলেন। তখন তাঁদের মনে এই চিন্তা উদয় হলো : বন্ধুগণ, ভগবান জীর্ণ সংস্কার প্রশংসা করতেন। সুতরাং আমরা প্রথম মাস জীর্ণ সংস্কার করব, দ্বিতীয় মাসে সম্মিলিত হয়ে ধর্ম-বিনয় সঙ্গায়ন করব। স্থবির ভিক্ষুগণ প্রথম মাস জীর্ণ সংস্কার করলেন।

আয়ুষ্মান আনন্দ ‘আগামীকাল সম্মিলন হবে, শৈক্ষ্য অবস্থায় সম্মিলনে যোগদান করা উচিত হবে না’ ভেবে গভীর রাত পর্যন্ত কায়গতানুস্মৃতিতে অতিবাহিত করলেন। রাত শেষে প্রত্যুষে ‘শয়ন করব’ ভেবে ভূমিতল হতে পদদ্বয় উঠাচ্ছেন, দেহ বিছানায় হেলে পড়ছে ও বালিশে মাথা স্পর্শ হচ্ছে এমন অবস্থায় তাঁর চিত্ত অনাসক্ত, যাবতীয় আসব হতে বিমুক্ত হলো।

৪৩৯. তখন আয়ুষ্মান আনন্দ অর্হৎ হয়ে সঙ্গায়নে উপস্থিত হলেন। অমনি আয়ুষ্মান মহাকাশ্যপ সংঘকে জ্ঞাপন করলেন :

সংঘ, আমার প্রস্তাব শ্রবণ করুন। যদি সংঘ উচিত মনে করেন, তাহলে আমি আয়ুষ্মান উপালিকে বিনয় সম্বন্ধে জিজ্ঞেস করব।

আয়ুষ্মান উপালি সংঘকে জ্ঞাপন করলেন :

ভন্তে সংঘ, আমার প্রস্তাব শ্রবণ করুন। যদি সংঘ উচিত মনে করেন, তাহলে আমি আয়ুষ্মান মহাকাশ্যপ কর্তৃক বিনয় সম্বন্ধে জিজ্ঞাসিত হয়ে উত্তর প্রদান করব।

তখন আয়ুষ্মান মহাকাশ্যপ আয়ুষ্মান উপালিকে এরূপ জিজ্ঞেস করলেন, বন্ধু উপালি, ভগবান প্রথম পারাজিকা কোথায় প্রজ্ঞাপ্ত করেছেন? ভন্তে, বৈশালীতে। কাকে উপলক্ষ করে? ভন্তে, কলন্দক পুত্র সুদিন্নকে উপলক্ষ করে। কী বিষয়ে? মৈথুন সেবন বিষয়ে। তখন আয়ুষ্মান মহাকাশ্যপ আয়ুষ্মান উপালিকে প্রথম পারাজিকার বিষয়, উৎপত্তিকথা, পুদ্গল, প্রজ্ঞাপ্ত, অনুপ্রজ্ঞাপ্ত (সংশোধন), অপরাধ, নিরাপরাধ সম্বন্ধে জিজ্ঞেস করলেন।

বন্ধু উপালি, দ্বিতীয় পারাজিকা কোথায় প্রজ্ঞাপ্ত করেছেন? ভন্তে, রাজগৃহে। কাকে উপলক্ষ করে? কুম্ভকার পুত্র ধনিয়কে উপলক্ষ করে। কী বিষয়ে? অদত্ত দান বিষয়ে। তখন আয়ুষ্মান মহাকাশ্যপ আয়ুষ্মান উপালিকে দ্বিতীয় পারাজিকার বিষয়, উৎপত্তি-কথা, পুদ্গল, প্রজ্ঞাপ্ত, অনুপ্রজ্ঞাপ্ত, অপরাধ, নিরাপরাধ সম্বন্ধে জিজ্ঞেস করলেন।

বন্ধু উপালি, তৃতীয় পারাজিকা কোথায় প্রজ্ঞাপ্ত করেছেন? ভন্তে, বৈশালীতে। কাকে উপলক্ষ করে? বহুসংখ্যক ভিক্ষুকে উপলক্ষ করে। কী বিষয়ে? নরহত্যা বিষয়ে। অতঃপর আয়ুষ্মান মহাকাশ্যপ আয়ুষ্মান উপালিকে তৃতীয় পারাজিকার বিষয়, উৎপত্তিকথা, পুদ্গল, প্রজ্ঞাপ্ত, অনুপ্রজ্ঞাপ্ত, অপরাধ ও নিরাপরাধ সম্বন্ধে জিজ্ঞেস করলেন।

বন্ধু উপালি, চতুর্থ পারাজিকা কোথায় প্রজ্ঞাপ্ত করেছেন? ভন্তে, বৈশালীতে। কাকে উপলক্ষ করে? বগ্‌গুমুদা নদীর তীরবাসী ভিক্ষুগণকে উপলক্ষ করে। কী বিষয়ে? অলৌকিক শক্তি ও লোকোত্তর ধর্ম লাভ বিষয়ে। এরপর আয়ুষ্মান মহাকাশ্যপ আয়ুষ্মান উপালিকে চতুর্থ পারাজিকার বিষয়, উৎপত্তিকথা, পুদ্গল, প্রজ্ঞাপ্ত, অনুপ্রজ্ঞাপ্ত, অপরাধ ও নিরাপরাধ সম্বন্ধে জিজ্ঞেস করলেন। এই উপায়ে উভয়-বিভঙ্গ (ভিক্ষু-ভিক্ষুণী প্রাতিমোক্ষ), বিনয় সম্বন্ধে জিজ্ঞেস করলেন। আয়ুষ্মান উপালি জিজ্ঞাসিত বিষয়গুলোর উত্তর প্রদান করলেন।

৪৪০. তখন আয়ুষ্মান মহাকাশ্যপ সংঘকে জ্ঞাপন করলেন :

সংঘ, আমার প্রস্তাব শ্রবণ করুন। যদি সংঘের উচিত মনে হয়, তাহলে আমি আয়ুষ্মান আনন্দকে ধর্ম সম্বন্ধে জিজ্ঞেস করব।

আয়ুষ্মান আনন্দ সংঘকে জ্ঞাপন করলেন :

ভন্তে সংঘ, আমার প্রস্তাব শ্রবণ করুন। যদি সংঘের উচিত মনে হয়, তাহলে আমি আয়ুষ্মান মহাকাশ্যপ কর্তৃক ধর্ম সম্বন্ধে জিজ্ঞাসিত হয়ে উত্তর প্রদান করব।

এবার আয়ুষ্মান মহাকাশ্যপ আয়ুষ্মান আনন্দকে এরূপ জিজ্ঞেস করলেন, বন্ধু আনন্দ, ভগবান ব্রহ্মজাল সূত্র কোথায় ভাষণ করেছিলেন? ভন্তে, রাজগৃহ ও নালন্দার মধ্যবর্তী আম্র লট্ঠিক রাজ-উদ্যানে। কাকে উপলক্ষ করে? সুপ্রিয় পরিব্রাজক ও ব্রহ্মদত্ত নামক ব্রাহ্মণ যুবককে উপলক্ষ করে। তখন আয়ুষ্মান মহাকাশ্যপ আয়ুষ্মান আনন্দকে ব্রহ্মজালের উৎপত্তি-কথা, পুদ্গল সম্বন্ধে জিজ্ঞেস করলেন।

বন্ধু আনন্দ, শ্রামণ্যফল সূত্র কোথায় ভাষণ করেছিলেন? ভন্তে, রাজগৃহে জীবকের আম্রকাননে। কার সঙ্গে বা কাকে উপলক্ষ করে? বৈদেহীপুত্র অজাতশত্রুকে উপলক্ষ করে। অতঃপর আয়ুষ্মান মহাকাশ্যপ আয়ুষ্মান আনন্দকে শ্রামণ্যফল সূত্রের উৎপত্তিকথা, পুদ্গল সম্বন্ধে জিজ্ঞেস করলেন। এই নিয়মে পঞ্চম নিকায় সম্বন্ধেও জিজ্ঞেস করলেন। আয়ুষ্মান আনন্দ জিজ্ঞাসিত বিষয়গুলোর উত্তর প্রদান করলেন।

২. ক্ষুদ্রানুক্ষুদ্র শিক্ষাপদ বিষয়ক কথা
৪৪১. তখন আয়ুষ্মান আনন্দ স্থবির ভিক্ষুগণকে এরূপ বললেন, ভন্তে, ভগবান পরিনির্বাণের সময় আমাকে এরূপ বলেছেন, আনন্দ, সংঘ ইচ্ছা করলে আমার অবর্তমানে ক্ষুদ্রানুক্ষুদ্র শিক্ষাপদ রহিত করতে পারবে। বন্ধু আনন্দ, আপনি কী ভগবানের কাছে জিজ্ঞেস করেছেন, ভন্তে, কোন কোনগুলো ক্ষুদ্রানুক্ষুদ্র শিক্ষাপদ? না ভন্তে, আমি ভগবানকে জিজ্ঞেস করিনি, ভন্তে, কোন কোনগুলো ক্ষুদ্রানুক্ষুদ্র শিক্ষাপদ? তখন কোনো কোনো স্থবির বললেন, চার প্রকার পারাজিকা বাদ দিয়ে অবশিষ্টগুলো ক্ষুদ্রানুক্ষুদ্র শিক্ষাপদ। কোনো কোনো স্থবির বললেন, চার প্রকার পারাজিকা, তেরো প্রকার সংঘাদিশেষ বাদ দিয়ে অবশিষ্টগুলো ক্ষুদ্রানুক্ষুদ্র শিক্ষাপদ। কোনো কোনো স্থবির বললেন, চার প্রকার পারাজিকা, তেরো প্রকার সংঘাদিশেষ, দুই প্রকার অনিয়ত বাদ দিয়ে অবশিষ্টগুলো ক্ষুদ্রানুক্ষুদ্র শিক্ষাপদ। কোনো কোনো স্থবির বললেন, চার প্রকার পারাজিকা, তেরো প্রকার সংঘাদিশেষ, দুই প্রকার অনিয়ত, ত্রিশ প্রকার নিস্সগ্গিয় পাচিত্তিয় বাদ দিয়ে অবশিষ্টগুলো ক্ষুদ্রানুক্ষুদ্র শিক্ষাপদ। কোনো কোনো স্থবির বললেন, চার প্রকার পারাজিকা, তেরো প্রকার সংঘাদিশেষ, দুই প্রকার অনিয়ত, ত্রিশ প্রকার নিস্সগ্গিয় পাচিত্তিয় বাদ দিয়ে অবশিষ্টগুলো ক্ষুদ্রানুক্ষুদ্র শিক্ষাপদ। কোনো কোনো স্থবির বললেন, চার প্রকার পারাজিকা, তেরো প্রকার সংঘাদিশেষ, দুই প্রকার অনিয়ত, ত্রিশ প্রকার নিস্সগ্গিয় পাচিত্তিয়, বিরানব্বই প্রকার পাচিত্তিয়, চার প্রকার প্রতিদেশনীয় বাদ দিয়ে অবশিষ্টগুলো ক্ষুদ্রানুক্ষুদ্র শিক্ষাপদ।

৪৪২. অনন্তর আয়ুষ্মান মহাকাশ্যপ সংঘকে জ্ঞাপন করলেন :

প্রস্তাবনা স্থাপন : সংঘ, আমার প্রস্তাব শ্রবণ করুন। আমাদের শিক্ষাপদগুলো গৃহীগতও রয়েছে। গৃহীরা জানে যে, ‘এটা শাক্যপুত্রীয় শ্রমণগণের বিহিত, এটা অবিহিত’। এখন আমরা যদি ক্ষুদ্রানুক্ষুদ্র শিক্ষাপদগুলো বাদ দিই, তাহলে লোকে বলবে, ধূম্রকাল (শ্মশানে শবদাহ কার্য শেষ না হওয়া পর্যন্ত) পর্যন্ত শ্রমণ গৌতম শ্রাবকগণের জন্য শিক্ষাপদের প্রজ্ঞাপ্ত করেছেন। এঁদের শাস্তা যতদিন জীবিত ছিলেন, ততদিন এঁরা শিক্ষাপদ পালন করেছিলেন। যখন এঁদের শাস্তা পরিনির্বাণ লাভ করলেন, তখন এঁরা সংঘ অপ্রজ্ঞাপ্তকে প্রজ্ঞাপ্ত করবেন না। প্রজ্ঞাপ্তকে রহিত করবেন না। যথা প্রজ্ঞাপ্ত শিক্ষাপদগুলো প্রতিপালন করবে। এটা প্রস্তাবনা।

অনুশ্রবণ : সংঘ, আমার প্রস্তাব শ্রবণ করুন। আমাদের শিক্ষাপদগুলো গৃহীগতও রয়েছে। গৃহীরা জানে যে, ‘এটা শাক্যপুত্রীয় শ্রমণগণের বিহিত, এটা অবিহিত’। এখন আমরা যদি ক্ষুদ্রানুক্ষুদ্র শিক্ষাপদগুলো বাদ দিই, তাহলে লোকে বলবে, ধূম্রকাল পর্যন্ত শ্রমণ গৌতম শ্রাবকগণের জন্য শিক্ষাপদের প্রজ্ঞাপ্ত করেছেন। এঁদের শাস্তা যতদিন জীবিত ছিলেন, ততদিন এঁরা শিক্ষাপদ পালন করেছিলেন। যখন এঁদের শাস্তা পরিনির্বাণ লাভ করলেন, তখন এঁরা শিক্ষাপদ পালন করছেন না। সংঘ অপ্রজ্ঞাপ্তকে প্রজ্ঞাপ্ত করছেন না, প্রজ্ঞাপ্তকে রহিত করছেন না। যথা প্রজ্ঞাপ্ত শিক্ষাপদগুলো প্রতিপালন করবে। যেই আয়ুষ্মান অপ্রজ্ঞাপ্তকে অপ্রজ্ঞাপ্ত, প্রজ্ঞাপ্তকে অরহিত এবং যথা প্রজ্ঞাপ্ত শিক্ষাপদগুলো প্রতিপালন করাটা উচিত মনে করেন, তিনি নীরব থাকবেন। যিনি উচিত বলে মনে না করেন, তিনি স্বীয় বক্তব্য ভাষায় প্রকাশ করতে পারেন।

সিদ্ধান্ত ঘোষণা : সংঘ অপ্রজ্ঞাপ্তকে প্রজ্ঞাপ্ত করছেন না, প্রজ্ঞাপ্তকে রহিত করছেন না এবং যথা প্রজ্ঞাপ্ত শিক্ষাপদগুলো প্রতিপালন করবে। এতে উপস্থিত সংঘের অনুমোদন রয়েছে বিধায় নীরব রয়েছেন, আমি এ ধারণা করছি।

৪৪৩. তখন স্থবির ভিক্ষুগণ আয়ুষ্মান আনন্দকে এরূপ বললেন, বন্ধু আনন্দ, তুমি কোন কোনগুলো ক্ষুদ্রানুক্ষুদ্র শিক্ষাপদ হবে, সেটা ভগবানের কাছে জিজ্ঞেস করনি। এটা তোমার অন্যায় হয়েছে। কাজেই তুমি সেই অন্যায় স্বীকার কর। ভন্তে, কোন কোনগুলো ক্ষুদ্রানুক্ষুদ্র শিক্ষাপদ হবে, তা আমি ভুলবশত ভগবানকে জিজ্ঞেস করিনি। আমি এতে কোনো অন্যায় দেখছি না। তবুও আয়ুষ্মানগণের প্রতি শ্রদ্ধা প্রদর্শনপূর্বক আমি তা অন্যায় বলে স্বীকার করতেছি।

বন্ধু আনন্দ, তুমি ভগবানের স্নানবস্ত্র পায়ে মাড়িয়ে সেলাই করেছ। এটা তোমার অন্যায় হয়েছে। কাজেই তুমি সেই অন্যায় স্বীকার কর। ভন্তে, আমি অগৌরববশে ভগবানের স্নানবস্ত্র পায়ে মাড়িয়ে সেলাই করিনি। আমি এতে কোনো অন্যায় দেখছি না। তবুও আয়ুষ্মানগণের প্রতি শ্রদ্ধা প্রদর্শনপূর্বক আমি তা অন্যায় বলে স্বীকার করছি।

বন্ধু আনন্দ, তুমি প্রথমে নারী দ্বারা ভগবানের দেহ বন্দনা করিয়েছ। সেই কান্নারত নারীদের অশ্রুতে ভগবানের দেহ সিক্ত হয়েছিল। এটা তোমার অন্যায় হয়েছে। কাজেই তুমি সেই অন্যায় স্বীকার কর। ভন্তে, আমি ‘বিকাল না হোক’ ভেবে প্রথমে নারী দ্বারা ভগবানের দেহ বন্দনা করিয়েছি। এতে আমি কোনো অন্যায় দেখছি না। তবুও আয়ুষ্মানগণের প্রতি শ্রদ্ধা প্রদর্শনপূর্বক আমি তা অন্যায় বলে স্বীকার করছি।

বন্ধু আনন্দ, তুমি ভগবানের প্রকাশ্য ইঙ্গিত ও মন্তব্য করা সত্ত্বেও ভগবানকে প্রার্থনা করনি যে, বহুজনের হিতের জন্য, বহুজনের সুখের জন্য, জগতের জনমানবের প্রতি অনুকম্পা প্রদর্শনপূর্বক এবং দেব-মানবের অর্থ-হিত-সুখের জন্য ভগবান! কল্পকাল পর্যন্ত অবস্থান করুন। সুগত, কল্পকাল পর্যন্ত অবস্থান করুন। এটা তোমার অন্যায় হয়েছে। কাজেই তুমি সেই অন্যায় স্বীকার কর। ভন্তে, মার আমার চিত্তে অনুপ্রবিষ্ট হওয়ায় আমি ভগবানকে প্রার্থনা করিনি যে, বহুজনের হিতের জন্য, বহুজনের সুখের জন্য, জগতের জনমানবের প্রতি অনুকম্পা প্রদর্শনপূর্বক এবং দেব-মানবের অর্থ-হিত-সুখের জন্য ভগবান! কল্পকাল পর্যন্ত অবস্থান করুন। সুগত, কল্পকাল পর্যন্ত অবস্থান করুন। এতে আমি কোনো অন্যায় দেখছি না। তবুও আয়ুষ্মানগণের প্রতি শ্রদ্ধা প্রদর্শনপূর্বক আমি তা অন্যায় বলে স্বীকার করছি।

বন্ধু আনন্দ, তুমি তথাগতের প্রবর্তিত ধর্ম-বিনয়ে নারীর প্রব্রজ্যা গ্রহণের জন্য আগ্রহশীল ছিলে। এটা তোমার অন্যায় হয়েছে। কাজেই তুমি সেই অন্যায় স্বীকার কর। ভন্তে, মহাপ্রজাপতি ভগবানের মাসি, (ভগবানকে) শিশুকাল হতে পালনকারিণী, রক্ষাকারিণী, (ভগবানের) মাতা মৃত্যুর পর মাতৃদুগ্ধ প্রদানকারিণী এসব ভেবে আমি তথাগতের প্রবর্তিত ধর্ম-বিনয়ে নারীর প্রব্রজ্যা গ্রহণের জন্য আগ্রহশীল ছিলাম। আমি এতে কোনো অন্যায় দেখছি না। তবুও আয়ুষ্মানগণের প্রতি শ্রদ্ধা প্রদর্শনপূর্বক আমি তা অন্যায় বলে স্বীকার করছি।

৪৪৪. সেই সময় আয়ুষ্মান পুরাণ পাঁচশতজন মহতী ভিক্ষুসংঘের সঙ্গে দক্ষিণাগিরিতে পদব্রজে বিচরণ করতে লাগলেন। স্থবির ভিক্ষুগণের ধর্ম-বিনয় সঙ্গায়ন সমাপ্ত হবার পর আয়ুষ্মান পুরাণ দক্ষিণাগিরিতে ইচ্ছানুরূপ অবস্থান করে রাজগৃহের বেণুবন কলন্দকনিবাপে এসে স্থবির ভিক্ষুগণের কাছে উপস্থিত হলেন। উপস্থিত হয়ে স্থবির ভিক্ষুগণের সঙ্গে প্রীত্যালাপ, কুশল বিনিময়াদি করে একপাশে উপবেশন করলেন। একপাশে উপবিষ্ট আয়ুষ্মান পুরাণকে স্থবির ভিক্ষুগণ এরূপ বললেন, বন্ধু পুরাণ, স্থবির ভিক্ষুগণ ধর্ম-বিনয় সঙ্গায়ন করেছেন। সুতরাং তুমিও সঙ্গায়ন মেনে নাও। আয়ুষ্মান পুরাণ বললেন, বন্ধুগণ, স্থবিরগণ ধর্ম-বিনয় সঙ্গায়ন করে অবশ্যই ভালো করেছেন। তবে আমি ভগবানের সাৰাতে যেভাবে শুনেছি, যেভাবে প্রতিগ্রহণ করেছি, সেভাবেই ধারণ তথা আচরণ করব।

৩. ব্রহ্মদণ্ড
৪৪৫. তখন আয়ুষ্মান আনন্দ স্থবির ভিক্ষুগণকে বললেন, ভন্তে, ভগবান পরিনির্বাণকালে আমাকে বলেছেন, ‘আনন্দ, আমার অবর্তমানে সংঘ ছন্ন ভিক্ষুকে ব্রহ্মদণ্ড প্রদানের অনুজ্ঞা করবে’। বন্ধু আনন্দ, তুমি কি ভগবানকে জিজ্ঞেস করেছ যে, ভন্তে, ব্রহ্মদণ্ড কী রকম? হ্যাঁ ভন্তে। আমি ভগবানকে জিজ্ঞেস করেছি, ভন্তে, ব্রহ্মদণ্ড কী রকম? ভগবান বলেছেন, আনন্দ, ছন্ন ভিক্ষু যা ইচ্ছা করে তা বলুক। ভিক্ষুগণ ছন্ন ভিক্ষুকে কিছুই বলবে না, কোনো উপদেশ দিবে না, কোনো অনুশাসন করবে না। বন্ধু আনন্দ, তাহলে তুমি ছন্ন ভিক্ষুকে ব্রহ্মদণ্ডের অনুজ্ঞা প্রদান কর। ভন্তে, আমি কী করে ছন্ন ভিক্ষুকে ব্রহ্মদণ্ডের অনুজ্ঞা দিব? সে তো ক্রোধী, ভীষণ কর্কশভাষী। তাহলে বন্ধু আনন্দ, তুমি বহুসংখ্যক ভিক্ষু সঙ্গে করে নিয়ে যাও। ‘ভন্তে, এরূপই হোক’ বলে আয়ুষ্মান আনন্দ স্থবির ভিক্ষুগণকে প্রতিশ্রুতি দিয়ে পাঁচশত জনবিশিষ্ট মহতী ভিক্ষুসংঘ নিয়ে নৌকাযোগে স্রোতের প্রতিকূলে কৌশাম্বী গমন করলেন।

নৌকা হতে নেমে আয়ুষ্মান আনন্দ ভিক্ষুসংঘসহ রাজা উদয়নের রাজোদ্যানের কাছে একটি বৃক্ষমূলে উপবেশন করলেন। সেই সময় রাজা উদয়ন রানিসহ উদ্যান ভ্রমণ করতেছেন। রাজা উদয়নের রানি শুনতে পেলেন যে, আমাদের আচার্য আর্য আনন্দ নাকি উদ্যানের কাছে একটি বৃক্ষমূলে উপবিষ্ট রয়েছেন। তখন রানি রাজা উদয়নকে বললেন, দেব, আমাদের আচার্য আর্য আনন্দ নাকি উদ্যানের কাছে একটি বৃক্ষমূলে উপবিষ্ট রয়েছেন। আমরা আর্য আনন্দকে দর্শন করতে ইচ্ছা করছি। রাজা উদয়ন বললেন, তাহলে তোমরা শ্রমণ আনন্দকে দর্শন করতে পার।

অতঃপর রাজা উদয়নের রানি আয়ুষ্মান আনন্দের সকাশে উপস্থিত হলেন। উপস্থিত হয়ে আয়ুষ্মান আনন্দকে শ্রদ্ধাভিবাদন জানিয়ে একপাশে উপবেশন করলেন। একপাশে উপবিষ্ট রাজা উদয়নের রানিকে আয়ুষ্মান আনন্দ ধর্মদেশনায় উৎসাহিত, অনুপ্রাণিত, প্রফুল্লিত ও পরিতৃপ্ত করলেন। তখন রাজা উদয়নের রানি উৎসাহিত, অনুপ্রাণিত, প্রফুল্লিত ও পরিতৃপ্ত হয়ে আয়ুষ্মান আনন্দকে পাঁচশত উত্তরাসঙ্গ দান করলেন। এরপর রানি আয়ুষ্মান আনন্দের ধর্মদেশনা অভিনন্দন ও অনুমোদন করে আসন হতে আয়ুষ্মান আনন্দকে শ্রদ্ধাভিবাদন এবং প্রদক্ষিণ করে রাজা উদয়নের কাছে গেলেন। রাজা উদয়ন দূর হতেই রানিকে আসতে দেখলেন। রানিকে বললেন, তোমরা শ্রমণ আনন্দকে দর্শন পেয়েছ কি? হ্যাঁ দেব, আমরা আর্য আনন্দকে দর্শন পেয়েছি। তোমরা কি শ্রমণ আনন্দকে কিছু প্রদান করেছ? হ্যাঁ দেব। আমরা আর্য আনন্দকে পাঁচশত উত্তরাসঙ্গ দান করেছি। তখন রাজা উদয়ন অসন্তোষ, নিন্দা ও প্রকাশ্যে দুর্নাম করতে লাগলেন, কেন শ্রমণ আনন্দ বহুসংখ্যক চীবর গ্রহণ করলেন। শ্রমণ আনন্দ কাপড়ের ব্যবসা করবেন কী? নাকি দোকান খুলবেন?

অনন্তর রাজা উদয়ন আয়ুষ্মান আনন্দের কাছে উপস্থিত হলেন। উপস্থিত হয়ে আয়ুষ্মান আনন্দের সঙ্গে প্রীত্যালাপ করলেন। কুশল বিনিময় ও সদ্ভাবসূচক বাক্যালাপ করে একপাশে উপবেশন করলেন। একপাশে উপবিষ্ট রাজা উদয়ন আয়ুষ্মান আনন্দকে এরূপ বললেন, মহানুভব আনন্দ, আমাদের রানি এখানে এসেছেন কি? হ্যাঁ মহারাজ, রানি এখানে এসেছেন। মহানুভব আনন্দকে কী কিছু দিয়েছেন? হ্যাঁ মহারাজ, পাঁচশত উত্তরাসঙ্গ দিয়েছেন। মহানুভব আনন্দ, এই বহু চীবর কী করবেন? মহারাজ, যেসব ভিক্ষুর চীবর জীর্ণ হয়েছে, তাদের ভাগ করে দিব। মহানুভব আনন্দ, পুরাতন জীর্ণ চীবর কী করবেন? মহারাজ, তদ্বারা বিছানার চাদর তৈরি করব। মহানুভব আনন্দ, পুরাতন বিছানার চাদর কী করবেন? মহারাজ, তদ্বারা গদির কভার তৈরি করব। মহানুভব আনন্দ, পুরনো গদির কভার কী করবেন? মহারাজ, তদ্বারা ভূমিতে বিছাবার চাদর তৈরি করব। মহানুভব আনন্দ, পুরনো ভূমিতে বিছাবার চাদর কী করবেন? মহারাজ, তদ্বারা পাপোষ প্রস্তুত করব। মহানুভব আনন্দ, পুরনো পাপোষ কী করবেন? মহারাজ, তদ্বারা ধূলি মুছব। মহানুভব আনন্দ, পুরনো রজহরণী কী করবেন? মহারাজ, সেটা টুকরো টুকুরো করে মাটির সঙ্গে মিশিয়ে গৃহ লেপন করব।

অমনি রাজা উদয়নের মনে উদয় হলো্ল, এই শাক্যপুত্রীয় শ্রমণগণ তো সুবিজ্ঞের ন্যায় কাজ করেন; কিছুই বৃথা যেতে দেন না। এই ভেবে তিনি আয়ুষ্মান আনন্দকে আরও পাঁচশত শ্বেতবস্ত্র দান করলেন। এই প্রকারে আয়ুষ্মান আনন্দের (জীবনে) প্রথমবার সহস্র চীবর লাভ হলো।

তখন আয়ুষ্মান আনন্দ ঘোষিতারামে উপস্থিত হলেন। উপস্থিত হয়ে নির্দিষ্ট আসনে উপবেশন করলেন। অমনি আয়ুষ্মান ছন্ন আয়ুষ্মান আনন্দের কাছে উপস্থিত হলেন। উপস্থিত হয়ে আয়ুষ্মান আনন্দকে অভিবাদন জানিয়ে একান্তে উপবেশন করলেন। একান্তে উপবিষ্ট আয়ুষ্মান ছন্নকে আয়ুষ্মান আনন্দ বললেন, বন্ধু ছন্ন, সংঘ, তোমাকে ব্রহ্মদণ্ডের অনুজ্ঞা দিয়েছেন। ভন্তে আনন্দ, ব্রহ্মদণ্ড কী রকম? বন্ধু ছন্ন, তুমি যা ইচ্ছা তা করতে পার। ভিক্ষুগণ তোমাকে কিচ্ছু বলবেন না। কোনো উপদেশ দিবেন না। অনুশাসন করবেন না। ভন্তে, আনন্দ, ‘আমি তো এতে মরে গেলাম। যেহেতু ভিক্ষুগণ আমাকে আর কিচ্ছু বলবেন না। আমাকে কোনো উপদেশ দিবেন না, অনুশাসন করবেন না’। এরূপ বলে সেখানেই মূর্ছাপ্রাপ্ত হয়ে পড়ে গেলেন। অতঃপর আয়ুষ্মান ছন্ন ব্রহ্মদণ্ডে দুঃখিত, লজ্জিত ও অপমানিত হয়ে একাকী, নির্জনস্থানে অপ্রমত্ত, উদ্যমশীল এবং সংযমপরায়ণ হয়ে অবস্থান করে অচিরেই যেইজন্য কুলপুত্রগণ যথার্থভাবে আগার হতে অনাগারিক প্রব্রজ্যা লাভ করেন, সেই ব্রহ্মচর্যের চরমফল স্বয়ং ইহজীবনে সাক্ষাৎ করে অবস্থান করেন। তাঁর জন্ম ক্ষীণ হয়েছে, ব্রহ্মচর্য পরিপূর্ণ হয়েছে, করণীয় কৃত হয়েছে, ইহজীবনে করণীয় আর কিছুই নেই বলে অবগত হলেন। আয়ুষ্মান ছন্ন অর্হতের মধ্যে অন্যতম হিসেবে পরিগণিত হলেন।

আয়ুষ্মান ছন্ন অর্হত্ত্ব লাভ করার পর আয়ুষ্মান আনন্দের কাছে উপস্থিত হলেন। উপস্থিত হয়ে আয়ুষ্মান আনন্দকে এরূপ বললেন, ভন্তে, আনন্দ, আমার ব্রহ্মদণ্ড প্রত্যাহার করে নিন। বন্ধু, ছন্ন, তুমি যখনই অর্হত্ত্ব লাভ করেছ, তখনই তোমার ব্রহ্মদণ্ড প্রত্যাহৃত হয়েছে। এই বিনয় সঙ্গীতিতে অন্যূন অনধিক পাঁচশত ভিক্ষু উপস্থিত ছিলেন। তদ্ধেতু এই বিনয় সঙ্গীতিকে “পঞ্চশতিকা” বলা হয়।

স্মারক-গাথা :

সম্বুদ্ধের পরিনির্বাণে, থের মহাকাশ্যপের আহ্বানে,

সদ্ধর্মের অনুপালক, আমন্ত্রণে ভিক্ষুগণে।

পাবা হতে অর্ধপথে সুভদ্রের ভক্তিতে,

করবো সদ্ধর্মের সঙ্গায়ণ, অধর্ম উত্থানের পূর্বেতে।

একঊনো পাঁচশতে আর আনন্দকে মনোনীতে,

ধর্ম-বিনয় সঙ্গায়নে অবস্থান উত্তম গৃহেতে।

বিনয় জিজ্ঞাসে উপালীকে, সূত্রে পণ্ডিত আনন্দকে,

তিন পিটক সঙ্গায়ন করেন জিনশ্রাবকে।

অজিজ্ঞাসায়, পায়ে মাড়িয়ে, বন্দনায়, না প্রার্থনাতে,

মাতৃজাতির প্রব্রজ্যায়; শ্রদ্ধায় দুক্কট স্বীকারেতে।

আয়ুষ্মান পুরাণ, ব্রহ্মদণ্ড; আর উদয়নের রাণী,

প্রফুলেস্ন আনন্দকে করেন পাঁচশত উত্তরীয় দানি।

যাদের চীবর জীর্ণ, করবো তাদের প্রদানি,

জীর্ণ চীবরে বানাবো বিছানার ছাদর, গদির কভার;

বানাবো পাপোষ, রজহরণী, পরিশেষে হবে গৃহ লেপনি,

লাভ হলো সহস্র চীবর, আনন্দের প্রথমেতে,

ব্রহ্মদণ্ড পরিত্যাজ্য জান চারি সত্য প্রাপ্তিতে;

পাঁচশত ভিক্ষুর উপস্থিত হেতু নামে “পঞ্চশতিকা”তে।

পঞ্চশতিকা অধ্যায় সমাপ্ত।


 

১২. সপ্তশতিকা অধ্যায়
১. প্রথম পরিচ্ছেদ
৪৪৬. ভগবানের পরিনির্বাণের একশত বছর পর, সেই সময় বৈশালীতে অবস্থানরত বৃজিপুত্র ভিক্ষুগণ দশবস্তু তথা দশ প্রকার নিয়ম ভঙ্গ বিষয় প্রচার করছেন। যথা : ১) শৃঙ্গে পুরে লবণ জমা রাখা বিধেয়, ২) দুপুরের পর ছায়া দুই আঙুল অতিক্রম করলেও আহার গ্রহণ করা বিধেয়, ৩) এখন গ্রামে গমন করব এই ভেবে পরিতৃপ্তভাবে খেয়ে নিয়ে পুনঃ গ্রামে গিয়ে অতিরিক্ত ভোজন করা বিধেয়, ৪) এক সীমাভুক্ত বহুসংখ্যক আবাসে পৃথক পৃথকভাবে উপোসথ করা বিধেয়, ৫) পরে আগত ভিক্ষুগণকে জানাবো এই ভেবে কিছু সংখ্যক ভিক্ষু দ্বারা বিনয়কর্ম করা বিধেয়, ৬) আমার উপাধ্যায় এরূপ আচরণ করেছেন, আমার আচার্য এরূপ আচরণ করেছেন বলে সেটা আচরণ করা বিধেয়, ৭) দুধ দুধত্ব ত্যাগ করেছে অথচ এখন দধিত্বপ্রাপ্ত হয়নি। সেটা ভুক্ত প্রবারিত ভিক্ষু অতিরিক্ত হিসেবে পান করা বিধেয়, ৮) যেই সুরা এইমাত্র চোয়ানো হয়েছে, এখনো সুরায় পরিণত হয়নি। সেটা পান করা বিধেয়, ৯) ঝালরযুক্ত বসবার আসন ব্যবহার বিধেয়, ১০) সোনা, রূপা কিংবা টাকা স্পর্শ ও গ্রহণ বিধেয়।

সেই সময় কাকন্দকপুত্র আয়ুষ্মান যশ স্থবির বৃজিদেশ পদব্রজে বিচরণ করতে করতে বৈশালী এসে পৌঁছলেন। অমনি কাকন্দকপুত্র আয়ুষ্মান যশ বৈশালীস্থ মহাবনের কূটাগারশালায় অবস্থান করতে লাগলেন। তখন বৈশালীতে অবস্থানরত বৃজিপুত্র ভিক্ষুগণ উপোসথ দিনে কাঁসার পাত্র জলপূর্ণ করে ভিক্ষুসংঘের মাঝখানে রাখলেন, আর আগত বৈশালীর উপাসকগণকে বলতে লাগলেন, বন্ধো, সংঘকে কার্ষাপণ (মুদ্রা), অর্ধ-কার্ষাপণ (অর্ধ মুদ্রা), পাদ (সিকি মুদ্রা), মাষা (এক আনার মুদ্রা) প্রদান কর, এতে সংঘের সামগ্রীর নিশ্চিত করবে।

বৃজিপুত্র ভিক্ষুগণ এরূপ বললে কাকন্দকপুত্র আয়ুষ্মান যশ বৈশালীনিবাসী উপাসকগণকে বললেন, বন্ধো, সংঘকে মুদ্রা, অর্ধ-মুদ্রা, সিকি-মুদ্রা ও এক আনার মুদ্রা প্রদান করবে না। শাক্যপুত্রীয় শ্রমণগণের সোনা, রূপা গ্রহণ বিধেয় নয়। শাক্যপুত্রীয় শ্রমণগণ সোনা, রূপা উপভোগ করেন না; গ্রহণ করেন না। শাক্যপুত্রীয় শ্রমণগণ মণি, সুবর্ণ পরিত্যাগ করেছেন। শাক্যপুত্রীয় শ্রমণগণ সোনা, রূপা বর্জন করেন। কাকন্দকপুত্র আয়ুষ্মান যশ এরূপ বলার পরও বৈশালীনিবাসী উপাসকগণ মুদ্রা, অর্ধ-মুদ্রা, সিকি-মুদ্রা ও এক আনার মুদ্রা প্রদান করলেন।

বৃজিপুত্র ভিক্ষুগণ সেই রাতের শেষে সেই ভিক্ষাপ্রাপ্ত হীরক গণনা করে বিভাগ করলেন। অতঃপর তারা কাকন্দকপুত্র আয়ুষ্মান যশকে বললেন, বন্ধু হীরকের এই অংশ আপনার। না বন্ধু, আমার হীরকের কোনো অংশ নেই। আমি হীরক উপভোগ করব না।

যশের ওপর প্রতিস্মরণীয় কর্ম
তখন বৈশালীতে অবস্থানরত বৃজিপুত্র ভিক্ষুগণ ‘এই কাকন্দকপুত্র আয়ুষ্মান যশ শ্রদ্ধাবান, প্রসন্ন উপাসকগণকে আক্রোশ ও তিরস্কার করতেছে; তাদের (ধর্মের প্রতি) প্রসাদহীন করে তুলতেছে। কাজেই আমরা তার প্রতিস্মরণীয় কর্ম করব’ এরূপ সিদ্ধান্ত নিলেন। অমনি তার প্রতিস্মরণীয় কর্ম করলেন। এমতাবস্থায় কাকন্দকপুত্র আয়ুষ্মান যশ বৃজিপুত্র ভিক্ষুগণকে বললেন, বন্ধুগণ, ভগবান কর্তৃক প্রজ্ঞাপ্ত হয়েছে যে, প্রতিস্মরণীয় কর্ম করা ভিক্ষুকে অনুদূত প্রদান করবে। বন্ধুগণ, আমাকে একজন অনুদূত প্রদান করুন।

বৈশালীস্থ বৃজিপুত্র ভিক্ষুগণ একজন ভিক্ষুকে মনোনীত করে কাকন্দকপুত্র আয়ুষ্মান যশকে অনুদূত প্রদান করলেন। তখন আয়ুষ্মান যশ অনুদূতকে সঙ্গে নিয়ে বৈশালী নগরে প্রবেশ করলেন। বৈশালীবাসী উপাসকগণকে বলতে লাগলেন, হে আয়ুষ্মানগণ, আমি নাকি শ্রদ্ধাবান, প্রসন্ন উপাসকগণকে আক্রোশ করতেছি, তিরস্কার করতেছি এবং (ধর্মের প্রতি) প্রসাদহীন করতেছি। আমি তো অধর্মকে অধর্ম বলতেছি, ধর্মকে ধর্ম বলতেছি; অবিনয়কে অবিনয় বলতেছি, বিনয়কে বিনয় বলতেছি।

৪৪৭. বন্ধুগণ, একসময় ভগবান শ্রাবস্তীতে অনাথপিণ্ডিক শ্রেষ্ঠী কর্তৃক নির্মিত জেতবন বিহারে অবস্থান করতেন। তখন ভগবান ভিক্ষুগণকে সম্বোধন করে বললেন, হে ভিক্ষুগণ, চন্দ্র-সূর্যের চার প্রকার উপক্লেশ রয়েছে; যা দ্বারা উপক্লিষ্ট হয়ে চন্দ্র-সূর্য প্রকাশিত হতে পারে না, উজ্জ্বল তথা প্রভাসিত হতে পারে না, আলো বিতরণ করতে পারে না। সেই প্রকার উপক্লেশ কী কী?

মেঘ চন্দ্র-সূর্যের উপক্লেশ; যা দ্বারা উপক্লিষ্ট হয়ে চন্দ্র-সূর্য প্রকাশিত হতে পারে না, উজ্জ্বল হতে পারে না, আলো বিতরণ করতে পারে না। তুষার চন্দ্র-সূর্যের উপক্লেশ; যা দ্বারা উপক্লিষ্ট হয়ে চন্দ্র-সূর্য প্রকাশিত হতে পারে না, উজ্জ্বল হতে পারে না, আলো বিতরণ করতে পারে ন। ধূম্র চন্দ্র-সূর্যের উপক্লেশ; যা দ্বারা উপক্লিষ্ট হয়ে চন্দ্র-সূর্য প্রকাশিত হতে পারে না, উজ্জ্বল হতে পারে না, আলো বিতরণ করতে পারে ন। অসুরিন্দ্র চন্দ্র-সূর্যের উপক্লেশ; যা দ্বারা উপক্লিষ্ট হয়ে চন্দ্র-সূর্য প্রকাশিত হতে পারে না, উজ্জ্বল হতে পারে না, আলো বিতরণ করতে পারে ন।

ভিক্ষুগণ, এরূপে শ্রমণ-ব্রাহ্মণগণের চার প্রকার উপক্লেশ বিদ্যমান, যে উপক্লেশ দ্বারা উপক্লিষ্ট হয়ে কোনো কোনো শ্রমণ-ব্রাহ্মণ প্রকাশিত হতে পারে না, প্রভাসিত হতে পারে না, আলো বিতরণ করতে পারে না। সেই চার প্রকার উপক্লেশ কী কী?

কোনো কোনো শ্রমণ-ব্রাহ্মণ আছে, যারা মাদকদ্রব্য সেবন করে, মাদকদ্রব্য সেবন হতে নিবৃত্ত হয় না। এটি শ্রমণ-ব্রাহ্মণগণের প্রথম উপক্লেশ, যে উপক্লেশ দ্বারা উপক্লিষ্ট হয়ে কোনো কোনো শ্রমণ-ব্রাহ্মণ প্রকাশিত হতে পারে না, প্রভাসিত হতে পারে না, আলো বিতরণ করতে পারে না।

কোনো কোনো শ্রমণ-ব্রাহ্মণ আছে, যারা মৈথুনধর্ম সেবন করে, মৈথুনধর্ম সেবন হতে নিবৃত্ত হয় না। এটি শ্রমণ-ব্রাহ্মণগণের দ্বিতীয় উপক্লেশ, যে উপক্লেশ দ্বারা উপক্লিষ্ট হয়ে কোনো কোনো শ্রমণ-ব্রাহ্মণ প্রকাশিত হতে পারে না, প্রভাসিত হতে পারে না, আলো বিতরণ করতে পারে না।

কোনো কোনো শ্রমণ-ব্রাহ্মণ আছে, যারা সোনা-রূপা গ্রহণ করে, সোনা-রূপা গ্রহণ হতে নিবৃত্ত হয় না। এটি শ্রমণ-ব্রাহ্মণগণের তৃতীয় উপক্লেশ, যে উপক্লেশ দ্বারা উপক্লিষ্ট হয়ে কোনো কোনো শ্রমণ-ব্রাহ্মণ প্রকাশিত হতে পারে না, প্রভাসিত হতে পারে না, আলো বিতরণ করতে পারে না।

কোনো কোনো শ্রমণ-ব্রাহ্মণ আছে, যারা মিথ্যাজীবিকা দ্বারা জীবন-যাপন করে, মিথ্যাজীবিকা হতে নিবৃত্ত হয় না। এটি শ্রমণ-ব্রাহ্মণগণের চতুর্থ উপক্লেশ, যে উপক্লেশ দ্বারা উপক্লিষ্ট হয়ে কোনো কোনো শ্রমণ-ব্রাহ্মণ প্রকাশিত হতে পারে না, প্রভাসিত হতে পারে না, আলো বিতরণ করতে পারে না।

বন্ধুগণ, ভগবান এরূপ বললেন। এটা বলার পর সুগত পুনঃ এরূপ বললেন :

“রাগ, হিংসায় উপক্লিষ্ট হয়ে শ্রমণ-ব্রাহ্মণ,

অবিদ্যার দাসরূপে করে থাকে অভিনন্দন।

নেশাদ্রব্য পান করে, মৈথুন প্রতিসেবন,

স্বর্ণ-রৌপ্য গ্রহণে হয় ঘোর অজ্ঞান।

মিথ্যাজীবিকা অনুসরণে শ্রমণ-ব্রাহ্মণ,

উপক্লেশ এসব, আদিত্যবন্ধু বুদ্ধের ভাষণ।

এসবে উপক্লিষ্ট হয়ে শ্রমণ-ব্রাহ্মণ,

প্রকাশিত, আলোকিত না-রে ধূম্র অজ্ঞান।

অবিদ্যা, তৃষ্ণার দাস হয় পুনর্জন্মচারী,

ধারণে পুনর্জন্ম তারা, শ্মশান বৃদ্ধিকারী।”

হে আয়ুষ্মানগণ, এরূপ বলে আমি নাকি শ্রদ্ধাবান, প্রসন্ন উপাসকগণকে আক্রোশ করতেছি, তিরস্কার করতেছি এবং তাদের (ধর্মের প্রতি) প্রসাদহীন করতেছি। আমি তো অধর্মকে অধর্ম বলতেছি, ধর্মকে ধর্ম বলতেছি; অবিনয়কে অবিনয় বলতেছি, বিনয়কে বিনয় বলতেছি।

৪৪৮. বন্ধুগণ, একসময় ভগবান রাজগৃহের বেণুবনে কলন্দকনিবাপে অবস্থান করতেন। সেই সময় রাজার অন্তঃপুরে রাজপরিষদে সম্মিলিত জনতার মাঝে এই কথা আলোচিত হচ্ছিল :

শাক্যপুত্রীয় শ্রমণগণের পক্ষে সোনা-রূপা অবিহিত তথা অবিধেয় নয়, শাক্যপুত্রীয় শ্রমণগণ সোনা-রূপা পরিভোগ করেন। শাক্যপুত্রীয় শ্রমণগণ সোনা-রূপা গ্রহণ করে থাকেন। সেই সময় মণিচুড়ক গ্রামপতি সেই পরিষদে উপবিষ্ট ছিলেন। তখন মণিচুড়ক গ্রামপতি সেই পরিষদকে এরূপ বললেন, আর্যগণ, এরূপ বলবেন না। শাক্যপুত্রীয় শ্রমণগণের পক্ষে সোনা-রূপা বিধেয় নয়, শাক্যপুত্রীয় শ্রমণগণ সোনা-রূপা পরিভোগ করেন না। শাক্যপুত্রীয় শ্রমণগণ সোনা-রূপা গ্রহণ করেন না। শাক্যপুত্রীয় শ্রমণগণ মণি-সুবর্ণ পরিত্যাগ করেছেন, সোনা-রূপা বর্জন করে থাকেন। বন্ধুগণ, মণিচুড়ক গ্রামপতি সেই পরিষদকে বুঝাতে সক্ষম হন।

মণিচুড়ক গ্রামপতি সেই পরিষদকে বুঝায়ে ভগবানের সকাশে গিয়ে উপস্থিত হলেন। ভগবানকে শ্রদ্ধাভিবাদন জানিয়ে একপাশে উপবেশন করলেন। একপাশে উপবিষ্ট মণিচুড়ক গ্রামপতি ভগবানকে এরূপ বললেন, ভন্তে, রাজার অন্তঃপুরে রাজপরিষদে সম্মিলিত জনতার মাঝে এই কথা আলোচিত হচ্ছিল-শাক্যপুত্রীয় শ্রমণগণের পক্ষে সোনা-রূপা অবিধেয় নয়, শাক্যপুত্রীয় শ্রমণগণ সোনা-রূপা পরিভোগ করেন। শাক্যপুত্রীয় শ্রমণগণ সোনা-রূপা গ্রহণ করে থাকেন। ভন্তে, এরূপ উক্ত হলে আমি সেই পরিষদকে বললাম, আর্যগণ, এরূপ বলবেন না। শাক্যপুত্রীয় শ্রমণগণের পক্ষে সোনা-রূপা বিধেয় নয়, শাক্যপুত্রীয় শ্রমণগণ সোনা-রূপা পরিভোগ করেন না। শাক্যপুত্রীয় শ্রমণগণ সোনা-রূপা গ্রহণ করেন না। শাক্যপুত্রীয় শ্রমণগণ মণি-সুবর্ণ পরিত্যাগ করেছেন, তারা সোনা-রূপা হতে দূরে অবস্থান করেন। ভন্তে, আমি সেই পরিষদকে বুঝাতে সক্ষম হয়েছি।

ভন্তে, আমি এরূপ বলে ভগবানের পক্ষে যথার্থ বলেছি কি? মিথ্যা বলে ভগবানকে নিন্দা করিনি তো? ধর্মানুসারে বলেছি তো? এটা ধর্মানুসারে কোনো বাদানুবাদের কারণ হবে না তো? গৃহপতি, তুমি অবশ্যই এরূপ বলে সত্যকথা বলেছ, মিথ্যা বলে ভগবানকে নিন্দা করনি, ধর্মানুসারে বলেছ, এতে ধর্মানুসারে কোনো বাদানুবাদের কারণ হবে না। হে গৃহপতি, শাক্যপুত্রীয় শ্রমণগণের পক্ষে সোনা-রূপা বিধেয় নয়। শাক্যপুত্রীয় শ্রমণগণ সোনা-রূপা পরিভোগ করেন না। শাক্যপুত্রীয় শ্রমণগণ সোনা-রূপা গ্রহণ করেন না। শাক্যপুত্রীয় শ্রমণগণ মণি-সুবর্ণ পরিত্যাগ করেছেন, তারা সোনা-রূপা হতে দূরে অবস্থান করেন।

গৃহপতি, সোনা-রূপা গ্রহণ করা যার পক্ষে বিধেয়, তার পক্ষে পঞ্চকামগুণও বিধেয়। পঞ্চকামগুণ যার পক্ষে বিধেয় হয়, নিশ্চিতরূপে জেনে নিও তা শ্রমণধর্ম কিংবা শাক্যপুত্রীয় ধর্ম নয়। গৃহপতি, আমি এরূপ বলতেছি, তৃণার্থী তৃণ, কাষ্ঠার্থী কাষ্ঠ, শকটার্থী শকট, পুরুষার্থী পুরুষ অন্বেষণ করবে, কিন্তু শাক্যপুত্রীয় শ্রমণ কোনো প্রকারেই সোনা-রূপা উপভোগ কিংবা অন্বেষণ করতে পারবে না।

হে আয়ুষ্মানগণ, এরূপ বলে আমি নাকি শ্রদ্ধাবান, প্রসন্ন উপাসকগণকে আক্রোশ করতেছি, তিরস্কার করতেছি এবং তাদের (ধর্মের প্রতি) প্রসাদহীন করতেছি। আমি তো অধর্মকে অধর্ম বলতেছি, ধর্মকে ধর্ম বলতেছি, অবিনয়কে অবিনয় বলতেছি, বিনয়কে বিনয় বলতেছি।

৪৪৯. বন্ধুগণ, এক সময় ভগবান রাজগৃহে শাক্যপুত্র আয়ুষ্মান উপনন্দকে উপলক্ষ করে সোনা-রূপা গ্রহণ নিষিদ্ধের শিক্ষাপদ প্রজ্ঞাপ্ত করেছিলেন। আয়ুষ্মানগণ, এরূপ বলে আমি নাকি শ্রদ্ধাবান, প্রসন্ন উপাসকগণকে আক্রোশ করতেছি, তিরস্কার করতেছি এবং তাদের (ধর্মের প্রতি) প্রসাদহীন করতেছি। আমি তো অধর্মকে অধর্ম বলতেছি, ধর্মকে ধর্ম বলতেছি; অবিনয়কে অবিনয় বলতেছি, বিনয়কে বিনয় বলতেছি।

এরূপ বলা হলে বৈশালীবাসী উপাসকগণ কাকন্দকপুত্র আয়ুষ্মান যশকে বললেন, ভন্তে, কাকন্দকপুত্র আর্য যশই একমাত্র শাক্যপুত্রীয় শ্রমণ। এরা সবাই অশাক্যপুত্রীয় শ্রমণ। ভন্তে, কাকন্দকপুত্র আর্য যশ আপনি বৈশালীতে অবস্থান করুন। আমরা আপনাকে চীবর, পিণ্ডপাত, শয্যাসন, ওষুধ-পথ্যাদি দান করতে উৎসুক হয়ে থাকব। তখন কাকন্দকপুত্র আয়ুষ্মান বৈশালীবাসী উপাসকগণকে বুঝায়ে অনুদূত ভিক্ষুকে সঙ্গে নিয়ে বিহারে ফিরে আসলেন। বৈশালীতে অবস্থানরত বৃজিপুত্র ভিক্ষুগণ অনুদূত ভিক্ষুকে জিজ্ঞেস করলেন, বন্ধু, কাকন্দকপুত্র আয়ুষ্মান যশ বৈশালীবাসী উপাসকগণের কাছে ক্ষমা প্রার্থনা করেছেন কি? অনুদূত ভিক্ষু বললেন, বন্ধুগণ, উপাসকগণ (উল্টো) আমাদের প্রতি অন্যায়ভাবে বলেছেন যে, একমাত্র কাকন্দকপুত্র যশই শাক্যপুত্রীয় শ্রমণ। আমরা সবাই অশাক্যপুত্রীয় শ্রমণ। অতঃপর বৃজিপুত্র ভিক্ষুগণ আলোচনা করলেন, বন্ধুগণ, এই কাকন্দকপুত্র যশ আমাদের দ্বারা মনোনীত না হয়ে গৃহীদের বুঝিয়েছে তথা ধর্মদেশনা প্রদান করেছে। এই অপরাধে আমরা তার উৎক্ষেপণীয় কর্মের অনুজ্ঞা করব। এই আলোচনা মোতাবেক তারা যশের উৎক্ষেপণীয় কর্ম করার জন্য একত্রিত হলো। অন্যদিকে কাকন্দকপুত্র আয়ুষ্মান যশ আকাশপথে গমন করে কৌশাম্বীতে উপস্থিত হলেন।

৪৫০. তখন কাকন্দকপুত্র আয়ুষ্মান যশ পাবাবাসী এবং অবন্তীস্থ দক্ষিণাপথবাসী ভিক্ষুগণের কাছে দূত প্রেরণ করলেন। “আয়ুষ্মানগণ, আপনারা আসুন, এই বিবাদের মীমাংসা করব। প্রথমে অধর্ম দীপ্তিমান হয়, ধর্ম সংকুচিত হয়; অবিনয় দীপ্তিমান হয়, বিনয় সংকুচিত হয়। প্রথমে অধর্মবাদী প্রবল হয়, ধর্মবাদী দুর্বল হয়; অবিনয়বাদী প্রবল হয়, বিনয়বাদী দুর্বল হয়।

সেই সময় আয়ুষ্মান সম্ভূত সানবাসী অহোগঙ্গা পর্বতে বাস করতেন। কাকন্দকপুত্র আয়ুষ্মান যশ অহোগঙ্গা পর্বতে গমন করে আয়ুষ্মান সম্ভূত সানবাসীর কাছে উপস্থিত হলেন। উপস্থিত হয়ে আয়ুষ্মান সম্ভূত সানবাসীকে অভিবাদন জানিয়ে একপাশে উপবেশন করলেন। এবার কাকন্দকপুত্র আয়ুষ্মান যশ আয়ুষ্মান সম্ভূত সানবাসীকে বললেন, ভন্তে, বৈশালীতে অবস্থানরত বৃজিপুত্র ভিক্ষুগণ বৈশালীতে দশ বস্তুক তথা দশ প্রকার অবিনয় প্রচার করতেছে। যথা : ১) শৃঙ্গে পুরে লবণ জমা রাখা বিধেয়, ২) দুপুরের পর ছায়া দুই আঙুল অতিক্রম করলেও আহার গ্রহণ করা বিধেয়, ৩) এখন গ্রামে গমন করব এই ভেবে পরিতৃপ্তভাবে খেয়ে নিয়ে পুনঃ গ্রামে গিয়ে অতিরিক্ত ভোজন করা বিধেয়, ৪) এক সীমাভুক্ত বহুসংখ্যক আবাসে পৃথক পৃথকভাবে উপোসথ করা বিধেয়, ৫) পরে আগত ভিক্ষুগণকে জানাবো এই ভেবে কিছু সংখ্যক ভিক্ষু দ্বারা বিনয়কর্ম করা বিধেয়, ৬) আমার উপাধ্যায় এরূপ আচরণ করেছেন, আমার আচার্য এরূপ আচরণ করেছেন বলে সেটা আচরণ করা বিধেয়, ৭) দুধ দুধত্ব ত্যাগ করেছে অথচ এখন দধিত্বপ্রাপ্ত হয়নি। সেটা ভুক্ত প্রবারিত ভিক্ষু অতিরিক্ত হিসেবে পান করা বিধেয়, ৮) যেই সুরা এইমাত্র চোয়ানো হয়েছে, এখনো সুরায় পরিণত হয়নি। সেটা পান করা বিধেয়, ৯) ঝালরযুক্ত বসবার আসন ব্যবহার বিধেয়, ১০) সোনা, রূপা কিংবা টাকা স্পর্শ ও গ্রহণ বিধেয়। ভন্তে, কাজেই আমরা এই বিবাদ মীমাংসা করব। প্রথমে অধর্ম দীপ্তিমান হয়, ধর্ম সংকুচিত হয়; অবিনয় দীপ্তিমান হয়, বিনয় সংকুচিত হয়। প্রথমে অধর্মবাদী প্রবল হয়, ধর্মবাদী দুর্বল হয়; অবিনয়বাদী প্রবল, বিনয়বাদী দুর্বল হয়; অবিনয়বাদী প্রবল হয়, বিনয়বাদী দুর্বল হয়। “হ্যাঁ, বন্ধু, তাই হবে” বলে আয়ুষ্মান সম্ভূত সানবাসী কাকন্দকপুত্র আয়ুষ্মান যশকে সম্মতি জ্ঞাপন করলেন।

অনন্তর পাবাবাসী ষাটজন ভিক্ষু, যাঁরা সবাই অরণ্যবাসী, পিণ্ডচারিক, পাংশুকুলিক, ত্রিচীবরিক তথা ত্রিচীবরধারী এবং অর্হৎ, তাঁরা অহোগঙ্গা পর্বতে একত্রিত হলেন। অবন্তীস্থ দক্ষিণাপথবাসী আটাশিজন ভিক্ষু-তাঁদের মধ্যে কেউ কেউ অরণ্যবাসী, কেউ কেউ পিণ্ডচারিক, কেউ কেউ পাংশুকুলিক, কেউ কেউ ত্রিচীবরিক তবে সবাই অর্হৎ, তাঁরা অহোগঙ্গা পর্বতে একত্রিত হলেন। আলোচনা করার সময় স্থবির ভিক্ষুগণের মনে উদয় হলো : এই বিবাদ গুরুতর, সাংঘাতিক। কীরূপে আমরা এরূপ পক্ষ পাবো যে, এই বিবাদে আমাদের পক্ষ, অধিকতর শক্তিশালী হবে?

৪৫১. সেই সময় আয়ুষ্মান রেবত সোরেয়্যতে অবস্থান করতেন। তিনি বহুশ্রুত, আগমজ্ঞ, ধর্মধর, বিনয়ধর, মাতিকাধর, পণ্ডিত, দক্ষ, অভিজ্ঞ, লজ্জাশীল, সংকোচপরায়ণ ও শিশিক্ষু। অমনি স্থবির ভিক্ষুগণের মনে পড়ল, আয়ুষ্মান রেবত সোরেয়্যতে অবস্থান করছেন। তিনি তো বহুশ্রুত, আগমজ্ঞ, ধর্মধর, বিনয়ধর, মাতিকাধর, পণ্ডিত, দক্ষ, অভিজ্ঞ, লজ্জাশীল, সংকোচপরায়ণ ও শিশিক্ষু। আমরা যদি আয়ুষ্মান রেবতকে আমাদের পক্ষে পাই, তাহলে এই বিবাদে আমাদের পক্ষ অধিকতর শক্তিশালী হবে।

আয়ুষ্মান রেবত অতিমানুষিক বিশুদ্ধ দিব্যকর্ণ দ্বারা স্থবির ভিক্ষুগণের সেই আলোচনা শুনতে পেলেন। শুনে তাঁর মনে এরূপ ভাব উদয় হলো : এই বিবাদ গুরুতর, সাংঘাতিক। এমন বিবাদ মীমাংসায় আমার যোগদান না করা সঠিক হবে না। এখন সেই স্থবির ভিক্ষুগণ আসবেন। তাদের দ্বারা পরিপূর্ণ হয়ে গমন করা আমার পক্ষে সুখকর হবে না। কাজেই আমি (তারা আসার) পূর্বেই গমন করব। এই ভেবে আয়ুষ্মান রেবত সোরেয়্য হতে সাংকাশ্যে গমন করলেন।

এদিকে স্থবির ভিক্ষুগণ সোরেয়্য পৌঁছে জিজ্ঞেস করলেন, আয়ুষ্মান রেবত কোথায়? সেখানকার লোকজন বললেন, আয়ুষ্মান রেবত তো সাংকাশ্যে চলে গেছেন। আয়ুষ্মান রেবত সাংকাশ্য হতে কান্যকুব্জে গমন করলেন। স্থবির ভিক্ষুগণ সাংকাশ্যে গিয়ে জিজ্ঞেস করলেন, আয়ুষ্মান রেবত কোথায় গেছেন? সেখানকার লোকজন বললেন, আয়ুষ্মান রেবত তো কান্যকুব্জে গেছেন। আয়ুষ্মান রেবত কান্যকুব্জ হতে উদুম্বরে গমন করলেন। স্থবির ভিক্ষুগণ কান্যকুব্জে গিয়ে জিজ্ঞেস করলেন, আয়ুষ্মান রেবত কোথায় আছেন? সেখানকার লোকজন বললেন, আয়ুষ্মান রেবত তো উদুম্বরে চলে গেছেন। আয়ুষ্মান রেবত উদুম্বর হতে অর্গলপুর গমন করলেন। স্থবির ভিক্ষুগণ উদুম্বরে গিয়ে জিজ্ঞেস করলেন, আয়ুষ্মান রেবত কোথায় আছেন? সেখানকার লোকজন বললেন, আয়ুষ্মান রেবত তো অর্গলপুর চলে গেছেন। আয়ুষ্মান রেবত অর্গলপুর হতে সহজাতি গমন করলেন। স্থবির ভিক্ষুগণ অর্গলপুর গিয়ে জিজ্ঞেস করলেন, আয়ুষ্মান রেতন কোথায় আছেন? সেখানকার লোকজন বললেন, আয়ুষ্মান রেবত তো সহজাতি চলে গেছেন। স্থবির ভিক্ষুগণ সহজাতিতে গিয়ে আয়ুষ্মান বেরতের সঙ্গে মিলিত হলেন।

৪৫২. তখন আয়ুষ্মান সম্ভূত সানবাসী কাকন্দকপুত্র আয়ুষ্মান যশকে বললেন, বন্ধু, এই আয়ুষ্মান রেবত বহুশ্রুত, আগমজ্ঞ, ধর্মধর, বিনয়ধর, মাতিকাধর, পণ্ডিত, দক্ষ, অভিজ্ঞ, লজ্জাশীল, সংকোচপরায়ণ ও শিশিক্ষু। আমরা যদি আয়ুষ্মান রেবতকে প্রশ্ন জিজ্ঞেস করি, তাহলে তিনি এক প্রশ্নের উত্তর দিতেই সমস্ত রাত অতিবাহিত করতে পারেন। এখন আয়ুষ্মান রেবত স্বরভাণক অন্তেবাসী ভিক্ষুকে স্বস্বরে আবৃত্তির জন্য বলবেন। সেই ভিক্ষুর আবৃত্তি শেষ হলে তুমি আয়ুষ্মান বেরতের কাছে গিয়ে এই দশবস্তু সম্বন্ধে জিজ্ঞেস করবে। “হ্যাঁ ভন্তে, এরূপ হবে” বলে কাকন্দকপুত্র আয়ুষ্মান যশ আয়ুষ্মান সম্ভূত সানবাসীকে প্রত্যুত্তর প্রদান করলেন। এদিকে আয়ুষ্মান রেবত স্বরভাণক অন্তেবাসী ভিক্ষুকে আদেশ করলেন। সেই ভিক্ষুর স্বস্বরে আবৃত্তি শেষ হলে কাকন্দকপুত্র আয়ুষ্মান যশ আয়ুষ্মান রেবতের কাছে উপস্থিত হলেন। আয়ুষ্মান বেরতকে শ্রদ্ধাভিবাদন জানিয়ে একপাশে উপবেশন করলেন। একপাশে উপবিষ্ট কাকন্দকপুত্র আয়ুষ্মান যশ আয়ুষ্মান রেবতকে বললেন, ১) ভন্তে, শৃঙ্গের ভেতর লবণ রেখে ব্যবহার করা যায় কি? বন্ধু, শৃঙ্গের ভেতর লবণ রাখার অর্থ কী? ভন্তে, যেখানে বা যখন লবণের অভাব হবে, সেখানে বা তখন (এই লবণ) পরিভোগ করব। এই ভেবে শৃঙ্গে লবণ জমা রাখা যায় কি? না বন্ধু, তা সঙ্গত নয়। ২) ভন্তে, দুই আঙুল কপ্পো বিধেয় কি? বন্ধু, দুই আঙুল কপ্পো অর্থ কী? ভন্তে, দুপুরের পর ছায়া দুই আঙুল অতিক্রম করলেও ভোজন করা যায়। না বন্ধু, তা সঙ্গত নয়। ৩) ভন্তে, গ্রামান্তর কপ্পো সঙ্গত কি? বন্ধু, গ্রামান্তর কপ্পো অর্থ কী? ভন্তে, এখন গ্রামে গমন করব এই ভেবে পরিতৃপ্তভাবে খেয়ে নিয়ে পুনঃ গ্রামে গিয়ে অতিরিক্ত ভোজন করা সঙ্গত কি? না বন্ধু, তা সঙ্গত নয়। ৪) ভন্তে, আবাস কপ্পো সঙ্গত কি? বন্ধু, আবাস কপ্পো অর্থ কী? ভন্তে, এক সীমাভুক্ত বহুসংখ্যক আবাসে পৃথক পৃথকভাবে উপোসথ করা সঙ্গত কি? না, বন্ধু, তা সঙ্গত নয়। ৫) ভন্তে, অনুমতি কপ্পো সঙ্গত কি? বন্ধু, অনুমতি কপ্পো অর্থ কী? ভন্তে, পরে আগত ভিক্ষুগণকে জানাবো এই ভেবে কিছু সংখ্যক ভিক্ষু দ্বারা বিনয়কর্ম করা, এটা সঙ্গত কি? না বন্ধু, তা সঙ্গত নয়। ৬) ভন্তে, অভ্যস্ত কপ্পো সঙ্গত কি? বন্ধু, অভ্যস্ত কপ্পো অর্থ কী? ভন্তে, আমার উপাধ্যায় এরূপ আচরণ করেছেন, আমার আচার্য এরূপ আচরণ করেছেন বলে সেটা আচরণ করা, এটা সঙ্গত কি? বন্ধু, অভ্যস্ত কপ্পো কোনো কোনোটি সঙ্গত আর কোনো কোনোটি অসঙ্গত। ৭) ভন্তে, অমথিতকপ্পো সঙ্গত কি? বন্ধু, অমথিতকপ্পো অর্থ কী? ভন্তে, দুধ দুধত্ব ত্যাগ করেছে অথচ এখন দধিত্বপ্রাপ্ত হয়নি। সেটা ভুক্ত প্রবারিত ভিক্ষু অতিরিক্ত হিসেবে পান করা সঙ্গত কি? না বন্ধু, তা সঙ্গত নয়। ৮) ভন্তে, জলোগি পান সঙ্গত কি? বন্ধু, জলোগি পান অর্থ কী? ভন্তে, যেই সুরা এইমাত্র চোয়ানো হয়েছে, এখনো সুরায় পরিণত হয়নি। সেটা পান করা সঙ্গত কি? না বন্ধু, তা সঙ্গত নয়। ৯) ভন্তে, ঝালরযুক্ত বসবার আসন ব্যবহার সঙ্গত কি? না বন্ধু, তা সঙ্গত নয়। ১০) ভন্তে, সোনা-রূপা গ্রহণ সঙ্গত কি? না বন্ধু, সঙ্গত নয়।

ভন্তে, বৈশালীতে অবস্থানরত বৃজিপুত্র ভিক্ষুগণ এই দশবস্তু ব্যবহার সঙ্গত বলে প্রচার করতেছে। কাজেই ভন্তে, আমরা এই বিবাদ মীমাংসা করব। প্রথমে অধর্ম দীপ্তিমান হয়, ধর্ম সংকুচিত হয়, অবিনয় দীপ্তিমান হয়, বিনয় সংকুচিত হয়। প্রথমে অধর্মবাদী প্রবল হয়, ধর্মবাদী দুর্বল হয়; অবিনয়বাদী প্রবল হয়, বিনয়বাদী দুর্বল হয়। “হ্যাঁ বন্ধু, এরূপই হবে” বলে আয়ুষ্মান রেবত কাকন্দকপুত্র আয়ুষ্মান যশকে প্রত্যুত্তর প্রদান করলেন।

প্রথম পরিচ্ছেদ সমাপ্ত।


 

২. দ্বিতীয় পরিচ্ছেদ
৪৫৩. বৈশালীতে অবস্থানরত বৃজিপুত্র ভিক্ষুগণ শুনতে পেলেন যে, কাকন্দকপুত্র আয়ুষ্মান যশ নাকি এই বিবাদ মীমাংসার জন্য স্বপক্ষ অনুসন্ধান করতেছেন, স্বপক্ষ সুদৃঢ় করতেছেন। তখন বৃজিপুত্র ভিক্ষুদের মনে উদয় হলো : এই বিবাদ গুরুতর, সাংঘাটিক। কীরূপে আমরা এমন পক্ষ পাবো যে, এই বিবাদে আমাদের পক্ষ অধিকতর শক্তিশালী হবে।

অমনি তাদের মনে উদয় হলো : আয়ুষ্মান রেবত বহুশ্রুত, আগমজ্ঞ, ধর্মধর, বিনয়ধর, মাতিকাধর, পণ্ডিত, দক্ষ, অভিজ্ঞ, লজ্জাশীল, সংকোচপরায়ণ ও শিশিক্ষু। যদি আমরা আয়ুষ্মান রেবতকে আমাদের পক্ষে পাই, এই বিবাদে আমাদের পক্ষ অধিকতর শক্তিশালী হবে।

তখন বৈশালীতে অবস্থানরত বৃজিপুত্র ভিক্ষুগণ ভিক্ষুর উপযোগী দ্রব্যসামগ্রী সজ্জিত করলেন। যথা : পাত্র, চীবর, বসবার আসন, ছুঁচের কৌটা, কায়বন্ধনী, জলছাঁকনি এবং জল ছাঁকিবার পাত্র। তারা এসব ভিক্ষুর উপযোগী দ্রব্যসামগ্রী নিয়ে নৌকায় চেপে সহজাতির অভিমুখে যাত্রা করলেন। নৌকা হতে নেমে এক বৃক্ষের মূলে আহার সেরে নিলেন। এ সময় নির্জনে ধ্যানাবিষ্ট আয়ুষ্মান সাঢ়ের চিত্তে পরিবিতর্ক উদয় হলো, আচ্ছা, কারা ধর্মবাদী-প্রাচীনক (পূর্বদেশীয়) ভিক্ষুগণ নাকি পাবেয়্যক (পশ্চিম দেশীয়) ভিক্ষুগণ? ধর্ম ও বিনয় অনুসারে সূক্ষ্মভাবে পর্যবেক্ষণ করে এরূপ উদয় হলো : প্রাচীনক ভিক্ষুগণ অধর্মবাদী আর পাবেয়্যক ভিক্ষুগণ ধর্মবাদী।

তখন জনৈক শুদ্ধবাস কায়িক দেবতা আয়ুষ্মান সাঢ়ের চিত্ত পরিবিতর্ক জ্ঞাত হয়ে বলবান পুরুষ যেমন মুহূর্তেই সংকুচিত বাহু প্রসারিত করে এবং প্রসারিত বাহু সংকুচিত করে, ঠিক তদ্রূপ মুহূর্তেই শুদ্ধাবাস দেবলোক হতে অন্তর্হিত হয়ে আয়ুষ্মান সাঢ়ের সম্মুখে আবির্ভূত হলেন। অমনি সেই দেবতা আয়ুষ্মান সাঢ়কে বললেন, উত্তম, উত্তম, ভন্তে সাঢ়, প্রাচীনক ভিক্ষুগণই অধর্মবাদী, পাবেয়্যক ভিক্ষুগণ ধর্মবাদী। তদ্ধেতু ভন্তে, সাঢ়, ধর্মবাদীর পক্ষ অবলম্বন করুন। আয়ুষ্মান সাঢ় বললেন, দেবতে, আমি পূর্বেই এবং বর্তমানেও ধর্মবাদীর পক্ষে আছি। তবে আমি আমার মত প্রকাশ করব না। নিশ্চয় এই বিবাদে তথা বিবাদ মীমাংসায় আমাকে মনোনীত করবে।

৪৫৪. বৃজিপুত্র ভিক্ষুগণ সেই ভিক্ষুর উপযোগী দ্রব্যসামগ্রী সঙ্গে নিয়ে আয়ুষ্মান রেবতের কাছে উপস্থিত হলেন। উপস্থিত হয়ে আয়ুষ্মান রেবতকে শ্রদ্ধাভিবাদন জানিয়ে একপাশে উপবেশন করলেন। উপবেশন করার পর আয়ুষ্মান রেবতকে বললেন, ভন্তে, স্থবির মহোদয়, ভিক্ষুর উপযোগী দ্রব্যসামগ্রী চীবর, বসবার আসন, ছুঁচের কৌটা, কায়বন্ধনী, জলছাঁকুনি, জল ছাঁকিবার পাত্র প্রতিগ্রহণ করুন। আয়ুষ্মান রেবত বললেন, বন্ধুগণ, নিষ্প্রয়োজন। আমার কাছে পাত্র-চীবরাদি পরিপূর্ণ আছে। এই বলে তিনি সেসব প্রতিগ্রহণ করলেন না।

সেই সময় বিশবছর বয়স্ক উত্তর নামক ভিক্ষু আয়ুষ্মান রেবতের সেবক ছিলেন। বৃজিপুত্র ভিক্ষুগণ আয়ুষ্মান উত্তরের কাছে উপস্থিত হলেন। উপস্থিত হয়ে আয়ুষ্মান উত্তরকে বললেন, আয়ুষ্মান উত্তর, ভিক্ষুর উপযোগী দ্রব্যসামগ্রী এই চীবর, বসবার আসন, ছুঁচ রাখার কৌটা, কায়বন্ধনী, জল ছাঁকুনি, জল ছাঁকিবার পাত্র প্রতিগ্রহণ করুন। বন্ধুগণ, নিষ্প্রয়োজন। আমার কাছে পাত্র-চীবরাদি পরিপূর্ণ আছে। এই বলে তিনি সেসব প্রতিগ্রহণ করলেন না। বন্ধু, উত্তর, জনসাধারণ ভিক্ষুর উপযোগী দ্রব্যসামগ্রী নিয়ে ভগবান বুদ্ধের কাছে উপস্থিত হতেন। ভগবান সেসব গ্রহণ করলে তারা সন্তোষ লাভ করতেন। যদি ভগবান গ্রহণ না করতেন, তাহলে তারা আনন্দের কাছে নিয়ে উপস্থিত হতেন। বলতেন, ভন্তে, স্থবির ভিক্ষুর উপযোগী দ্রব্যসামগ্রী গ্রহণ করুন। ভগবান গ্রহণ করলে যেরূপ হয়, আপনি গ্রহণ করলেও সেরূপ হবে। কাজেই আয়ুষ্মান উত্তর, ভিক্ষুর উপযোগী এ দ্রব্যসামগ্রী প্রতিগ্রহণ করুন। এতে স্থবিরের (আয়ুষ্মান রেবতের) গ্রহণ করার ন্যায় হবে। তখন আয়ুষ্মান উত্তর বৃজিপুত্র ভিক্ষুগণের পীড়াপীড়িতে একখানা চীবর গ্রহণ করলেন আর বললেন, বন্ধুগণ, আপনাদের কীসের প্রয়োজন, বলুন? আয়ুষ্মান উত্তর স্থবিরকে (রেবতকে) এটুকুমাত্র বলেন যে, ভন্তে, স্থবির সংঘসভায় বলবেন, পূর্বজনপদেই ভগবান বুদ্ধগণ উৎপন্ন হয়ে থাকেন। প্রাচীনক তথা পূর্বদেশীয় ভিক্ষুগণ ধর্মবাদী, পাবেয়্যক তথা পশ্চিমদেশীয় ভিক্ষুগণ অধর্মবাদী। “বন্ধুগণ, এরূপই হবে” বলে আয়ুষ্মান উত্তর বৃজিপুত্র ভিক্ষুগণকে প্রত্যুত্তর প্রদান করলেন। অমনি আয়ুষ্মান রেবতের কাছে গিয়ে উপস্থিত হলেন। উপস্থিত হয়ে আয়ুষ্মান রেবতকে এরূপ বললেন, ভন্তে, স্থবির, সংঘসভায় এরূপমাত্র বলুন, পূর্বজনপদেই ভগবান বুদ্ধগণ উৎপন্ন হয়ে থাকেন। পূর্বদেশীয় ভিক্ষুগণ ধর্মবাদী, পশ্চিমদেশীয় ভিক্ষুগণ অধর্মবাদী। ভিক্ষু, তুমি আমাকে অধর্মে নিয়োজিত করতেছ। এই বলে স্থবির (রেবত) আয়ুষ্মান উত্তরকে বাহিষ্কার করলেন।

তখন বৃজিপুত্র ভিক্ষুগণ আয়ুষ্মান উত্তরকে বললেন, বন্ধু, উত্তর, স্থবির কী বললেন? বন্ধুগণ, আমি পাপকার্য করেছি। ‘ভিক্ষু, তুমি আমাকে অধর্মে নিয়োজিত করতেছ’ বলে স্থবির আমাকে বহিষ্কার করেছেন। বন্ধু, তুমি বৃদ্ধ, বিশ বছর বয়স্ক ভিক্ষু নও কি? হ্যাঁ বন্ধুগণ, তা বটে। বন্ধু, আমরা তোমাকে গুরুরূপে গ্রহণ করলাম।

৪৫৫. অতঃপর সেই বিবাদ মীমাংসা করার জন্য ভিক্ষুসংঘ সম্মিলিত হলেন। আয়ুষ্মান রেবত সংঘকে জ্ঞাপন করলেন :

সংঘ, আমার প্রস্তাব শ্রবণ করুন। যদি আমরা এই বিবাদ এখানে মীমাংসা করি, তাহলে পক্ষভুক্ত ভিক্ষুগণ পুনর্বিচার প্রার্থী হবে। সংঘ যদি উচিত মনে করেন, তাহলে যেখানে এই বিবাদ উৎপন্ন হয়েছে, সংঘ সেখানেই এই বিবাদের মীমাংসা করবেন।

তখন স্থবির ভিক্ষুগণ সেই বিবাদ মীমাংসা করতে ইচ্ছুক হয়ে বৈশালীতে গমন করলেন।

সর্বকামী স্থবিরের যশের পক্ষাবলম্বন
সেই সময় এ পৃথিবীতে আয়ুষ্মান আনন্দের সহবিহারী সংঘস্থবির, উপসম্পদায় একশত বিশ বছর বয়স্ক সর্বকামী বৈশালীতে অবস্থান করছেন। আয়ুষ্মান রেবত আয়ুষ্মান সম্ভূত সানবাসীকে বললেন, বন্ধু, যেই বিহারে আয়ুষ্মান সর্বকামী স্থবির অবস্থান করছেন, আমি সেই বিহারে যাচ্ছি। আপনি আগামীকাল ভোরে আয়ুষ্মান সর্বকামী স্থবিরের কাছে এসে দশবস্তু বিষয়ে জিজ্ঞেস করবেন। “হ্যাঁ বন্ধু, এরূপ হবে” বলে আয়ুষ্মান সম্ভূত সানবাসী আয়ুষ্মান রেবতকে প্রত্যুত্তর প্রদান করলেন।

তখন আয়ুষ্মান রেবত যেই বিহারে সর্বকামী স্থবির অবস্থান করছেন, সেই বিহারে গমন করলেন। প্রকোষ্ঠের ভেতরে আয়ুষ্মান সর্বকামী স্থবিরের আর প্রকোষ্ঠের মুখে আয়ুষ্মান বেরতের শয্যাসন প্রস্তুত হলো। আয়ুষ্মান রেবত ‘এই বৃদ্ধ স্থবির শয়ন করেন না’ ভেবে নিজেও শয়ন করলেন না। অন্যদিকে আয়ুষ্মান সর্বকামী স্থবির ‘এই আগন্তুক পরিশ্রান্ত হয়েও শয়ন করছেন না’ দেখে নিজেও শয়ন করলেন না। আয়ুষ্মান সর্বকামী স্থবির ভোরে উঠে আয়ুষ্মান বেরতকে এরূপ বললেন, বন্ধু, তুমি কোন ধ্যানস্তরে অধিক সময় অতিবাহিত কর? ভন্তে, আমি মৈত্রী ধ্যানস্তরে অধিক সময় অতিবাহিত করি। বন্ধু, এখন তুমি কুল্লক তথা অনাবৃত ধ্যানস্তরে অধিক সময় অতিবাহিত করতেছ। কুল্লক অবস্থান করা অর্থ হলো মৈত্রী ধ্যানস্তরে অতিবাহিত করা। ভন্তে, আমি পূর্বে অর্থাৎ গৃহী অবস্থায়ও মৈত্রী ভাবনায় অভ্যস্ত ছিলাম। তদ্ধেতু আমি বর্তমানে মৈত্রী ধ্যানস্তরে অধিক সময় অতিবাহিত করি। যদিও আমি বহু আগেই অর্হত্ত্ব লাভ করেছিলাম। ভন্তে, স্থবির মহোদয়! আপনি এখন কোন ধ্যানস্তরে অধিক সময় অতিবাহিত করেন? বন্ধু, আমি এখন শূন্যতা ধ্যানস্তরে অবস্থান করে থাকি। ভন্তে, স্থবির মহোদয়, আপনি তো এখন মহাপুরুষের ধ্যানস্তরে অধিক সময় অতিবাহিত করছেন। ভন্তে, মহাপুরুষ ধ্যানস্তর অর্থ শূন্যতা। বন্ধু, আমি পূর্বে অর্থাৎ গৃহী অবস্থায়ও শূন্যতা ভাবনায় অভ্যস্ত ছিলাম। তদ্ধেতু আমি বর্তমানে শূন্যতা ধ্যানস্তরে অধিক সময় অতিবাহিত করি। যদিও আমি বহু আগেই অর্হত্ত্ব লাভ করেছিলাম। এই স্থবিরদ্বয়ের আলোচনার মাঝে ব্যাঘাত ঘটিয়ে তথায় আয়ুষ্মান সম্ভূত সানবাসী এসে উপস্থিত হলেন। উপস্থিত হয়ে আয়ুষ্মান সর্বকামী স্থবিরকে শ্রদ্ধাভিবাদন জানিয়ে একপাশে উপবেশন করলেন।

একপাশে উপবিষ্ট আয়ুষ্মান সম্ভূত সানবাসী আয়ুষ্মান সর্বকামী স্থবিরকে এরূপ বললেন, ভন্তে, বৈশালীতে অবস্থানরত বৃজিপুত্র ভিক্ষুগণ দশবস্তু প্রচার করতেছে। ১) শৃঙ্গের ভেতর লবণ জমা রাখা সঙ্গত, ২) দুই আঙুল কপ্পো সঙ্গত, ৩) গ্রামান্তর কপ্পো সঙ্গত, ৪) আবাস কপ্পো সঙ্গত, ৫) অনুমতি কপ্পো সঙ্গত, ৬) অভ্যস্ত কপ্পো সঙ্গত, ৭) অমথিত কপ্পো সঙ্গত, ৮) জলোগি পান করা সঙ্গত, ৯) ঝালরযুক্ত আসন ব্যবহার সঙ্গত, ১০) সোনা-রূপা গ্রহণ সঙ্গত। ভন্তে, স্থবির মহোদয়, আপনি তো স্বীয় উপাধ্যায়ের (আনন্দ স্থবিরের) কাছে বহু ধর্ম-বিনয় শিক্ষা করেছেন। ভন্তে, ধর্ম-বিনয় সূক্ষ্মাতিসূক্ষ্মভাবে পর্যবেক্ষণকারী স্থবির হিসেবে আপনার কী মনে হচ্ছে, কারা ধর্মবাদী? প্রাচীনক ভিক্ষুগণ ধর্মবাদী নাকি পাবেয়্যক ভিক্ষুগণ ধর্মবাদী? বন্ধু, আপনিও তো স্বীয় আচার্যের কাছে বহু ধর্ম-বিনয় শিক্ষা করেছেন। আপনি ধর্ম-বিনয় সূক্ষ্মাতিসূক্ষ্মভাবে পর্যবেক্ষণকারী হিসেবে কী মনে করেন : কারা ধর্মবাদী? প্রাচীনক ভিক্ষুগণ ধর্মবাদী নাকি পাবেয়্যক ভিক্ষুগণ ধর্মবাদী? ভন্তে, আমার ধর্ম-বিনয় সূক্ষ্মাতিসূক্ষ্মভাবে পর্যবেক্ষণ করে এরূপ মনে হচ্ছে যে, প্রাচীনক ভিক্ষুগণ অধর্মবাদী, পাবেয়্যক ভিক্ষুগণ ধর্মবাদী। তবে আমাকে এই বিবাদ মীমাংসায় মনোনীত করবেন ভেবে আমি আমার মত প্রকাশ করছি না। বন্ধু, আমারও ধর্ম-বিনয় সূক্ষ্মাতিসূক্ষ্মভাবে পর্যবেক্ষণ করে এরূপ মনে হচ্ছে, প্রাচীনক ভিক্ষুগণ অধর্মবাদী, পাবেয়্যক ভিক্ষুগণ ধর্মবাদী। তবে আমাকে এই বিবাদ মীমাংসায় মনোনীত করবেন ভেবে আমিও আমার মত প্রকাশ করছি না।

সঙ্গীতির কার্যারম্ভ
৪৫৬. এই বিবাদ মীমাংসা করার জন্য ভিক্ষুসংঘ একত্রিত হলেন। বিবাদ মীমাংসা করার সময় নানা প্রকারের বৃথাবাক্য উদ্ভব হতে লাগল। কোনো কথার অর্থ সুস্পষ্টভাবে বুঝা যাচ্ছিল না। তখন আয়ুষ্মান রেবত সংঘকে এই প্রস্তাব জ্ঞাপন করলেন :

ভন্তে সংঘ, আমার প্রস্তাব শ্রবণ করুন। এই বিবাদ মীমাংসা করার সময় আমাদের মাঝে নানা প্রকারের বৃথাবাক্য উদ্ভব হচ্ছে। কোনো কথার অর্থ সুস্পষ্টভাবে বুঝা যাচ্ছে না। যদি উচিত মনে করেন, তাহলে সংঘ এই বিবাদ কার্যনির্বাহক কমিটি দ্বারা মীমাংসা করতে পারেন।

অমনি উপস্থিত ভিক্ষুসংঘ চারজন প্রাচীনক ভিক্ষু ও চারজন পাবেয়্যক ভিক্ষুকে মনোনীত করলেন। প্রাচীনক ভিক্ষুগণের পক্ষে আয়ুষ্মান সর্বকামী, আয়ুষ্মান সাঢ়, আয়ুষ্মান ক্ষুদ্র শোভিত ও আয়ুষ্মান বার্ষভগ্রামিক। পাবেয়্যক ভিক্ষুগণের মধ্যে আয়ুষ্মান রেবত, আয়ুষ্মান সম্ভূত সানবাসী, আয়ুষ্মান কাকন্দকপুত্র যশ ও আয়ুষ্মান সুমনকে মনোনীত করলেন। এবার আয়ুষ্মান রেবত সংঘকে এই প্রস্তাব জ্ঞাপন করলেন :

প্রস্তাবনা স্থাপন : ভন্তে সংঘ, আমার প্রস্তাব শ্রবণ করুন। এই বিবাদ মীমাংসা করার সময় আমাদের মাঝে নানা প্রকারের বৃথাবাক্য উদ্ভব হচ্ছে। কোনো কথার অর্থ সুস্পষ্টভাবে বুঝা যাচ্ছে না। যদি সংঘ উচিত মনে করেন, তাহলে এই বিবাদ মীমাংসা করার জন্য সংঘ প্রাচীনক পক্ষে চারজন আর পাবেয়্যক পক্ষে চারজন ভিক্ষুকে কার্য-নির্বাহক কমিটির সদস্য নির্বাচিত করতে পারেন। এটি প্রস্তাবনা।

অনুশ্রবণ : ভন্তে সংঘ, আমার প্রস্তাব শ্রবণ করুন। এই বিবাদ মীমাংসা করার সময় আমাদের মাঝে নানা প্রকারের বৃথাবাক্য উদ্ভব হচ্ছে। কোনো কথার অর্থ সুস্পষ্টভাবে বুঝা যাচ্ছে না। এমতাবস্থায় সংঘ কার্য-নির্বাহিক কমিটি দ্বারা এই বিবাদ মীমাংসার সিদ্ধান্ত গৃহীত হলো। এতে উপস্থিত ভিক্ষুসংঘের অনুমোদন রয়েছে বিধায় নীরব রয়েছেন, আমি এ ধারণা করছি।

অজিত ভিক্ষুকে আসন প্রস্তুতকারক মনোনীত
সেই সময় অজিত নামক দশ বর্ষাবাসধারী ভিক্ষু সংঘের প্রাতিমোক্ষ আবৃত্তিকারী ছিলেন। সংঘ সেই ভিক্ষুকে স্থবির ভিক্ষুগণের আসন প্রস্তুতকারী হিসেবে মনোনীত করলেন। তখন স্থবির ভিক্ষুগণের মনে উদয় হলো : আমরা এই বিবাদ কোথায় মীমাংসা করব? অমনি তাঁদের মনে পড়ল, বালুকারাম বিহার রমণীয়, উপরন্তু নীরব নিস্তব্ধ পরিবেশে ভরা কাজেই আমরা এই বালুকারাম বিহারেই এ বিবাদ মীমাংসা করব।

সঙ্গীতির কার্যধারা শুরু
৪৫৭. বিবাদ মীমাংসা করার ইচ্ছুক হয়ে স্থবির ভিক্ষুগণ বালুকারাম বিহারে উপস্থিত হলেন। তখন আয়ুষ্মান রেবত সংঘকে এরূপ জ্ঞাপন করলেন :

ভন্তে সংঘ, আমার প্রস্তাব শ্রবণ করুন। যদি সংঘের উচিত বলে মনে হয়, তাহলে আমি আয়ুষ্মান সর্বকামীকে বিনয় সম্পর্কে প্রশ্ন করব।

এবার আয়ুষ্মান সর্বকামী সংঘকে জ্ঞাপন করলেন :

সংঘ, আমার প্রস্তাব শ্রবণ করুন। যদি সংঘের উচিত বলে মনে হয়, তাহলে আমি রেবত কর্তৃক বিনয় সম্পর্কিত জিজ্ঞাসিত প্রশ্নের উত্তর প্রদান করব।

এবার আয়ুষ্মান রেবত আয়ুষ্মান সর্বকামীকে জিজ্ঞেস করলেন, ১) ভন্তে, শৃঙ্গে লবণ কপ্পো সঙ্গত কি? বন্ধু, শৃঙ্গে লবণ কপ্পো অর্থ কী? ভন্তে, যেখানে লবণের অভাব হবে, সেখানে পরিভোগ করব এই ভেবে শৃঙ্গে লবণ জমা করে রাখা। না বন্ধু, তা বিনয়সঙ্গত নয়। (এটা) কোথায় নিষিদ্ধ হয়েছে? শ্রাবস্তীতে, সূত্র-বিভঙ্গে। কী অপরাধ হয়? সংগ্রহকরণ ভোজন করার অপরাধ হয়।

ভন্তে সংঘ, আমার প্রস্তাব শ্রবণ করুন। সংঘ কর্তৃক এই প্রথম বস্তু তথা বিষয় মীমাংসিত হলো। এই বিষয় ধর্ম-বিরুদ্ধ, বিনয়-বিরুদ্ধ, শাস্তার শাসনবহির্ভূত। এই প্রথম শলাকা নিক্ষেপ করলাম।

২) ভন্তে, দুই আঙুল কপ্পো সঙ্গত কি? বন্ধু, দুই আঙুল কপ্পো অর্থ কী? ভন্তে, ছায়া দুই আঙুল পরিমাণ পশ্চিমে অতিক্রান্ত হওয়ার মতন বিকালে ভোজন করা সঙ্গত কি? না বন্ধু, তা বিনয়সঙ্গত নয়। কোথায় নিষিদ্ধ হয়েছে? রাজগৃহে, সূত্র-বিভঙ্গে। কী অপরাধ হয়? বিকালভোজনে পাচিত্তিয় অপরাধ হয়।

ভন্তে সংঘ, আমার প্রস্তাব শ্রবণ করুন। সংঘ কর্তৃক এই দ্বিতীয় বিষয় মীমাংসিত হলো। এই বিষয় ধর্ম-বিরুদ্ধ, বিনয়-বিরুদ্ধ, শাস্তার শাসনবহির্ভূত। এই দ্বিতীয় শলাকা নিক্ষেপ করলাম।

৩) ভন্তে, গ্রামান্তর কপ্পো সঙ্গত কি? বন্ধু, গ্রামান্তর কপ্পো অর্থ কী? ভন্তে, এখান গ্রামে প্রবেশ করব এই ভেবে পরিতৃপ্তভাবে খেয়ে নিয়ে পুনঃ গ্রামে গিয়ে অতিরিক্ত ভোজন করতে পারে কি? না বন্ধু, তা বিনয়সঙ্গত নয়। কোথায় নিষিদ্ধ হয়েছে? শ্রাবস্তীতে, সূত্র-বিভঙ্গে। কী অপরাধ হয়? অতিরিক্ত ভোজনে পাচিত্তিয় অপরাধ হয়।

ভন্তে সংঘ, আমার প্রস্তাব শ্রবণ করুন। সংঘ কর্তৃক এই তৃতীয় বিষয় মীমাংসিত হলো। এই বিষয় ধর্ম-বিরুদ্ধ, বিনয়-বিরুদ্ধ, শাস্তার শাসনবহির্ভূত। এই তৃতীয় শলাকা নিক্ষেপ করলাম

৪) ভন্তে, আবাস কপ্পো সঙ্গত কি? বন্ধু, আবাস কপ্পো অর্থ কী? ভন্তে, এক সীমাভুক্ত বহুসংখ্যক আবাসে পৃথক পৃথকভাবে উপোসথ করতে পারা যায় কি? না বন্ধু, তা বিনয়সঙ্গত নয়। কোথায় নিষিদ্ধ হয়েছে? রাজগৃহে, উপোসথ-সংযুক্তে। কী অপরাধ হয়? বিনয় অতিক্রম করাতে দুক্কট অপরাধ হয়।

ভন্তে সংঘ, আমার প্রস্তাব শ্রবণ করুন। সংঘ কর্তৃক এই চতুর্থ বিষয় মীমাংসিত হলো। এই বিষয় ধর্ম-বিরুদ্ধ, বিনয়-বিরুদ্ধ, শাস্তার শাসনবহির্ভূত। এই চতুর্থ শলাকা নিক্ষেপ করলাম।

৫) ভন্তে, অনুমতি কপ্পো সঙ্গত কি? বন্ধু, অনুমতি কপ্পো অর্থ কী? ভন্তে, পরে আগত ভিক্ষুগণকে জানাব এই ভেবে সংঘের একাংশের বিনয়-কর্ম করা যায় কি? না বন্ধু, তা বিনয়সঙ্গত নয়। কোথায় নিষিদ্ধ হয়েছে? চম্পেয়্য স্কন্ধে, বিনয় বিষয়ে। কী অপরাধ হয়? বিনয় অতিক্রম করাতে দুক্কট অপরাধ হয়।

ভন্তে সংঘ, আমার প্রস্তাব শ্রবণ করুন। সংঘ কর্তৃক এই পঞ্চম বিষয় মীমাংসিত হলো। এই বিষয় ধর্ম-বিরুদ্ধ, বিনয়-বিরুদ্ধ, শাস্তার শাসনবহির্ভূত। এই পঞ্চম শলাকা নিক্ষেপ করলাম।

৬) ভন্তে, অভ্যস্ত কপ্পো সঙ্গত কি? বন্ধু, অভ্যস্ত কপ্পো অর্থ কী? ভন্তে, আমার উপাধ্যায় এরূপ আচরণ করেছেন, আমার আচার্য এরূপ আচরণ করেছেন এই ভেবে তদনুরূপ আচরণ করা যায় কি? কোনো কোনো অভ্যস্ত কপ্পো বিনয়সঙ্গত আর কোনো কোনো অভ্যস্ত কপ্পো বিনয়সঙ্গত নয়।

ভন্তে সংঘ, আমার প্রস্তাব শ্রবণ করুন। সংঘ কর্তৃক এই ষষ্ঠ বিষয় মীমাংসিত হলো। এই বিষয় ধর্ম-বিরুদ্ধ, বিনয়-বিরুদ্ধ, শাস্তার শাসনবহির্ভূত। এই ষষ্ঠ শলাকা নিক্ষেপ করলাম।

৭) ভন্তে, অমথিত কপ্পো সঙ্গত কি? বন্ধু, অমথিত কপ্পো অর্থ কী? ভন্তে, যেই দুধ দুধত্ব ত্যাগ করেছে কিন্তু এখনো দধিতে পরিণত হয়নি, সেটা ভুক্ত, প্রবারিত ভিক্ষু অতিরিক্তি হিসেবে পান করা যায় কি? না বন্ধু, তা বিনয়সঙ্গত নয়। কোথায় নিষিদ্ধ হয়েছে? শ্রাবস্তীতে, সূত্র-বিভঙ্গে। কী অপরাধ হয়? অতিরিক্ত ভোজনে পাচিত্তিয় অপরাধ হয়।

ভন্তে সংঘ, আমার প্রস্তাব শ্রবণ করুন। সংঘ কর্তৃক এই সপ্তম বিষয় মীমাংসিত হলো। এই বিষয় ধর্ম-বিরুদ্ধ, বিনয়-বিরুদ্ধ, শাস্তার শাসনবহির্ভূত। এই সপ্তম শলাকা নিক্ষেপ করলাম।

৮) ভন্তে, জলোগী পান করা সঙ্গত? বন্ধু, জলোগী অর্থ কী? ভন্তে, যেই সুরা চোয়ানো হয়েছে তবে সুরায় পরিণত হয়নি, তা পান করা যায় কি? না বন্ধু, তা বিনয়সঙ্গত নয়। কোথায় নিষিদ্ধ হয়েছে? কৌশাম্বীতে, সূত্র-বিভঙ্গে। কী অপরাধ হয়? মাদক দ্রব্য সেবনে পাচিত্তিয় অপরাধ হয়।

ভন্তে সংঘ, আমার প্রস্তাব শ্রবণ করুন। সংঘ কর্তৃক এই অষ্টম বিষয় মীমাংসিত হলো। এই বিষয় ধর্ম-বিরুদ্ধ, বিনয়-বিরুদ্ধ, শাস্তার শাসনবহির্ভূত। এই অষ্টম শলাকা নিক্ষেপ করলাম।

৯) ভন্তে, ঝালরযুক্ত বসবার আসন ব্যবহার সঙ্গত কি? না বন্ধু, তা বিনয়সঙ্গত নয়। কোথায় নিষিদ্ধ হয়েছে? শ্রাবস্তীতে, সূত্র-বিভঙ্গে। কী অপরাধ হয়? ছেদন করলে পাচিত্তিয় অপরাধ হয়।

ভন্তে সংঘ, আমার প্রস্তাব শ্রবণ করুন। সংঘ কর্তৃক এই নবম বিষয় মীমাংসিত হলো। এই বিষয় ধর্ম-বিরুদ্ধ, বিনয়-বিরুদ্ধ, শাস্তার শাসনবহির্ভূত। এই নবম শলাকা নিক্ষেপ করলাম।

১০) ভন্তে, সোনা-রূপা গ্রহণ করা সঙ্গত কি? না বন্ধু, তা বিনয়সঙ্গত নয়। কোথায় নিষিদ্ধ হয়েছে? রাজগৃহে, সূত্র-বিভঙ্গে। কী অপরাধ হয়? সোনা-রূপা গ্রহণে পাচিত্তিয় অপরাধ হয়।

ভন্তে সংঘ, আমার প্রস্তাব শ্রবণ করুন। সংঘ কর্তৃক এই দশম বিষয় মীমাংসিত হলো। এই বিষয় ধর্ম-বিরুদ্ধ, বিনয়-বিরুদ্ধ, শাস্তার শাসনবহির্ভূত। এই দশম শলাকা নিক্ষেপ করলাম।

ভন্তে সংঘ, আমার প্রস্তাব শ্রবণ করুন। সংঘ কর্তৃক এই বিষয় মীমাংসিত হলো। এই দশ বিষয় ধর্ম-বিরুদ্ধ, বিনয়-বিরুদ্ধ এবং শাস্তার শাসনবহির্ভূত।

৪৫৮. তখন আয়ুষ্মান সর্বকামী বললেন, বন্ধুগণ, এই বিবাদ মীমাংসিত, উপশমিত, উপশান্ত ও সুউপশান্ত হলো। বন্ধু, আপনি আমাকে সংঘসভায় ও সেই ভিক্ষুগণের জ্ঞাতার্থে এই দশ বিষয় সম্পর্কে জিজ্ঞেস করবেন।

অমনি আয়ুষ্মান রেবত আয়ুষ্মান সর্বকামীকে সংঘসভায় এই দশ বিষয় সম্পর্কে জিজ্ঞেস করলেন। আয়ুষ্মান সর্বকামীও জিজ্ঞাসিত বিষয়গুলোতে উত্তর প্রদান করলেন।

এই বিনয়-সঙ্গীতিতে অন্যূন অনধিক সাতশতজন ভিক্ষু উপস্থিত ছিলেন। এ কারণে এই বিনয়-সঙ্গীতিকে ‘সপ্তশতিকা’ বলা হয়।

দ্বিতীয় পরিচ্ছেদ সমাপ্ত।

স্মারক-গাথা :

দশবস্তু সমাধানে দূত প্রেরণ আর নিজে গমনে,

চারি ভিক্ষু সংগ্রহে, কৌশাম্বী আর পাবাতে।

আকাশমার্গে, সোরোয্য আর সাংকাশ্যে,

কান্যকুব্জ, উদুম্বর আর সহজাতি স্থানেতে;

কীরূপে আমরা শক্তিশালী হবো এই ভেবেতে।

বৃজিপুত্রগণে পত্রাদি নিয়ে নৌকাতে পৌঁছে সহজাতিতে―

নির্জনে ধ্যানাবিষ্ট আয়ুষ্মান রেবত স্থবিরতে।

উপস্থিত হয় মহান ভিক্ষু বৈশালীতে বালুকারামে,

মীমাংসিত হয় বিনয়মতে, মৈত্রীতে॥

সপ্তশতিকা অধ্যায় সমাপ্ত।

বিনয়পিটকে চূলবর্গ সমাপ্ত।

১. কর্ম অধ্যায়

১. তর্জনীয় (নিন্দার যোগ্য) কর্ম

তর্জনীয় কর্মে দণ্ডপ্রদানের নিয়ম

দ্বাদশ প্রকার নিয়মবহির্ভূত তর্জনীয় কর্ম

দ্বাদশ প্রকার নিয়মসম্মত তর্জনীয় কর্ম

ছয় প্রকার আকাঙ্ক্ষা বা ইচ্ছা করা

অষ্টাদশ ব্রত

অষ্টাদশ প্রকার দণ্ড অপ্রত্যাহরণীয় বিষয়

অষ্টাদশ প্রকার দণ্ড প্রত্যাহরণীয় বিষয়

প্রত্যাহার করে নেওয়ার বিধি

২. নির্যশ (পদাবনতি) কর্ম

দণ্ড প্রদানের নিয়ম

দ্বাদশ প্রকার নিয়মবহির্ভূত নির্যশ কর্ম

দ্বাদশ প্রকার নিয়মসম্মত নির্যশ কর্ম

ছয় প্রকার আকাঙ্ক্ষা বা ইচ্ছা করা

অষ্টাদশ ব্রত

অষ্টাদশ প্রকার দণ্ড অপ্রত্যাহরণীয় বিষয়

অষ্টাদশ প্রকার দণ্ড প্রত্যাহরণীয় বিষয়

দণ্ড প্রত্যাহার করে নেওয়ার বিধি

৩. নির্বাসনীয় (প্রব্রাজনীয়) কর্ম

দ্বাদশ প্রকার নিয়মবহির্ভূত নির্বাসনীয় কর্ম

দ্বাদশ প্রকার নিয়মসম্মত নির্বাসনীয় কর্ম

চতুর্দশ প্রকার আকাঙ্ক্ষা বা ইচ্ছা করা

অষ্টাদশ ব্রত

অষ্টাদশ প্রকার দণ্ড অপ্রত্যাহরণীয় বিষয়

অষ্টাদশ প্রকার দণ্ড প্রত্যাহরণীয় বিষয়

দণ্ড প্রত্যাহার করে নেওয়ার বিধি

৪. প্রতিস্মরণীয় (মিটমাট) কর্ম

দণ্ড প্রদানের নিয়ম

দ্বাদশ প্রকার নিয়মবহির্ভূত প্রতিস্মরণীয় কর্ম

দ্বাদশ প্রকার নিয়মসম্মত প্রতিস্মরণীয় কর্ম

চার প্রকারের আকাঙ্ক্ষা বা ইচ্ছা করা

অষ্টাদশ ব্রত

অনুদূত প্রদানের নিয়ম

অষ্টাদশ প্রকার দণ্ড অপ্রত্যাহরণীয় বিষয়

অষ্টাদশ প্রকার দণ্ড প্রত্যাহরণীয় বিষয়

দণ্ড প্রত্যাহার করে নেওয়ার বিধি

৫. আপত্তি বা অপরাধ অস্বীকারে উৎক্ষেপণীয় কর্ম

দণ্ড প্রদানের নিয়ম

দ্বাদশ প্রকার নিয়মবহির্ভূত উৎক্ষেপণীয় কর্ম

দ্বাদশ প্রকার নিয়মসম্মত উৎক্ষেপণীয় কর্ম

ছয় প্রকার আকাঙ্ক্ষা বা ইচ্ছা করা

তেয়াল্লিশটি ব্রত

তেয়াল্লিশ প্রকার দণ্ড অপ্রত্যাহরণীয় বিষয়

তেয়াল্লিশ প্রকার দণ্ড প্রত্যাহরণীয় বিষয়

দণ্ড প্রত্যাহার করে নেওয়ার বিধি

৬. অপরাধ অপ্রতিকারে উৎক্ষেপণীয় কর্ম

দণ্ড প্রদানের নিয়ম

দ্বাদশ প্রকার নিয়মবহির্ভূত উৎক্ষেপণীয় কর্ম

দ্বাদশ প্রকার নিয়মসম্মত উৎক্ষেপণীয় কর্ম

ছয় প্রকার আকাঙ্ক্ষা বা ইচ্ছা করা

তেয়াল্লিশটি ব্রত

তেয়াল্লিশ প্রকার দণ্ড অপ্রত্যাহরণীয় বিষয়

তেয়াল্লিশ প্রকার দণ্ড প্রত্যাহরণীয় বিষয়

৭. পাপদৃষ্টি অপরিত্যাগে উৎক্ষেপণীয় কর্ম

দণ্ড প্রদানের নিয়ম

দ্বাদশ প্রকার নিয়মসম্মত উৎক্ষেপণীয় কর্ম

ছয় প্রকার আকাঙ্ক্ষা বা ইচ্ছা করা

তেয়াল্লিশটি ব্রত

তেয়াল্লিশ প্রকার দণ্ড অপ্রত্যাহরণীয় বিষয়

তেয়াল্লিশ প্রকার দণ্ড প্রত্যাহরণীয় বিষয়

দণ্ড প্রত্যাহার করে নেওয়ার বিধি

২. পারিবাসিক অধ্যায়

১. পারিবাসিক ব্রত

রাত্রিচ্ছেদের কথা

পরিবাসব্রত নিক্ষেপ বা স্থগিত করা

পরিবাস গ্রহণ করা

২. মূলেপ্রতিকর্ষণযোগ্য ভিক্ষুর ব্রত

৩. মানত্তযোগ্য ভিক্ষুর ব্রত

৪. মানত্তচারিক ভিক্ষুর ব্রত

রাত্রিচ্ছেদের কথা

মানত্তব্রত নিক্ষেপ বা স্থগিত করা

মানত্ত গ্রহণ করা

৫. আহ্বানার্হ ভিক্ষুর ব্রত

আহ্বানার্হ ব্রত

৩. সমুচ্চয় (সমাহার) অধ্যায়

১. শুক্রপাতের দণ্ড

অপ্রতিচ্ছন্ন মানত্ত

অপ্রতিচ্ছন্ন আহ্বান

এক দিন প্রতিচ্ছন্ন (গোপন) পরিবাস

এক দিন প্রতিচ্ছন্ন (গোপন রাখা) মানত্ত

এক দিন প্রতিচ্ছন্ন (গোপন) আহ্বান

পাঁচ দিন গোপন রাখা পরিবাস

পারিবাসিক ভিক্ষুকে মূলেপ্রতিকর্ষণ

মানত্তযোগ্য ভিক্ষুকে মূলেপ্রতিকর্ষণ

তিনটি আপত্তির জন্য মানত্ত প্রদান

মানত্তচারিক ভিক্ষুকে মূলেপ্রতিকর্ষণ

আহ্বানার্হ ভিক্ষুকে মূলেপ্রতিকর্ষণ

মূলেপ্রতিকর্ষণের পর আহ্বান

পক্ষকাল পর্যন্ত গোপন রাখা পরিবাস

পক্ষকাল পারিবাসিক ভিক্ষুকে মূলেপ্রতিকর্ষণ

সমোধান (সংযুক্ত) পরিবাস

মানত্তযোগ্য ভিক্ষুকে মূলেপ্রতিকর্ষণ প্রভৃতি

তিনটি আপত্তির জন্য মানত্ত

মানত্তচারিক ভিক্ষুকে মূলেপ্রতিকর্ষণ করার নিয়ম প্রভৃতি

আহ্বানার্হ ভিক্ষুকে মূলেপ্রতিকর্ষণ করার নিয়ম প্রভৃতি

পক্ষকাল গোপন রাখা আহ্বান

২. পরিবাস

অগ্ঘসমোধান পরিবাস

সবচেয়ে দীর্ঘ বা বেশিদিন গোপন রাখা অগ্ঘসমোধান

দুই মাস পরিবাস

দুই মাস পরিবাস পালনের বিধি

সুদ্ধান্ত (শুদ্ধিতাসূচক) পরিবাস

৩. চল্লিশ প্রকার পরিবাস প্রদান

৪. ছয়ত্রিশ প্রকার পরিবাস প্রদান

৫. মানত্ত শতক

৬. মূলেপ্রতিকর্ষণসহ সমোধান পরিবাস চারশত

৭. নির্দিষ্ট সংখ্যক প্রভৃতি বিষয়ক অষ্টক

৮. দুজন ভিক্ষু বিষয়ক একাদশ

৯. নয় প্রকার অবিশুদ্ধ মূলেপ্রতিকর্ষণ

১০. দ্বিতীয় নয় প্রকার অবিশুদ্ধ মূলেপ্রতিকর্ষণ

১১. তৃতীয় নয় প্রকার অবিশুদ্ধ মূলেপ্রতিকর্ষণ

৪. শমথ তথা উপশম অধ্যায়

১. সম্মুখ বিনয় (উপস্থিতি আবশ্যক)

নয় প্রকার অধর্মপক্ষীয়

নয় প্রকার ধর্মপক্ষীয়

২. স্মৃতি-বিনয়

৩. অমূল্‌হ বিনয় (নির্দোষ সাব্যস্তকরণ)

৪. প্রতিজ্ঞাতকরণ (বা স্বীকারকরণ)

৫. যেভুয়্যসিক (সংখ্যাগরিষ্ঠতার ভিত্তিতে বিবাদ উপশম)

৬. তৎপাপিয়সিক

দ্বাদশ প্রকার নিয়মবহির্ভূত কর্ম

দ্বাদশ প্রকার নিয়মসম্মত কর্ম

ছয় প্রকার আকাঙ্ক্ষা বা ইচ্ছা করা

অষ্টাদশ ব্রত

৭. তৃণাচ্ছাদন

৮. অধিকরণ

৯. অধিকরণ উপশম বা মীমাংসা

মীমাংসক ভিক্ষু (উব্বাহিকা) কর্তৃক মীমাংসিত

যেভূয়্যসিক (সংখ্যাগরিষ্ঠতা) বিনয়

তিন প্রকার শলাকাগ্রাহক

স্মৃতি-বিনয়

অমূঢ়-বিনয়

তৎপাপিয়সিক বিনয়

প্রতিজ্ঞাকরণ

তৃণাচ্ছাদন

৫. ক্ষুদ্র বিষয় অধ্যায়

ক্ষুদ্র বিষয়গুলো

৬. শয্যাসন অধ্যায়

১. প্রথম পরিচ্ছেদ

বিহার ও বিহারের সামগ্রী

খাট, চৌকি প্রভৃতি ব্যবহারের অনুমতি

সাদা রং প্রভৃতি অনুমোদন

কুরুচিপূর্ণ ছবি আঁকা

ইট প্রভৃতির দেয়াল অনুমোদন

ভোজনশালা অনুমোদন

খাওয়ার পানির হল অনুমোদন

ঘেরা বা দেয়াল অনুমোদন

বিহার পরিবেষ্টন অনুমোদন

২. দ্বিতীয় পরিচ্ছেদ

অনাথপিণ্ডিকের কাহিনি

অগ্র আসন প্রভৃতি অনুমোদন

বন্দনার অযোগ্য পুদ্গল (ব্যক্তি)

আসন অধিকার করা নিষিদ্ধ

গৃহী ব্যবহৃত আসন অনুমোদন

জেতবন বিহার অনুমোদন

আসন গ্রহণ প্রভৃতি অনুমোদন

শয্যাসন গ্রহণকারী অনুমোদন

৩. তৃতীয় পরিচ্ছেদ

উপনন্দের কাহিনি

অবিসর্জনীয় বিষয়

অবিভাজনীয় বিষয়

নবকর্মে উপদেশ প্রদান বিষয়ক কথা

বিহারের দ্রব্য প্রভৃতি অন্যত্র নিয়ে যাওয়া

সংঘের উদ্দেশ্যে ভোজন অনুমোদন

ভোজন নির্ধারক অনুমোদন

শয্যাসন নির্ধারক প্রভৃতি অনুমোদন

অল্পমাত্র (দ্রব্যসামগ্রী) বিভাজক অনুমোদন

বস্ত্র-গ্রাহাপক প্রভৃতি অনুমোদন

৭. সংঘভেদক অধ্যায়

১. প্রথম পরিচ্ছেদ

দেবদত্তের কাহিনি

পাঁচ প্রকার গুরুর কথা

২. দ্বিতীয় পরিচ্ছেদ

প্রকাশনীয় কর্ম

কুমার অজাতশত্রুর কাহিনি

বুদ্ধকে হত্যার জন্য তীরন্দাজ প্রেরণ

বুদ্ধের চরণ হতে রক্তপাত কর্ম

বুদ্ধকে হত্যার জন্য নালাগিরি হাতি প্রেরণ

পাঁচটি বিষয় প্রার্থনা বিষয়ক কথা

৩. তৃতীয় পরিচ্ছেদ

সংঘভেদ বিষয়ক কথা

উপালির প্রশ্ন

৮. ব্রত অধ্যায়

১. আগন্তুক-ব্রত কথা

২. আবাসিক-ব্রত কথা

৩. গামিক-ব্রত কথা

৪. অনুমোদন-ব্রত কথা

৫. ভোজনশালা-ব্রত কথা

৬. পিণ্ডচারিক-ব্রত কথা

৭. আরণ্যিক-ব্রত কথা

৮. শয্যাসন-ব্রত কথা

৯. স্নানঘর-ব্রত কথা

১০. পায়খানাঘর-ব্রত কথা

১১. উপাধ্যায়-ব্রত কথা

১২. সহবিহারী-ব্রত কথা

১৩. আচার্য-ব্রত কথা

১৪. অন্তেবাসী-ব্রত কথা

৯. প্রাতিমোক্ষ স্থগিতকরণ অধ্যায়

১. প্রাতিমোক্ষ আবৃত্তি প্রার্থনা

২. মহাসমুদ্রের আট প্রকার আশ্চর্য গুণ

৩. এই ধর্ম-বিনয়ে আট প্রকার আশ্চর্য গুণ

৪. প্রাতিমোক্ষ (আবৃত্তি) শ্রবণযোগ্য

৫. ধর্মসম্মত ও ধর্মবিরুদ্ধ প্রাতিমোক্ষ স্থগিতকরণ

৬. ধর্মসম্মত প্রাতিমোক্ষ স্থগিতকরণ

৭. নিজে গ্রহণ করার কারণ

৮. দোষ উত্থাপকের পর্যবেক্ষণকৃত ধর্ম

৯. দোষ উত্থাপকের উপস্থানীয় ধর্ম

১০. দোষ উত্থাপনকারী ও দোষী সম্পর্কিত কথা

১০. ভিক্ষুণী অধ্যায়

১. প্রথম পরিচ্ছেদ

মহাপ্রজাপতি গৌতমীর কাহিনি

নারীর প্রব্রজ্যা লাভ

অষ্ট গুরুধর্ম

ভিক্ষুণীর উপসম্পদা অনুমোদন

২. দ্বিতীয় পরিচ্ছেদ

৩. তৃতীয় পরিচ্ছেদ

১১. পঞ্চশতিকা অধ্যায়

১. সঙ্গীতির উৎপত্তি

২. ক্ষুদ্রানুক্ষুদ্র শিক্ষাপদ বিষয়ক কথা

৩. ব্রহ্মদণ্ড

১২. সপ্তশতিকা অধ্যায়

১. প্রথম পরিচ্ছেদ

যশের ওপর প্রতিস্মরণীয় কর্ম

২. দ্বিতীয় পরিচ্ছেদ

সর্বকামী স্থবিরের যশের পক্ষাবলম্বন

সঙ্গীতির কার্যারম্ভ

অজিত ভিক্ষুকে আসন প্রস্তুতকারক মনোনীত

সঙ্গীতির কার্যধারা শুরু


[1] গৃহপতি চিত্রের পূর্বপুরুষগণ এ পিষ্টক বিক্রেতা ছিলেন। এ কারণে গৃহপতিকে তাচ্ছিল্য করতে এ পিষ্টকের নাম উল্লেখ করা।

[2] কাকের ঔরসে জাত কুক্কুট শাবক যেমন কাকের কিংবা কুক্কুটের মতন ডাকতে পারে না। তেমনি আপনিও ভিক্ষু উপযোগী কিংবা গৃহী উপযোগী কথা বললেন না। বললেন তিল-সঙ্গুলিকার কথাই।

[3] সম্ভোগ দুই প্রকার। যথা : ১) ধর্ম-সম্ভোগ, ২) আমিষ-সম্ভোগ। একসঙ্গে উপোসথ, প্রবারণাদি করার নাম ধর্ম-সম্ভোগ। একসঙ্গে আহারাদি করার নাম আমিষ-সম্ভোগ।

[4] ওনোজনন্তি বিসজ্জনং বুচ্চতি। সচে হি পারিবাসিকস্স দ্বে তীনি উদ্দেসভত্তাদীনি পাপুণন্তি, অঞ্‌ঞা চস্স পুগ্গলিকভত্তপচ্চাসা হোতি, তীনি পটিপাটিযা গহেত্বা “ভন্তে, হেট্ঠা গাহেথ, অজ্জ ময্হং ভত্তপচ্চাসা অত্থি, স্বে গন্হিস্সামী”তি বত্বা বিস্সজ্জেতব্বানি অর্থাৎ বিসর্জনকে ওনোজন বলা হয়। যদি কোনো পারিবাসিক ভিক্ষু দুই বা তিনটি উদ্দেশ্য করে প্রদত্ত ভোজনের নিমন্ত্রন পেয়ে থাকেন, অথচ তার পূর্বে গ্রহণ করা অন্য পুদ্গলিক ভাতের নিমন্ত্রণ থাকে। এমতাবস্থায় সেগুলো পর্যায়ক্রমে গ্রহণ করে ‘ভন্তে, পরে গ্রহণ করুক, আজ আমার ভাতের নিমন্ত্রণ আছে, আগামীকাল গ্রহণ করব’ এই বলে বিসর্জন করতে হয়। (অট্ঠকথা)

[5] আয়ুষ্মান আমাকে অবকাশ বা অনুমতি দিন; “আমি বলতে ইচ্ছুক” এভাবে পরিশুদ্ধ ভিক্ষু হতে অবকাশ চাইতে পারবে না।

[6] অনাবাসো নাম চেতিযঘর, বোধিঘরং, সম্মঞ্জনি অট্টকো, পানীযমালো, বচ্চকুটি, দ্বারকোতি এবমাদি। অর্থাৎ চৈত্যগৃহ, বোধিগৃহ, ঝাড়- রাখার মাচান, জলছত্র, স্নানাগার, দ্বারপ্রকোষ্ঠ প্রভৃতি।

[7] নানাসংবাসকেহি সদ্ধিং বিনয়কম্মং কাতুং ন বট্টতি। তেসং অনারোচনেপি রত্তিচ্ছেদো নত্থি। অর্থাৎ পৃথক বা ভিন্ন দলভুক্ত ভিক্ষুদের সাথে বিনয়কর্ম করা ঠিক নয়। তাদের সম্মুখে পরিবাসের কথা প্রকাশ না করলে রাত্রিচ্ছেদ হয় না।

[8] এখানে ছাদের সীমা বলা হয়েছে, ছাদ থেকে ঝড়ে পড়া বৃষ্টির পানিতে সৃষ্ট রেখা বরাবর। অর্থাৎ আবাসের ছাদগুলো যদি একটা ছাদ আরেকটা ছাদের এমন কাছাকাছি অর্থাৎ আবাসের ছাদগুলো যদি একটা ছাদ আরেকটা ছাদের এমন কাছাকাছি থাকে যে, সেগুলো বৃষ্টির পানিতে আলাদা আলাদা রেখা সৃষ্টি না করে; এরূপ হলে একছাদ হিসেবে গণ্য হবে।

[9] পঞ্চ আপত্তি হলো : ১) পারাজিকা আপত্তিস্কন্ধ, ২) সংঘাদিশেষ আপত্তিস্কন্ধ, ৩) পাচিত্তিয় আপত্তিস্কন্ধ, ৪) প্রতিদেশনীয় আপত্তিস্কন্ধ, ৫) দুক্কট আপত্তিস্কন্ধ।

[10] সপ্ত আপত্তি হলো : ১) পারাজিকা আপত্তিস্কন্ধ, ২) সংঘাদিশেষ আপত্তিস্কন্ধ, ৩) থুল্লচ্চয় আপত্তিস্কন্ধ, ৪) পাচিত্তিয় আপত্তিস্কন্ধ, ৫) প্রতিদেশনীয় আপত্তিস্কন্ধ, ৬) দুক্কট আপত্তিস্কন্ধ, ৭) দুব্ভাসিত আপত্তিস্কন্ধ।

[11] চারজনের করণীয় কর্মে চারজন, পাঁচজনের করণীয় কর্মে পাঁচজন, দশজনের করণীয় কাজে দশজন, বিশজনের করণীয় কাজে বিশজন উপস্থিত থাকাকে কর্মপ্রাপ্ত বলা হয়। অর্থকথা

[12] সাবশেষ : যেই অপরাধের সীমা আরও বাকি রয়েছে। অর্থাৎ পারাজিকা হয়নি।

[13] অনাবশেষ : যেই অপরাধের সীমা আর বাকি নেই। অর্থাৎ পারাজিকা অপরাধ।

[14] বুদ্ধশাসন বিশুদ্ধকামী ভিক্ষু যেই বিচারের ভার নিজে গ্রহণ করে, সেটাকে আত্মদান বলা হয়। (অট্ঠকথা)