বিনয়পিটকে ভিক্ষুণী-বিভঙ্গ

অনুবাদক : ভদন্ত প্রজ্ঞাবংশ মহাস্থবির

১. পারাজিকা খণ্ড
১. প্রথম পারাজিকা[1]
৬৫৬. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিক নির্মিত বিহারে অবস্থান করছিলেন। এ সময় সাল্হো মিগারনত্তা নামে এক ব্যক্তি ভিক্ষুণীসংঘের জন্যে বিহার তৈরি করে দিতে ইচ্ছুক হলেন। তিনি ভিক্ষুণীদের নিকটে গিয়ে বললেন, আর্যাগণ, আমি ভিক্ষুণীসংঘের জন্যে বিহার তৈরি করে দিতে ইচ্ছা করি। একজন কর্মী ভিক্ষুণীকে আমার সহায়তায় প্রদান করুন। সে সময়ে নন্দা, নন্দাবতী, সুন্দরীনন্দা এবং স্থূলানন্দা নামে চার বোন ভিক্ষুণীদের নিকটে প্রব্রজ্যা গ্রহণ করেছিলেন। তাদের মধ্যে ভিক্ষুণী সুন্দরীনন্দা তরুণ প্রব্রজিতা, অভিরূপ সৌন্দর্যসম্পন্না, দর্শনে প্রসাদ উৎপন্নকারিণী, পণ্ডিত, মেধাবিনী, ভাষণে দক্ষতাসম্পন্না, সমস্যার সমাধানে ক্ষিপ্র-বুদ্ধিসম্পন্না এবং অনলস গুণসম্পন্না ছিলেন। ইহা করা দরকার, উহার সমাধান দরকার, এভাবে সারাক্ষণ তিনি ব্যস্ত থাকতেন। ভিক্ষুণীসংঘ সেই সুন্দরীনন্দাকেই সাল্হো মিগারনত্তার কাজে সহায়তাকারিণীরূপে মনোনীত করলেন। তখন থেকে ভিক্ষুণী সুন্দরীনন্দা প্রায় সময় সাল্হো মিগারনত্তার আবাসে গিয়ে, আমাকে বাসী দেন, কুড়াল দেন, কুটারি দেন, কোদাল দেন, রন্দা দেন, এভাবে নানা দ্রব্য চাইতে লাগলেন। সাল্হো মিগারনত্তাও সেই ভিক্ষুণী উপস্থায়কের (সেবকের) নিকটে এ-কথা সে-কথা জিজ্ঞাসার্থে প্রায় সময় যাতায়াত করতে লাগলেন।

এভাবে বার বার দর্শন সন্দর্শনের দ্বারা উভয়ে পরস্পরের প্রতি প্রতিবদ্ধচিত্ত (আসক্ত)-সম্পন্ন হয়ে গেলেন। কিন্তু সাল্হো মিগারনত্তা ভিক্ষুণী সুন্দরীনন্দার সাথে কামসংসর্গের কোনো সুযোগ না পেয়ে একদিন সুন্দরীনন্দাসহ ভিক্ষুণীসংঘকে নিজ গৃহে অন্নদানের আয়োজন করলেন। ভোজন নিমিত্তে আসন প্রস্তুত করা হলো; সুন্দরীনন্দা হতে জ্যেষ্ঠতর ভিক্ষুণীদের আসন একপাশে এবং নবীনতর ভিক্ষুণীদের আসন একপাশে। আর সুন্দরীনন্দার আসন একটু তফাতে আচ্ছাদিত স্থানে এমনভাবে করা হলো যাতে প্রবীণ ভিক্ষুণীগণ ধারণা করতে পারে, সুন্দরীনন্দা নবীন ভিক্ষুণীদের সাথেই বসেছে; আর নবীন ভিক্ষুণীরা ধারণা করতে পারে যে, তিনি প্রবীণ ভিক্ষুণীদের সাথেই বসেছেন। অতঃপর সাল্হো মিগারনত্তা ভিক্ষুণীসংঘকে ভোজনের সময় জানিয়ে বললেন, আর্যাগণ, ভোজনের প্রস্তুতি সম্পন্ন হয়েছে।

সুন্দরীনন্দা ভিক্ষুণী ভাবলেন, সাল্হো মিগারনত্তা অত বেশি শ্রদ্ধায় ভিক্ষুণীসংঘকে ভোজনে আমন্ত্রণ করেননি। তিনি আমাকে দূষণে ইচ্ছুক। যদি আমি যাই, তাহলে আমার উচ্চশব্দ হতে পারে। তাই অন্তেবাসী (শিষ্যা) ভিক্ষুণীকে ডেকে বললেন, আর্যে, যাও, আমার জন্যে ভোজন নিয়ে আস। কেউ আমার কথা জানতে চাইলে অসুস্থা বলে জানাবে। ‘হ্যাঁ আর্যা’ বলে সেই ভিক্ষুণী সুন্দরীনন্দা ভিক্ষুণীকে সম্মতি জানালেন। সে সময়ে সাল্হো মিগারনত্তা গৃহের বহির্দ্বারে দাঁড়িয়ে ভিক্ষুণীদের জিজ্ঞাসা করছিলেন, আর্যাগণ, সুন্দরীনন্দা কোথায়? ইহা শুনে সুন্দরীনন্দার অন্তেবাসী ভিক্ষুণী সাল্হো মিগারনত্তাকে বললেন, “বন্ধু, তিনি অসুস্থা হয়েছেন; আমি পিণ্ডপাত নিয়ে যাব।”

অতঃপর সাল্হো মিগারনত্তা ভাবলো, আমি তো আর্যা সুন্দরীনন্দার কারণেই ভিক্ষুণীসংঘকে ভোজনে আমন্ত্রণ করেছি। অতএব, মানুষদের ডেকে ভিক্ষুণীসংঘকে পরিবেশন করতে বলে, যেখানে ভিক্ষুণীনিবাস তথায় উপস্থিত হলেন। সে সময়ে সুন্দরীনন্দা ভিক্ষুণী সাল্হো মিগারনত্তার কথা ভাবতে ভাবতে (পটিমানেতি) ভিক্ষুণীনিবাসের ফটকের বাইরে (বহারামকোট্ঠকে) দাঁড়িয়ে ছিলেন। সুন্দরীনন্দা ভিক্ষুণী এক সময় দূর হতে সাল্হো মিগারনত্তাকে আসতে দেখলেন। দেখে কক্ষে প্রবেশ করে আপাদমস্তক আবৃত করে মঞ্চে শুয়ে থাকলেন। সাল্হো মিগারনত্তা সুন্দরীনন্দা ভিক্ষুণীর নিকটে উপস্থিত হয়ে জিজ্ঞাসা করলেন; আর্যার কী অসুবিধা যে, মঞ্চে শুয়ে আছেন? বন্ধু, আমার এমন ইচ্ছা হয়েছে যে, যা ইচ্ছাযোগ্য নয়। আর্যা, আমিও বা কেন এমন ইচ্ছা করব না? অথচ আপনাকে দূষিত করতে ইচ্ছা হলেও সুযোগ পাইনি। কামরাগে উভয়ে নিমজ্জিত (অবস্সুতো অবস্সুতায়) হয়ে সুন্দরীনন্দা ভিক্ষুণীর সাথে মিগারনত্তা সে কামরাগে দেহসম্ভোগে উভয়ে সমর্পিত হলো।

সে সময়ে জরা-দুর্বল, চলৎশক্তি রহিত এক ভিক্ষুণী সুন্দরীনন্দার অনতিদূরে শুয়েছিলেন। সেই ভিক্ষুণী সাল্হো মিগারনত্তা ও সুন্দরীনন্দাকে গড়াগড়ি ও কামসম্ভোগ করতে দেখে মহাসোরগোল শুরু করলেন; নিন্দা-দুর্নাম রটনা করতে লাগলেন এই বলে : “এটা কেমন আচরণ! কেন আর্যা সুন্দরীনন্দা কামরাগে নিমজ্জিত হয়ে পুরুষের সাথে কায়সংসর্গে লিপ্ত হলো?

অতঃপর সেই ভিক্ষুণীগণকে এ বিষয় জানালেন। যে-সকল ভিক্ষুণী অল্পেচ্ছু, সন্তুষ্টা, লজ্জাশীলা, অনুসন্ধিৎসু, শিক্ষাকামী তারাও ইহা শুনে নিন্দা, আন্দোলন করতে লাগলেন। ভিক্ষুণীরা ভিক্ষুগণকে এ বিষয় অবগত করালেন। ভিক্ষুগণ, ইহা অবগত হয়ে আন্দোলন, নিন্দা ও দুর্নাম শুরু করলেন এই বলে, “ইহা কেমন আচরণ! কী করে কামরাগে নিমজ্জিত ভিক্ষুণী সুন্দরীনন্দা, পুরুষের সাথে কায়সংসর্গে লিপ্ত হলো?”

অতঃপর সেই ভিক্ষুগণ ভগবানকে এ বিষয় জানালেন। তখন ভগবান এ সূত্রে, এই অপরাধে ভিক্ষুসংঘকে সমবেত করিয়ে ভিক্ষুগণকে পুনঃ জিজ্ঞাসা করলেন, “ভিক্ষুগণ, ইহা কি সত্য যে, ভিক্ষুণী সুন্দরীনন্দা কামরাগে নিমজ্জিত হয়ে পুরুষের সাথে কায়সংসর্গ করেছে?” হ্যাঁ ভগবান, তা সত্য।

বুদ্ধ ভগবান এই বলে ভর্ৎসনা করলেন, “সুন্দরীনন্দা ভিক্ষুণীর পক্ষে, ভিক্ষুগণ, ইহা অত্যন্ত অনুপযুক্ত, অননুকূল, অশোভনীয়, অশ্রমণোচিত, অগ্রহণযোগ্য এবং অকার্যকৃত হয়েছে। ভিক্ষুগণ, ইহা কী করে সম্ভব যে, সুন্দরীনন্দা ভিক্ষুণী কাম-নিমজ্জিতা হয়ে পুরুষের সাথে কামসংসর্গে লিপ্ত হতে পারে? ভিক্ষুগণ, ইহা কিছুতেই অপ্রসন্নদের প্রসন্নতা উৎপাদনে এবং প্রসন্নদের প্রসন্নতা বৃদ্ধির সহায়ক নয়। অধিকন্তু, হে ভিক্ষুগণ, ইহা অপ্রসন্নদের অপ্রসন্নতা বৃদ্ধি এবং প্রসন্নদের একাংশের মনে অন্যথাভাব সৃষ্টির কারণ হবে।”

অতঃপর ভগবান ভিক্ষুণী সুন্দরীনন্দাকে ভগবান এভাবে বহুপ্রকারে ভর্ৎসনা করে চপলতা, অবিনীতা, মহাতৃষ্ণা, অসন্তুষ্টিতা, সংঘপ্রিয়তা এবং অলসতার কুফল বর্ণনা করলেন। অতঃপর ভিক্ষুরা যাতে তদনুরূপ, তদনুকূল আচরণ করে তেমনভাবে ধর্মদেশনা করার পর, ভিক্ষুদের সম্বোধন করে বললেন, ভিক্ষুগণ, আমি ভিক্ষুণীদের জন্যে শিক্ষাপদ প্রজ্ঞাপ্ত করব, যা দশবিধ অর্থবশে সংঘের সুষ্ঠুতা, সংঘের সুখতা সম্পাদনের জন্যে, দুর্মূর্খা, দুশ্চরিত্রা ভিক্ষুণীদের নিগ্রহের জন্যে এবং সুশীল ভিক্ষুণীদের সুখে অবস্থানের জন্যে বর্তমানে উৎপন্ন আসবসমূহকে দমনের জন্যে, ভবিষ্যতে অনুৎপন্ন আসবসমূহের উৎপত্তি প্রতিহত করার জন্যে, অপ্রসন্নদের প্রসন্নতা উৎপাদনে এবং প্রসন্নদের প্রসন্নতা বৃদ্ধির জন্যে, সদ্ধর্মের স্থিতির জন্যে, বিনয়কে অনুগ্রহের জন্যে একান্ত হিতকর। তদ্ধেতু হে ভিক্ষুগণ, আমি ভিক্ষুণীদের জন্যে এই শিক্ষাপদ নির্দেশ করছি :

৬৫৭. “যদি কোনো ভিক্ষুণী কামরাগে নিমজ্জিতা হয়ে কোনো পুরুষকে নাভির নিম্নভাগ হতে হাঁটুর উপরিভাগ পর্যন্ত স্পর্শ করতে দেয় বা নাড়াচাড়া করতে দেয়, রোমাঞ্চিত হয় মতো স্পর্শ করতে দেয় বা ঊরুর অগ্রভাগ কোলে নিয়ে মর্দন করতে দেয়; ইহাতে উক্ত ভিক্ষুণীর পারাজিকা হবে এবং অন্য ভিক্ষুণীদের সাথে বসবাসে অযোগ্য হবে নাভি হতে জানুর উপরিভাগ স্পর্শ করানোর কারণে।”

৬৫৮. ‘যা পনাতি’ বলতে যা যেরূপ, যথাযুক্ত, যেই জাতি, যেই নাম, যেই গোত্র, যেই শীল, যেরূপ অবস্থানকারী, যথাগোচর, স্থবিরা, নবাগতা, অথবা মধ্যমা ইত্যাদি ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী সীমাসম্মুতিপ্রাপ্ত ভিক্ষুণী, প্রতিজ্ঞা দ্বারা ভিক্ষুণী এবং ‘এসো ভিক্ষুণী,’ এরূপ আহ্বান দ্বারা তথাগত কর্তৃক অনুমোদিতা ভিক্ষুণী, ত্রিশরণ গমন দ্বারা উপসম্পদাপ্রাপ্ত ভিক্ষুণী, ভদ্রা ভিক্ষুণী (অভিজাত কুলাগত), স্মরণ করিয়ে দেয়ার মাধ্যমে ভিক্ষুণী (উন্মাদ বা স্মৃতি বিভ্রমের পর স্বাভাবিক অবস্থায়), অর্হত্ত্ব ব্যতীত মার্গফল লাভের মাধ্যমে শৈখ্য সম্মুতিপ্রাপ্তির মাধ্যমে ভিক্ষুণী, অশৈখ্য বা অর্হত্ত্ব মার্গফল লাভের মাধ্যমে ভিক্ষুণী, ভিক্ষুসংঘ ও ভিক্ষুণীসংঘ এই উভয় সংঘ কর্তৃক নানা প্রশ্নে নিঃসন্দেহ হয়ে প্রত্যক্ষ উপস্থিতিতে জ্ঞাপ্তি চতুর্থ কর্মবাক্য পাঠ দ্বারা উপসম্পদা প্রদানের মাধ্যমে উপসম্পন্না ভিক্ষুণীকে বুঝায়। এখানে ভিক্ষু-ভিক্ষুণী উভয় সংঘ কর্তৃক উপর্যুক্ত জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘অবস্সুতা’ অর্থে অধীর আগ্রহে অপেক্ষাবতী, অন্যের প্রতি প্রতিবদ্ধ-চিত্ততা।

‘অবস্সুতো’ বলতে অন্যের প্রতি প্রতিবদ্ধচিত্ত হয়ে অধীর আগ্রহে অপেক্ষাবতী বুঝায়।

‘পুরিসপুগ্গলো’ অর্থে মনুষ্যজাতীয় পুরুষকে বুঝায়; যক্ষ, প্রেত বা পশুপক্ষীজাতীয় পুরুষ যারা বিজ্ঞতার বলে বা কামচিত্তে কায়সংসর্গ করতে সক্ষম তাদেরকে বুঝাবে না।

‘অধক্খন্তি’ বলতে নাভির নিচে বুঝায়।

‘উব্ভজানুমণ্ডলন্তি’ বলতে হাঁটুর উপরিভাগ বুঝায়।

‘আমসনং’ অর্থে স্পর্শ করা।

‘পরামসনং’ অর্থে গভীর আসক্তির সাথে স্পর্শ করা, যাতে দেহ রোমাঞ্চিত হয়।

‘পটিপীলনং বা সাদিযেয্যাতি’ অর্থে অঙ্গ গ্রহণ করে পুনঃপুন মর্দন করা।

‘অযম্পি’ অর্থে পূর্বোক্ত কারণসমূহ বুঝায়।

‘পারাজিকো হোতি’ বলতে পুরুষের মস্তক ছিন্ন হলে তা দেহের সঙ্গে বেঁধে দিলেও জীবন রক্ষা যেমন অসম্ভব; একইভাবে কোনো ভিক্ষুণী কাম-উন্মত্ত হয়ে কোনো পুরুষকে নাভির নিম্নভাগ হতে হাঁটুর উপরিভাগ পর্যন্ত স্থানে যদি স্পর্শ করতে দেয় অথবা নাড়াচড়া করতে দেয়, রোমাঞ্চিত হয় মতো স্পর্শ করতে দেয়; তাতে সে অশ্রমণী হয়, অশাক্যধীতা হয়। এই অর্থে পরাজিত বা পারাজিকা বলা হয়।

‘অসংবাসো’ অর্থে সংবাসাতি অর্থাৎ একই বিনয়কর্মে, একই কর্মবাক্য পাঠ দ্বারা সমশিক্ষা বা ধর্মবিনয় শিক্ষাচার বুঝায়। পারাজিকা অপরাধীর সাথে সে সকল বর্জন বুঝায়।

৬৫৯. কামরাগে নিমজ্জিত হয়ে উভয়ের নাভি হতে হাঁটুর উপরিভাগ পর্যন্ত স্থানে দেহের সাথে দেহের স্পর্শে পারাজিকা আপত্তি হয়। (বর্ণিত স্থানে) অনাসক্ত দেহ দ্বারা আসক্ত দেহকে স্পর্শ করলে থুল্লচ্চয় আপত্তি হয়। (বর্ণিত স্থানে) আসক্ত দেহ দ্বারা অনাসক্ত দেহকে স্পর্শ করলে থুল্লচ্চয় আপত্তি হয়। (বর্ণিত স্থানে) অনাসক্ত দেহ দ্বারা আসক্ত দেহকে স্পর্শ করলে দুক্কট আপত্তি হয়। (বর্ণিত স্থানে) মৃত দ্বারা আসক্ত দেহকে স্পর্শ করলে দুক্কট আপত্তি হয়। (বর্ণিত স্থানে) মৃতকে মৃত দ্বারা আসক্ত চিত্তে স্পর্শ করালে দুক্কট আপত্তি হয়।

৬৬০. আসক্ত চিত্তে কণ্ঠীহাড়ের উপরিভাগ এবং হাঁটুর নিম্নভাগে দেহ দ্বারা দেহের স্পর্শে থুল্লচ্চয় আপত্তি হয়। (বর্ণিত স্থানে) অনাসক্ত দেহ দ্বারা আসক্ত দেহকে স্পর্শ করলে দুক্কট আপত্তি হয়। (বর্ণিত স্থানে) আসক্ত দেহ দ্বারা অনাসক্ত দেহকে স্পর্শ করলে দুক্কট আপত্তি হয়। আসক্ত দেহ দ্বারা আসক্ত দেহকে স্পর্শ করলে দুক্কট আপত্তি হয়। আসক্ত চিত্তে মৃত দ্বারা দেহকে স্পর্শ করালে দুক্কট আপত্তি হয়। আসক্ত চিত্তে মৃত দ্বারা মৃতকে স্পর্শ করালে দুক্কট আপত্তি হয়।

আসক্ত চিত্তে একপাশে কণ্ঠীহাড়ের নিম্নভাগ এবং অপরপাশে হাঁটুর উপরিভাগে একসাথে দেহ দ্বারা দেহের স্পর্শ করালে থুল্লচ্চয় আপত্তি হয়। বর্ণিত অংশে অনাসক্ত দেহ দ্বারা আসক্ত দেহকে স্পর্শ করলে দুক্কট আপত্তি হয়। বর্ণিত অংশে আসক্ত দেহ দ্বারা দেহকে স্পর্শ করালে দুক্কট অপরাধ হয়। বর্ণিত স্থানে আসক্ত দেহ দ্বারা আসক্ত দেহকে স্পর্শ করালে দুক্কট আপত্তি হয়। বর্ণিত স্থানে মৃত দ্বারা আসক্ত দেহকে স্পর্শ করালে দুক্কট আপত্তি হয়। বর্ণিত স্থানে মৃত দ্বারা আসক্ত দেহকে স্পর্শ করালে দুক্কট আপত্তি হয়। আসক্ত চিত্তে বর্ণিত স্থানে মৃত দ্বারা মৃতকে স্পর্শ করালে দুক্কট আপত্তি হয়।

কণ্ঠীহাড়ের উপরিভাগ এবং হাঁটুর নিম্নভাগ স্থানে দেহ দ্বারা দেহকে স্পর্শ করালে দুক্কট আপত্তি হয়। বর্ণিত স্থানে দেহ দ্বারা আসক্ত দেহকে স্পর্শ করালে দুক্কট আপত্তি হয়। বর্ণিত স্থানে আসক্ত দেহ দ্বারা আসক্ত দেহকে স্পর্শ করালে দুক্কট আপত্তি হয়। বর্ণিত স্থানে মৃত দ্বারা দেহকে স্পর্শ করালে দুক্কট আপত্তি হয়। বর্ণিত স্থানে মৃত দ্বারা আসক্ত দেহ স্পর্শ করালে দুক্কট আপত্তি হয়। বর্ণিত স্থানে আসক্ত চিত্তে মৃত দ্বারা মৃতকে স্পর্শ করালে দুক্কট আপত্তি হয়।

৬৬১. আসক্ত চিত্তে যক্ষ, প্রেত, পণ্ডক, তির্যক বা মানুষের কণ্ঠীহাড়ের নিচে এবং হাঁটুর উপরিভাগ এই উভয় অংশে দেহের সাথে দেহের স্পর্শ করালে থুল্লচ্চয় আপত্তি হয়। বর্ণিত অংশে অনাসক্ত দেহ দ্বারা আসক্ত দেহকে স্পর্শ করলে দুক্কট আপত্তি হয়। বর্ণিত অংশে আসক্ত দেহ দ্বারা দেহকে স্পর্শ করালে দুক্কট আপত্তি হয়। বর্ণিত অংশে মৃত দ্বারা দেহকে স্পর্শ করালে দুক্কট আপত্তি হয়। বর্ণিত স্থানে আসক্তচিত্তে মৃত দ্বারা মৃতকে স্পর্শ করালে দুক্কট আপত্তি হয়।

৬৬২. কণ্ঠীহাড়ের উপরে এবং হাঁটুর নিচে দেহের সাথে দেহের স্পর্শ করালে দুক্কট আপত্তি হয়। বর্ণিত স্থানে দেহের দ্বারা আসক্ত দেহকে স্পর্শ করালে দুক্কট আপত্তি হয়। বর্ণিত স্থানে আসক্ত দেহের দ্বারা দেহকে স্পর্শ করালে দুক্কট আপত্তি হয়। বর্ণিত স্থানে আসক্ত দেহ দ্বারা আসক্ত দেহকে স্পর্শ করালে দুক্কট আপত্তি হয়। বর্ণিত স্থানে মৃতের সাথে দেহকে স্পর্শ করালে দুক্কট আপত্তি হয়। বর্ণিত স্থানে মৃতের সাথে আসক্ত দেহকে স্পর্শ করালে দুক্কট আপত্তি হয়। বর্ণিত স্থানে আসক্ত চিত্তে মৃতের সাথে মৃতদেহকে স্পর্শ করালে দুক্কট আপত্তি হয়।

কণ্ঠীহাড়ের নিচে এবং হাঁটুর উপরে এই দুই অংশে একসাথে দেহের সাথে দেহ আসক্ত চিত্তে স্পর্শ দ্বারা দুক্কট আপত্তি হয়। অনাসক্ত দেহ দ্বারা আসক্ত স্পর্শে দুক্কট আপত্তি হয়। আসক্ত দেহ দ্বারা দেহকে স্পর্শে দুক্কট আপত্তি হয়। আসক্ত দেহ দ্বারা দেহ-অনাসক্তকে স্পর্শে দুক্কট আপত্তি হয়। মৃত দ্বারা আসক্ত দেহকে স্পর্শে দুক্কট আপত্তি হয়। মৃত দ্বারা আসক্তকে স্পর্শে দুক্কট আপত্তি হয়। মৃত দ্বারা মৃতকে স্পর্শে দুক্কট আপত্তি হয়।

কণ্ঠীহাড়ের উপরে এবং হাঁটুর নিচে দেহ দ্বারা দেহকে স্পর্শে দুক্কট আপত্তি হয়। দেহ দ্বারা আসক্ত দেহকে স্পর্শে দুক্কট আপত্তি হয়। আসক্ত দেহ দ্বারা অনাসক্ত দেহকে স্পর্শে দুক্কট আপত্তি হয়। আসক্ত দেহ দ্বারা আসক্ত দেহকে স্পর্শে দুক্কট আপত্তি হয়। মৃত দ্বারা দেহকে স্পর্শে দুক্কট আপত্তি হয়। মৃত দ্বারা দেহাসক্তকে স্পর্শে দুক্কট আপত্তি হয়। মৃত দ্বারা মৃতকে স্পর্শে দুক্কট আপত্তি হয়।

৬৬৩. অনাপত্তি : অনিচ্ছাকৃতভাবে করলে, বিস্মৃতিতে, না জেনে করলে, অসম্মতিতে করলে, উন্মাদ অবস্থায় করলে, ক্ষিপ্তচিত্তে করলে, বেদনার কারণে করলে এবং আদিকর্মিক হলে।

প্রথম পারাজিকা সমাপ্ত।


 

২. দ্বিতীয় পারাজিকা
৬৬৪. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের বিহারে অবস্থান করছিলেন। তখন সুন্দরীনন্দা ভিক্ষুণী সাল্হো মিগারনত্তা কর্তৃক গর্ভবতী হলো। গর্ভের প্রাথমিক অবস্থা গোপন ছিল। গর্ভ পরিপক্ব হলে চীবর ত্যাগ করে প্রসব করল। ভিক্ষুণীরা স্থূলানন্দা ভিক্ষুণীকে জানালেন, হে আর্যা, সুন্দরীনন্দা কামসম্ভোগ করে অচিরেই প্রসব করল। তিনি কি ভিক্ষুণী অবস্থায় গর্ভবতী হয়েছেন? হ্যাঁ আর্যা, তা-ই মনে হয়। তাহলে আর্যা, আপনি পারাজিকা ধর্ম জেনেও কেন এতদিন নিজেও ভর্ৎসনা করলে না, গণ বা সংঘকেও অবগত করালেন না? আর্যাগণ, আমি এজন্যে বলিনি যে, তার দুর্নাম আমাদেরও দুর্নাম; তার অকীর্তি আমাদেরও অকীর্তি; তার অপবাদ আমাদেরও অপবাদ; তার অলাভ, আমাদেরও অলাভ। কেন আর্যাগণ, নিজেদের দুর্নাম, নিজেদের অকীর্তি, নিজেদের অপবাদ, নিজেদের ক্ষতিকর বিষয় অপরকে প্রকাশ করব?

যে-সকল ভিক্ষুণী অল্পেচ্ছু,... তাঁরা আন্দোলন, নিন্দা অসন্তোষ প্রকাশ করতে লাগলেন এই বলে যে, আর্যা স্থূলনন্দা কেন ভিক্ষুণীর পারাজিকা আপত্তি অবগত হয়ে নিজেও ভর্ৎসনা করলেন না, গণ বা সংঘকেও জ্ঞাত করালেন না? ভিক্ষুণীগণ ভিক্ষুগণকে এ বিষয় জানালে ভিক্ষুগণ, তা ভগবানকে জানালেন।

তখন ভগবান এই হেতুতে, এই উপলক্ষে ভিক্ষুসংঘকে সমবেত করিয়ে ধর্মদেশনাচ্ছলে ভিক্ষুদের জিজ্ঞাসা করলেন : ভিক্ষুগণ, ইহা কি সত্য যে, ভিক্ষুণী স্থূলনন্দা পারাজিকাপ্রাপ্তির বিষয় অবগত হয়ে নিজেও সেই ভিক্ষুণীকে ভর্ৎসনা করল না, ভিক্ষুদেরকেও জানাল না? হ্যাঁ ভগবান, তা সত্য। ভগবান বললেন, তা নিতান্ত গর্হিত। এ কেমন কথা? ভিক্ষুগণ, ইহা কিছুতেই অপ্রসন্নদের প্রসন্নতা বৃদ্ধির কারণ নয়। অধিকন্তু, হে ভিক্ষুগণ, ইহা অপ্রসন্নদের অসন্তোষ বৃদ্ধি এবং প্রসন্নদের কারো কারো মনে অন্যথাভাব সৃষ্টির সহায়ক হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। ভিক্ষুগণ, এ কারণে আমি ভিক্ষুণীদের জন্যে এই শিক্ষাপদ প্রদান করছি :

৬৬৫. “যে ভিক্ষুণী অন্য ভিক্ষুণীর পারাজিকা অপরাধপ্রাপ্তি জ্ঞাত হয়েও যদি নিজে তাকে তিরস্কার না করে, অথবা ভিক্ষুগণকে তা এভাবে অবগত না করায়, সে স্বলিঙ্গে স্থিতা অবস্থায় বা কালগত বা সে নিজে স্বেচ্ছায় অথবা পরের দ্বারা বিনাশপ্রাপ্ত (পারাজিকাগ্রস্ত)। অথবা সে পরে যদি বলে, আর্যাগণ, আমি সেই ভিক্ষুণী সম্পর্কে অন্য ভিক্ষুণীদের বলেছি সেই ভগিনীর এরূপ অবস্থা হয়েছে। এভাবে নিজে যদি তাকে সরাসরি অভিযোগ না করে, অথবা ভিক্ষুগণকে তা সরাসরি জ্ঞাত না করায়; তাতেও সেই ভিক্ষুণীর পারাজিকা হয়। তখন সে গোপন রাখার অপরাধে ভিক্ষুণীসংঘের সাথে সংবাস বর্জিত হয়।”

৬৬৬. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘জানাতি’ বলতে নিজে প্রত্যক্ষভাবে জানা, অন্যের দ্বারা অবগত হওয়া অথবা অপরাধী নিজে এসে জ্ঞাত করানো বুঝায়।

‘পারাজিকং ধম্মং অজ্ঝাপন্নন্তি’ বলতে আট প্রকার পারাজিকার মধ্যে যেকোনোটি দ্বারা অপরাধী হওয়া বুঝায়।

‘নেব অত্তনা পটিচোদেয্যাতি’ বলতে নিজে সরাসরি আপত্তি উত্থাপন না করা বুঝায়।

‘ন গণস্স আরোচেয্যাতি’ বলতে অন্য ভিক্ষুণীরা ভিক্ষুণীদের নিকটে অভিযোগ না করা বুঝায়।

‘যদা চ সা ঠিতা বা অস্সতি’ এই বাক্যে ‘ঠিতা’ বলতে স্বলিঙ্গে স্থিত অবস্থা বুঝায়।

‘চচুতা’ বলতে মরণপ্রাপ্তি বুঝায়।

‘নসিতা’ বলতে নিজে স্বজ্ঞানে, অথবা মতিভ্রম হয়ে, অথবা অন্যের দ্বারা জোরপূর্বক কামসেবন বা বিনষ্টা বুঝায়। ‘অবস্সতা’ অর্থে তৈর্থিক আশ্রমে প্রস্থান বুঝায়। সেই ভিক্ষুণী পরে এরূপ যদি বলে, আর্যাগণ, আমি অন্যকে সেই ভিক্ষুণী সম্পর্কে বলেছি যে, এই ভগিনীর অবস্থা এরূপ, এরূপ।

‘নো চ খো অত্তনা পটিচোদেস্সন্তি’ অর্থে নিজে সরাসরি অভিযোগ করেনি।

‘ন গণস্স আরোচেস্সন্তি’ অর্থে অন্যান্য ভিক্ষুণীদেরকে প্রকাশ না করা।

‘অযম্পীতি’ বলতে পূর্বাপর প্রসঙ্গ বুঝায়।

‘পারাজিকা হোতি’ বলতে হরিদ্রাভাব প্রাপ্ত ঝরাপাতা পুনঃ সবুজভাব প্রাপ্তি যেমন অসম্ভব, একইভাবে অন্য ভিক্ষুণী পারাজিকা প্রাপ্ত হয়েছে জেনেও কোনো ভিক্ষুণী যদি এরূপ সিদ্ধান্ত নেয় যে, “এ বিষয়ে আমি নিজেও তাকে তিরস্কার করব না, অন্য ভিক্ষুণীদেরকেও তা জানাবো না”; এরূপ সিদ্ধান্ত গ্রহণের সাথে সাথেই সেই ভিক্ষুণী অশ্রমণী, অশাক্যকন্যা বলে গণ্য হয় এবং সে পারাজিকা অপরাধে অপরাধী হয়।

‘অসংবাসাতি’ অর্থে সংবাস অর্থে একই কর্মবাক্য, একই উদ্দেস, সমশিক্ষা প্রাপ্তি বুঝায়। পারাজিকাপ্রাপ্তির পর এ সকল ধর্মবিনয়-কর্ম তার সাথে আর না করাকে ‘অসংবাসো’ বলে।

৬৬৭. অনাপত্তি : আমি এ বিষয় প্রকাশ করলে সংঘের মধ্যে ভেদ, কলহ, বিগ্রহ, বিবাদ হতে পারে, এই ভয়ে না বলা; অথবা সংঘভেদের কারণ বা সংঘভেদ হতে পারে এই ভয়ে না বলা; এই হিংস্র, ক্রুদ্ধা আমার জীবনহানি ঘটাতে পারে বা ব্রহ্মচর্যের অন্তরায় ঘটাতে পারে এই ভয়ে না বলা; অন্য ধর্মানুজীবী ভিক্ষুণীরা তা দেখেননি, এ কারণে না বলা; ইহা তার নিজস্ব দুষ্কর্ম, তার ফল তাকেই ভোগ করতে হবে, এরূপ কর্মস্বকীয়তা জ্ঞানে গোপন রাখার ইচ্ছা না থাকা সত্ত্বেও না বলা; পাগল বলে না বলা এবং আদিকর্মী হওয়ায় বুদ্ধের শিক্ষাপদ তখনো প্রজ্ঞাপ্ত হয়নি বিধায় না বলা।

দ্বিতীয় পারাজিকা সমাপ্ত।


 

৩. তৃতীয় পারাজিকা
৬৬৮. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের বিহারে অবস্থান করছিলেন। তখন পূর্বে গন্ধবাদী বলে খ্যাত অরিষ্ট নামে এক ভিক্ষু, সমগ্র সংঘ কর্তৃক উৎক্ষিপ্ত (বর্জিত) দণ্ডপ্রাপ্ত হলেও ভিক্ষুণী স্থূলানন্দা তার অনুবর্তিনী হয়ে চলতে লাগলেন। যে-সকল ভিক্ষুণী অল্পেচ্ছু (শীলবান), তাঁরা ভিক্ষুণী স্থূলনন্দার এই আচরণে আন্দোলন, নিন্দা ও ক্ষোভ প্রকাশ করে বলতে লাগলেন; আর্যা স্থূলনন্দার এ কেমন আচরণ? পূর্বের গন্ধবাদী অরিষ্ট ভিক্ষুকে সংঘ যেখানে উৎক্ষিপ্ত দণ্ড দিলেন, আর্যা কেন তার অনুবর্তিনী হচ্ছেন? অতঃপর সেই ভিক্ষুণীরা তা ভিক্ষুগণকে জানালেন। আর ভিক্ষুরা তা ভগবানকে জানালেন।

তখন ভগবান এই কারণে, এই উপলক্ষে ভিক্ষুসংঘকে সমবেত করিয়ে ধর্মদেশনার পর ভিক্ষুগণকে জিজ্ঞাসা করলেন, ভিক্ষুগণ, ইহা কি সত্য যে, পূর্বের গন্ধবাদী অরিষ্ট নামক যে ভিক্ষুকে সংঘ কর্তৃক উৎক্ষিপ্ত দণ্ড প্রদত্ত হয়েছে, ভিক্ষুণী স্থূলনন্দা এখন সেই ভিক্ষুর অনুবর্তিনী হয়ে চলছে? হ্যাঁ ভগবান, তা সত্য। ভগবান বললেন, ইহা অত্যন্ত অন্যায়। হে ভিক্ষুগণ, ভিক্ষুণী স্থূলনন্দার ইহা কেমন আচরণ যে, সংঘ কর্তৃক উৎক্ষিপ্ত এই ভিক্ষুর সে অনুবর্তিনী হচ্ছে? ভিক্ষুগণ, ইহা কিছুতেই অপ্রসন্নদের প্রসন্নতা উৎপাদন, কিংবা প্রসন্নদের প্রসন্নতা বৃদ্ধির সহায়ক নয়। অধিকন্তু হে ভিক্ষুগণ, তার এই আচরণ অপ্রসন্নদের অপ্রসন্নতা বৃদ্ধি এবং প্রসন্নদের কারো কারো মনে বিরূপভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

৬৬৯. সমগ্র সংঘ দ্বারা ধর্মবিনয়-সম্মতভাবে উৎক্ষিপ্ত, অথচ এখনো ধর্মবিনয় নামক শাস্তার শাসনের অনাদরকারী, এখনো সংশোধনহীন এবং ধর্মবিনয় রক্ষায় অসহযোগী; তেমন ভিক্ষুর অনুবর্তিনী যদি কোনো ভিক্ষুণী হয়ে থাকে, তখন সেই ভিক্ষুণীকে অপরাপর ভিক্ষুণীরা এরূপ বলতে হবে : “হে আর্যা, সমগ্র ভিক্ষুসংঘ কর্তৃক ধর্মবিনয়-সম্মতভাবে উৎক্ষিপ্ত সেই ভিক্ষু এখনো শাস্তার শাসনের অনাদরকারী, অপরাধের সংশোধনহীন, ধর্মবিনয় রক্ষায় অসহযোগী; এমন ভিক্ষুর অনুবর্তিনী হবেন না।” ভিক্ষুণীগণ দ্বারা এভাবে বলা সত্ত্বেও উক্ত ভিক্ষুণী সেই ভিক্ষুকে ত্যাগ না করলে; সেই ভিক্ষুণীকে তিনবার সমনুভাষণ দানকালে নিবৃত্ত হলে ভালো। অন্যথায় উৎক্ষিপ্তানুবর্তিনী ভিক্ষুণীর পারাজিকা হবে এবং সে সংঘের সাথে সংবাস বর্জিত হবে।

৬৭০. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘সমগ্গো’ অর্থে একই সীমায় ধর্মবিনয়াদি কর্ম সম্পাদনকারী সংঘভুক্ত বুঝায়।

‘উক্খিত্তো’ অর্থে স্বকৃত অপরাধ অদর্শনহেতু অপ্রতিকারহেতু বা মিথ্যাদৃষ্টি অপরিত্যাগহেতু উৎক্ষিপ্ত দণ্ডপ্রাপ্ত হওয়া।

‘ধম্মেন বিনযেনাতি’ অর্থে ধর্ম দ্বারা, বিনয় দ্বারা।

‘সত্থুসাসনাতি’ মার জয়কারীর উপদেশকে, বুদ্ধের উপদেশকে।

‘অনাদরো’ অর্থে সংঘ বা ব্যক্তি কর্তৃক অগ্রাহ্য করা।

‘অপ্পচিকারো’ অর্থে অপরাধ স্মরণ না করা, প্রতিকার না করা।

‘অকতসহাযো’ অর্থে একই সীমাভুক্ত বা একই নিকায়ভুক্ত ভিক্ষু যার সাথে কোনো সহায়তামূলক সম্পর্ক না রাখা বুঝায়।

‘তমনুবত্তেয্যাতি’ বলতে তার যেই দৃষ্টি, যেই বিশ্বাস, যেই রুচি; তার সেই দৃষ্টি, সেই বিশ্বাস ও সেই রুচিসম্পন্ন হওয়া বুঝায়।

‘সা ভিক্খুনীতি’ বলতে সেই উৎক্ষিপ্ত দণ্ডপ্রাপ্ত ভিক্ষুর অনুবর্তিনীকে বুঝানো হচ্ছে।

‘ভিক্খুনীহীতি বলতে অপরাপর ভিক্ষুণীগণ। যা দেখা যাচ্ছে, যা শুনা যাচ্ছে, সে-সকল উল্লেখপূর্বক বলতে হবে : “হে আর্যা, ধর্মসম্মত, বিনয়সম্মতভাবে বুদ্ধশাসনের প্রতি অনাদরকারী, অপরাধ অপ্রতিকারকারী যেই ভিক্ষুকে সমগ্র সংঘ কর্তৃক সকল প্রকারের সহায়তা বর্জন করা হয়েছে; সেই ভিক্ষুরা অনুবর্তিনী হবে না”। এভাবে দ্বিতীয়বার, তৃতীয়বার তাকে বলতে হবে। ইহাতে যদি সেই ভিক্ষুণী উৎক্ষিপ্ত ভিক্ষুকে ত্যাগ করে, তবে ভালো; যদি ত্যাগ না করে তখন তার দুক্কট আপত্তি হবে। ভিক্ষুদের উপদেশবাক্য শ্রবণে মুখে কিছু না বললেও দুক্কট আপত্তি হবে।

তখন সেই ভিক্ষুণীকে ‘সংঘের মধ্যে টেনে এনে পুনঃ বলতে হবে, “হে আর্যা, সমগ্র সংঘ কর্তৃক ধর্মবিনয়সম্মতভাবে উৎক্ষিপ্ত, শাস্তা শাসনের অনাদরকারী, অপরাধ অপ্রতিকারকারী, আমাদের সহায়তা বর্জিত শ্রমণ-ভিক্ষুর আপনি অনুবর্তিনী হবেন না।” এভাবে দ্বিতীয়, তৃতীয়বার বলতে হবে। তাতে সে নিজ অভিমত ত্যাগ করলে ভালো, না হলে তার দুক্কট আপত্তি হবে।

সেই ভিক্ষুণীকে সমনুভাষণ দিতে হবে। এভাবে সেই সমনুভাষণ দেয়া কর্তৃব্য। সামর্থ্যবান ভিক্ষুণী সংঘকে এভাবে জ্ঞাত করাবে :

৬৭১. প্রজ্ঞপ্তি : মাননীয়া আর্যা সংঘ, শ্রবণ করুন। এই (অমুক) ভিক্ষুণী, শাস্তার শাসনকে অনাদরকারী, অপরাধ অপ্রতিকারকারী, ধর্মবিনয় সুরক্ষায় অসহায়তাকারী ভিক্ষু; যিনি সমগ্র সংঘ কর্তৃক যথাধর্ম, যথাবিনয় মতে উৎক্ষিপ্ত হয়েছেন; সেই ভিক্ষুর অনুবর্তিনী হয়েছেন। তিনি তার মত পরিত্যাগ করছেন না। (অমুক) ভিক্ষুণী, তার অভিমত অপরিত্যাগহেতু মাননীয়া সংঘ, যদি উপযুক্ত সময় বলে বিবেচনা করেন, তাহলে মাননীয়া সংঘ তাকে সমনুভাষণ দিতে পারেন। ইহাই প্রজ্ঞপ্তি।

অনুশ্রবণ : মাননীয়া আর্যা সংঘ, শাস্তার শাসনকে অনাদরকারী, অপরাধ অপ্রতিকারকারী, ধর্মবিনয় সুরক্ষায় অসহায়তাকারী ভিক্ষু; যিনি সমগ্র সংঘ কর্তৃক ধর্মবিনয়সম্মতভাবে উৎক্ষিপ্ত হয়েছেন; (অমুক) ভিক্ষুণী সেই ভিক্ষুর অনুবর্তিনী হয়েছেন। তিনি নিজ অভিমত পরিত্যাগ করছেন না। তিনি নিজ অভিমত পরিত্যাগ না করায় সংঘ তাকে সমনুভাষণ দিচ্ছেন। যেই আর্যা তা সমর্থন করেন তিনি নীরব থাকবেন। যিনি অসমর্থন করেন, তিনি স্ব অভিমত বলতে পারেন। (দ্বিতীয় এবং তৃতীয়বার এরূপ বলছি)।

ধারণা : সংঘ কর্তৃক সমনুভাষণ হলো অমুক ভিক্ষুণী স্ব অভিমত ত্যাগ না করায়। মাননীয়া সংঘ সকলেই এতে একমত বিধায় নীরব আছেন; ইহা আমি ধারণা করছি।

প্রজ্ঞপ্তি অবসানে দুক্কট আপত্তি হয়। দুইবার কর্মবাক্য পাঠ (অনুশ্রবণ) শেষে থুল্লচ্চয় আপত্তি হয়। কর্মবাক্য পাঠের সমাপ্তিতে পারাজিকা প্রাপ্ত হয়।

‘অযম্পীতি’ বলতে পূর্বাপর প্রসঙ্গ বুঝায়। ‘পারাজিকা হোতীতি’ বলতে বিশাল প্রস্তরখণ্ড দ্বিখণ্ডিত হলে জোড়া লাগানো যেমন অসম্ভব; তৃতীয়বার সমনুভাষণপ্রাপ্ত ভিক্ষুণীও অনুরূপভাবে অগ্রহণযোগ্যা, অশ্রমণী হয়, অশাক্য কন্যাতে পরিণত হয়। ‘সংবাসতি’ অর্থে একই সাথে ধর্মবিনয় কর্ম সম্পাদন, এক সাথে আবৃত্তি, একই শিক্ষাকে বুঝায়। তার সাথে এগুলো আর না করাকে ‘অসংবাসতি’ বলে।

৬৭২. ‘ধর্ম্মসম্মত কর্মে, অধর্মকর্ম বলে ধারণা অপরিত্যাগে পারাজিকা আপত্তি হয়। ধর্মসম্মত কর্মবিধানসমূহ ভুলে যাওয়া-হেতু নিজ অভিমত অপরিত্যাগেও পারাজিকা অপরাধ হয়।

ধর্মবিরুদ্ধ কর্মকে ধর্মসম্মত কর্ম বলে ধারণাতে দুক্কট আপত্তি হয়। ধর্মবিরুদ্ধ কর্ম বলতে যা বুঝায় তা ভুলে যাওয়াতে দুক্কট আপত্তি হয়। অধর্মকর্মকে অধর্মকর্ম ধারণায় দুক্কট আপত্তি হয়।

৬৭৩. অনাপত্তি : সমনুভাষণ শেষ না হতেই ভুল অভিমত পরিত্যাগ করলে, উন্মাদ হলে এবং বুদ্ধ কর্তৃক শিক্ষাপদ প্রজ্ঞপ্তির আগে হলে।

তৃতীয় পারাজিকা সমাপ্ত।


 

৪. চতুর্থ পারাজিকা
৬৭৪. সে সময়ে বুদ্ধ ভগবান শ্রাবস্তীর জেতবনে অনাথিপিণ্ডিকের আরামে অবস্থান করছিলেন। তখন ষড়বর্গীয়া ভিক্ষুণীগণ কামাসক্ত পুরুষদের হাত ধারণ করতো, সঙ্ঘাটির কোনা ধারণ করে ঠাঁই দাঁড়িয়ে থাকতো, বাক্যালাপ করে পুরুষের সংকেতে গমন করে, আড়ালে প্রবেশ করে অধর্ম সেবনার্থে দেহদান করতো।

যে সকল ভিক্ষুণী অল্পেচ্ছু, বিরাগপ্রবণ তারা... এতে আন্দোলন, নিন্দা আর এভাবে ক্ষোভ প্রকাশ করে বলতে লাগলেন, “এ কেমন কথা! ষড়বর্গীয়া ভিক্ষুণীগণ কী করে কামাসক্ত পুরুষের হাত ধরে, সঙ্ঘাটির কোনা ধারণ করে, ঠাঁই দাঁড়িয়ে থেকে বাক্যালাপ করে, আগুবাড়িয়ে আনছে, পুরুষের সংকেতে গমন করে, আচ্ছাদনের আড়ালে অনুপ্রবেশ করে দেহদান করছে অসদ্ধর্ম সেবনার্থে?

ভিক্ষুণীগণ তা ভিক্ষুগণকে জানালে, ভিক্ষুগণ ভগবানকে এ বিষয় নিবেদন করলেন। ইহা শুনে ভগবান জিজ্ঞাসা করলেন, ভিক্ষুগণ, ইহা কি সত্য যে, ষড়বর্গীয়া ভিক্ষুণীরা কামাসক্ত হয়ে কামাসক্ত পুরুষের হাত ধরছে, সঙ্ঘাটির কোনা ধারণ করছে, একস্থানে দাঁড়িয়ে থাকছে, বাক্যালাপ করছে, সংকেতে গমন করছে, পুরুষকে আগুবাড়িয়ে নিয়ে আসছে, আচ্ছাদন আড়ালে অনুপ্রবেশ করে দেহ-দান করছে, এমনতরো অসদ্ধর্ম প্রতিসেবনার্থে? হ্যাঁ ভগবান, তা সত্য।

বুদ্ধ ভগবান বললেন, ইহা অত্যন্ত গর্হিত কাজ। হে ভিক্ষুগণ, এ কেমন আচরণ! ষড়বর্গীয়া কামাসক্ত ভিক্ষুণীরা কী করে কামাসক্ত পুরুষের হাত ধরছে, সঙ্ঘাটির কোনা ধারণ করছে, একস্থানে ঠাঁই দাঁড়িয়ে কথা বলছে, সংকেত স্থানে গমন করছে, পুরুষকে আগুবাড়িয়ে আনছে, আচ্ছাদন আড়ালে অনুপ্রবেশ করছে, দেহ-দান করছে এমন অসদ্ধর্ম প্রতিসেবনার্থে? ভিক্ষুগণ, ইহা কখনোই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উল্লেখ করছি :

৬৭৫. “যেই ভিক্ষুণী কামাসক্ত হয়ে, কামাসক্ত পুরুষের হাত ধারণ করবে, সঙ্ঘাটির কোনা ধারণ করবে, একস্থানে ঠাঁই দাঁড়াবে, কথা বলবে, সংকেতে গমন করবে, পুরুষকে আগুবাড়িয়ে আনবে, আচ্ছাদনের আড়ালে অনুপ্রবেশ করে কামসম্ভোগের মতো অসদ্ধর্মার্থে দেহদান করবে; তাতে তার পারাজিকা হবে এবং সে সংবাস বর্জিত হবে; অষ্টবত্থু অনুসারে।”

৬৭৬. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘অবস্সুতা’ অর্থে গভীরভাবে আসক্ত, প্রতিবদ্ধচিত্তে অপেক্ষবতী বুঝায়।

‘পুরিসপুগ্গলো’ বলতে মনুষ্যজাতীয় পুরুষকে বুঝায়; যেজন বিজ্ঞতাবলে কামসম্ভোগে সক্ষম। যক্ষ, প্রেত বা তির্যক শ্রেণির পুরুষকে এখানে ‘অবস্সুতা’ অর্থে বুঝাচ্ছে না।

‘হত্থগহণ বা সাদিযেয্যাতি’ অর্থে কামচিত্তে হাতের নখাগ্র পর্যন্ত ধারণ বুঝায়।

‘এতস্স অসধম্মস্স সেবনাত্থায’ অর্থে কামাস্বাদ উপভোগের জন্যে নাভি হতে হাঁটুর উপরিভাগ পর্যন্ত স্থান স্পর্শ বুঝায়।

‘সাদিযতি’ অর্থে কামাস্বাদ উপভোগ করা বুঝায়।

‘আপত্তি থুল্লচ্চয়স্স’ অর্থে থুল্লচ্চয় আপত্তি হয়।

‘সঙ্ঘাটি কন্ন গহণং বা সাদিযেয্যাতি’ বলতে এরূপ অসদ্ধর্ম সেবনার্থে বস্ত্রাবরণ খুলে ফেলা ও স্পর্শ করাতে থুল্লচ্চয় আপত্তি হয়।

‘সন্তিট্ঠেয্য’ বলতে এমন অসদ্ধর্ম প্রতিসেবনার্থে হস্তপাশে গিয়ে দাঁড়ালে থুল্লচ্চয় আপত্তি হয়।

‘সল্লপেয্য বাত’ বলতে এমন অসদ্ধর্ম প্রতিসেবনার্থে পুরুষের হস্তপাশে গিয়ে দাঁড়ালে থুল্লচ্চয় আপত্তি হয়।

‘সংকেতং বা গচ্ছেয্যাতি’ বলতে এমন অসদ্ধর্ম সেবনার্থে পুরুষের সাথে সুযোগ স্থলে গমনকালে প্রতি পদক্ষেপে পদক্ষেপে দুক্কট আপত্তি হয়। আর পুরুষের হস্তপাশে উপস্থিত হওয়া মাত্রই থুল্লচ্চয় আপত্তি হয়।

‘পুরিসস্স বা অব্ভাগমন সাদিযেয্য’ বলতে এমন অসদ্ধর্ম সেবনার্থে পুরুষকে আগুবাড়িয়ে আনা বা আহ্বান করায় দুক্কট আপত্তি হয়। হাতের পাশে উপস্থিত হওয়া মাত্রেই থুল্লচ্চয় আপত্তি হয়।

‘ছন্নং বা অনুপবিসেয্য’ বলতে এমন অসদ্ধর্ম প্রতিসেবনার্থে যেকোনো প্রতিচ্ছন্ন স্থানে প্রবেশ মাত্র থুল্লচ্চয় আপত্তি হয়।

‘কাযং বা তদত্থায উপসংহরেয্যাতি’ অর্থে এমন অসদ্ধর্ম প্রতিসেবনার্থে পুরুষের হস্তপাশে স্থিত হয়ে বস্ত্রাদি খুলে দেহদানের প্রস্তুতিতে থুল্লচ্চয় আপত্তি হয়।

‘অযম্পীতি’ অর্থে পূর্বাপর বিবরণ বুঝায়।

‘পারাজিকা হোতীতি’ বলতে তালবৃক্ষের মস্তক ছিন্ন হলে যেমন পুনরোদ্গম, পুনঃ বৃদ্ধির সম্ভাবনা আর থাকে না; অনুরূপভাবে ভিক্ষুণী কর্তৃক অষ্ট বিষয় প্রাপ্ত হলে অশ্রমণী হয়, অশাক্য কন্যাতে পরিণত হয়। তাই ইহাকে পারাজিকা বলে উক্ত হয়েছে।

‘অসংবাসাতি’ বলতে একই কর্মবাক্য, একই উদ্দেস, একই শিক্ষাকে সংবাস বুঝায়। পারাজিকা অপরাধগ্রস্তের সাথে এ সকল সম্পর্ক বর্জন করাকে ‘অসংবাসাতি’ বলে।

৬৭৭. অনাপত্তি : অনিচ্ছাকৃতভাবে করলে, স্মৃতিবিভ্রম-হেতু, না জেনে করলে, উপভোগার্থে না হলে, পুরুষ নয় মনে করে করলে, কামাসক্তিবিহীন চিত্তে করলে, উন্মাদ অবস্থায় করলে, ক্ষিপ্তচিত্তে করলে, রুগ্ন অবস্থায় করলে এবং আদিকর্মিকের ক্ষেত্রে।

চতুর্থ পারাজিকা সমাপ্ত।

আর্যাগণের আটটি পারাজিকাধর্মের আবৃত্তি করা হলো। কোনো ভিক্ষুণী এ সকল পারাজিকাধর্মের যেকোনোটির দ্বারা অপরাধী যদি হয়ে থাকে, সেই ভিক্ষুণী অন্যান্য ভিক্ষুণীদের সাথে যাবতীয় সম্পর্ক হতে বর্জিত হয়। তার সম্পর্কে পূর্বাপর একই কথা প্রযোজ্য। তাই আর্যাগণকে জিজ্ঞাসা করছি, কেমন, আপনারা পরিশুদ্ধা আছেন তো? দ্বিতীয়বারও জিজ্ঞাসা করছি, আপনারা পরিশুদ্ধা আছেন তো? তৃতীয়বারও জিজ্ঞাসা করছি, আপনারা পরিশুদ্ধা আছেন তো? আর্যাগণ, পরিশুদ্ধা আছেন বলেই নীরব আছেন; ইহাই আমি ধারণা করছি।

ভিক্ষুণী-বিভঙ্গে পারাজিকা খণ্ড সমাপ্ত।


 

২. সংঘাদিশেষ খণ্ড
১. প্রথম সংঘাদিশেষ শিক্ষাপদ
মাননীয়া আর্যাগণ, এখন সতেরো প্রকার সংঘাদিশেষ ধর্মের বর্ণনা করা হচ্ছে :

৬৭৮. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে (বিহারে) অবস্থান করছিলেন। তখন জনৈক উপাসক ভিক্ষুণীসংঘকে একটি আশ্রয়শালা দান দিয়ে কালগত হলেন। তাঁর দুই পুত্র ছিল। তাদের একজন ছিল বুদ্ধশাসনের প্রতি অশ্রদ্ধাবান, অপ্রসন্ন; আর অপরজন ছিল শ্রদ্ধাবান ও প্রসন্ন। তারা উভয়ে পৈতৃক সম্পদ বিভাজন করল। অতঃপর সেই অশ্রদ্ধাবান, অপ্রসন্নজন শ্রদ্ধাবান, প্রসন্নকে বলল, আমাদের আশ্রয়শালাটি ভাগ করব। এরূপ বললে শ্রদ্ধাবান-প্রসন্নজন অশ্রদ্ধাবান-অপ্রসন্নকে বলল, আর্য, এমন বলবেন না। আমাদের পিতা তা ভিক্ষুণীসংঘকে দান করেছেন। দ্বিতীয়বারও অশ্রদ্ধাবান, অপ্রসন্ন সেই শ্রদ্ধাবান, প্রসন্নকে বলল, আমাদের আশ্রয়শালাটি ভাগ করব। আর শ্রদ্ধাবান, প্রসন্নকে অশ্রদ্ধাবান-অপ্রসন্নকে বললেন, না আর্য; আমাদের পিতা দ্বারা তা ভিক্ষুণীসংঘকে প্রদত্ত হয়েছে। তৃতীয়বারও অশ্রদ্ধাবান, অপ্রসন্ন সেই শ্রদ্ধাবান, প্রসন্নকে আশ্রয়শালাটি ভাগ করতে বলল। তখন শ্রদ্ধাবান, প্রসন্নজন বলল যদি আমি তা লাভ করি তাহলে আমি ভিক্ষুণীসংঘকে তা দান করব। তখন সেই অশ্রদ্ধাবান, অপ্রসন্ন বলল; তাহলে ভাগ করব। পৈতৃক সম্পদ ভাগ করতে গিয়ে অশ্রদ্ধাবান, অপ্রসন্নই তা প্রাপ্ত হলো। অতঃপর সেই অশ্রদ্ধাবান, অপ্রসন্ন ভিক্ষুণীদের নিকট উপস্থিত হয়ে বলল, আর্যাগণ, আপনারা আমার শালা হতে বের হয়ে যান। এরূপ বলাতে স্থূলানন্দা ভিক্ষুণী সেই পুরুষকে বললেন, “হে ভদ্র, এরূপ বলবেন না। ইহা আপনার পিতা কর্তৃক ভিক্ষুণীসংঘকে প্রদত্ত। ইহা প্রদত্ত হয়েছে কি হয়নি, তা মহামাত্য থেকে বার্তাবাহক দ্বারা জিজ্ঞাসা করা হলো। মহামাত্য ইহা শুনে বললেন, ‘কোন আর্যা জানে যে ইহা ভিক্ষুণীসংঘকে প্রদত্ত?’ মহামাত্য এরূপ বললে ভিক্ষুণী স্থূলনন্দা সেই মহামাত্যকে বললেন, “হে ভদ্র, আপনি কি দেখেননি বা শুনেননি যে, সাক্ষী রেখেই এই দান প্রদত্ত হয়েছে?” অতঃপর সেই মহামাত্য স্বীকার করে বললেন, হ্যাঁ আর্যে, ইহা সত্য যে, আমি শুনেছি সেই আশ্রয়শালা ভিক্ষুণীসংঘকে প্রদত্ত হয়েছে। ইহা বলাতে সেই পুরুষ পরাজিত হয়ে আন্দোলন, নিন্দা ও ক্ষোভ প্রকাশ করে বলতে লাগলো, “এই মুণ্ডিকা শ্রামণী নয়, এক হীনা মহিলা। এ কেমন কথা! আমার পর্ণশালাটি যে কেড়েই নিল? স্থূলানন্দা ভিক্ষুণী মহামাত্যকে এ বিষয় জানালেন। মহামাত্য সেই পুরুষটিকে দণ্ডিত করলেন। এতে সেই দণ্ডিত পুরুষ ভিক্ষুণী আবাসের অদূরে আজীবকদের জন্যে বিশ্রামশালা করে দিয়ে ভিক্ষুণীদের উত্যক্ত করতে তাদের প্ররোচিত করল। আজীবকগণ তখন এভাবে বলতে শুরু করলেন, ‘এই ভিক্ষুণীরা খুব বেশি কথা বলেন’। স্থূলানন্দা ভিক্ষুণী মহামাত্যকে ইহা জানালেন। মহামাত্য সেই পুরুষকে বন্দী করালেন। এতে জনগণ আন্দোলন, নিন্দা ও ক্ষোভ প্রকাশ করে বলতে লাগলেন, “এ কেমন কথা! ভিক্ষুণী আশ্রয়শালা প্রথমে কেড়ে নিল, দ্বিতীয়ত দণ্ডিত করালো, তৃতীয়ত বন্দী করালো। এখন মনে হয় হত্যা করাবে।”

ভিক্ষুণীরা জনগণের এ সকল আন্দোলন, নিন্দা ও ক্ষোভ শুনতে পেলেন। যে-সকল ভিক্ষুণী অল্পেচ্ছু তারাও এজন্যে আন্দোলন, নিন্দা ও ক্ষোভ প্রকাশ করে বলতে লাগলেন, এ কেমন কথা! আর্যা স্থূলানন্দা যে এখন কলহকারিণী, ঈর্ষাপরায়ণা হয়ে বিচরণ করছেন।

অতঃপর সেই ভিক্ষুণীগণ এ সকল বিষয় ভিক্ষুগণকে জানালেন। ভিক্ষুগণ ভগবানকে তা নিবেদন করলে, ভগবান বললেন, ভিক্ষুগণ, ইহা কি সত্য যে, ভিক্ষুণী স্থূলানন্দা ঈর্ষাপরায়ণা হয়ে বিচরণ করছে? হ্যাঁ ভগবান, তা সত্য। ভগবান বললেন, ইহা নিতান্ত গর্হিত। কী করে হে ভিক্ষুগণ, ভিক্ষুণী স্থূলানন্দা ঈর্ষাপরায়ণা হয়ে চলতে পারে? ভিক্ষুগণ, ইহা অপ্রসন্নদের প্রসন্নতা উৎপাদন, বা প্রসন্নদের প্রসন্নতা বৃদ্ধির সহায়ক নয়। অধিকন্তু এতে অপ্রসন্নদের অশ্রদ্ধা বৃদ্ধি এবং কোনো কোনো প্রসন্নদের মনে বিপরীতভাব উৎপত্তির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। হে ভিক্ষুগণ, তাহলে ভিক্ষুণীদের জন্যে এই শিক্ষাপদ প্রজ্ঞাপিত করছি :

৬৭৯. “যে ভিক্ষুণী গৃহপতি, গৃহপতিপুত্র, দাস, কর্মচারী বা সর্বশেষ পর্যায়ে অশ্রমণ-পরিব্রাজকের সাথে মামলায় বাদিনী হয়ে অবস্থান করবে; সেই ভিক্ষুণী সংঘাদিশেষ নামক প্রথম ধর্মাপন্ন অপরাধ প্রাপ্ত হয়ে সাময়িক বর্জিতা হবে।”

৬৮০. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘উসুয্যবাদিকা’ অর্থে হিংসা করা, ঈর্ষা করা ইত্যাদি বুঝালেও এখানে অট্টকারিকা বা মামলাকারিণী বুঝায়।

‘গহপতি’ বলতে যেজন গৃহবাসী, তথা স্ত্রী-পুত্রসেবীকে বুঝায়।

‘গহপতিপুত্তো’ বলতে যেজন অন্যের পুত্র বা ভাই।

‘দাসো’ বলতে নীচকুলে জন্ম এবং ধনী কর্তৃক টাকা দিয়ে ক্রীত ব্যক্তি।

‘কম্মকারো’ বলতে চাকর, আহরণকারী বুঝায়।

‘সমণপরিব্বাজকে’ বলতে ভিক্ষু, শিক্ষার্থী, শ্রমণ, শ্রামণেরী ব্যতীত যেকোনো পরিব্রাজক বা অন্য মতাবলম্বী বুঝায়।

‘অট্টং করিস্সামীতি’ বলতে মামলা বা অভিযোগ করব’ এই বলে দ্বিতীয়বার প্রচেষ্টায় গমন করলে দুক্কটাপত্তি হয়। একবার এ বিষয়ে অন্যকে প্রকাশ করলে দুক্কট, দ্বিতীয়বার প্রকাশ করলে থুল্লচ্চয় আপত্তি হয়। মামলা করার সমাপ্তিতে সংঘাদিশেষ আপত্তি হয়।

প্রথম অপরাধসহ ভূমি-সংক্রান্ত ভিক্ষুণীদের যে-সকল ক্ষুদ্র শিক্ষাপদ আছে অসমনুভাষণ-হেতু সেগুলো লঙ্ঘনজনিত আপত্তি প্রাপ্ত হয়।

‘নিস্সারনীযন্তি’ বলতে সংঘ হতে পৃথক অবস্থান বা বহিষ্কৃত হওয়া।

‘সংঘাদিসেসোতি’ বলতে সংঘ তার অপরাধ মুক্তির জন্যে ‘মানত্তদণ্ড’ প্রদান করবেন, ‘মূলেপ্রতিকর্ষণ’ দেবেন এবং পুনঃ সংঘে ‘আহ্বান’ করবেন। এই দণ্ডসমূহ একজন বা কয়েকজন ভিক্ষুণী দিতে পারেন না; সংঘকেই দিতে হয় বলে ‘সংঘাদিশেষ’ বলা হয়। সে জাতীয় দণ্ডকর্মের আওতাভুক্ত অপরাধসমূহকেও তাই ‘সংঘাদিশেষ আপত্তি’ নামে অভিহিত করা হয়।

৬৮১. অনাপত্তি : অনিচ্ছা সত্ত্বেও মানুষেরা যদি টেনে নিয়ে যায়, নিরাপত্তার কারণে যদি যায়, অন্যের উদ্দেশ্যে যদি প্রয়াস গ্রহণ করে, উন্মাদ হয়ে করলে, আদিকর্মিক হলে।

প্রথম সংঘাদিশেষ শিক্ষাপদ সমাপ্ত।

২. দ্বিতীয় সংঘাদিশেষ শিক্ষাপদ
৬৮২. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন বৈশালীর জনৈক লিচ্ছবীর স্ত্রী ব্যভিচারিণী হয়ে উঠেছিল। সেই লিচ্ছবী তাকে বললেন, “আমাকে তোমার অনিষ্ট করতে দিও না, তুমি এই অধর্ম হতে বিরত হওয়াই উত্তম। এরূপ বলা হলেও সেই নারী তা কানে নিল না। সে সময়ে বৈশালীর লিচ্ছবীরা কোনো এক কার্য উপলক্ষে একত্রিত হয়েছিলেন। সেই লিচ্ছবী তথায় সমবেত লিচ্ছবীগণকে বললেন, আমার এক স্ত্রী আর্যা সম্পর্কে আপনারা জানেন? কী নাম সেই আর্যার? আমার সেই আর্যা ব্যভিচারিণী। তাকে আমি হত্যা করব, আপনাদের জানিয়ে রাখলাম। সেই স্ত্রী জানতে পারল যে, তার স্বামী নাকি তাকে হত্যা করতে ইচ্ছুক। মূল্যবান দ্রব্যসমূহ নিয়ে সে তখন শ্রাবস্তীতে গমন করে তৈর্থিকদের নিকটে প্রব্রজ্যা প্রার্থনা করল। তারা তাকে প্রব্রজিত করতে ইচ্ছা করলেন না। অতঃপর সে ভিক্ষুণীদের নিকটে উপস্থিত হয়ে প্রব্রজ্যা প্রার্থনা করল। ভিক্ষুণীগণও তাকে প্রব্রজিত করতে ইচ্ছা করলেন না। অবশেষে সে ভিক্ষুণী স্থূলনন্দাকে তার সাথে নিয়ে আসা মূল্যবান দ্রব্যগুলো দেখায়ে প্রব্রজ্যা প্রার্থনা করল। ভিক্ষুণী স্থূলনন্দা সেই মূল্যবান দ্রব্যগুলো নিয়ে তাকে প্রব্রজ্যা দান করলেন। এদিকে সেই লিচ্ছবী তার স্ত্রীকে অনুসন্ধান করতে করতে শ্রাবস্তীতে গমন করলেন এবং ভিক্ষুণীদের মাঝে তাকে প্রব্রজিতা দেখে, যথায় রাজা প্রসেনজিৎ তথায় উপস্থিত হলেন। উপস্থিত হয়ে রাজা প্রসেনজিৎ কোসলকে এরূপ বললেন, “হে দেবে, আমার স্ত্রী মূল্যবান দ্রব্যসামগ্রী চুরি করে নিয়ে শ্রাবস্তীতে যে এসেছে তা আপনি জানেন কি? ভদ্র, তাহলে তার অনুসন্ধান করতে ঘোষণা দেব। হে দেব, তাকে ভিক্ষুণীদের মাঝে প্রব্রজিত দেখেছি। হে ভদ্র, যদি সে ভিক্ষুণীদের মাঝে প্রব্রজিতা হয়, তাহলে সে কিছুমাত্র লাভ করতে পারবে না। এই সুব্যাখ্যাত ধর্মে দুঃখের অন্তসাধনের জন্যই ব্রহ্মচর্য আচরণ করে।”

অতঃপর সেই লিচ্ছবী এই বলে নিন্দা, আন্দোলন ও ক্ষোভ প্রকাশ করতে লাগলেন, এ কেমন কথা, ভিক্ষুণীরা চৌরীদেরও যে প্রব্রজিতা করেন? ভিক্ষুণীরা লিচ্ছবীর এই নিন্দা, আন্দোলন ও ক্ষোভের বিষয় জানলেন। যে-সকল ভিক্ষুণী অল্পেচ্ছু তারাও এই বলে নিন্দা, আন্দোলন ও ক্ষোভ প্রকাশ করতে লাগলেন, কেমন করে আর্যা স্থূলনন্দা চৌরীকেও প্রব্রজ্যা দান করলেন? অতঃপর সেই ভিক্ষুণীরা ভিক্ষুগণকে এ বিষয় জানালেন। ভিক্ষুগণ ভগবানকে বিষয়টি নিবেদন করলে, ভগবান ভিক্ষুদের আহ্বান করে জানতে চাইলেন, ভিক্ষুগণ, ইহা কি সত্য যে ভিক্ষুণী স্থূলনন্দা চৌরীদেরও প্রব্রজ্যা দান করছে? হ্যাঁ ভগবান, তা সত্য। ইহা অত্যন্ত গর্হিত। হে ভিক্ষুগণ, কী করে ভিক্ষুণী স্থূলনন্দা চৌরীকে প্রব্রজ্যা দান করল? হে ভিক্ষুগণ, ইহা অপ্রসন্নদের প্রসন্নতা উৎপাদন এবং প্রসন্নদের প্রসন্নতা বৃদ্ধির কারণ নয়। অধিকন্তু অপ্রসন্নদের অপ্রসন্নতা বৃদ্ধি এবং কোনো কোনো প্রসন্নদের মনে অন্যথাভাব উৎপত্তির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ প্রজ্ঞাপিত করছি :

৬৮৩. “যেই ভিক্ষুণী নিজেও জানে এবং অন্যেও জানে যে প্রব্রজ্যাপ্রার্থিনী চৌরী। তার বিষয়ে রাজা, সংঘ, গণ, ব্যক্তি বা সৈনিকের নিকটে বিনা জিজ্ঞাসায় প্রব্রজ্যা প্রদান করলে, সেই ভিক্ষুণী প্রথম ধর্মাপন্ন সংঘাদিশেষ অপরাধ প্রাপ্ত হয়ে সংঘ হতে সাময়িক বহিষ্কারযোগ্যা হবে।”

৬৮৪. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘জানাতি’ বলতে নিজে জ্ঞাত হওয়া, বা অন্যে জানা, বা নিজে অন্যকে প্রকাশ করা বুঝায়।

‘চোরী’ বলতে পঞ্চমাসা (মুদ্রা) বা তার ঊর্ধ্বে বা সমমূল্যের কোনো দ্রব্য চৌর্যচিত্তে কোনো মহিলা কর্তৃক গ্রহণকে ‘চোরী’ বলা হয়।

‘বজ্ঝা’ বলতে যা করলে বধ-বন্ধনাদি দণ্ডপ্রাপ্ত হতে হয়।

‘বিদিতা’ অর্থে অন্যান্য মানুষেরা জানে যে, এই ব্যক্তি বধ-বন্ধনাদি দণ্ডপ্রাপ্তা, দণ্ডযোগ্যা অপরাধী।

‘অনপলোকেত্বা’ বলতে জিজ্ঞাসা বা অনুসন্ধান না করা।

‘রাজা’ বলতে যেখানে যেই রাজার শাসন বলবৎ তথায় সেই রাজাকে জিজ্ঞাসা করা কর্তব্য।

‘সঙ্ঘো’ বলতে ভিক্ষুণীসংঘকে বুঝাচ্ছে। সেই ভিক্ষুণীসংঘকে জিজ্ঞাসা করতে হবে।

‘পূগো’ বলতে সামাজিক সংঘ বুঝায়। সেই সামাজিক সংঘকে জিজ্ঞাসা করতে হবে।

‘সেনি’ বলতে যে সৈনিকদের যতদূর দখলে থাকে তথায় তাদের থেকে জিজ্ঞাসা করতে হবে।

‘কপ্প’ তথা উপযুক্ততা যাচাইয়ের অন্যান্য বিষয় যথাযথ সমাধা করতে হবে। এখানে ‘কপ্প’ বলতে পূর্বতীর্থিয়দের নিকট প্রব্রজিত ছিল কি না, অথবা ভিক্ষুণীদের মধ্যে প্রব্রজ্যা গ্রহণ করেছিল কি না, এ দুই বিষয়ে যাচাই করাতে হবে। গণ বা আচার্যার পাত্র, চীবরাদি ভাণ্ড অন্যায়ভাবে গ্রহণ করেছে কি না অনুসন্ধান করতে হবে। এ সকল কর্তব্য সমাধা না করে, ‘তাকে প্রব্রজিত করব’ এই সংকল্পে সীমায় উপস্থিত করলে দুক্কট আপত্তি হয়। প্রজ্ঞপ্তি স্থাপন করলে দুক্কট হয়। দুইবার কর্মবাক্যে থুল্লচ্চয় আপত্তি হয়। কর্মবাক্য সমাপ্তিতে উপাধ্যায়ের সংঘাদিশেষ আপত্তি এবং গণপূরকগণ ও আচার্যার দুক্কট আপত্তি হয়।

‘অযম্পীতি’ বলতে পূর্বে উল্লিখিত মতে প্রথমাপত্তিসহ ক্ষুদ্রানুক্ষুদ্র শিক্ষাপদ লঙ্ঘনের আপত্তি প্রাপ্ত হয়, অসমনুভাষণ সত্ত্বেও।

‘নিস্সারনীযন্তি’ বলতে সংঘ হতে অপসারণ বুঝায়।

‘সংঘাদিসেসো’ বলতে সংঘাদিশেষ অপরাধগ্রস্তকে সেই অপরাধ মুক্তিতে সংঘ কর্তৃক মানত্ত দেওয়া, মূলেপ্রতিকর্ষণ দেওয়া এবং আহ্বান করা। এই অপরাধ মুক্তির সমাধান কোনো ভিক্ষুণী একা দিতে পারে না, সংঘকেই দিতে হয় বলে সংঘাদিশেষ নামে খ্যাত হয়েছে।

৬৮৫. চৌরী বা চোরী বলে ধারণায় প্রব্রজ্যা দান করলে সংঘাদিশেষ আপত্তি হয়। চৌরী কি না তা অনুসন্ধান করতে ভুলে গিয়ে প্রব্রজ্যা দান করলে দুক্কট আপত্তি হয়। চৌরীকে অচৌরী ধারণায় প্রব্রজ্যা দানে কোনো অপরাধ হয় না। অচৌরীকে চৌরী ধারণায় দুক্কট অপরাধ হয়। অচৌরী কি না তা অনুসন্ধানে ভুলে গেলে দুক্কট অপরাধ হয়। অচৌরীকে অচৌরী ধারণায় কোনো অপরাধ হয় না।

৬৮৬. অনাপত্তি : না জেনে প্রব্রজ্যাদানে, অনুসন্ধান করে প্রব্রজ্যাদানে, ‘কপ্প’ কর্ম সম্পাদন করে প্রব্রজ্যা দানে, উন্মাদ হয়ে প্রব্রজ্যা দান করলে এবং প্রথম অপরাধকারী হলে।

দ্বিতীয় সংঘাদিশেষ শিক্ষাপদ সমাপ্ত।

৩. তৃতীয় সংঘাদিশেষ শিক্ষাপদ
৬৮৭. বুদ্ধ ভগবান শ্রাবস্তীর জেতবনে অনাথপিণ্ডিক প্রদত্ত আরামে অবস্থান করছিলেন। সে সময়ে ভদ্রাকপিলানীর অন্তেবাসিনী, ভিক্ষুণীদের সাথে ঝগড়া করে একাকী জ্ঞাতিকুলে চলে গিয়েছিলেন। ভদ্রাকপিলানী সেই ভিক্ষুণীকে না দেখে ভিক্ষুণীদের জিজ্ঞাসা করলেন, “এই ভিক্ষুণীকে কেন দেখতে পাচ্ছি না?” আর্যে, ভিক্ষুণীদের সাথে ঝগড়া করে চলে গেছে, তাই দেখতে পাচ্ছেন না। মাতাগণ, অমুক গ্রামের জ্ঞাতিকুলে গিয়ে খোঁজ কর তো। ভিক্ষুণীরা তথায় গমন করে সেই ভিক্ষুণীকে দেখতে পেয়ে বললেন, “আর্যে, কেন আপনি একাকী আসলেন? কোনো প্রকারে দূষিত হননি তো? অদূষিত আছি আর্যে।

যে-সকল ভিক্ষুণীগণ অল্পেচ্ছু তারা এতে নিন্দা, আন্দোলন ও ক্ষোভ প্রকাশ করতে লাগলেন, “এ কেমন কথা! ভিক্ষুণী কেন একাকী গ্রামান্তরে যাচ্ছে? ভিক্ষুণীরা ইহা ভিক্ষুদেরকে জানালেন। ভিক্ষুগণ তা ভগবানের নিকট নিবেদন করলেন। ভগবান ভিক্ষুগণের নিকট জিজ্ঞাসা করলেন, হে ভিক্ষুগণ, ইহা কি সত্য যে, ভিক্ষুণী একাকী গ্রামান্তরে গমন করছে? হ্যাঁ, ভগবান তা সত্য। ইহা অত্যন্ত অন্যায়। হে ভিক্ষুগণ, কেন ভিক্ষুণী একাকী গ্রামান্তরে যাবে? ভিক্ষুগণ, ইহা কখনো অপ্রসন্নদের প্রসন্নতা উৎপাদন এবং প্রসন্নদের প্রসন্নতা বৃদ্ধির কারণ নয়। অধিকন্তু অপ্রসন্নদের অপ্রসন্নতা বৃদ্ধি এবং কোনো কোনো প্রসন্নদের মনে অন্যথাভাব উৎপত্তির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ প্রজ্ঞাপিত করছি :

“যেই ভিক্ষুণী একাকী গ্রামান্তরে গমন করে, সেই ভিক্ষুণী তৎমুহূর্তেই সংঘাদিশেষ আপত্তিগ্রস্ত হয়ে নিস্সারণীয় দণ্ডযোগ্যা হবে।”

এভাবে ভগবান ভিক্ষুণীদের জন্যে এখানে শিক্ষাপদ প্রজ্ঞাপিত করলেন।

৬৮৮. সে সময়ে দুই ভিক্ষুণী সাকেত হতে শ্রাবস্তীর পথে যাচ্ছিলেন। মাঝপথে নদী পার হতে হয়। সেই ভিক্ষুণীদ্বয় নৌ-চালকের নিকট উপস্থিত হয়ে বললেন, আবুসো, আমাদের পার করে দিলে অতি উত্তম হয়। না, আর্যে, উভয়কে এক সাথে পার করাতে পারবো না। এক একজন করে পার হোন। উত্তীর্ণকারী উত্তীর্ণাকে দূষিত করল, অনুত্তীর্ণাকে অনুত্তীর্ণ দূষিত করল। পরে দুজন একত্রিত হলে পরস্পর জানতে চাইলেন, আর্যা, আপনাকে দূষিত করা হয়েছে কি? আর্যে, দূষিত হয়েছি। আমিও আর্যা, দূষিত হয়েছি।

অতঃপর সেই ভিক্ষুণীদ্বয় শ্রাবস্তীতে গমন করে ভিক্ষুণীদের তা জানালেন। অনাসক্ত ভিক্ষুণীগণ ইহা শুনে নিন্দা, আন্দোলন ও ক্ষোভ প্রকাশ করে বলতে লাগলেন, “কেন ভিক্ষুণী একাকী নদী পার হতে গেলো? ভিক্ষুণীরা এ বিষয় ভিক্ষুগণকে জানালে তাঁরা ভগবানকে ইহা নিবেদন করলেন। ভগবান ভিক্ষুগণকে জিজ্ঞাসা করলেন, ভিক্ষুগণ, ইহা কি সত্য যে, ভিক্ষুণীরা একা নদী পার হচ্ছে? তা সত্য, ভগবান। ইহা অত্যন্ত অন্যায়। হে ভিক্ষুগণ, ইহা কিছুতেই অপ্রসন্নদের প্রসন্নতা উৎপাদন এবং প্রসন্নদের প্রসন্নতা বৃদ্ধির কারণ নয়। অধিকন্তু অপ্রসন্নদের অপ্রসন্নতা বৃদ্ধি এবং কোনো কোনো প্রসন্নদের মনে অন্যথাভাব উৎপত্তির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

“কোনো ভিক্ষুণী যদি একা গ্রামান্তরে যায় বা একা নদী পার হয়, তাতে সেই ভিক্ষুণী তৎক্ষণাৎ সংঘাদিশেষ প্রাপ্ত হয়ে প্রথমে নিস্সারণীয় দণ্ডযোগ্যা হবে।”

এখানে ভিক্ষুণীদের জন্যে এভাবে শিক্ষাপদ ভগবান কর্তৃক প্রজ্ঞাপিত হলো।

৬৮৯. সে সময়ে কতিপয় ভিক্ষুণী কোশল জনপদ হতে শ্রাবস্তীতে গমনপথে সন্ধ্যায় এক গ্রামে উপস্থিত হলেন। তাদের মধ্যে এক ভিক্ষুণী ছিলেন অভিরূপা সুন্দরী, দর্শনীয়া এবং প্রসাদিকা। এক পুরুষ তাঁকে দেখে প্রতিবদ্ধচিত্ত (আসক্ত) হলো। তখন সে অন্য ভিক্ষুণীদের জন্যে এক স্থানে থাকার ব্যবস্থা করে, সুন্দরী ভিক্ষুণীর জন্যে অন্যত্র ব্যবস্থা করল। এই ব্যবস্থায় ভিক্ষুণী সন্দিগ্ধ হয়ে ভাবলেন, “এই পুরুষ যদি রাতে আসে, তাহলে আমার অনর্থ ঘটাতে পারে।” তখন ভিক্ষুণীদের কিছু না বলে অন্য একটি গৃহে গিয়ে আশ্রয় নিলেন।

অতঃপর সেই পুরুষ রাতে আগমন করে এই ভিক্ষুণীকে না দেখে ভাবল, নিশ্চয় এই ভিক্ষুণী অন্য পুরুষের সাথে চলে গেছে। সেই ভিক্ষুণী রাত অতিক্রম করে ভিক্ষুণীদের নিকট উপস্থিত হলে ভিক্ষুণীরা বললেন, হে আর্যা, কেন তুমি পুরুষের সাথে বেরিয়ে গেলে? না, আর্যে, আমি পুরুষের সাথে যাইনি। ভিক্ষুণীরা তা অন্য ভিক্ষুণীদের জানালে, অল্পেচ্ছু ভিক্ষুণীরা এই নিয়ে নিন্দা, আন্দোলন ও ক্ষোভ প্রকাশ করে বলতে লাগলেন, “ কেন ভিক্ষুণী রাতে একাকী ঘর থেকে বেরিয়ে যায়?

ভিক্ষুণীরা ভিক্ষুদের তা জানালেন। ভিক্ষুগণ ভগবানকে তা নিবেদন করলে, ভগবান ভিক্ষুদের থেকে জানতে চাইলেন, ভিক্ষুগণ, ইহা কি সত্য যে, ভিক্ষুণীরা রাতে একা ঘর থেকে বাইরে যায়? হ্যাঁ ভগবান, তা সত্য। ইহা খুবই অন্যায়। কেন, হে ভিক্ষুগণ, ভিক্ষুণীরা রাতে একাকী ঘর থেকে বেরিয়ে যাবে? ভিক্ষুগণ, ইহা কিছুতেই অপ্রসন্নদের প্রসন্নতা উৎপাদন এবং প্রসন্নদের প্রসন্নতা বৃদ্ধির কারণ নয়। অধিকন্তু অপ্রসন্নদের অপ্রসন্নতা বৃদ্ধি এবং কোনো কোনো প্রসন্নদের মনে অন্যথাভাব উৎপত্তির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

“যেই ভিক্ষুণী একা গ্রামান্তরে যাবে, বা একা নদী পার হবে, অথবা রাতে একা ঘর থেকে বেরিয়ে যাবে, সে তৎক্ষণাৎ সংঘাদিশেষ আপত্তিগ্রস্ত হয়ে নিস্সারণীয় দণ্ডযোগ্যা হবে।”

ভগবান কর্তৃক এখানে এভাবেই ভিক্ষুণীদের জন্যে শিক্ষাপদ প্রজ্ঞাপিত হলো।

৬৯০. সে সময়ে কিছু ভিক্ষুণী কোশল জনপদ হতে শ্রাবস্তীগামী পথে যাচ্ছিলেন। তাদের মধ্যে এক ভিক্ষুণী বাহ্যপীড়ায় আক্রান্ত হওয়াতে ঘন ঘন মলত্যাগহেতু একাকী পেছনে আসছিলেন। মানুষেরা সেই ভিক্ষুণীকে দূষিত করল। অতঃপর সেই ভিক্ষুণী পূর্বগামী ভিক্ষুণীদের সাথে মিলিত হলে, ভিক্ষুণীরা বললেন, “কেন আর্যা, সঙ্গীদের ত্যাগ করে একাকী থেকে গেলেন? প্রদুষ্ট হননি তো? আর্যা, আমাকে দূষিত করা হয়েছে। ইহা শুনে যে সকল ভিক্ষুণী অল্পেচ্ছু, তাঁরা এই বলে নিন্দা, আন্দোলন আর ক্ষোভ প্রকাশ করতে লাগলেন, কেন ভিক্ষুণী সঙ্গীদের ত্যাগ করে একাকীনি পেছনে থেকে যায়? ভিক্ষুণীরা তা ভিক্ষুদের জানালেন। ভিক্ষুরা ভগবানকে এ বিষয় নিবেদন করলেন। ভগবান ভিক্ষুদের নিকট জানতে চাইলেন, ভিক্ষুগণ, ইহা কি সত্য যে, ভিক্ষুণীরা সঙ্গীদের ত্যাগ করে একাকী পেছনে আসতে গিয়ে দূষিত হচ্ছে? হ্যাঁ ভগবান, তা সত্য। ইহা অত্যন্ত অন্যায়। কেন, হে ভিক্ষুগণ, ভিক্ষুণীরা সঙ্গীদের ত্যাগ করে পেছনে একাকী আসতে গিয়ে দূষিত হচ্ছে? হে ভিক্ষুগণ, ভিক্ষুণীদের এই আচরণ কিছুতেই অপ্রসন্নদের প্রসন্নতা উৎপাদন এবং প্রসন্নদের প্রসন্নতা বৃদ্ধির কারণ নয়। অধিকন্তু অপ্রসন্নদের অপ্রসন্নতা বৃদ্ধি এবং কোনো কোনো প্রসন্নদের মনে অন্যথাভাব উৎপত্তির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

৬৯১. “যেই ভিক্ষুণী একাকী গ্রামান্তরে গমন করবে, বা একাকী নদী পার হবে অথবা রাতে একাকী গৃহ থেকে বের হবে, অথবা একাকী সঙ্গীদের ব্যতীত মলমূত্র ত্যাগে যাবে, সেই ভিক্ষুণী তৎক্ষণাৎ সংঘাদিশেষ আপত্তি প্রাপ্ত হয়ে নিস্সারণীয় দণ্ডযোগ্যা হবে।”

৬৯২. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘একা বা গামন্তরং গচ্ছেয্যাতি’ বলতে সীমারেখাযুক্ত গ্রামের সীমা অতিক্রম করে প্রথম পদক্ষেপ অতিক্রমক্ষণেই থুল্লচ্চয় আপত্তি হয়। দ্বিতীয় পদক্ষেপ অতিক্রমে সংঘাদিশেষ আপত্তি হয়। সীমারেখাবিহীন গ্রামের উপচার (গ্রামের শেষপ্রান্ত) থেকে প্রথম পদ অতিক্রমে থুল্লচ্চয় আপত্তি হয়। দ্বিতীয় পদক্ষেপ অতিক্রমে সংঘাদিশেষ হয়।

‘একা বা নদীপারং গচ্ছেয্যাতি’ এখানে নদী বলতে ত্রিমণ্ডল (হস্ত, জঙ্ঘা, গ্রীবামণ্ডল) আচ্ছাদিত অবস্থায় যেই জলস্রোত পায়ে পার হতে গিয়ে অন্তর্বাস ভিজে যায়। এমন নদী পার হতে একাকী প্রথম পদক্ষেপ দেওয়া মাত্র থুল্লচ্চয় আপত্তি হয়। দ্বিতীয় পদক্ষেপ অতিক্রমে সংঘাদিশেষ আপত্তি হয়।

‘একা বা রত্তিং বিপ্পবাসেয্যাতি’ এখানে একাকী অরুণোদয় মুহূর্তসহ হাতের পাশে অবস্থিত দ্বিতীয় কোনো ভিক্ষুণীকে ত্যাগে উদ্যত হলেই থুল্লচ্চয় আপত্তি হয়। আর ত্যাগক্ষণেই সংঘাদিশেষ আপত্তি হয়। সঙ্গীদের ত্যাগ করে গৃহরক্ষককে না বলে, দ্বিতীয়জন ভিক্ষুণীর দৃষ্টির বাইরে বা শ্রবণের বাইরে যাওয়ার উপক্রমক্ষণেই থুল্লচ্চয় অপরাধ হয়। সীমা অতিক্রম হলেই সংঘাদিশেষ হয়।

‘অযম্পীতি’ বলতে পূর্বে বর্ণিত মতে বুঝায়। প্রথম অপরাধ ক্ষুদ্রানুক্ষুদ্র যাবতীয় আপত্তিসমূহ প্রাপ্ত হয়, সমনুভাষণ না করা হলেও।

‘নিস্সারণীযন্তি’ বলতে সংঘ হতে অপসারণ করা।

‘সংঘাদিসেসো’ বলতে পূর্ব বর্ণনামতে সংঘ কর্তৃক প্রদত্ত মানত্ত, মূলেপ্রতিকর্ষণ ও আহ্বান, এই তিন বিনয়কর্মকে সংঘাদিশেষ বলে।

৬৯৩. অনাপত্তি : দ্বিতীয় কোনো ভিক্ষুণী সাথে থাকলে, প্রব্রজ্যা ত্যাগের জন্যে করলে, মৃত্যুবরণ কারণে অথবা বিপদে পড়ে, উন্মাদের কারণে এবং আদিকর্মীকের।

তৃতীয় সংঘাদিশেষ শিক্ষাপদ সমাপ্ত।

৪. চতুর্থ সংঘাদিশেষ শিক্ষাপদ
৬৯৪. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন চণ্ডকালী নামে এক ভিক্ষুণী ভেদসৃষ্টিকারিণী, কলহকারিণী, বিবাদকারিণী, তুচ্ছবাক্যভাষিণী এবং সংঘকে নিত্য অভিযোগকারিণী ছিলেন। ভিক্ষুণী স্থূলনন্দা তার এ সকল অপকর্মকে সব সময় প্রশ্রয় দিতেন। এক সময় স্থূলনন্দা ভিক্ষুণী কোনো এক কার্য উপলক্ষে দূরবর্তী স্থানে গিয়েছিলেন। সংঘ এই সুযোগে চণ্ডকালী ভিক্ষুণীকে তার দোষ অদর্শনহেতু উৎক্ষেপণীয় দণ্ড প্রদান করলেন। স্থূলনন্দা কার্য শেষে শ্রাবস্তীতে ফিরে আসছে, তা দূর হতে দেখে চণ্ডকালী ভিক্ষুণী তার বসার আসন প্রস্তুত করলেন না, পা ধোয়ার জল, পা রাখার পিঁড়ি, পা মোছার থলি যথাস্থানে রাখলেন না; পানীয় বিষয়ে জিজ্ঞাসা করলেন না। এতে স্থূলনন্দা ভিক্ষুণী চণ্ডকালীকে বললেন, “আর্যে, আমাকে আসতে দেখেও কেন বসার আসন প্রজ্ঞাপ্ত করলে না; পাদোদক দিলে না; পাদপীঠ, পাদথলিক যথাস্থানে রাখলে না; আগুবাড়িয়ে পাত্র-চীবর প্রতিগ্রহণ করলে না; পানীয় প্রয়োজন কি না তাও জিজ্ঞাসা করলে না? হে আর্যা, এমন আচরণ করলে তো, তুমি অনাথ হয়ে যাবে। কেন তুমি নিরাশ্রয় হতে চাচ্ছ?

আর্যে, এই ভিক্ষুণীরা আমাকে এখন নিরাশ্রয় করেছেন। তারা এখন অপ্রজ্ঞাপিত বিষয়ের প্রবর্তন করছেন। দোষ অদর্শনহেতু তারা আমাকে উৎক্ষেপণ দণ্ড প্রদান করেছেন। তারা বলেন যে স্থূলনন্দা ভিক্ষুণী মূর্খা, অদক্ষা। কর্ম, কর্মদোষ, কর্মবিপত্তি, কর্মসম্পত্তি, এ সকল বিষয়ে তিনি কিছুই জানেন না। আমরা জানি কর্ম, কর্মদোষ, কর্মবিপত্তি ও কর্মসম্পত্তি কাকে বলে। স্থূলনন্দা বললেন, আমি কখনো কি যা করা অনুচিত তা করেছি? অথবা যা করা উচিত তার বিরুদ্ধে কিছু করেছি? ভিক্ষুণীসংঘ তো খুব দ্রুত সমবেত হয়ে চণ্ডকালী ভিক্ষুণীকে দোষারোপ করেছেন। এই বিতণ্ডায় যে সকল ভিক্ষুণী অল্পেচ্ছু তারা নিন্দা, আন্দোলন ও ক্ষোভ প্রকাশ করে বলতে লাগলেন, কেন আর্যা স্থূলনন্দা ধর্মের দ্বারা, বিনয়ের দ্বারা, শাস্তার অনুশাসনের স্বপক্ষে না দাঁড়ায়ে, কারক সংঘকে না জানায়ে, গণ (দল বা গ্রুপ) হতে মতামত না দিয়ে, সমগ্র সংঘ কর্তৃক উৎক্ষিপ্ত ভিক্ষুণীর দণ্ড প্রত্যাহার করল?

ভিক্ষুণীরা ইহা ভিক্ষুগণকে জানালেন। ভিক্ষুরা তা ভগবানকে নিবেদন করলে, ভগবান জিজ্ঞাসা করলেন, হে ভিক্ষুগণ, ইহা কি সত্য যে, ভিক্ষুণী স্থূলনন্দা সমগ্র সংঘ কর্তৃক উৎক্ষিপ্ত ভিক্ষুণীকে ধর্ম, বিনয় ও শাস্তাশাসনের পক্ষে না দাঁড়ায়ে, কারক সংঘের অজ্ঞাতে, গণের মতামত না নিয়ে সেই উৎক্ষিপ্ত দণ্ডের প্রত্যাহার করছে? হ্যাঁ ভগবান, তা সত্য।

ইহা খুবই অন্যায়। হে ভিক্ষুগণ, ভিক্ষুণী স্থূলনন্দা কেমন করে সমগ্র সংঘের দ্বারা উৎক্ষিপ্ত ভিক্ষুণীকে ধর্ম, বিনয় ও শাস্তাশাসনের পক্ষে না দাঁড়ায়ে, কারক সংঘের অজ্ঞাতে, গণের মতামত না নিয়ে প্রদত্ত দণ্ড অপসারণ করালো? ভিক্ষুগণ, ইহা কিছুতেই অপ্রসন্নদের প্রসন্নতা উৎপাদন এবং প্রসন্নদের প্রসন্নতা বৃদ্ধির কারণ নয়। অধিকন্তু অপ্রসন্নদের অপ্রসন্নতা বৃদ্ধি এবং কোনো কোনো প্রসন্নদের মনে অন্যথাভাব উৎপত্তির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

৬৯৫. “সমগ্র সংঘের দ্বারা উৎক্ষিপ্ত ভিক্ষুণীকে যেই ভিক্ষুণী ধর্মবিনয় ও শাস্তাশাসনের পক্ষভুক্ত না হয়ে, কারক সংঘের অজ্ঞাতে এবং গণের মতামত না নিয়ে দণ্ড প্রত্যাহার করে; সেই ভিক্ষুণী তৎক্ষণাৎ সংঘাদিশেষ আপত্তি প্রাপ্ত হয়ে নিস্সারণীয় দণ্ডযোগ্যা হবে।”

৬৯৬. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘সমগ্গো’ অর্থে যেই সংঘ একই সীমায় স্থিত এবং একই ধর্মবিনয়ের অধীন।

‘উক্খিত্তা’ বলতে অপরাধ অদর্শনহেতু বা অপ্রতিকারহেতু, বা মিথ্যাদৃষ্টি অপরিত্যাগহেতু, সংঘ কর্তৃক উৎক্ষেপণীয় দণ্ডপ্রাপ্তা।

‘ধম্মেন, বিনয়েনাতি’ বলতে ধর্মের দ্বারা, বিনয়ের দ্বারা।

‘সত্থুসাসনেনাতি’ বলতে জিনশাসনের দ্বারা, বুদ্ধশাসনের দ্বারা।

‘অনপলোকেত্বা কারকসঙ্ঘন্তি’ বলতে বিনয়কর্মকারক সংঘকে জিজ্ঞাসা বা গ্রাহ্য না করে।

‘অনঞ্ঞায গণস্স ছন্দন্তি’ বলতে গণপূরক ভিক্ষুণীর/ভিক্ষুণীগণের (ভিক্ষুণীসংঘের?) মতামত না জেনে।

‘ওসারেস্সামীতি’ অর্থাৎ ‘অপসারণ করব’ এই চেতনায় যখন গণের অনুসন্ধান করে সীমায় সমবেত করায়, তখন দুক্কট আপত্তি হয়। প্রজ্ঞপ্তি স্থাপন করলে দুক্কট আপত্তি হয়। দুবার কর্মবাক্য পাঠে (অনুশ্রবণে) থুল্লচ্চয় আপত্তি হয় এবং কর্মবাক্যের অবসানে (ধারণায়) সংঘাদিশেষ হয়।

‘অযম্পীতি’ বলতে পূর্বে বর্ণিত বিষয়ানুসারে। প্রথম অপরাধী হতে ভিক্ষুণীদের ক্ষুদ্রানুক্ষুদ্র শিক্ষাপদসমূহ লঙ্ঘনে সমনুভাষণ নামক বিনয় কর্তব্য সমাধা না করলেও প্রাপ্ত অপরাধকে বুঝায়।

‘নিস্সারনীযন্তি’ বলতে সংঘ হতে সাময়িকভাবে অপসারণ বা বের করে দেয়া।

‘সংঘাদিসেসোতি’ বলতে সংঘ কর্তৃক মানত্ত, মূলেপ্রতিকর্ষণ ও আহ্বান, এই বিধিমতে প্রদত্ত দণ্ডবিধানকে সংঘাদিশেষ বলে।

৬৯৭. ধর্মানুসারে কৃতকর্মকে ধর্মকর্ম ধারণায় অন্যায়ভাবে অপসারণে সংঘাদিশেষ অপরাধ হয়। ধর্মকর্মের বিধান ভুলে গিয়ে অপসারণে সংঘাদিশেষ অপরাধ হয়। বিনয়বিরুদ্ধ কর্মকে বিনয়সম্মত ধারণায় দুক্কট আপত্তি হয়। বিনয়বিরুদ্ধ কর্মকে বিনয়বিরুদ্ধ ধারণায় দুক্কট আপত্তি হয়।

৬৯৮. অনাপত্তি : বিনয়-কর্মকারক সংঘ হতে অনুমতি নিয়ে দণ্ড অপসারণ করলে, গণের ইচ্ছা অবগত হয়ে দণ্ড অপসারণ করলে, বিনয়-কর্মকারক সংঘ অনুপস্থিতহেতু অপসারিত হলে, ব্রত পালনের কারণে দণ্ড অপসারণে, উন্মাদগ্রস্ত হওয়ায় অপসারিত করলে এবং বুদ্ধসময়ে প্রথম অপরাধকারী হলে।

চতুর্থ সংঘাদিশেষ শিক্ষাপদ সমাপ্ত।

৫. পঞ্চম সংঘাদিশেষ শিক্ষাপদ
৬৯৯. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন সুন্দরীনন্দা ভিক্ষুণী ছিলেন অপূর্ব রূপসম্পন্না, দর্শনীয়া এবং প্রসাদিকা। কলুষচিত্তের মানুষেরা ভোজনার্থী হিসেবে সুন্দরীনন্দাকে দেখে, পরস্পর আসক্তচিত্তবশে আগুবাড়িয়ে ভোজনাদি দান দিত। সুন্দরীনন্দাও যা লাভ করতো সব খেতেন। অন্যান্য ভিক্ষুণীরা ইচ্ছানুরূপ লাভ করতেন না।

যে-সকল ভিক্ষুণী অল্পে তুষ্ট তারা এই বলে নিন্দা, আন্দোলন ও ক্ষোভ প্রকাশ করতে লাগলেন যে, আর্যা সুন্দরীনন্দার এ কেমন আচরণ! কেন তিনি আসক্তচিত্তসম্পন্না হয়ে আসক্ত পুরুষদের হাত থেকে খাদ্য-ভোজ্য গ্রহণ করে খাচ্ছেন, পরিভোগ করছেন?

ভিক্ষুণীরা ভিক্ষুদেরকে তা জানালেন। ভিক্ষুরা ভগবানকে তা নিবেদন করলেন। ভগবান ভিক্ষুদের থেকে জানতে চাইলেন, হে ভিক্ষুগণ, ইহা কি সত্য যে, ভিক্ষুণী সুন্দরীনন্দা আসক্তচিত্তসম্পন্না হয়ে আসক্ত পুরুষদের হাত থেকে খাদ্য-ভোজ্য গ্রহণ করে[2] খায় ও ভোজন করে? ভিক্ষুগণ, তার এই আচরণ কিছুতেই অপ্রসন্নদের প্রসন্নতা উৎপাদন এবং প্রসন্নদের প্রসন্নতা বৃদ্ধির কারণ নয়। অধিকন্তু অপ্রসন্নদের অপ্রসন্নতা বৃদ্ধি এবং কোনো কোনো প্রসন্নদের মনে অন্যথাভাব উৎপত্তির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ প্রজ্ঞাপিত করছি :

৭০০. “যেই ভিক্ষুণী আসক্ত হয়ে আসক্ত পুরুষের হাত থেকে খাদ্য-ভোজ্য নিজ হাতে প্রতিগ্রহণ করে খাবে এবং ভোজন করবে, সেই ভিক্ষুণীর তৎক্ষণাৎ সংঘাদিশেষ আপত্তিগ্রস্ত হয়ে নিস্সারণীয় দণ্ডযোগ্যা হবে।”

৭০১. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘অবস্সুতা’ অর্থে আবেগাসক্ত চিত্তে অপেক্ষবতী।

‘অবস্সুতো’ অর্থে আবেগাসক্ত চিত্তে অপেক্ষমাণ পুরুষ।

‘পুরিস-পুগ্গলো’ অর্থে মনুষ্যজাতীয় পুরুষই বুঝায়; যক্ষ, প্রেত বা তির্যগ্‌জাতীয় নয়; যারা বিজ্ঞতার দ্বারা কামসম্পর্ক স্থাপনে সক্ষম।

‘ভোজনীযং’ হলো কুলকুচার খাদ্যকণা ব্যতীত অবশিষ্ট পঞ্চবিধ খাদ্য।

‘ভোজনীযং’ অর্থে ভাত, মিষ্টান্ন, ছাতু, মৎস্য ও মাংস, এই পঞ্চবিধ ভোজন। খাবো, ভোজন করব, এই চিত্তে প্রতিগ্রহণে থুল্লচ্চয় আপত্তি হয়। প্রতি গ্রাসে গ্রাসে সংঘাদিশেষ আপত্তি হয়।

‘অযম্পি’ বলতে পূর্বাপর বর্ণনামতে; প্রথমাপত্তিসহ অসমনুভাষণ না করা সত্ত্বেও ভিক্ষুণীদের প্রাপ্ত অপরাপর ক্ষুদ্রানুক্ষুদ্র শিক্ষাপদ লঙ্ঘনজনিত অপরাধ বুঝায়।

‘নিস্সারনীযন্তি’ অর্থে সংঘ হতে অপসারণ।

‘সংঘাদিসেসোতি’ অর্থে মানত্ত, মূলেপ্রতিকর্ষণ ও আহ্বান এ বিধিমতে অপরাধ মুক্তির আওতাভুক্ত অপরাধসমূহ বুঝায়। খাদ্যকণা দূর করতে গৃহীত কুলকুচার জল গ্রহণে দুক্কট অপরাধ হয়।

৭০২. কামাসক্ত চিত্তে, ‘একবার মাত্র খাবো, ভোজন করব’ এরূপ ইচ্ছায় গ্রহণে দুক্কট আপত্তি হয়। প্রতি গ্রাস গলাধঃকরণে একটি একটি করে থুল্লচ্চয় আপত্তি হয়। কুলকুচার জল মুখে গ্রহণে দুক্কট আপত্তি হয়। যক্ষ, প্রেত, পণ্ডক বা তির্যক, মনুষ্যজাতীয় এবং ভিক্ষুণী উভয়পক্ষ কামাসক্ত হলে ‘খাবো, ভোজন করব’ চিত্তে ভিক্ষুণী হাতে গ্রহণক্ষণে দুক্কট আপত্তি হয়। প্রতি গ্রাসে গ্রাসে থুল্লচ্চয় আপত্তি হয়। শুধু ভিক্ষুণী কামাসক্ত চিত্তসম্পন্না হয়ে ‘খাবো, ভোজন করব’ ইচ্ছায় হাতে গ্রহণক্ষণে দুক্কট আপত্তি হয় এবং তখন প্রতি গ্রাসে গ্রাসে দুক্কট আপত্তি হয়। কুলকুচা মুখে গ্রহণে দুক্কট আপত্তি হয়।

৭০৩. অনাপত্তি : উভয়ে অনাসক্তচিত্ত হলে, অনাসক্তচিত্ত বলে ধারণায় গ্রহণ করলে, উন্মাদ হলে এবং প্রথম অপরাধী হলে।

পঞ্চম সংঘাদিশেষ শিক্ষাপদ সমাপ্ত।

৬. ষষ্ঠ সংঘাদিশেষ শিক্ষাপদ
৭০৪. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন ভিক্ষুণী সুন্দরীনন্দা ছিলেন অতিশয় সুন্দরী, দর্শনীয়া এবং প্রসাদনীয়া। মানুষেরা ভোজন দানের সময়ে সুন্দরীনন্দা ভিক্ষুণীকে দেখে, এগিয়ে গিয়ে ভোজনাদি দান করতো। সুন্দরীনন্দা লজ্জা ও সন্দেহবশত তা গ্রহণ করতেন না। অন্যান্য ভিক্ষুণীরা সুন্দরীনন্দাকে বলল, “আর্যে, কেন দান গ্রহণ করছেন না? আর্যা মনে হয় কামাসক্ত হয়েছেন। আর্যে, আপনি কি আসক্ত হয়েছেন? না আর্যা, আমার আসক্তি হয়নি। আর্যাগণ, তবে ওই পুরুষ মানুষটি আসক্ত, বা অনাসক্ত এই সন্দেহ করছি। হে আর্যা, যদি আপনি অনাসক্ত হয়ে থাকেন তাহলে এই পুরুষ খাদ্য-ভোজ্য যা দিচ্ছে তা আপনি স্বহস্তে প্রতিগ্রহণ করে খেতে পারেন। অল্পেচ্ছু ভিক্ষুণীরা ইহা শুনে নিন্দা, আন্দোলন ও ক্ষোভ প্রকাশ করতে লাগলেন। ভিক্ষুণীরা এসব বিষয় ভিক্ষুগণকে জানালেন। ভিক্ষুগণ ভগবানকে তা নিবেদন করলে ভগবান জানতে চাইলেন, “হে ভিক্ষুগণ, ইহা কি সত্য যে, ভিক্ষুণীরা এরূপ বলছে, “পুরুষ মানুষটি আসক্ত বা অনাসক্ত এতে কী আসে যায়? তুমি যদি নিজে অনাসক্ত হও, তাহলে এসো আর্যা, এই পুরুষ খাদ্য বা ভোজ্য যা দেন তা স্বহস্তে প্রতিগ্রহণ করে খাও আর ভোজন কর।” হ্যাঁ ভন্তে, তা সত্য। ভগবান বললেন, ইহা খুবই অন্যায়। ভিক্ষুগণ, এ কেমন কথা! ভিক্ষুণীরা এরূপ বলবে যে, “আর্যে, এতে কী আসে যায়, পুরুষটি আসক্ত বা অনাসক্ত? তুমি যদি অনাসক্ত হও, তাহলে এসো আর্যা, পুরুষটি খাদ্য বা ভোজ্য যা দেয় তা তুমি নিজ হাতে গ্রহণ করে খাও আর ভোজন করো।”

ভিক্ষুগণ, ইহা কিছুতেই অপ্রসন্নদের প্রসন্নতা উৎপাদন এবং প্রসন্নদের প্রসন্নতা বৃদ্ধির কারণ নয়। অধিকন্তু অপ্রসন্নদের অপ্রসন্নতা বৃদ্ধি এবং কোনো কোনো প্রসন্নদের মনে অন্যথাভাব উৎপত্তির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

৭০৫. “যেই ভিক্ষুণী এরূপ বলবে : হে আর্যা, পুরুষটি আসক্ত বা অনাসক্ত এতে কী আসে যায়? যদি তুমি অনাসক্ত হও, তবে এসো আর্যা, পুরুষটি খাদ্য বা ভোজ্য যা দেয় তা স্বহস্তে গ্রহণ করে খাও বা ভোজন কর। এভাবে প্ররোচিত করলে দুক্কট আপত্তি হবে। তাঁর কথায় অপর ভিক্ষুণী ‘খাবো, ভোজন করব’ এই ইচ্ছায় গ্রহণ করলে দুক্কট আপত্তি হবে। প্রতি গ্রাসে গ্রাসে থুল্লচ্চয় আপত্তি হবে। ভোজনের সমাপ্তিতে সংঘাদিশেষ আপত্তি হবে।”

৭০৬. ‘অযম্পি’ বলতে পূর্বে প্রদত্ত বর্ণনামতে প্রথম আপত্তি হতে ভিক্ষুণীদের পারাজিকা ও সংঘাদিশেষ ব্যতীত অপর ক্ষুদ্রানুক্ষুদ্র শিক্ষাপদ লঙ্ঘনে সমনুভাষণ না দেওয়া সত্ত্বেও প্রাপ্ত অপরাধ।

‘নিস্সারণীযতি’ বলতে সংঘ হতে অপসারণ।

‘সঙ্ঘাদিসেসোতি’ বলতে মানত্ত, মূলেপ্রতিকর্ষণ এবং আহ্বানক্রমে অপরাধ মুক্তির আওতাভুক্ত শিক্ষাপদসমূহ বুঝায়। মুখে কুলকুচা গ্রহণে প্ররোচিত করলে দুক্কট আপত্তি হয়। তার বাক্যে ‘খাবো, ভোজন করব’ এরূপ ইচ্ছায় গ্রহণ করলে দুক্কট আপত্তি হয়।

৭০৭. যক্ষ, প্রেত, পণ্ডক, তির্যক বা মনুষ্যের মধ্যে যেকোনো আসক্ত চিত্তসম্পন্ন হতে, নিজ হাতে খাদ্য-ভোজ্য গ্রহণ করো, খাও, ভোজন করো, এই বলে প্ররোচিত করলে দুক্কট আপত্তি হয়। একইভাবে প্রতি গ্রাসে গ্রাসে দুক্কট আপত্তি হয়। ভোজনের অবসানে থুল্লচ্চয় আপত্তি হয়। কুলকুচা গ্রহণে প্ররোচিত করলে দুক্কট আপত্তি হয়। তার প্ররোচনায় ‘খাবো, ভোজন করব’ এই ইচ্ছায় প্রতিগ্রহণে দুক্কট আপত্তি হয়।

৭০৮. অনাপত্তি : অনাসক্ত বলে জানতে পারলে, প্ররোচনায় উৎসাহিত হয়ে গ্রহণ না করলে, প্ররোচণায় কুলগৌরববশত গ্রহণ না করলে, উন্মাদকে প্ররোচিত করলে এবং আদিকর্মীকের (প্রথম অপরাধকারীর) অপরাধ হয় না।

ষষ্ঠ সংঘাদিশেষ শিক্ষাপদ সমাপ্ত।

৭. সপ্তম সংঘাদিশেষ শিক্ষাপদ
৭০৯. সে সময়ে ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন ভিক্ষুণী চণ্ডকালী ভিক্ষুণীদের সাথে ঝগড়া করে কুপিত এবং অনিষ্টকামী হয়ে এরূপ বলতে লাগলেন, “আমি বুদ্ধের নিন্দা করছি না, ধর্মের নিন্দা করছি না, সংঘের নিন্দা করছি না, শিক্ষাপদের নিন্দা করছি না; কিন্তু এই শ্রামণীগণ এমন কেন? যে-সকল শ্রামণী শাক্যধীতা, লজ্জাশীলা, ঔৎসুক্যা, শিক্ষাকামী তদের সাথেই আমি ব্রহ্মচর্য যাপন করব।”

যে-সকল ভিক্ষুণী অল্পেচ্ছু, সন্তুষ্টচিত্তা, তাঁরা ভিক্ষুণী চণ্ডকালীর এসব মন্তব্যে নিন্দা, আন্দোলন ও ক্ষোভ প্রকাশ করতে লাগলেন। ভিক্ষুণীরা ভিক্ষুদেরকে তা জানালেন। ভিক্ষুগণ ভগবানকে এ বিষয় নিবেদন করতে গেলে ভগবান জানতে চাইলেন, “ভিক্ষুগণ, ইহা কি সত্য যে, ভিক্ষুণী চণ্ডকালী কুপিতা, অনর্থকামিতা হয়ে এরূপ বলছে, ‘আমি বুদ্ধের, ধর্মের, সংঘের ও শিক্ষাপদের নিন্দা করছি না। কিন্তু এই শ্রামণীরা এমন কেন? যে-সকল শাক্যধীতা শ্রামণেরী শান্ত, লজ্জাশীলা, ঔৎসুক্যপরায়ণা এবং শিক্ষাকামী; আমি তাদের সাথেই ব্রহ্মচর্য যাপন করব?”

হ্যাঁ, ভগবান, তা সত্য। ভিক্ষুগণ, ইহা খুবই অন্যায়। কেন ভিক্ষুণী চণ্ডকালী কুপিতা, অনর্থকামী হয়ে এরূপ বলছে? ভিক্ষুগণ ইহা কিছুতেই অপ্রসন্নদের প্রসন্নতা উৎপাদন এবং প্রসন্নদের প্রসন্নতা বৃদ্ধির কারণ নয়। অধিকন্তু অপ্রসন্নদের অপ্রসন্নতা বৃদ্ধি এবং কোনো কোনো প্রসন্নদের মনে অন্যথাভাব উৎপত্তির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

৭১০. “যে ভিক্ষুণী কুপিতা, অসন্তুষ্টা হয়ে এরূপ বলবে : ‘আমি বুদ্ধের নিন্দা করছি না, ধর্মের নিন্দা করছি না, সংঘের নিন্দা করছি না, বা শিক্ষাপদের নিন্দা করছি না। কিন্তু এ শ্রামণেরীগণ এমন কেন? যে-সকল শাক্যধীতা শ্রামণেরী শান্ত, লজ্জাশীলা ঔৎসুক্যপরায়ণা এবং শিক্ষাকামী; আমি তাঁদের সাথেই ব্রহ্মচর্য আচরণ করব’; সেই ভিক্ষুণীকে ভিক্ষুণীরা এভাবেই বলতে হবে, ‘হে আর্যা, কুপিতা, অসন্তুষ্টা হয়ে আপনি এরূপ বলবেন না : আমি বুদ্ধের নিন্দা করছি না, ধর্মের নিন্দা করছি না, সংঘের নিন্দা করছি না, শিক্ষাপদের নিন্দা করছি না। কিন্তু এই শ্রামণেরীগণ এমন কেন? যে-সকল শাক্যধীতা শ্রামণেরী শান্ত, লজ্জাশীলা, ঔৎসুক্যপরায়ণা, শিক্ষাকামী আমি তাঁদের সাথেই ব্রহ্মচর্য আচরণ করব।’ তার এ বাক্যে তাকে বলতে হবে : না, আর্যে, এই সুব্যাখ্যাত ধর্মে অভিরমিত হোন, উত্তমভাবে ব্রহ্মচর্য আচরণ করুন। সম্যকভাবে দুঃখের অন্তসাধন করুন।’ ভিক্ষুণীদের দ্বারা এরূপ বলাতে সেই ভিক্ষুণী যদি পরিবর্তন না হয়, তখন তাকে ভিক্ষুণীরা দ্বিতীয়বার, তৃতীয়বারও একইভাবে সমনুভাষণ দিতে হবে। যদি তাতে সে তার অভিমত পরিত্যাগ করে তো, ভালো। না করলে সেই ভিক্ষুণী তৃতীয় সমণুভাষণান্তে নিস্সারণীয় দণ্ডপ্রাপ্ত হবে এবং তার সংঘাদিশেষ আপত্তি হবে।”

৭১১. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘কুপিতা অনত্তমনাতি’ বলতে অসন্তুষ্টিতা, আহতচিত্ততা, মানসিক প্রতিবন্ধকতা বুঝায়।

‘এবং বদেয্যাতি’ বলতে বুদ্ধ, ধর্ম, সংঘ ও বুদ্ধ প্রজ্ঞাপিত শিক্ষাপদসমূহের নিন্দা না করেও কিছু শ্রামণেরী তথা ভিক্ষুণীদের অনাচারের নিন্দা করে যখন বলে থাকে, যে-সকল ভিক্ষুণী শাক্যকন্যা শান্তশীলা, লজ্জাশীলা, ঔৎসুক্যবতী এবং শিক্ষাকামী তাদের সাথে ব্রহ্মচর্য আচরণ করব, এই ইচ্ছা বুঝায়।

‘সা ভিক্খুনীতি’ বলতে যেই ভিক্ষুণী এরূপ বাদিনী।

‘ভিক্খুনীহীতি’ বলতে অন্যান্য ভিক্ষুণী যা দেখা যায়, যা শুনা যায় তা-ই বলা কর্তব্য; যেমন, “না, আর্যে, কুপিতা ও অসন্তুষ্টা হয়ে এমন বলা উচিত নয় যে, ‘বুদ্ধকে নিন্দা করছি না, ধর্মকে নিন্দা করছি না, সংঘকে নিন্দা করছি না, শিক্ষাপদকেও নিন্দা করছি না। কিন্তু, এই শ্রামণেরীগণ এমন কেন? যে-সকল শাক্যকন্যা শ্রামণেরী শান্তশীলা, লজ্জাবতী, ঔৎসুক্যপরায়ণা এবং শিক্ষাকামী তাদের সাথেই আমি ব্রহ্মচর্য আচরণ করব।’ হে আর্যে, এ সকল না বলে, উপরন্তু এই সুব্যাখ্যাত ধর্মে অভিরমিত হও! সম্যকভাবে দুঃখের অন্তসাধন করতে ব্রহ্মচর্য আচরণ করো। এভাবে দ্বিতীয় এবং তৃতীয়বার বলা কর্তব্য। তাতে যদি সে স্ব-মত ত্যাগ করে ভালো। অন্যথায় তার দুক্কট আপত্তি হবে। ভিক্ষুণীরা শুনেও যদি উপর্যুক্তভাবে না বলে, তাদের দুক্কট আপত্তি হবে। তাই সেই ভিক্ষুণীকে সংঘমধ্যে টেনে এনে বলতে হবে : “না, আর্যে, কুপিতা, অসন্তুষ্টা হয়ে এমন বলা উচিত নয় যে, “আমি বুদ্ধের নিন্দা, ধর্মের নিন্দা, সংঘের নিন্দা বা শিক্ষাপদের নিন্দা করছি না। কিন্তু, এই শ্রামণেরীদের আচরণ এমন কেন? আমি সে-সকল শাক্যকন্যা শ্রামণেরীদের সাথেই ব্রহ্মচর্য আচরণ করব, যারা শান্তশীলা, লজ্জাশীলা, ঔৎসুক্যবতী এবং শিক্ষাকামী।” হে আর্যে, এই সুব্যাখ্যাত ধর্মে অভিরমিত হোন। সম্যকভাবে দুঃখের অন্তসাধনের জন্য ব্রহ্মচর্য আচরণ করুন।”

দ্বিতীয়বার, তৃতীয়বারও এরূপ বলতে হবে। তাতে স্ব-অভিমত ত্যাগ করে তো ভালো; অন্যথায় দুক্কট আপত্তি হবে।

সেই ভিক্ষুণীকে তখন সমনুভাষণ দিতে হবে। ভিক্ষুগণ, এভাবেই তা দেয়া কর্তব্য। দক্ষ ভিক্ষুণী অনুমতিক্রমে সংঘকে তখন জ্ঞাত করাতে হবে :

৭১২. প্রজ্ঞপ্তি : মাননীয়া আর্যা সংঘ, আমার বক্তব্য শ্রবণ করুন! এই অমুক ভিক্ষুণী কুপিতা, অসন্তুষ্টচিত্তা হয়ে এরূপ বলছেন, “আমি বুদ্ধকে, ধর্মকে, সংঘকে বা শিক্ষাপদকে নিন্দা করছি না। কিন্তু, এই শ্রামণেরীগণের সাথেই ব্রহ্মচর্য আচরণ করব, যারা শান্তশীলা, লজ্জাবতী, ঔৎসুক্যপরায়ণা এবং শিক্ষাকামী। তিনি নিজের এই মন্তব্য পরিত্যাগ করছেন না। যদি মাননীয়া সংঘ উপযুক্ত সময় বলে বিবেচনা করেন, তাহলে এই অমুক ভিক্ষুণীকে সমনুভাষণ দেয়া যেতে পারে। ইহাই জ্ঞাতব্য।

অনুশ্রবণ : আর্যা সংঘ শ্রবণ করুন। এই অমুক ভিক্ষুণী কুপিতা অসন্তুষ্টা হয়ে এরূপ বলছেন যে, “আমি বুদ্ধকে, ধর্মকে সংঘকে বা শিক্ষাপদকে নিন্দা করছি না। কিন্তু এই শ্রামণেরীগণ এমন কেন? আমি সে-সকল শাক্যকন্যা শ্রামণেরীদের সাথেই ব্রহ্মচর্য আচরণ করব, যারা শান্তশীলা, লজ্জাশীলা, ঔৎসুক্যা এবং শিক্ষাকামা।” তিনি নিজ অভিমত ত্যাগ করছেন না। সংঘ এই নামীয় ভিক্ষুণীকে স্বমত ত্যাগ না করার কারণে সমনুভাষণ দিচ্ছেন। যেই আর্যা ইহা সমর্থন করেন তিনি নীরব থাকুন। যিনি অসমর্থন করেন তিনি নিজ অভিমত বলতে পারেন। (দ্বিতীয়বার, তৃতীয়বারও এরূপ বলছি)

ধারণা : মাননীয়া সংঘ কর্তৃক সমনুভাষণ প্রদত্ত হলো; সেই ভিক্ষুণী স্বমত ত্যাগ না করা-হেতু সমগ্র সংঘ এতে সম্মত বিধায় নীরব আছেন। আমি এরূপই ধারণা করছি। (দ্বিতীয়, তৃতীয়বার বলতে হবে)।

প্রজ্ঞপ্তি পাঠের অবসানে দুক্কট আপত্তি হয়। দুইবার কর্মবাক্য তথা অনুশ্রবণের অবসানে থুল্লচ্চয় আপত্তি হয়। কর্মবাক্য অবসানে সংঘাদিশেষ হয়। সংঘাদিশেষ অপরাধ পূর্বে প্রাপ্ত অবস্থায় থাকলে বর্তমানে প্রজ্ঞপ্তি স্থাপনে শুধু দুক্কট হয়। দুইবার কর্মবাক্য পাঠের দ্বারা থুল্লচ্চয় আপত্তি অতিক্রম হয়ে যায়, তথা প্রশমিত হয়।

‘অযম্পি’ বলতে পূর্বে বর্ণিত মতে বুঝায়।

‘যাবততিযক’ন্তি বলতে যখন তৃতীয় সমনুভাষণ প্রাপ্ত হয়, তখন অপরাপর ক্ষুদ্রানুক্ষুদ্র শিক্ষাপদসমূহ লঙ্ঘন আপত্তি দণ্ডমুক্তি সেই সাথে হয় না।

‘নিস্সারনীযন্তি’ বলতে সংঘ হতে অপসারণ বুঝায়।

‘সংঘাদিসেসোতি’ বলতে মানত্ত, মূলেপ্রতিকর্ষণ এবং আহ্বান এই দণ্ডবিধির আওতাভুক্ত অপরাধ বুঝায়।

৭১৩. ধর্মত বিনয়কর্মকে ধর্মসম্মত ধারণায় মত অপরিত্যাগে সংঘাদিশেষ হয়। ধর্মবিনয় বিধির অজ্ঞতায় মত অপরিত্যাগে সংঘদিশেষ হয়। ধর্মসম্মত দণ্ডকে অধর্মত বলে ধারণায় মত অপরিত্যাগে সংঘাদিশেষ হয়। অধর্মত দণ্ডকে ধর্মসম্মত ধারণায় দুক্কট হয়। ন্যায়বিরুদ্ধ দণ্ড কী তা না জেনে থাকলে দুক্কট আপত্তি হয়। ন্যায়বিরুদ্ধ দণ্ডকে ন্যায়বিরুদ্ধ ধারণায় দুক্কট আপত্তি হয়।

৭১৪. অনাপত্তি : সমনুভাষণ না করলে, ভ্রান্ত মত পরিত্যাগ করলে, উন্মাদ হলে এবং আদিকর্মী হলে ক্ষমাযোগ্য বলে গণ্য করা যায়।

সপ্তম সংঘাদিশেষ শিক্ষাপদ সমাপ্ত।

৮. অষ্টম সংঘাদিশেষ শিক্ষাপদ
৭১৫. সে সময় বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন চণ্ডকালী ভিক্ষুণী কোনো এক বিচার সিদ্ধান্তে আপন অভিমত টিকাতে না পেরে, কুপিতা, অসন্তুষ্টা হয়ে এরূপ বলতে লাগলেন, ভিক্ষুণীরা খেয়াল-খুশির অনুসারী, ভিক্ষুণীরা দ্বেষ-চিত্তানুসারী, ভিক্ষুণীরা মোহ-চিত্তানুসারী, ভিক্ষুণীরা ভয়-ভীতির বশবর্তী।

যে-সকল ভিক্ষুণী অল্পেচ্ছু, অনাসক্ত, তারা ইহা শুনে নিন্দা, আন্দোলন, ক্ষোভ প্রকাশ করে বলতে লাগলেন, কেন আর্যা চণ্ডকালী বিচার সিদ্ধান্তে আপন অভিমত টিকাতে না পেরে কুপিতা, অসন্তুষ্টা হয়ে ভিক্ষুণীদের ছন্দগামী, দ্বেষগামী, মোহগামী, ভয়গামী, এসব বলে নিন্দা করছেন?

ভিক্ষুণীরা তা ভিক্ষুদের জানালে তাঁরা তা ভগবানকে নিবেদন করলেন। ভগবান জানতে চাইলেন, ভিক্ষুগণ, ইহা কি সত্য যে, ভিক্ষুণী চণ্ডকালী কোনো এক অপরাধের বিচার সিদ্ধান্তে আপন অভিমত অগ্রাহ্য হওয়াতে কুপিতা, অসন্তুষ্টা হয়ে এরূপ বলছে : ভিক্ষুণীরা ছন্দগামিনী, দ্বেষগামিনী, মোহগামিনী, ভয়গামিনী ইত্যাদি? হ্যাঁ ভগবান, তা সত্য। ইহা অত্যন্ত অশোভনীয়। হে ভিক্ষুগণ, ইহা কিছুতেই অপ্রসন্নদের প্রসন্নতা উৎপাদন এবং প্রসন্নদের প্রসন্নতা বৃদ্ধির কারণ নয়। অধিকন্তু অপ্রসন্নদের অপ্রসন্নতা বৃদ্ধি এবং কোনো কোনো প্রসন্নদের মনে অন্যথাভাব উৎপত্তির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

৭১৬. “যেই ভিক্ষুণী কোনো বিচার সিদ্ধান্তে আপন অভিমত অগ্রাহ্য হলে, সেই সিদ্ধান্তে কুপিতা অসন্তুষ্টা হয়ে এরূপ যদি বলে, ভিক্ষুণীরা ছন্দগামিনী, ভিক্ষুণীরা দ্বেষগামিনী, ভিক্ষুণীরা মোহগামিনী, ভিক্ষুণীরা ভয়গামিনী ইত্যাদি; সেই ভিক্ষুণীকে অন্যান্য ভিক্ষুণীরা এরূপ বলতে হবে :

“হে আর্যা, কোনো বিচার সিদ্ধান্তে আপন অভিমত অগ্রাহ্য হওয়াতে কুপিতা, অসন্তুষ্টা হয়ে এমন বলা উচিত নয় যে, ভিক্ষুণীরা ছন্দগামিনী, ভিক্ষুণীরা দ্বেষগামিনী, ভিক্ষুণীরা মোহগামিনী, ভয়গামিনী। বরঞ্চ আর্যা, নিজেই ছন্দগামিনী, দ্বেষগামিনী, মোহগামিনী, ভয়গামিনী হতে পারেন।”

সেই ভিক্ষুণীকে এরূপ বলার পরেও যদি তার ভ্রান্ত অভিমত ত্যাগ না করে, তাহলে তাকে ভিক্ষুণীরা সেই অভিমত ত্যাগে তৃতীয়বার পর্যন্ত সমনুভাষণ দেবে। তাতে সে তার ভ্রান্ত অভিমত ত্যাগ করলে ভালো। না করলে তৃতীয়বার সমনুভাষণের সমাপ্তিতে তৎমুহূর্তে তার সংঘাদিশেষ আপত্তি হবে এবং সংঘ হতে সাময়িকভাবে অপসারিত হবে।”

৭১৭. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘কিস্মিঞ্চিদেব অধিকরণেতি’ বলতে চার প্রকার অধিকরণ; যথা : বিবাদ অধিকরণ, অনুবাদ অধিকরণ, আপত্তি অধিকরণ, কৃত্যাধিকরণ। ‘পচ্ছাকতা’ অর্থে অসন্তুষ্টিতা, আহতচিত্তা বা মানসিক অবসাদ বুঝায়।

‘এবং বদেয্যাতি’ বলতে ছন্দগামিনী, দ্বেষগামিনী মোহগামিনী, ভয়গামিনী ইত্যাদি প্রকারে অভিযোগ করা বুঝায়।

‘সা ভিক্খুনীতি’ বলতে যেই ভিক্ষুণী এরূপ মতবাদী।

‘ভিক্খুনীহীতি’ অর্থে অন্যান্য ভিক্ষুণী দ্বারা যা দেখা যায়, যা শুনা যায় তা এভাবে বলা কর্তব্য :

“হে আর্যা, কোনো বিচার সিদ্ধান্তে স্ব-অভিমত প্রত্যাখ্যাত হলে তাতে কুপিতা, অসন্তুষ্টা হয়ে এরূপ বলা উচিত নয় যে, ভিক্ষুণীরা ছন্দগামিনী (ইচ্ছার বশবর্তী), দ্বেষগামিনী (বিদ্বেষের বশবর্তী), মোহগামিনী (ন্যায়-অন্যায় বিচারশক্তিহীন), ভয়গামিনী (বলবানের পক্ষভুক্ত হওয়া)। হে আর্যা, আপনি নিজেই এখন ছন্দগামিনী, দ্বেষগামিনী, মোহগামিনী এবং ভয়গামিনী হয়েছেন।”

এভাবে দ্বিতীয়, তৃতীয়বার বলতে হবে। যদি তাতে নিজের ভ্রান্ত অভিমত ত্যাগ করে তবে ভালো; ত্যাগ না করলে দুক্কট আপত্তি হবে। কোনো ভিক্ষুণীর অন্যায় সমালোচনা শুনেও তাকে এভাবে বলা না হলে শ্রবণকারীদের দুক্কট আপত্তি হবে। সেই ভিক্ষুণীকে সংঘের মধ্যে টেনে নিয়ে বলতে হবে :

“হে আর্যে, বিচার সিদ্ধান্তে স্ব-অভিমত প্রত্যাখ্যাত হয়ে কুপিতা, অসন্তুষ্টা হয়ে এমন বলা উচিত নয় যে, ভিক্ষুণীরা ছন্দগামিনী, ভিক্ষুণীরা দ্বেষগামিনী, ভিক্ষুণীরা মোহগামিনী, ভিক্ষুণীরা ভয়গামিনী। আর্যা নিজেই এখন ছন্দগামিনী, দ্বেষগামিনী, মোহগামিনী, ভয়গামিনী হয়েছেন।”

এভাবে দ্বিতীয়বার, তৃতীয়বার বলতে হবে। তাতে যদি নিজ ভ্রান্ত অভিমত ত্যাগ করে তো ভালো; না করলে দুক্কট আপত্তি হবে।

সেই ভিক্ষুণীকে তখন সমনুভাষণ দেয়া কর্তব্য। এভাবেই তা বলতে হবে (দক্ষ, সামর্থ ভিক্ষুণী সংঘের অনুমোদনক্রমে বলবে):

৭১৮. প্রজ্ঞপ্তি : মাননীয় আর্যা সংঘ, আমার বক্তব্য শুনুন! এই অমুক ভিক্ষুণী বিচার সিদ্ধান্তে স্ব-অভিমত প্রত্যাখ্যাত হওয়ায় কুপিতা, অসন্তুষ্টা হয়ে এরূপ বলছে : ভিক্ষুণীরা ছন্দগামিনী, ভিক্ষুণীরা দ্বেষগামিনী, ভিক্ষুণীরা মোহগামিনী, ভিক্ষুণীরা ভয়গামিনী। সে নিজের অভিমত ত্যাগ করছে না। যদি সংঘ উপযুক্ত সময় বলে মনে করেন যে, সেই ভিক্ষুণীকে সমনুভাষণ দেয়া, তা করতে পারেন। ইহাই জ্ঞাতব্য।

অনুশ্রবণ : মাননীয় আর্যাগণ, আমার কথা শ্রবণ করুন! এই অমুক ভিক্ষুণী বিচার সিদ্ধান্তে স্ব-অভিমত প্রত্যাখ্যাত হওয়ায় কুপিতা, অসন্তুষ্টা হয়ে বলছে যে, ভিক্ষুণীরা ছন্দগামিনী, দ্বেষগামিনী, মোহগামিনী, ভয়গামিনী। সে তার এই অভিমত ত্যাগ করছে না। তার এই ভ্রান্ত অভিমত ত্যাগ করতে সংঘ তাকে সমনুভাষণ দিয়েছেন। যেই আর্যাগণ অমুক ভিক্ষুণীকে ভ্রান্ত মত পরিত্যাগে সমনুভাষণ দান সমর্থন করেন তারা নীরব থাকুন; যারা সমর্থন না করেন তাঁরা স্বমত ব্যক্ত করুন। (দ্বিতীয়বার, তৃতীয়বারও এরূপ বলতে হবে)।

ধারণা : অমুক ভিক্ষুণী তার ভ্রান্তমত পরিত্যাগ না করায়, সংঘ দ্বারা সমনুভাষিত হয়েছে। সমগ্র সংঘ এতে একমত; আমি এই ধারণা পোষণ করছি। (দ্বিতীয়বার, তৃতীয়বার)।

এখানে প্রজ্ঞপ্তি স্থাপন অবসানে সেই ভিক্ষুণীর দুক্কট আপত্তি হবে। দুইবার কর্মবাক্য পাঠ অবসানে থুল্লচ্চয় আপত্তি হবে। তৃতীয় কর্মবাক্য পাঠ অবসানে সংঘাদিশেষ আপত্তি হবে। সংঘাদিশেষ অপরাধ ইতিপূর্বে প্রাপ্ত হয়ে থাকলে বর্তমানে শুধু প্রজ্ঞপ্তিজনিত দুক্কট অপরাধই প্রযোজ্য। তখন দুইবার কর্মবাক্য পাঠজনিত থুল্লচ্চয় অপরাধও প্রশমিত থাকে।

‘অযম্পীতি’ বলতে পূর্ববর্ণিত বিষয়সমূহ।

‘যাবততিযকন্তি’ বলতে অন্যান্য ক্ষুদ্র শিক্ষাপদ ব্যতীত তৃতীয় সমনুভাষণপ্রাপ্তি পর্যন্ত বুঝায়।

‘নিস্সারনীযন্তি’ বলতে সংঘ হতে অপসারণ বুঝায়।

‘সঙ্ঘাদিসেসোতি’ বলতে অপরাধ মুক্তিতে মানত্ত, মূলেপ্রতিকর্ষণ এবং আহ্বান, এই বিধিক্রমের আওতাভুক্ত অপরাধসমূহ বুঝায়।

৭১৯. ধর্মানুসারে গৃহীত সিদ্ধান্ত, ধর্মসম্মত ধারণা সত্ত্বেও ভ্রান্তমত অপরিত্যাগে সংঘাদিশেষ হয়। ধর্মানুসারে করছে চেতনায় গৃহীত সিদ্ধান্ত বিস্মৃত হয়ে ভ্রান্ত মত অপরিত্যাগে সংঘাদিশেষ হয়। অধর্মানুসারে প্রদত্ত দণ্ডকে ধর্মত ধারণায় দুক্কট আপত্তি হয়। অধর্মত দণ্ডকর্মের বিধান বিস্মৃত হয়ে দুক্কট আপত্তি হয়। অধর্মত দণ্ডকর্মকে অধর্মত বলে ধারণায় দুক্কট আপত্তি হয়।

৭২০. অনাপত্তি : সমনুভাষণ দান না হলে, ভ্রান্ত অভিমত ত্যাগ করলে, উন্মাদ হলে এবং সর্বপ্রথম অপরাধকারীর ক্ষমাযোগ্য বলে গণ্য হয়।

অষ্টম সংঘাদিশেষ শিক্ষাপদ সমাপ্ত।

৯. নবম সংঘাদিশেষ শিক্ষাপদ
৭২১. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন স্থূলনন্দা ভিক্ষুণীর আশ্রয়ে অবস্থানকারী ভিক্ষুণীরা সংশ্লিষ্টা হয়ে অবস্থান করে পাপাচারী, পাপশব্দী, পাপ-অভিযুক্তা, ভিক্ষুণীসংঘকে উপহাসকারী, পরস্পরের দোষ আচ্ছাদনকারিণী হয়ে উঠেছিল। যে-সকল ভিক্ষুণী অল্পেচ্ছু, অনাসক্ত তারা এ জন্যে আন্দোলন, নিন্দা ও ক্ষোভ প্রকাশ করে বলতে লাগলেন, এ ভিক্ষুণীরা কেমন যে, তারা এমনভাবে সংশ্লিষ্টা হয়ে, পাপাচারী হয়ে, পাপশব্দী হয়ে, পাপ-অভিযুক্তা হয়ে, ভিক্ষুণীসংঘকে উপহাসকারী হয়ে, একে অন্যের দোষকে আচ্ছাদনকারী হয়ে অবস্থান করছেন?

ভিক্ষুণীরা এ সকল বিষয় ভিক্ষুদের জানালেন। ভিক্ষুরা তা ভগবানকে নিবেদন করলেন। ভগবান জিজ্ঞাসা করলেন, হে ভিক্ষুগণ, ইহা কি সত্য যে ভিক্ষুণীরা সংশ্লিষ্টা হয়ে অবস্থান করে পাপাচারী, পাপশব্দী, পাপ-অভিযুক্তা, ভিক্ষুণীসংঘকে উপহাসকারী এবং একে অন্যের দোষ আচ্ছাদনকারী হচ্ছে? হ্যাঁ ভগবান, তা সত্য। ইহা খুবই অন্যায়, অশোভন। ভিক্ষুগণ, কী করে ভিক্ষুণীরা এমন অনাচারী হতে পারে? ভিক্ষুগণ, ইহা কিছুতেই অপ্রসন্নদের প্রসন্নতা উৎপাদন এবং প্রসন্নদের প্রসন্নতা বৃদ্ধির কারণ নয়। অধিকন্তু অপ্রসন্নদের অপ্রসন্নতা বৃদ্ধি এবং কোনো কোনো প্রসন্নদের মনে অন্যথাভাব উৎপত্তির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

৭২২. “কোনো ভিক্ষুণীরা যদি সংশ্লিষ্টা হয়ে অবস্থান করে পাপাচারী, পাপশব্দী, পাপ-অভিযুক্তা, ভিক্ষুণীসংঘকে উপহাসকারী এবং একে অন্যের দোষ প্রতিচ্ছাদনকারী হয়; তখন তাদেরকে অন্য ভিক্ষুণীরা এভাবে বলতে হবে : “হে ভগিনীগণ, আপনারা খুবই সংশ্লিষ্টা হয়ে অবস্থান করছেন, পাপাচারী হয়েছেন, পাপশব্দী হয়েছেন, পাপ-অভিযুক্তা হয়েছেন, ভিক্ষুণীসংঘকে উপহাসকারী এবং একে অন্যের দোষ আচ্ছাদনকারী হয়েছেন? ভগিনীগণকে সংঘ বলছেন, আপনারা একাকীত্ব গ্রহণ করুন এবং নির্জনতাপরায়ণা হোন।”

ভিক্ষুণীদের দ্বারা এভাবে সেই ভিক্ষুণীগণকে বলাতেও কোনো পরিবর্তন না দেখলে, তাদেরকে তৃতীয়বার পর্যন্ত সমনুভাষণ দান কর্তব্য। তাদের সেই অসদাচরণ পরিত্যাগের জন্যে। এতে পরিবর্তন হলে ভালো; অন্যথায় সেই ভিক্ষুণীরা তৃতীয় নিস্সারণীয়ধর্মে পতিত হয়ে সংঘাদিশেষ প্রাপ্ত হবে।

৭২৩. ‘ভিক্খুনিযো পনেবাতি’ বলতে উপসম্পন্নাদের বুঝায়।

‘সংসট্ঠা বিহরন্তি’ বলতে অশোভনীয়ভাবে কায়িক, বাচনিক-সংশ্লিষ্টা হয়ে অবস্থান করা বুঝায়।

‘পাপচারাতি’ বলতে পাপমূলক আচরণ দ্বারা আবিষ্টতা।

‘পাপসদ্দাতি’ বলতে পাপকর্মের দ্বারা দুর্নাম উৎপত্তি।

‘পাপসিলোকেতি’ বলতে পাপময় মিথ্যাজীবিকায় জীবনযাপন করা।

‘ভিক্খুনীসঙ্ঘস্স বিহেসিকাতি’ বলতে পরস্পর দোষ করে একে অন্যকে দোষ দেয়া।

‘বজ্জপটিচ্ছাদিকাতি’ পরস্পরের দোষ আচ্ছাদন করা।

‘তা ভিক্খুনিযোতি’ বলতে যে-সকল ভিক্ষুণ-সংশ্লিষ্টা।

‘ভিক্খুনীহীতি’ অন্যান্য ভিক্ষুণীগণ যা দেখে, যা শুনে তাই বলা কর্তব্য। যেমন, “ভগিনীগণ অত্যন্ত সংশ্লিষ্টা হয়ে অবস্থান করছেন, পাপাচারী হয়েছেন, পাপশব্দী হয়েছেন, পাপ-অভিযুক্তা হয়েছেন, ভিক্ষুণীসংঘকে উপহাসকারী হয়েছেন, পরস্পরের দোষ আচ্ছাদনকারী হয়েছেন। আর্যাগণ, একাকীত্ব গ্রহণ করুন, নির্জনতা গ্রহণ করুন। ভগিনীগণ সংঘ এরূপই বলছেন।” দ্বিতীয়বার, তৃতীয়বারও এরূপ বলা কর্তব্য। এতে যদি পরিত্যাগ করে ভালো। যদি পরিত্যাগ না করে তাহলে দুক্কট আপত্তি হবে। তাদের দোষ শুনেও না বললে শ্রোতাদের দুক্কট আপত্তি হবে। তখন সেই ভিক্ষুণীদের টেনে সংঘের মধ্যে নিয়ে গিয়ে বলতে হবে :

“ভগিনীরা অত্যন্ত সংশ্লিষ্টা হয়ে অবস্থান করছেন, আপনারা পাপাচারী হয়েছেন, আপনাদের পাপের কথা শোনা যাচ্ছে, আপনারা পাপ অভিযোগকারী হয়েছেন, আপনারা ভিক্ষুণীসংঘকে উপহাসকারী হয়েছেন এবং পরস্পরের দোষ গোপনকারী হয়েছেন। ভগিনীগণ, সংঘ বলছেন আপনারা একাকীত্ব গ্রহণ করুন, নির্জনতা গ্রহণ করুন।”

দ্বিতীয়বার, তৃতীয়বারও এরূপ বলা কর্তব্য। এতে যদি দোষ পরিত্যাগ করে ভালো, না করলে দুক্কট আপত্তি হবে।

সেই ভিক্ষুণীদেরকে তখন সমনুভাষণ দান কর্তব্য। এভাবেই সেই সমনুভাষণ দিতে হবে। সংঘের অনুমোদনক্রমে দক্ষ, সামর্থ ভিক্ষু সংঘকে জ্ঞাত করতে হবে।

৭২৪. প্রজ্ঞপ্তি : মাননীয়া আর্যা সংঘ, আমার বক্তব্য শুনুন! অমুক অমুক ভিক্ষুণীগণ অতিশয় সংশ্লিষ্টা, পাপাচারী, পাপশব্দী, পাপ-অভিযুক্তা, ভিক্ষুণীসংঘকে উপহাসকারী, পরস্পরের দোষ গোপনকারী হয়ে অবস্থান করছে। তাদের এই অনাচার তারা ত্যাগ করছে না। সংঘ যদি সঠিক সময় বলে মনে করেন, অমুক অমুক ভিক্ষুণীদেরকে তাদের দোষ পরিত্যাগে সমনুভাষণ দিতে পারেন। ইহাই জ্ঞাতব্য।

অনুশ্রবণ : মাননীয়া আর্যা সংঘ, আমার বক্তব্য শুনুন। অমুক অমুক ভিক্ষুণীগণ অত্যন্ত সংশ্লিষ্টা হয়ে, পাপাচারী হয়ে, পাপশব্দী হয়ে, পাপ-অভিযুক্তা হয়ে, ভিক্ষুণীসংঘকে উপহাসকারী হয়ে, পরস্পরের দোষ গোপনকারী হয়ে অবস্থান করছে। তাদের এই অনাচার তারা ত্যাগ করছে না। সংঘ অমুক অমুক ভিক্ষুণীকে অনাচার অপরিত্যাগে সমনুভাষণ দিচ্ছেন। যে-সকল আর্যাগণ এই ভিক্ষুণীগণকে তাদের অনাচার ত্যাগে সমনুভাষণ দেয়া উচিত মনে করেন, তাঁরা নীরব থাকুন; আর যে সকল আর্যা দ্বিমত পোষণ করেন তাঁরা নিজ অভিমত ব্যক্ত করুন। (দ্বিতীয়বার, তৃতীয়বারও বলছি...।)

ধারণা : সংঘ কর্তৃক অমুক অমুক ভিক্ষুণীকে তাদের অনাচার অপরিত্যাগে সমনুভাষণ দেয়া হলো। সমগ্র সংঘ তা সমর্থন করেন, তাই নীরব আছেন। আমি এরূপ ধারণা করছি।

প্রজ্ঞপ্তি স্থাপনে দুক্কট আপত্তি। দুইবার কর্মবাক্য পাঠ অবসানে থুল্লচ্চয় এবং তৃতীয় কর্মবাক্য পাঠ অবসানে সংঘাদিশেষ আপত্তি হয়। সংঘাদিশেষ পূর্বে প্রাপ্ত হলে বর্তমানে শুধু প্রজ্ঞপ্তি স্থাপনজনিত দুক্কট আপত্তি হবে। কিন্তু অপরদিকে দুইবার কর্মবাক্য পাঠজনিত থুল্লচ্চয় আপত্তি প্রশমিত হবে। দুই বা তিনজনকে একসাথে সমনুভাষণ দেওয়া যাবে। তদতিরিক্ত একসাথে সমনুভাষণ দেয়া যাবে না।

‘ইমাপি ভিক্খুনিযোতি’ বলতে পূর্বে বর্ণিতানুরূপ দশবিধ ভিক্ষুণী।

‘যাবততিযকন্তি’ বলতে তৃতীয়বার সমনুভাষণ না পাওয়া পর্যন্ত। এতে অন্যান্য ক্ষুদ্র শিক্ষাপদ লঙ্ঘনাদি বিষয় সম্পৃক্ত নয়।

‘নিস্সারনীযন্তি’ বলতে সংঘ হতে সাময়িক অপসারিত করা।

‘সঙ্ঘাদিসেসোতি’অর্থে অপরাধমুক্তিতে মানত্ত, মূলেপ্রতিকর্ষণ ও আহ্বানবিধির আওতাভুক্ত অপরাধ বুঝায়।

৭২৫. ধর্মসম্মত কর্মকে ধর্মসম্মত ধারণা সত্ত্বেও দোষ ত্যাগ না করলে সংঘাদিশেষ আপত্তি হয়। ধর্মসম্মত বিধিবিধান ভুলে যাওয়াতে ও দোষ অপরিত্যাগে সংঘাদিশেষ হয়। ধর্মসম্মত কর্মকে অধর্মত ধারণায় দোষ অপরিত্যাগে সংঘাদিশেষ হয়। অধর্মত-কর্মকে ধর্মসম্মত ধারণায় দুক্কট আপত্তি হয়। কী হলে অধর্মত হয় তা ভুলে গেলে দুক্কট আপত্তি হয়। অধর্মকর্মকে অধর্মকর্ম ধারণায় দুক্কট আপত্তি হয়।

৭২৬. অনাপত্তি : সমনুভাষণ না দিলে, অনাচার ত্যাগ করলে, উন্মাদ হলে, ক্ষিপ্তচিত্ত হলে, বেদনার্ত হলে এবং আদিকর্মিক হলে কোনো দোষ হয় না বলে গণ্য করা যায়।

নবম সংঘাদিশেষ শিক্ষাপদ সমাপ্ত।

১০. দশম সংঘাদিশেষ শিক্ষাপদ
৭২৭. সে সময়ে ভগবান বুদ্ধ শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন স্থূলনন্দা ভিক্ষুণী সংঘ কর্তৃক সমনুভাষিত ভিক্ষুণীদের বলতে লাগলেন :

“আর্যাগণ, আপনারা সংশ্লিষ্টা হয়ে বিহার করুন। আপনারা পৃথকভাবে অবস্থান করবেন না। সংঘের অন্য ভিক্ষুণীরাও আছেন, যারা এরূপ আচার, এরূপ শব্দ, এরূপ অভিযুক্তা, ভিক্ষুণীসংঘকে উপহাসকারী এবং পরস্পরের দোষ গোপনকারী। সংঘ তাদের কিছুই বলেন না। সংঘের মধ্যে আপনারা নিরীহ, দুর্বলা। তাই সংঘের কোনো সমালোচনা না করলেও, কোনো ক্ষতি না করলেও, সংঘের প্রতি কোনো ঘৃণাভাব পোষণ না করলেও আপনাদের এরূপ বলা হচ্ছে : ভগিনীগণ, কেন সংশ্লিষ্টা হয়ে, পাপাচারা, পাপশব্দা, পাপ-অভিযুক্তা, সংঘকে উপহাসকারী, পরস্পরের দোষ গোপনকারী হয়ে অবস্থান করছেন? ভগিনীগণ সংঘ বলছেন যে, আপনারা একাকীত্ব প্রিয় হোন, নির্জনতা প্রিয় হোন!”

যে-সকল ভিক্ষুণী অল্পেচ্ছু, সন্তুষ্টা তারা ভিক্ষুণী স্থূলনন্দার এ সকল বাক্যে নিন্দা আন্দোলন ও ক্ষোভ প্রকাশ করে বলতে লাগলেন, আর্যা স্থূলনন্দার এ কেমন আচরণ? সংঘ কর্তৃক সমনুভাষিতা ভিক্ষুণীদের কেন এরূপ বলছেন যে, “আর্যাগণ, আপনারা সংশ্লিষ্টা হয়ে অবস্থান করুন; বিচ্ছিন্নভাবে থাকবেন না...। সংঘের মধ্যে অন্য ভিক্ষুণীরাও আছেন যাদের আচার, শব্দ, অভিযোগ অনুরূপ, তারাও সংঘকে উপহাস করেন, পরস্পরের দোষ গোপন করেন। কিন্তু সংঘ তো তাদের কিছুই বলেন না।... ”

ভিক্ষুণীরা ভিক্ষুদের তা জানালেন। ভিক্ষুরা ভগবানকে তা নিবেদন করলে ভগবান জিজ্ঞাসা করলেন, ভিক্ষুগণ, ইহা কি সত্য যে, ভিক্ষুণী স্থূলনন্দা এমন করছে? হ্যাঁ ভগবান, তা সত্য। ইহা খুবই অন্যায়। হে ভিক্ষুগণ, তার এই আচরণ কিছুতেই অপ্রসন্নদের প্রসন্নতা উৎপাদন এবং প্রসন্নদের প্রসন্নতা বৃদ্ধির কারণ নয়। অধিকন্তু অপ্রসন্নদের অপ্রসন্নতা বৃদ্ধি এবং কোনো কোনো প্রসন্নদের মনে অন্যথাভাব উৎপত্তির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

৭২৮. “যে ভিক্ষুণী এরূপ বলবে যে, ‘আর্যাগণ, আপনারা সংশ্লিষ্টা হয়ে অবস্থান করুন; বিচ্ছিন্না হয়ে থাকবেন না। সংঘে অন্যান্য ভিক্ষুণীরাও তো এভাবেই চলে, এভাবেই তাদের নিয়ে অপকীর্তি আছে, তাদের বিষয়েও নানা পাপ অভিযোগ আছে, তারাও সংঘকে উপহাস করে এবং পরস্পরের দোষ গোপন করে। কিন্তু সংঘ তাদের বিষয়ে কিছুই বলেন না। আপনারা নিরীহা, দুর্বলা বিধায় সংঘের কোনো সমালোচনা, কোনো ক্ষতি, কোনো ঘৃণাভাব পোষণ না করলেও আপনাদেরকে এরূপ বলা হচ্ছে : ‘ভগিনীগণ, আপনারা কেন সংশ্লিষ্টা হয়ে অবস্থান করছেন? আপনারা পাপাচারী, পাপশব্দী, পাপ-অভিযুক্তা, ভিক্ষুণীসংঘকে উপহাসকারী এবং পরস্পরের দোষ গোপনকারী হয়েছেন। ভগিনীগণ, সংঘ বলছেন, আপনারা একাকীত্বপ্রিয় হোন, নির্জনতাপ্রিয় হোন।”

সেই ভিক্ষুণীকে অন্যান্য ভিক্ষুণীরা তখন এভাবেই বলতে হবে, “না, আর্যে, এমন কথা বলবেন না যে, আর্যাগণ, আপনারা সংশ্লিষ্টা হয়ে থাকুন; একাকী হয়ে থাকবেন না। সংঘে অন্য ভিক্ষুণীরাও আছেন, যারা এভাবে চলেন, এমন অপকীর্তি তাদেরও আছে, এমন পাপ অভিযোগও আছে। তারাও ভিক্ষুণীসংঘকে উপহাস করেন এবং পরস্পরের পাপ গোপন করেন। সংঘ তাদের বিষয়ে কিছুই বলেন না।”

উক্ত ভিক্ষুণীকে সংঘ কর্তৃক এভাবে বলার পরও যদি তার অভিমত দৃঢ়ভাবে গ্রহণ করে থাকে; তৃতীয়বার পর্যন্ত তাকে সমনুভাষণ দেয়া কর্তব্য, তার ভ্রান্ত অভিমত পরিত্যাগের জন্যে। এতে পরিত্যাগ করলে ভালো, না করলে সেই ভিক্ষুণী তৃতীয় ধর্ম নিস্সারণীয় দণ্ডপ্রাপ্ত হবে এবং তার সংঘাদিশেষ আপত্তি হবে।

৭২৯. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘এবং বদেয্যাতি’ বলতে ‘হে আর্যাগণ, আপনারা সংশ্লিষ্টা হয়েই থাকুন। আপনারা একাকী থাকবেন না!... ইত্যাদি প্রকারে অন্যায়ভাবে প্ররোচিত করা।

‘সা ভিক্খুনীতি’ বলতে যেই ভিক্ষুণী এরূপ বলে সেইজন।

‘ভিক্খুনীহীতি’ বলতে অন্যান্য ভিক্ষুণীরা।

‘তুম্হেযেব সঙ্ঘো উঞ্ঞাযাতি’ বলতে ক্ষুব্ধ হয়ে অবজ্ঞার সাথে ব্যবহার করা এবং অখ্যাতি প্রচার করা।

‘বেভস্সাতি’ অর্থে গল্পগুজব বা নিরর্থক কথাবার্তা।

‘দুব্বল্যাতি’ অর্থে সামর্থ্যহীন।

‘এবমাহ’ বলতে এরূপ শুনেছি, যেমন : ভগিনীগণ নাকি সংশ্লিষ্টা হয়ে অবস্থানকারী, পাপাচারী, পাপশব্দী, পাপ-অভিযুক্তা, ভিক্ষুণীসংঘকে উপহাসকারী, পরস্পরের দোষ গোপনকারী। আর সংঘ কর্তৃক উপদেশ হলো ভগিনীগণ একাকীত্বপ্রিয় হোন! নির্জনতাপ্রিয় হোন ইত্যাদি।

‘সা ভিক্খুনীতি’ বলতে যেই ভিক্ষুণী এরূপ ভ্রান্ত মতবাদী।

‘ভিক্খুনীহীতি’ বলতে অন্যান্য ভিক্ষুণীগণ। তারা যা দেখবেন, যা শুনবেন তা-ই বলা কর্তব্য। এভাবেই তা বলতে হবে : “না আর্যে, এমন বলবেন না যে, আর্যাগণ সংশ্লিষ্টা হয়ে বিহার করুন; বিচ্ছিন্না হয়ে থাকবেন না...। বলুন যে, ভগিনীগণ সংঘের ইহাই অভিমত-আপনারা একাকীত্বপ্রিয় হোন! নির্জনতাপ্রিয় হোন!”

তাতে তার ভ্রান্ত অভিমত ত্যাগ করলে ভালো, যদি ত্যাগ না করেন তখন দুক্কট অপরাধ হবে। শুনেও মত পরিবর্তন চেষ্টা না করলে দুক্কট আপত্তি হয়। তখন সেই ভিক্ষুণীকে সংঘের মাঝে টেনে এনে বলতে হবে :

“না আর্যে, এমন বলবেন না যে, ‘আর্যাগণ, সংশ্লিষ্টা হয়ে বিহার করুন, বিচ্ছিন্না হয়ে থাকবেন না...। বলুন যে, ভগিনীগণ, সংঘের এই অভিমত, আপনারা একাকীত্বপ্রিয় হোন, নির্জনতাপ্রিয় হোন! এভাবে দ্বিতীয়, তৃতীয়বারও বলা কর্তব্য। তাতে নিজ ভ্রান্ত মত পরিত্যাগ করলে ভালো। যদি পরিত্যাগ না করেন, তখন তার দুক্কট আপত্তি হবে।

সেই ভিক্ষুণীকে সমনুভাষণ দান কর্তব্য। এভাবেই তা দিতে হবে। দক্ষ ও সামর্থ ভিক্ষুণী সংঘের অনুমোদনক্রমে প্রজ্ঞাপিত করবে :

৭৩০. প্রজ্ঞপ্তি : মাননীয়া আর্যা সংঘ, আমার কথা শ্রবণ করুন। এই অমুক ভিক্ষুণী, সংঘ কর্তৃক সমনুভাষিত ভিক্ষুণীগণকে বলছে যে, আর্যাগণ, আপনারা সংশ্লিষ্টা হয়েই অবস্থান করুন, বিচ্ছিন্না হয়ে থাকবেন না। সংঘে অন্য ভিক্ষুণীরাও এভাবেই চলেন, তাদের সম্পর্কেও এ জাতীয় দুর্নাম আছে, এরূপ অভিযোগ আছে। তারাও ভিক্ষুণীসংঘকে উপহাস করেন এবং পরস্পরের পাপ গোপন করেন। অথচ সংঘ তাদের কিছুই বলেন না। সংঘ আপনাদের একান্ত নিরীহ, দুর্বলা দেখেই অবজ্ঞাবশে এ সকল দুর্নাম রটাচ্ছেন এবং বলছেন, “ভগিনীগণ, নাকি সংশ্লিষ্টা হয়ে অবস্থান করছেন, পাপাচারী হয়েছেন। আপনাদের সম্পর্কে দুর্নাম হচ্ছে, অভিযোগ হচ্ছে। আপনারা ভিক্ষুণীসংঘকে উপহাস করেন এবং পরস্পরের পাপ গোপন করেন। ভগিনীগণ, আপনারা একাকিত্বপ্রিয় হোন, নির্জনতাপ্রিয় হোন, ইহাই সংঘের অভিমত, ইত্যাদি।”

সেই তার এই ভ্রান্ত অভিমত ত্যাগ করছে না। যদি সংঘের উপযুক্ত সময় প্রাপ্ত হয়েছে বলে মনে হয়, সংঘ অমুক ভিক্ষুণীকে তার ভ্রান্ত মত পরিত্যাগে সমনুভাষণ দিতে পারেন।

অনুশ্রবণ : মাননীয়া আর্যা সংঘ, আমার বক্তব্য শ্রবণ করুন! এই অমুক ভিক্ষুণী সংঘ কর্তৃক সমনুভাষিত ভিক্ষুণীদের এরূপ বলছে, “আর্যাগণ, আপনারা সংশ্লিষ্টা হয়েই বিহার করুন, বিচ্ছিন্না হয়ে থাকবেন না। সংঘে অন্য ভিক্ষুণীরাও এভাবেই চলেন, তাদের সম্পর্কেও এ জাতীয় দুর্নাম আছে, এরূপ অভিযোগ আছে। তারাও ভিক্ষুণীসংঘকে উপহাস করেন এবং পরস্পরের পাপ গোপন করেন। অথচ সংঘ তাদের কিছুই বলেন না। সংঘ আপনাদেরকে একান্ত নিরীহ, দুর্বলা দেখেই অবজ্ঞাবশে দুর্নাম রটিয়ে বলছেন :

“ভগিনীগণ, নাকি সংশ্লিষ্টা হয়ে অবস্থান করছেন, পাপাচারী হয়েছেন। আপনাদের সম্পর্কে দুর্নাম হচ্ছে, অভিযোগ হচ্ছে। আপনারা ভিক্ষুণীসংঘকে উপহাস করেন এবং পরস্পরের পাপ গোপন করেন। ভগিনীগণ, আপনারা একাকীত্বপ্রিয় হোন, নির্জনতাপ্রিয় হোন, ইহাই সংঘের অভিমত।”

সে তার এই ভ্রান্ত অভিমত ত্যাগ করছে না। সংঘ অমুক ভিক্ষুণীকে তার ভ্রান্ত অভিমত পরিত্যাগ না করা-হেতু সমনুভাষণ দিচ্ছেন। যে-সকল আর্যা অমুক ভিক্ষুণীকে তার ভ্রান্ত অভিমত পরিত্যাগে সমনুভাষণ দান উচিত মনে করেন তাঁরা নীরব থাকুন; যারা উচিত মনে না করেন তারা নিজ অভিমত প্রকাশ করুন। (দ্বিতীয় ও তৃতীয়বার এরূপ বলছি)

ধারণা : অমুক ভিক্ষুণী তার ভ্রান্ত অভিমত পরিত্যাগ না করার কারণে সংঘ কর্তৃক সে সমনুভাষিত হলো। সমগ্র সংঘ তা উচিত মনে করেন বলেই নীরব আছেন, ইহাই আমি ধারণা করছি।

প্রজ্ঞপ্তি স্থাপন সমাপ্তিতে দুক্কট আপত্তি হয়। দুইবার পুনঃশ্রবণ (কর্মবাক্য) সমাপ্তিতে থুল্লচ্চয় আপত্তি হয়। তৃতীয়বার পুনঃশ্রবণের অবসানে সংঘাদিশেষ হয়। পূর্বে সংঘাদিশেষ হয়ে থাকলে শুধু প্রজ্ঞপ্তিজনিত দুক্কট আপত্তি হয় এবং দুইবার কর্মবাক্যজনিত থুল্লচ্চয় আপত্তি প্রশমিত হয়।

‘অযম্পীতি’ বলতে পূর্বে বর্ণিত বিষয়ানুরূপ বুঝায়।

‘যাবততিযকন্তি’ বলতে যাবৎ তৃতীয়বার সমনুভাষণ প্রাপ্ত না হয়। এখানে অপরাপর ক্ষুদ্র শিক্ষাপদ লঙ্ঘন অপরাধ ব্যতীত বুঝাবে।

‘নিস্সারণীযন্তি’ বলতে সংঘ হতে বর্জিতা হওয়া।

‘সংঘাদিসেসোতি’ বলতে যেই অপরাধের জন্যে মানত্ত দেয়া হয়, মূলেপ্রতিকর্ষণ করা হয় এবং আহ্বান করা হয়। এসব কর্ম একজন ভিক্ষুণী দ্বারা সম্ভব নয় বলেই সংঘাদিশেষ বলা হয়। অধিকন্তু, এই বিনয়কর্ম স্বনিকায়ভুক্ত ভিক্ষুণীসংঘকে নিয়েই করতে হয় বিধায় সংঘাদিশেষ।

৭৩১. ধর্মত-কর্মে অধর্মত বলে ধারণায়, ভ্রান্ত অভিমত অপরিত্যাগে সংঘাদিশেষ হয়। ধর্মত-কর্ম সম্পর্কে বিস্মৃত হয়ে অভিমত অপরিত্যাগে সংঘাদিশেষ হয়। অধর্মত-কর্মকে ধর্মসম্মত বলে ধারণায় দুক্কট আপত্তি হয়। অধর্মত-কর্ম বিধানের বিস্মৃতিতে দুক্কট আপত্তি হয়। ধর্মত-কর্মকে অধর্মত বলে ধারণায় ভ্রান্ত অভিমত অপরিত্যাগে দুক্কট আপত্তি হয়।

৭৩২. অনাপত্তি : সমনুভাষণ দেয়া না হলে, ভ্রান্ত মত ত্যাগ করলে, উন্মাদ হলে এবং আদিকর্মিক হলে ক্ষমাযোগ্য বলে গণ্য করা হয়।

দশম সংঘাদিশেষ শিক্ষাপদ সমাপ্ত।

মাননীয় আর্যাগণ, সতেরো প্রকার সংঘাদিশেষ ধর্মের উদ্দেস করা হলো। প্রথম নয়টি লঙ্ঘনক্ষণেই সংঘাদিশেষ আপত্তি প্রাপ্ত হয়। অবশিষ্ট আটটিতে তৃতীয় সমনুভাষণের অবসান হলেই সংঘাদিশেষ আপত্তি হয়ে থাকে। যেই ভিক্ষুণী এ সকল সংঘাদিশেষ আপত্তিসমূহের এক বা একাধিক প্রাপ্ত হয়ে থাকে, তাকে উভয় সংঘের (ভিক্ষু-ভিক্ষুণী) নিকট এক পক্ষকাল করে (১৫ দিন) মানত্ত পালন করতে হবে। মানত্ত অবসানে যেখানে বিশজন ভিক্ষুণী আছেন তথায় উপস্থিত হয়ে সেই সংঘের নিকট আহ্বান প্রার্থনা করতে হবে। এই আহ্বানে বিশজনের মধ্যের ঊনিশজনের উপস্থিতিতেও যদি আহ্বানকর্ম সম্পাদিত হয়, তাতে উক্ত ভিক্ষুণীর আহ্বান অকৃতই থেকে যায়। এমন আহ্বানকারী ভিক্ষুণীগণ অন্যায়কর্মই করে থাকেন। এই বিনয়কর্মে এ সকল জ্ঞাত থাকা কর্তব্য।

তাই আর্যাগণকে জিজ্ঞাসা করছি, আপনারা পরিশুদ্ধা আছেন তো? দ্বিতীয়বারও জিজ্ঞাসা করছি, আপনারা পরিশুদ্ধা আছেন তো? তৃতীয়বারও জিজ্ঞাসা করছি, আপনারা পরিশুদ্ধা আছেন তো? পরিশুদ্ধা আছেন বলেই সকলে নীরব আছেন; আমি এরূপ ধারণা করছি।

সপ্তদশ পর্ব সমাপ্ত।

ভিক্ষুণী-বিভঙ্গে সংঘাদিশেষ খণ্ড সমাপ্ত।


 

৩. নিস্সগ্গিয় পাচিত্তিয় খণ্ড
১. পাত্র বর্গ
১. প্রথম শিক্ষাপদ
মাননীয়া আর্যাগণ, ত্রিশ প্রকার নিস্সগ্গিয় পাচিত্তিয়-ধর্মের উদ্দেস শুরু হচ্ছে :

৭৩৩. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের বিহারে অবস্থান করছিলেন। তখন ষড়বর্গীয়া ভিক্ষুণীরা বহুপাত্র সঞ্চয় করে রাখতেন। জনগণ বিহার দর্শনে পরিভ্রমণকালে এগুলো দেখে এই বলে নিন্দা, আন্দোলন ও ক্ষোভ প্রকাশ করতে লাগলেন যে, ভিক্ষুণীরা কেন বহুপাত্র সঞ্চয় করে রাখতে শুরু করেছেন? তারা কি পাত্রের ব্যবসা করতে হাড়ি-পাতিলের দোকান খুলে বসেছেন?

জনগণের এ সকল নিন্দাবাদ, আন্দোলন ও ক্ষোভের কথা ভিক্ষুণীরা শুনতে পেলেন। অল্পেচ্ছু ভিক্ষুণীরা বলতে লাগলেন, এ কেমন কথা যে, ষড়বর্গীয়া ভিক্ষুণীরা বহুপাত্র সঞ্চয় করে রাখছেন? ভিক্ষুণীরা ভিক্ষুগণকে এ বিষয় জ্ঞাত করালে ভিক্ষুগণ ভগবানকে তা নিবেদন করলেন। ভগবান তখন জিজ্ঞাসা করলেন, ভিক্ষুগণ, ইহা কি সত্য যে, ষড়বর্গীয়া ভিক্ষুণীরা বহুপাত্র সঞ্চয় করে রাখছে? হ্যাঁ ভগবান, তা সত্য।

ভগবান অত্যন্ত অসন্তুষ্ট হয়ে বললেন, ইহা কেমন কথা যে, ষড়বর্গীয়া ভিক্ষুণীরা পাত্র সঞ্চয় করে রাখছে? ভিক্ষুগণ, তাদের এই আচরণ কিছুতেই অপ্রসন্নদের প্রসন্নতা উৎপাদন এবং প্রসন্নদের প্রসন্নতা বৃদ্ধির কারণ নয়। অধিকন্তু অপ্রসন্নদের অপ্রসন্নতা বৃদ্ধি এবং কোনো কোনো প্রসন্নদের মনে অন্যথাভাব উৎপত্তির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

৭৩৪. “যেই ভিক্ষুণী পাত্র সঞ্চয় করে রাখবে তার নিস্সগ্গিয় পাচিত্তিয় অপরাধ হবে।”

৭৩৫. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘পত্তো’ বলতে দ্বিবিধ পাত্র; যথা : মাটির পাত্র ও লৌহপাত্র। তন্মধ্যে আকার ভেদে পাত্র তিন প্রকার; যথা : বৃহৎ পাত্র, মধ্যম পাত্র এবং ছোটো পাত্র। “উক্কট্ঠো’ বা বৃহৎ পাত্রের অর্ধেকমাত্র অন্ন-ব্যঞ্জন গ্রহণ করা যায়। তন্মধ্যে চারি ভাগ খাদ্য এবং তদুপযোগী ব্যঞ্জন। মধ্যম পাত্রে একনালি (১৩১/৩ মুষ্টি চাউলের পরিমাণ) ভোজন গ্রহণ করা যায়। তন্মধ্যে চারি ভাগ খাদ্য এবং তদুপযোগী ব্যঞ্জন, ইহাই নিয়ম। ‘ওমকো’ বলতে ক্ষুদ্রপাত্রে পরিপূর্ণভাবে ভোজন গ্রহণ করা যায়। তন্মধ্যে চার ভাগ খাদ্য এবং তদুপযোগী ব্যঞ্জন, ইহাই বিধি। ইহাদের মধ্যে বৃহৎ পাত্র (উক্কট্ঠো এবং ক্ষুদ্রপাত্র (ওমকো) অপাত্র হিসেবে গণ্য। ‘সন্নিচ্চয করেয্যাতি’ বলতে অধিষ্ঠান অথবা বিকল্প না করলে নিস্সগ্গিয়তে পরিণত হওয়া। সূর্যোদয়ের সাথে সাথেই এই নিস্সগ্গিয় হয়ে থাকে। তাই সংঘ, গণ (দুই বা তিনজন) অথবা একজন ভিক্ষুণীকে এগুলো এভাবে বিসর্জন দিতে হবে :

সেই ভিক্ষুণী সংঘের নিকট উপস্থিত হয়ে উত্তরাসঙ্গকে একাংশ করে বৃদ্ধ ভিক্ষুণীদের পায়ে বন্দনাপূর্বক উৎকুটিক হয়ে হাত জোড় করে বসে এভাবেই বলবে :

“এই আর্যার পাত্র রাত্রি অতিক্রান্তজনিত নিস্সগ্গিয় আপত্তি প্রাপ্ত হয়েছে। তাই ইহা আমি সংঘের নিকট পরিত্যাগ করছি।”

বিসর্জনের পর আপত্তি দেশনা করতে হবে। সংঘের অনুমোদনে সামর্থ্যবান ভিক্ষুণী আপত্তি প্রতিগ্রহণ করে এভাবেই বিসর্জিত পাত্র আপত্তিমুক্ত ভিক্ষুণীকে প্রদান করতে হবে :

“মাননীয় আর্যা সংঘ, আমার বক্তব্য শুনুন। এই পাত্র অমুক ভিক্ষুণীর নিকটে নিস্সগ্গিয় হওয়াতে সংঘের নিকটে বিসর্জিত হয়। যদি সংঘ উপযুক্ত কাল বিবেচনা করেন, তাহলে মাননীয় সংঘ অমুক ভিক্ষুণীকে তা পুনঃ দিতে পারেন।”

সেই ভিক্ষুণীকে অতঃপর কিছু ভিক্ষুণীদের নিকটে গিয়ে উত্তরাসঙ্গ একাংশ করে জ্যেষ্ঠ ভিক্ষুণীদের পদ-বন্দনার পর উৎকুটিকভাবে বসে হাত জোড় করে এভাবে বলতে হবে :

“এই আর্যার পাত্র রাত্রি অতিক্রমের কারণে নিস্সগ্গিয় আপত্তি প্রাপ্ত হয়েছে। ইহা আমি আর্যাকে পুনঃ ত্যাগ করছি।”

পাত্র ত্যাগের পর আপত্তি দেশনা করবে। অতঃপর সংঘের অনুমোদিত সক্ষম ভিক্ষুণী আপত্তি গ্রহণ করে বিসর্জিত পাত্র এভাবেই দেবে :

“মাননীয় আর্যাগণ, আমার বাক্য শ্রবণ করুন! এই পাত্র অমুক ভিক্ষুণীর নিকট নিস্সগ্গিয় আপত্তি প্রাপ্ত হওয়ায় আর্যাগণের নিকটে তা বিসর্জিত হয়েছে। যদি আর্যাগণ সঠিক সময় বলে বিবেচনা করেন, তবে এই পাত্র অমুক ভিক্ষুণীকে দিতে পারেন।”

সেই ভিক্ষুণীকে তখন একজন ভিক্ষুণীর নিকটে উপস্থিত হয়ে উত্তরাসঙ্গ একাংশ করে উৎকুটিকভাবে বসে করজোড়ে এভাবেই বলতে হবে :

“এই আর্যার পাত্র রাত্রি অতিক্রান্তে নিস্সগ্গিয় আপত্তি প্রাপ্ত হয়েছিল। এখন আর্যার নিকট আমি ইহা ত্যাগ কারছি।”

এভাবে ত্যাগ করে আপত্তি দেশনা করতে হবে। সেই ভিক্ষুণী কর্তৃক আপত্তি গ্রহণ করা কর্তব্য। অতঃপর ত্যাগকৃত পাত্র এভাবেই দিতে হবে :

“এই পাত্র আর্যাকে দিচ্ছি।” (তিনবার)

৭৩৬. ‘রত্তি অতিক্কন্তে’ বলতে রাত অতিক্রান্ত হয়েছে এরূপ ধারণা মাত্রেই নিস্সগ্গিয় পাচিত্তিয় হবে। রাত অতিক্রান্ত হলো কি না তা ভুলে গেলেও নিস্সগ্গিয় পাচিত্তিয় হবে। রাত অতিক্রম হলেও হয়নি বলে ধারণা সত্ত্বেও নিস্সগ্গিয় পাচিত্তিয় হবে। রাত অতিক্রান্ত অধিষ্ঠানে অধিষ্ঠানকৃত বলে ধারণায়ও নিস্সগ্গিয় পাচিত্তিয় হয়। অবিকপ্পনে বিকপ্পনকৃত ধারণায়ও নিস্সগ্গিয় পাচিত্তিয় হয়। অবিসর্জনে বিসর্জিত হয়েছে ধারণায় নিস্সগ্গিয় পাচিত্তিয় হয়। অনিষ্টে নষ্ট, নষ্টে অনিষ্ট, ভঙ্গে অভঙ্গ, অভঙ্গে ভঙ্গ, অলুপ্তে লুপ্ত বলে ধারণায় নিস্সগ্গিয় পাচিত্তিয় হয়।

‘নিস্সগ্গিযং’ আপত্তিগ্রস্ত পাত্র বিসর্জন না করে ব্যবহার করলে দুক্কট অপরাধ হয়। রাত্রি অতিক্রান্তে, অতিক্রান্ত হয়েছে ধারণা উৎপত্তি ক্ষণেই দুক্কট অপরাধ হয়। রাত অতিক্রান্ত হলো কি না তা ভুলে গেলেও দুক্কট অপরাধ হয়। রাত অতিক্রান্তে, অতিক্রম হয়নি ধারণায় অপরাধ মুক্ত থাকা যায়।

৭৩৭. অনাপত্তি : সূর্যের অন্তিম মুহূর্তে অধিষ্ঠান করলে, বিকপ্পন করলে, নিক্ষেপ করলে; নষ্ট হলে, বিনষ্ট হলে, ভঙ্গ হলে, ছিন্ন না করে গ্রহণ করলে, বিশ্বাস করে গ্রহণ করলে, উন্মাদ হলে এবং আদিকর্মিক হলে ক্ষমাযোগ্য বলে গণ্য করা যায়।

সে সময়ে ষড়বর্গীয়া ভিক্ষুণীগণ বিসর্জিত পাত্র ফেরত দিলেন না। ভগবানকে এ বিষয় নিবেদন করলে ভগবান বললেন, “ভিক্ষুগণ, বিসর্জিত পাত্র ভিক্ষুণীরা না দিয়ে পারবে না। যে দেবে না, তার দুক্কট অপরাধ হবে।”

প্রথম শিক্ষাপদ সমাপ্ত।


 

২. দ্বিতীয় শিক্ষাপদ
৭৩৮. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন জনৈক ভিক্ষুণীরা গ্রাম্য আবাসে বর্ষা যাপন করে শ্রাবস্তীতে আগমন করলেন। ব্রতসম্পন্না, ঈর্যাপথসম্পন্না, দুর্বর্ণা, জীর্ণ চীবরসম্পন্না এই ভিক্ষুণীদের দেখে উপাসকগণ ভাবলেন, “এই ভিক্ষুণীগণ অচিরেই বস্ত্রহীনা হয়ে পড়বে। তাদেরকে অকাল-চীবর (কঠিন চীবর মাসের পরে প্রাপ্ত) দান করব।”

ভিক্ষুণী স্থূলনন্দা লোভের বশে বস্ত্রগুলো নিয়ে অধিষ্ঠানের পর এই বলে ভাগ করে ফেললেন যে, “আমরা এগুলোকে কঠিন চীবর মাসে প্রাপ্ত চীবর হিসেবে (কাল-চীবর) কঠিনের উপযোগী করব”। উপাসকগণ সেই ভিক্ষুণীদের দেখে জিজ্ঞাসা করলেন, “আর্যাগণ, চীবর লাভ করেছেন তো? না, উপাসক; চীবর পাইনি। আর্যা স্থূলনন্দা এগুলো কাল-চীবর হিসেবে কঠিনের উপযোগী করতে অধিষ্ঠান করে ভাগ করে ফেলেছেন। ইহা শুনে উপাসকেরা এই বলে নিন্দা, আন্দোলন ও ক্ষোভ প্রকাশ করতে লাগলেন, “এ কেমন কথা! আর্যা স্থূলানন্দা কী করে অকাল-চীবরকে কাল-চীবর হিসেবে অধিষ্ঠান করে ভাগ করে দিলেন?”

ভিক্ষুণীগণ, সেই উপাসকগণের এই নিন্দা, আন্দোলন ও ক্ষোভের বিষয় শুনতে পেলেন। যে-সকল ভিক্ষুণী অল্পেচ্ছু তারাও এ কারণে নিন্দা, আন্দোলন ও ক্ষোভ প্রকাশ করতে লাগলেন...। ভিক্ষুণীরা তা ভিক্ষুদের জানালেন। ভিক্ষুগণ ভগবানকে এ বিষয় নিবেদন করলে ভগবান জিজ্ঞাসা করলেন, “হে ভিক্ষুগণ, ইহা কি সত্য যে স্থূলানন্দা ভিক্ষুণী অকাল-চীবরকে কাল-চীবর করে ফেলেছে এবং অধিষ্ঠান করে ভাগ করে ফেলেছে?” হ্যাঁ ভগবান, তা সত্য। ভগবান অত্যন্ত অসন্তুষ্টি প্রকাশ করে বললেন, ভিক্ষুগণ, ইহা কিছুতেই অপ্রসন্নদের প্রসন্নতা উৎপাদন এবং প্রসন্নদের প্রসন্নতা বৃদ্ধির কারণ নয়। অধিকন্তু অপ্রসন্নদের অপ্রসন্নতা বৃদ্ধি এবং কোনো কোনো প্রসন্নদের মনে অন্যথাভাব উৎপত্তির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ প্রদান করব :

৭৩৯. “যেই ভিক্ষুণী অকাল-চীবরকে কাল-চীবরে পরিণত করে এবং অধিষ্ঠানপূর্বক ভাগ করে ফেলে, তার নিস্সগ্গিয় পাচিত্তিয় হবে।”

৭৪০. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘অকাল-চীবর’ বলতে যিনি কঠিন চীবর লাভ করেননি তাঁর জন্যে চীবর মাস ব্যতীত ১১ মাস এবং যিনি কঠিন চীবর লাভ করেছেন তার জন্যে চীবর মাসসহ হেমন্ত-ঋতুর চার মাস বাদে বছরের বাকি সাত মাসকে অকাল-চীবর মাস বলে। এ সময়ের মধ্যে প্রাপ্ত চীবরকে অকাল-চীবর বলে। ‘কাল-চীবর’ অধিষ্ঠান করে ভাগ করতে শুরু করলে দুক্কট আপত্তি হয়। ভাগ করা সমাপ্ত হয়ে গেলে নিস্সগ্গিয় হয়। তখন তা সংঘ, গণ, অথবা একজন ভিক্ষুণীর নিকটে হলেও বিসর্জন করতে হয়। ভিক্ষুগণ, এভাবেই তা করতে হবে :

“হে আর্যা, আমার দ্বারা অকাল-চীবরকে কাল-চীবররূপে অধিষ্ঠানপূর্বক ভাগ করাতে; তা নিস্সগ্গিয় প্রাপ্ত হওয়ায়, আমি সংঘকে তা ত্যাগ করছি।”

সেই ভিক্ষুণী সংঘের নিকট উপস্থিত হয়ে উত্তরাসঙ্গকে একাংশ করে বৃদ্ধ ভিক্ষুণীদের পায়ে বন্দনাপূর্বক উৎকুটিক হয়ে হাত জোড় করে বসে এভাবেই বলবে :

“এই আর্যার অকাল-চীবরকে কাল-চীবররূপে অধিষ্ঠানপূর্বক ভাগ করাতে, তা নিস্সগ্গিয় আপত্তি প্রাপ্ত হয়েছে। তাই ইহা সংঘের নিকট পরিত্যাগ করছি।”

বিসর্জনের পর আপত্তি দেশনা করতে হবে। সংঘের অনুমোদনে সামর্থ্যবান ভিক্ষুণী আপত্তি প্রতিগ্রহণ করে এভাবেই বিসর্জিত অকাল-চীবর আপত্তিমুক্ত ভিক্ষুণীকে প্রদান করতে হবে :

“মাননীয়া আর্যা সংঘ, আমার বক্তব্য শুনুন। এই অকাল-চীবর অমুক ভিক্ষুণীর নিকটে নিস্সগ্গিয় হওয়াতে সংঘের নিকটে বিসর্জিত হয়। যদি সংঘ উপযুক্ত কাল বিবেচনা করেন তাহলে মাননীয়া সংঘ অমুক ভিক্ষুণীকে তা পুনঃ দিতে পারেন।”

সেই ভিক্ষুণীকে অতঃপর কিছু ভিক্ষুণীদের নিকটে গিয়ে উত্তরাসঙ্গ একাংশ করে জ্যেষ্ঠ ভিক্ষুণীদের পদ বন্দনার পর উৎকুটিকভাবে বসে হাত জোড় করে এভাবে বলতে হবে :

“এই আর্যার অকাল-চীবরকে কাল-চীবররূপে অধিষ্ঠানপূর্বক ভাগ করাতে, তা নিস্সগ্গিয় আপত্তি প্রাপ্ত হয়েছে। ইহা আমি আর্যাকে পুনঃ ত্যাগ করছি।”

অকাল-চীবর ত্যাগের পর আপত্তি দেশনা করবে। অতঃপর সংঘের অনুমোদিত সক্ষম ভিক্ষুণী আপত্তি গ্রহণ করে বিসর্জিত অকাল-চীবর এভাবেই দেবে :

“মাননীয়া আর্যাগণ, আমার বাক্য শ্রবণ করুন; এই অকাল-চীবর অমুক ভিক্ষুণীর নিকট নিস্সগ্গিয় আপত্তি প্রাপ্ত হওয়ায় আর্যাগণের নিকটে তা বিসর্জিত হয়েছে। যদি আর্যাগণ সঠিক সময় বলে বিবেচনা করেন, তবে এই অকাল-চীবর অমুক ভিক্ষুণীকে দিতে পারেন।”

সেই ভিক্ষুণীকে তখন একজন ভিক্ষুণীর নিকটে উপস্থিত হয়ে উত্তরাসঙ্গ একাংশ করে উৎকুটিকভাবে বসে করজোড়ে এভাবেই বলতে হবে :

“এই আর্যার অকাল-চীবরকে কাল-চীবররূপে অধিষ্ঠানপূর্বক ভাগ করাতে, তা নিস্সগ্গিয় আপত্তি প্রাপ্ত হয়েছিল। এখন আর্যার নিকট আমি ইহা ত্যাগ করছি।”

এভাবে ত্যাগ করে আপত্তি দেশনা করতে হবে। সেই ভিক্ষুণী কর্তৃক আপত্তি গ্রহণ করা কর্তব্য। অতঃপর ত্যাগকৃত অকাল-চীবর এভাবেই দিতে হবে : “এই অকাল-চীবর আর্যাকে দিচ্ছি।” (তিনবার)

৭৪১. (১) অকাল-চীবরকে অকাল-চীবর ধারণা থাকা সত্ত্বেও কাল-চীবর হিসেবে অধিষ্ঠান করে ভাগ করলে নিস্সগ্গিয় পাচিত্তিয় হয়। (২) অকাল-চীবরকে ভুলবশত কাল-চীবররূপে অধিষ্ঠান করে ভাগ করে দিলে তা নিস্সগ্গিয় পাচিত্তিয় হয়। (৩) অকাল-চীবরকে কাল-চীবর ধারণায়, কাল-চীবর হিসেবে অধিষ্ঠান করে ভাগ করে দিলে তা নিস্সগ্গিয় পাচিত্তিয় হয়। (৪) কাল-চীবরকে অকাল-চীবর ধারণায় দুক্কট আপত্তি হয়। (৫) কাল-চীবর কি না তা ভুলে গেলে দুক্কট আপত্তি হয়। (৬) কাল-চীবরকে কাল-চীবর ধারণায় কোনো দোষ নেই।

৭৪২. অনাপত্তি : অকাল-চীবরকে অকাল-চীবর ধারণায় ভাগ করলে, কাল-চীবরকে কাল-চীবর ধারণায় ভাগ করলে, উন্মাদ হলে, আদিকর্মিক হলে ক্ষমার যোগ্য বলে গণ্য করা হয়।

দ্বিতীয় শিক্ষাপদ সমাপ্ত।


 

৩. তৃতীয় শিক্ষাপদ
৭৪৩. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন স্থূলনন্দা ভিক্ষুণী অন্য এক ভিক্ষুণীর সাথে চীবর পরিবর্তন করে ব্যবহার করছিলেন। একদিন সেই ভিক্ষুণী উক্ত চীবর তুলে রাখলেন, স্থূলনন্দা ভিক্ষুণী সেই ভিক্ষুণীকে বললেন, “হে আর্যা, সেদিন যেই চীবরটি আমার সাথে পরিবর্তন করেছিলেন তা কোথায়? তখন সেই ভিক্ষুণী চীবরটি এনে স্থূলানন্দা ভিক্ষুণীকে দেখালেন। ভিক্ষুণী স্থূলানন্দা তখন বললেন, হে আর্যা, তোমার চীবর তুমি নাও, আমার চীবর আমাকে দাও। আমারটা আমার থাক, তোমারটা তোমারই থাক। এই বলে সে নিজেরটা জোর করে ছিনিয়ে নিল। অতঃপর সেই ভিক্ষুণী অন্যান্য ভিক্ষুণীদের তা জানালেন।

যে সকল ভিক্ষুণী অল্পেচ্ছু, তারা এ ঘটনা অবগত হয়ে নিন্দা, আন্দোলন ও ক্ষোভ প্রকাশ করে বলতে লাগলেন, “এ কেমন আচরণ? কেন আর্যা স্থূলানন্দা এক ভিক্ষুণীর সাথে চীবর পরিবর্তন করে তা পুনঃ ছিনিয়ে নিলেন?”

অতঃপর সেই ভিক্ষুণীরা ভিক্ষুগণকে তা জানালে ভিক্ষুগণ ভগবানকে বিষয়টি নিবেদন করলেন। ভগবান জিজ্ঞাসা করলেন, হে ভিক্ষুগণ, ইহা কি সত্য যে, ভিক্ষুণী স্থূলানন্দা এক ভিক্ষুণীর সাথে চীবর পরিবর্তন করে পুনঃ তা ছিনিয়ে নিয়েছে? হ্যাঁ প্রভু, তা সত্য। ভগবান খুবই অসন্তুষ্টি প্রকাশ করলেন এবং ভিক্ষুদের বললেন, হে ভিক্ষুগণ, ভিক্ষুণী স্থূলানন্দার এ কেমন আচরণ? ইহা কিছুতেই অপ্রসন্নদের প্রসন্নতা উৎপাদন এবং প্রসন্নদের প্রসন্নতা বৃদ্ধির কারণ নয়। অধিকন্তু অপ্রসন্নদের অপ্রসন্নতা বৃদ্ধি এবং কোনো কোনো প্রসন্নদের মনে অন্যথাভাব উৎপত্তির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করব :

৭৪৪. “যেই ভিক্ষুণী অন্য ভিক্ষুণীর সাথে চীবর পরিবর্তন করে পরে বলে যে, হে আর্যা, তোমার চীবর ফিরিয়ে লও, আমার চীবর আমাকে দাও। তোমারটা তোমার থাক, আমারটা আমারই থাক। আমার চীবর নিয়ে আস। এই বলে পরে নিজে জোর করে ছিনিয়ে নেয়, অথবা অন্যের দ্বারা ছিনায়ে নেয়, তখন তার সেই চীবর নিস্সগ্গিয় পাচিত্তিয় হয়।”

৭৪৫. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘ভিক্খুনিযা সদ্ধিন্তি’ বলতে অন্যান্য ভিক্ষুণীদের সাথে।

‘চীবরং’ বলতে ছয় প্রকার চীবরের (পূর্বে বর্ণিত) যেকোনো একটি, যা যেই পর্যন্ত বিকপ্পনযোগ্য অবস্থায় থাকে।

‘পরিবত্তেত্বাতি’ বলতে অল্পের সাথে বহু, অথবা বহুর সাথে অল্পের বিনিময়।

‘অচ্ছিন্দেয্যাতি’ বলতে নিজের জন্য ছিনিয়ে নিলে নিস্সগ্গিয় হয়।

‘অচ্ছিন্দাপেয্যাতি’ বলতে অন্যকে ছিনিয়ে আনতে নির্দেশ দিলে দুক্কট আপত্তি হয়। পুনঃ নির্দেশে ছিনিয়ে আনলে নিস্সগ্গিয় হয়। তখন সংঘ, গণ অথবা এক ভিক্ষুণীর নিকট ওই চীবর বিসর্জন দিতে হয়। হে ভিক্ষুগণ, ইহাই বিসর্জনের নিয়ম :

“এই আর্যা, এই চীবর অন্য ভিক্ষুণীর সাথে পরিবর্তন করে ছিনিয়ে আনাতে নিস্সগ্গিয় প্রাপ্ত হয়েছে। তাই আমি ইহা সংঘের নিকট বিসর্জন দিচ্ছি।”

সেই ভিক্ষুণী সংঘের নিকট উপস্থিত হয়ে উত্তরাসঙ্গকে একাংশ করে বৃদ্ধ ভিক্ষুণীদের পায়ে বন্দনাপূর্বক উক্কুটিক হয়ে হাত জোড় করে বসে এভাবেই বলবে :

“এই আর্যার চীবর অন্য ভিক্ষুণীর সাথে পরিবর্তন করে ছিনিয়ে আনাতে নিস্সগ্গিয় আপত্তি প্রাপ্ত হয়েছে। তাই ইহা সংঘের নিকট পরিত্যাগ করছি।”

বিসর্জনের পর আপত্তি দেশনা করতে হবে। সংঘের অনুমোদন সামর্থ্যবান ভিক্ষুণী আপত্তি প্রতিগ্রহণ করে এভাবেই বিসর্জিত চীবর আপত্তিমুক্ত ভিক্ষুণীকে প্রদান করতে হবে :

“মাননীয়া আর্যা সংঘ, আমার বক্তব্য শুনুন। এই চীবর অমুক ভিক্ষুণীর নিকটে নিস্সগ্গিয় হওয়াতে সংঘের নিকটে বিসর্জিত হয়। যদি সংঘ উপযুক্ত কাল বিবেচনা করেন তাহলে মাননীয়া সংঘ অমুক ভিক্ষুণীকে তা পুনঃ দিতে পারেন।”

সেই ভিক্ষুণীকে অতঃপর কিছু ভিক্ষুণীদের নিকটে গিয়ে উত্তরাসঙ্গ একাংশ করে জ্যেষ্ঠ ভিক্ষুণীদের পদ বন্দনার পর উৎকুটিকভাবে বসে হাত জোড় করে এভাবে বলতে হবে :

“এই আর্যার চীবর অন্য ভিক্ষুণীর সাথে পরিবর্তন করে ছিনিয়ে আনাতে নিস্সগ্গিয় আপত্তি প্রাপ্ত হয়েছে। ইহা আমি আর্যাকে পুনঃ ত্যাগ করছি।”

চীবর ত্যাগের পর আপত্তি দেশনা করবে। অতঃপর সংঘের অনুমোদিত সক্ষম ভিক্ষুণী আপত্তি গ্রহণ করে বিসর্জিত চীবর এভাবেই দেবে :

“মাননীয়া আর্যাগণ, আমার বাক্য শ্রবণ করুন; এই চীবর অমুক ভিক্ষুণীর নিকট নিস্সগ্গিয় আপত্তি প্রাপ্ত হওয়ায় আর্যাগণের নিকটে তা বিসর্জিত হয়েছে। যদি আর্যাগণ সঠিক সময় বলে বিবেচনা করেন, তবে এই চীবর অমুক ভিক্ষুণীকে দিতে পারেন।”

সেই ভিক্ষুণীকে তখন একজন ভিক্ষুণীর নিকটে উপস্থিত হয়ে উত্তরাসঙ্গ একাংশ করে উৎকুটিকভাবে বসে করজোড়ে এভাবেই বলতে হবে :

“এই আর্যার চীবর অন্য ভিক্ষুণীর সাথে পরিবর্তন করে ছিনিয়ে আনাতে নিস্সগ্গিয় আপত্তি প্রাপ্ত হয়েছিল। এখন আর্যার নিকট আমি ইহা ত্যাগ করছি।”

এভাবে ত্যাগ করে আপত্তি দেশনা করতে হবে। সেই ভিক্ষুণী কর্তৃক আপত্তি গ্রহণ করা কর্তব্য। অতঃপর ত্যাগকৃত চীবর এভাবেই দিতে হবে : “এই চীবর আর্যাকে দিচ্ছি।” (তিনবার)

৭৪৬. উপসম্পন্নাকে উপসম্পন্না সংজ্ঞায় চীবর বিনিময় করে, নিজে বা অপরকে দিয়ে ছিনায়ে নিলে নিস্সগ্গিয় পাচিত্তিয় হয়। ‘উপসম্পন্না’, এ কথা ভুলে গিয়ে চীবর বিনিময় করে তা নিজে বা অন্যের দ্বারা ছিনিয়ে নিলেও নিস্সগ্গিয় পাচিত্তিয় হয়। চীবর ব্যতীত অন্য দ্রব্য বিনিময় করে নিজে বা অন্যের দ্বারা ছিনায়ে নিলে দুক্কট আপত্তি হয়। অনুপসম্পন্নাকে উপসম্পন্না ধারণায় দুক্কট আপত্তি হয়। ‘উপসম্পন্না’ এ কথা ভুলে গেলে দুক্কট আপত্তি হয়। অনুপসম্পন্নাকে অনুপসম্পন্না ধারণায় ছিনিয়ে নিলেও দুক্কট আপত্তি হয়।

৭৪৭. অনাপত্তি : ভিক্ষুণী নিজে ফেরত দিলে, নিজে নিজে বিসর্জন দিলে, তা গ্রহণে, উন্মাদ হলে, আদিকর্মিক হলে ক্ষমাযোগ্য বলে গণ্য হয়।

তৃতীয় শিক্ষাপদ সমাপ্ত।


 

৪. চতুর্থ শিক্ষাপদ
৭৪৮. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিক প্রদত্ত বিহারে অবস্থান করছিলেন। তখন ভিক্ষুণী স্থূলানন্দার পীড়া হলো। একজন উপাসক যেখানে ভিক্ষুণী স্থূলানন্দা সেখানে উপস্থিত হয়ে তাকে জিজ্ঞাসা করলেন, আর্যার কি অসুখ হয়েছে? কী আহার করছেন? উপাসক, ঘৃতই আমার উপকারী। তখন সেই উপাসক ঘরে গিয়ে টাকা এনে এক দোকান হতে ঘৃত সংগ্রহ করে স্থূলানন্দা ভিক্ষুণীকে দিলেন। তখন স্থূলানন্দা বললেন, উপাসক, ঘৃত দ্বারা আমার তেমন উপকার হবে না মনে হয়, তৈলই আমার উপকারী। উপাসক তখন দোকানীর নিকট গিয়ে বললেন, আর্যার নাকি ঘৃত দ্বারা কোনো কাজ হবে না, তৈল দ্বারাই উপকার হবে। অতএব, ফেরত নিয়ে তৈলই আমাকে দেন। দোকানী তখন বললেন, হে আর্যা, বিক্রিত মাল যদি পুনঃ গ্রহণ করি, তাহলে কবে আমার মাল বিক্রি হবে? ঘৃতের দ্বারা ঘৃতই ক্রয় বিক্রয় হয়, তেল ক্রয় করে নিয়ে যান। তখন সেই উপাসক নিন্দা, আন্দোলন, ক্ষোভ প্রকাশ করে বলতে লাগলেন, “আর্যা স্থূলানন্দার এ কেমন আচরণ? একটির কথা বলে, আবার অন্যটি কেন চায়?”

উপাসকের এই নিন্দাবাদ অন্য ভিক্ষুণীরা শুনলেন। যে-সকল ভিক্ষুণী অল্পেচ্ছু, তারাও ভিক্ষুণী স্থূলানন্দার এই আচরণে, নিন্দা, আন্দোলন ও ক্ষোভ প্রকাশ করে ভিক্ষুগণকে তা জানালেন। ভিক্ষুগণ ভগবানকে এ সকল বিষয় নিবেদন করলে ভগবান জিজ্ঞাসা করলেন, হে ভিক্ষুগণ, ইহা কি সত্য যে, ভিক্ষুণী স্থূলানন্দা একটি আনতে বলে, পুনঃ অন্যটির কথা বলছে? হ্যাঁ ভগবান, তা সত্য। ভগবান অত্যন্ত অসন্তুষ্টি প্রকাশ করে বললেন, ভিক্ষুগণ, ইহা কিছুতেই অপ্রসন্নদের অপ্রসন্নতা বৃদ্ধি এবং কোনো কোনো প্রসন্নদের মনে অন্যথাভাব উৎপত্তির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করব :

৭৪৯. “যেই ভিক্ষুণী প্রথমে এক দ্রব্যের কথা বলে, পরে অন্য দ্রব্য চায়; তখন সেই দ্রব্য নিস্সগ্গিয় হয়ে তার ব্যবহার অযোগ্য হবে।”

৭৫০. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘অঞ্ঞং বিঞ্ঞাপেয্যাতি’ বলতে একটি বাদ দিয়ে অন্য একটি নির্দেশ করা। এরূপ বাক্য প্রয়োগ ক্ষণেই দুক্কট হয়, বস্তুটি পেলেই তা নিস্সগ্গিয় হয়। তখন প্রাপ্ত দ্রব্য সংঘ, গণ বা একজন ভিক্ষুণীর নিকট ত্যাগ করতে হয়।

হে ভিক্ষুগণ, এভাবেই তা ত্যাগ করতে হয় : “এই আর্যা, প্রথমে একটির কথা বলে পুনঃ অন্যটি নির্দেশ করায় প্রাপ্ত দ্রব্য নিস্সগ্গিয় প্রাপ্ত হয়েছে। তাই আমি ইহা সংঘের নিকট পরিত্যাগ করছি।”

সেই ভিক্ষুণী সংঘের নিকট উপস্থিত হয়ে উত্তরাসঙ্গকে একাংশ করে বৃদ্ধ ভিক্ষুণীদের পায়ে বন্দনাপূর্বক উক্কুটিক হয়ে হাত জোড় করে বসে এভাবেই বলবে :

“এই আর্যার প্রথমে একটির কথা বলে পুনঃ অন্যটি নির্দেশ করায় প্রাপ্ত দ্রব্য নিস্সগ্গিয় আপত্তি প্রাপ্ত হয়েছে। তাই ইহা সংঘের নিকট পরিত্যাগ করছি।”

বিসর্জনের পর আপত্তি দেশনা করতে হবে। সংঘের অনুমোদনে সামর্থ্যবান ভিক্ষুণী আপত্তি প্রতিগ্রহণে করে এভাবেই বিসর্জিত দ্রব্য আপত্তিমুক্ত ভিক্ষুণীকে প্রদান করতে হবে :

“মাননীয়া আর্যা সংঘ, আমার বক্তব্য শুনুন। এই দ্রব্য অমুক ভিক্ষুণীর নিকটে নিস্সগ্গিয় হওয়াতে সংঘের নিকটে বিসর্জিত হয়। যদি সংঘ উপযুক্ত কাল বিবেচনা করেন, তাহলে মাননীয়া সংঘ অমুক ভিক্ষুণীকে তা পুনঃ দিতে পারেন।”

সেই ভিক্ষুণীকে অতঃপর কিছু ভিক্ষুণীদের নিকটে গিয়ে উত্তরাসঙ্গ একাংশ করে জ্যেষ্ঠ ভিক্ষুণীদের পদবন্দনার পর উৎকুটিকভাবে বসে হাত জোড় করে এভাবে বলতে হবে :

“এই আর্যার প্রথমে একটির কথা বলে পুনঃ অন্যটি নির্দেশ করায় প্রাপ্ত দ্রব্য নিস্সগ্গিয় আপত্তি প্রাপ্ত হয়েছে। ইহা আমি আর্যাকে পুনঃ ত্যাগ করছি।”

দ্রব্য ত্যাগের পর আপত্তি দেশনা করবে। অতঃপর সংঘের অনুমোদিত সক্ষম ভিক্ষুণী আপত্তি গ্রহণ করে বিসর্জিত দ্রব্য এভাবেই দেবে :

“মাননীয়া আর্যাগণ, আমার বাক্য শ্রবণ করুন; এই দ্রব্য অমুক ভিক্ষুণীর নিকট নিস্সগ্গিয় আপত্তি প্রাপ্ত হওয়ায় আর্যাগণের নিকটে তা বিসর্জিত হয়েছে। যদি আর্যাগণ সঠিক সময় বলে বিবেচনা করেন, তবে এই দ্রব্য অমুক ভিক্ষুণীকে দিতে পারেন।”

সেই ভিক্ষুণীকে তখন একজন ভিক্ষুণীর নিকটে উপস্থিত হয়ে উত্তরাসঙ্গ একাংশ করে উৎকুটিকভাবে বসে করজোড়ে এভাবেই বলতে হবে :

“এই আর্যার প্রথমে একটির কথা বলে পুনঃ অন্যটি নির্দেশ করায় প্রাপ্ত দ্রব্য নিস্সগ্গিয় আপত্তি প্রাপ্ত হয়েছিল। এখন আর্যার নিকট আমি ইহা ত্যাগ করছি।”

এভাবে ত্যাগ করে আপত্তি দেশনা করতে হবে। সেই ভিক্ষুণী কর্তৃক আপত্তি গ্রহণ করা কর্তব্য। অতঃপর ত্যাগকৃত দ্রব্য এভাবেই দিতে হবে : “এই দ্রব্য আর্যাকে দিচ্ছি।” (তিনবার)

৭৫১. অন্যকে, অন্য বলে ধারণায়; সেই অন্যটি চেয়ে নিলে নিস্সগ্গিয় পাচিত্তিয় হয়। ‘অন্যটি’ বলে ভুলে গিয়ে, তা চেয়ে নিলেও নিস্সগ্গিয় হয়। অন্যটিতে অন্য বলে ধারণায় চেয়ে নিলে, তা নিস্সগ্গিয় পাচিত্তিয় হয়। অন্যটি নয়, অথচ তাকে অন্য বলে ধারণায় দুক্কট আপত্তি হয়। অন্যটি নয়; ইহা ভুলে গেলে দুক্কট আপত্তি হয়। যা অন্যটি নয়, তাকে অন্যটি নয় ধারণায় কোনো আপত্তি হয় না।

৭৫২. অনাপত্তি : জ্ঞাতির নিকট চাইলে, অন্যের জন্যে চাইলে, উপকারিতা প্রদর্শন করে চাইলে, উন্মাদ অবস্থায় চাইলে এবং আদিকর্মিক হলে ক্ষমাযোগ্য বলে গণ্য হয়।

চতুর্থ শিক্ষাপদ সমাপ্ত।


 

৫. পঞ্চম শিক্ষাপদ
৭৫৩. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিক প্রদত্ত বিহারে অবস্থান করছিলেন। তখন স্থূলানন্দা ভিক্ষুণীর অসুখ হলো। জনৈক উপাসক স্থূলানন্দার নিকট উপস্থিত হয়ে বললেন, আর্যার স্বস্তিবোধ হচ্ছে তো? দিন ভালো যাচ্ছে তো? না উপাসক, আমার স্বস্তিবোধ হচ্ছে না, দিনও ভালো যাচ্ছে না। আর্যা, আমি অমুক দোকানীর ঘরে টাকা দিয়ে যাবো, আপনার যা ইচ্ছে তা সেখান থেকে সংগ্রহ করবেন। স্থূলানন্দা ভিক্ষুণী তার এক শিক্ষামনাকে ডেকে এনে বললেন, হে শিক্ষার্থিনী, যাও অমুক দোকানীর ঘরে প্রদত্ত টাকার পরিমাণ তেল সংগ্রহ করে আন। অতঃপর সেই শিক্ষার্থিণী দোকানীর ঘর হতে তৈল সংগ্রহ করে স্থূলানন্দা ভিক্ষুণীকে দিল। তখন স্থূলানন্দা ভিক্ষুণী বললেন, “না হে শিক্ষার্থিণী তৈল দিয়ে কাজ হবে না। আমার ঘৃতেরই প্রয়োজন।” তখন শিক্ষার্থিণী দোকানীর নিকট উপস্থিত হয়ে সেই দোকানীকে বললেন, ‘ভাই, আর্যার নাকি তৈলের প্রয়োজন নেই, ঘৃতই প্রয়োজন। এই তৈল ফেরত নিন, ঘৃতই আমাকে দিন।’ আর্যার নিকট বিক্রিত দ্রব্য যদি আমি পুনঃ ফেরত নিই, তাহলে কবে আমি আমার দ্রব্য বিক্রি করব? তৈল ক্রয় করেছ, তা-ই নিয়ে যাও। ঘৃত ক্রয়ের মূল্য সংগ্রহ করো। তখন ঘৃত নিতে পারবে। সেই শিক্ষার্থিণী ইহা শুনে, কাঁদতে কাঁদতে দাঁড়িয়ে রইলো। ভিক্ষুণীগণ তাকে এমন অবস্থায় দেখে জিজ্ঞাসা করলেন, হে শিক্ষার্থিণী, কেন কাঁদছ? তখন সে ভিক্ষুণীদেরকে সবিস্তারে ঘটনা জানাল। যে সকল ভিক্ষুণী অল্পেচ্ছু, তারা ইহাতে নিন্দা, আন্দোলন ও ক্ষোভ প্রকাশ করে বলতে লাগলেন, এ কেমন কথা! আর্যা স্থূলানন্দা কেন একবার একটি বিনিময় করে, পুনঃ অন্যটি বিনিময়ের কথা বলে থাকেন?

তারা ভিক্ষুগণকে এ বিষয় জানালেন। ভিক্ষুগণ ভগবানকে তা নিবেদন করলে ভগবান জিজ্ঞাসা করলেন, “ভিক্ষুগণ, ইহা কি সত্য যে, ভিক্ষুণী স্থূলানন্দা, প্রথমে একটি আনতে বলে, পরে অন্যটির কথা বলে? হ্যাঁ ভগবান, তা সত্য। ভগবান অত্যন্ত অসন্তোষ প্রকাশ করে ভিক্ষুদের বললেন, ভিক্ষুগণ, ভিক্ষুণী স্থূলানন্দার এ কেমন আচরণ? কেন সে একবার একটি বিনিময় করে, পুনঃ অন্যটি বিনিময় করতে চায়? ভিক্ষুগণ, ইহা কিছুতেই অপ্রসন্নদের প্রসন্নতা উৎপাদন এবং প্রসন্নদের প্রসন্নতা বৃদ্ধির কারণ নয়। অধিকন্তু অপ্রসন্নদের অপ্রসন্নতা বৃদ্ধি এবং কোনো কোনো প্রসন্নদের মনে অন্যথাভাব উৎপত্তির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

৭৫৪. “যেই ভিক্ষুণী একটি বিনিময় করে, তার পরিবর্তে অন্যটি বিনিময় করতে চাইবে তার নিস্সগ্গিয় পাচিত্তিয় হবে।”

৭৫৫. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘অঞ্ঞং চেতাপেত্বাতি’ বলতে যেকোনো দ্রব্যের বিনিময় করতে গিয়ে তা বাদ দিয়ে অন্য একটি বিনিময় করতে চাওয়া। এরূপ প্রয়োগক্ষণেই দুক্কট আপত্তি হয়। দ্রব্যটি লাভ করলে তা নিস্সগ্গিয় হয়। এমন দ্রব্য বিসর্জন কর্তব্য। এভাবেই তা বিসর্জন করতে হবে :

“এই আর্যা একটা বিনিময় করতে গিয়ে, অন্যটা বিনিময় করাতে তা নিস্সগ্গিয় প্রাপ্ত হয়েছে। ইহা আমি সংঘের নিকট বিসর্জন করছি।”

সেই ভিক্ষুণী সংঘের নিকট উপস্থিত হয়ে উত্তরাসঙ্গকে একাংশ করে বৃদ্ধ ভিক্ষুণীদের পায়ে বন্দনাপূর্বক উক্কুটিক হয়ে হাত জোড় করে বসে এভাবেই বলবে :

“এই আর্যার একটা বিনিময় করতে গিয়ে, অন্যটা বিনিময় করাতে তা নিস্সগ্গিয় আপত্তি প্রাপ্ত হয়েছে। তাই ইহা সংঘের নিকট পরিত্যাগ করছি।”

বিসর্জনের পর আপত্তি দেশনা করতে হবে। সংঘের অনুমোদনে সামর্থ্যবান ভিক্ষুণী আপত্তি প্রতিগ্রহণ করে এভাবেই বিসর্জিত দ্রব্য আপত্তিমুক্ত ভিক্ষুণীকে প্রদান করতে হবে :

“মাননীয়া আর্যা সংঘ, আমার বক্তব্য শুনুন এই দ্রব্য অমুক ভিক্ষুণীর নিকটে নিস্সগ্গিয় হওয়াতে সংঘের নিকটে বিসর্জিত হয়। যদি সংঘ উপযুক্ত কাল বিবেচনা করেন তাহলে মাননীয়া সংঘ অমুক ভিক্ষুণীকে তা পুনঃ দিতে পারেন।”

সেই ভিক্ষুণীকে অতঃপর কিছু ভিক্ষুণীদের নিকটে গিয়ে উত্তরাসঙ্গ একাংশ করে জ্যেষ্ঠ ভিক্ষুণীদের পদ বন্দনার পর উৎকুটিকভাবে বসে হাত জোড় করে এভাবে বলতে হবে :

“এই আর্যার একটা বিনিময় করতে গিয়ে, অন্যটা বিনিময় করাতে; তা নিস্সগ্গিয় আপত্তি প্রাপ্ত হয়েছে। ইহা আমি আর্যাকে পুনঃ ত্যাগ করছি।”

দ্রব্য ত্যাগের পর আপত্তি দেশনা করবে। অতঃপর সংঘের অনুমোদিত সক্ষম ভিক্ষুণী আপত্তি গ্রহণ করে বিসর্জিত দ্রব্য এভাবেই দেবে

“মাননীয়া আর্যাগণ, আমার বাক্য শ্রবণ করুন। এই দ্রব্য অমুক ভিক্ষুণীর নিকট নিস্সগ্গিয় আপত্তিপ্রাপ্ত হওয়ায় আর্যাগণের নিকটে তা বিসর্জিত হয়েছে। যদি আর্যাগণ সঠিক সময় বলে বিবেচনা করেন, তবে এই দ্রব্য অমুক ভিক্ষুণীকে দিতে পারেন।”

সেই ভিক্ষুণীকে তখন একজন ভিক্ষুণীর নিকটে উপস্থিত হয়ে উত্তরাসঙ্গ একাংশ করে উৎকুটিকভাবে বসে করজোড়ে এভাবেই বলতে হবে :

“এই আর্যার একটা বিনিময় করতে গিয়ে, অন্যটা বিনিময় করাতে তা নিস্সগ্গিয় আপত্তি প্রাপ্ত হয়েছিল। এখন আর্যার নিকট আমি ইহা ত্যাগ করছি।”

এভাবে ত্যাগ করে আপত্তি দেশনা করতে হবে। তিনজন ভিক্ষুণী আপত্তি গ্রহণ করবে। অতঃপর ত্যাগকৃত দ্রব্য এভাবেই দিতে হবে : “এই দ্রব্য আর্যাকে দিচ্ছি।” (তিনবার)

৭৫৬. অন্যটিতে অন্যটি বলে ধারণায়, অন্যটির বিনিময়ে নিস্সগ্গিয় পাচিত্তিয় হয়। ‘ইহা অন্যটি’ এ বিষয় ভুলে গিয়েও অন্যটি বিনিময় করলে নিস্সগ্গিয় পাচিত্তিয় হয়। অন্যটিতে, অন্যটি নয় ধারণায়; অন্যটির বিনিময়ে নিস্সগ্গিয় পাচিত্তিয় হয়। অন্যকে অন্য বলে ধারণায় দুক্কট আপত্তি হয়। ‘অন্যটি নয়’, এ বিষয় ভুলে গেলে দুক্কট আপত্তি হয়। যা অন্যটি নয়, তাতে অন্যটি নয় ধারণায় কোনো আপত্তি হয় না।

৭৫৭. অনাপত্তি : জ্ঞাতিজনের সাথে বিনিময়ে, অন্যের জন্যে বিনিময় করলে, সুফল প্রদর্শন করে বিনিময়ে, উন্মাদগ্রস্ত অবস্থায় বিনিময়ে এবং আদিকর্মিক হলে ক্ষমাযোগ্য বলে গণ্য হয়।

পঞ্চম শিক্ষাপদ সমাপ্ত।


 

৬. ষষ্ঠ শিক্ষাপদ
৭৫৮. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিক প্রদত্ত বিহারে অবস্থান করছিলেন। তখন উপাসকগণ ভিক্ষুণীসংঘের চীবরের জন্যে চাঁদা সংগ্রহ করে এক প্রবারণা উদ্‌যাপনকারী ভিক্ষুণীর ঘরে বস্ত্র দ্রব্যাদি রেখে ভিক্ষুণীদের নিকট উপস্থিত হয়ে বললেন, আর্যাগণ, অমুক প্রবারিকার কক্ষে চীবর তৈরির জন্যে বস্ত্র দ্রব্যাদি রাখা হয়েছে। সেখান হতে চীবর নিয়ে বণ্টন করুন। ভিক্ষুণীরা সেই দ্রব্যাদি দ্বারা ভৈষজ্য বিনিময় করে নিজেরা পরিভোগ করে ফেললেন। উপাসকগণ তা অবগত হয়ে নিন্দা, আন্দোলন ও ক্ষোভ প্রকাশ করে বলতে লাগলেন, এ কেমন কথা? ভিক্ষুণীরা এক উদ্দেশ্যে সংঘকে প্রদত্ত দ্রব্য, কি করে অন্য উদ্দেশ্যে বিনিময় করে ফেললেন? ভিক্ষুণীরা সেই উপাসকগণের এই নিন্দা, আন্দোলন আর ক্ষোভের কথা জানতে পারলেন। যে-সকল ভিক্ষুণী অল্পেচ্ছু তারাও এজন্যে নিন্দা, আন্দোলন ও ক্ষোভ প্রকাশ করে বলতে লাগলেন, ভিক্ষুণীদের এ কেমন আচরণ? কী করে তারা এক উদ্দেশ্যে সংঘকে প্রদত্ত দ্রব্য অন্য উদ্দেশ্যে বিনিময় করে ফেললেন? তাঁরা ভিক্ষুগণকে তা জানালেন। ভিক্ষুরা ভগবানকে তা নিবেদন করলে, ভগবান জিজ্ঞাসা করলেন, ভিক্ষুগণ, ইহা কি সত্য যে, ভিক্ষুণীগণ সংঘকে এই উদ্দেশ্যে প্রদত্ত দ্রব্য অন্য উদ্দেশ্যে ব্যবহার করছে? হ্যাঁ ভগবান, তা সত্য।

ভগবান অত্যন্ত অসন্তুষ্ট হয়ে বললেন, হে ভিক্ষুগণ, ইহা কিছুতেই অপ্রসন্নদের প্রসন্নতা উৎপাদন এবং প্রসন্নদের প্রসন্নতা বৃদ্ধির কারণ নয়। অধিকন্তু অপ্রসন্নদের অপ্রসন্নতা বৃদ্ধি এবং কোনো কোনো প্রসন্নদের মনে অন্যথাভাব উৎপত্তির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করব :

৭৫৯. “যেই ভিক্ষুণী অন্যের দ্বারা সংঘকে এক উদ্দেশ্যে প্রদত্ত দ্রব্য অন্য উদ্দেশ্যে বিনিময় করে নিজে ব্যবহার করতে চায়, তা নিস্সগ্গিয় হয়।”

৭৬০. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘অঞ্ঞদত্থিকেন পরিক্খারেন’ বলতে অন্য উদ্দেশ্যে অন্যের দ্বারা প্রদত্ত দ্রব্য।

‘সঙ্ঘিকেন’ বলতে শুধু সংঘ উদ্দেশ্যেই, কোনো গণ (গ্রুপ বা পর্ষদ) বা এক ভিক্ষুণীর উদ্দেশ্যেই নয়।

‘অঞ্ঞং চেতপেয্যাতি’ বলতে যেই উদ্দেশ্যে প্রদত্ত, তা বাদ দিয়ে অন্য উদ্দেশ্যে পরিবর্তন করা। এরূপ উদ্যোগক্ষণেই দুক্কট আপত্তি হয়। পরিবর্তন সম্পন্ন হলেই নিস্সগ্গিয় পাচিত্তিয় হয়। তখন সংঘ, গণ বা একজন ভিক্ষুণীর নিকট তা ত্যাগ করতে হবে। এভাবেই তা ত্যাগ করতে হয় :

“এই আর্যা এক উদ্দেশ্যে প্রদত্ত সাংঘিক দ্রব্য, অন্য উদ্দেশ্যে বিনিময় করাতে তা নিস্সগ্গিয় হয়েছে। আমি ইহা সংঘের নিকট ত্যাগ করছি।”

সেই ভিক্ষুণী সংঘের নিকট উপস্থিত হয়ে উত্তরাসঙ্গকে একাংশ করে বৃদ্ধ ভিক্ষুণীদের পায়ে বন্দনাপূর্বক উক্কুটিক হয়ে হাত জোড় করে বসে এভাবেই বলবে :

“এই আর্যার এক উদ্দেশ্যে প্রদত্ত সাংঘিক দ্রব্য, অন্য উদ্দেশ্যে বিনিময় করাতে তা নিস্সগ্গিয় আপত্তি প্রাপ্ত হয়েছে। তাই ইহা সংঘের নিকট পরিত্যাগ করছি।”

বিসর্জনের পর আপত্তি দেশনা করতে হবে। সংঘের অনুমোদনে সামর্থ্যবান ভিক্ষুণী আপত্তি প্রতিগ্রহণ করে এভাবেই বিসর্জিত সাংঘিক দ্রব্য আপত্তিমুক্ত ভিক্ষুণীকে প্রদান করতে হবে :

“মাননীয়া আর্যা সংঘ, আমার বক্তব্য শুনুন। এই সাংঘিক দ্রব্য অমুক ভিক্ষুণীর নিকটে নিস্সগ্গিয় হওয়াতে সংঘের নিকটে বিসর্জিত হয়। যদি সংঘ উপযুক্ত কাল বিবেচনা করেন তাহলে মাননীয়া সংঘ অমুক ভিক্ষুণীকে তা পুনঃ দিতে পারেন।”

সেই ভিক্ষুণীকে অতঃপর কিছু ভিক্ষুণীদের নিকটে গিয়ে উত্তরাসঙ্গ একাংশ করে জ্যেষ্ঠ ভিক্ষুণীদের পদবন্দনার পর উৎকুটিকভাবে বসে হাত জোড় করে এভাবে বলতে হবে :

“এই আর্যার এক উদ্দেশ্যে প্রদত্ত সাংঘিক দ্রব্য, অন্য উদ্দেশ্যে বিনিময় করাতে তা নিস্সগ্গিয় আপত্তি প্রাপ্ত হয়েছে। ইহা আমি আর্যাকে পুনঃ ত্যাগ করছি।”

সাংঘিক দ্রব্য ত্যাগের পর আপত্তি দেশনা করবে। অতঃপর সংঘের অনুমোদিত সক্ষম ভিক্ষুণী আপত্তি গ্রহণ করে বিসর্জিত সাংঘিক দ্রব্য এভাবেই দেবে :

“মাননীয়া আর্যাগণ, আমার বাক্য শ্রবণ করুন; এই সাংঘিক দ্রব্য অমুক ভিক্ষুণীর নিকট নিস্সগ্গিয় আপত্তি প্রাপ্ত হওয়ায় আর্যাগণের নিকটে তা বিসর্জিত হয়েছে। যদি আর্যাগণ সঠিক সময় বলে বিবেচনা করেন, তবে এই সাংঘিক দ্রব্য অমুক ভিক্ষুণীকে দিতে পারেন।”

তিনজন ভিক্ষুণী তখন একজন ভিক্ষুণীর নিকটে উপস্থিত হয়ে উত্তরাসঙ্গ একাংশ করে উৎকুটিকভাবে বসে করজোড়ে এভাবেই বলতে হবে :

“এই আর্যার এক উদ্দেশ্যে প্রদত্ত সাংঘিক দ্রব্য, অন্য উদ্দেশ্যে বিনিময় করাতে তা নিস্সগ্গিয় আপত্তি প্রাপ্ত হয়েছিল। এখন আর্যার নিকট আমি ইহা ত্যাগ করছি।”

এভাবে ত্যাগ করে আপত্তি দেশনা করতে হবে। তিনজন ভিক্ষুণী আপত্তি গ্রহণ করবে। অতঃপর ত্যাগকৃত সাংঘিক দ্রব্য এভাবেই দিতে হবে : “এই সাংঘিক দ্রব্য আর্যাকে দিচ্ছি।” (তিনবার)

৭৬১. অন্য উদ্দেশ্যে প্রদত্তকে, অন্য উদ্দেশ্যে প্রদত্ত বলে ধারণায়, অন্য কাজে ব্যবহার করলে নিস্সগ্গিয় পাচিত্তিয় হয়। অন্য উদ্দেশ্যে প্রদত্ত বলে ভুলে গিয়ে, অন্য কাজে ব্যবহার করলেও নিস্সগ্গিয় পাচিত্তিয় হয়। অন্য উদ্দেশ্যে প্রদত্তকে, অন্য উদ্দেশ্যে প্রদত্ত বলে ধারণা থাকা সত্ত্বেও, অন্য কাজে ব্যবহার দ্বারা নিস্সগ্গিয় পাচিত্তিয় হলে, বিনিময়ের মাধ্যমে লব্ধ দ্রব্য যথানিয়মে বিনয়কর্মাদি সম্পাদন করতে হবে। অন্য উদ্দেশ্যে প্রদত্তকে অন্য উদ্দেশ্যে প্রদত্ত বলে ধারণায় দুক্কট আপত্তি হয়। ‘অন্য উদ্দেশ্যে প্রদত্ত এ কথা ভুলে গেলে দুক্কট আপত্তি হয়। অন্য উদ্দেশ্যে প্রদত্তকে, অন্য উদ্দেশ্যে প্রদত্ত নয় ধারণায়, কোনো আপত্তি হয় না।

৭৬২. অনাপত্তি : অর্হতের দ্বারা যদি পরিবর্তন করে, দ্রব্যের দাতা বা গ্রহীতার অনুমতিক্রমে পরিবর্তন করা হলে, বিপদে পড়ে পরিবর্তন করলে, উন্মাদ হয়ে করলে, আদিকর্মিক হলে ক্ষমাযোগ্য বলে গণ্য করা যায়।

ষষ্ঠ শিক্ষাপদ সমাপ্ত।


 

৭. সপ্তম শিক্ষাপদ
৭৬৩. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের প্রদত্ত বিহারে অবস্থান করছিলেন। তখন উপাসকগণ ভিক্ষুণীসংঘের চীবরের জন্যে চাঁদা সংগ্রহ করে বর্ষাব্রত উদ্‌যাপনকারী এক ভিক্ষুণীর কক্ষে দ্রব্যসমূহ রেখে ভিক্ষুণীদের নিকট উপস্থিত হয়ে বললেন, অমুক আর্যার পবারিক কক্ষে চীবরের দ্রব্যাদি রাখা হয়েছে। সেখান থেকে চীবর নিয়ে বণ্টন করুন। ভিক্ষুণীরা নিজেই যাচ্ঞা করে সেই দ্রব্যাদির দ্বারা ভৈষজ্য বিনিময় করে পরিভোগ করে ফেললেন। উপাসকগণ তা জানতে পেরে নিন্দা, আন্দোলন ও ক্ষোভ প্রকাশ করে বলতে লাগলেন, এ কেমন কথা! এক উদ্দেশ্যে প্রদত্ত সাংঘিক দ্রব্য ভিক্ষুণীরা কী করে অন্য উদ্দেশ্যে নিজে যাচ্ঞা করে পরিবর্তনপূর্বক ব্যবহার করল?

ভিক্ষুণীরা সেই উপাসকগণের এই নিন্দা, আন্দোলন এবং ক্ষোভের বিষয় জানলেন। যে-সকল ভিক্ষুণী অল্পেচ্ছু, তারাও এতে নিন্দা, আন্দোলন ও ক্ষোভ প্রকাশ করে বলতে লাগলেন, এ কেমন কথা? কী করে ভিক্ষুণীরা সংঘের উদ্দেশ্যে এক কাজে প্রদত্ত দ্রব্য নিজে যাচ্ঞা করে তা অন্য দ্রব্যে পরিবর্তন ও ব্যবহার করতে পারে? ভিক্ষুণীরা ভিক্ষুগণকে এ বিষয় জানালে, ভিক্ষুগণ তা ভগবানকে নিবেদন করলেন। ভগবান জিজ্ঞাসা করলেন, ভিক্ষুগণ, ইহা কি সত্য যে, ভিক্ষুণীরা এক উদ্দেশ্যে সংঘকে প্রদত্ত দ্রব্য নিজে যাচ্ঞা করে পরিবর্তন করে অন্য উদ্দেশ্যে ব্যবহার করছে? হ্যাঁ ভগবান, তা সত্য। ইহা খুবই অন্যায় বলে ভগবান অসন্তুষ্টি প্রকাশ করে বললেন, ভিক্ষুগণ, এ কেমন কথা? কেন ভিক্ষুণীরা সংঘের জন্যে এক উদ্দেশ্যে প্রদত্ত দ্রব্য, অন্য উদ্দেশ্যে নিজে যাচ্ঞা করে বিনিময় করবে? ভিক্ষুগণ, ইহা কিছুতেই অপ্রসন্নদের প্রসন্নতা উৎপাদন এবং প্রসন্নদের প্রসন্নতা বৃদ্ধির কারণ নয়। অধিকন্তু অপ্রসন্নদের অপ্রসন্নতা বৃদ্ধি এবং কেনো কোনো প্রসন্নদের মনে অন্যথাভাব উৎপত্তির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করব :

৭৬৪. “যেই ভিক্ষুণী সংঘের উদ্দেশ্যে, এক অর্থে প্রদত্ত দ্রব্য, অন্য উদ্দেশ্যে নিজে যাচ্ঞা করে অন্য উদ্দেশ্যে পরিবর্তন করলে সেই দ্রব্য নিস্সগ্গিয় পাচিত্তিয় হবে।”

৭৬৫. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘অঞ্ঞদত্থিকেন পরিক্খারেন’ বলতে অন্য উদ্দেশ্যে, অন্য অর্থে প্রদত্ত।

‘সঙ্ঘিকেনতি’ বলতে সংঘের প্রয়োজনে, কিন্তু গণ বা এক ভিক্ষুণীর প্রয়োজন নয়।

‘সঞ্ঞাচিকেন’ বলতে স্বয়ং যাচ্ঞা করে।

‘অঞ্ঞং চেতাপেয্যাতি’ বলতে যেই অর্থে প্রদত্ত বা বাদ দিয়ে, অন্য একটিতে বিনিময় করা। এরূপ উদ্যোগ গ্রহণ ক্ষণেই দুক্কট আপত্তি হয়। দ্রব্য লাভ করলেই নিস্সগ্গিয় হয়। তখন তা সংঘ, গণ অথবা একজন ভিক্ষুণীর নিকট ত্যাগ করতে হবে। ভিক্ষুগণ, এভাবেই ত্যাগ করতে হয় (সংঘ, গণ বা এক ভিক্ষুণীর নিকট গিয়ে, ভিক্ষুণী দ্রব্যটি হাতে নিয়ে উত্তরাসঙ্গ একাংশ করে সংঘের সম্মুখে উৎকুটিকভাবে বসে বলবেন) :

“আর্যাগণ, আমার এই দ্রব্যটি এক অর্থে সংঘকে প্রদত্ত; কিন্তু অন্য উদ্দেশ্যে স্বয়ং যাচ্ঞা করে পরিবর্তন করায় নিস্সগ্গিয় হয়েছে। তাই ইহা আমি সংঘকে ত্যাগ করছি।”

সেই ভিক্ষুণী সংঘের নিকট উপস্থিত হয়ে উত্তরাসঙ্গকে একাংশ করে বৃদ্ধ ভিক্ষুণীদের পায়ে বন্দনাপূর্বক উক্কুটিক হয়ে হাত জোড় করে বসে এভাবেই বলবে :

“এই আর্যার এই দ্রব্যটি এক অর্থে সংঘকে প্রদত্ত; কিন্তু অন্য উদ্দেশ্যে স্বয়ং যাচ্ঞা করে পরিবর্তন করায় নিস্সগ্গিয় আপত্তি প্রাপ্ত হয়েছে। তাই ইহা সংঘের নিকট পরিত্যাগ করছি।”

বিসর্জনের পর আপত্তি দেশনা করতে হবে। সংঘের অনুমোদনে সামর্থ্যবান ভিক্ষুণী আপত্তি প্রতিগ্রহণ করে এভাবেই বিসর্জিত দ্রব্য আপত্তিমুক্ত ভিক্ষুণীকে প্রদান করতে হবে :

“মাননীয়া আর্যা সংঘ, আমার বক্তব্য শুনুন। এই দ্রব্য অমুক ভিক্ষুণীর নিকটে নিস্সগ্গিয় হওয়াতে সংঘের নিকটে বিসর্জিত হয়। যদি সংঘ উপযুক্ত কাল বিবেচনা করেন তাহলে মাননীয়া সংঘ অমুক ভিক্ষুণীকে তা পুনঃ দিতে পারেন।”

সেই ভিক্ষুণীকে অতঃপর কিছু ভিক্ষুণীদের নিকটে গিয়ে উত্তরাসঙ্গ একাংশ করে জ্যেষ্ঠ ভিক্ষুণীদের পাদ-বন্দনার পর উৎকুটিকভাবে বসে হাত জোড় করে এভাবে বলতে হবে :

“এই আর্যার এই দ্রব্যটি এক অর্থে সংঘকে প্রদত্ত; কিন্তু অন্য উদ্দেশ্যে স্বয়ং যাচ্ঞা করে পরিবর্তন করায় নিস্সগ্গিয় আপত্তি প্রাপ্ত হয়েছে। ইহা আমি আর্যাকে পুনঃ ত্যাগ করছি।”

দ্রব্য ত্যাগের পর আপত্তি দেশনা করবে। অতঃপর সংঘের অনুমোদিত সক্ষম ভিক্ষুণী আপত্তি গ্রহণ করে বিসর্জিত দ্রব্য এভাবেই দেবে :

“মাননীয়া আর্যাগণ, আমার বাক্য শ্রবণ করুন। এই দ্রব্য অমুক ভিক্ষুণীর নিকট নিস্সগ্গিয় আপত্তি প্রাপ্ত হওয়ায় আর্যাগণের নিকটে তা বিসর্জিত হয়েছে। যদি আর্যাগণ সঠিক সময় বলে বিবেচনা করেন, তবে এই দ্রব্য অমুক ভিক্ষুণীকে দিতে পারেন।”

সেই ভিক্ষুণীকে তখন একজন ভিক্ষুণীর নিকটে উপস্থিত হয়ে উত্তরাসঙ্গ একাংশ করে উৎকুটিকভাবে বসে করজোড়ে এভাবেই বলতে হবে :

“এই আর্যার এই দ্রব্যটি এক অর্থে সংঘকে প্রদত্ত; কিন্তু অন্য উদ্দেশ্যে স্বয়ং যাচ্ঞা করে পরিবর্তন করায় নিস্সগ্গিয় আপত্তি প্রাপ্ত হয়েছিল। এখন আর্যার নিকট আমি ইহা ত্যাগ করছি।”

এভাবে ত্যাগ করে আপত্তি দেশনা করতে হবে। সেই ভিক্ষুণী কর্তৃক আপত্তি গ্রহণ করা কর্তব্য। অতঃপর ত্যাগকৃত দ্রব্য এভাবেই দিতে হবে : “এই দ্রব্য আর্যাকে দিচ্ছি।” (তিনবার)

৭৬৬. এক উদ্দেশ্যে প্রদত্ত দ্রব্যকে অন্য উদ্দেশ্যে প্রদত্ত বলে ধারণায় অন্য দ্রব্য বিনিময় করলে নিস্সগ্গিয় পাচিত্তিয় হয়। ‘এক উদ্দেশ্যে প্রদত্ত দ্রব্য’ ইহা জেনেও ভুলে গিয়ে, অন্যটির সাথে বিনিময় করলে নিস্সগ্গিয় পাচিত্তিয় হয়। অন্য উদ্দেশ্যে প্রদত্ত দ্রব্যকে অন্য উদ্দেশ্যে নয় বলে ধারণায়, অন্য একটির সাথে বিনিময় করলে নিস্সগ্গিয় পাচিত্তিয় হয়। এরূপ নিস্সগ্গিয় দ্রব্য যথাবিধান মতে ব্যবহার কর্তব্য। অন্য উদ্দেশ্যে প্রদত্তকে অন্য উদ্দেশ্যে প্রদত্ত নয় বলে ধারণায় দুক্কট আপত্তি হয়। অন্য উদ্দেশ্যে বা নিজের উদ্দেশ্যে প্রদত্ত ইহা ভুলে গেলে দুক্কট হয়। অন্য উদ্দেশ্যে যা প্রদত্ত নয়, তাকে অন্য উদ্দেশ্যে প্রদত্ত নয় ধারণায় অপরাধ নেই।

৭৬৭. অনাপত্তি : অবশিষ্ট দ্বারা পরিবর্তনে, দাতার অনুমতিসাপেক্ষে পরিবর্তনে, বিপৎকালে পরিবর্তনে, উন্মাদের পরিবর্তনে এবং আদিকর্মী হলে ক্ষমাযোগ্য বলে গণ্য হয়।

সপ্তম শিক্ষাপদ সমাপ্ত।


 

৮. অষ্টম শিক্ষাপদ
৭৬৮. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিক প্রদত্ত আরামে অবস্থান করছিলেন। তখন এক গ্রামপ্রধান প্রদত্ত পরিবেনের আবাসিক ভিক্ষুণীদের যাগুর অভাব দেখা দিল। গ্রামপ্রধান চাঁদা সংগ্রহ করে এক দোকানীর ঘরে দ্রব্যাদি (চাঁদা) রেখে ভিক্ষুণীদের নিকটে গিয়ে বললেন, আর্যাগণ, অমুক দোকানীর ঘরে যাগুর প্রয়োজনীয় দ্রব্য রাখা হয়েছে। সেখান থেকে চাউলাদি আনয়ন করিয়ে যাগু তৈরি করে পরিভোগ করুন। ভিক্ষুণীরা সেই যাগু দ্রব্যের পরিবর্তে ভৈষজ্য (মধু, ঘৃত, মাখন, তৈল, গুড়) এনে পরিভোগ করলেন। গ্রামপ্রধান তা জানতে পেরে নিন্দা, আন্দোলন ও ক্ষোভ প্রকাশ করে বলতে লাগলেন, এ কেমন কথা! কী করে ভিক্ষুণীরা মহাজনগণ দ্বারা এক উদ্দেশ্যে প্রদত্ত দ্রব্য, অন্য উদ্দেশ্যে বিনিময় করলেন? তাঁর এই নিন্দা, আন্দোলন ও ক্ষোভ ভিক্ষুণীরা জ্ঞাত হলেন। যে-সকল ভিক্ষুণী অল্পেচ্ছু তারাও এজন্যে নিন্দা, আন্দোলন ও ক্ষোভ প্রকাশ করতে লাগলেন। ভিক্ষুণীরা ভিক্ষুগণকে তা জানালে ভিক্ষুগণ ভগবানকে এ বিষয় নিবেদন করলেন। তখন ভগবান জানতে চাইলেন, ভিক্ষুগণ, ইহা কী সত্য যে, ভিক্ষুণীরা মহাজনগণ কর্তৃক এক উদ্দেশ্যে প্রদত্ত দ্রব্য, অন্য উদ্দেশ্যে বিনিময় করছে? হ্যাঁ ভগবান, তা সত্য। ইহা খুবই অন্যায়। হে ভিক্ষুগণ, কী করে ভিক্ষুণীরা মহাজনতা কর্তৃক এক উদ্দেশ্যে প্রদত্ত দ্রব্য, অন্য উদ্দেশ্যে বিনিময় করতে পারে? ভিক্ষুগণ, ইহা কিছুতেই অপ্রসন্নদের প্রসন্নতা উৎপাদন এবং প্রসন্নদের প্রসন্নতা বৃদ্ধির কারণ নয়। অধিকন্তু অপ্রসন্নদের অপ্রসন্নতা বৃদ্ধি এবং কোনো কোনো প্রসন্নদের মনে অন্যথাভাব উৎপত্তির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করব :

৭৬৯. “যেই ভিক্ষুণী মহাজনতা কর্তৃক এক উদ্দেশ্যে প্রদত্ত দ্রব্য অন্য উদ্দেশ্যে ব্যবহারের জন্য পরের দ্বারা পরিবর্তন করাবে তাতে নিস্সগ্গিয় পাচিত্তিয় হবে।”

৭৭০. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘অঞ্ঞদত্থিকেন পরিক্খারেন অঞ্ঞুদ্দিসিকেনাতি’ বলতে এক উদ্দেশ্যে প্রদত্ত দ্রব্য অন্য উদ্দেশ্যে ব্যবহার বুঝায়।

‘মহাজনিকেনাতি’ বলতে জনগণ কর্তৃক গণ তথা তিনজন ভিক্ষুণীর জন্যে প্রদত্ত, কিন্তু এক ভিক্ষুণীর জন্যে নয়।

‘অঞ্ঞং চেতাপেয্যাতি’ বলতে ইহা যেই প্রয়োজনে প্রদত্ত তা বাদ দিয়ে পরের দ্বারা অন্যটি বিনিময় করা। এরূপ উদ্যোগ গ্রহণক্ষণে দুক্কট হয় এবং পরিবর্তিত দ্রব্য লাভক্ষণে নিস্সগ্গিয় হয়। তখন ইহা সংঘ, গণ, অথবা একজন ভিক্ষুণীর নিকটে বিসর্জন দিতে হয়। ভিক্ষুগণ, এভাবেই বিসর্জন কর্তব্য : নিস্সগ্গিয়প্রাপ্তা ভিক্ষুণী উত্তরাসঙ্গ একাংশ করে সংঘের নিকট উপস্থিত দ্রব্যটি হাতে নিয়ে উৎকুটিকভাবে বসে বলতে হবে :

“মাননীয়া আর্যাগণ, আমার এই দ্রব্য জনগণ কর্তৃক এক কারণে প্রদত্ত অন্য উদ্দেশ্যে পরের দ্বারা পরিবর্তন করায় আমার পক্ষে পরিত্যাগযোগ্য (নিস্সগ্গিয়) দ্রব্যে পরিণত হয়েছে। তাই ইহা সংঘ ক্ষেত্রে পরিত্যাগ করছি।”

সেই ভিক্ষুণী সংঘের নিকট উপস্থিত হয়ে উত্তরাসঙ্গকে একাংশ করে বৃদ্ধ ভিক্ষুণীদের পায়ে বন্দনাপূর্বক উক্কুটিক হয়ে হাত জোড় করে বসে এভাবেই বলবে :

“এই আর্যার এই দ্রব্য জনগণ কর্তৃক এক কারণে প্রদত্ত অন্য উদ্দেশ্যে পরের দ্বারা পরিবর্তন করায় নিস্সগ্গিয় আপত্তি প্রাপ্ত হয়েছে। তাই ইহা সংঘের নিকট পরিত্যাগ করছি।”

বিসর্জনের পর আপত্তি দেশনা করতে হবে। সংঘের অনুমোদনে সামর্থ্যবান ভিক্ষুণী আপত্তি প্রতিগ্রহণ করে এভাবেই বিসর্জিত দ্রব্য আপত্তিমুক্ত ভিক্ষুণীকে প্রদান করতে হবে :

“মাননীয়া আর্যা সংঘ, আমার বক্তব্য শুনুন। এই দ্রব্য অমুক ভিক্ষুণীর নিকটে নিস্সগ্গিয় হওয়াতে সংঘের নিকটে বিসর্জিত হয়। যদি সংঘ উপযুক্ত কাল বিবেচনা করেন তাহলে মাননীয়া সংঘ অমুক ভিক্ষুণীকে তা পুনঃ দিতে পারেন।”

সেই ভিক্ষুণীকে অতঃপর কিছু ভিক্ষুণীদের নিকটে গিয়ে উত্তরাসঙ্গ একাংশ করে জ্যেষ্ঠ ভিক্ষুণীদের পাদ বন্দনার পর উৎকুটিকভাবে বসে হাত জোড় করে এভাবে বলতে হবে :

“এই আর্যার এই দ্রব্য জনগণ কর্তৃক এক কারণে প্রদত্ত অন্য উদ্দেশ্যে পরের দ্বারা পরিবর্তন করায় নিস্সগ্গিয় আপত্তি প্রাপ্ত হয়েছে। ইহা আমি আর্যাকে পুনঃ ত্যাগ করছি।”

দ্রব্য ত্যাগের পর আপত্তি দেশনা করবে। অতঃপর সংঘের অনুমোদিত সক্ষম ভিক্ষুণী আপত্তি গ্রহণ করে বিসর্জিত দ্রব্য এভাবেই দেবে :

“মাননীয়া আর্যাগণ, আমার বাক্য শ্রবণ করুন; এই দ্রব্য অমুক ভিক্ষুণীর নিকট নিস্সগ্গিয় আপত্তি প্রাপ্ত হওয়ায় আর্যাগণের নিকটে তা বিসর্জিত হয়েছে। যদি আর্যাগণ সঠিক সময় বলে বিবেচনা করেন, তবে এই দ্রব্য অমুক ভিক্ষুণীকে দিতে পারেন।”

সেই ভিক্ষুণীকে তখন একজন ভিক্ষুণীর নিকটে উপস্থিত হয়ে উত্তরাসঙ্গ একাংশ করে উৎকুটিকভাবে বসে করজোড়ে এভাবেই বলতে হবে :

“এই আর্যার এই দ্রব্য জনগণ কর্তৃক এক কারণে প্রদত্ত অন্য উদ্দেশ্যে পরের দ্বারা পরিবর্তন করায় নিস্সগ্গিয় আপত্তি প্রাপ্ত হয়েছিল। এখন আর্যার নিকট আমি ইহা ত্যাগ করছি।”

এভাবে ত্যাগ করে আপত্তি দেশনা করতে হবে। সেই ভিক্ষুণী কর্তৃক আপত্তি গ্রহণ করা কর্তব্য। অতঃপর ত্যাগকৃত দ্রব্য এভাবেই দিতে হবে : “এই দ্রব্য আর্যাকে দিচ্ছি।” (তিনবার)

৭৭১. এক উদ্দেশ্যে প্রদত্ত দ্রব্যকে, সেই উদ্দেশ্যে প্রদত্ত বলে জেনেও অন্য একটিতে পরিবর্তন করলে নিস্সগ্গিয় হবে। যে উদ্দেশ্যে প্রদত্ত তা জানেন, কিন্তু ভুলে গিয়ে অন্য একটিতে পরিবর্তন করলেও নিস্সগ্গিয় হয়। যে উদ্দেশ্যে প্রদত্ত দ্রব্য, সেই উদ্দেশ্যে নয় ধারণায়, অন্য একটিতে পরিবর্তন করলেও নিস্সগ্গিয় হয়।

এরূপ নিস্সগ্গিয়প্রাপ্ত দ্রব্য যথানিয়মে পরিভোগ করতে হবে। এক উদ্দেশ্যে প্রদত্ত দ্রব্য অন্য উদ্দেশ্যে প্রদত্ত বলে মনে করলে দুক্কট আপত্তি হয়। ‘সেই উদ্দেশ্যে প্রদত্ত’ ইহা ভুলে যাওয়াতেও দুক্কট আপত্তি হয়। অন্য উদ্দেশ্যে প্রদত্তকে অন্য উদ্দেশ্যে প্রদত্ত ধারণায় কোনো দোষ হয় না।

৭৭২. অনাপত্তি : অবশিষ্ট দ্বারা পরিবর্তন করলে, দাতার অনুমতি নিয়ে পরিবর্তন করলে, বিপদে পড়ে পরিবর্তন করলে, উন্মাদ অবস্থায় পরিবর্তন করলে এবং বুদ্ধ সময়ে প্রথম পরিবর্তনকারী হলে ক্ষমাযোগ্য বলে গণ্য হয়।

অষ্টম শিক্ষাপদ সমাপ্ত।


 

৯. নবম শিক্ষাপদ
৭৭৩. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিক প্রদত্ত বিহারে অবস্থান করছিলেন। তখন জনৈক গ্রামপ্রধানের পরিবেনস্থ ভিক্ষুণীদের যাগুর অভাব হলো। তাই গ্রামপ্রধান চাঁদা সংগ্রহ করে ভিক্ষুণীদের যাগুর জন্যে এক দোকানীর ঘরে প্রয়োজনীয় দ্রব্যগুলো রেখে ভিক্ষুণীদের গিয়ে বললেন, “আর্যাগণ, অমুক দোকানীর ঘরে যাগুর জন্যে প্রয়োজনীয় দ্রব্যগুলো রাখা হয়েছে। সেখান থেকে চাউলাদি গ্রহণ করে যাগু তৈরি করে পরিভোগ করুন। ভিক্ষুণীগণ সেই দ্রব্যের বিনিময়ে, ঘৃত, মধু, তৈলাদি ভৈষজ্য স্বয়ং নিজেরা চেয়ে নিয়ে পরিভোগ করলেন। গ্রামপ্রধান ইহা অবগত হয়ে নিন্দা, আন্দোলন ও ক্ষোভ প্রকাশ করে বলতে লাগলেন, এ কেমন কথা! জনগণ দ্বারা এক উদ্দেশ্যে প্রদত্ত দ্রব্য ভিক্ষুণীরা কী করে জেনেশুনে স্বয়ং নিজেরা অন্য উদ্দেশ্যে পরিবর্তন করবেন?”

ভিক্ষুণীরা সেই গ্রামপ্রধানের এই ক্ষোভ, আন্দোলন ও নিন্দার কথা শুনতে পেলেন। যে-সকল ভিক্ষুণী অল্পেচ্ছু তারাও ইহা শুনে নিন্দা, আন্দোলন ও ক্ষোভ প্রকাশ করে বলতে লাগলেন, এ কেমন কথা? ভিক্ষুণীরা কী করে জনগণ কর্তৃক এক উদ্দেশ্যে প্রদত্ত দ্রব্য জেনেশুনে স্বয়ং নিজেরা অন্য উদ্দেশ্যে পরিবর্তন করে ব্যবহার করলেন? ভিক্ষুণীরা বিষয়টি ভিক্ষুদেরকে বললেন, ভিক্ষুরা ভগবানকে তা নিবেদন করলেন। ভগবান বললেন, ভিক্ষুগণ, ইহা কি সত্য যে, ভিক্ষুণীরা জনগণ কর্তৃক এক উদ্দেশ্যে প্রদত্ত দ্রব্য, জেনেশুনে স্বয়ং নিজেরা অন্য উদ্দেশ্যে পরিবর্তন করছে? হ্যাঁ ভগবান, তা সত্য। ভগবান এজন্যে খুবই অসন্তুষ্ট হয়ে বললেন, এ কেমন কথা! হে ভিক্ষুগণ, কী করে ভিক্ষুণীরা মহাজনতা দ্বারা এক উদ্দেশ্যে প্রদত্ত দ্রব্য, জেনেশুনে স্বয়ং নিজেরা অন্য উদ্দেশ্যে পরিবর্তন, ব্যবহার করতে পারে? ভিক্ষুগণ, ইহা কিছুতেই অপ্রসন্নদের প্রসন্নতা উৎপাদন এবং প্রসন্নদের প্রসন্নতা বৃদ্ধির কারণ নয়। অধিকন্তু অপ্রসন্নদের অপ্রসন্নতা বৃদ্ধি এবং কোনো কোনো প্রসন্নদের মনে অন্যথাভাব উৎপত্তির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

৭৭৪. “যেই ভিক্ষুণী মহাজনতা দ্বারা এক উদ্দেশ্যে প্রদত্ত দ্রব্য স্বয়ং নিজে অন্য উদ্দেশ্যে পরিবর্তন করবে তার নিস্সগ্গিয় পাচিত্তিয় হবে।”

৭৭৫. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘অঞ্ঞদত্থিকেন পরিক্খারেন অঞ্ঞুদ্দিসিকেনাতি’ বলতে অন্য অর্থে বা কারণে প্রদত্ত দ্রব্য আর এক উদ্দেশ্যে ব্যবহার।

‘মহাজনিকেনাতি’ বলতে নিজেই যাচ্ঞা করে।

‘অঞ্ঞং চেতাপেয্যাতি’ বলতে যে জন্যে প্রদত্ত তা বাদ দিয়ে অন্যটিতে পরিবর্তন করা। এরূপ উদ্দেশ্যে গ্রহণক্ষণেই দুক্কট আপত্তি হয়। দ্রব্য গ্রহণ করা মাত্রই নিস্সগ্গিয় হয়। তখন তা সংঘ, গণ অথবা একজন ভিক্ষুণীকে বিসর্জন দিতে হবে। হে ভিক্ষুগণ, এভাবেই বিসর্জন করা কর্তব্য :

“মাননীয়া আর্যাগণ, আমার এই দ্রব্য মহাজনতা দ্বারা এক উদ্দেশ্যে প্রদত্ত হলেও অন্য উদ্দেশ্যে নিজে যাচ্ঞা করে পরিবর্তন করায় নিস্সগ্গিয় অপরাধ হয়েছে। তাই ইহা আমি সংঘের নিকট বিসর্জন দিচ্ছি।”

সেই ভিক্ষুণী সংঘের নিকট উপস্থিত হয়ে উত্তরাসঙ্গকে একাংশ করে বৃদ্ধ ভিক্ষুণীদের পায়ে বন্দনাপূর্বক উৎকুটিক হয়ে হাত জোড় করে বসে এভাবেই বলবে :

“এই আর্যার এই দ্রব্য মহাজনতা দ্বারা এক উদ্দেশ্যে প্রদত্ত হলেও অন্য উদ্দেশ্যে নিজে যাচ্ঞা করে পরিবর্তন করায় নিস্সগ্গিয় আপত্তি প্রাপ্ত হয়েছে। তাই ইহা সংঘের নিকট পরিত্যাগ করছি।”

বিসর্জনের পর আপত্তি দেশনা করতে হবে। সংঘের অনুমোদনে সামর্থ্যবান ভিক্ষুণী আপত্তি প্রতিগ্রহণ করে এভাবেই বিসর্জিত দ্রব্য আপত্তিমুক্ত ভিক্ষুণীকে প্রদান করতে হবে :

“মাননীয়া আর্যা সংঘ, আমার বক্তব্য শুনুন। এই দ্রব্য অমুক ভিক্ষুণীর নিকটে নিস্সগ্গিয় হওয়াতে সংঘের নিকটে বিসর্জিত হয়। যদি সংঘ উপযুক্ত কাল বিবেচনা করেন তাহলে মাননীয়া সংঘ অমুক ভিক্ষুণীকে তা পুনঃ দিতে পারেন।”

সেই ভিক্ষুণীকে অতঃপর কিছু ভিক্ষুণীদের নিকটে গিয়ে উত্তরাসঙ্গ একাংশ করে জ্যেষ্ঠ ভিক্ষুণীদের পদ বন্দনার পর উৎকুটিকভাবে বসে হাত জোড় করে এভাবে বলতে হবে :

“এই আর্যার এই দ্রব্য মহাজনতা দ্বারা এক উদ্দেশ্যে প্রদত্ত হলেও অন্য উদ্দেশ্যে নিজে যাচ্ঞা করে পরিবর্তন করায় নিস্সগ্গিয় আপত্তি প্রাপ্ত হয়েছে। ইহা আমি আর্যাকে পুনঃ ত্যাগ করছি।”

দ্রব্য ত্যাগের পর আপত্তি দেশনা করবে। অতঃপর সংঘের অনুমোদিত সক্ষম ভিক্ষুণী আপত্তি গ্রহণ করে বিসর্জিত দ্রব্য এভাবেই দেবে :

‘মাননীয়া আর্যাগণ, আমার বাক্য শ্রবণ করুন। এই পাত্র অমুক ভিক্ষুণীর নিকট নিস্সগ্গিয় আপত্তি প্রাপ্ত হওয়ায় আর্যাগণের নিকটে তা বিসর্জিত হয়েছে। যদি আর্যাগণ সঠিক সময় বলে বিবেচনা করেন, তবে এই দ্রব্য অমুক ভিক্ষুণীকে দিতে পারেন।”

সেই ভিক্ষুণীকে তখন একজন ভিক্ষুণীর নিকটে উপস্থিত হয়ে উত্তরাসঙ্গ একাংশ করে উৎকুটিকভাবে বসে করজোড়ে এভাবেই বলতে হবে :

“এই আর্যার এই দ্রব্য মহাজনতা দ্বারা এক উদ্দেশ্যে প্রদত্ত হলেও অন্য উদ্দেশ্যে নিজে যাচ্ঞা করে পরিবর্তন করায় নিস্সগ্গিয় আপত্তি প্রাপ্ত হয়েছিল। এখন আর্যার নিকট আমি ইহা ত্যাগ করছি।”

এভাবে ত্যাগ করে আপত্তি দেশনা করতে হবে। সেই ভিক্ষুণী কর্তৃক আপত্তি গ্রহণ করা কর্তব্য। অতঃপর ত্যাগকৃত দ্রব্য এভাবেই দিতে হবে : “এই দ্রব্য আর্যাকে দিচ্ছি।” (তিনবার)

৭৭৬. এক উদ্দেশ্যে প্রদত্ত বস্তুকে, সেই উদ্দেশ্যে প্রদত্ত বস্তু বলে জেনেও পরিবর্তন করলে নিস্সগ্গিয় পাচিত্তিয় হয়। অন্য উদ্দেশ্যে প্রদত্ত, ইহা জেনেও ভুলে গিয়ে পরিবর্তন করলে নিস্সগ্গিয় পাচিত্তিয় হয়। অন্য উদ্দেশ্যে প্রদত্তকে, সেই উদ্দেশ্যে প্রদত্ত নয় ধারণায় পরিবর্তন করলেও নিস্সগ্গিয় পাচিত্তিয় হয়। সেরূপ নিস্সগ্গিয় দোষপ্রাপ্ত দ্রব্য পূর্বোক্ত কর্মবাক্য নিয়মে পরিভোগ করা কর্তব্য। অন্য উদ্দেশ্যে প্রদত্ত নয়, এমন দ্রব্যকে, অন্য উদ্দেশ্যে প্রদত্ত ধারণায়ও দুক্কট অপরাধ হয়। অন্য উদ্দেশ্যে প্রদত্ত ইহা জানা সত্ত্বেও, ভুলবশত পরিবর্তনে দুক্কট অপরাধ হয়। অন্য উদ্দেশ্যে প্রদত্ত, অন্য উদ্দেশ্যে প্রদত্ত ধারণায় কোনো দোষ নেই।

৭৭৭. অনাপত্তি : অবশিষ্ট দ্বারা পরিবর্তনে, দাতার অনুমতি দিয়ে পরিবর্তনে, বিপদে পড়ে পরিবর্তনে, উন্মাদ অবস্থায় পরিবর্তনে এবং বুদ্ধকালীন প্রথম অপরাধকারীর পরিবর্তনে কৃত অপরাধ ক্ষমাযোগ্য বলে গণ্য হয়।

নবম শিক্ষাপদ সমাপ্ত।


 

১০. দশম শিক্ষাপদ
৭৭৮. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিক প্রদত্ত আরামে অবস্থান করছিলেন। তখন স্থূলানন্দা ভিক্ষুণী বহুশ্রুতা, দক্ষ আবৃত্তিকারিণী এবং শ্রেষ্ঠ ধর্মকথিকা ছিলেন। বহু মানুষ স্থূলানন্দা ভিক্ষুণীকে শ্রদ্ধা, সমীহ করতেন। একদিন স্থূলানন্দা ভিক্ষুণী পরিবেন ঝাঁট দিচ্ছিলেন। লোকেরা তখন স্থূলানন্দা ভিক্ষুণীকে বললেন, আর্যা, কেন আপনি পরিবেণ ঝাঁট দিচ্ছেন? উপাসকগণ, আমার দায়কও নেই, সেবকও নেই। ইহা শুনে সেই লোকেরা চাঁদা সংগ্রহ করে স্থূলানন্দা ভিক্ষুণীর পরিবেণের জন্যে প্রয়োজনীয় দ্রব্য নিয়ে আসলেন। স্থূলানন্দা ভিক্ষুণী সেই দ্রব্য দ্বারা স্বয়ং যাচ্ঞা করে গুড়, মধু, মাখনাদি ভৈষজ্য পরিভোগ করলেন। লোকেরা তা জানতে পেরে আন্দোলন, নিন্দা ও ক্ষোভ প্রকাশ করে বলতে লাগলেন, এ কেমন কথা! আর্যা স্থূলানন্দা এক উদ্দেশ্যে প্রদত্ত দ্রব্য অন্য উদ্দেশ্যে নিজেই যাচ্ঞা করে পরিবর্তন করে, এককভাবে কী করে পরিভোগ করলেন?

জনগণের এই নিন্দা, আন্দোলন আর ক্ষোভের কথা ভিক্ষুণীরা শুনলেন। যে-সকল ভিক্ষুণী অল্পেচ্ছু তারাও একইভাবে ক্ষোভ প্রকাশ করে ইহা ভিক্ষুসংঘকে জানালেন। ভিক্ষুরা ভগবানকে বিষয়টি নিবেদন করলে ভগবান বললেন, ভিক্ষুগণ, ইহা কি সত্য যে, ভিক্ষুণী স্থূলানন্দা এক উদ্দেশ্যে ব্যক্তিগতভাবে পরিবর্তন করছে? হ্যাঁ ভগবান, তা সত্য। ইহা অত্যন্ত অন্যায় উল্লেখ করে বুদ্ধ ভগবান নিন্দা করে বললেন, হে ভিক্ষুগণ, ইহা কেমন কথা যে, ভিক্ষুণী স্থূলানন্দা এক উদ্দেশ্যে প্রদত্ত দ্রব্য নিজে যাচ্ঞা করে ব্যক্তিগতভাবে অন্য উদ্দেশ্যে তা পরিবর্তন করবে? ভিক্ষুগণ, ইহা কিছুতেই অপ্রসন্নদের প্রসন্নতা উৎপাদন এবং প্রসন্নদের প্রসন্নতা বৃদ্ধির কারণ নয়। অধিকন্তু অপ্রসন্নদের অপ্রসন্নতা বৃদ্ধি এবং কোনো কোনো প্রসন্নদের মনে অন্যথাভাব উৎপত্তির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

৭৭৯. “যেই ভিক্ষুণী এক উদ্দেশ্যে প্রদত্ত দ্রব্য, অন্য উদ্দেশ্যে ব্যক্তিগতভাবে নিজে যাচ্ঞা করে যদি পরিবর্তন করে, তার নিস্সগ্গিয় পাচিত্তিয় হবে।”

৭৮০. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘অঞ্ঞদত্থিকেন পরিক্খারেন উদ্দিসিকেনাতি’ বলতে অন্য উদ্দেশ্যে প্রদত্ত।

‘পুগ্গলিকেনাতি’ বলতে সংঘ বা গণের জন্যে নয়, শুধু এক ভিক্ষুণীর জন্যে।

‘সঞ্ঞাচিকেনাতি’ স্বয়ং যাচ্ঞা করে।

‘অঞ্ঞং চেতাপেয্যাতি’ বলতে যেই জন্যে প্রদত্ত তা বাদ দিয়ে অন্য কাজে পরিবর্তন করা। এরূপ উদ্যোগ গ্রহণক্ষণেই দুক্কট আপত্তি হয়। পরিবর্তিত দ্রব্যটি গ্রহণক্ষণেই নিস্সগ্গিয় পাচিত্তিয় হয়। তখন দ্রব্যটি সংঘকে বা তিনজন অথবা একজন ভিক্ষুণীর নিকট ত্যাগ করতে হয়। হে ভিক্ষুগণ, এভাবে তা ত্যাগ করতে হবে : (সেই ভিক্ষুণী দ্রব্যটি নিয়ে ভিক্ষুণীদের নিকটে উপস্থিত হয়ে বলবে)

“হে আর্যাগণ, এক উদ্দেশ্যে প্রদত্ত এই দ্রব্য আমি নিজে যাচ্ঞা করে অন্য উদ্দেশ্যে ব্যক্তিগতভাবে ব্যবহারে পরিবর্তন করেছি বিধায় তা নিস্সগ্গিয় দোষযুক্ত হয়েছে। তাই আমি ইহা সংঘের নিকট ত্যাগ করছি।”

সেই ভিক্ষুণী সংঘের নিকট উপস্থিত হয়ে উত্তরাসঙ্গকে একাংশ করে বৃদ্ধ ভিক্ষুণীদের পায়ে বন্দনাপূর্বক উৎকুটিক হয়ে হাত জোড় করে বসে এভাবেই বলবে :

“এই আর্যার এক উদ্দেশ্যে প্রদত্ত এই দ্রব্য আর্যা নিজে যাচ্ঞা করে অন্য উদ্দেশ্যে ব্যক্তিগতভাবে ব্যবহারে পরিবর্তন করেছেন বিধায় তা নিস্সগ্গিয় আপত্তি প্রাপ্ত হয়েছে। তাই ইহা সংঘের নিকট পরিত্যাগ করছি।”

বিসর্জনের পর আপত্তি দেশনা করতে হবে। সংঘের অনুমোদনে সামর্থ্যবান ভিক্ষুণী আপত্তি প্রতিগ্রহণ করে এভাবেই বিসর্জিত দ্রব্য আপত্তিমুক্ত ভিক্ষুণীকে প্রদান করতে হবে :

“মাননীয়া আর্যা সংঘ, আমার বক্তব্য শুনুন। এই দ্রব্য অমুক ভিক্ষুণীর নিকটে নিস্সগ্গিয় হওয়াতে সংঘের নিকটে বিসর্জিত হয়। যদি সংঘ উপযুক্ত কাল বিবেচনা করেন তাহলে মাননীয়া সংঘ অমুক ভিক্ষুণীকে তা পুনঃ দিতে পারেন।”

সেই ভিক্ষুণীকে অতঃপর কিছু ভিক্ষুণীদের পদ বন্দনার পর উৎকুটিকভাবে বসে হাত জোড় করে এভাবে বলতে হবে :

“এই আর্যার এক উদ্দেশ্যে প্রদত্ত এই দ্রব্য আর্যা নিজে যাচ্ঞা করে অন্য উদ্দেশ্যে ব্যক্তিগতভাবে ব্যবহারে পরিবর্তন করেছেন বিধায় তা নিস্সগ্গিয় আপত্তি প্রাপ্ত হয়েছে। ইহা আমি আর্যাকে পুনঃ ত্যাগ করছি।”

দ্রব্য ত্যাগের পর আপত্তি দেশনা করবে। অতঃপর সংঘের অনুমোদিত সক্ষম ভিক্ষুণী আপত্তি গ্রহণ করে বিসর্জিত দ্রব্য এভাবেই দেবে :

“মাননীয়া আর্যাগণ, আমার বাক্য শ্রবণ করুন। এই দ্রব্য অমুক ভিক্ষুণীর নিকট নিস্সগ্গিয় আপত্তি প্রাপ্ত হওয়ায় আর্যাগণের নিকটে তা বিসর্জিত হয়েছে। যদি আর্যাগণ সঠিক সময় বলে বিবেচনা করেন, তবে এই দ্রব্য অমুক ভিক্ষুণীকে দিতে পারেন।”

সেই ভিক্ষুণীকে তখন একজন ভিক্ষুণীর নিকটে উপস্থিত হয়ে উত্তরাসঙ্গ একাংশ করে উৎকুটিকভাবে বসে করজোড়ে এভাবেই বলতে হবে :

“এই আর্যার এক উদ্দেশ্যে প্রদত্ত এই দ্রব্য আর্যা নিজে যাচ্ঞা করে অন্য উদ্দেশ্যে ব্যক্তিগতভাবে ব্যবহারে পরিবর্তন করেছেন বিধায় তা নিস্সগ্গিয় আপত্তি প্রাপ্ত হয়েছিল। এখন আর্যার নিকট আমি ইহা ত্যাগ করছি।”

এভাবে ত্যাগ করে আপত্তি দেশনা করতে হবে। সেই ভিক্ষুণী কর্তৃক আপত্তি গ্রহণ করা কর্তব্য। অতঃপর ত্যাগকৃত দ্রব্য এভাবেই দিতে হবে : “এই দ্রব্য আর্যাকে দিচ্ছি।” (তিনবার)

৭৮১. যেই উদ্দেশ্যে প্রদত্ত সেই উদ্দেশ্যে জেনেও অন্য উদ্দেশ্যে পরিবর্তন করলে নিস্সগ্গিয় পাচিত্তিয় হয়। যেই উদ্দেশ্যে প্রদত্ত তা জেনেও ভুলবশত পরিবর্তন করলে, তা নিস্সগ্গিয় পাচিত্তিয় হয়। যেই উদ্দেশ্যে প্রদত্ত তা অন্য উদ্দেশ্যে প্রদত্ত ধারণায় পরিবর্তন করলে, তা নিস্সগ্গিয় পাচিত্তিয় হয়। নিস্সগ্গিয়প্রাপ্ত দ্রব্য যথানিয়মে দোষমুক্ত করা কর্তব্য। অন্য উদ্দেশ্যে প্রদত্তকে আর এক উদ্দেশ্যে প্রদত্ত ধারণায় দুক্কট আপত্তি হয়। অন্য উদ্দেশ্যে প্রদত্ত, ইহা ভুলে গেলে দুক্কট আপত্তি হয়। অন্য উদ্দেশ্যে প্রদত্তকে অন্য উদ্দেশ্যে প্রদত্ত ধারণায়, কোনো দোষ হয় না।

৭৮২. অনাপত্তি : অবশিষ্ট পরিবর্তনে, বা স্বামীর (মালিকের) অনুমতি নিয়ে পরিবর্তনে, বিপদে পড়ে পরিবর্তনে, উন্মাদ অবস্থায় পরিবর্তনে এবং আদিকর্মির পরিবর্তনে অপরাধ ক্ষমাযোগ্য বলে গণ্য হয়।

দশম শিক্ষাপদ সমাপ্ত।


 

১১. একাদশ শিক্ষাপদ
৭৮৩. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিক প্রদত্ত বিহারে অবস্থান করছিলেন তখন স্থূলানন্দা ভিক্ষুণী ছিলেন বহুশ্রুতা, দেশিকা, বিশারদা এবং শ্রেষ্ঠ ধর্মকথিকা। একদিন শীতকালে রাজা প্রসেনজিৎ কোশল শীতকালীন মহার্ঘ কম্বল পরিধান করে স্থূলানন্দা ভিক্ষুণী যেখানে অবস্থান করেন তথায় উপস্থিত হয়ে উপবেশন করলেন। স্থূলানন্দা ভিক্ষুণী রাজা প্রসেনজিৎ কোশলকে ধর্মকথায় সহমত পোষণ করালেন, একাত্ম করালেন, গ্রহণে সম্মত করালেন, উদ্বুদ্ধ করালেন, সমুত্তেজিত করালেন, উৎফুল্ল করালেন।

রাজা প্রসেনজিৎ কোশল স্থূলানন্দা ভিক্ষুণীর ধর্মকথায় এভাবে একাত্ম, উদ্বুদ্ধ, সমুত্তেজিত ও উৎফুল্ল হয়ে তাঁকে বললেন, “আর্যা, আমাকে বলুন, আপনার কিছু প্রয়োজন আছে কি?” তখন ভিক্ষুণী স্থূলানন্দা বললেন, মহারাজ, আপনি যদি কিছু দিতে ইচ্ছা করেন, তবে আপনার কম্বলখানাই দিন।”

অতঃপর রাজা প্রসেনজিৎ কোশল স্থূলানন্দা ভিক্ষুণীকে কম্বলখানা দিয়ে আসন হতে উঠে, স্থূলানন্দা ভিক্ষুণীকে অভিবাদন ও প্রদক্ষিণপূর্বক চলে গেলেন। লোকেরা ইহা জানতে পেরে নিন্দা, আন্দোলন ও ক্ষোভ প্রকাশ করে বলতে লাগলেন, “এই ভিক্ষুণীর তৃষ্ণা অত্যন্ত বিশাল, সন্তুষ্টি বলে তার কিছু নেই। এ কেমন আচরণ! রাজার কম্বলখানাই চেয়ে নিলেন?”

অন্যান্য ভিক্ষুণীরা জনগণের এই নিন্দা, আন্দোলন ও ক্ষোভের বিষয় অবগত হলেন। যে-সকল ভিক্ষুণী অল্পেচ্ছু তারাও এ কারণে নিন্দা, আন্দোলন ও ক্ষোভ প্রকাশ করে বলতে লাগলেন, “এ কেমন আচরণ আর্যা স্থূলানন্দার? তিনি কেমন করে রাজার কম্বল চেয়ে নিলেন?” ভিক্ষুণীরা বিষয়টা ভিক্ষুগণকে জানালেন। ভিক্ষুগণ ভগবানকে তা নিবেদন করলে, ভগবান বললেন, হে ভিক্ষুগণ, তা কি সত্য। হ্যাঁ ভগবান, তা সত্য। ইহা খুবই অন্যায়, অশোভন, হে ভিক্ষুগণ, তার এই আচরণে কখনই অপ্রসন্নদের প্রসন্নতা উৎপাদন এবং প্রসন্নদের প্রসন্নতা বৃদ্ধির কারণ নয়। অধিকন্তু অপ্রসন্নদের অপ্রসন্নতা বৃদ্ধি এবং কোনো কোনো প্রসন্নদের মনে অন্যথাভাব উৎপত্তির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

৭৮৪. “শীতকালীন মোটা বস্ত্র যাচ্ঞাকারিণী, মাত্র ষোলো কাহন (টাকা) পরিমাণ বস্ত্রই যাচ্ঞা করতে পারবে। তার চেয়ে বেশি যাচ্ঞা করলে দুক্কট এবং সেই বস্তু গ্রহণক্ষণেই নিস্সগ্গিয় হবে।”

৭৮৫. ‘গর্বপাবুরণং’ অর্থে শীতকালীন মোটাবস্ত্র।

‘চেতাপেয্যাতি’ অর্থে নিজে যাচ্ঞা করা।

‘চতুক্কংসপরমং চেতাপেতব্বন্তি’ বলতে সর্বমোট মূল্য ষোলো কাহন পরিমাণ চাওয়া যায়।

‘ততো চে উত্তরি চেতাপেয্যাতি’ বলতে তদপেক্ষা বেশি চাইলে, চাওয়া মাত্রই দুক্কট আপত্তি হয়; হাতে গ্রহণক্ষণেই নিস্সগ্গিয় পাচিত্তিয় হয়। তখন সংঘ, গণ অথবা একজন ভিক্ষুণীর নিকট অবশ্যই সেই দ্রব্য পরিত্যাগ করতে হয়।

এভাবে নিস্সগ্গিয়প্রাপ্ত বস্ত্র সংঘের নিকট, অথবা গণ, অথবা একজন মাত্র ভিক্ষুণীর নিকটে পরিত্যাগ করতে হবে। এভাবেই সেই বিসর্জন কর্ম সম্পাদন করতে হবে :

“হে আর্যা, এই শীতকালীন মোটা বস্ত্র ষোলো কাহনের অতিরিক্ত হয়েছে তা নিজে যাচ্ঞা করায় নিস্সগ্গিয় প্রাপ্ত হয়েছে। তাই ইহা আমি সংঘের নিকটে পরিত্যাগ করছি।”

সেই ভিক্ষুণী সংঘের নিকট উপস্থিত হয়ে উত্তরাসঙ্গকে একাংশ করে বৃদ্ধ ভিক্ষুণীদের পায়ে বন্দনাপূর্বক উৎকুটিক হয়ে হাত জোড় করে বসে এভাবেই বলবে :

“এই আর্যার এই শীতকালীন মোটাবস্ত্র ষোলো কাহনের অতিরিক্ত হয়েছে তা নিজে যাচ্ঞা করায় নিস্সগ্গিয় আপত্তি প্রাপ্ত হয়েছে। তাই ইহা সংঘের নিকট পরিত্যাগ করছি।”

বিসর্জনের পর আপত্তি দেশনা করতে হবে। সংঘের অনুমোদনে সামর্থ্যবান ভিক্ষুণী আপত্তি প্রতিগ্রহণ করে এভাবেই বিসর্জিত শীতকালীন মোটাবস্ত্র আপত্তিমুক্ত ভিক্ষুণীকে প্রদান করতে হবে :

“মাননীয়া আর্যা সংঘ, আমার বক্তব্য শুনুন। এই মোটা কম্বল অমুক ভিক্ষুণীর নিকটে নিস্সগ্গিয় হওয়াতে সংঘের নিকটে বিসর্জিত হয়। যদি সংঘ উপযুক্ত কাল বিবেচনা করেন তাহলে মাননীয়া সংঘ অমুক ভিক্ষুণীকে তা পুনঃ দিতে পারেন।”

সেই ভিক্ষুণীকে অতঃপর কিছু ভিক্ষুণীদের নিকটে গিয়ে উত্তরাসঙ্গ একাংশ করে জ্যেষ্ঠ ভিক্ষুণীদের পদ বন্দনার পর উৎকুটিকভাবে বসে হাত জোড় করে এভাবে বলতে হবে :

“এই আর্যার এই শীতকালীন মোটাবস্ত্র ষোলো কাহনের অতিরিক্ত হয়েছে তা নিজে যাচ্ঞা করায় নিস্সগ্গিয় আপত্তি প্রাপ্ত হয়েছে। ইহা আমি আর্যাকে পুনঃ ত্যাগ করছি।”

শীতকালীন মোটাবস্ত্র ত্যাগের পর আপত্তি দেশনা করবে। অতঃপর সংঘের অনুমোদিত সক্ষম ভিক্ষুণী আপত্তি গ্রহণ করে বিসর্জিত শীতকালীন মোটাবস্ত্র এভাবেই দেবে :

“মাননীয়া আর্যাগণ, আমার বাক্য শ্রবণ করুন; এই শীতকালীন মোটাবস্ত্র অমুক ভিক্ষুণীর নিকট নিস্সগ্গিয় আপত্তি প্রাপ্ত হওয়ায় আর্যাগণের নিকটে তা বিসর্জিত হয়েছে। যদি আর্যাগণ সঠিক সময় বলে বিবেচনা করেন, তবে এই শীতকালীন মোটাবস্ত্র অমুক ভিক্ষুণীকে দিতে পারেন।”

সেই ভিক্ষুণীকে তখন একজন ভিক্ষুণীর নিকটে উপস্থিত হয়ে উত্তরাসঙ্গ একাংশ করে উৎকুটিকভাবে বসে করজোড়ে এভাবেই বলতে হবে :

“এই আর্যার এই শীতকালীন মোটাবস্ত্র ষোলো কাহনের অতিরিক্ত হয়েছে তা নিজে যাচ্ঞা করায় নিস্সগ্গিয় আপত্তি প্রাপ্ত হয়েছিল। এখন আর্যার নিকট আমি ইহা ত্যাগ করছি।”

এভাবে ত্যাগ করে আপত্তি দেশনা করতে হবে। সেই ভিক্ষুণী কর্তৃক আপত্তি গ্রহণ করা কর্তব্য। অতঃপর ত্যাগকৃত শীতকালীন মোটাবস্ত্র এভাবেই দিতে হবে :

“এই শীতকালীন মোটাবস্ত্র আর্যাকে দিচ্ছি।” (তিনবার)

৭৮৬. ষোলো কাহনের অতিরিক্ত মূল্যের দ্রব্য নিজে যাচ্ঞা করলে নিস্সগ্গিয় পাচিত্তিয় হয়। নিজে যাচ্ঞা করা দ্রব্য ষোলো কাহনের অতিরিক্ত যে হয়ে যাচ্ছে, তা ভুলে গিয়ে নিজে যাচ্ঞা করায় নিস্সগ্গিয় হয়। ষোলো কাহনের কম নিজে যাচ্ঞা করলে দুক্কট আপত্তি হয়। ষোলো কাহনের কম আছে এমন মূল্য সঠিক ধারণায় কোনো আপত্তি হয় না।

৭৮৭. অনাপত্তি : ষোলো কাহনের পরিপূর্ণ কিন্তু স্বয়ং যাচ্ঞায়, ষোলো কাহন থেকে কম যাচ্ঞায়, জ্ঞাতিগণকে সন্তুষ্ট করতে গ্রহণে, অজ্ঞাতির জন্যে গ্রহণে, নিজের ধনে লব্ধ মহার্ঘ দ্রব্য, নিজে ইচ্ছুক হয়ে অল্পমাত্র গ্রহণে, উন্মাদ অবস্থায় গ্রহণে, আদিকর্মিকের গ্রহণে।

একাদশ শিক্ষাপদ সমাপ্ত।


 

১২. দ্বাদশ শিক্ষাপদ
৭৮৮. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিক প্রদত্ত বিহারে অবস্থান করছিলেন। তখন স্থূলানন্দা ভিক্ষুণী ছিলেন বহুশ্রুতা, আবৃত্তিকারিণী, বিশারদা এবং শ্রেষ্ঠ ধর্মকথিকা। এক গরমের দিনে রাজা প্রসেনজিৎ কোশল মহার্ঘ ক্ষৌমবস্ত্র পরিধান করে ভিক্ষুণী স্থূলানন্দার দর্শনে গমন করলেন। তিনি ভিক্ষুণী স্থূলানন্দাকে অভিবাদনপূর্বক উপবেশন করলে, স্থূলানন্দা ধর্মকথায় রাজা প্রসেনজিৎ কোশলকে সহমত পোষণ করিয়ে, গ্রহণ করিয়ে সমুত্তেজিত, উৎফুল্ল করলেন। তখন রাজা প্রসেনজিৎ কোশল স্থূলানন্দা ভিক্ষুণী দ্বারা সহমত পোষণ করে, আন্তরিকভাবে গ্রহণ করে, সমুত্তেজিত ও উৎফুল্ল হয়ে ভিক্ষুণী স্থূলানন্দাকে বললেন, আর্যার কোনো কিছু প্রয়োজন আছে কি? যদি মহারাজের দিতে ইচ্ছা হয়, তাহলে এই হালকা বস্ত্রটিই প্রদান করুন। তখন রাজা প্রসেনজিত ভিক্ষুণী স্থূলানন্দাকে সেই ক্ষৌমবস্ত্রখানা দান করে, অভিবাদন এবং প্রদক্ষিণপূর্বক প্রস্থান করলেন। লোকেরা ইহা জানতে পেরে নিন্দা, আন্দোলন ও ক্ষোভ প্রকাশ করে বলতে লাগলেন, “এই ভিক্ষুণী বড়ই লোভী; কিছুতেই তার তৃপ্তি নেই। এ কেমন কথা! রাজা ক্ষৌমবস্ত্রখানা যাচ্ঞা করে নিয়ে নিলেন?”

ভিক্ষুণীগণ, জনগণের এই নিন্দাবাদ শুনতে পেলেন। যে-সকল ভিক্ষুণী অল্পেচ্ছু, তুষ্টা তারাও এতে নিন্দা, আন্দোলন ও ক্ষোভ প্রকাশ করে বলতে লাগলেন, “আর্যা স্থূলানন্দার এ কেমন আচরণ? কী করে তিনি রাজার ক্ষৌমবস্ত্র যাচ্ঞা করে নিলেন? ভিক্ষুণীরা ভিক্ষুদেরকে বিষয়টি জানালে ভিক্ষুরা তা ভগবানকে নিবেদন করলেন। ভগবান জানতে চাইলেন, সত্যই কি ভিক্ষুগণ, ভিক্ষুণী স্থূলানন্দা রাজা প্রসেনজিৎ হতে নিজেই ক্ষৌমবস্ত্র চেয়ে নিয়েছে? হ্যাঁ ভগবান, তা সত্য। ইহা খুবই গর্হিত আচরণ। হে ভিক্ষুগণ, এই আচরণে কিছুতেই অপ্রসন্নদের প্রসন্নতা উৎপাদন এবং প্রসন্নদের প্রসন্নতা বৃদ্ধির কারণ নয়। অধিকন্তু অপ্রসন্নদের অপ্রসন্নতা বৃদ্ধি এবং কোনো কোনো প্রসন্নদের মনে অন্যথাভাব উৎপত্তির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ নির্দেশ করছি :

৭৮৯. “কোনো ভিক্ষুণী কোনো পাতলা আভরণ, যার সম্পূর্ণ মূল্য দশ কাহন, সেই পর্যন্ত নিজে যাচ্ঞা করতে পারে। তদপেক্ষা বেশি যাচ্ঞা করলে নিস্সগ্গিয় পাচিত্তিয় হবে।”

৭৯০. ‘লহু পাপুরণং’ অর্থে যে-সকল গ্রীষ্মকালীন গাত্রাভরণ।

‘চেতাপেয্যাতি’ অর্থে নিজে যাচ্ঞা করা।

‘অড্ঢতেয্যকংসপরমং চেতাপেতব্বন্তি’ বলতে সর্বমোট মূল্য দশ কাহন পরিমাণ চাওয়া যায়।

“ততো চে উত্তরি চেতাপেয্যাতি” বলতে তদপেক্ষা বেশি চাইলে, চাওয়া মাত্রই দুক্কট আপত্তি হয়; হাতে গ্রহণক্ষণেই নিস্সগ্গিয় পাচিত্তিয় হয়। তখন সংঘ, গণ অথবা একজন ভিক্ষুণীর নিকট অবশ্যই সেই দ্রব্য পরিত্যাগ করতে হয়। ভিক্ষুগণ, এভাবেই তা পরিত্যাগ কর্তব্য :

“হে আর্যা, এই পাতলা বস্ত্র দশ কাহনের চেয়ে অধিক মূল্যের হওয়াতে নিস্সগ্গিয় প্রাপ্ত হয়েছে। তাই আমি সংঘে ত্যাগ করছি।” অতঃপর সংঘের একজন তা সংঘকে জ্ঞাত করাবে। সংঘ সেই পাতলা বস্ত্র পুনঃ যথানিয়মে উক্ত ভিক্ষুণীকে ফেরত দেবে।

৭৯১. দশ কাহনের অতিরিক্ত বস্তুকে অতিরিক্ত জেনেও গ্রহণ করলে নিস্সগ্গিয় হয়। দশ কাহনের অধিক মূল্যের ইহা জেনে ভুলবশত গ্রহণ করলেও নিস্সগ্গিয় হয়। দশ কাহনের চেয়ে বেশি মূল্যের বস্ত্রকে কম বলে ধারণায় গ্রহণ করলেও নিস্সগ্গিয় হয়। দশ কাহনের কম মূল্যের বস্ত্রকে বেশি ধারণায় গ্রহণ করলে দুক্কট আপত্তি হয়। দশ কাহনের কম এ কথা ভুলে গিয়ে গ্রহণ করলে দুক্কট আপত্তি হয়। দশ কাহনের কমকে, কম বলে ধারণায় কোনো দোষ নেই।

৭৯২. অনাপত্তি : দশ কাহনের পরিপূর্ণ মূল্যের বিনা যাচ্ঞায় দান গ্রহণে, দশ কাহনের চেয়ে কম মূল্যের চাইলে, জ্ঞাতির সন্তোষার্থে, পরের জন্যে, নিজের ধন দ্বারা মহার্ঘ পাওয়ার ইচ্ছা করে, অল্পমাত্র গ্রহণে, উন্মাদ অবস্থায় এবং আদিকর্মিকের।

দ্বাদশ শিক্ষাপদ সমাপ্ত।

আর্যাগণ, ত্রিশ প্রকার নিস্সগ্গিয় পাচিত্তিয় ধর্ম বর্ণনা করা হলো। তাই আর্যাগণকে জিজ্ঞাসা করছি, আপনারা পরিশুদ্ধ আছেন তো? দ্বিতীয়বার জিজ্ঞাসা করছি, আপনারা পরিশুদ্ধ আছেন তো? তৃতীয়বারও জিজ্ঞাসা করছি, আপনারা পরিশুদ্ধ আছেন তো? আপনারা পরিশুদ্ধহেতু নিরবতা পালন করছেন, আমি এরূপই ধারণা করছি।

নিস্সগ্গিয় পাচিত্তিয় খণ্ড সমাপ্ত।


 

৪. পাচিত্তিয় খণ্ড
১. লসুন বর্গ
১. প্রথম শিক্ষাপদ
আর্যাগণ, এখন একশত ছেষট্টি পাচিত্তিয় ধর্মের উদ্দেস করছি :

৭৯৩. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিক প্রদত্ত বিহারে অবস্থান করছিলেন। তখন এক উপাসকের দ্বারা ভিক্ষুণীসংঘকে পর্যাপ্ত পরিমাণ লসুন দান করা হতো। যেই আর্যার লসুন প্রয়োজন তিনি বলতেন, ‘আমি লসুন চাই’। নিত্য এরূপ বলাতে ক্ষেত্রপাল উপদ্রুত হয়ে ভিক্ষুণীরা আসলে একজনকে দুই তিন থলে ভর্তি করে দিত।

সে সময়ে শ্রাবস্তীতে এক উৎসব হচ্ছিল। তাতে লসুন সংকট দেখা দিল। ভিক্ষুণী উপাসকের নিকট গিয়ে বললেন, ‘উপাসক, আমার লসুন প্রয়োজন। আর্যা, এখন লসুন ক্ষেত্রে সংকট দেখা দিয়েছে বিধায় দেয়া সম্ভব হচ্ছে না। স্থূলানন্দা ভিক্ষুণী ক্ষেত্রে গমন করে, কিছুমাত্র না জানায়ে বহু লসুন নিয়ে গেলেন। ক্ষেত্রপাল এতে নিন্দা, আন্দোলন ও ক্ষোভ প্রকাশ করে বলতে লাগলো “এরা কোন ধরনের ভিক্ষুণী! ক্ষেত্রে গমন করে কিছুমাত্র না জানিয়ে কেন এত লসুন নিয়ে যাবে?”

ভিক্ষুণীরা ক্ষেত্রপালের এই নিন্দা, আন্দোলন ও ক্ষোভের বিষয় জানতে পারলেন। যে সকল ভিক্ষুণী অল্পেচ্ছু, তারাও এ কারণে নিন্দা, আন্দোলন ও ক্ষোভ প্রকাশ করে বলতে লাগলেন, আর্যা স্থূলানন্দার এ কেমন আচরণ? কেন তিনি কিছুমাত্র না জানিয়ে এত লসুন নিয়ে আসলেন? ভিক্ষুণীরা ভিক্ষুগণকে এ বিষয়ে অভিযোগ করলেন। ভিক্ষুগণ ভগবানকে তা নিবেদন করলেন। ভগবান ইহা জেনে জিজ্ঞাসা করলেন, ভিক্ষুগণ, ইহা কি সত্য যে, স্থূলানন্দা ভিক্ষুণী ক্ষেত্রপালকে কিছুমাত্র না জানায়ে বহু লসুন নিয়ে এসেছে? হ্যাঁ ভগবান, তা সত্য। ইহা খুবই অন্যায়। হে ভিক্ষুগণ, কিছুতেই ইহা অপ্রসন্নদের প্রসন্নতা উৎপাদন এবং শ্রদ্ধাবানের শ্রদ্ধা বৃদ্ধির সহায়ক নয়। অধিকন্তু তার বিপরীতই হবে।

অতঃপর ভগবান ভিক্ষুণী স্থূলানন্দাকে বিভিন্নভাবে ভর্ৎসনা করে ভিক্ষুগণকে ন্যায়ের অনুকূলে ধর্মকথা বলার পর, ভিক্ষুদের সম্বোধন করে বললেন, ভিক্ষুগণ, এই স্থূলানন্দা ভিক্ষুণী অতীতে এক ব্রাহ্মণের স্ত্রী ছিল।

সেই ব্রাহ্মণীর কন্যা ছিল বর্তমানের নন্দা, নন্দাবতী এবং সুন্দরীনন্দা। অতঃপর হে ভিক্ষুগণ, সেই ব্রাহ্মণ মৃত্যুবরণ করে এক হংসীর গর্ভে জন্ম নিল। তার সর্বদেহ সুবর্ণপালকে আচ্ছাদিত ছিল। সে তাদেরকে এক একটি করে পালক দিতে গিয়ে হংসরাজ নিষ্পালক হয়ে গেল। পরে যেই পালক পুনঃ গজিয়ে উঠলো সেগুলো ছিল সাদা। হে ভিক্ষুগণ, এই স্থূলানন্দা ভিক্ষুণী অতি লোভে তখন স্বর্ণ হারায়ে এখন লসুন আহরণ করছে।

যা পাও তুষ্ট হও, পাপ হয় অতি লোভে,

হংসরাজের সুবর্ণ পালক, নিঃশেষ হলো যেইভাবে।

অতঃপর ভগবান স্থূলানন্দা ভিক্ষুণীকে অনেক পর্যায়ে ভর্ৎসনা করলেন। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

৭৯৪. “যে ভিক্ষুণী লসুন খাবে তার পাচিত্তিয় অপরাধ হবে।”

৭৯৫. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘লসুনং’ বলতে মগধরাজ্যে জাত ওষুধশ্রেণির বিশেষ উদ্ভিদ বুঝায়। ‘আমি খাব’ এরূপ ইচ্ছায় গ্রহণমাত্রই দুক্কট আপত্তি হয় এবং প্রতি গলাধঃকরণে এক একটি পাচিত্তিয় আপত্তি হয়।

৭৯৬. লসুনকে লসুন ধারণায় খেলে পাচিত্তিয় আপত্তি হয়। ‘ইহা লসুন’ এটা জেনেও ভুলে গিয়ে খাওয়াতে পাচিত্তিয় হয়। লসুনকে অলসুন ধারণায় খেলে, দুক্কট আপত্তি হয়। অলসুনকে লসুন ধারণায় খেলে দুক্কট আপত্তি হয়। ‘অলসুন’ এই ধারণা ভুলে গিয়ে খাওয়াতে দুক্কট আপত্তি হয়। অলসুনকে অলসুন ধারণায় খাওয়াতে কোনো দোষ নেই।

৭৯৭. অনাপত্তি : পলণ্ডুক রোগে, গাত্র মালিশে, হরিতকির সাথে মিশ্রণে, পেঁয়াজের সাথে মিশ্রণে, সূপ-রান্নায়, মাংস রান্নায়, তৈলপাকে, খরার তাপ দগ্ধতায়, যাগু রান্নায়, উন্মাদ অবস্থায় এবং আদিকর্মিকের ক্ষেত্রে ইহা ক্ষমাযোগ্য অপরাধ বলে গণ্য হবে।

প্রথম শিক্ষাপদ সমাপ্ত।


 

২. দ্বিতীয় শিক্ষাপদ
৭৯৮. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিক প্রদত্ত বিহারে অবস্থান করছিলেন। তখন ষড়বর্গীয়া ভিক্ষুণীরা ঊরু ও বগলের লোম মচন করিয়ে অচিরাবতী নদীতে বেশ্যাদের সাথে নগ্নদেহে স্নান করতেন। বেশ্যারা এতে নিন্দা, আন্দোলন ও ক্ষোভ প্রকাশ করতে লাগলো এই বলে যে, কেন ভিক্ষুণীরা ঊরু ও বগলের লোম মোচন করাচ্ছেন, যেভাবে কামভোগী গৃহিণীরা করে থাকেন?

ভিক্ষুণীরা বেশ্যাদের নিন্দা, আন্দোলন ও ক্ষোভের কথা শুনতে পেলেন। যে-সকল ভিক্ষুণী অল্পেচ্ছু তারাও এজন্যে নিন্দা, আন্দোলন ও ক্ষোভ প্রকাশ করে বলতে লাগলেন, এ কেমন কথা! ষড়বর্গীয়া ভিক্ষুণীরা কী করে ঊরু ও বগলের লোম মোচন করাচ্ছেন?

ভিক্ষুণীরা ভিক্ষুদের এ বিষয় জানালে, ভিক্ষুরা ভগবানের নিকট নিবেদন করলেন। ভগবান পুনঃ জানতে চাইলেন, ভিক্ষুগণ, ইহা কি সত্য? হ্যাঁ ভগবান, তা সত্য। ইহা অত্যন্ত অশোভন হে ভিক্ষুগণ, এ কেমন কথা? কী করে ষড়বর্গীয়া ভিক্ষুণীরা ঊরুলোম, বগলের লোম মোচন করাচ্ছে? না ভিক্ষুগণ, ইহা কিছুতেই অপ্রসন্নদের প্রসন্নতা উৎপাদন এবং প্রসন্নদের প্রসন্নতা বৃদ্ধির কারণ নয়। অধিকন্তু অপ্রসন্নদের অপ্রসন্নতা বৃদ্ধি এবং কোনো কোনো প্রসন্নদের মনে অন্যথাভাব উৎপত্তির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

৭৯৯. “যেই ভিক্ষুণী ঊরু ও বগলের লোম মোচন করাবে তার পাচিত্তিয় অপরাধ হবে।”

৮০০. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘সম্বাধো’ বলতে সংকীর্ণ স্থান তথা বগল ও মূত্রদ্বার।

‘সংহরাপেয্যাতি’ বলতে একটি লোম মোচন করালে একটি পাচিত্তিয়, বহু লোম মোচন করালে বহু পাচিত্তিয় অপরাধ হয়।

৮০১. অনাপত্তি : অসুস্থতার কারণে, উন্মাদ অবস্থায় এবং আদিকর্মিকের বেলায় কোনো দোষ নেই।

দ্বিতীয় শিক্ষাপদ সমাপ্ত।


 

৩. তৃতীয় শিক্ষাপদ
৮০২. সে সময়ে বুদ্ধ শ্রাবস্তীর জেতবনে অনাথপিণ্ডিক প্রদত্ত বিহারে অবস্থান করছিলেন। তখন দুই ভিক্ষুণী ব্রহ্মচর্যে বিরক্ত এবং কামপীড়িত হয়ে কক্ষে প্রবেশ করে পরস্পরে মর্দন ও চাপড়াচ্ছিলেন। ভিক্ষুণীরা সেই শব্দে দৌড়ে গিয়ে সেই ভিক্ষুণীদের জিজ্ঞাসা করলেন, হে আর্যাগণ, আপনারা কোনো পুরুষকে নিয়ে দূষিত হচ্ছেন? না আর্যে, আমরা পুরুষ নিয়ে দূষিত হচ্ছি না। তারা ভিক্ষুণীদের ইহা জানালে, অল্পেচ্ছু ভিক্ষুণীরা ইহা শুনে এই বলে নিন্দা, আন্দোলন ও ক্ষোভ প্রকাশ করতে লাগলেন, এ কেমন ভিক্ষুণী? কী করে তারা পরস্পরে মর্দন, চাপড়ান করছে?

ভিক্ষুণীরা তা ভিক্ষুদের জানালেন। ভিক্ষুরা ভগবানকে বিষয়টা নিবেদন করলে, ভগবান পুনঃ জানতে চাইলেন, ভিক্ষুগণ, ইহা কি সত্য? হ্যাঁ ভগবান, তা সত্য। ইহা খুবই অশোভন, হে ভিক্ষুগণ, এ কেমন কথা! কী করে ভিক্ষুণীরা কামরাগে পরস্পরে মর্দন ও চাপড়াতে পারে? না ভিক্ষুগণ, ইহা কিছুতেই অপ্রসন্নদের প্রসন্নতা উৎপাদন এবং প্রসন্নদের প্রসন্নতা বৃদ্ধির কারণ নয়। অধিকন্তু অপ্রসন্নদের অপ্রসন্নতা বৃদ্ধি এবং কোনো কোনো প্রসন্নদের মনে অন্যথাভাব উৎপত্তির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

৮০৩. “মর্দনে ও চাপড়ানে পাচিত্তিয় অপরাধ হবে।”

৮০৪. ‘তলঘাতকং’ অর্থে সম্প্রহর্ষ তথা কামসুখ উৎপত্তি করতে এমনকি মূত্রপথে শাপলাপত্র দ্বারা আঘাত করলেও পাচিত্তিয় অপরাধ হবে।

৮০৫. অনাপত্তি : ব্যাধির কারণে, উন্মাদ অবস্থায় এবং আদিকর্মিকের দ্বারা হলে এমন অপরাধ ক্ষমাযোগ্য হয়।

তৃতীয় শিক্ষাপদ সমাপ্ত।


 

৪. চতুর্থ শিক্ষাপদ
৮০৬. সে সময়ে বুদ্ধ ভগবান শ্রাবস্তীতে অনাথপিণ্ডিক প্রদত্ত বিহারে অবস্থান করছিলেন। তখন জনৈকা ঋতুবন্ধকারিণী ভিক্ষুণীদের নিকটে প্রব্রজ্যা গ্রহণ করছিলেন। অন্য এক ভিক্ষুণী কামরাগে পীড়িতা হয়ে সেই ভিক্ষুণীর নিকটে উপস্থিত হয়ে বললেন, আর্যার ঋতুস্রাব কি নিয়মিত যাচ্ছে? কিভাবে আপনি তা ধারণ করেন? আর্যা, জতুমুষ্টি দ্বারা। আর্যা, এই জতুমুষ্টি কী জিনিস? তখন সেই ভিক্ষুণী জতুমুষ্টি এনে ধৌত করে ভুলে গিয়ে এক জায়গায় ফেলে রাখলেন। ভিক্ষুণীরা মক্ষিকা পরিবেষ্টিত এগুলো দেখতে পেয়ে জিজ্ঞাসা করলেন, এ কাজ কে করেছে? আমি করেছি, এই বলে তিনি জানালেন। অল্পেচ্ছু ভিক্ষুণীরা এ কারণে নিন্দা, আন্দোলন ও ক্ষোভ প্রকাশ করে বলতে লাগলেন, এ কেমন কথা, কী করে ভিক্ষুণী জতুমুষ্টি ব্যবহার করতে পারে?

ভিক্ষুণীরা ভিক্ষুদের তা জানালেন। ভিক্ষুগণ, এই বিষয় ভগবানকে নিবেদন করলে ভগবান জিজ্ঞাসা করলেন, ইহা কি সত্য? হ্যাঁ ভগবান, তা সত্য। ভিক্ষুগণ, ইহা খুবই অশোভন। কী করে ভিক্ষুণীরা জতুমুষ্টি ব্যবহার করবে? ইহা কিছুতেই অপ্রসন্নদের প্রসন্নতা উৎপাদন এবং প্রসন্নদের প্রসন্নতা বৃদ্ধির কারণ নয়। অধিকন্তু অপ্রসন্নদের অপ্রসন্নতা বৃদ্ধি এবং কোনো কোনো প্রসন্নদের মনে অন্যথাভাব উৎপত্তির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

৮০৭. “জতুমুষ্টি ব্যবহার করলে পাচিত্তিয় অপরাধ হবে।”

৮০৮. ‘জতুমুষ্টি’ বলতে বৃক্ষের শক্ত লাভাময়, কাষ্ঠময়, ময়দাময় অথবা মৃত্তিকাময় পিণ্ড, যা সম্প্রহর্ষ তথা কামসুখ উৎপত্তিতে মূত্রদ্বারে ন্যূনতম শাপলাপত্র পরিমাণ প্রবেশ করালেও পাচিত্তিয় অপরাধ হয়।

৮০৯. অনাপত্তি : ব্যাধির কারণে, উন্মাদ অবস্থায় এবং আদিকর্মিকের ক্ষেত্রে এমন অপরাধ ক্ষমাযোগ্য হয়।

চতুর্থ শিক্ষাপদ সমাপ্ত।


 

৫. পঞ্চম শিক্ষাপদ
৮১০. সে সময়ে বুদ্ধ শাক্যরাজ্যে কপিলবাস্তুর নিগ্রোধারামে অবস্থান করছিলেন। তখন মহাপ্রজাপতি গৌতমী ভগবানের নিকট উপস্থিত হয়ে ভগবানকে অভিবাদনপূর্বক বায়ুর নিম্নপ্রবাহের দিকে দাঁড়ালেন এবং বললেন, “ভগবান, মেয়েরা ভীষণ দুর্গন্ধ”। অতঃপর ভগবান বললেন, “ভিক্ষুণীরা উদক-শুদ্ধি গ্রহণ করুক”। এই বলে মহাপ্রজাপতি গৌতমীকে ধর্মকথায় সন্তোষিত, সমাদৃত, সমুত্তেজিত, সম্প্রহর্ষিত করলেন। গৌতমী ভগবানকে অভিবাদন ও প্রদক্ষিণ করে বিদায় নিলে, ভগবান এই সূত্রে, ভিক্ষুগণকে আহ্বান করে ধর্মকথার পর বললেন, “হে ভিক্ষুগণ, ভিক্ষুণীদেরকে উদক-শুদ্ধি করতে হবে।”

সে সময়ে জনৈকা ভিক্ষুণী স্মরণ করলেন যে, ভগবান উদক-শুদ্ধির নির্দেশ দিয়েছেন। তাই তিনি এত বিশেষভাবে উদক-শুদ্ধি করলেন যে মূত্রদ্বারে বমন হলো। সেই ভিক্ষুণী অন্যান্যদের তা জানালেন। যে-সকল ভিক্ষুণী অল্পেচ্ছু তারা ইহা শুনে নিন্দা, আন্দোলন ও ক্ষোভ প্রকাশ করে বলতে লাগলেন, এ কেমন কথা! কেন সেই ভিক্ষুণী অতি বেশি উদক-শুদ্ধি করতে গেল?

ভিক্ষুণীরা ভিক্ষুগণকে তা জানালেন। ভিক্ষুরা ভগবানকে এ বিষয় নিবেদন করলে, ভগবান জিজ্ঞাসা করলেন, ইহা কি সত্য? হ্যাঁ ভগবান, তা সত্য। ভিক্ষুগণ, ইহা খুবই অশোভন। কেন ভিক্ষুণীরা এভাবে উদক-শুদ্ধি করবে? তাদের এই আচরণ কিছুতেই অপ্রসন্নদের প্রসন্নতা উৎপাদন এবং প্রসন্নদের প্রসন্নতা বৃদ্ধির কারণ নয়। অধিকন্তু অপ্রসন্নদের অপ্রসন্নতা বৃদ্ধি এবং কোনো কোনো প্রসন্নদের মনে অন্যথাভাব উৎপত্তির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

৮১১. “ভিক্ষুণীদের উদক-শুদ্ধি করার সময় আঙুলের দুই পর্ব পরিমাণ প্রবেশ করাতে পারবে। এই পরিমাণ অতিক্রমে পাচিত্তিয় অপরাধ হবে।”

৮১২. ‘উদক-শুদ্ধি’ বলতে মূত্রদ্বারে ধোবন বুঝায়।

‘আদিযমানাযাতি’ বলতে ধোবনকালে।

‘দ্বঙ্গুলপব্বং পরমং আদাতব্বন্তি’ বলতে অঙ্গুলিসমূহের দুই পর্ব পরিমাণ গ্রহণ করা। তা অতিক্রমে কামসুখ উৎপত্তি করে বিধায় তদতিরিক্ত কেশাগ্র পরিমাণ অতিক্রমেও পাচিত্তিয় অপরাধ হয়।

৮১৩. দুই আঙুল-পর্বের অতিরিক্ত ধারণায়, প্রবেশ করানোয় পাচিত্তিয় অপরাধ হয়। দুই আঙুল-পর্বের অতিরিক্ত, ইহা ভুলে গিয়ে গ্রহণেও পাচিত্তিয় অপরাধ হয়। দুই আঙুল-পর্বের অতিরিক্ত কিন্তু অতিরিক্ত নয় ধারণায় গ্রহণ করলেও পাচিত্তিয় আপত্তি হয়। দুই আঙুল-পর্বের কম, কিন্তু অতিরিক্ত ধারণায় গ্রহণ করলে দুক্কট আপত্তি হয়। দুই আঙুল-পর্বের ধারণায় গ্রহণ করলে দুক্কট আপত্তি হয়। দুই আঙুল-পর্বের কম, কিন্তু তা ভুলে গিয়ে গ্রহণ করলেও দুক্কট আপত্তি হয়। দুই আঙুল-পর্বের কমকে কম বলে ধারণায়, গ্রহণে কোনো অপরাধ নেই।

৮১৪. অনাপত্তি : দুই আঙুল-পর্ব পরিমাণ প্রবেশ করানোয়, কম প্রবেশ করানোয়, ব্যাধির কারণে, উন্মাদ অবস্থায় এবং আদিকর্মিকের ক্ষেত্রে এমন দোষে কোনো অপরাধ নেই।

পঞ্চম শিক্ষাপদ সমাপ্ত।


 

৬. ষষ্ঠ শিক্ষাপদ
৮১৫. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিক প্রদত্ত বিহারে অবস্থান করছিলেন। তখন আরোহন্তা নামক মহা অমাত্য ভিক্ষুদের নিকটে এবং তাঁর স্ত্রী ভিক্ষুণীদের নিকটে প্রব্রজ্যা গ্রহণ করেন। তখন সেই ভিক্ষু ভিক্ষুণীটির নিকটে ভোজন করতেন। ভোজনরত ভিক্ষুকে ভিক্ষুণীটি পানীয় পরিবেশন করতেন এবং পাখা করতে করতে, গৃহীকালের কথা বলে বলে উপহাস করতেন। এতে ভিক্ষুটি ভিক্ষুণীকে এই ব্যবহার হতে বিরত করার জন্য বলতেন, বোন এরূপ আচরণ করো না। হ্যাঁ, এখন ইহা শোভন নয়। এমন বলাতে ভিক্ষুণীটি ক্ষিপ্ত হয়ে বলতেন পূর্বে তুমি আমাকে এমন এমন করেছ, কিন্তু এখন সহ্য হচ্ছে না? এই বলে পানপাত্র হতে জল মাথায় ছিটিয়ে দিয়ে, ব্যঞ্জনী দ্বারা ভিক্ষুণী ভিক্ষুকে প্রহার করলেন। যে-সকল ভিক্ষুণী অল্পেচ্ছু তারা এ ঘটনা জেনে এই বলে আন্দোলন, নিন্দা ও ক্ষোভ প্রকাশ করতে লাগলেন, এ কেমন কথা! কী করে ভিক্ষুণী ভিক্ষুকে প্রহার করতে পারে?

ভিক্ষুণীরা ভিক্ষুদেরকে বিষয়টি জানালেন। ভিক্ষুগণ ভগবানকে তা নিবেদন করলে ভগবান জিজ্ঞাসা করলেন, ইহা কি সত্য? হ্যাঁ ভগবান, তা সত্য। ইহা খুবই অন্যায় আচরণ। হে ভিক্ষুগণ, ভিক্ষুণীদের এরূপ আচরণে কিছুতেই অশ্রদ্ধাবানের শ্রদ্ধা উৎপন্ন হবে না; অশ্রদ্ধাবানের শ্রদ্ধা বৃদ্ধির কারণও হবে না। বরঞ্চ তার বিপরীতই হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

৮১৬. “যে ভিক্ষুণী, ভোজনরত ভিক্ষুকে জল অথবা পাখা দ্বারা সেবা করবে, বা হস্তপাশে গিয়ে দাঁড়াবে সেই ভিক্ষুণীর পাচিত্তিয় আপত্তি হবে।”

৮১৭. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘ভিক্খুস্সাতি’ বলতে উপসম্পদাপ্রাপ্ত।

‘ভুঞ্জতস্সাতি’ বলতে পঞ্চ ভোজনের মধ্যে যেকোনো ভোজ্যবস্তু ভোজনকালে।

‘পানীযং’ বলতে যত পানযোগ্য দ্রব্য।

‘বিধুপনং’ বলতে সকল প্রকার ব্যজনী।

‘উপতিট্ঠেয্যাতি’ বলতে হস্তপাশে দাঁড়ালে পাচিত্তিয় আপত্তি হয়।

৮১৮. উপসম্পন্নকে উপসম্পন্ন ধারণায় পানীয় বা ব্যজনী নিয়ে তাঁর হস্তপাশে উপস্থিত হলে পাচিত্তিয় আপত্তি হয়। উপসম্পন্ন কি না, তা না জেনেও পানীয় বা ব্যজনী নিয়ে হস্তপাশে উপস্থিত হলে পচিত্তিয় আপত্তি হয়। উপসম্পন্নকে অনুপসম্পন্ন সংজ্ঞায়, পানীয় বা ব্যজনী নিয়ে হস্তপাশে দাঁড়ালেও পাচিত্তিয় আপত্তি হয়। উপসম্পন্নকে অনুপসম্পন্ন সংজ্ঞায় পানীয় বা ব্যজনী নিয়ে হস্তপাশে দাঁড়ালে পাচিত্তিয় হয়। হস্তপাশের বাইরে গিয়ে দাঁড়ালে দুক্কট আপত্তি হয়। খাদ্য খাচ্ছে এমন অবস্থায় হস্তপাশে দাঁড়ালে, দুক্কট আপত্তি। অনুপসম্পন্নের নিকট দাঁড়ালে দুক্কট। অনুপসম্পন্নকে উপসম্পন্ন সংজ্ঞায় দাঁড়ালে দুক্কট আপত্তি। ‘অনুপসম্পন্ন’ এটি ভুলে গেলে দুক্কট আপত্তি হয়। অনুপসম্পন্নকে অনুপসম্পন্ন সংজ্ঞায় দুক্কট আপত্তি হয়।

৮১৯. অনাপত্তি : দিলে, দেওয়ালে, অনুপসম্পন্নদের দ্বারা আনালে, উন্মাদ অবস্থায় এবং আদিকর্মিকের ক্ষেত্রে এমন দোষ ক্ষমাযোগ্য হয়।

ষষ্ঠ শিক্ষাপদ সমাপ্ত।


 

৭. সপ্তম শিক্ষাপদ
৮২০. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের প্রদত্ত বিহারে অবস্থান করছিলেন। তখন ভিক্ষুণীরা শস্য মৌসুমে কাঁচা ধান্য চেয়ে নিয়ে, নগরের দিকে যাওয়ার সময়ে দ্বারপথে দুই আর্যা ভাগ করতে বাধা দিয়ে কেড়ে নিলেন। আবাসে উপস্থিত হয়ে সেই ভিক্ষুণীরা ঘটনাটি অন্যদের জানালে, অল্পেচ্ছু ভিক্ষুণীরা নিন্দা, আন্দোলন ও ক্ষোভ প্রকাশ করতে লাগলেন। ভিক্ষুণীরা ভিক্ষুগণকে জানালে ভিক্ষুরা ভগবানকে তা নিবেদন করলেন। ভগবান জিজ্ঞাসা করলেন, ইহা কি সত্য? হ্যাঁ ভগবান, তা সত্য। হে ভিক্ষুগণ, ভিক্ষুণীদের এই আচরণ কিছুতেই অশ্রদ্ধাবানের শ্রদ্ধা উৎপত্তি, অথবা শ্রদ্ধাবানের শ্রদ্ধা বৃদ্ধির কারণ হবে না। অধিকন্তু অশ্রদ্ধাবানের অশ্রদ্ধা বৃদ্ধি এবং কোনো কোনো শ্রদ্ধাবানের শ্রদ্ধার পরিহানি ঘটাবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। এ কারণেই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করিছ:

৮২১. “যেই ভিক্ষুণী কাঁচাধান্য যাচ্ঞা করে বা অন্যকে দিয়ে যাচ্ঞা করিয়ে ভাজে বা ভাজায়; খোলস নিজে ছড়ায় বা অন্যকে দিয়ে ছড়ায়; নিজে রান্না করে বা অন্যকে দিয়ে রান্না করায় বা ভোজন করে, সেই ভিক্ষুণীর পাচিত্তিয় হয়।”

৮২২. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘আমতধঞ্ঞ’ বলতে শালী, বৃহী, যব, গোধূম, কাঁকন, বরক, কুদ্রসক ইত্যাদি বুঝায়।

‘বিঞ্ঞেত্বা’ বলতে নিজে যাচ্ঞা করে।

‘বিঞ্ঞাপেত্বা’ বলতে অন্যকে দিয়ে পাক করানো। ‘ভোজন করাবো’ এই ইচ্ছায় গ্রহণ করলে দুক্কট আপত্তি এবং প্রতি গ্রাসে গ্রাসে পাচিত্তিয় আপত্তি হয়।

৮২৩. অনাপত্তি : দিলে, দেওয়ালে, অনুপসম্পন্নদের জন্যে আনালে, উন্মাদ অবস্থায় এবং আদিকর্মিকের ক্ষেত্রে এমন দোষে কোনো অপরাধ নেই।

সপ্তম শিক্ষাপদ সমাপ্ত।


 

৮. অষ্টম শিক্ষাপদ
৮২৪. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিক প্রদত্ত বিহারে অবস্থান করছিলেন। তখন জনৈক ব্রাহ্মণ রাজভৃত্যের পদ লাভ করে তৎঅর্জিত পারিশ্রমিক পাওয়ার উদ্দেশ্যে মস্তক ধৌত করে ভিক্ষুণীদের আবাস হতে রাজবাড়ির দিকে যাচ্ছিলেন। এক ভিক্ষুণী কটাহে মলত্যাগ করে আবর্জনাস্তূপে ফেলার সময়ে সেই ব্রাহ্মণের মাথায় গিয়ে পড়লো। এতে সেই ব্রাহ্মণ নিন্দা, আন্দোলন ও ক্ষোভ প্রকাশ করে বলতে লাগলেন, এই মুণ্ডা বহুগামী, নিকৃষ্টা, অশ্রমণী। না হয় কী করে সে আমার মাথায় বিষ্ঠা নিক্ষেপ করবে? এদের আবাস জ্বালিয়ে দেবো এই বলে মশাল জ্বালিয়ে ভিক্ষুণী আবাসে প্রবেশ করছিলেন। এক উপাসক আবাস হতে বের হতে গিয়ে, এই ব্রাহ্মণকে মশাল হতে আবাসে প্রবেশ করতে দেখে, তাকে জিজ্ঞাসা করলেন, মহাশয়, কী হেতু মশাল নিয়ে আপনি আবাসে প্রবেশ করছেন? এই নিকৃষ্টা মুণ্ডারা মলভাণ্ড আমার মাথায় নিক্ষেপ করেছে, আমি তাদের আবাস জ্বালিয়ে দেবো। মহাশয়, এই সহস্র মুদ্রা লাভ করে, আপনার পারিশ্রমিক আদায়ে গমন করা মঙ্গল। তখন সেই ব্রাহ্মণ মস্তক ধোবন করে রাজকুলে গমনপূর্বক তার পারিশ্রমিক সহস্র লাভ করলেন। সেই উপাসক ভিক্ষুণী নিবাসে প্রবেশপূর্বক ভিক্ষুণীদের এ ঘটনা জানায়ে, খুবই অসন্তোষ প্রকাশ করলেন।

যে-সকল ভিক্ষুণী অল্পেচ্ছু তারা এ ঘটনায় আন্দোলন, নিন্দা ও ক্ষোভ প্রকাশ করে বলতে লাগলেন, এ কেমন কথা! ভিক্ষুণীরা কী করে মল আবর্জনাকে নিক্ষেপ করছে? ভিক্ষুণীরা ভিক্ষুদের তা জানালেন। ভিক্ষুরা ভগবানকে তা নিবেদন করলে, ভগবান বললেন, ইহা কি সত্য? হ্যাঁ ভগবান, তা সত্য। হে ভিক্ষুগণ, ভিক্ষুণীদের এই আচরণ খুবই অশোভন। ভিক্ষুগণ, তাদের এই আচরণ কিছুতেই অশ্রদ্ধাবানদের শ্রদ্ধা উৎপত্তি বা শ্রদ্ধাবানের শ্রদ্ধা বৃদ্ধির সহায়ক নয়। বরঞ্চ তা অশ্রদ্ধাবানের অশ্রদ্ধা বৃদ্ধি এবং কোনো কোনো শ্রদ্ধাবানের মনে বিরূপভাব সৃষ্টির কারণ হবে। ভগবান এভাবে বহুপ্রকারে ভৎর্সনা করে...। তাই হে ভিক্ষুগণ, আমি ভিক্ষুণীদের এই আচরণে, এই শিক্ষাপদ উদ্দেস করছি :

৮২৫. “যেই ভিক্ষুণী মল বা প্রস্রাব অথবা আবর্জনা বা উচ্ছিষ্ট খাদ্য, আর্বজনাস্তূপে বা প্রাচীর সংলগ্নে নিক্ষেপ করবে বা নিক্ষেপ করাবে; তার পাচিত্তিয় অপরাধ হবে।”

৮২৬. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘উচ্চারো’ মল, ‘পস্সাবো’ মূত্র, ‘সঙ্কারো’ বলতে আবর্জনা, ‘বিঘাসং’ খাদ্য, অস্থি, বা উচ্ছিষ্ট জলকে বুঝায়। ‘কুড্ঢো’ হলো ত্রিবিধ আবর্জনাস্তূপ, যথা : ইষ্টক, শিলা, কাষ্ঠ। ‘পাকারো’ তিন প্রকার প্রাচীর; যথা : ইষ্টক-প্রাচীর, শিলা-প্রাচীর, কাষ্ঠ-প্রাচীর।

‘তিরোকুড্ঢেয্যাতি’ বলতে আবর্জনাস্তূপের পারে, প্রাচীরের কিনারায়।

‘ছড্ঢেয্যাতি’ নিজে নিক্ষেপ করলে পাচিত্তিয় আপত্তি হয়।

‘ছড্ঢাপেয্যাতি’ অন্য দ্বারা নিক্ষেপ করালেও পাচিত্তিয় অপরাধ হয়।

৮২৭. অনাপত্তি : অবলোকনপূর্বক নিক্ষেপ করলে, ঝুলিয়ে নিচে ফেললে, উন্মাদ অবস্থায় ফেললে এবং আদিকর্মিকের ক্ষেত্রে এমন দোষের কোনো অপরাধ নেই।

অষ্টম শিক্ষাপদ সমাপ্ত।


 

৯. নবম শিক্ষাপদ
৮২৮. সে সময়ে ভগবান বুদ্ধ শ্রাবস্তীর জেতবনে অনাথপিণ্ডিকের প্রদত্ত বিহারে অবস্থান করছিলেন। তখন জনৈকা ব্রাহ্মণ ভিক্ষুণীদের সেবার জন্যে একটি ভুট্টা-ক্ষেত্র করেছিলেন। ভিক্ষুণীরা পায়খানা, প্রস্রাব, আবর্জনা, উচ্ছিষ্টগুলো সেই ক্ষেত্রে নিক্ষেপ করতো। এতে ব্রাহ্মণ নিন্দা, আন্দোলন ও ক্ষোভ প্রকাশ করে বলতে লাগলেন, এগুলো কোন ধরনের ভিক্ষুণী? কেন তারা আমাদের যবক্ষেত্রে মল-মূত্র, ময়লা-আবর্জনা নিক্ষেপ করে দূষিত করছে?

ভিক্ষুণীরা ব্রাহ্মণের এই নিন্দা, আন্দোলন ও ক্ষোভের কথা শুনলেন। যে সকল ভিক্ষুণী অল্পেচ্ছু তারাও একইভাবে নিন্দা, আন্দোলন ও ক্ষোভ প্রকাশ করে বলতে লাগলেন, কেন ভিক্ষুণীরা সজীব উদ্ভিদের উপর মল, মূত্র এবং ময়লা আবর্জনা ছড়াচ্ছে? ভিক্ষুণীরা ভিক্ষুদেরকে তা জানালেন। ভিক্ষুরা ভগবানকে তা নিবেদন করলে, ভগবান বললেন, ভিক্ষুগণ, ইহা কি সত্য? হ্যাঁ ভগবান, তা সত্য। ইহা খুবই অন্যায়, হে ভিক্ষুগণ, এ কেমন কথা? কী করে ভিক্ষুণীরা সজীব উদ্ভিদের উপর মল-মূত্র, ময়লা, আবর্জনা নিক্ষেপ করতে পারে? হে ভিক্ষুগণ, তাদের এই আচরণ কিছুতেই অপ্রসন্নদের প্রসন্নতা উৎপাদন এবং প্রসন্নদের প্রসন্নতা বৃদ্ধির সহায়ক নয়। অধিকন্তু তার বিপরীত ভাবই সৃষ্টি করবে। ভগবান এভাবে বহুপ্রকারে ভৎর্সনা করে...। হে ভিক্ষুগণ, তাই আমি ভিক্ষুণীদের জন্যে শিক্ষাপদ উদ্দেস করছি :

৮২৯. “যেই ভিক্ষুণী সজীব উদ্ভিদের উপর মল-মূত্র, ময়লা-আবর্জনা ত্যাগ করবে, অথবা ত্যাগ করাবে তার পাচিত্তিয় হবে।”

৮৩০. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘উচ্চারো’ হলো মল বা বিষ্ঠা, ‘পস্সাবো’ হলো প্রস্রাব, ‘সঙ্কারং’ হলো আবর্জনা, ‘বিঘাসং’ হলো চর্বিত মাসংখণ্ড, অস্থিখণ্ড, এঁটো ইত্যাদি মিশ্রিত জল।

‘হরিত’ বলতে প্রথম ফসল এবং পরবর্তী ফসল, যা লোকে উপভোগ বা পরিভোগার্থে রোপণ করে।

‘ছড্ঢেয্যাতি’ বলতে নিজে ছড়ান বা নিক্ষেপ করলে পাচিত্তিয় হয়।

‘ছড্ঢাপেয্যাতি’ বলতে অন্যের দ্বারা ছড়াতে বাধ্য হলে দুক্কট আপত্তি হয়। নিজে এনে বহুজন দ্বারা ছড়ালে পাচিত্তিয় হয়।

৮৩১. সজীব উদ্ভিদকে সজীব সংজ্ঞায় ছড়ালে, বা অন্যকে দিয়ে ছড়ালে, পাচিত্তিয় আপত্তি হয়। ‘ইহা সজীব’ এ কথা ভুলে গিয়ে ছড়ালে বা অন্যকে দিয়ে ছড়ালে পাচিত্তিয় আপত্তি হয়। সজীবকে সজীব নয় মনে করে নিজে ছড়ালে, বা অন্যকে দিয়ে ছড়ালে পাচিত্তিয় হয়। ‘সজীব নয়’ এমনকে সজীব সংজ্ঞায় দুক্কট আপত্তি হয়। ‘সজীব’ এ কথা ভুলে গিয়ে ছড়ালে দুক্কট আপত্তি হয়।

৮৩২. অনাপত্তি : দেখে-শুনে ছড়ালে, ক্ষেতের সীমানায় ছড়ালে, ক্ষেত্র অধিকারীর সম্মতিতে দেখে-শুনে ছড়ালে, উন্মাদ অবস্থায় ছড়ালে এবং আদিকর্মিকের ক্ষেত্রে এ জাতীয় অপরাধ ক্ষমাযোগ্য হয়।

নবম শিক্ষাপদ সমাপ্ত।


 

১০. দশম শিক্ষাপদ
৮৩৩. সে সময়ে বুদ্ধ ভগবান রাজগৃহের বেণুবনস্থ কলন্দক নিবাপে অবস্থান করছিলেন। তখন রাজৃগহে পর্বত-চূড়ায় উৎসব হচ্ছিল। ষড়বর্গীয়া ভিক্ষুণীরা সেই উৎসব দর্শনে আগমন করলেন। ইহা দেখে মানুষ এই বলে নিন্দা আন্দোলন ও ক্ষোভ প্রকাশ করতে লাগলেন যে, এরা কেমন ভিক্ষুণী? কেন এভাবে নৃত্য-গীত-বাদ্য দর্শনে যাচ্ছে? মনে হচ্ছে যেন কামভোগী গৃহিণী! জনগণের এই নিন্দাবাক্য ভিক্ষুণীরা শুনলেন। যে সকল ভিক্ষুণী অল্পেচ্ছু তারাও নিন্দা, আন্দোলন ও ক্ষোভ প্রকাশ করে বলতে লাগলেন ষড়বর্গীয়ারা কেমন ভিক্ষুণী? কেন তারা নৃত্য-গীত, বাদ্য-বাজনা দেখতে যাবে? ভিক্ষুণীরা এ কথা ভিক্ষুদের জানালে ভিক্ষুরা ভগবানকে তা নিবেদন করলেন। তখন ভগবান জিজ্ঞাসা করলেন, ইহা কি সত্য? হ্যাঁ ভগবান, তা সত্য। ইহা খুবই অন্যায়। হে ভিক্ষুগণ, ভিক্ষুণীদের এমন আচরণ কিছুতেই অপ্রসন্নদের প্রসন্নতা উৎপাদন এবং প্রসন্নদের প্রসন্নতা বৃদ্ধির সহায়ক নয়। বরঞ্চ তার বিপরীত হবে। ভগবান এভাবে বহুপ্রকারে ভৎর্সনা করে...। তাই হে ভিক্ষুগণ, আমি ভিক্ষুণীদের জন্যে শিক্ষাপদ উদ্দেস করছি :

৮৩৪. ‘‘যেই ভিক্ষুণী নৃত্য-গীত, বাদ্য-বাজনা দেখতে যাবে, তার পাচিত্তিয় অপরাধ হবে।”

৮৩৫. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘নচ্চং’ বলতে যতপ্রকার নৃত্য।

‘গীতং’ বলতে যত প্রকার গীত।

‘বাদিতং’ বলতে যত প্রকার বাদ্য-বাজনা।

৮৩৬. এসব দর্শনে গমনকালে দুক্কট আপত্তি হয়। যেখানে দাঁড়ালে দর্শন ও শ্রবণ হয় তথায় উপস্থিত হওয়া মাত্রই পাচিত্তিয় অপরাধ হয়। দর্শনের সীমানা ত্যাগ করে পুনঃপুন দর্শন ও শ্রবণ করলেও পুনঃপুন পাচিত্তিয় হয়। দর্শনার্থে একাকী গমনকালে দুক্কট আপত্তি হয়। সেই স্থান ত্যাগ করে দর্শন শ্রবণ করলেও পাচিত্তিয় আপত্তি হয়।

৮৩৭. অনাপত্তি : ভিক্ষুণী নিবাসে অবস্থান থেকে দেখা বা শুনায়; কোনো ভিক্ষুণী দাঁড়ান বা উপবেশন অবকাশে আগমন করতে গিয়ে পথিমধ্যে নৃত্য-গীত, বাদ্য-বাজনা দর্শন, শ্রবণ করা হলে; স্মৃতি অনুশীলন করার সময়ে দর্শন, শ্রবণ হলে, আপদকালে, উন্মাদ অবস্থায় এবং আদিকর্মির আপত্তি হয় না।

দশম শিক্ষাপদ সমাপ্ত।

লসুন বর্গ প্রথম সমাপ্ত।


 

২. অন্ধকার বর্গ
১. প্রথম শিক্ষাপদ
৮৩৮. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের প্রদত্ত বিহারে অবস্থান করছিলেন। তখন ভদ্রাকপিলানীর অন্তেবাসী ভিক্ষুণীর জ্ঞাতি-পুরুষ কোনো কার্য উপলক্ষে শ্রাবস্তীতে আগমন করেছিলেন। ভিক্ষুণী সেই পুরুষের সাথে প্রদীপহীন রাতের অন্ধকারে একাকী অতি নিকটবর্তী হয়ে আলাপ করছিলেন। যে-সকল ভিক্ষুণী অল্পেচ্ছু তারা ইহা দেখে নিন্দা, আন্দোলন ও ক্ষোভ প্রকাশ করতে লাগলেন, এ কেমন ভিক্ষুণী? কেন সে রাতের অন্ধকারে একাকী প্রদীপহীন অবস্থায় পুরুষের সাথে এভাবে আলাপ করছে?

ভিক্ষুণীরা ভিক্ষুদের তা জানালে তারা ভগবানের নিকট এ বিষয় নিবেদন করলেন। ভগবান জিজ্ঞাসা করলেন, ইহা কি সত্য? হ্যাঁ ভগবান, তা সত্য। ইহা নিতান্ত অশোভন, হে ভিক্ষুগণ, ভিক্ষুণীদের এরূপ আচরণ কিছুতেই অপ্রসন্নদের প্রসন্নতা উৎপাদন এবং প্রসন্নদের প্রসন্নতা বৃদ্ধির সহায়ক নয়। বরঞ্চ তার বিপরীত হবে। ভগবান এভাবে বহুপ্রকারে ভৎর্সনা করে...। তাই হে ভিক্ষুগণ, আমি ভিক্ষুণীদের জন্যে শিক্ষাপদ উদ্দেস করছি :

৮৩৯. “যেই ভিক্ষুণী রাতের অন্ধকারে প্রদীপহীন অবস্থায় কোনো পুরুষের নিকটে একাকী গিয়ে দাঁড়াবে অথবা আলাপ করবে তার পাচিত্তিয় অপরাধ হবে।”

৮৪০. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘রত্তন্ধকারে’ বলতে সূর্যাস্তের পর।

‘অপ্পদীপে’ বলতে আলোকবিহীন অবস্থায়।

‘পুরিসো’ বলতে মনুষ্যজাতীয় পুরুষ; যক্ষ, প্রেত বা পশু-পক্ষীজাতীয় পুরুষ নয়; যাদের সাথে বোধগম্যতার বলে নিকটবর্তী হয়ে একত্রে আলাপ করা যায়।

‘একেনকাতি’ বলতে পুরুষ হোক বা ভিক্ষুণী হোক দুজনের যে-কোনোজন অগ্রবর্তী হয়ে পরস্পর হাতের পাশে গেলে ভিক্ষুণীর পাচিত্তিয় অপরাধ হবে।

‘সল্লপেয্য’ বলতে পুরুষের হস্তপাশে স্থিত হয়ে আলাপে পাচিত্তিয় হবে। হস্তপাশের বাইরে থেকে দাঁড়ালে অথবা আলাপ করলে দুক্কট আপত্তি হয়। যক্ষ, প্রেত, নপুংসক বা তির্যগ্‌জাতীয়, কিন্তু মনুষ্যসংজ্ঞায় না হলে নিকটে যাওয়া বা আলাপে দুক্কট আপত্তি হয়।

৮৪১. অনাপত্তি : সেই ভিক্ষুণী চেতনায় দুই পর্যায়ের হলে, অর্থাৎ অর্হৎ বা অন্যতর অনাগামী পর্যায়ভুক্ত হয়ে পুরুষের হস্তপাশে দাঁড়ালে বা আলাপ করলে কোনো অপরাধ হবে না। উন্মাদ অবস্থায় এবং আদিকর্মিকের ক্ষেত্রেও কোনো অপরাধ নেই।

প্রথম শিক্ষাপদ সমাপ্ত।


 

২. দ্বিতীয় শিক্ষাপদ
৮৪২. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিক প্রদত্ত বিহারে অবস্থান করছিলেন। তখন ভদ্রাকপিলানীর অন্তেবাসী ভিক্ষুণীর জ্ঞাতিপুরুষ, কোনো কার্য উপলক্ষে শ্রাবস্তীতে এসেছিলেন। ভগবান প্রদীপহীন রাতের অন্ধকারে কোনো পুরুষের সাথে একাকী দাঁড়ানো ও আলাপে বিধিনিষেধ আরোপ করেছেন, এই ভেবে সেই পুরুষের সাথে আচ্ছন্ন স্থানে একাকী নিকটবর্তী হয়ে আলাপ করছিলেন। যে-সকল ভিক্ষুণী অল্পেচ্ছু তারা ইহা দেখে নিন্দা, আন্দোলন ও ক্ষোভ প্রকাশ করে বলতে লাগলেন, এ কেমন ভিক্ষুণী? কেন সে আচ্ছাদিত স্থানে পুরুষের সাথে একাকী এত কাছে গিয়ে আলাপ করছে? ভিক্ষুণীরা ভিক্ষুদেরকে বিষয়টি জানালে ভিক্ষুরা তা ভগবানকে নিবেদন করলেন। ভগবান জিজ্ঞাসা করেন, ভিক্ষুগণ, ইহা কি সত্য যে, ভিক্ষুণী আচ্ছন্ন-অন্তরালে পুরুষের সাথে একাকী দাঁড়াচ্ছে আর আলাপ করছে? হ্যাঁ ভগবান, তা সত্য। ইহা খুবই অন্যায়, অশোভন। হে ভিক্ষুগণ, ভিক্ষুণীদের এরূপ আচরণ কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

৮৪৩. “যেই ভিক্ষুণী আচ্ছাদিত স্থানে পুরুষের সাথে একাকী অবস্থান করবে বা আলাপ করবে, তার পাচিত্তিয় অপরাধ হবে।”

৮৪৪. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘পটিচ্ছন্নে’ বলতে ‘কুড্ড’ তথা ডালপালার আচ্ছাদন, কবাট দরজার পাল্লা, কিলঙ্গ তথা পর্দা, সানিপাকারেণ তথা মোটা কাপড়ের দেয়াল, বৃক্ষ, স্তম্ভ বা প্রকোষ্ঠ যেকোনো প্রকার ঘেরা বা আচ্ছাদন বুঝায়।

‘পুরিস’ বলতে মনুষ্যজাতীয় পুরুষ যেজন বিজ্ঞতাবলে কথা বলতে, উপস্থিত হতে সক্ষম; কিন্তু কোনো যক্ষ, প্রেত বা তির্যগ্‌জাতীয় পুরুষ নয়।

‘একেনেকাতি’ পুরুষ বা ভিক্ষুণী যেকোনো একজন।

‘সন্তিট্ঠেয্য বাতি’ বলতে পুরুষের হাতের কাছে গিয়ে দাঁড়ালে বা আলাপ করলে পাচিত্তিয় অপরাধ হবে। হস্তপাশের বাইরে গিয়ে দাঁড়ালে বা আলাপ করলে দুক্কট আপত্তি হয়। যক্ষ, প্রেত, পণ্ডক তথা অতিদুর্বল কৃশকায় ব্যক্তি বা মনুস্সবিগ্গহ তথা মানুষের অংশবিশেষ আকৃতিবিশিষ্ট পশুজাতীয়ের নিকটে গিয়ে দাঁড়ালে বা আলাপ করলে দুক্কট আপত্তি হয়।

৮৪৫. অনাপত্তি : যিনি বিজ্ঞতাবলে দুইয়ের এক, অর্হত্ত্ব বা অনাগামিতা স্তরে পৌঁছেছেন তেমন ভিক্ষুণী পুরুষের হস্তপাশে গিয়ে দাঁড়ালে বা কথা বললে, উন্মাদ অবস্থায় হলে এবং আদিকর্মিক হলে।

দ্বিতীয় শিক্ষাপদ সমাপ্ত।


 

৩. তৃতীয় শিক্ষাপদ
৮৪৬. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিক প্রদত্ত বিহারে অবস্থান করছিলেন। তখন ভদ্রাকপিলানীর অন্তেবাসী ভিক্ষুণীর এক জ্ঞাতিপুরুষ কোনো কার্য উপলক্ষে শ্রাবস্তীতে এসেছিলেন। সেই ভিক্ষুণী ভাবলেন, ভগবান আচ্ছাদিত স্থানে পুরুষের সাথে একাকী দাঁড়াতে বা আলাপ করতে নিষেধাজ্ঞা দিয়েছেন। তাই তিনি উন্মুক্ত আকাশ তলে দাঁড়ায়ে জ্ঞাতিপুরুষের সাথে একাকী আলাপ করছিলেন। যে-সকল ভিক্ষুণী অল্পেচ্ছু তারা ইহা দেখে নিন্দা, আন্দোলন ও ক্ষোভ প্রকাশ করে বলতে লাগলেন, এ কেমন কথা? কী করে ভিক্ষুণী উন্মুক্ত স্থানে একাকী পুরুষের সাথে কথা বলতে পারে?

ভিক্ষুণীরা তা ভিক্ষুদেরকে জানালে, ভিক্ষুরা ভগবানকে বিষয়টি নিবেদন করলেন। তখন ভগবান বললেন, ভিক্ষুগণ, ইহা কী সত্য যে, ভিক্ষুণী পুরুষের সাথে একাকী উন্মুক্ত স্থানে দাঁড়ায়ে আলাপ করছে? হ্যাঁ ভগবান, তা সত্য। ইহা খুবই অন্যায়। হে ভিক্ষুগণ, ভিক্ষুণীদের এমন আচরণ কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

৮৪৭. “যেই ভিক্ষুণী উন্মুক্ত স্থানে কোনো পুরুষের নিকটে একাকী গিয়ে দাঁড়াবে অথবা আলাপ করবে, সেই ভিক্ষুণীর পাচিত্তিয় অপরাধ হবে।”

৮৪৮. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘অজ্ঝোকাসে’ বৃক্ষ, স্তম্ভ, প্রকোষ্ঠ যেকোনো আচ্ছাদনই হোক না কেন এ সকল ব্যতীত খোলা আকাশতলে।

‘পুরিস’ বলতে মুনষ্যজাতীয় পুরুষ, কোনো যক্ষ, প্রেত, বা তির্যগ্‌জাতীয় নয়, যারা বিজ্ঞতাবলে কাছে গিয়ে দাঁড়ান বা আলাপে সক্ষম হবে।

‘সদ্ধিন্তি’ বলতে একসাথে।

‘একেনেকাতি’ পুরুষ হোক বা ভিক্ষুণী হোক যেকোনো জন।

‘সন্তিট্ঠেয্যাতি’ পুরুষের হস্তপাশে গিয়ে দাঁড়ালে পাচিত্তিয় হবে।

‘সল্লপেয্য বাতি’ বলতে পুরুষের হস্তপাশে গিয়ে আলাপ করলে পাচিত্তিয় হয়। হস্তপাশের বাইরে থেকে দাঁড়ানোয় এবং আলাপে দুক্কট আপত্তি হয়। যক্ষ, প্রেত, পণ্ডক, তির্যক এবং অর্ধাঙ্গ মানুষের সাথে দাঁড়ানো এবং আলাপে দুক্কট হয়।

৮৪৯. অনাপত্তি : বিজ্ঞতায় দুয়ের অন্যতর, অর্হৎ বা অনাগামী পুদ্গল দাঁড়ালে বা আলাপ করলে, উন্মাদ অবস্থায় এবং আদিকর্মিকের ক্ষেত্রে দোষণীয় বলে গণ্য নয়।

তৃতীয় শিক্ষাপদ সমাপ্ত।


 

৪. চতুর্থ শিক্ষাপদ
৮৫০. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিক প্রদত্ত বিহারে অবস্থান করছিলেন। তখন স্থূলানন্দা ভিক্ষুণী রাস্তার পাশে ব্যূহচক্রের মধ্যস্থলে অতি আগ্রহের সাথে ফিসফিসিয়ে একাকী এক পুরুষের সাথে কথা বলছিলেন। দ্বিতীয় এক ভিক্ষুণী তাদেরকে মন্দকাজে প্ররোচিত করতে লাগলেন। অল্পেচ্ছু ভিক্ষুণীরা ইহা শুনে নিন্দা, আন্দোলন ও ক্ষোভ প্রকাশ করে বলতে লাগলেন, ইহা কেমন কথা, আর্যা স্থূলানন্দা কেন পথপাশে যানবাহন রথব্যূহের অভ্যন্তরে একাকী পুরুষের সাথে গভীর আগ্রহে ফিসফিসিয়ে কথা বলেছেন; আর দ্বিতীয় ভিক্ষুণী তাতে কেন প্ররোচিত করেছে?

ভিক্ষুণীরা ভিক্ষুদের তা জানালে, ভিক্ষুরা বিষয়টি ভগবানের কাছে নিবেদন করলেন। ভগবান জিজ্ঞাসা করলেন, ভিক্ষুগণ, ইহা কি সত্য? হ্যাঁ ভগবান, তা সত্য। ইহা খুবই অশোভন আচরণ। হে ভিক্ষুগণ, ভিক্ষুণীদের এমন আচরণ কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

৮৫১. “যেই ভিক্ষুণী পথপাশে রথের ব্যূহের বা মধ্যস্থলে কোনো পুরুষের সাথে একাকী গভীর আগ্রহে দাঁড়াবে, ফিসফিসিয়ে কথা বলবে, তার পাচিত্তিয় হবে। আর তাতে দ্বিতীয় প্ররোচণাদানকারী ভিক্ষুণীর ‘দুক্কট’ আপত্তি হবে।”

৮৫২. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘রথিয়া’ বলতে রথ চলাচলের রাস্তা।

‘ব্যূহ’ বলতে যে স্থানে একটি মাত্র পথে আগমন নির্গমন করতে হয়।

‘সিংঘাটকো’ বলতে চারপাশে চতুর্ভুজাকারে ঘেরামুক্ত স্থান।

‘পুরিসো’ অর্থে মনুষ্যজাতীয় পুরুষ; কিন্তু যক্ষ, প্রেত, তির্যক ইত্যাদি জাতীয়, যাদের বিজ্ঞতাবলে পাশে গিয়ে দাঁড়ানো বা আলাপে অক্ষম তাদের বুঝাবে।

‘সদ্ধিন্তি’ বলতে একসাথে।

‘একেনেকাতি’ বলতে পুরুষ হোক, ভিক্ষুণী হোক যেকোনো জন।

‘সন্তিট্ঠেয্যো’ অর্থে পুরুষের হস্তপাশে দাঁড়ালে পাচিত্তিয় অপরাধ হবে।

‘সল্লপেয্যা বাতি’ বলতে পুরুষের হস্তপাশে গিয়ে আলাপ করলে পাচিত্তিয় অপরাধ হবে।

‘নিকণ্ণিকং বা জাপ্পেয্যাতি’ পুরুষের কানের নিকটে গিয়ে বলতে পাচিত্তিয় আপত্তি হয়।

‘দুতিযিকং বা ভিক্খুনিং উয্যোজিয্যাতি’ বলতে অনাচারে ইচ্ছুক দ্বিতীয়া কোনো ভিক্ষুণী এ বিষয়ে প্ররোচিত করলে তার দুক্কট আপরাধ হবে। দেখা বা শুনা আওতার মধ্যে থাকলে দুক্কট আপত্তি হবে। আওতা অতিক্রম করলে পাচিত্তিয় হবে। হস্তপাশ ত্যাগ করে দাঁড়ালে বা আলাপ করলে দুক্কট আপত্তি হবে। যক্ষ, প্রেত পণ্ডক, তির্যক বা মনুষ্য আকৃতির (অর্ধেক মানুষ, অর্ধেক পশু) সাথে দাঁড়ালে বা আলাপ করলে দুক্কট আপত্তি হবে।

৮৫৩. অনাপত্তি : যদি বিজ্ঞতার বলে অর্হৎ অথবা অনাগামিতালাভীর দাঁড়ানোয় এবং আলাপে, অনাচারের ইচ্ছায় না হলে, স্মৃতি করণীয় প্রদত্ত দ্বিতীয়া ভিক্ষুণী প্ররোচিত করলে, উন্মাদগ্রস্ত হলে, আদিকর্মিক হলে এমন দোষ ক্ষমাযোগ্য বলে বিবেচ্য।

চতুর্থ শিক্ষাপদ সমাপ্ত।


 

৫. পঞ্চম শিক্ষাপদ
৮৫৪. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন জনৈকা ভিক্ষুণী এক গৃহীকুলের নির্দিষ্ট দানগ্রহীতা এবং নিত্য অন্ন-ব্যঞ্জন গ্রহণকারিণী ছিলেন। একদিন তিনি পূর্বাহ্ন সময়ে চীবর পরিধান ও পাত্র গ্রহণ করে সেই গৃহীকুলে উপস্থিত হলেন। উপস্থিত হয়ে আসনে উপবেশন করে গৃহ স্বামীকে না বলে চলে গেলেন। সেই গৃহীকুলের দাসী গৃহ সম্মার্জন করতে গিয়ে সেই আসনখানি ভাজনাদির অভ্যন্তরে রেখে দিয়েছিল। লোকেরা আসনটি দেখতে না পেয়ে ভিক্ষুণীটিকে জিজ্ঞাসা করলেন, হে আর্যা, আসনটি কোথায়? উপাসকগণ, আমিও তো আসনটি দেখছি না। না আর্যা, আসনটি দিয়ে দেন, এই বলে গাল-মন্দপূর্বক প্রতিদিনের অন্নদান বন্ধ করে দিল। সেই লোকেরা ঘর পরিষ্কার করতে গিয়ে একদিন ভাজনের ভেতরে আসনটি দেখতে পেল। তখন তারা অনুশোচনাগ্রস্ত হয়ে সেই ভিক্ষুণীর নিকট ক্ষমা প্রার্থনাপূর্বক নিত্য পিণ্ডদান প্রথা আবার চালু করলেন।

সেই ভিক্ষুণী তখন অন্যান্য ভিক্ষুণীদেরকে বিষয়টি অবগত করালেন। যে-সকল ভিক্ষুণী অল্পেচ্ছু তারা ইহা শুনে নিন্দা, আন্দোলন ও ক্ষোভ প্রকাশ করে বলতে লাগলেন, কেন সেই ভিক্ষুণী পূর্বাহ্নে পিণ্ডদাতাকুলে উপস্থিত হয়ে আসনে গিয়ে বসলো, অথচ গৃহস্বামীকে না বলে চলে আসলো? ভিক্ষুণীরা ভিক্ষুগণকে ইহা জানালে ভিক্ষুগণ ভগবানকে তা নিবেদন করলেন। তখন ভগবান জিজ্ঞাসা করলেন, ভিক্ষুগণ, ইহা কি সত্য যে, ভিক্ষুণী পূর্বাহ্নে পিণ্ডদাতাকুলে উপস্থিত হয়ে, আসনে বসে, গৃহকর্তাকে না বলে প্রস্থান করেছে? হ্যাঁ ভগবান, তা সত্যি।

ভিক্ষুগণ, ইহা খুবই অন্যায়। ভিক্ষুণীদের প্ররূপ আচরণ কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

৮৫৫. “যেই ভিক্ষুণী পূর্বাহ্নে পিণ্ডদাতাকুলে উপস্থিত হয়ে আসনে বসে, গৃহকর্তাকে না বলে প্রস্থান করবে, সেই ভিক্ষুণীর পাচিত্তিয় অপরাধ হবে।

৮৫৬. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘পুরেভত্তং’ বলতে সূর্যোদয় থেকে যাবৎ মধ্যাহ্নকাল পর্যন্ত।

‘কুলং’ বলতে চারিটি কুল; যথা : ক্ষত্রিয়কুল, ব্রাহ্মণকুল, বণিককুল এবং শূদ্র বা সেবাদানকুল।

‘উপসঙ্কমিত্বা’ অর্থে তথায় গমন করে।

‘আসনং’ বলতে পালঙ্কের স্থানে।

‘নিসীদিত্বা’ বলতে তথায় উপবেশন কর।

‘সামিকে অনাপুচ্ছা পক্কমেয্যাতি’ বলতে যেইজন সেই কুলের প্রধানত্ব প্রাপ্ত, তাকে না বলে গৃহছাউনি অতিক্রম করা মাত্রই পাচিত্তিয় অপরাধ হবে।

৮৫৭. বিনা জিজ্ঞাসাতে না বলা চেতনায় প্রস্থান দ্বারা পাচিত্তিয় আপত্তি হয়। ‘বলা হয়নি’ এ কথা ভুলে গিয়ে প্রস্থান দ্বারাও পাচিত্তিয় আপত্তি হয়। ‘বলা হয়নি’ এটা জেনেও প্রস্থান দ্বারা পাচিত্তিয় হয়। পালঙ্কের স্থানে না গিয়ে প্রস্থান দ্বারা দুক্কট আপত্তি হয়। ‘বলা হয়েছে’ অথচ ‘বলা হয়নি’ চেতনায় দুক্কট আপত্তি হয়। ‘বলা হয়েছে’ এটা ভুলে গেলে দুক্কট আপত্তি হয়। ‘বলা হয়েছে’ বলে জেনে প্রস্থান করাতে কোনো অপরাধ নেই।

৮৫৮. অনাপত্তি : বলে প্রস্থান করলে, সরাতে অক্ষম হলে, রোগে, বিপদে, উন্মাদ অবস্থায় এবং আদিকর্মিক হলে এ অপরাধ ক্ষমাযোগ্য হয়।

পঞ্চম শিক্ষাপদ সমাপ্ত।


 

৬. ষষ্ঠ শিক্ষাপদ
৮৫৯. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন ভিক্ষুণী স্থূলানন্দা বৈকালিক ভৈষজ্যদাতা গৃহে উপস্থিত হয়ে গৃহকর্তাকে জিজ্ঞাসা না করে পালঙ্কের উপরে বসে পড়লেন এবং শুয়ে পড়লেন। মানুষেরা লজ্জা-গৌরববশত স্থূলানন্দার এই আচরণে সম্মুখে কিছু না বললেও তারা এই বলে নিন্দা, আন্দোলন ও ক্ষোভ প্রকাশ করতে লাগলেন যে, আর্যা স্থূলানন্দার এ কেমন আচরণ? কেন তিনি বিকালে ভৈষজ্যদাতার গৃহে গিয়ে গৃহকর্তাকে জিজ্ঞাসা না করেই পালঙ্কে বসেন, আর শয়ন করেন? ভিক্ষুণীরা সে-সকল মানুষের নিন্দা, আন্দোলন ও ক্ষোভের বিষয় শুনতে পেলেন। যে সকল ভিক্ষুণী অল্পেচ্ছু তারাও এ কারণে নিন্দা, আন্দোলন ও ক্ষোভ প্রকাশ করতে লাগলেন। ভিক্ষুণীরা ভিক্ষুদের তা জানালে ভিক্ষুরা ভগবানকে বিষয়টি নিবেদন করলেন। ভগবান ভিক্ষুদের জিজ্ঞাসা করলেন, ইহা কি সত্য? হ্যাঁ ভগবান, তা সত্য।

ভগবান ভিক্ষুণী স্থূলানন্দার এই আচরণে খুবই অসন্তুষ্ট হয়ে বললেন, “হে ভিক্ষুগণ, এ কেমন কথা? কেন ভিক্ষুণী স্থূলানন্দা বিকালে ভৈষজ্য দাতাকুলে গিয়ে গৃহকর্তা অনুমতি ব্যতীত পালঙ্কে বসে ও শুয়ে পড়ে?

হে ভিক্ষুগণ, তার এই আচরণ কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

৮৬০. “যেই ভিক্ষুণী বৈকালিক ভৈষজ্য দাতাদের গৃহে উপস্থিত হয়ে গৃহকর্তার বিনানুমতিতে পালঙ্কের উপর বসবে অথবা শয়ন করবে তার পাচিত্তিয় অপরাধ হবে।”

৮৬১. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘পচ্ছাভত্তং’ বলতে মধ্যাহ্ন অতিক্রান্তে সূর্য অস্তমিত না হওয়া পর্যন্ত।

‘কুলং’ বলতে চারিকুল; যথা : ক্ষত্রিয়কুল, ব্রাহ্মণকুল, বৈশ্যকুল এবং শূদ্রকুল।

‘উপসঙ্কমিত্বা’ বলতে তথায় গমনপূর্বক।

‘সামিকে অনাপুচ্ছা’ বলতে সেই পরিবারের লোকেরা যাকে প্রধান্য দেয় তাকে জিজ্ঞাসা না করে।

‘আসনং’ বলতে পালঙ্কের খালি স্থানে।

‘অভিনিসীদেয্যাতি’ বলতে তথায় উপবেশনে পাচিত্তিয় অপরাধ হয়।

‘অভিনিপজ্জেয্যাতি’ বলতে তথায় শুয়ে পড়ায় পাচিত্তিয় অপরাধ হয়।

৮৬২. অজিজ্ঞাসায় ‘অজিজ্ঞাসা’ ধারণায় আসনে বসলে বা শয়ন করলে পাচিত্তিয় অপরাধ হয়। অজিজ্ঞাসায় ভুলে গিয়ে আসনে বসলে বা শয়ন করলে পাচিত্তিয় অপরাধ হয়। অজিজ্ঞাসায় জিজ্ঞাসিত ধারণায় আসনে বসলে বা উপবেশন করলে পাচিত্তিয় অপরাধ হয়। পালঙ্কের খালি স্থান ব্যতীত হলে দুক্কট অপরাধ হয়। জিজ্ঞাসিত অথচ অজিজ্ঞাসিত ধারণায় হলে দুক্কট অপরাধ হয়। জিজ্ঞাসায় কিন্তু তা ভুলে গিয়ে বসলে দুক্কট অপরাধ হয়। অনুমোদিতকে ‘অনুমোদিত’ চেতনায় বসলে বা শয়ন করলে কোনো অপরাধ নেই।

৮৬৩. অনাপত্তি : অনুমোদিত আসনের উপর বসলে বা উপরে শয়ন করলে বা সকলের বসার জন্যে নির্দিষ্টকৃত আসনে হলে, রোগের কারণে, বিপৎকালে, উন্মাদ অবস্থায় এবং আদিকর্মিকের ক্ষেত্রে ইহা ক্ষমাযোগ্য হয়।

ষষ্ঠ শিক্ষাপদ সমাপ্ত।


 

৭. সপ্তম শিক্ষাপদ
৮৬৪. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিক প্রদত্ত বিহারে অবস্থান করছিলেন। তখন জনৈকা ভিক্ষুণী কোশল জনপদের শ্রাবস্তীতে গমনরত অবস্থায় সন্ধ্যায় একগ্রামে প্রবেশ করে এক ব্রাহ্মণগৃহে উপস্থিত হয়ে আশ্রয় চাইলেন। ব্রাহ্মণী ভিক্ষুণীকে বললেন, আর্যা, ব্রাহ্মণ না আসা পর্যন্ত আসুন এবং অবস্থান করুন। ভিক্ষুণী ব্রাহ্মণ না আসা পর্যন্ত একপাশে বিছানা বিছিয়ে প্রথমে বসলেন, অতঃপর শুয়ে পড়লেন। এক সময়ে সেই ব্রাহ্মণ রাতে আগমন করে ব্রাহ্মণীকে এভাবে বললেন, এটি কে? আর্যা, ভিক্ষুণী। বের করো এই মুণ্ডাকে, অসতীকে, নিকৃষ্টাকে বের করে দাও।” এই বলে বের করিয়ে দিলেন। অতঃপর সেই ভিক্ষুণী শ্রাবস্তীতে গমন করে ভিক্ষুণীদেরকে ঘটনা জানালেন। অল্পেচ্ছু ভিক্ষুণীরা ইহা শুনে তারাও নিন্দা, আন্দোলন ও ক্ষোভ প্রকাশ করতে লাগলেন এই বলে : “কেন এই ভিক্ষুণী বিকালে গৃহীর বাড়িতে উপস্থিত হয়ে গৃহকর্তার বিনানুমতিতে শয্যা বিছিয়ে বা অন্যের দ্বারা বিছিয়ে উপবেশন করল, শয়ন করল?”

ভিক্ষুণীরা ভিক্ষুদের তা জানালে, ভিক্ষুরা ভগবানের নিকট এ বিষয় অভিযোগ করলেন। ভগবান বললেন ভিক্ষুগণ, ইহা কি সত্য? হ্যাঁ ভগবান, তা সত্য। ভগবান খুবই অসন্তোষ প্রকাশ করে বললেন। হে ভিক্ষুগণ, ভিক্ষুণীদের এরূপ আচরণ কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

৮৬৫. “যেই ভিক্ষুণী বিকালে গৃহীবাড়িতে উপস্থিত হয়ে গৃহকর্তার অনুমতি ব্যতীত শয্যা বিছাবে বা অন্যের দ্বারা বিছাবে এবং তাতে বসবে বা শয়ন করবে; তার পাচিত্তিয় অপরাধ হবে।”

৮৬৬ ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘বিকালো’ বলতে সূর্যের অস্তগমন হতে সূর্যোদয় পর্যন্ত।

‘কুলং’ বলতে চারি কুল; যথা : ক্ষত্রিয়কুল, ব্রাহ্মণকুল, বৈশ্যকুল এবং শূদ্রকুল।

‘উপসঙ্কমিত্বা’ বলতে তথায় গমন করে।

‘সামিকে অনাপুচ্ছাতি’ বলতে যেই ব্যক্তি বাড়ির মনুষদের দ্বারা কর্তৃত্ব প্রাপ্ত, তার অনুমতি ব্যতীত।

‘সেয্যং’ বলতে সর্বনিম্ন পাতা বিছিয়ে।

‘সন্থরিত্বাতি’ বলতে নিজে বিছানো।

‘সন্থরাপেত্বাতি’ বলতে অন্যের দ্বারা বিছানো।

‘অভিনিসীদেয্যাতি’ বলতে তার উপরে উপবেশনে পাচিত্তিয় অপরাধ হয়।

‘অভিনিপ্পজ্জেয্যাতি’ বলতে তার উপরে শয়ন করলে পাচিত্তিয় অপরাধ হয়।

৮৬৭. অননুমতিতে অনুমতিপ্রাপ্ত ধারণায় শয্যা নিজে বিছিয়ে বা অন্যের দ্বারা বিছিয়ে তার উপরে বসলে বা শয়ন করলে পাচিত্তিয় অপরাধ হয়। অনুমতি নিল কি না তা ভুলে গিয়ে শয্যা নিজে বিছিয়ে বা অন্যের দ্বারা বিছিয়ে তার উপর বসলে বা শয়ন করলে পাচিত্তিয় অপরাধ হয়। অনুমতি না নিয়েও অনুমতি নিয়েছে ধারণায় বিছানা নিজে বা অন্যের দ্বারা করিয়ে তার উপর বসলে বা উপবেশন করলে পাচিত্তিয় অপরাধ হয়। অনুমোদিতকে অননুমোদিত ধারণায় হলে দুক্কট আপত্তি হয়। অনুমতি পেয়েও তা ভুলে গেলে দুক্কট আপত্তি হয়। অনুমোদিতকে অনুমোদিত ধারণায় কোনো অপরাধ হয় না।

৮৬৮. অনাপত্তি : অনুমতিতে শয্যা নিজে পাতলে বা অন্যের দ্বারা পাতায়ে, তার উপর বসলে বা শয়ন করলে, রোগের কারণে, বিপদে পড়ে, উন্মাদ অবস্থায় এবং আদিকর্মিকের ক্ষেত্রে, কোনো অপরাধ হয় না।

সপ্তম শিক্ষাপদ সমাপ্ত।


 

৮. অষ্টম শিক্ষাপদ
৮৬৯. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন ভদ্রাকপিলানীর এক অন্তেবাসী ভিক্ষুণী, ভদ্রাকপিলানীকে আন্তরিক সেবায় নিয়োজিত ছিলেন। ভদ্রাকপিলানী ভিক্ষুণীদেরকে এরূপ বললেন, “আমার এই আর্যা ভিক্ষুণী, আমাকে আন্তরিক সেবা করছে। আমি তাকে এই চীবর দান করব। ইহা শুনে সেই ভিক্ষুণী পরবর্তীকালে অন্যায়ভাবে গ্রহণ, অন্যায়ভাবে ধারণ করে সেবাযত্ন করতে লাগলেন। তার ইচ্ছা, আর্যা আমাকে জানুক যে, আমি অমনোযোগের সাথে সেবা করছি। আর্যা কেন আমাকে চীবরখানা দেখালেন না? তার এই আচরণ দেখে যে-সকল ভিক্ষুণী অল্পেচ্ছু তারা নিন্দা, আন্দোলন ও ক্ষোভ প্রকাশ করে বলতে লাগলেন, “এ কেমন আচরণ এই ভিক্ষুণীর? কেন সে এমন অন্যায়ভাবে গ্রহণ, অন্যায়ভাবে ধারণ ও অপমানিত করছে?” ভিক্ষুণীরা ভিক্ষুদেরকে অভিযোগ করলে, ভিক্ষুরা ভগবানকে তা নিবেদন করলেন। ভগবান জিজ্ঞাসা করলেন, ইহা কি সত্য? হ্যাঁ ভগবান, তা সত্য। ভগবান অত্যন্ত অসন্তোষ প্রকাশ করে বললেন, হে ভিক্ষুগণ, ভিক্ষুণীদের এমন আচরণ কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

৮৭০. “যেই ভিক্ষুণী প্রদুষ্ট চিত্তে কোনো বিষয় ধারণ, প্রদুষ্ট চিত্তে কোনো বিষয় গ্রহণ করবে, অধিকন্তু অপমানিত করবে, তার পাচিত্তিয় অপরাধ হবে।”

৮৭১. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘দুগ্গহিতেন’ বলতে বিপরীতভাবে গ্রহণ।

‘দূপধারিতেনাতি’ বলতে বিপরীতভাবে ধারণ। ‘পরন্তি’ অধিকন্তু উপসম্পন্নকে অপমানিত করলে পাচিত্তিয় অপরাধ হয়।

৮৭২. উপসম্পন্নকে উপসম্পন্ন বলে ধারণায় অপমান করলে পাচিত্তিয় আপত্তি হয়। উপসম্পন্ন বলে ভুলে গিয়ে অপমানিত করলেও পাচিত্তিয় আপত্তি হয়। উপসম্পন্নকে অনুপসম্পন্ন ধারণায় অপমান করলেও পাচিত্তিয় হয়। অনুপসম্পন্নকে অপমান করলে দুক্কট আপত্তি হয়। অনুপসম্পন্নকে উপসম্পন্ন ধারণায় অপমান করলে দুক্কট আপত্তি হয়। অনুপসম্পন্নকে ভুলে অপমান দ্বারাও দুক্কট আপত্তি হয়। অনুপসম্পন্নকে অনুপসম্পন্ন ধারণায় দুক্কট আপত্তি হয়।

৮৭৩. অনাপত্তি : উন্মাদ অবস্থায় এবং আদিকর্মিকের ক্ষেত্রে কোনো অপরাধ হয় না।

অষ্টম শিক্ষাপদ সমাপ্ত।


 

৯. নবম শিক্ষাপদ
৮৭৪. সে সময়ে বুদ্ধ ভগবান শ্রাবস্তীর অনাথপিণ্ডিকের আরামে অবস্থান করছিলেন। তখন ভিক্ষুণীরা নিজেদের দ্রব্য দেখতে না পেয়ে চণ্ডকালী ভিক্ষুণীকে বললেন, হে আর্যা, আমাদের দ্রব্যগুলো দেখেছেন কি? চণ্ডকালী ভিক্ষুণী এতে ক্ষোভ, আন্দোলন ও নিন্দা করে বলতে লাগলেন, “আমি নাকি চৌরী, আমার নাকি লজ্জা নেই। আর্যাগণ, নিজেদের দ্রব্য দেখতে না পেয়ে আমাকে বলতেছে, আমি তাদের দ্রব্যগুলো দেখেছি কি না। আর্যাগণ, আপনাদের দ্রব্যগুলো যদি আমি গ্রহণ করে থাকি, তাহলে আমি অশ্রমণী হই, আমার ব্রহ্মচর্য হতে চ্যুত হই, আমি নিরয়ে উৎপন্ন হই। আমাকে বিনাদোষে দোষী যারা করবে, তারাও অশ্রমণী হোক, ব্রহ্মচর্য হতে চ্যুত হোক, নিরয়ে উৎপন্ন হোক।

যে-সকল ভিক্ষুণী অল্পেচ্ছু তারা চণ্ডকালী ভিক্ষুণীর এ সকল পুরুষ, আক্রোশবাক্যের নিন্দা, আন্দোলন ও ক্ষোভ প্রকাশ করে বলতে লাগলেন, আর্যা চণ্ডকালীর এ কেমন আচরণ? কেন তিনি নিজেকে ও পরকে ব্রহ্মচর্য নিয়ে এভাবে অভিশাপ দিচ্ছেন? ভিক্ষুণীরা ভিক্ষুদেরকে এ বিষয়ে অভিযোগ করলে, ভিক্ষুগণ ভগবানকে তা নিবেদন করলেন। ভগবান জিজ্ঞাসা করলেন, ইহা কি সত্য? হ্যাঁ ভগবান, তা সত্য। ভগবান খুবই অসন্তোষ প্রকাশ করে বললেন, হে ভিক্ষুগণ, ভিক্ষুণীদের এমন আচরণ কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

৮৭৫. “যেই ভিক্ষুণী নিজেকে বা পরকে নিরয় ও ব্রহ্মচর্য দ্বারা অভিশপ্ত করবে, তার পাচিত্তিয় অপরাধ হবে।”

৮৭৬. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

প্রথমে নিজেকে এবং পরে অন্য কোনো উপসম্পন্নকে নিরয় বা ব্রহ্মচর্য দ্বারা অভিশাপ দিলে পাচিত্তিয় অপরাধ হয়।

৮৭৭. উপসম্পন্নাকে উপসম্পন্না ধারণায় নিরয় বা ব্রহ্মচর্য দ্বারা অভিশাপ দিলে পাচিত্তিয় হয়। ‘উপসম্পন্না’ বলে ভুলে গিয়ে নিরয় বা ব্রহ্মচর্য দ্বারা অভিশাপ দিলে পাচিত্তিয় হয়। উপসম্পন্নাকে অনুপসম্পন্না ধারণায় নিরয় বা ব্রহ্মচর্য দ্বারা অভিশাপ দিলে পাচিত্তিয় অপরাধ হয়। তির্যগ্‌জাতীয় নামে, পরলোকগতের নামে বা মানুষের দুর্ভাগ্যের নামে অভিশাপ দিলে দুক্কট আপত্তি হয়। অনুপসম্পন্নাকে অভিশাপ দিলে দুক্কট আপত্তি হয়। অনুপসম্পন্নাকে অনুসম্পন্না ধারণায় দুক্কট আপত্তি হয়।

৮৭৮. অনাপত্তি : শিক্ষাপদ তথা অর্থকে সম্মান করে, ধর্মকে গৌরব করে, অনুশাসনকে গৌরব করে অভিশাপে দোষ নেই এবং উন্মাদ অবস্থায় ও আদিকর্মিকের অভিশাপে দোষ হয় না।

নবম শিক্ষাপদ সমাপ্ত।


 

১০. দশম শিক্ষাপদ
৮৭৯. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন চণ্ডকালী ভিক্ষুণী, ভিক্ষুণীদের সাথে ঝগড়া করে নিজের মরণ কামনা করে করে রোদন করছিলেন। অল্পেচ্ছু ভিক্ষুণীরা ইহা শুনে নিন্দা, আন্দোলন ও ক্ষোভ প্রকাশ করে বলতে লাগলেন, আর্যা চণ্ডকালীর এ কেমন আচরণ? কেন তিনি নিজেকে হত করে করে রোদন করবেন?

ভিক্ষুণীরা এ বিষয়ে ভিক্ষুগণকে অভিযোগ করলে ভিক্ষুগণ ভগবানকে তা নিবেদন করলেন। ভগবান জিজ্ঞাসা করলেন, ইহা কি সত্য? হ্যাঁ ভগবান, তা সত্য। ভগবান খুবই অসন্তোষ প্রকাশ করে বললেন, হে ভিক্ষুগণ, ইহা কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

৮৮০. “যেই ভিক্ষুণী নিজের মরণ কামনা করে করে রোদন করবে, তার পাচিত্তিয় অপরাধ হবে।”

৮৮১. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

নিজের মৃত্যু নিজে কামনা করে করে রোদন করাতে পাচিত্তিয় হয়। রোদন করে কিন্তু নিজের মৃত্যু কামনা না করলে দুক্কট হয়।

৮৮২. অনাপত্তি : জ্ঞাতির দুর্ভাগ্যে, ভোগসম্পত্তির দুর্ভাগ্যে, রোগজনিত দুর্ভাগ্যে বা আহত হয়ে রোদনে, উন্মাদ অবস্থায় রোদনে এবং আদিকর্মিকের অপরাধ হয় না।

দশম শিক্ষাপদ সমাপ্ত।

অন্ধকার বর্গ দ্বিতীয় সমাপ্ত।


 

৩. নগ্ন বর্গ
১. প্রথম শিক্ষাপদ
৮৮৩. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন জনৈকা ভিক্ষুণীরা অচিরাবতী নদীতে বেশ্যাদের সাথে একই স্নানঘাটে নগ্ন হয়ে স্নান করছিলেন। বেশ্যারা সেই ভিক্ষুণীদের উপহাস করে বলতে লাগলো, আর্যে, কী দরকার এমন যৌবনকালে এই ব্রহ্মচর্য আচরণের? এখন কামভোগ উচিত নয় কি? যখন বৃদ্ধা হবেন, তখন না হয় ব্রহ্মচর্য আচরণ করবেন? এভাবে আপনাদের উভয় অর্থ সাধিত হবে। ভিক্ষুণীরা বেশ্যাদের এ সকল পরিহাসে নীরব রইলেন। তারা ভিক্ষুণীদের আবাসে গিয়ে অন্য ভিক্ষুণীদের এ সকল কথা জানালেন। ভিক্ষুণীরা ভিক্ষুদের এ বিষয়ে অভিযোগ করলে তারা ভগবানকে বিষয়টি নিবেদন করলেন। ভগবান জানতে চাইলেন, ভিক্ষুগণ, ইহা কি সত্য? হ্যাঁ ভগবান, তা সত্য।

ভগবান খুবই অসন্তোষ প্রকাশ করে বললেন, হে ভিক্ষুগণ, ভিক্ষুণীদের এমন আচরণ খুবই অশভোনীয়। ইহা কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

৮৮৪. “যদি কোনো ভিক্ষুণী নগ্ন হয়ে স্নান করবে তার পাচিত্তিয় হবে।”

৮৮৫. ‘যা পনাতি’ বলতে যা যেরূপ,... ইত্যাদি ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘নগ্গানহায়েয্যাতি’ বলতে বস্ত্রহীনা বা উত্তমভাবে অনাচ্ছাদিত হয়ে স্নানের প্রস্তুতিতে দুক্কট। স্নান সমাপনান্তে পাচিত্তিয় হয়।

৮৮৬. অনাপত্তি : চীবর ছিন্ন হলে বা নষ্ট হলে, বিপদে পড়ে, উন্মাদ অবস্থায় এবং আদিকর্মিকের অপরাধ নেই।

প্রথম শিক্ষাপদ সমাপ্ত।


 

২. দ্বিতীয় শিক্ষাপদ
৮৮৭. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের প্রদত্ত বিহারে অবস্থান করেছিলেন। সে সময়ে ভগবান ভিক্ষুণীদের স্নানবস্ত্রের অনুমোদন দিয়েছিলেন। ভগবান স্নানবস্ত্রের অনুমোদন দিয়েছেন, এই বলে ষড়বর্গীয়া ভিক্ষুণীরা পরিমাপের বাইরে স্নানবস্ত্র ধারণ করে সামনে পেছনে টেনে টেনে বিচরণ করতে লাগলেন। যে-সকল ভিক্ষুণী অল্পেচ্ছু তারা ইহা দেখে নিন্দা, আন্দোলন ও ক্ষোভ প্রকাশ করে বলতে লাগলেন, “ষড়বর্গীয়া ভিক্ষুণীদের এ কেমন আচরণ? কেন তারা পরিমাপের বাইরে স্নানবস্ত্র ধারণ করছেন?”

ভিক্ষুণীরা এ বিষয়ে ভিক্ষুদের নিকটে অভিযোগ করলে, ভিক্ষুগণ তা ভগবানকে নিবেদন করলেন। ভগবান বললেন, ভিক্ষুগণ, ইহা কি সত্য যে, ষড়বর্গীয়ারা পরিমাপের বাইরে স্নান বস্ত্র ধারণ করছে? হ্যাঁ ভগবান, তা সত্য। ভগবান খুবই অসন্তোষ প্রকাশ করে বললেন, ভিক্ষুগণ, তাদের এ আচরণ কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

৮৮৮. “স্নান-বস্ত্র করতে ইচ্ছুক ভিক্ষুণীকে তা প্রমাণ মতো করতে হবে। এই পরিমাপ হবে দৈর্ঘে সুগত বিঘতে চারি বিঘত এবং প্রস্থ দুই বিগত। এই পরিমাপ অতিক্রমে ছেদনযোগ্য পাচিত্তিয় অপরাধ হবে।”

৮৮৯. “উদক-সাটিকা” বলতে স্নানের জন্যে ব্যবহার্য বস্ত্র।

‘কারযমানাযাতি’ বলতে নিজে তৈরি করলে বা অন্যের দ্বারা করালে তা প্রমাণ মতো করতে হবে। সেই প্রমাণ হবে দৈর্ঘ সুগত বিঘতে চারি বিঘত, প্রস্থে দুই বিঘত। তা অতিক্রমপূর্বক করলে বা করালে প্রয়োগে প্রয়োগে দুক্কট অপরাধ হবে। বস্ত্রটি লাভ করার পর ছিন্ন করে, পাচিত্তিয় অপরাধের দেশনা করতে হবে।

৮৯০. নিজের জন্যে সমাপ্ত করলে পাচিত্তিয় অপরাধ হয়। নিজের জন্য অর্ধসমাপ্ত করে, পরের জন্যে সমাপ্ত করলে পাচিত্তিয় অপরাধ হয়। পরের জন্যে অর্ধসমাপ্ত করে পরের জন্যে সমাপ্ত করলে পাচিত্তিয় অপরাধ হয়। অন্য উদ্দেশ্যে করলে বা করালে দুক্কট অপরাধ হয়।

৮৯১. অনাপত্তি : প্রমাণ মতো করলে, প্রমাণের চেয়ে কম করলে, অন্যের দ্বারা করা হলে, প্রমাণ অতিক্রম যদি পর্দার জন্যে, দেয়ালের জন্যে, গোল বালিশের জন্যে, চৌকোনা বালিশের জন্যে করা হয়, উন্মাদ অবস্থায় এবং আদিকর্মিকের ক্ষেত্রে অপরাধ হয় না।

দ্বিতীয় শিক্ষাপদ সমাপ্ত।


 

৩. তৃতীয় শিক্ষাপদ
৮৯২. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের বিহারে অবস্থান করছিলেন। তখন জনৈকা ভিক্ষুণীর মূল্যবান বস্ত্রের কারণে চীবর তৈরিতে দুক্কট অপরাধ হলো। অপরাধ মুক্তির জন্যে ভিক্ষুণী ভাবলেন, চীবরের সেলাই খুলে ফেললে আর্যা স্থূলানন্দা কি তা সেলাই করতে পারবেন? হ্যাঁ আর্যা, আমি সেলাই করে দেবো। এরূপ বললে সেই ভিক্ষুণী নিজে সেলাই খুলে স্থূলানন্দা ভিক্ষুণীকে চীবর সেলাই করতে বস্ত্রখানা দিলেন। স্থূলানন্দা ভিক্ষুণী বহুবার সেলাই করে দেবো বললেও সেলাই করলেন না, এমনকি তজ্জন্যে উৎসাহও দেখালেন না। তখন সেই ভিক্ষুণী, অন্য ভিক্ষুণীদের তা জানালেন। যে-সকল ভিক্ষুণী অল্পেচ্ছু তাঁরা এ কারণে নিন্দা, আন্দোলন ও ক্ষোভ প্রকাশ করে বলতে লাগলেন, “আর্যা স্থূলানন্দার এ কেমন আচরণ? কেন তিনি ভিক্ষুণীর চীবর খুলে ফেলে সেলাই করে দেবেন বলেও সেলাই করছেন না, অথবা সেলাই এর জন্যে উৎসাহও দেখাচ্ছেন না?”

ভিক্ষুণীরা এ বিষয়ে ভিক্ষুদের অভিযোগ করলে, ভিক্ষুরা ভগবানকে তা নিবেদন করলেন। ভগবান জিজ্ঞাসা করলেন, ভিক্ষুগণ, ইহা কি সত্য যে, ভিক্ষুণী স্থূলানন্দা এক ভিক্ষুণীর চীবরের সেলাই খুলে ফেলে তা সেলাইও করেনি; এমনকি সেলাই এর জন্যে উদ্যোগও নেয়নি? হ্যাঁ ভগবান, তা সত্য। ভিক্ষুগণ, ইহা কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

৮৯৩. “যেই ভিক্ষুণী অন্যের চীবর নিজে সেলাই খুলে বা অন্যকে দিয়ে খোলায়ে, পরে বিঘ্ন সৃষ্টিকারিণী হয়ে নিজেও সেলাই করে দেয় না, বা অন্যকে দিয়ে সেলাই করিয়ে দিতে উদ্যোগীও হয় না, সে ভিক্ষুণীকে চার-পাঁচবার বলার পর তার পাচিত্তিয় অপরাধ হবে।”

৮৯৪. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘ভিক্খুনীযাতি’ বলতে অন্যান্য ভিক্ষুণীর চীবরের যেকোনোটি।

‘বিসিব্বেত্বাতি’ বলতে নিজে সেলাই খুলে ফেলা।

‘বিসিব্বাপেত্বাতি’ বলতে অন্যকে দিয়ে সেলাই খুলে ফেলা।

‘সা পচ্ছা অন্তরাযিকিনীতি’ বলতে বিঘ্ন সৃষ্টিতে অংশগ্রহণকারিণী হয়ে।

‘নেব সিব্বেয্যাতি’ বলতে নিজে সেলাই না করে।

‘ন সিব্বাপনায উস্সুক্কং করেয্যাতি’ সেলাই করতে অন্যকেও নিয়োজিত না করে।

‘অঞ্ঞত্র চতুহ, পঞ্চাহাতি’ বলতে চার-পাঁচবার বলার পরও রেখে দেয়া, উদ্দেশ্য নিজেও সেলাই করব না, অন্যকে দিয়েও সেলাই করাবো না, এই চেতনায় করা মাত্রই পাচিত্তিয় অপরাধ হয়।

৮৯৫. উপসম্পন্নাকে উপসম্পন্না সংজ্ঞায় চীবরকে খুলে ফেলে বা খোলায়ে সে যদি পরবর্তীকালে অন্তরায়কারিণী হয়ে নিজেও সেলাই করে দেয় না, বা অন্যকে দিয়েও সেলাই করিয়ে দিতে উৎসাহ দেখায় না; তখন চার-পাঁচবার প্রচেষ্টার পর অন্তরায়কারিণীর পাচিত্তিয় আপত্তি হয়। তিনি উপসম্পন্না এটা ভুলে গিয়ে চীবরের সেলাই খুলে ফেলে বা ফেলায়ে; পরে অন্তরায়কারিণী হয়ে নিজেও সেলাই করে দেয় না, অন্যের দ্বারা সেলাই করাতে উৎসুক্য প্রকাশ করে না। এমন অন্তরায়কারিণীকে চার-পাঁচবার বলার পরে তার পাচিত্তিয় অপরাধ হয়। অন্যের ব্যবহার্য বস্ত্রের সেলাই খুলে বা সেলাই খোলায়ে, সে যদি পরে অন্তরায়কারিণী হয়ে নিজেও সেলাই করে না, অন্যকেও সেলাই করতে উৎসাহিত করে না; তেমন অবস্থায় চার-পাঁচবার বলার পর তার পাচিত্তিয় অপরাধ হয়। অনুপসম্পন্নের চীবর বা অন্যের ব্যবহার্য বস্ত্রের সেলাই নিজে খুলে বা অপরকে দিয়ে খোলায়; সে পরে অন্তরায়কারিণী হয়ে নিজেও সেলাই করে না, অন্যের দ্বারা সেলাই করাতে উৎসাহও দেখায় না। তেমন অনুপসম্পন্নকে উপসম্পন্ন ধারণায় দুক্কট আপত্তি হয়। অনুপসম্পন্ন এটা জেনেও পরে ভুলে গেলে দুক্কট অপরাধ হয়। অনুপসম্পন্নকে অনুপসম্পন্ন ধারণায় দুক্কট আপত্তি হয়।

৮৯৬. অনাপত্তি : স্মৃতি অন্তরায়ে, অনুসন্ধান করেও পাওয়া না গেলে, চার-পাঁচবার বলার পরেও যদি করে দেয়, তাতে অপরাধ হয় না। রোগের কারণ, বিপদের কারণে, উন্মাদ অবস্থায় এবং আদিকর্মিক হলে অপরাধ নেই।

তৃতীয় শিক্ষাপদ সমাপ্ত।


 

৪. চতুর্থ শিক্ষাপদ
৮৯৭. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন ভিক্ষুণীরা ভিক্ষুণীদের হাতে সঙ্ঘাটি-চীবর নিক্ষেপ করে শুধু অন্তর্বাস ও বহির্বাস পরিধান করে জনপদ বিচরণে চলে যাচ্ছিলেন। ভিক্ষুণীরা তা রোদে শুকাতে দিতেন। ভিক্ষুণীরা বাইরে থেকে এসে সেই ভিক্ষুণীদের বললেন, ‘আর্যে, কী হেতু চীবরগুলো নষ্ট হলো? এতে রক্ষাকারী ভিক্ষুণীরা অন্যান্য ভিক্ষুণীদের তা জানালেন। যে-সকল ভিক্ষুণী অল্পেচ্ছু তারা এজন্যে নিন্দা, আন্দোলন ও ক্ষোভ প্রকাশ করে বলতে লাগলেন, কেন ভিক্ষুণীরা ভিক্ষুণীদের হাতে সঙ্ঘাটি-চীবর নিক্ষেপ করে শুধু অন্তর্বাস ও বহির্বাস পরিধান করে জনপদ বিচরণে প্রস্থান করছেন? ভিক্ষুণীরা ভিক্ষুদের তা জানালে ভিক্ষুরা ভগবানকে ইহা নিবেদন করলেন। ভগবান তখন জিজ্ঞাসা করলেন, ভিক্ষুগণ, ইহা কি সত্য যে, ভিক্ষুণীরা ভিক্ষুণীদের হাতে সঙ্ঘাটি-চীবর নিক্ষেপ করে শুধু অন্তর্বাস ও বহির্বাস পরিধান করেই জনপদ বিচরণে চলে যাচ্ছে? হ্যাঁ ভগবান, তা সত্য। ভগবান খুবই অসন্তোষ প্রকাশ করে বললেন, ভিক্ষুগণ, ইহা কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

৮৯৮. “যেই ভিক্ষুণী সঙ্ঘাটি-চীবর পাঁচ দিনের অতিরিক্ত হস্তপাশের বাইরে রাখবে তার পাচিত্তিয় অপরাধ হবে।”

৮৯৯. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘পঞ্চাহিকং’ অর্থে সঙ্ঘাটি-চীবরকে পাঁচ দিনের অতিরিক্ত বাইরে রাখা, যা পঞ্চম দিবস অতিক্রমে পাচিত্তিয় অপরাধ যুক্ত হয়।

৯০০. পাঁচ দিনের অতিক্রমে অতিক্রান্ত ধারণায় পাচিত্তিয় আপত্তি হয়। পাঁচ দিন অতিক্রান্তে, অতিক্রম হয়নি ধারণায় পাচিত্তিয় হয়। পাঁচ দিন অনতিক্রান্তে অতিক্রম হয়েছে ধারণায় দুক্কট আপত্তি হয়। পাঁচ দিন অনতিক্রান্তে অনতিক্রান্ত ধারণায় কোনো দোষ নেই।

৯০১. অনাপত্তি : পঞ্চম দিবসে চীবরগুলো পরিধান, পারুপন করলে অথবা রোগীর জন্যে রোদে তপ্ত করতে দিলে কোনো দোষ হয় না। বিপদে পড়ে, উন্মাদ অবস্থায় এবং আদিকর্মীর ক্ষেত্রে দোষ নেই।

চতুর্থ শিক্ষাপদ সমাপ্ত।


 

৫. পঞ্চম শিক্ষাপদ
৯০২. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিক প্রদত্ত বিহারে অবস্থান করছিলেন। তখন জনৈকা ভিক্ষুণী পিণ্ডচারণ সমাপ্ত করে ভেজা চীবর শুকাতে দিয়ে বিহারে প্রবেশ করলেন। অন্য এক ভিক্ষুণী সেই চীবর পরিধান করে গ্রামে পিণ্ডচারণে প্রবেশ করলেন। যার চীবর, সেই ভিক্ষুণী বিহার হতে বের হয়ে ভিক্ষুণীদের জিজ্ঞাসা করলেন, ‘আর্যাগণ, আমার চীবরখানা দেখেছেন কি?” ভিক্ষুণীরা বিষয়টি তাকে জানালেন। তখন ভিক্ষুণীটি নিন্দা, আন্দোলন ও ক্ষোভ প্রকাশ করে বলতে লাগলেন, এ কেমন ভিক্ষুণী? কেন আমাকে না বলে চীবর পরিধান করল?

অতঃপর সে অন্যান্য ভিক্ষুণীদের অভিযোগ করলে, যে সকল ভিক্ষুণী অল্পেচ্ছু তারাও এতে নিন্দা, আন্দোলন ও ক্ষোভ প্রকাশ করতে লাগলেন। ভিক্ষুণীরা ভিক্ষুগণকে সেই অভিযোগ উত্থাপন করলে, ভিক্ষুরা ভগবানকে তা নিবেদন করলেন। ভগবান জিজ্ঞাসা করলেন, “ভিক্ষুগণ, ইহা কি সত্য যে, এক ভিক্ষুণী, অন্য ভিক্ষুণীর চীবর জিজ্ঞাসা না করেই পরিধান করছে? হ্যাঁ ভগবান, তা সত্য। ভিক্ষুগণ, এ কেমন আচরণ? কেন এক ভিক্ষুণী অন্য ভিক্ষুণীর চীবর বিনা অনুমতিতে পরিধান করবে? ভিক্ষুণীদের এ আচরণে কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

৯০৩. “যেই ভিক্ষুণী অন্যের পঞ্চচীবরের যেকোনোটি বিনানুমতিতে ধারণ করবে তার পাচিত্তিয় অপরাধ হবে।”

৯০৪. ‘যা পনাতি’ বলতে যা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘চীবর সঙ্কমনীযং’ বলতে কোনো উপসম্পন্নার পঞ্চবিধ চীবরের অন্যতর চীবর তার বিনানুমতিতে পরিধান বা পারুপন করলে পাচিত্তিয় আপত্তি হয়।

৯০৫. উপসম্পন্নাকে উপসম্পন্না ধারণায় বিনানুমতিতে পঞ্চচীবরের যেকোনোটি ধারণে পাচিত্তিয় হয়। উপসম্পন্না এ কথা ভুলে গিয়ে পঞ্চচীবরের যেকোনোটি বিনানুমতিতে ধারণে পাচিত্তিয় হয়। উপসম্পন্নাকে অনুপসম্পন্না ধারণায় পঞ্চচীবরের যেকোনোটি বিনানুমতিতে পাচিত্তিয় হয়। অনুপসম্পন্নার পঞ্চচীবরের যেকোনোটি ধারণে দুক্কট আপত্তি হয়। ‘অনুপসম্পন্না’ এ কথা ভুলে গিয়ে ধারণে দুক্কট আপত্তি হয়। ‘অনুপসম্পন্নাকে’ অনুপসম্পন্না ধারণায় দুক্কট আপত্তি হয়।

৯০৬. অনাপত্তি : সে নিজে দিলে, তাকে জিজ্ঞাসা করে পরিধান বা পারুপন করলে, নিজের চীবর চুরি হয়ে গেলে, বিপদে পড়লে, উন্মাদ অবস্থায় নিলে এবং আদিকর্মিক হলে অপরাধ ক্ষমাযোগ্য হয়।

পঞ্চম শিক্ষাপদ সমাপ্ত।


 

৬. ষষ্ঠ শিক্ষাপদ
৯০৭. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন নাকি ভিক্ষুণী স্থূলানন্দার দায়ককুল স্থূলানন্দাকে বললেন, আর্যা, আমরা ভিক্ষুণীসংঘকে চীবর দান করব। তোমাদের অন্য বহু কৃত্য, বহু করণীয় আছে, এখন থাক এই বলে দান কার্যে বাঁধা দিলেন। ইতিমধ্যে সেই দায়ককুলের গৃহ অগ্নিদগ্ধ হলো। তাঁরা তখন এই বলে নিন্দা, আন্দোলন ও ক্ষোভ প্রকাশ করতে লাগলেন যে, আর্যা স্থূলানন্দার এ কেমন আচরণ? কেন তিনি আমাদের দান কর্মের অন্তরায় ঘটালেন? এখন আমরা ভোগসম্পত্তি হতেও বঞ্চিত হলাম, পুণ্যসম্পদ হতেও বঞ্চিত হলাম।

ভিক্ষুণীরা সেই লোকদের এই নিন্দাবাদ শুনতে পেলেন। যে-সকল ভিক্ষুণী অল্পেচ্ছু তারা এতে এই বলে নিন্দা, আন্দোলন ও ক্ষোভ প্রকাশ করতে লাগলেন যে, কেন আর্যা স্থূলানন্দাগণের (সংঘকে ব্যক্তিগতভাবে গণনা করা) চীবর লাভ অন্তরায় করবেন? ভিক্ষুণীরা ভিক্ষুদের অভিযোগ করলে ভিক্ষুরা ভগবানকে তা নিবেদন করলেন। তখন ভগবান জিজ্ঞাসা করলেন, ভিক্ষুগণ, ইহা কি সত্য যে, ভিক্ষুণী স্থূলানন্দাগণের চীবর লাভে অন্তরায় করছে? হ্যাঁ ভগবান, তা সত্য। বুদ্ধ ভগবান খুবই অসন্তোষ প্রকাশ করে বললেন, ভিক্ষুগণ, ভিক্ষুণী স্থূলানন্দার এ কেমন আচরণ? কেন সে গণের চীবর লাভে অন্তরায় করছে? হে ভিক্ষুগণ, তার এই আচরণ কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

৯০৮. “যেই ভিক্ষুণী গণের চীবর লাভে বিঘ্ন সৃষ্টি করবে, তার পাচিত্তিয় হবে।”

৯০৯. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘গণো’ বলতে ভিক্ষুণীসংঘকে বুঝানো হয়েছে। ‘চীবর’ বলতে ছয় প্রকার চীবরের অন্যতর চীবর, যা বিকপ্পনের উপযোগী সর্বশেষ চীবর। ‘অন্তরাযং করেয্য’ বলতে ‘কীভাবে এই চীবর দান না দেওয়া যায়’ এভাবে অন্তরায় সৃষ্টি করলে পাচিত্তিয় আপত্তি হয়। অন্যান্য দ্রব্যের জন্যে অন্তরায় সৃষ্টি করলে দুক্কট আপত্তি হয়। জনৈকা ভিক্ষুণীদের জন্য বা একজন নির্দিষ্ট ভিক্ষুণীর জন্যে অথবা অনুপসম্পন্নাদের জন্যে চীবর অথবা অন্য কোনো দ্রব্যের দানে অন্তরায় সৃষ্টি করলে দুক্কট অপরাধ হয়।

৯১০. অনাপত্তি : গুণাগুণ প্রদর্শন করে বিরত করলে, উন্মাদ অবস্থায় করলে এবং আদিকর্মিক হলে এই দোষ ক্ষমাযোগ্য হয়।

ষষ্ঠ শিক্ষাপদ সমাপ্ত।


 

৭. সপ্তম শিক্ষাপদ
৯১১. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন ভিক্ষুণীসংঘের অকাল-চীবর (কঠিন চীবর লাভীর জন্যে ৬ মাস এবং অলাভীর জন্যে ১১ মাসকাল সময়ে লভ্য চীবর) লাভ হলো। ভিক্ষুণীসংঘ সেই চীবর ভাগ করতে সমবেত হলেন। সে সময়ে ভিক্ষুণী স্থূলানন্দার অন্তেবাসিনী ভিক্ষুণীরা বিচ্ছিন্না হয়ে গিয়েছিলেন। স্থূলানন্দা সেই ভিক্ষুণীদের লক্ষ করে বললেন, আর্যাগণ, এই ভিক্ষুণীরা বিচ্ছিন্না প্রস্থানকারিণী; তাদেরকে চীবরের ভাগ দেবেন না। চীবর ভাগে বাধাগ্রস্ত ভিক্ষুণীরা তাদের চীবর ভাগ করতে না পেরে কিছুসংখ্যক চলে গেলেন। স্থূলানন্দা ভিক্ষুণীর সাথে কিছুসংখ্যক থেকে ভিক্ষুণীদের দ্বারা সেই চীবর বিভাগ করালেন।

যে-সকল ভিক্ষুণী অল্পেচ্ছু তারা এ ঘটনায় নিন্দা, আন্দোলন ও ক্ষোভ প্রকাশ করে বলতে লাগলেন, আর্যা স্থূলানন্দা ভিক্ষুণীর এ কেমনতরো আচরণ? কেন তিনি ধর্মত চীবর বিভাজনে বাধার সৃষ্টি করবেন?

ভিক্ষুণীরা ভিক্ষুগণকে এজন্যে অভিযোগ করলে ভিক্ষুরা তা ভগবানকে নিবেদন করলেন। ভগবান জিজ্ঞাসা করলেন, ভিক্ষুগণ, ইহা কি সত্য যে, ভিক্ষুণী স্থূলানন্দা ধর্মত চীবর বিভাজনে বাধা দিচ্ছে? হ্যাঁ ভগবান, তা সত্য। ভিক্ষুগণ, ইহা খুবই অন্যায়। কেন ভিক্ষুণী স্থূলানন্দা ধর্মত চীবর বিভাজনে বাধা দিচ্ছে? ইহা কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

৯১২. “যেই ভিক্ষুণী ধর্মত চীবর বিভাজনে বাধা দেবে তার পাচিত্তিয় হবে।”

৯১৩. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘ধম্মিকো’ বলতে চীবর বিভাজনকালে ভিক্ষুণীসংঘের সকলে একমত হয়ে সমবেত হয়ে চীবর ভাগ করা।

‘পটিবাহেয্যাতি’ হলো এই ভাবে ভাগ করো, এমন বলাতে বাধা দানে পাচিত্তিয় অপরাধ হয়।

৯১৪. ধর্মতকে ধর্মত সংজ্ঞায় বাধা দানে পাচিত্তিয় আপত্তি হয়। ধর্মত-কৃত হচ্ছে এটা ভুলে গিয়ে বাধাদানে দুক্কট আপত্তি হয়। ধর্মতকে অধর্মত বলে ধারণায় বাধাদানে কোনো দোষ নেই। অধর্মতকে ধর্মত ধারণায় দুক্কট আপত্তি হয়। অধর্মতকে অধর্মত ধারণায় কোনো দোষ নেই।

৯১৫. অনাপত্তি : উপকারিতা প্রদর্শন করে বাধাদানে, উন্মাদ অবস্থায় বাধাদানে এবং আদিকর্মিকের বেলায় কোনো দোষ নেই।

সপ্তম শিক্ষাপদ সমাপ্ত।


 

৮. অষ্টম শিক্ষাপদ
৯১৬. সে সময়ে ভগবান শ্রাবস্তীর জেতবনে অনাথপিণ্ডিকের বিহারে অবস্থান করছিলেন। তখন ভিক্ষুণী স্থূলানন্দা যারা নৃত্য করতো, যারা অন্যদের নৃত্য করাতো, যারা সংঘ-সংশ্লিষ্টা হয়ে অভিনয় করতো, কলসীঢোলক নিয়ে আমাদেরকে শ্রামণ্যচীবর দাও এই বলে পরিষদ পরিবৃত হয়ে গুণগান গাইতো, নিজে তাদেরকে চীবর দান করতো। কারণ, তারা এভাবে নিজে নৃত্য করে, অন্যকে দিয়ে নৃত্য করিয়ে এবং কলসীঢোলক নিয়ে নৃত্যাভিনয় করে সংঘ-সংশ্লিষ্টা হয়ে ভিক্ষুণী স্থূলানন্দার এই বলে গুনগাণ গাইতেন যে, আর্যা স্থূলানন্দা বহুশ্রুতা, ভাণিকা, বিশারদা, শ্রেষ্ঠ ধর্মকথিকা, দাতা এই আর্যা এবং কর্তা এই আর্যা।

যে-সকল ভিক্ষুণী অল্পেচ্ছু তাঁরা নিন্দা, আন্দোলন এবং ক্ষোভ প্রকাশ করে বলতে লাগলেন, কেন আর্যা স্থূলানন্দা গৃহীগণকে শ্রামণের চীবর দিচ্ছেন? তাঁরা এ বিষয় ভিক্ষুদের মাধ্যমে ভগবানকে জানালে ভগবান জিজ্ঞাসা করলেন :

ভিক্ষুগণ, ইহা কি সত্য যে, স্থূলানন্দা ভিক্ষুণী গৃহীদেরকে শ্রমণবস্ত্র দিয়ে থাকে? ভগবান ইহা সত্য। খুবই গর্হিত এ কাজ হে ভিক্ষুগণ, স্থূলানন্দা ভিক্ষুণী কী করে গৃহীদেরকে শ্রমণবস্ত্র দিতে পারবে? ইহা হে ভিক্ষুগণ; কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

৯১৭. “যদি কোনো ভিক্ষুণী গৃহী অথবা পরিব্রাজক অথবা পরিব্রাজিকাকে শ্রমণবস্ত্র দান করে, তার পাচিত্তিয় অপরাধ হবে।”

৯১৮. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘আগারিকো’ বলতে যে গৃহে বাস করে।

‘পরিব্বাজিকো’ বলতে ভিক্ষু-শ্রামণ ব্যতীত যে-সকল পরিব্রাজক।

‘পরিব্বাজিকো’ বলতে ভিক্ষুণী ও শিক্ষাকামী শ্রামণেরী ব্যতীত যে-সকল পরিব্রাজিকা।

‘সমণচীবরং’ বলতে ভিক্ষু-শ্রামণদের কপ্পিয়কৃত তথা ব্যবহারযোগ্য বস্ত্র। এরূপ বস্ত্র দিলে পাচিত্তিয় অপরাধ হবে।

৯১৯. অনাপত্তি : মাতাপিতাকে দিলে, সাময়িকভাবে ব্যবহারার্থে দিলে, উন্মাদগ্রস্ত অবস্থায় দিলে এবং আদিকর্মিক হলে এ জাতীয় অপরাধ ক্ষমাযোগ্য হয়।

অষ্টম শিক্ষাপদ সমাপ্ত।


 

৯. নবম শিক্ষাপদ
৯২০. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের বিহারে অবস্থান করছিলেন। তখন ভিক্ষুণী স্থূলানন্দার সেবককুল স্থূলানন্দাকে বললেন, হে আর্যা, যদি আমরা সক্ষম হই, তাহলে ভিক্ষুণীসংঘকে চীবর দান করব। সে সময়ে বর্ষাব্রতপালনকারী ভিক্ষুণীগণ চীবর বণ্টন করতে সমবেত হয়েছিলেন। স্থূলানন্দা ভিক্ষুণী সেই ভিক্ষুণীগণকে বললেন, আর্যাগণ, আপনারা আগমন করুন, ভিক্ষুণীসংঘের জন্যে চীবর উৎপন্ন হয়েছে। ভিক্ষুণীরা স্থূলানন্দা ভিক্ষুণীকে বললেন, আর্যা সেই দায়ককুলে গিয়ে সে সম্পর্কে অবগত হোন। স্থূলানন্দা ভিক্ষুণী যেখানে সেই দায়ককুল তথায় উপস্থিত হয়ে সেই মানুষদের সংঘক্ষেত্রে চীবরদানের জন্যে বললেন। সেবককুল তখন বললেন, বন্ধুগণ, ভিক্ষুণীসংঘকে চীবর দেয়া এখন সম্ভব নয়। স্থূলানন্দা ভিক্ষুণী, সেই ভিক্ষুণী সংঘকে এ বিষয় জানালেন। যে সকল ভিক্ষুণী অল্পেচ্ছু তারা এ কারণে নিন্দা, আন্দোলন ও প্রকাশ্যে সমালোচনা করতে লাগলেন এই বলে, আর্যা স্থূলানন্দা কেমন যে, তিনি দুর্বল (অনির্দিষ্ট) চীবর উৎপত্তিকে, চীবরপ্রাপ্তির উপযুক্ত সময় বলে মাত্রাতিরিক্ত ধারণা পোষণ করবেন?

তারা ভিক্ষুগণকে এ ঘটনা জানালে, ভিক্ষুগণ তা ভগবানকে নিবেদন করলেন। ভগবান জিজ্ঞাসা করলেন, ভিক্ষুগণ, ইহা কি সত্য যে, ভিক্ষুণী স্থূলানন্দা দুর্বল (অনির্দিষ্ট) চীবর উৎপত্তিকে চীবর লাভের উপযুক্ত সময় বলে মাত্রাতিরিক্ত ধারণা পোষণ করে? হ্যাঁ প্রভু, তা সত্য। বুদ্ধ ভগবান খুবই ভর্ৎসনা করে বললেন, ভিক্ষুগণ, ইহা কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

৯২১. “যেই ভিক্ষুণী দুর্বলচীবর উৎপত্তিকে, চীবর উৎপত্তির সময় বলে মাত্রাতিরিক্ত ধারণা পোষণ করবে, তার পাচিত্তিয় অপরাধ হবে।”

৯২২. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘দুব্বল চীবরপচ্চসায’ বলতে যদি আমি সক্ষম হই তবেই দেব, এভাবে দানের বাক্য ভিন্ন হওয়া।

‘চীবরকাল সমযো’ বলতে কঠিন চীবর লাভ না করলে বর্ষাবাসের পরের মাসে এবং কঠিন চীবর লাভ করলে বর্ষাব্রতের (প্রবারণার) পরবর্তী দিবস অতিক্রমে পাচিত্তিয় আপত্তি হয়। কঠিন চীবর কঠিনোদ্ধার দিবস অতিক্রমে পাচিত্তিয় আপত্তি হয়।

৯২৩. দুর্বল-জীর্ণ চীবরে, দুর্বল-চীবর বলে জ্ঞাত থাকা সত্ত্বেও চীবরকাল অতিক্রমে পাচিত্তিয় আপত্তি হয়। দুর্বল-চীবর, কিন্তু তা ভুলে গিয়ে চীবরকাল অতিক্রমে দুক্কট আপত্তি হয়। দুর্বল-চীবরে অদুর্বল-চীবর ধারণায় চীবরকাল অতিক্রমে কোনো দোষ হয় না। অদুর্বল-চীবর এটি ভুলে গেলে দুক্কট আপত্তি হয়। অদুর্বল-চীবরকে অদুর্বল ধারণায় কোনো দোষ হয় না।

৯২৪. অনাপত্তি : গুণ প্রদর্শন দ্বারা বিরত রাখলে, উন্মাদ হলে এবং আদিকর্মিকের।

নবম শিক্ষাপদ সমাপ্ত।


 

১০. দশম শিক্ষাপদ
৯২৫. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের প্রদত্ত বিহারে অবস্থান করছিলেন। তখন জনৈক উপাসক সংঘের উদ্দেশ্যে বিহার নির্মাণ করিয়েছিলেন। তিনি সেই বিহারদান উৎসব উপলক্ষে ভিক্ষু-ভিক্ষুণী উভয় সংঘের উদ্দেশ্যে অকাল-চীবর দান করতে ইচ্ছুক হলেন। সে সময়ে উভয় সংঘের কঠিন চীবর লাভ হচ্ছিল। এতে সেই উপাসক সংঘের নিকটে উপস্থিত হয়ে কঠিনোদ্ধারের জন্যে প্রার্থনা করলেন। ভগবানকে তা জানানো হলো। ভগবান এই নিদানে, এই প্রকরণে ধর্মকথা উত্থাপন করে ভিক্ষুগণকে আহ্বান করে বললেন :

“ভিক্ষুগণ, আমি কঠিনোদ্ধারের অনুজ্ঞা করছি। ভিক্ষুগণ, এভাবেই কঠিনোদ্ধার করা কর্তব্য। দক্ষ ভিক্ষু সংঘকে এভাবে প্রজ্ঞাপিত করবে :

৯২৬. প্রজ্ঞপ্তি : ভন্তে সংঘো, আমার বক্তব্য শ্রবণ করুন; যদি সংঘ উপযুক্ত সময় বলে মনে করেন, কঠিনোদ্ধার করতে পারেন। ইহাই প্রজ্ঞপ্তি।

অনুশ্রবণ : ভন্তে সংঘো, আমার বক্তব্য শ্রবণ করুন; মাননীয় সংঘ কঠিনোদ্ধার করছেন। যিনি কঠিনোদ্ধার সমর্থন করেন, তিনি নীরব থাকুন; যিনি অসমর্থন করেন না, তিনি আপন অভিমত ব্যক্ত করুন।

ধারণা : মাননীয় সংঘ কর্তৃক কঠিন উদ্ধার করা হলো। সংঘ এতে সম্মত আছেন বলে মৌনতা অবলম্বন করেছেন; আমি এরূপই ধারণা করছি।

৯২৭. অতঃপর সেই উপাসক ভিক্ষুণীসংঘের নিকটে উপস্থিত হয়ে কঠিনোদ্ধার প্রার্থনা করলেন। ভিক্ষুণী স্থূলানন্দা এই ভেবে ফিরিয়ে দিলেন, ভবিষ্যতে এ চীবর আমারই হবে। এতে সেই উপাসক এই বলে নিন্দা, আন্দোলন ও ক্ষোভ প্রকাশ করতে লাগলেন, ভিক্ষুণীদের এ কেমন আচরণ? কেন আমাকে কঠিনোদ্ধার করতে দিলেন না?

ভিক্ষুণীরা সেই উপাসকের এই নিন্দাবাদ শুনতে পেলেন। অল্পেচ্ছু ভিক্ষুণীরাও তখন এই বলে আন্দোলন ও ক্ষোভ প্রকাশ করতে লাগলেন যে, আর্যা স্থূলানন্দার এ কেমন আচরণ? কেন তিনি ন্যায়সঙ্গত কঠিনোদ্ধার ফিরিয়ে দিলেন?

ভিক্ষুণীরা ভিক্ষুগণকে তা জ্ঞাত করালে, ভিক্ষুগণ ভগবানকে বিষয়টি নিবেদন করলেন। ভগবান বললেন, ভিক্ষুগণ, ইহা কি সত্য যে, ভিক্ষুণী স্থূলানন্দা ন্যায়সঙ্গত কঠিনোদ্ধারকে ফিরিয়ে দিচ্ছে? হ্যাঁ ভগবান, তা সত্য। না ভিক্ষুগণ, ইহা কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

৯২৮. “যেই ভিক্ষুণী ন্যায়সঙ্গত কঠিনোদ্ধারকে ফিরিয়ে দেবে তার পাচিত্তিয় আপত্তি হবে।”

৯২৯. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘ধম্মিকো’ বলতে কঠিনোদ্ধারকালে সমগ্র ভিক্ষুণীসংঘ সমবেত হয়ে উদ্ধার করা।

‘পটিবাহেয্যাতি’ বলতে এই কঠিন উদ্ধার কাজে বিনয়কর্ম সম্পাদনে প্রতিবন্ধকতা করা। এভাবে বাধা প্রদানে পাচিত্তিয় আপত্তি হয়।

৯৩০. ধর্মতকে অধর্মত বলে জেনেও বাঁধা প্রদানে পাচিত্তিয় আপত্তি হয়। ধর্মতকে ভুলে গিয়ে বাঁধা প্রদানে দুক্কট আপত্তি হয়। ধর্মতকে অধর্মত মনে করে বাঁধাদানে অনাপত্তি। অধর্মতকে ভুলে গেলে দুক্কট আপত্তি হয়। অধর্মতকে অধর্মত ধারণায় কোনো আপত্তি নেই।

৯৩১. অনাপত্তি : গুণ দর্শন করিয়ে বাধাদানে, উন্মাদ অবস্থায় এবং আদিকর্মিকের অপরাধ ক্ষমাযোগ্য হয়।

দশম শিক্ষাপদ সমাপ্ত।

নগ্ন বর্গ তৃতীয় সমাপ্ত।


 

৪. তুবট্ট বর্গ
১. প্রথম শিক্ষাপদ
৯৩২. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের বিহারে অবস্থান করছিলেন। তখন ভিক্ষুণীরা এক মঞ্চ দুইজনে ভাগ করে ব্যবহার করছিলেন। জনগণ বিহার দর্শনে বিচরণের সময়ে এসব দেখে নিন্দা, আন্দোলন ও ক্ষোভ প্রকাশ করে বলতে লাগলেন, ভিক্ষুণীদের এ কেমন আচরণ? কেন তারা দুইজনে একই মঞ্চ ব্যবহার করছেন? যেন কামভোগী গৃহী। ভিক্ষুণীরা সেই জনগণের এই নিন্দাবাদ শুনতে পেলেন। অল্পেচ্ছু ভিক্ষুণীরা ইহা শুনে, নিন্দা, আন্দোলন এং ক্ষোভ প্রকাশ করে বলতে লাগলেন, এ ভিক্ষুণীরা কেমন যে, দুইজন একই মঞ্চ ব্যবহার করছেন? ভিক্ষুণীরা ভিক্ষুদেরকে তা জানালে, ভিক্ষুরা ভগবানকে বিষয়টি নিবেদন করলেন। ভগবান জিজ্ঞাসা করলেন, ভিক্ষুগণ, ইহা কি সত্য যে, ভিক্ষুণীরা দুইজন এক মঞ্চ ব্যবহার করছে? হ্যাঁ ভগবান, তা সত্য। ইহা খুবই অশোভন। ভিক্ষুগণ, ভিক্ষুণীদের এ কেমন আচরণ, দুজন একই মঞ্চ ব্যবহার করবে? ইহা কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

৯৩৩. “যেই ভিক্ষুণী দুইজন একই মঞ্চ ব্যবহার করবে তাদের পাচিত্তিয় অপরাধ হবে।”

৯৩৪. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘দ্বে এক মঞ্চে তুবট্টেয্যন্তি’ বলতে একজন শায়িত থাকা অবস্থায়, অপরজন শয়ন করে। ইহাতে পাচিত্তিয় আপত্তি হয়। উভয়ে একই সময়ে শয়নেও পাচিত্তিয় হয়। উঠে গিয়ে পুনঃপুন শয়নে পুনঃপুন পাচিত্তিয় হয়।

৯৩৫. অনাপত্তি : একজন শায়িত অবস্থায় অপরজন বসে থাকলে, উভয়ে বসে থাকলে, উন্মাদ হলে এবং আদিকর্মিক হলে অপরাধ ক্ষমাযোগ্য হয়।

প্রথম শিক্ষাপদ সমাপ্ত।


 

২. দ্বিতীয় শিক্ষাপদ
৯৩৬. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন ভিক্ষুণীরা দুজনে একই কার্পেট ও একই পোশাক ব্যবহার করছিলেন। মানুষেরা বিহার পরিভ্রমণে এসে তা দেখে এই বলে নিন্দা, আন্দোলন ও ক্ষোভ প্রকাশ করতে লাগলেন, ভিক্ষুণীরা যেন কামভোগী গৃহী! কেন তারা দুজনে একই আস্তরণ, একই পোশাক ব্যবহার করছেন?

ভিক্ষুণীরা জনগণের এই নিন্দাবাদ শুনলেন। যে-সকল ভিক্ষুণী অল্পেচ্ছু তারাও এজন্যে নিন্দা, আন্দোলন ও ক্ষোভ প্রকাশ করতে লাগলেন। ভিক্ষুণীরা ভিক্ষুদেরকে তা জানালে, ভিক্ষুরা ভগবানকে বিষয়টি নিবেদন করলেন। ভগবান জিজ্ঞাসা করলেন, সত্যই কি ভিক্ষুগণ, ভিক্ষুণীরা দুজনে একই আস্তরণ ও একই বস্ত্র ব্যবহার করছে? হ্যাঁ ভগবান, তা সত্য। ভগবান বললেন, ইহা খুবই অশোভন। ভিক্ষুণীদের এমন আচরণ কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

৯৩৭. “যেই ভিক্ষুণীরা একই আস্তরণ এবং একই বস্ত্র দুজনে ব্যবহার করবে, তাদের পাচিত্তিয় অপরাধ হবে।”

৯৩৮. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘দ্বে একত্থরণ পাপুরণ তুবট্টেয্যন্তি’ বলতে এক অন্যের দিকে কার্পেট প্রসারিত করে দিয়ে বিছিয়ে অথবা বস্ত্র গায়ে পারুপন করে অংশ, ভাগরূপে ব্যবহার দ্বারা পাচিত্তিয় আপত্তি হয়।

৯৩৯. কার্পেটকে এবং বস্ত্রকে একটি বলে ধারণায় অংশ ভাগ করলে পাচিত্তিয় আপত্তি হয়। ‘কার্পেট বা বস্ত্র একটি মাত্র’ ইহা ভুলে গিয়েও অংশ ভাগ করলে পাচিত্তিয় আপত্তি হয়। একটি মাত্র কার্পেট বা বস্ত্রকে বহু কার্পেট বা বস্ত্র বলে ধারণায় অংশ ভাগ করলেও পাচিত্তিয় আপত্তি হয়। একটি মাত্র কার্পেট এবং বহু বস্ত্রে দুক্কট আপত্তি হয়। বহু কার্পেট কিন্তু একটি মাত্র বস্ত্রে দুক্কট আপত্তি হয়। বহু কার্পেট ও বহুবস্ত্রকে একটি মাত্র কার্পেট বা একটি মাত্র বস্ত্র ধারণায় দুক্কট আপত্তি হয়। বহু কার্পেট (আস্তরণ) ও বহু বস্ত্র, ইহা ভুলে গেলে দুক্কট আপত্তি হয়। বহু কর্পেট ও বস্ত্রে বহু কার্পেট ও বস্ত্র ধারণায় দোষ নেই।

৯৪০. অনাপত্তি : বস্ত্রসমূহ দান করে শয়ন করলে, উন্মাদ হলে এবং আদিকর্মিকের ক্ষেত্রে দোষণীয় হয় না।

দ্বিতীয় শিক্ষাপদ সমাপ্ত।


 

৩. তৃতীয় শিক্ষাপদ
৯৪১. সে সময় বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন ভিক্ষুণী স্থূলানন্দা ছিলেন বহুশ্রুতা, ভাণিকা, বিশারদা এবং শ্রেষ্ঠ ধর্মকথিকা। ভদ্রাকপিলানীও ছিলেন বহুশ্রুতা, ভাণিকা, বিশারদা এবং শ্রেষ্ঠ ধর্মকথিকা। কিন্তু আগন্তুকগণ উচ্চ সম্মানিতা আর্যা ভদ্রাকপিলানীকে প্রথমে পূজা, বন্দনা করে, পরে ভিক্ষুণী স্থূলানন্দাকে বন্দনা করতেন। ভিক্ষুণী স্থূলানন্দা এতে ঈর্ষাকাতর হয়ে বলতে লাগলেন, তিনি নাকি অল্পেচ্ছু, সন্তুষ্টা, নির্জনতাপ্রিয়া, অসংশ্লিষ্টা। কিন্তু এখন দেখছি সচেতনবহুল, বিজ্ঞপ্তিবহুল হয়ে অবস্থানকারী। এই ভদ্রাকপিলানী চঙ্ক্রমণে, দাঁড়নে, উপবেশনে, এমনকি শায়িতা অবস্থায় পর্যন্ত উদ্দেস করেন, উদ্দেস করান, আবৃত্তি করেন।

যে সকল ভিক্ষুণী অল্পেচ্ছু, তারা ভিক্ষুণী স্থূলানন্দার এ সকল নিন্দাবাক্য শুনে নিন্দা, আন্দোলন ও ক্ষোভ প্রকাশ করে বলতে লাগলেন, আর্যা স্থূলানন্দার এ কেমন আচরণ? কেন তিনি আর্যা ভদ্রাকপিলানীর সজ্ঞানে অশান্তি ঘটাচ্ছেন? ভিক্ষুণীরা ভিক্ষুগণকে এ বিষয় জানালে, ভিক্ষুরা ভগবানকে তা নিবেদন করলেন। ভগবান জিজ্ঞাসা করলেন, সত্যই কি ভিক্ষুগণ, ভিক্ষুণী স্থূলানন্দা সজ্ঞানে ভদ্রাকপিলানীর অশান্তি ঘটাচ্ছে? হ্যাঁ ভগবান, তা সত্য। ইহা খুবই অন্যায়। হে ভিক্ষুগণ, কেন ভিক্ষুণী স্থূলানন্দা সজ্ঞানে ভদ্রাকপিলানীর অশান্তি সৃষ্টি করছে? ইহা কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

৯৪২. “যেই ভিক্ষুণী সজ্ঞানে অন্য ভিক্ষুণীর অশান্তি সৃষ্টি করবে তার পাচিত্তিয় অপরাধ হবে।”

৯৪৩. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘ভিক্খুনিযাতি’ বলতে অন্য ভিক্ষুণীর।

‘সঞ্চিচ্চাতি’ বলতে জানে, বিশেষভাবে জানে, চিন্তা করে, নিরীক্ষণ করে, অতিক্রম করে।

‘অফাসু করেয্যাতি’ বলতে ইহা দ্বারা ইহাকে বিরক্ত করব এই ভেবে অনুমতি না নিয়েই অগ্রভাগে চঙ্ক্রমণ করা, বা দাঁড়ানো, উপবেশন করা বা শয়ন করা, নির্দেশ করা বা নির্দেশ করানো বা আবৃত্তি করা ইত্যাদিতে পাচিত্তিয় হয়।

৯৪৪. উপসম্পন্নাকে উপসম্পন্না ধারণায় সজ্ঞানে বিরক্ত করলে পাচিত্তিয় আপত্তি হয়। তিনি উপসম্পন্না এ কথা ভুলে গিয়ে সজ্ঞানে বিরক্ত করলে পাচিত্তিয় আপত্তি হয়। উপসম্পন্নাকে অনুপসম্পন্না ধারণায় বিরক্ত করলে পাচিত্তিয় আপত্তি হয়। অনুপসম্পন্নাকে উপসম্পন্না ধারণায় বিরক্ত করলে দুক্কট আপত্তি হয়। অনুপসম্পন্নাকে অনুপসম্পন্না ধারণায় বিরক্ত করলে দুক্কট আপত্তি হয়।

৯৪৫. অনাপত্তি : বিরক্তির উৎপাদন ইচ্ছা না থাকলে, জিজ্ঞাসা করে বা অনুমতি নিয়ে অগ্রভাগে চঙ্ক্রমণে, দাঁড়ানে, উপবেশনে, শয়নে, নির্দেশ দিলে, নির্দেশ দেয়ালে; আবৃত্তি করলে, উন্মাদ হলে এবং আদিকর্মিক হলে এমন অপরাধ ক্ষমাযোগ্য হয়।

তৃতীয় শিক্ষাপদ সমাপ্ত।


 

৪. চতুর্থ শিক্ষাপদ
৯৪৬. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন স্থূলানন্দা ভিক্ষুণী সব্রহ্মচারিণীদের দুঃখগ্রস্ত (রোগের) সময়ে কোনো সেবা-যত্ন করতেন না; এমনকি তজ্জন্যে কোনো উৎসুক্য প্রকাশ পর্যন্ত করতেন না। যে সকল ভিক্ষুণী অল্পেচ্ছু, তারা এজন্যে নিন্দা, আন্দোলন ও ক্ষোভ প্রকাশ করে বলতে লাগলেন, আর্যা স্থূলানন্দার এ কেমন আচরণ? কেন তিনি রুগ্নদের কোনো সেবা করেন না, এমনকি তজ্জন্যে উৎসাহও দেখান না?

ভিক্ষুণীরা বিষয়টি ভিক্ষুদেরকে জানালে ভিক্ষুরা তা ভগবানকে নিবেদন করলেন। ভগবান জিজ্ঞাসা করলেন, ভিক্ষুগণ, ইহা কি সত্য যে, ভিক্ষুণী স্থূলানন্দা রুগ্ন সব্রহ্মচারিণীদের কোনো সেবা-যত্ন করে না; এমন কী এজন্যে কোনো ইচ্ছাও প্রকাশ করে না? হ্যাঁ ভগবান, তা সত্য। ভগবান ভৎর্সনা করে বললেন, ইহা কেমন আচরণ হে ভিক্ষুগণ,... এমন আচরণ কিছুতেই অপ্রসন্নদের প্রসন্নতা উৎপাদনে এবং প্রসন্নদের প্রসন্নতা বৃদ্ধির সহায়ক নয়। ভগবান এভাবে বহুপ্রকারে ভৎর্সনা করে...। এহেতু ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

৯৪৭. “যেই ভিক্ষুণী অসুস্থ সব্রহ্মচারিণীকে সেবা করবে না, বা সেবার জন্যে উৎসাহ দেখাবে না; তার পাচিত্তিয় হবে।”

৯৪৮. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘দুক্খিতা’ বলতে অসুস্থা বুঝায়।

‘সহজীবিনী’ বলতে সহবিহারিণী বুঝায়।

‘নেব উপট্ঠেয্যাতি’ বলতে বলতে নিজে সেবা না করা।

‘ন উপট্ঠাপনায় উস্সুকং করেয্যাতি’ বলতে অন্যকেও নির্দেশ দিতে উৎসাহ বোধ না করা।

‘নেব উপট্ঠাপেস্সামি, ন উপট্ঠাপনায় উস্সুক্কং করিস্সামি’ অর্থাৎ আমি নিজেও সেবা করব না, অন্যজনকেও সেবার জন্য উৎসাহ দেবো না, এই মনোভাব নিয়ে বিষয়ান্তরে গমনক্ষণেই পাচিত্তিয় আপত্তি হয়। অন্তেবাসিনী বা অনুপসম্পন্নের প্রতি সেবা নিজে না করলে, অন্যজনকেও নির্দেশ না দিলে দুক্কট আপত্তি হয়।

৯৪৯. অনাপত্তি : স্মৃতি-বিভ্রমহেতু, অনুসন্ধান করেও কোনো জনকে না পেলে, নিজের অসুস্থতাবশত; বিপদে পড়ে, উন্মাদ হলে এবং আদিকর্মিক হলে।

চতুর্থ শিক্ষাপদ সমাপ্ত।


 

৫. পঞ্চম শিক্ষাপদ
৯৫০. সে সময়ে বু্‌দ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন ভদ্রাকপিলানী সাকেতে বর্ষাবাস করছিলেন। তিনি কোনো এক প্রয়োজনে ভিক্ষুণী স্থূলানন্দার নিকটে বার্তাবাহকের মাধ্যমে বললেন, যদি আর্যা স্থূলানন্দা আবাসকক্ষ দেন, তাহলে আমি শ্রাবস্তীতে যেতে পারি। স্থূলানন্দা ভিক্ষুণী বললেন, আসুক, আমি দেবো। অতঃপর ভদ্রাকপিলানী সাকেত হতে শ্রাবস্তীতে আগমন করলেন। সে সময়ে স্থূলানন্দা ভিক্ষুণী ছিলেন বহুশ্রুতা, ভাণিকা, বিশারদা এবং ধর্মদেশনায় ছিলেন শ্রেষ্ঠা। অপরদিকে ভদ্রাকপিলানীও ছিলেন বহুশ্রুতা, ভাণিকা, বিশারদা এবং ধর্মদেশনায় শ্রেষ্ঠা ও উচ্চতর সম্মানিতা। মানুষেরা এ কারণে প্রথমে আর্যা ভদ্রাকপিলানীকে পূজা, বন্দনা করে, ভিক্ষুণী স্থূলানন্দাকে পূজা, বন্দনায় যেতেন।

স্থূলানন্দা ভিক্ষুণী এতে ঈর্ষাকতর হলেন। ইনি নাকি অল্পেচ্ছু, সন্তুষ্টা, নির্জনতাপ্রিয়া এবং অসংশ্লিষ্টা। কিন্তু এখন তো দেখছি তিনি সচেতন-বহুলা, বিজ্ঞপ্তিবহুলা হয়ে অবস্থান করছেন। এভাবে কুপিতা, অনিষ্টকামী হয়ে, ভদ্রাকপিলানীকে আবাসটি হতে টেনে বের করে দিলেন। যে সকল ভিক্ষুণী অল্পেচ্ছু, তারা এতে নিন্দা আন্দোলন ও ক্ষোভ প্রকাশ করে বলতে লাগলেন, আর্যা স্থূলানন্দার এ কেমন আচরণ? কেন তিনি আর্যা ভদ্রাকপিলানীকে আবাস দিয়ে পুনঃ কুপিতা, অনিষ্টকামী হয়ে বের করে দেবে?

ভিক্ষুণীরা ভিক্ষুদের বিষয়টি জানালেন ভিক্ষুরা ভগবানকে তা নিবেদন করলেন। ভগবান জিজ্ঞাসা করলেন, ভিক্ষুগণ, ইহা কি সত্য যে, স্থূলানন্দা ভিক্ষুণী ভদ্রাকপিলানীকে বাসস্থান দিয়ে কুপিতা ও অনিষ্টকামী হয়ে কক্ষ থেকে বের করে দিয়েছে? হ্যাঁ ভগবান, তা সত্যি। ভগবান খুবই অসন্তোষ প্রকাশ করে বললেন, ভিক্ষুগণ, ভিক্ষুণী স্থূলানন্দার এ কেমন আচরণ? এ আচরণ কিছুতেই অপ্রসন্নদের প্রসন্নতা বৃদ্ধির কারণ নয়। অধিকন্তু, হে ভিক্ষুগণ, ইহা অপ্রসন্নদের অসন্তোষ বৃদ্ধি এবং প্রসন্নদের কারো কারো মনে অন্যথাভাব সৃষ্টির সহায়ক হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। ভিক্ষুগণ, এ কারণে আমি ভিক্ষুণীদের জন্যে এই শিক্ষাপদ উদ্দেস করছি :

৯৫১. “যেই ভিক্ষুণী কোনো ভিক্ষুণীকে বাসস্থান দিয়ে পরে কুপিতা, অনিষ্টকামী হয়ে নিজে বের করে দেবে, অথবা অন্যকে দিয়ে বের করিয়ে দেবে, সেই ভিক্ষুণীর পাচিত্তিয় অপরাধ হবে।”

৯৫২. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘উপস্সযো’ বলতে দরজাযুক্ত কক্ষ।

‘দত্বাতি’ বলতে নিজে দিয়ে।

‘কুপিতা-অনত্তমনাতি’ বলতে ক্রুদ্ধ ও লোভ-দ্বেষ-মোহের বশীভুত (খীলজাতা) হয়ে।

‘নিক্কড্ডেয্যাতি’ অর্থে উদরে ধরে পেছনের দিকে বের করে দিলে পাচিত্তিয় আপত্তি হয়। পেছনের দিক ধরে সম্মুখের দিকে বের করে দিলে পাচিত্তিয় আপত্তি হয়। একবার মাত্র প্রয়োগ দ্বারা একাধিক দ্বার অতিক্রম করলে পাচিত্তিয় হয়।

‘নিক্কড্ডাপেয্যাতি’ বলতে অন্যের দ্বারা বের করতে উদ্যোগী হলে দুক্কট আপত্তি হয়। স্বয়ং নিজে এনে একাধিক দ্বার অতিক্রম করালে পাচিত্তিয় আপত্তি হয়।

৯৫৩. উপসম্পন্নাকে উপসম্পন্না ধারণায় বাসস্থান দিয়ে কুপিতা, বিরূপমনা হয়ে নিজে বের করে দিলে, বা বের করিয়ে দিলে পাচিত্তিয় আপত্তি হয়। উপসম্পন্নাকে উপসম্পন্না কি না তা ভুলে গিয়ে বাসস্থান দেয়ার পর কুপিতা, বিরূপমনা হয়ে বের করে দিলে, বা বের করিয়ে দিলে পচিত্তিয় আপত্তি হয়। উপসম্পন্নাকে অনুপসম্পন্না ধারণায় বাসস্থান দিয়ে কুপিতা, বিরূপমনা হয়ে বের করে দিলে, বা বের করিয়ে দিলে পাচিত্তিয় আপত্তি হয়। উপসম্পন্নাকে অনুপসম্পন্না ধারণায় বাসস্থান দিয়ে কুপিতা, বিরূপমনা হয়ে বের করে দিলে, বা বের করিয়ে দিলে পাচিত্তিয় আপত্তি হয়। তার দ্রব্যসামগ্রী বের করে বা করিয়ে দিলে দুক্কট আপত্তি হয়। দরজাবিহীন অবস্থায় বের করে দিলে, বা বের করিয়ে দিলে দুক্কট আপত্তি হয়। তার দ্রব্যসামগ্রী বের করে বা করিয়ে দিলে দুক্কট আপত্তি হয়। অনুসম্পন্নাকে কবাটযুক্ত বা কবাটবিহীন আবাস হতে বের করে দিলে বা বের করিয়ে দিলে দুক্কট আপত্তি হয়। তার দ্রব্যসামগ্রী বের করে দিলে বা বের করিয়ে দিলে দুক্কট আপত্তি হয়। অনুপসম্পন্নাকে উপসম্পন্না ধারণায় দুক্কট আপত্তি হয়। অনুপসম্পন্নাকে উপসম্পন্না কি না তা ভুলে গেলে দুক্কট আপত্তি হয়। অনুসম্পন্নাকে অনুপসম্পন্না ধারণায় দুক্কট আপত্তি হয়।

৯৫৪. অনাপত্তি : ধর্মবিনয়ের প্রতি গৌরবহীন অলজ্জিনীকে বের করে দিলে বা দেয়ালে, তার দ্রব্যসামগ্রী বের করে দিলে বা দেয়ালে, উন্মাদকে বের করে দিলে বা দেয়ালে, তার দ্রব্য বের করে দিলে বা দেয়ালে, ভেদ সৃষ্টিকারিণীকে বের করে দিলে বা দেয়ালে, কলহকারিণীকে বের করে দিলে বা দেয়ালে, তুচ্ছ গল্পকারিণীকে বের করে দিলে বা দেয়ালে, সংঘের নিকটে নিত্য অভিযোগকারিণীকে বের করে দিলে বা দেয়ালে, তাদের সামগ্রীসমূহ বের করে দিলে বা দেয়ালে, অন্তেবাসিনী বা সহবিহারিণী অনুগতা না হওয়াতে বের করে দিলে বা দেয়ালে, তার সামগ্রী বের করে দিলে দেয়ালে, উন্মাদ অবস্থায় এবং আদিকর্মিক হলে এমন কর্ম অপরাধ বলে গণ্য হয় না।

পঞ্চম শিক্ষাপদ সমাপ্ত।


 

৬. ষষ্ঠ শিক্ষাপদ
৯৫৫. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন চণ্ডকালী ভিক্ষুণী গৃহপতি ও গৃহপতি পুত্রদের সাথে সংশ্লিষ্টা হয়ে অবস্থান করছিলেন। যে-সকল ভিক্ষুণী অল্পেচ্ছু, এতে নিন্দা, আন্দোলন ও ক্ষোভ প্রকাশ করে বলতে লাগলেন, আর্যা চণ্ডকালীর এ কেমন আচরণ? কেন তিনি গৃহপতি ও গৃহপতি পুত্রগণের সাথে এতবেশি সংশ্লিষ্টা হয়ে অবস্থান করছেন?

ভিক্ষুণীরা ভিক্ষুদেরকে অভিযোগ করলেন। ভিক্ষুরা ভগবানকে বিষয়টি নিবেদন করলে ভগবান জিজ্ঞাসা করলেন সত্যি কি ভিক্ষুগণ চণ্ডকালী ভিক্ষুণী গৃহপতি ও গৃহপতি পুত্রগণের সাথে সংশ্লিষ্টা হয়ে অবস্থান করছে? হ্যাঁ ভগবান, তা সত্য। ভিক্ষুগণ ইহা কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

৯৫৬. ‘যেই ভিক্ষুণী গৃহপতি বা গৃহপতি পুত্রদের সাথে সংশ্লিষ্টা হয়ে অবস্থান করবে, সেই ভিক্ষুণীকে ভিক্ষুণীগণ কর্তৃক এরূপ বলতে হবে :

হে আর্যা, গৃহপতি বা গৃহপতি পুত্রদের সাথে সংশ্লিষ্টা হয়ে থাকবে না। বিরাগী হোন, নির্জনপ্রিয়া হোন ভগিনী, ইহাই সংঘের উপদেশ।

ভিক্ষুণীগণ কর্তৃক উক্ত ভিক্ষুণীকে এভাবে তিনবার ব্যক্ত হলে, তা যদি সেই ভিক্ষুণী মান্য করে তো ভালো। অন্যথায়, সেই ভিক্ষুণীকে সমনুভাষণ দানকালেও পূর্ব আচরণ ত্যাগ না করলে তার পাচিত্তিয় আপত্তি হবে।”

৯৫৭. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘সংসট্ঠা’ বলতে অনভিপ্রেত কায়িক ও বাচনিক সর্ম্পক।

‘গৃহপতি’ বলতে যে জন গার্হস্থ্য জীবনে অবস্থান করেন।

‘গহপতিপুত্তো’ বলতে গৃহকর্তার পুত্র, ভ্রাতা ইত্যাদি।

‘সা ভিক্খুনীতি’ বলতে যে সংশ্লিষ্টা সেই ভিক্ষুণী।

‘ভিক্খুনীতি’ বলতে অন্যান্য ভিক্ষুণী যারা দেখে, যারা শুনে তারাই বলা কর্তব্য, “না আর্যে, এমন সংশ্লিষ্টা হয়ে গৃহপতি বা গৃহপতি পুত্রদের সাথে অবস্থান করতে নেই। ভগিনী, সংঘ বলছেন, আপনি বিরাগ ও বিবেকপ্রিয়া হোন।”

এভাবে দ্বিতীয় এবং তৃতীয়বার বলতে হবে। এই সমনুভাষণ যদি তিনি গ্রহণ করেন ভালো। অন্যথায় তার পাচিত্তিয় আপত্তি হবে। ভিক্ষুণীর এমন আচরণ দেখে শুনে ও অন্য ভিক্ষুণীরা যদি এভাবে না বলেন, তাদের দুক্কট আপত্তি হবে। সেই ভিক্ষুণীকে টেনে সংঘের নিকট উপস্থিত করে এরূপ বলা কর্তব্য : “আর্যে, আপনার উচিত নয়, গৃহপতি বা গৃহপতি পুত্রদের সাথে এমন সংশ্লিষ্টা হয়ে অবস্থান করা। আপনি বিরাগী, নির্জনতাপ্রিয়া হয়েই অবস্থান করুন, ইহাই মাননীয় সংঘের উপদেশ। এভাবে দ্বিতীয়বার, তৃতীয়বারও বলা কর্তব্য। যদি এতে তিনি এ বদভ্যাস ত্যাগ করেন ভালো যদি ত্যাগ না করেন, তাহলে তার পাচিত্তিয় আপত্তি হবে।

সেই ভিক্ষুণীকে সমনুভাষণ দান কর্তব্য। এভাবেই ভিক্ষুগণ, সেই সমনুভাষণ দিতে হবে। দক্ষ সামর্থ্যবান ভিক্ষু সংঘের অনুমোদন প্রাপ্ত হয়ে, সংঘকে জ্ঞাত করাবে :

৯৫৮. প্রজ্ঞপ্তি : হে আর্যগণ, আমার বক্তব্য শ্রবণ করুন; এই অমুক ভিক্ষুণী গৃহপতি ও গৃহপতি পুত্রদের সাথে সংশ্লিষ্টা হয়ে অবস্থান করেছেন। তিনি তার বদ অভ্যাস পরিত্যাগ করছেন না। যদি সংঘ এখন যথার্থ সময় বলে বিবেচনা করেন যে, এই ভিক্ষুণীকে তার বদভ্যাস পরিত্যাগে সমনুভাষণ দান করা, তা সম্পাদন করা হোক। ইহাই প্রজ্ঞপ্তি।

অনুশ্রবণ : মাননীয়া আর্য সংঘ, আমার বক্তব্য শ্রবণ করুন; এই অমুক ভিক্ষুণী গৃহপতি ও গৃহপতি পুত্রদের সাথে সংশ্লিষ্টা হয়ে অবস্থান করছেন। তিনি তার বদভ্যাস পরিত্যাগ করছেন না। সংঘ এই ভিক্ষুণীকে সমনুভাষণ দিচ্ছেন। যেই আর্যাগণ ইহা সমর্থন করেন তারা নীরব থাকুন। যারা অসমর্থন করেন, তারা আপন বক্তব্য বলুন। (দ্বিতীয়বার, তৃতীয়বার এরূপ বলতে হবে)

ধারণা : অমুক ভিক্ষুণী তার বদভ্যাস পরিত্যাগ না করায়, মাননীয়া সংঘ কর্তৃক সমনুভাষিতা হলেন। সমগ্র সংঘ এতে সম্মত বলে নীরব আছেন। আমি এরূপই ধারণা করছি।

প্রজ্ঞপ্তির সমাপ্তিতে সেই ভিক্ষুণীর দুক্কট অপরাধ হবে। দুইবার কর্মবাক্যের সমাপ্তিতে দুক্কট হবে। কর্মবাক্যের অবসানে পাচিত্তিয় আপত্তি হবে।

৯৫৯. ন্যায়সঙ্গত বিচারকে ন্যায়সঙ্গত ধারণায়, মন্দ আচরণ অপরিত্যাগে পাচিত্তিয় আপত্তি হয়। ন্যায়সঙ্গত বিচার নির্দেশকে ভুলে গিয়ে, মন্দ অপরিত্যাগে পাচিত্তিয় আপত্তি হয়। ন্যায়সঙ্গত বিচার নির্দেশকে ভুলে গিয়ে, মন্দ অপরিত্যাগে পাচিত্তিয় আপত্তি হয়। ন্যায়সঙ্গতকে অন্যায়সঙ্গত ধারণায়, মন্দ অপরিত্যাগে পাচিত্তিয় আপত্তি হয়। অন্যায়কে ন্যায়সঙ্গত ধারণায় দুক্কট আপত্তি হয়। অন্যায্যকে ন্যায্য ধারণায় দুক্কট আপত্তি হয়। অন্যায্য বলে জেনেও তা ভুলে গেলে দুক্কট হয়। অন্যায্যকে অন্যায্য ধারণায় অপরিত্যাগে দুক্কট আপত্তি হয়।

৯৬০. অনাপত্তি : অসমনুভাষণ হলে, পরিত্যাগ করলে, উন্মাদ হলে, আদিকর্মিক হলে অপরাধ ক্ষমাযোগ্য হয়।

ষষ্ঠ শিক্ষাপদ সমাপ্ত।


 

৭. সপ্তম শিক্ষাপদ
৯৬১. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন আন্তঃরাজ্য শঙ্কা ও ভয়যু্‌ক্ত হওয়া সত্ত্বেও ভিক্ষুণীরা শস্ত্র (ছুরিকা)-বিহীন অবস্থায় ধর্মপ্রচারে বিচরণ করছিলেন। ধূর্তগণ ভিক্ষুণীদের দূষিত (বলাৎকার) করছিল। যে-সকল ভিক্ষুণী অল্পেচ্ছু তারা এই বলে নিন্দা, আন্দোলন ও ক্ষোভ প্রকাশ করছিলেন; এরা কেমন ভিক্ষুণী? কেন তারা আন্তঃরাজ্য আশঙ্কাসংকুল, ভয়সংকুল হওয়া সত্ত্বেও শস্ত্রবিহীন অবস্থায় ধর্মপ্রচারে বিচরণ করছেন।

ভিক্ষুণীরা ভিক্ষুগণকে এ বিষয়ে অভিযোগ করলে, ভিক্ষুগণ তা ভগবানকে নিবেদন করলেন। ভগবান জানতে চাইলেন, সত্যই কি ভিক্ষুগণ, আন্তঃরাষ্ট্র বিপদসংকুল, ভয়সংকুল হওয়া সত্ত্বেও ভিক্ষুণীরা শস্ত্রবিহীন অবস্থায় ধর্মদেশনায় বিরচণ করছে? হ্যাঁ ভগবান, তা সত্য। ইহা খুবই অন্যায়। হে ভিক্ষুগণ, ভিক্ষুণীদের এমন আচরণ কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

৯৬২. “যেই ভিক্ষুণী আন্তঃরাজ্য বিপদ ও ভয়সংকুল হওয়া সত্ত্বেও শস্ত্রবিহীন অবস্থায় ধর্মপ্রচারে বিচরণ করবে, তার পাচিত্তিয় অপরাধ হবে।”

৯৬৩. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘অন্তোরট্ঠে যেই রাজ্যে অবস্থান করে সেই রাজ্যের ভেতর।

‘সসঙ্কং’ বলতে যেই পথে চোরগণের প্রবেশের সুযোগ দেখা যায়, ভাত-রান্নার সুযোগ দেখা যায়, দাঁড়ানোর সুযোগ দেখা যায়, বসে থাকার সুযোগ দেখা যায়, পড়ে থাকার সুযোগ দেখা যায়।

‘সপ্পটিভয়ং’ অর্থে যেই পথে চোরগণের দ্বারা হত মানুষ দেখা যায়, লুণ্ঠিতা দেখা যায়, প্রহারে আহত দেখা যায়।

‘অসত্থিকা’ বলতে শস্ত্র (ছুরিকা)-বিহীন হয়ে।

‘চারিকং চরেয্যাতি’ বলতে মোরগ ডাকার সময় থেকে গ্রামে ও গ্রামান্তরে পরিভ্রমণে পাচিত্তিয় আপত্তি হয়। উক্ত অরণ্যমধ্যে আগমনকালে প্রতি অর্ধযোজনে পাচিত্তিয় হয়।

৯৬৪. অনাপত্তি : ছুরিকা সাথে নিয়ে গেলে, অর্হত্ত্বলাভী হয়ে নির্ভয়ে গমন করলে, বিপদে পড়ে গেলে, উন্মাদ অবস্থায় এবং আদিকর্মিক হলে এ অপরাধ ক্ষমাযোগ্য হয়।

সপ্তম শিক্ষাপদ সমাপ্ত।


 

৮. অষ্টম শিক্ষাপদ
৯৬৫. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন বহির্রাজ্যে বিপদ ও ভয়সংকুল অবস্থায় ভিক্ষুণীরা শস্ত্রবিহীন হয়ে ধর্মপ্রচারে বিচরণ করছিলেন। ধূর্তরা ভিক্ষুণীদের দূষণ করছিল। যে-সকল ভিক্ষুণী অল্পেচ্ছু তারা এ কারণে নিন্দা, আন্দোলন ও ক্ষোভ প্রকাশ করে বলতে লাগলেন, “ভিক্ষুণীদের এ কেমন আচরণ? কেন তারা বহির্রাষ্ট্রে বিপদ ও ভয়সংকুল অবস্থায় শস্ত্রবিহীনা হয়ে বিচরণ করছেন?”

ভিক্ষুণীরা ভিক্ষুদের এ বিষয়ে অভিযোগ করলে, ভিক্ষুরা ভগবানকে তা নিবেদন করলেন। ভগবান বললেন, সত্যই কি ভিক্ষুণীরা, বহির্রাজ্যে বিপদ ও ভয়সংকুল অবস্থায় শস্ত্রবিহীনা হয়ে বিচরণ করছে? হ্যাঁ ভগবান, তা সত্য। ভিক্ষুগণ, ইহা খুবই অন্যায়। ভিক্ষুণীদের এমন আচরণ কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

৯৬৬. “যেই ভিক্ষুণী বহির্রাষ্ট্রে বিপদ ও ভয়সংকুল স্থানে শস্ত্রবিহীনা হয়ে চারিকায় বিরচণ করবে, তার পচিত্তিয় হবে।”

৯৬৭. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘তিরোরট্ঠেতি’ বলতে যেই রাজ্যে অবস্থান করে সেই রাজ্য ব্যতীত অন্য রাজ্য।

‘সসঙ্কং’ বলতে সেই পথে যেখানে চোরেরা প্রবেশ করে থাকার সুযোগ দৃষ্ট হয়, ভোজনাদি করার সুযোগ দেখা যায়, দাঁড়ানোর সুযোগ দেখা যায়।

‘সপ্পটিভযং’ বলতে সেই পথে চোরগণ দ্বারা মানুষকে হত্যা হতে দেখা যায়, লুণ্ঠিত হতে দেখা যায়, প্রহারপ্রাপ্ত হতে দেখা যায়।

‘অসত্থিকা’ বলতে শস্ত্রহীন অবস্থায়।

‘চারিকং চরেয্যাতি’ মোরগ ডাকার সময় হতে গ্রামের ভেতরে ও গ্রাম-গ্রামান্তরে গেলে পাচিত্তিয় আপত্তি হয়। অরণ্যের মধ্য দিয়ে গমনকালে প্রতি অর্ধযোজনে, অর্ধযোজনে পাচিত্তিয় আপত্তি হয়।

৯৬৮. অনাপত্তি : ছুরিকাসহ গমন করলে, অর্হত্ত্বহেতু নির্ভয়ে গমন করলে, বিপদে পড়ে গমন করলে, উন্মাদ ও আদিকর্মিক হলে অপরাধ ক্ষমাযোগ্য হয়।

অষ্টম শিক্ষাপদ সমাপ্ত।


 

৯. নবম শিক্ষাপদ
৯৬৯. সে সময়ে ভগবান রাজগৃহে বেণুবনে কলন্দক নিবাপে অবস্থান করছিলেন। তখন ভিক্ষুণীরা বর্ষাবাসের মধ্যে ধর্মপ্রচারে বিরচণ করছিলেন। জনগণ এই বলে নিন্দা, আন্দোলন ও ক্ষোভ প্রকাশ করছিলেন, কেন ভিক্ষুণীরা বর্ষার ভেতরে চারিকায় বিচরণ করছেন? তারা সবুজ তৃণাদি মর্দন করে, একেন্দ্রিয়বিশিষ্ট জীবকে আঘাত করে, বহু ক্ষুদ্র প্রাণী পদাঘাতে মাটি হতে বের করে দিচ্ছেন।

ভিক্ষুণীরা জনসাধারণের এই নিন্দা, আন্দোলন ও ক্ষোভের বিষয় শুনতে পেলেন। যে-সকল ভিক্ষুণী অল্পেচ্ছু তারাও এ কারণে নিন্দা, আন্দোলন ও ক্ষোভ প্রকাশ করে বলতে লাগলেন, কেন ভিক্ষুণীরা বর্ষার মধ্যে এভাবে চারিকায় বিরচণ করছেন?

ভিক্ষুণীরা ভিক্ষুগণকে অভিযোগ করলে, ভিক্ষুগণ ভগবানকে তা নিবেদন করলেন। ভগবান জানতে চাইলেন, সত্য কি ভিক্ষুগণ, ভিক্ষুণীরা বর্ষার মধ্যে ধর্মপ্রচারে বিচরণ করছে? হ্যাঁ ভগবান, তা সত্যি। ভগবান খুবই অসন্তোষ প্রকাশ করে বললেন, ভিক্ষুগণ, তাদের এহেন আচরণ কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

৯৭০. ‘ যে ভিক্ষুণী বর্ষার ভেতরে ধর্মপ্রচারে বিচরণ করবে তার পাচিত্তিয় অপরাধ হবে।’’

৯৭১. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘অন্তোবস্সন্তি’ বলতে পূর্বের তিন মাস অথবা, পরের তিন মাস বাদ দিয়ে অবশিষ্ট মাস।

‘চারিকং চরেয্যাতি’ বলতে মোরগ ডাকার পর গ্রামে, অথবা গ্রাম হতে গ্রামান্তরে বিচরণে পাচিত্তিয় আপত্তি হয়।

‘আগমনকারী’ অরণ্যে অতিক্রমকালে প্রতি অর্ধযোজনে পচিত্তিয় অপরাধ হয়।

৯৭২. অনাপত্তি : সপ্তাহকরণীয় কর্মবাক্য করে গেলে, কোনো প্রকার শারীরিক অসুবিধার কারণে গেলে, উন্মাদ ও আদিকর্মিকের ক্ষেত্রে।

নবম শিক্ষাপদ সমাপ্ত।


 

১০. দশম শিক্ষাপদ
৯৭৩. সে সময়ে বুদ্ধ ভগবান রাজগৃহের বেণুবনে কলন্দক নিবাপে অবস্থান করছিলেন। তখন ভিক্ষুণীরা বলতেন রাজগৃহের তথায় বর্ষা কাটাবো, তথায় হেমন্ত অতিবাহিত করব, তথায় গ্রীষ্ম যাপন করব ইত্যাদি। জনসাধারণ তাতে এই বলে নিন্দা, আন্দোলন ও ক্ষোভ প্রকাশ করে বলতে লাগলেন, ভিক্ষুণীরা যেন জনাকীর্ণ, দিগ্‌ভ্রান্ত, তারা কোনো দিক পরিষ্কারভাবে দেখতে পাচ্ছেন না। ভিক্ষুণীরা জনগণের নিন্দা, আন্দোলন ও ক্ষোভের কথা শুনলেন। ভিক্ষুগণ ভগবানের কাছে বিষয়টি নিবেদন করলে, ভগবান এই নিদানে, এই প্রকরণে ধর্মকথা উত্থাপন, করে ভিক্ষুদের আহ্বান করে বললেন, তাহলে ভিক্ষুগণ, আমি ভিক্ষুণীদের জন্যে শিক্ষাপদ প্রজ্ঞাপিত করব, যা দশবিধ অর্থবশে সংঘের শৃঙ্খলার জন্যে, সদ্ধর্মের স্থিতির জন্যে, বিনয়ের প্রতি অনুগ্রহের জন্যে সহায়ক (প্রত্যয়) হবে। তাই ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

৯৭৪. “যেই ভিক্ষুণী বর্ষাবাসের অবসানে ধর্মপ্রচারার্থে অন্তত পাঁচ, ছয় যোজন বিচরণ করবে না, তার পাচিত্তিয় আপত্তি হবে।”

৯৭৫. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘বস্সংবুত্থা’ বলতে বর্ষা পূর্বে তিন মাস অথবা পরের তিন মাস বলে উল্লিখিত হয়েছে।

‘চারিকং ন পক্কমিস্সামি’ বলতে কমপক্ষে পাঁচ ছয় যোজন এই ধুর (প্রতিপদা) লঙ্ঘনমাত্রই পাচিত্তিয় আপত্তি হয়।

৯৭৬. অনাপত্তি : স্মৃতি বিভ্রমহেতু, অনুসন্ধান করেও দ্বিতীয়া কোনো ভিক্ষুণীকে সঙ্গীরূপে না পাওয়াতে, অসুস্থতার কারণে, বিপদের কারণে, উন্মাদ ও আদিকর্মিক হলে এই দোষ ক্ষমাযোগ্য হয়।

দশম শিক্ষাপদ সমাপ্ত।

তুবট্ট বর্গ চতুর্থ সমাপ্ত।


 

৫. চিত্রাগার বর্গ
১. প্রথম শিক্ষাপদ
৯৭৭. সে সময়ে বুদ্ধ ভগবান শ্রাবস্তীর অনাথপিণ্ডিকের আরামে অবস্থান করছিলেন। সে সময়ে রাজা প্রসেনদি কোসলের প্রমোদ উদ্যানে, চিত্রগৃহে চিত্রাঙ্কন করা হয়েছিল। বহুলোক চিত্রগৃহ দর্শনে যাচ্ছিলেন। ষড়বর্গীয়া ভিক্ষুণীরাও সেই চিত্রগৃহ দর্শনে যাচ্ছিলেন। জনগণ তখন এই বলে নিন্দা, আন্দোলন ও ক্ষোভ প্রকাশ করতে লাগলেন। এগুলো কেমন ভিক্ষুণী যে চিত্রগৃহ দর্শনে যাচ্ছে? মনে হচ্ছে, এরা কামভোগী গৃহিণী! লোকের এই নিন্দাবাদ, আন্দোলন আর ক্ষোভের কথা ভিক্ষুণীরা শুনতে পেলেন। যে-সকল ভিক্ষুণী অল্পেচ্ছু তারাও এজন্যে নিন্দা, আন্দোলন ও ক্ষোভ প্রকাশ করে বলতে লাগলেন, কেন ষড়বর্গীয়া ভিক্ষুণীরা চিত্রগৃহ দর্শনে যাচ্ছেন?

ভিক্ষুণীরা ভিক্ষুদেরকে অভিযোগ করলেন। ভিক্ষুরা ভগবানকে বিষয়টি নিবেদন করলেন। ভগবান জিজ্ঞাসা করলেন, ভিক্ষুগণ, ষড়বর্গীয়া ভিক্ষুণীরা সত্যই কি চিত্রগৃহ দেখতে যাচ্ছে? হ্যাঁ ভগবান, তা সত্য। ইহা খুবই অশোভন হে ভিক্ষুগণ, ষড়বর্গীয়া ভিক্ষুণীদের এ কেমন আচরণ? তাদের এ আচরণ কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

৯৭৮. “যেই ভিক্ষুণী রাজগৃহ, চিত্রগৃহ, আরাম, উদ্যান বা পুষ্করিণী দেখতে যাবে, তার পাচিত্তিয় অপরাধ হবে।”

৯৭৯. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘রাজগারং’ বলতে যথায় রাজারা ক্রীড়া করে, রমণ করে।

‘চিত্তাগারং’ বলতে যেখানে মানুষেরা ক্রীড়া করে, রমণ করে।

‘উয্যানং’ বলতে যেখানে মানুষেরা ক্রীড়া করে, রমণ করে।

‘পোক্খরণী’ বলতে যেখানে মানুষেরা ক্রীড়া করে, রমণ করে।

৯৮০. দর্শনার্থে গমনকালে দুক্কট আপত্তি হয়। যেখানে দাঁড়ালে দেখা যায়, সেখানে উপস্থিত হলে পাচিত্তিয় আপত্তি হয়। দর্শনের সীমানা অতিক্রম করে, পুনঃপুন দর্শনে পাচিত্তিয় আপত্তি হয়। একবার মাত্র দর্শনার্থে গমনে দুক্কট, যেখানে দাঁড়ালে দেখা যায়, তথায় গিয়ে দাঁড়ালে পাচিত্তিয়, দর্শনের সীমানা অতিক্রমে পুনঃপুন দর্শনে পুনঃপুন পাচিত্তিয় হয়।

৯৮১. অনাপত্তি : ভিক্ষুণীর বাসস্থান থেকে দেখলে, যাওয়া আসার পথে দেখতে পেলে, স্মৃতিসহকারে গমনকালে দেখলে, বিপদে পড়ে, উন্মাদ হলে এবং আদিকর্মিকের ক্ষেত্রে এ অপরাধ ক্ষমাযোগ্য হয়।

প্রথম শিক্ষাপদ সমাপ্ত।


 

২. দ্বিতীয় শিক্ষাপদ
৯৮২. সে সময় বুদ্ধ ভগবান শ্রাবস্তীর জেতবনে অনাথপিণ্ডিকের বিহারে অবস্থান করছিলেন। তখন ভিক্ষুণীরা আসন্দি, পালঙ্ক এসব ব্যবহার করতেন। লোকেরা বিহার এলাকায় পরিভ্রমণকালে তা দেখতে পেয়ে এই বলে নিন্দা, আন্দোলন ও ক্ষোভ প্রকাশ করতে লাগলেন, এরা কেমন ভিক্ষুণী? কেন তারা কামভোগী গৃহিণীদের ন্যায় আসন্দি, পালঙ্কাদি ব্যবহার করছেন? লোকের এ সকল নিন্দাবাক্য ভিক্ষুণীরা শুনলেন। যে-সকল ভিক্ষুণী অল্পেচ্ছু তারাও এ কারণে নিন্দা, আন্দোলন ও ক্ষোভ প্রকাশ করে বলতে লাগলেন, কেন ভিক্ষুণীরা আসন্দি, পালঙ্ক এ সকল ব্যবহার করছে?

ভিক্ষুণীরা ভিক্ষুগণকে অভিযোগ করলেন। ভিক্ষুরা ভগবানকে বিষয়টি নিবেদন করলে ভগবান বললেন, ভিক্ষুগণ, ইহা কি সত্য যে, ভিক্ষুণীরা আসন্দি, পালঙ্কাদি ব্যবহার করছে। হ্যাঁ ভগবান, তা সত্য। ইহা খুবই অশোভন হে ভিক্ষুগণ, কেন ভিক্ষুণীরা আসন্দি, পালস্কাদি ব্যবহার করছে? ভিক্ষুগণ, ইহা কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

৯৮৩. “যেই ভিক্ষুণী আসন্দি, পালঙ্ক ব্যবহার করবে, তার পাচিত্তিয় অপরাধ হবে।”

৯৮৪. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘আসন্দি’ অর্থে উচ্চতায় প্রমাণ অতিক্রান্ত শয্যা।

‘পলঙ্কোতি’ অর্থে সুদৃশ্য লোম দ্বারা তৈরি শয্যা।

‘পরিভুঞ্জেয্যাতি’ অর্থে তদুপারি উপবেশন করলে বা শয়ন করলে পাচিত্তিয় আপত্তি হয়।

৯৮৫. অনাপত্তি : আসন্দির পায়া কেটে ব্যবহার করলে পালঙ্কের লোম উঠায়ে ব্যবহার করলে, উন্মাদ ও আদিকর্মিকের ক্ষেত্রে এ অপরাধ ক্ষমাযোগ্য হয়।

দ্বিতীয় শিক্ষাপদ সমাপ্ত।


 

৩. তৃতীয় শিক্ষাপদ
৯৮৬. সে সময় বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন ষড়বর্গীয়া ভিক্ষুণীরা সুতো কাটছিলেন। লোকেরা বিহার পরিভ্রমণকালে তা দেখতে পেয়ে এই বলে নিন্দা, আন্দোলন আর ক্ষোভ প্রকাশ করছিলেন, এ সকল কেমন ভিক্ষুণী যে সুতো কাটছে? যেন কামভোগী গৃহিণী! ভিক্ষুণীরা লোকদের এ সকল নিন্দাবাক্য শুনতে পেলেন। যে-সকল ভিক্ষুণী অল্পেচ্ছু তারাও এজন্যে নিন্দা, আন্দোলন ও ক্ষোভ প্রকাশ করে বলতে লাগলেন, ষড়বর্গীয়া ভিক্ষুণীদের এ কেমন আচরণ? কেন তারা সুতো কাটছেন? ভিক্ষুণীরা ভিক্ষুগণকে বিষয়টি নিবেদন করলেন। ভিক্ষুগণ, ভগবানকে বিষয়টি নিবেদন করলেন। ভগবান বললেন, ভিক্ষুগণ, ইহা কি সত্য যে ষড়বর্গীয়া ভিক্ষুণীরা সুতো কাটছে? হ্যাঁ ভগবান, তা সত্যি। ইহা খুবই অশোভন। ভিক্ষুগণ, ষড়বর্গীয়া ভিক্ষুণীদের এহেন আচরণ কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

৯৮৭. “যেই ভিক্ষুণী সুতো কাটবে, তার পাচিত্তিয় অপরাধ হবে।”

৯৮৮. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘সুত্তং’ বলতে ছয় প্রকার সুতো, যথা ক্ষৌম, কার্পাস, কাশীর তুলো, কম্বল, শণ এবং মিশ্রিত।

‘কন্তেয্যাতি’ বলতে নিজে কাটলে প্রয়োগে দুক্কট, চরকায় পাকানোয় (উজ্জবুজ্জেব) পাচিত্তিয় আপত্তি হয়।

৯৮৯. অনাপত্তি : কাটা সুতো কাটলে, উন্মাদ ও আদিকর্মিকের দোষ নেই।

তৃতীয় শিক্ষাপদ সমাপ্ত।


 

৪. চতুর্থ শিক্ষাপদ
৯৯০. সে সময় বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন ভিক্ষুণীরা গৃহীদের কাজ করছিলেন। যে-সকল ভিক্ষুণী অল্পেচ্ছু তারা এ কারণে নিন্দা, আন্দোলন ও ক্ষোভ প্রকাশ করে বলতে লাগলেন, এরা কেমন ভিক্ষুণী? কেন তারা গৃহীদের কাজ করছে? ভিক্ষুণীরা ভিক্ষুগণকে অভিযোগ করলে তারা বিষয়টি ভগবানের নিকট নিবেদন করলেন। ভগবান বললেন, ভিক্ষুগণ, ইহা কি সত্য? হ্যাঁ ভগবান, তা সত্যি। ভিক্ষুগণ, ইহা খুবই অন্যায় ভিক্ষুণীদের এমন আচরণ। এরা কেমন ভিক্ষুণী যে, গৃহীদের কাজ করবে? তাদের এ আচরণে হে ভিক্ষুগণ, কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

৯৯১. “যে ভিক্ষুণী গৃহীদের কাজ করবে, তার পাচিত্তিয় অপরাধ হবে।”

৯৯২. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘গিহিবেয্যবচ্চং’ বলতে গৃহীদের যাগু, ভাত বা খাদ্য-দ্রব্যাদি রান্না করে দেয়া, কাপড়, পাগড়ি ইত্যাদি ধৌত করে দেয়াতে পাচিত্তিয় আপত্তি হয়।

৯৯৩. অনাপত্তি : ভিক্ষু-ভিক্ষুণীসংঘের যাগু দানকালে, সংঘকে ভাতদানে, চৈত্যপূজায় অথবা নিজের প্রয়োজনে যাগু, ভাত বা খাদ্য-দ্রব্যাদি রান্না করলে, কাপড় বেষ্টনী (পাগড়ি) ইত্যাদি ধৌত করলে, উন্মাদ অবস্থায় এবং আদিকর্মিকের ক্ষেত্রে দোষ হয় না।

চতুর্থ শিক্ষাপদ সমাপ্ত।


 

৫. পঞ্চম শিক্ষাপদ
৯৯৪. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন জনৈকা ভিক্ষুণী স্থূলানন্দা ভিক্ষুণীর নিকট উপস্থিত হয়ে বললেন, “হে আর্যা, এই অভিযোগের নিষ্পত্তি করুন।” স্থূলানন্দা ভিক্ষুণী উত্তম প্রস্তাব বলে তা শ্রবণ করলেন কিন্তু অভিযোগটির কোনো প্রকার নিষ্পত্তি করলেন না; এমনকি নিষ্পত্তির জন্যে বিন্দুমাত্র উৎসুক্যও প্রকাশ করলেন না। তাতে সেই ভিক্ষুণী অন্যান্য ভিক্ষুণীগণকে বিষয়টি জানালেন। যে-সকল ভিক্ষুণী অল্পেচ্ছু তারা এ কারণে এই বলে নিন্দা, আন্দোলন ও ক্ষোভ প্রকাশ করতে লাগলেন, আর্যা স্থূলানন্দা ভিক্ষুণীর এ কেমন আচরণ? কেন তিনি ভিক্ষুণীটির অভিযোগ উত্তম প্রস্তাব বলে গ্রহণ করা সত্ত্বেও তার কোনো উপশম করলেন না, এমনকি উপশমার্থে কোনো প্রকার উদ্যোগও নিলেন না?

ভিক্ষুণীরা ভিক্ষুগণকে অভিযোগ করলে তারা ভগবানকে তা নিবেদন করলেন। ভগবান জানতে চাইলেন, ভিক্ষুগণ, ইহা কি সত্য?... হ্যাঁ ভগবান, তা সত্য। ভগবান এজন্যে ভর্ৎসনা করে বললেন, ভিক্ষুগণ, ইহা কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

৯৯৫. “যেই ভিক্ষুণী, কোনো ভিক্ষুণী কর্তৃক ‘হে আর্যা, এই অভিযোগটি উপশম করুন,’ এভাবে আবেদনকৃত হয়ে, তা উত্তমরূপে শ্রবণ করেও পরবর্তীকালে সে অন্তরায়কারিণী হয়ে উপশম না করে, এমনকি উপশমার্থে কোনো প্রকার উদ্যোগ গ্রহণ না করে, এতে তার পাচিত্তিয় অপরাধ হবে।”

৯৯৬. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘অধিকরণং’ অর্থে চারি প্রকার অধিকরণ; যথা : বিবাদ অভিযোগ, অনুবাদ অভিযোগ, আপত্তি অভিযোগ এবং কৃত্য অভিযোগ।

‘এহেয্যা ইমং অধিকরণং বূপসমেহীতি’ বলতে হে আর্যা, এই অভিযোগটি বিনয়মতে সমাধা করুন।

‘সা পচ্ছা অন্তরাযিকানীতি’ বলতে কু-অভিপ্রায়ে পরে বিঘ্নকরিণী হওয়া।

‘নেব বূপসমেয্যোতি’ বলতে নিজে উপশম করে না।

‘ন বূপসমায় উস্সুকং করেয্যাতি’ বিবাদ উপশমে অন্যকেও নিয়োগ করে না। আমি নিজেও সমাধা করব না, অন্যকেও সমাধা করতে দেবো না’ এরূপ সিদ্ধান্ত গ্রহণক্ষণেই তার পাচিত্তিয় অপরাধ হবে।

৯৯৭. উপসম্পন্নাকে উপসম্পন্না ধারণায় অভিযোগ নিষ্পত্তি না করলে বা অন্যকে দিয়ে না করালে পাচিত্তিয় অপরাধ হয়। উপসম্পন্নাকে উপসম্পনা বলে বিস্মৃত হয়ে অভিযোগের নিষ্পত্তি না করলে, বা অন্যের দ্বারাও না করালে পাচিত্তিয় অপরাধ হয়। উপসম্পন্নাকে অনুপসম্পন্না ধারণায় অভিযোগের নিষ্পত্তি নিজে না করলে বা অন্যকে দিয়েও না করালে পাচিত্তিয় অপরাধ হয়। অনুপসম্পন্নার অভিযোগ নিষ্পত্তি নিজে নিষ্পত্তি না করলে বা অন্যকে দিয়েও নিষ্পত্তি না করালে দুক্কট আপত্তি হয়। অনুপসম্পন্নাকে উপসম্পন্না ধারণায় না করালে দুক্কট আপত্তি। অনুপসম্পন্না বলে ভুলে করলে দুক্কট আপত্তি হয়। অনুপসম্পন্নাকে অনুপসম্পন্না বলে ধারণায় করলে দুক্কট আপত্তি হয়।

৯৯৮. অনাপত্তি : বিস্মৃতির কারণে, সন্ধান করেও না পাওয়াতে, অসুস্থতার কারণে, বিপদে, উন্মাদ অবস্থায়, আদিকর্মিকের বেলায় দোষাবহ নয়।

পঞ্চম শিক্ষাপদ সমাপ্ত।


 

৬. ষষ্ঠ শিক্ষাপদ
৯৯৯. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন ভিক্ষুণী স্থূলানন্দা নৃত্যকারীকে, নৃত্যকারকে, লাফদানকারীকে, মিথ্যাক্রন্দনকারীকে, ঢোলবাদককে স্বহস্তে খাদ্য-ভোজ্য দান করতেন। ‘আমারদেরকে চমৎকার পরিবেশন করলেন’ এই বলে প্রশংসা করতেন। নৃত্যকারীগণ, নৃত্যাকারকগণ, অভিনয়কারীগণ, বাদকগণও এই বলে আর্যা স্থূলানন্দার প্রশংসা করতো, আমাদের আর্যা স্থূলানন্দা বহুশ্রুতা, ধর্মদেশনায় শ্রেষ্ঠা, বিশারদা; আর্যা আপনি এই দেন, এই করেন ইত্যাদি।

যে-সকল ভিক্ষুণী অল্পেচ্ছু তারা এ সকল দেখে নিন্দা, আন্দোলন ও ক্ষোভ প্রকাশ করে বলতে লাগলেন, আর্যা স্থূলানন্দার এ কেমন আচরণ? কেন তিনি গৃহিণীদেরকে নিজ হাতে খাদ্য-ভোজ্য দিচ্ছেন? ভিক্ষুণীরা ভিক্ষুগণকে এজন্যে অভিযোগ করলে, ভিক্ষুগণ ভগবানকে তা নিবেদন করলেন। ভগবান ভিক্ষুগণকে জিজ্ঞাসা করলেন, ভিক্ষুগণ, ইহা কি সত্য?... হ্যাঁ ভগবান, তা সত্য। ভিক্ষুগণ, ইহা কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

১০০০. “যেই ভিক্ষুণী গৃহী বা পরিব্রাজক, বা পরিব্রাজিকাকে নিজ হাতে খাদ্য-ভোজ্য দেবে, তার পাচিত্তিয় অপরাধ হবে।”

১০০১. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘আগারিকো’ অর্থে যেজন গৃহে বসতি করে।

‘পরিব্বাজকো’ বলতে ভিক্ষু-শ্রামণ ব্যতীত অপর সকল পরিব্রাজক।

‘পরবিব্বাজিকো’ বলতে ভিক্ষুণী শিক্ষামনা ও শ্রামণেরী ব্যতীত প্রব্রজিতগণ। ‘খাদনীয়ং’ বলতে কুলকুচাকে বাদে অবশিষ্ট যাবতীয় খাদ্য। ‘ভোজনীয়ং’ অর্থে পঞ্চভোজ্য; যথা : অন্ন, পিঠা, ছাতু, মাছ, মাংস ইত্যাদি।

‘দদেয্যাতি’ অর্থে দেহ বা দেহসংযুক্ত কিছু দ্বারা পরিত্যাজ্য কোনো দ্রব্য দিলে পাচিত্তিয় আপত্তি হয়। কুলকুচার জলদানে দুক্কট আপত্তি হয়।

১০০২. অনাপত্তি : নিজে না দিয়ে অন্যের দ্বারা দেওয়ালে, উপর থেকে নিচে ফেলা দ্বারা দিলে, বাইরে প্রলেপের জন্যে দিলে, উন্মাদ অবস্থায় দিলে এবং আদিকর্মিক হলে এ দোষ ক্ষমাযোগ্য হয়।

ষষ্ঠ শিক্ষাপদ সমাপ্ত।


 

৭. সপ্তম শিক্ষাপদ
১০০৩. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন স্থূলানন্দা ভিক্ষুণী আবাসিক-চীবর বিতরণ না করে নিজে ব্যবহার করছিলেন। ফলে অন্যান্য ঋতুমতী ভিক্ষুণীরা যথাসময়ে তা লাভ করতে পাচ্ছিলেন না। যে-সকল ভিক্ষুণী অল্পেচ্ছু তারা এই বলে নিন্দা, আন্দোলন ও ক্ষোভ প্রকাশ করছিলেন; আর্যা স্থূলানন্দার এ কেমন আচরণ? কেন তিনি আবাসিক-চীবর যথাসময়ে বিতরণ না করে পরিভোগ করছেন?

ভিক্ষুণীরা ভিক্ষুগণকে সে নিয়ে অভিযোগ করলে, ভিক্ষুরা ভগবানকে তা নিবেদন করলেন। ভগবান জিজ্ঞাসা করলেন, ভিক্ষুগণ, ইহা কি সত্য? হ্যাঁ ভগবান, তা সত্য। ইহা খুবই অন্যায় হে ভিক্ষুগণ, কেন স্থূলানন্দা ভিক্ষুণী আবাসিক-চীবর পরিত্যাগ না করে পরিভোগ করবে? তার এ আচরণ কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

১০০৪. “যেই ভিক্ষুণী আবাসিক-চীবর যথাসময়ে পরিত্যাগ না করে ব্যবহার করতে থাকবে, তার পাচিত্তিয় অপরাধ হবে।”

১০০৫. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘অবসথ চীবরং’ অর্থে ঋতুমতী ভিক্ষুণীকে ব্যবহারে প্রদত্ত চীবর (আবাসিক-চীবর)।

‘অনিস্সজ্জিত্বা পরিভুঞ্জেয্যাতি’ বলতে দুই তিন রাত্রি পরিভোগান্তে চতুর্থ দিবসে ধৌত করে ভিক্ষুণী বা শিক্ষামানা অথবা শ্রামণেরীর নিকট পরিত্যাগ না করে ব্যবহার করলে পাচিত্তিয় আপত্তি হয়।

১০০৬. অপরিত্যাগকে অপরিত্যক্ত বলে ধারণায় পরিভোগে পাচিত্তিয় হয়। অপরিত্যক্ত বলে ভুলে গিয়ে পরিভোগে পাচিত্তিয় হয়। পরিত্যক্তে অপরিত্যক্ত ধারণায় দুক্কট আপত্তি হয়। পরিত্যক্ত কিনা ভুলে গিয়ে থাকলে দুক্কট। পরিত্যক্তকে পরিত্যক্ত ধারণায় কোনো দোষ নেই।

১০০৭. অনাপত্তি : ত্যাগ করে পুনঃ পরিভোগ করলে, পর্যায়ক্রমে পুনঃ ব্যবহারে, অন্যান্য ভিক্ষুণীরা ঋতুমতী না থাকলে, জীর্ণ চীবরের কারণে, নষ্ট চীবরের কারণে, বিপদে, উন্মাদ অবস্থায় এবং আদিকর্মিক হলে কোনো দোষ নেই।

সপ্তম শিক্ষাপদ সমাপ্ত।


 

৮. অষ্টম শিক্ষাপদ
১০০৮. তখন বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। সে সময়ে স্থূলানন্দা ভিক্ষুণী ঋতুমতির চীবর বিতরণ দায়িত্ব ত্যাগ না করে চারিকায় চলে গেলেন। সে সময়ে স্থূলানন্দা ভিক্ষুণী ছিলেন আবাসিক ভাণ্ড বিভাজক। ভিক্ষুণীরা বললেন, আর্যগণ, চলুন, আমরা দ্রব্য নিয়ে যাই। একাংশ ভিক্ষুণীরা বললেন, না আর্যে এভাবে আমরা নিয়ে যাবো না। যদি কিছু নষ্ট হয় তখন সকলে আমাদেরকে অভিযুক্ত করবেন। স্থূলানন্দা ভিক্ষুণী আবাসে প্রত্যাবর্তন করে ভিক্ষুণীদের জিজ্ঞাসা করলেন, আর্যাগণ, ভাণ্ড কি নিয়ে গেছেন? না আর্যে আমরা নিইনি। স্থূলানন্দা ক্ষোভ প্রকাশ করে বললেন, কেন ভিক্ষুণীরা প্রয়োজনে দ্রব্য বিভাগ করে নিয়ে গেলেন না? যে-সকল ভিক্ষুণী অল্পেচ্ছু তারা বললেন, আর্যা স্থূলানন্দা আবাসিক ভাণ্ড বিতরণ দায়িত্ব ত্যাগ না করে কেন চলে গেলেন?

ভিক্ষুণীরা ভিক্ষুগণকে এ বিষয়ে অভিযোগ করলে, ভিক্ষুরা ভগবানকে তা নিবেদন করলেন। ভগবান জিজ্ঞাসা করলেন ভিক্ষুগণ, ইহা কি সত্য যে, স্থূলানন্দা ভিক্ষুণী আবাসিক দ্রব্য বিতরণ দায়িত্ব ত্যাগ না করেই বিচরণে চলে গেছে? হ্যাঁ ভগবান, তা সত্যি। ভগবান খুবই অসন্তোষ প্রকাশ করে বললেন, ভিক্ষুণী স্থূলানন্দার এ কেমন আচরণ? কেন সে আবাসিক দ্রব্য বিতরণ দায়িত্ব ত্যাগ না করে চারিকায় চলে যায়? তার এই আচরণ, কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

১০০৯. “যেই ভিক্ষুণীরা আবাসের চাবি হস্তান্তর না করেই চারিকায় চলে যাবে, তার পাচিত্তিয় অপরাধ হবে।”

১০১০. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘আবসথো’ বলতে দরজাবদ্ধ কক্ষ।

‘অনিস্সজ্জিত্বা চারিকং পক্কমেয্যাতি’ বলতে ভিক্ষুণী বা শিক্ষামনা বা শ্রামণেরীকে চাবি হস্তান্তর না করে আবাসের চার দেয়াল অতিক্রমক্ষণেই পাচিত্তিয় আপত্তি হয়। ঘেরাবিহীন আবাসের চালা অতিক্রমক্ষণেই পাচিত্তিয় হয়।

১০১১. হস্তান্তর করিনি এই সংজ্ঞায় চলে যাওয়াতে পাচিত্তিয় আপত্তি হয়। হস্তান্তর যে করা হয়নি, তা ভুলে চলে গেলেও পাচিত্তিয় অপরাধ হয়। হস্তান্তর না করেও করেছি ধারণায় চলে গেলে পাচিত্তিয় অপরাধ হয়। দরজাবিহীন আবাসের দায়িত্ব হস্তান্তর না করে চলে গেলে দুক্কট অপরাধ হয়। হস্তান্তর করেও করা হয়নি ধারণায় চলে গেলে দুক্কট আপত্তি হয়। হস্তান্তর করে, করেছি ধারণায় চলে গেলে কোনো অপরাধ নেই।

১০১২. অনাপত্তি : হস্তান্তর করে চলে গেলে, স্মৃতিবিহ্বলতার কারণে খুঁজে না পেলে, রুগ্ন অবস্থায়, উন্মাদ অবস্থায় এবং আদিকর্মিকের কোনো অপরাধ নেই।

অষ্টম শিক্ষাপদ সমাপ্ত।


 

৯. নবম শিক্ষাপদ
১০১৩. তখন বুদ্ধ ভগবান শ্রাবস্তীর জেতবনে অনাথপিণ্ডিকের বিহারে অবস্থান করেছিলেন। সে সময়ে ষড়বর্গীয়া ভিক্ষুণীরা প্রব্রজিতদের পক্ষে অশোভনীয়, অনর্থকর বিদ্যা শিক্ষা করছিলেন। জনগণ তাতে এই বলে নিন্দা, আন্দোলন, ক্ষোভ প্রকাশ করেছিলেন, এ কেমন কথা! ভিক্ষুণীরা কী করে এসব অশোভন, অনর্থকরবিদ্যা শিক্ষা করেন? ইহারা যেন কামভোগী গৃহিণী। ভিক্ষুণীরা জনগণের এ সকল নিন্দাবাক্য শুনলেন। যে-সকল ভিক্ষুণী অল্পেচ্ছু তারা বলতে লাগলেন, ষড়বর্গীয়া ভিক্ষুণীরা কেন এ সকল অশোভনীয় বিদ্যাদি শিক্ষা করছেন?

ভিক্ষুণীরা ভিক্ষুগণকে অভিযোগ করলে, ভিক্ষুগণ ভগবানকে তা নিবেদন করলেন। ভগবান জিজ্ঞাসা করলেন সত্য কি ভিক্ষুগণ, ষড়বর্গীয় ভিক্ষুণীরা তিরশ্চানবিদ্যা শিক্ষায় রত হচ্ছে? হ্যাঁ ভগবান, তা সত্য। ভগবান খুবই তিরস্কার করে বললেন, হে ভিক্ষুগণ, তাদের এ আচরণ কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

১০১৪. “যেই ভিক্ষুণী বুদ্ধ শিক্ষার বর্হিভূত অনর্থকর তিরশ্চানবিদ্যা শিক্ষা করবে, তার পাচিত্তিয় অপরাধ হবে।”

১০১৫. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘তিরচ্ছান বিজ্জা’ বলতে যে-সকল শিক্ষা বুদ্ধশাসন বহির্ভূত এবং অনর্থকারী।

‘পরিযাপুনেকয্যাতি’ বলতে একপদ শিক্ষা, এই অর্থে প্রতি পদে পদে পাচিত্তিয় অপরাধ হয়।

১০১৬. অনাপত্তি : পিটকীয় লেখা শিক্ষা করলে, ধারণী সংক্ষেত শিক্ষা করলে, আত্মরক্ষার্থে পরিত্রাণ সূত্রাদি শিক্ষা করলে, উন্মাদের শিক্ষায়, আদিকর্মিকের শিক্ষায় কোনো দোষ হয় না।

নবম শিক্ষাপদ সমাপ্ত।


 

১০. দশম শিক্ষাপদ
১০১৭. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন ষড়বর্গীয়া ভিক্ষুণীরা তিরশ্চানবিদ্যা সম্পর্কে আলোচনা করছিলেন। জনগণ এই বলে নিন্দা, আন্দোলন ও ক্ষোভ প্রকাশ করছিলেন, এ কেমন ভিক্ষুণী, যারা এ সমস্ত বাজে বিদ্যা সম্পর্কে আলোচনা ইচ্ছা করে? এ যেন কামভোগী গৃহিণীরা গৃহিণীদের সাথে বলে থাকে! ভিক্ষুণীরা লোকদের এ সকল নিন্দাবাক্য শুনে, অল্পেচ্ছু ভিক্ষুণীরাও একইভাবে নিন্দা, আন্দোলন ও ক্ষোভ প্রকাশ করে বলতে লাগলেন, ‘ষড়বর্গীয়া ভিক্ষুণীদের এ কেমন আচরণ? কেন তারা এভাবে তিরশ্চানবিদ্যা নিয়ে কথা বলছেন? ইহা তো কামভোগী গৃহিণীদের জন্যেই শোভনীয়।

ভিক্ষুণীরা ভিক্ষুগণকে এ বিষয়ে অভিযোগ করলে, ভিক্ষুরা ভগবানকে তা নিবেদন করলেন। ভগবান জানতে চাইলেন, ভিক্ষুগণ, ইহা কি সত্য যে ষড়বর্গীয় ভিক্ষুণীরা তিরশ্চানবিদ্যা নিয়ে বাক্যালাপ করছে? হ্যাঁ ভগবান, তা সত্য। ভগবান খুবই অসন্তোষ প্রকাশ করে বললেন, ভিক্ষুগণ, ষড়বর্গীয় ভিক্ষুণীদের এমন আচরণ কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

১০১৮. “যেই ভিক্ষুণী বুদ্ধশাসনের বহির্ভূত অনর্থকর তিরশ্চানবিদ্যা নিয়ে বাক্যালাপ করবে, তার পাচিত্তিয় অপরাধ হবে।’’

১০১৯. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘তিরচ্ছান বিজ্জা’ বলতে যে-সকল শিক্ষা বুদ্ধশাসন-বহির্ভূত, অনর্থকর বিষয়।

‘বাচেয্যাতি’ বলতে বাক্যের প্রতিটি শব্দ উচ্চারণ করলে, শব্দে শব্দে পাচিত্তিয় আপত্তি হয়। অক্ষরই যদি বলে, প্রতি অক্ষরে পাচিত্তিয় আপত্তি হয়।

১০২০. অনাপত্তি : লেখা সম্পর্কে বললে, ধারণ সম্পর্কে বললে, আত্মরক্ষার্থে পরিত্রাণ বললে, উন্মাদ অবস্থায় বললে এবং আদিকর্মির ক্ষেত্রে কোনো অপরাধ হয় না।

দশম শিক্ষাপদ সমাপ্ত।

চিত্রাগার বর্গ পঞ্চম সমাপ্ত।


 

৬. আরাম বর্গ
১. প্রথম শিক্ষাপদ
১০২১. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন নাকি জনৈক ভিক্ষু গ্রাম্য আবাসে একচীবর পরিহিত অবস্থায় চীবর সেলাইকর্ম করছিলেন। এক ভিক্ষুণী পূর্ব-অনুমতি না নিয়েই আরামে প্রবেশ করে ভিক্ষুটি যেখানে, তথায় উপস্থিত হলেন। ভিক্ষুরা এতে নিন্দা, আন্দোলন ও ক্ষোভ প্রকাশ করে বলতে লাগলেন, এ কেমন ভিক্ষুণী! বিনা অনুমতিতে আরামে প্রবেশ করছে?

ভিক্ষুরা ভগবানকে এ বিষয় নিবেদন করলে, ভগবান জিজ্ঞাসা করলেন, সত্যই কি ভিক্ষুগণ, ভিক্ষুণীরা বিনানুমতিতে আরামে প্রবেশ করছে? হ্যাঁ ভগবান, তা সত্যি। ভগবান এতে খুবই অসন্তোষ প্রকাশ করে বললেন, এ কেমন ভিক্ষুণী! কেন বিনা জিজ্ঞাসায় আরামে প্রবেশ করছে? ভিক্ষুগণ, ভিক্ষুণীদের এহেন আচরণ, কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

“ যেই ভিক্ষুণী বিনানুমতিতে আরামে (ভিক্ষু-নিবাসে) প্রবেশ করবে, তার পাচিত্তিয় অপরাধ হবে।”

এভাবেই ভগবান কর্তৃক ভিক্ষুণীদের জন্যে শিক্ষাপদ প্রজ্ঞাপিত হলো।

১০২২. সে সময়ে তিনজন ভিক্ষু তাঁদের আবাস ত্যাগ করেছিলেন। ভিক্ষুণীরা ভাবলেন, আর্যগণ, প্রস্থান করেছেন, আরামে আর আসবেন না। অপরদিকে ভিক্ষুত্রয় পুনরায় তাদের আবাসে প্রত্যাগমন করলেন। ভিক্ষুণীরা জানতে পারলেন যে, আর্যগণ ফিরে এসেছেন। তখন তারা অনুমতি নিয়ে আরামে প্রবেশ করে যেখানে ভিক্ষুত্রয় তথায় উপস্তিত হলেন। উপস্থিত হয়ে সেই ভিক্ষুগণকে অভিবাদনপূর্বক একান্তে দাঁড়ালেন। দণ্ডায়মান ভিক্ষুণীদেরকে ভিক্ষুরা জিজ্ঞাসা করলেন, ভগিনিগণ, কী হেতু তোমরা আরাম সম্মার্জন করোনি, পানীয় ও ব্যবহার্য জল তুলে রাখনি? আর্যগণ, ভগবান কর্তৃক শিক্ষাপদ প্রজ্ঞাপিত হয়েছে যে, অনুমতি না নিয়ে আরামে প্রবেশ না করতে। তাই আমরা আসতে পারিনি। ভগবানকে এ বিষয় নিবেদন করা হলে, ভগবান বললেন, ভিক্ষুগণ, আমি জানাচ্ছি যে, ভিক্ষুগণ আরামে থাকলেই জিজ্ঞাসা করে আরামে প্রবেশ করতে হবে। তাই ভিক্ষুগণ, ভিক্ষুণীদের জন্যে এই শিক্ষাপদ উদ্দেস করছি :

“যেই ভিক্ষুণী আরামে ভিক্ষু থাকা অবস্থাতে বিনা জিজ্ঞাসায় আরামে প্রবেশ করে তার পাচিত্তিয় অপরাধ হবে।”

এভাবেই ভগবান এখানে ভিক্ষুণীদের জন্য শিক্ষাপদ প্রজ্ঞাপিত করলেন।

১০২৩. সে সময়ে সেই ভিক্ষুগণ তাদের আবাস হতে প্রস্থান করে পুনরায় প্রত্যাবর্তন করলেন। আর্যেরা চলে গেছেন, এই মনে করে অনুমতি না নিয়েই আরামে প্রবেশ করলেন। প্রবেশ করেই তাদের মনে এই বিতর্ক দেখা দিল যে, ভগবান বলেছেন, ভিক্ষুহীন আরামেই বিনা জিজ্ঞাসায় প্রবেশ করা যায়। আমরা তো ভিক্ষু থাকা অবস্থায় বিনা অনুমতিতে আরামে প্রবেশ করলাম। এতে আমরা কি পাচিত্তিয় আপত্তিগ্রস্ত হইনি? ভগবানকে এ বিষয় নিবেদন করা হলো। তখন ভগবান বললেন, তাহলে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

১০২৪. “যদি ভিক্ষুণী জানে যে আরামে ভিক্ষু আছে, তখন বিনানুমতিতে প্রবেশ করলে পাচিত্তিয় অপরাধ হবে।”

১০২৫. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘জানং’ অর্থে নিজে জানা, বা অন্যের দ্বারা তদ্বিষয়ে জানা, তাদের দ্বারা জানা।

‘সভিক্খু’ বলতে আরামে অথবা যেই বৃক্ষমূলে ভিক্ষু বাস করে।

‘অনাপুচ্ছা আরামং পবিসেয্যাতি’ বলতে ভিক্ষু বা শ্রামণের অথবা আরাম সেবকের অনুমতি না নিয়ে ঘেরাবিশিষ্ট আরামের ঘেরা অতিক্রমে পাচিত্তিয় অপরাধ হয়।

১০২৬. ভিক্ষু থাকলে আছে বলে ধারণায়, বিনা জিজ্ঞাসায় আরামে প্রবেশ দ্বারা পাচিত্তিয় অপরাধ হয়। ভিক্ষু আছে এটা ভুল গিয়ে বিনা জিজ্ঞাসায় আরামে প্রবেশ করলে দুক্কট আপত্তি হয়। ভিক্ষু আছে অথচ ভিক্ষু নেই ধারণায় বিনা জিজ্ঞাসায় আরামে প্রবেশে কোনো অপরাধ নেই। ভিক্ষু নেই, অথচ আছে ধারণায় প্রবেশে দুক্কট আপত্তি হয়। ভিক্ষু নেই এটা ভুলে গেলে দুক্কট অপরাধ হয়। ভিক্ষু নেইকে, নেই ধারণায় অপরাধ নেই।

১০২৭. অনাপত্তি : ভিক্ষু থাকলে জিজ্ঞাসা করে প্রবেশে, ভিক্ষু না থাকলে বিনা জিজ্ঞাসায় প্রবেশে, ভিক্ষু আছে কি না এ বিষয়ে অতি সতর্কতার সাথে গমনে, যেখানে ভিক্ষুণীরা সমবেত হয়েছেন, তথায় গমনে, আরামের মধ্য দিয়ে উন্মাদ অবস্থায় গমনে এবং আদিকর্মিকের বেলায় কোনো দোষ নেই।

প্রথম শিক্ষাপদ সমাপ্ত।


 

২. দ্বিতীয় শিক্ষাপদ
১০২৮. সে সময়ে বুদ্ধ ভগবান বৈশালীর মহাবনে কূটাগারশালায় অবস্থান করছিলেন। সে সময়ে আয়ুষ্মান উপালির উপাধ্যায় কপ্পিতক স্থবির শ্মশানে অবস্থান করছিলেন। তখন ষড়বর্গীয়া ভিক্ষুণীদের জ্যেষ্ঠজন কালগত হলেন। ষড়বর্গীয় ভিক্ষুণীরা সেই ভিক্ষুণীকে আয়ুষ্মান কপ্পিতকের বিহার সন্নিকটে গর্তে স্থাপন করে তদুপরি স্তূপ গড়লেন, আর সেই স্তূপে রোদন করতে লাগলেন। তাই আয়ুষ্মান কপ্পিতক সেই শব্দে উপদ্রুত হয়ে সেই স্তূপ ভেঙে বিলীন করে দিলেন। এই কপ্পিতকের দ্বারা আমাদের আর্যার স্তূপ বিলীন হলো। দেখা যাক তাকে শেষ করা যায় কিনা, এই নিয়ে ষড়বর্গীয়া ভিক্ষুণীরা মন্ত্রণা করলেন। অন্য এক ভিক্ষুণী আয়ুষ্মান উপালীকে ইহা জানালেন। আয়ুষ্মান উপালী আয়ুষ্মান কপ্পিতক থেরোকে বিষয়টি জ্ঞাত করালেন। অতঃপর আয়ুষ্মান কপ্পিতক বিহার হতে বের হয়ে, আলো নিভায়ে আত্ম গোপন করলেন। ষড়বর্গীয়া ভিক্ষুণীরা যেখানে আয়ুষ্মান কপ্পিতকের বিহার তথায় উপস্থিত হয়ে পাথর ও লাঠি দ্বারা বিহারখানা পেটিয়ে ‘কপ্পিতক মরেছে’ এই বলে প্রস্থান করল। রাতের অবসানে পূর্বাহ্ন সময়ে আয়ুষ্মান কপ্পিতক স্থবির পাত্র-চীবর গ্রহণ করে বৈশালীতে পিণ্ডচারণে প্রবেশ করলেন। ষড়বর্গীয়া ভিক্ষুণীরা আয়ুষ্মান কপ্পিতককে পিণ্ডচারণরত অবস্থায় দেখতে পেয়ে বলতে লাগলেন, সেই কপ্পিতক তো এখনো বেঁচে আছে। কেউ নিশ্চয়ই আমাদের মন্ত্রণা ফাঁস করেছে। খোঁজ নিয়ে তারা জানতে পারলেন, উপালীর দ্বারাই নাকি আমাদের মন্ত্রণা ফাঁস হয়েছে। তখন তারা আয়ুষ্মান উপালীকে এই বলে আক্রোশ করতে লাগলেন, এই দুষ্ট, মেথর, নাপিত হীনজাতটাই আমাদের মন্ত্রণা ফাঁস করেছে।

যে-সকল ভিক্ষুণী অল্পেচ্ছু তারা এই বলে নিন্দা, আন্দোলন ও ক্ষোভ প্রকাশ করতে লাগলেন, ষড়বর্গীয় ভিক্ষুণীরা কেমন যে, আর্য উপালীকে এভাবে আক্রোশ করছেন? ভিক্ষুণীরা ভিক্ষুগণকে অভিযোগ করলে ভিক্ষুরা ভগবানকে তা নিবেদন করলেন। ভগবান বললেন, ভিক্ষুগণ, ইহা কি সত্য যে, ষড়বর্গীয়া ভিক্ষুণীরা উপালীকে আক্রোশ করছে? হ্যাঁ ভগবান, তা সত্য। ইহা খুবই অন্যায়। হে ভিক্ষুগণ, কী করে ষড়বর্গীয়া ভিক্ষুণীরা উপালীকে এভাবে আক্রোশ করতে পারে? তাদের এ আচরণ কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

১০২৯. “যেই ভিক্ষুণী ভিক্ষুকে আক্রোশ বা ভয় উৎপাদক বাক্য বলবে তার পাচিত্তিয় অপরাধ হবে।”

১০৩০. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘অক্কোসেয্য’ বলতে দশবিধ আক্রোশ বাক্য; নিজে বা অন্যের দ্বারা আক্রোশ বাক্য ব্যবহারে পাচিত্তিয় আপত্তি হয়।

‘পরিভাসেয্য’ বলতে ভয় উৎপাদক বাক্য দ্বারা পাচিত্তিয় অপরাধ হয়।

১০৩১. উপসম্পন্নকে উপসম্পন্ন ধারণায় আক্রোশ ও পরিভাষণ করলে পাচিত্তিয় হয়। উপসম্পন্ন এটা ভুলে গিয়ে আক্রোশ ও পরিভাষণ করলে পাচিত্তিয় হয়। উপসম্পন্নকে অনুপসম্পন্ন ধারণায় আক্রোশ ও পরিভাষণ করলে পাচিত্তিয় হয়। অনুপসম্পন্নকে উপসম্পন্ন ধারণায় আক্রোশ ও পরিভাষণ করলে দুক্কট আপত্তি হয়। অনুপসম্পন্নকে অনুসম্পন্ন ধারণায় আক্রোশ ও পরিভাষণ করলে দুক্কট অপরাধ হয়।

১০৩২. অনাপত্তি : অর্থ বোধগম্যতার জন্যে, ধর্ম বোধগম্যতার জন্যে, অনুশাসন অনুবর্তী করানোর জন্যে, উন্মাদ অবস্থায় এবং আদিকর্মিকের আক্রোশ ও পরিভাষণে কোনো আপত্তি নেই।

দ্বিতীয় শিক্ষাপদ সমাপ্ত।


 

৩. তৃতীয় শিক্ষাপদ
১০৩৩. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন চণ্ডকালী ভিক্ষুণী ভেদকারিণী, কলহকারিণী, বিবাদকারিণী, তুচ্ছকারিণী এবং সংঘে নিত্য অভিযোগকারিণী ছিলেন। স্থূলানন্দা ভিক্ষুণী তার এ সকল কাজকে উপেক্ষা করতেন, প্রশ্রয় দিতেন।

সে সময়ে স্থূলানন্দা ভিক্ষুণী ভ্রমণে গেলেন, কিছু করণীয় কাজে। ভিক্ষুণীসংঘ ভাবলেন, স্থূলানন্দা ভিক্ষুণী যেহেতু প্রস্থান করেছেন, ইহা আমাদের মোক্ষম সুযোগ। তাঁরা চণ্ডকালী ভিক্ষুণীকে দোষ অদর্শনে উৎক্ষেপণীয় দণ্ডে দণ্ডিত করলেন। স্থূলানন্দা ভিক্ষুণী গ্রামান্তরে তার করণীয় সমাধা করে, শ্রাবস্তীতে পুনঃ প্রত্যাবর্তন করলেন। চণ্ডকালী ভিক্ষুণী স্থূলানন্দা ভিক্ষুণীকে আসতে দেখে বসার পিঁড়ি, পা মোচার থলি ফেলে দিলেন, আগুবাড়িয়ে পাত্র-চীবর গ্রহণ করলেন না, পানীয় প্রয়োজন কি না জিজ্ঞাসাও করলেন না।

স্থূলানন্দা ভিক্ষুণী চণ্ডকালী ভিক্ষুণীকে জিজ্ঞাসা করলেন, আর্যে, তুমি আমার আগমনকালে কেন বসার আসন বিছিয়ে দিলে না, পা ধোয়ার জল দিলে না, পাদপীঠ, পাদকথলিক দিলে না, আগুবাড়িয়ে পাত্র-চীবর গ্রহণ করলে না, এমনকি পানীয় প্রয়োজন কি না জিজ্ঞাসাও করলে না? আর্যে, আমার এমন অবস্থা হয়েছে যে, এখন আমি অনাথা হয়ে গেছি। কেন আর্যা, তুমি অনাথা হয়েছ? আর্যে, এই ভিক্ষুণীরা আমাকে অনাথে পরিণত করেছে। তখন স্থূলানন্দা ভিক্ষুণী বলতে লাগলেন, এই অল্পজ্ঞানীদের প্রবর্তনের কিছুই নেই যে, তারা আপত্তি অদর্শনে উৎক্ষেপণ দণ্ড আরোপ করেছে। তারা মূর্খা, তারা অযোগ্যা, তারা জানে না কর্ম কী, কর্মদোষ কী, কর্মবিপত্তি কী, কর্মসমপ্রাপ্তিই বা কী? এভাবে চণ্ডকালীর কথায় ভিক্ষুণীগণকে স্থূলানন্দা পরিভাষণ করতে থাকলেন।

যে-সকল ভিক্ষুণী অল্পেচ্ছু তারা স্থূলানন্দার এ সকল নিন্দাবাক্য ক্ষোভ প্রকাশ করতে শুরু করলেন। ভিক্ষুণীরা ভিক্ষুদেরকে অভিযোগ করলে, ভিক্ষুরা ভগবানকে তা নিবেদন করলেন। ভগবান জিজ্ঞাসা করলেন, সত্যিই কি ভিক্ষুগণ, স্থূলানন্দা ভিক্ষুণী চণ্ডকালীর কথায় ভিক্ষুণীগণকে পরিভাষণ করছে? হ্যাঁ ভগবান, তা সত্য। ভগবান খুবই অসন্তোষ প্রকাশ করে বললেন, স্থূলানন্দা ভিক্ষুণীর এ কেমন আচরণ? কেন সে চণ্ডকালীর কথায় ভিক্ষুণীগণকে পরিভাষণ করছে? তার এমন আচরণ কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

১০৩৪. “যেই ভিক্ষুণী এভাবে গণকে “এরা মূর্খা, এরা অব্যত্তা; তারা জানে না কর্ম, কর্মদোষ, কর্মবিপত্তি, কর্মসম্পত্তিই বা কী”, এভাবে পরিভাষণ করবে; তার পাচিত্তিয় অপরাধ হবে।”

১০৩৫. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘চণ্ডিকতা’ বলতে ক্রোধী বুঝায়।

‘গণো’ বলতে ভিক্ষুসংঘকে বুঝাবে।

‘পরভাসেয্যাতি’ বলতে তারা মূর্খা, তারা অদক্ষা তারা জানে না কর্ম কী, কর্মদোষ কী, কর্মবিপত্তি কী, বা কর্মসম্পত্তি কী, এভাবে পরিভাষণ (গালমন্দ) দ্বারা পাচিত্তিয় অপরাধ হয়। অনির্দিষ্ট কোনো ভিক্ষুণীকে, অনুপসম্পন্নাকে পরিভাষণ করলে দুক্কট অপরাধ হয়।

১০৩৬. অনাপত্তি : সদর্থের প্রতি গৌরববশত, ধর্মের প্রতি গৌরববশত, অনুশাসনের প্রতি সম্মানবশত, উন্মাদ অবস্থায় এবং আদিকর্মিকের বেলায় এ দোষ ক্ষমাযোগ্য হয়।

তৃতীয় শিক্ষাপদ সমাপ্ত।


 

৪. চতুর্থ শিক্ষাপদ
১০৩৭. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন জনৈক ব্রাহ্মণ ভিক্ষুণীদেরকে আমন্ত্রণ করে ভোজন দিচ্ছিলেন। ভোজনে প্রবারিত (নিমন্ত্রিত) হয়ে কিছু ভিক্ষুণী জ্ঞাতিকুলে গিয়ে ভোজন করলেন, কিছু ভিক্ষুণী পিণ্ডপাত নিয়ে চলে এলেন। এদিকে ব্রাহ্মণ তার প্রতিবেশীকে বললেন, ভিক্ষুণীগণ আমার দ্বারা পরিতৃপ্তভাবেই ভোজন করলেন। বললেন, মহাশয় আপনার ঘরে যারা আগে নিমন্ত্রণ গ্রহণ করলেন, তাদের কিছুতো আমাদের ঘরেই ভোজন করলেন, আর কেউ কেউ পিণ্ডপাত গ্রহণ করে চলে গেলেন।

অতঃপর সেই ব্রাহ্মণ এই বলে নিন্দা, আন্দোলন ও ক্ষোভ প্রকাশ করতে লাগলেন, এরা কেমন ভিক্ষুণী? কেন তারা আমার ঘরে ভোজন করে আবার অন্যত্র ভোজন করছেন? আমি কি তাদের চাহিদামতো দান দিতে অক্ষম ছিলাম? ভিক্ষুণীরা ব্রাহ্মণের এ সকল নিন্দা, আন্দোলন ও ক্ষোভের কথা জ্ঞাত হলেন। যে-সকল ভিক্ষুণী অল্পেচ্ছু তারাও ইহা শুনে নিন্দা করে বলতে লাগলেন, ভিক্ষুণীদের এ কেমন আচরণ? ভোজনে প্রবারিত হয়ে কেন তারা অন্যত্র ভোজন করছেন?

ভিক্ষুণীরা ভিক্ষুগণকে এজন্যে অভিযোগ করলে, ভিক্ষুরা ভগবানকে তা নিবেদন করলেন। ভগবান জিজ্ঞাসা করলেন। সত্যই কি ভিক্ষুগণ, ভিক্ষুণীরা ভোজনে প্রবারিত হয়ে, আবার অন্যত্র ভোজন করছে? হ্যাঁ ভগবান, তা সত্য। ভগবান খুবই তিরস্কার করে বললেন, ভিক্ষুগণ, ভিক্ষুণীদের এহেন আচরণ কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

১০৩৮. “যেই ভিক্ষুণী নিমন্ত্রিতা বা প্রবারিতা হয়ে খাদ্য বা ভোজ্য খাবে বা ভোজন করবে, তার পাচিত্তিয় অপরাধ হবে।”

১০৩৯. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘নিমন্তিতা’ বলতে পাঁচ প্রকার ভোজনে অন্যতর ভোজনে নিমন্ত্রিত।

‘পবারিতা’ বলতে আসন নিয়ে ভোজন করতে উপস্থিত , হস্তপাশে স্থিত থাকা বা উপস্থিত হওয়া, প্রাতিমোক্ষ আবৃত্তি করতে উপস্থিত হওয়া।

‘খাদনীয়ং’ বলতে পাঁচ প্রকার খাদ্য; যথা : যাগু, যামকালিক, সপ্তাহকালিক, যাবজ্জীবিক এই চারটি বাদে অবশিষ্টকে খাদ্য বলে।

‘ভোজনীয়ং’ বলতে পঞ্চ ভোজন; যথা : অন্ন, পিঠা, ছাতু, মাছ ও মাংস, এগুলো প্রবারিত হয়েও খাবো, ভোজন করব এরূপ বলাতে দুক্কট আপত্তি হয়। আর প্রতি গ্রাসে গ্রাসে পাচিত্তিয় আপত্তি হয়।

১০৪০. নিমন্ত্রিতা হয়ে নিমন্ত্রিত বলে ধারণায় খাদ্য বা ভোজ্য যদি খায় বা ভোজন করে পাচিত্তিয় আপত্তি হয়। নিমন্ত্রিত হয়ে তা ভুলে খাদ্য ভোজ্য খেলে বা ভোজন করলে পাচিত্তিয় আপত্তি হয়। যামকালিক, সপ্তাহকালিক, যাবজ্জীবিক দ্রব্য আহারার্থে গ্রহণ করলে দুক্কট আপত্তি হয়। এসব দ্রব্য প্রতি গ্রাসে গ্রাসেই দুক্কট অপরাধ বলে জ্ঞাতব্য।

১০৪১. অনাপত্তি : অনিমন্ত্রিত হলে, প্রবারিত না হলে, যাগু পানে, নিমন্ত্রণকারীর অনুমতিসাপেক্ষে খেলে, যামকালিক, সপ্তাহকালিক, যাবজ্জীবিক ইত্যাদি যথাসময়-হেতু পরিভোগে, উন্মাদ অবস্থায় এবং আদিকর্মিকের ক্ষেত্রে দোষাবহ নয়।

চতুর্থ শিক্ষাপদ সমাপ্ত।


 

৫. পঞ্চম শিক্ষাপদ
১০৪২. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন জনৈকা ভিক্ষুণী শ্রাবস্তীতে এক সরণিতে পিণ্ডচারণ করতে করতে এক দায়কগৃহে উপস্থিত হলেন। উপস্থিত হয়ে প্রদত্ত আসনে উপবেশন করলেন। অতঃপর সে গৃহের মানুষেরা ভিক্ষুণীকে ভোজন করিয়ে বললেন, আর্যে, অন্য একজন ভিক্ষুণী আসতেছেন। কিন্তু ভিক্ষুণীটি বললেন, না উপাসক আমি তো তেমন কোনো ভিক্ষুণীর আগমন দেখছি না। সেই ভিক্ষুণীটি উপস্থিত হলে উপবিষ্টা ভিক্ষুণী বলতে শুরু করলেন, এ আর্যাকে দূরে রাখুন; সে মূর্খা, কুকুরী, চণ্ডা, বলিবর্দা, কর্দমা। তাকে দূরে রাখুন, আসতে দেবেন না।

সেই ভিক্ষুণী তখন অন্য একটি দায়ককুলে উপস্থিত হয়ে প্রদত্ত আসনে উপবেশন করলেন। অতঃপর সেই মানুষেরা উক্ত ভিক্ষুণীকে ভোজন করিয়ে জিজ্ঞাসা করলেন, আর্যা, কেন সেই ভিক্ষুণী আপনাকে আসতে দিলেন না? তখন ভিক্ষুণীটি সেই দায়কদেরকে ওই ভিক্ষুণীর বিষয় জ্ঞাত করালেন। ইহা শুনে লোকেরা এই বলে নিন্দা আন্দোলন ও ক্ষোভ প্রকাশ করতে লাগলেন, এই ভিক্ষুণীটির এ কেমন কুল-কার্পণ্যতা? লোকের এই নিন্দাবাদ ক্রমে ভিক্ষুদের দ্বারা ভগবানের নিকট নিবেদিত হলো। ভগবান তখন জিজ্ঞাসা করলেন, ভিক্ষুগণ, ইহা কি সত্য যে, ভিক্ষুণী কুল কার্পণ্যতা প্রকাশ করছে? হ্যাঁ ভগবান, তা সত্য। ইহা খুবই অশোভন বলে ভগবান অসন্তোষ প্রকাশ করে বললেন, ভিক্ষুগণ, ভিক্ষুণীদের এ কেমন কুলমাৎসর্যতা? তাদের এ আচরণ কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

১০৪৩. “যেই ভিক্ষুণী কুল-মাৎসর্যা হবে তার পাচিত্তিয় অপরাধ হবে।”

১০৪৪. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘কুলং’ বলতে চারি প্রকার কুল; যথা : ক্ষত্রিয়কুল, ব্রাহ্মণকুল, ব্যবসায়ীকুল এবং সেবাকর্মীকুল।

‘মচ্ছরিণী’ এই অগুণধারিণী ভিক্ষুণীরা তার লাভ-সৎকারপ্রাপ্ত গৃহে, যাতে অন্য কেউ গমন না করে তজ্জন্যে ভিক্ষুণীদের নিকট সেই কুলের দাতাদের অগুণ বর্ণনা করে এবং দাতাকুলের নিকট ভিক্ষুণীদের অগুণ বর্ণনা করে। এমন অগুণ বর্ণনায় ভিক্ষুণীর পাচিত্তিয় অপরাধ হয়।

১০৪৫. অনাপত্তি : কার্পণ্য-ঈর্ষাকাতর না হয়ে, যে-সকল উপদ্রব কুলগৃহে সত্যিই থাকে অথবা ভিক্ষুণীদের নিকটে সত্যিই থাকে, শুধু তা-ই ব্যক্ত করা, উন্মাদ হয়ে বলায় এবং আদিকর্মীর দোষে অপরাধ হয় না।

পঞ্চম শিক্ষাপদ সমাপ্ত।


 

৬. ষষ্ঠ শিক্ষাপদ
১০৪৬. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন জনৈকা ভিক্ষুণীরা গ্রামান্তরে বর্ষাবাসান্তে শ্রাবস্তীতে আগমন করলেন। ভিক্ষুণীরা ভিক্ষুণীদের জিজ্ঞাসা করলেন, “আর্যাগণ, কোথায় বর্ষাবাস করছেন? কোনো উপদেশদাতা তথায় ছিলেন তো? না হে আর্যাগণ, তথায় কোনো ভিক্ষু ছিলেন না। যে-সকল ভিক্ষুণী অল্পেচ্ছু তারা এ কারণে নিন্দা, আন্দোলন ও ক্ষোভ প্রকাশ করতে লাগলেন, এই বলে যে, ভিক্ষুণীদের এ কেমন আচরণ? কেন তারা ভিক্ষুহীন আবাসে বর্ষাবাস করল?

বিষয়টি ক্রমে ভগবানের সমীপে উত্থাপিত হলে ভগবান জিজ্ঞাসা করলেন, ভিক্ষুগণ, ইহা কি সত্য যে, ভিক্ষুণীরা ভিক্ষুহীন আবাসে বর্ষাযাপন করেছে? হ্যাঁ ভগবান, তা সত্য। ভগবান খুবই অসন্তোষ প্রকাশ করে বললেন, হে ভিক্ষুগণ, ভিক্ষুণীদের এমন আচরণ কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

১০৪৭. “যেই ভিক্ষুণী ভিক্ষুহীন আবাসে বর্ষাবাস করবে তার পাচিত্তিয় অপরাধ হবে।”

১০৪৮. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘অভিক্খুকো’ বলতে যে আরামের মধ্যে উপদেশ, সহাবস্থান বা গমনে কোনো ভিক্ষুর পক্ষে সম্ভব না হওয়া। ‘বর্ষাবাস করব’ এ অভিপ্রায়ে শয়নাসন প্রস্তুত করা, পানীয় ও ব্যবহার্য জল আনয়ন করা, পরিবেণ সমার্জন করাতে দুক্কট আপত্তি হয়। অরুণোদয়ের সাথে সাথে পাচিত্তিয় আপত্তি হয়।

১০৪৯. অনাপত্তি : বর্ষাবাসে আগত ভিক্ষু চলে গেলে, ভিক্ষুত্ব ত্যাগ করলে বা কালগত হলে, অথবা পক্খসংকন্তে, বিপদে ও আদিকর্মিকের দোষ নেই।

ষষ্ঠ শিক্ষাপদ সমাপ্ত।


 

৭. সপ্তম শিক্ষাপদ
১০৫০. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন জনৈকা ভিক্ষুণীরা গ্রাম্য আবাসে বর্ষাবাসান্তে শ্রাবস্তীতে আগমন করলেন। ভিক্ষুণীরা সেই ভিক্ষুণীদের জিজ্ঞাসা করলেন, আর্যাগণ, কোথায় বর্ষাযাপন করলেন? ভিক্ষুসংঘ কর্তৃক প্রবারিতা হয়েছেন কি? না আর্যে, ভিক্ষুসংঘ কর্তৃক প্রবারিতা হইনি। ইহা শুনে যে-সকল ভিক্ষুণী অল্পেচ্ছু, তারা নিন্দা, আন্দোলন ও ক্ষোভ প্রকাশ করতে লাগলেন, কেন এই ভিক্ষুণীরা বর্ষাবাসান্তেও ভিক্ষুসংঘের নিকট প্রবারণা করলেন না?

বিষয়টি ক্রমান্বয়ে ভগবানের গোচরীভূত হলে ভগবান জিজ্ঞাসা করলেন, ভিক্ষুগণ, ইহা কি সত্য? হ্যাঁ ভগবান, তা সত্য। ভগবান অসন্তোষ প্রকাশ করে বললেন, কেন ভিক্ষুণীরা বর্ষাবাস সমাপ্ত করলেও ভিক্ষুসংঘ কর্তৃক প্রাবরণা করল না? তাদের এই আচরণে কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

১০৫১. “যেই ভিক্ষুণী বর্ষাবাস সমাপনান্তে উভয় সংঘ কর্তৃক দৃষ্ট, শ্রুত ও সন্দেহ, এই তিন স্থানে প্রবারিত হবে না, তার পাচিত্তিয় অপরাধ হবে।”

১০৫২. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘বস্সং বুত্থ’ বলতে বর্ষার পূর্বের তিন মাস, অথবা পরবর্তী তিন মাস ভিক্ষুসংঘ, ভিক্ষুণীসংঘ এই উভয় সংঘ কর্তৃক দৃষ্ট, শ্রুত ও সন্দেহ এই ত্রিবিধ স্থানে যদি প্রবারিত না হয়, তাহলে ধুর নিক্ষিপ্তমাত্রই পাচিত্তিয় আপত্তি হবে।

১০৫৩. অনাপত্তি : বিস্মৃতিহেতু, অনুসন্ধানের পরেও লাভ না করলে, রোগের কারণ, বিপদে পড়ে, উন্মাদ হওয়াতে এবং প্রথম দোষকারীর কোনো অপরাধ নেই।

সপ্তম শিক্ষাপদ সমাপ্ত।


 

৮. অষ্টম শিক্ষাপদ
১০৫৪. সে সময়ে বুদ্ধ ভগবান শাক্যরাজ্যের কপিলবাস্তুর নিগ্রোধারামে অবস্থান করছিলেন। তখন ষড়বর্গীয় ভিক্ষুরা ষড়বর্গীয়া ভিক্ষুণীদের আবাসে উপস্থিত হয়ে উপদেশ দান করতেন। ভিক্ষুণীরা ষড়বর্গীয়া ভিক্ষুণীদের বললেন, আসুন আর্যাগণ, উপদেশ শুনতে যাবো। এ কথা শুনে ষড়বর্গীয়া ভিক্ষুণীরা বললেন, আর্যাগণ, আমরা এখন উপদেশ শুনতে যাবো না। আর্য ষড়বর্গীয় ভিক্ষুরা উপদেশ দানের জন্য এখানে আগমন করে আমাদের উপদেশ দান করবেন। যে ভিক্ষুণীরা অল্পেচ্ছু, তারা এতে এই বলে নিন্দা, আন্দোলন ও ক্ষোভ প্রকাশ করতে লাগলেন, “ষড়বর্গীয়া ভিক্ষুণীরা কেমন যে, তারা ভিক্ষুণীদের জন্যে সংঘ কর্তৃক নির্দিষ্ট উপদেশ দান সভায় যাচ্ছেন না?”

ভিক্ষুণীরা বিষয়টি নিয়ে ভিক্ষুগণকে অভিযোগ করলে, ভিক্ষুরা ভগবানকে তা নিবেদন করলেন। ভগবান জিজ্ঞাসা করলেন, ভিক্ষুগণ, ইহা কি সত্য যে ষড়বর্গীয়া ভিক্ষুণীরা সংঘ কর্তৃক নির্দিষ্ট ভিক্ষু হতে উপদেশ গ্রহণে যাচ্ছে না? হ্যাঁ ভগবান, তা সত্য। ভগবান খুবই অসন্তোষ করে প্রকাশ করে বললেন, ভিক্ষুগণ, ভিক্ষুণীদের এমন আচরণ কিছুতেই অপ্রসন্নদের প্রসন্নতা উৎপাদনে বা প্রসন্নদের শ্রদ্ধা বর্ধনে সহায়ক নয়। অধিকন্তু তার বিপরীতই হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। এ কারণেই ভিক্ষুগণ, আমি ভিক্ষুণীদের জন্যে এই শিক্ষাপদ প্রজ্ঞাপিত করছি :

১০৫৫. “যেই ভিক্ষুণী উপদেশ গ্রহণে বা সংবাসে যাবে না সেই ভিক্ষুণীর পাচিত্তিয় হবে।”

১০৫৬. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘ওবাদো’ বলতে অষ্ট গুরুধর্মে উপদেশ বুঝায়।

‘সংবাসো’ বলতে একই বিনয়কর্ম, একই উদ্দেস এবং সমশিক্ষা বুঝায়। ‘উপদেশ গ্রহণে বা সংবাসে গমন করব না’ এরূপ চেতনায় অবস্থার পরিবর্তনক্ষণেই পাচিত্তিয় আপত্তি হয়।

১০৫৭. অনাপত্তি : বিস্মৃতিবশত, অনুসন্ধান করেও দ্বিতীয় কোনো ভিক্ষুণী না পাওয়াতে, অসুস্থতা কারণে, বিপদে পড়ে, উন্মাদ অবস্থায় এবং আদিকর্মিকের ক্ষেত্রে এমন অপরাধ ক্ষমাযোগ্য।

অষ্টম শিক্ষাপদ সমাপ্ত।


 

৯. নবম শিক্ষাপদ
১০৫৮. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন ভিক্ষুণীরা উপোসথ করে, তা জিজ্ঞাসা করতেন না, উপদেশ যাচ্ঞা করতেন না। ভিক্ষুরা এই বলে নিন্দা, আন্দোলন আর ক্ষোভ প্রকাশ করছিলেন : “কেমনতরো ভিক্ষুণী তারা? কেন তারা উপোসথ করে জিজ্ঞাসা করেন না, উপদেশ প্রার্থনাও করেন না?” ভিক্ষুণীরা ভিক্ষুগণকে অভিযোগ করলে, ভিক্ষুরা ভগবানকে বিষয়টি নিবেদন করলেন। ভগবান বললেন, ভিক্ষুগণ, ইহা কি সত্য? হ্যাঁ ভগবান, তা সত্য। ভগবান খুবই অসন্তোষ প্রকাশ করে বললেন, তারা কেমনতরো ভিক্ষুণী? কেন তারা উপোসথ জিজ্ঞাসা করে না, উপদেশ যাচ্ঞাও করে না? ভিক্ষুগণ, তাদের এমন আচরণ কিছুতেই অপ্রসন্নদের প্রসন্নতা উৎপাদন এবং প্রসন্নদের প্রসন্নতা বৃদ্ধির সহায়ক নয়। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দস করছি :

১০৫৯. “প্রতি অর্ধমাসে ভিক্ষুণীগণকে ভিক্ষুসংঘ হতে দুটি ধর্ম প্রত্যাশা করতে হবে, উপোসথ জিজ্ঞাসা এবং উপদেশ শ্রবণ। ইহার ব্যতিক্রমে পাচিত্তিয় অপরাধ হবে।”

১০৬০. ‘অন্বদ্ধমাসন্তি’ অর্থে প্রতি অর্ধমাসে তথা প্রতি উপোসথ দিবসে।

‘উপোসথো’ অর্থে দুই উপোসথ; যথা : চতুর্দশী এবং পঞ্চদশী।

‘ওবাদো’ অর্থে অষ্টবিধ গুরুধর্ম। উপোসথ করে জিজ্ঞাসা না করলে, উপদেশ যাচ্ঞা না করলে, মত পরিবর্তনের ক্ষণেই পাচিত্তিয় অপরাধ হয়।

১০৬১. অনাপত্তি : বিস্মৃতির কারণে, অনুসন্ধান করেও দ্বিতীয় কোনো ভিক্ষুণী পাওয়া না গেলে, অসুস্থতাবশত, বিপদে পড়ে, উন্মাদ অবস্থায় এবং আদিকর্মিকের দোষ হয় না।

নবম শিক্ষাপদ সমাপ্ত।


 

১০. দশম শিক্ষাপদ
১০৬২. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের বিহারে অবস্থান করছিলেন। তখন জনৈকা ভিক্ষুণীর পাছাভাগে ফোঁড়া (গণ্ড) হলে, এক পুরুষকে দিয়ে একাকী সেই ফোঁড়া ভেদন করছিলেন। এমতাবস্থায় সেই পুরুষটি ভিক্ষুণীকে দূষিত করতে উপক্রম করলে ভিক্ষুণী চিৎকার করলেন। এতে অন্যান্য ভিক্ষুণীরা দৌড়ে তথায় উপস্থিত হয়ে তার চিৎকারের কারণ জানতে চাইলেন। ভিক্ষুণী ঘটনা জানালে, যে-সকল ভিক্ষুণী অল্পেচ্ছু তারা এই বলে নিন্দা, আন্দোলন, ক্ষোভ প্রকাশ করতে লাগলেন, এই ভিক্ষুণী কেন পাছাজাত গণ্ডকে ভেদন করতে একাকিনী হয়ে পুরুষকে নিয়োজিত করল?

ভিক্ষুণীরা ভিক্ষুগণকে এ নিয়ে অভিযোগ করলে, ভিক্ষুরা ভগবানকে তা জ্ঞাত করালেন। ভগবান খুবই অসন্তোষ প্রকশ করে বললেন, এ কেমন ভিক্ষুণী যে, তার পাছাভাগে জাত গণ্ড, একাকিনী হয়ে পুরুষের দ্বারা ভেদন করাচ্ছে? ভিক্ষুণীরা ভিক্ষুগণকে তা জানালে, ভিক্ষুরা ভগবানকে বিষয়টি নিবেদন করলেন। ভগবান খুবই অসন্তোষ প্রকাশ করে বললেন, ভিক্ষুগণ, ভিক্ষুণীদের এমন আচরণ কিছুতেই অপ্রসন্নদের প্রসন্নতা উৎপাদন এবং প্রসন্নদের প্রসন্নতা বৃদ্ধির সহায়ক নয়। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করব :

১০৬৩. “যেই ভিক্ষুণী পাছাভাগে জাত গণ্ড বা যেকোনো প্রকার ব্রণ ভিক্ষুণীসংঘ বা গণের অনুমতি ছাড়া একাকী কোনো পুরুষকে দিয়ে ভেদন, ফালন, ধোবন, আলিম্পন, বন্ধন বা মোচন করাবে তার পাচিত্তিয় অপরাধ হবে।”

১০৬৪. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘পসাখং’ নাভির নিম্নভাগ হতে হাঁটুর উপরিভাগ পর্যন্ত।

‘জাতান্তি’ অর্থে জন্ম নেয়া।

‘গণ্ডো’ বলতে যেকোনো ফোঁড়া।

‘রুহিতং’ বলতে যেকোনো প্রকার ব্রণ।

‘অনপলোকেত্বা’ অর্থে বিনা জিজ্ঞাসায়।

‘সঙ্ঘো’ বলতে এখানে ভিক্ষুণীসংঘকে বলা হচ্ছে।

‘গণো’ বলতে এখানে যেকোনো ভিক্ষুণীদের বুঝাচ্ছে।

‘পুরিসো’ বলতে যারা বিজ্ঞতাবলে দূষিত করতে সক্ষম তেমন মনুষ্যজাতীয় পুরুষকে বুঝাচ্ছে, যক্ষ, প্রেত বা তির্যগ্‌জাতীয় নয়; যারা বিজ্ঞতাবলে দূষিত করতে সক্ষম।

‘সদ্ধিন্তি’ বলতে একত্রে।

‘একেনেকাতি’ বলতে পুরুষ হোক বা ভিক্ষুণী হোক।

১০৬৫. এদের যে কাউকে ভেদনের জন্যে আনয়নে দুক্কট অপরাধ এবং ভেদন করা হলে পাচিত্তিয় আপত্তি হয়। ধোবনের জন্যে আনয়নে দুক্কট হয়; ধোবন শেষ হলে পাচিত্তিয় হয়। লেপনের জন্যে আনয়নে দুক্কট হয়; লেপন শেষ হলে পাচিত্তিয় হয়। বন্ধনের জন্যে আনয়নে দুক্কট হয়; বন্ধন শেষ হলে পাচিত্তিয় হয়। মোচনের জন্যে আনয়নে দুক্কট হয়; মোচন শেষ হলে পাচিত্তিয় হয়।

১০৬৬. অনাপত্তি : অনুমতি নিয়ে ভেদন করলে, ফালন করলে, ধোবন করলে, লেপন করলে, মোচন করলে, বিজ্ঞতায় দ্বিতীয় পর্যায়ভুক্ত হলে, উন্মাদ হলে এবং আদিকর্মিক হলে দোষ হয় না।

দশম শিক্ষাপদ সমাপ্ত।

আরাম বর্গ ষষ্ঠ সমাপ্ত।


 

৭. গর্ভিণী বর্গ
১. প্রথম শিক্ষাপদ
১০৬৭. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন ভিক্ষুণীরা গর্ভবতীকে উপসম্পদা দিচ্ছিলেন। তারা পিণ্ডচারণে গেলে লোকেরা উপহাস করে বলতে লাগলেন, ভিক্ষু কর্তৃক গর্ভপ্রাপ্ত আর্যাকে বেশি করে দাও। লোকেরা এভাবে নিন্দা, আন্দোলন ও ক্ষোভ প্রকাশ করতে লাগলেন, ভিক্ষুণীরা কেমন যে, গর্ভিণীকেও উপসম্পদা দিচ্ছেন? ভিক্ষুণীরা জনগণের এই নিন্দাবাদ শুনতে পেলেন। যে-সকল ভিক্ষুণী অল্পেচ্ছু, তারাও এভাবে নিন্দা, আন্দোলন ও ক্ষোভ প্রকাশ করতে লাগলেন। ভিক্ষুণীরা ভিক্ষুগণকে তা জানালে, ভিক্ষুরা ভগবানকে বিষয়টি নিবেদন করলেন। ভগবান জিজ্ঞাসা করলেন, ভিক্ষুগণ, ইহা কি সত্য? হ্যাঁ ভগবান, তা সত্য। ভগবান খুবই অসন্তোষ প্রকাশ করে বললেন, ভিক্ষুগণ, ভিক্ষুণীদের এ কেমন আচরণ? কেন তারা গর্ভিণীকে উপসম্পদা দিচ্ছে? তাদের এ আচরণে হে ভিক্ষুগণ, কিছুতেই অপ্রসন্নদের প্রসন্নতা উৎপাদন বা প্রসন্নদের প্রসন্নতা বৃদ্ধি হবে না। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

১০৬৮. “যেই ভিক্ষুণী গর্ভিণীকে উপসম্পদা দেবে তার পাচিত্তিয় অপরাধ হবে।”

১০৬৯. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘গব্ভিনী’ বলতে গর্ভে সত্ত্বধারণ বুঝায়।

‘বুট্ঠয্যোতি’ বলতে উপসম্পদা দেয়া।

‘বুট্ঠাপেস্সামীতি’ উপসম্পদা দেবো এরূপ চেতনায় গণ বা আচার্যা কর্তৃক পাত্র-চীবরাদি সংগ্রহ করে, সীমায় সমবেত হলে দুক্কট অপরাধ হয়। প্রজ্ঞপ্তি স্থাপন এবং দুইবার কর্মবাক্য পাঠ করলে দুক্কট; কর্মবাক্য সমাপ্তিতে উপাধ্যায়ের পাচিত্তিয় হয়। গণ ও আচার্যার দুক্কট আপত্তি হয়।

১০৭০. গর্ভিণীকে গর্ভিণী ধারণায় উপসম্পদা দানে পাচিত্তিয় হয়। ‘গর্ভিণী’ কি না তা ভুলে গিয়ে উপসম্পদা দিলে দুক্কট হয়। গর্ভিণীকে অগর্ভিণী ধারণায় উপসম্পদা দানে কোনো দোষ নেই। অগর্ভিণীকে গর্ভিণী ধারণায় দুক্কট আপত্তি হয়। অগর্ভিণী কি না ভুলে গেলেও দুক্কট হয়। অগর্ভিণীকে অগর্ভিণী ধারণায় কোনো দোষ নেই।

১০৭১. অনাপত্তি : গর্ভিণীকে গর্ভিণী ধারণায়, অগর্ভিণীকে অগর্ভিণী ধারণায়, উন্মাদ অবস্থায় এবং আদিকর্মিকের দোষ নেই।

প্রথম শিক্ষাপদ সমাপ্ত।


 

২. দ্বিতীয় শিক্ষাপদ
১০৭২. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের বিহারে অবস্থান করছিলেন। তখন ভিক্ষুণীরা দুগ্ধদাত্রী মাতা ও ধাত্রীকে উপসম্পদা দিচ্ছিলেন। তারা যখন পিণ্ডচারণে যায়, তখন লোকেরা উপহাস করে বলতে লাগলো, ওহে, আর্যাকে তার শিশুটির জন্যেও দাও, তিনি যে দুইজনের প্রার্থী।

ভিক্ষুণীরা জনগণের এই নিন্দাবাদ শুনছেন। যে সকল ভিক্ষুণী অল্পেচ্ছু তারাও একইভাবে নিন্দা, আন্দোলন ও ক্ষোভ প্রকাশ করতে লাগলেন। ভিক্ষুণীরা ভিক্ষুগণকে তা জানালে, ভিক্ষুরা ভগবানকে বিষয়টি নিবেদন করলেন। ভগবান জিজ্ঞাসা করলেন, ভিক্ষুগণ, ইহা কি সত্য? হ্যাঁ ভগবান, তা সত্য। ভগবান খুবই অসন্তোষ প্রকাশ করে বললেন, ভিক্ষুণীদের এ কেমন আচরণ? কেন তারা দুগ্ধবতীদের এভাবে উপসম্পদা দিচ্ছে? ভিক্ষুগণ, তাদের এ আচরণ কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

১০৭৩. “যেই ভিক্ষুণী দুগ্ধবতীকে উপসম্পদা দেবে তার পাচিত্তিয় হবে।”

১০৭৪. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘পাযন্তী’ বলতে মাতা বা দুগ্ধদাত্রী।

‘বুট্ঠাপেয্যাতি’ বলতে উপসম্পদা দেয়া। উপসম্পদা দেবো এই সিদ্ধান্তে গণ বা আচার্যা কর্তৃক পাত্র বা চীবর সংগ্রহ করলে দুক্কট আপত্তি হয়; সীমায় সমবেত হলে দুক্কট আপত্তি হয়; প্রজ্ঞপ্তি স্থাপন করলে দুক্কট হয়। দুইবার কর্মবাক্য পাঠে দুক্কট আপত্তি হয়। কর্মবাক্য পাঠ শেষ হলে উপাধ্যায়ের পাচিত্তিয় আপত্তি এবং গণ ও আচার্যার দুক্কট আপত্তি হয়।

১০৭৫. দুগ্ধবতীকে দুগ্ধবতী ধারণায় উপসম্পদা দানে পাচিত্তিয় হয়। ‘দুগ্ধবতী’ কি না তা ভুলে গিয়ে উপসম্পদা দিলে দুক্কট হয়। দুগ্ধবতীকে অদুগ্ধবতী ধারণায় উপসম্পদা দানে কোনো দোষ হয় না। অদুগ্ধবতীকে দুগ্ধবতী ধারণায় উপসম্পদা দানে দুক্কট আপত্তি হয়। অদুগ্ধবতী কি না ভুলে গেলেও দুক্কট হয়। অদুগ্ধবতীকে অদুগ্ধবতী ধারণায় কোনো দোষ নেই।

১০৭৬. অনাপত্তি : দুগ্ধবতীকে অদুগ্ধবতী ধারণায় উপসম্পদা দানে, অদুগ্ধবতীকে অদুগ্ধবতী ধারণায় উপসম্পদা দানে, উন্মাদ অবস্থায় এবং আদিকর্মিকের দোষ নেই।

দ্বিতীয় শিক্ষাপদ সমাপ্ত।


 

৩. তৃতীয় শিক্ষাপদ
১০৭৭. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন ভিক্ষুণীরা শিক্ষামনাদের ছয়ধর্ম দুই বৎসর যাবৎ শিক্ষা না দিয়েই উপসম্পদা দিচ্ছিলেন। ফলে তারা মূর্খা, অদক্ষা হয়ে যোগ্য-অযোগ্য হয়ে (কপ্পিয়-অকপ্পিয়) কী, এ বিষয়ে কিছু জানতে পারছিলেন না। যে-সকল ভিক্ষুণী অল্পেচ্ছু, এ জন্যে তারা নিন্দা, আন্দোলন ও ক্ষোভ প্রকাশ করছিলেন যে, কী করে ভিক্ষুণীরা ছয়টি ধর্ম দুই বৎসর যাবৎ শিক্ষা না করে শিক্ষামনাদের উপসম্পদা দিচ্ছেন। ভিক্ষুণীরা ভিক্ষুদেরকে অভিযোগ করলে, ভিক্ষুরা ভগবানকে তা নিবেদন করলেন। ভগবান জানতে চাইলেন, ভিক্ষুগণ ইহা কি সত্য? হ্যাঁ ভগবান, তা সত্য। ইহা খুবই অন্যায় হে ভিক্ষুগণ, কি করে ভিক্ষুণীরা দুই বৎসর শিক্ষা না করা শিক্ষামনাদের উপসম্পদা দেবে? হে ভিক্ষুগণ, ভিক্ষুণীদের এমন আচরণ কিছুতেই অপ্রসন্নদের প্রসন্নতা উৎপাদন, বা প্রসন্নদের প্রসন্নতা বৃদ্ধির সহায়ক নয়। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। এভাবে ধর্মদেশনার পর ভিক্ষুগণকে আহ্বান করে বললেন, “ভিক্ষুগণ, আমি জানচ্ছি যে, শিক্ষামনাকে দুই বৎসর যাবৎ ছয়টি ধর্ম শিক্ষার্থে ‘শিক্ষা সম্মতি দান করতে হবে’। এভাবেই তা দেয়া কর্তব্য : সেই শিক্ষামনাকে সংঘ সমীপে উপস্থিত হয়ে উত্তরাসঙ্গকে একাংশ করে ভিক্ষুণীসংঘের পাদে বন্দনাপূর্বক উৎকুটিকভাবে বসে করজোড়ে এরূপ বলতে হবে, ‘হে আর্যাগণ, আমি অমুক শিক্ষামনা, অমুক আর্যার নিকট দুই বৎসর ছয়ধর্ম শিক্ষা করার জন্যে সংঘের নিকট শিক্ষা অনুমতি প্রার্থনা করছি।’ দ্বিতীয় এবং তৃতীয়বার এভাবে যাচ্ঞা করতে হবে। তখন দক্ষ ভিক্ষুণীসংঘ কর্তৃক আদিষ্ট হয়ে এভাবে প্রজ্ঞপ্তি স্থাপন করবে :

১০৭৮. প্রজ্ঞপ্তি : মাননীয়া আর্যা সংঘ, আমার বক্তব্য শ্রবণ করুন। এই অমুক আর্যা, অমুক নামীয়া শিক্ষামনা হয়ে দুই বৎসর ছয়ধর্ম শিক্ষার জন্যে সংঘের নিকট শিক্ষা সম্মতি প্রার্থনা করছে। সংঘ যদি এই শিক্ষামনাকে অমুক আর্যার নিকটে দুই বৎসর ছয়ধর্ম শিক্ষার জন্যে সম্মতি দানে উপযুক্ত সময় বিবেচনা করেন, তা প্রদান করবেন। ইহাই প্রজ্ঞপ্তি।

অনুশ্রবণ : আর্যা সংঘ, আমার বক্তব্য শ্রবণ করুন। অমুক এই আর্যা, অমুক আর্যার শিক্ষামনা হয়ে দুই বৎসর ছয়ধর্ম শিক্ষার্থে সংঘের সমীপে শিক্ষাসম্মতি প্রার্থনা করছে। সংঘ শিক্ষামনাকে দুই বৎসর ছয়টি ধর্ম শিক্ষার জন্যে শিক্ষাসম্মতি দিচ্ছেন। যেই আর্যার এতে সম্মতি আছেন, তিনি নীরবে থাকবেন। যার সম্মতি নেই তিনি নিজ অভিমত ব্যক্ত করবেন।

ধারণা : সংঘ কর্তৃক অমুক শিক্ষামনাকে দুই বৎসর ছয়টি ধর্ম শিক্ষার জন্যে সম্মতি দান করছেন। সংঘের সকলে তা সমর্থন করছেন বলে নীরব আছেন। আমি এরূপই ধারণা করছি।

১০৭৯. সেই শিক্ষামনাকে তখন এ সকল বলাতে হবে : ১. ‘প্রাণিহত্যা হতে বিরতি’কে দুই বছরের জন্যে অলঙ্ঘনীয় শপথরূপে গ্রহণ করছি। ২. ‘অদত্ত গ্রহণ বিরতি’কে দুই বছরের জন্যে অলঙ্ঘনীয় শপথরূপে গ্রহণ করছি। ৩. ‘কামসংসর্গ বিরতি’কে দুই বছরের জন্যে অলঙ্ঘনীয় শপথরূপে গ্রহণ করছি। ৪. ‘মিথ্যাকথা বিরতি’কে দুই বছরের জন্যে অলঙ্ঘনীয় শপথরূপে গ্রহণ করছি। ৫. ‘সুরা-মেরয়, মদ্য এবং প্রমাদকর স্থান বর্জন’কে দুই বছরের জন্যে অলঙ্ঘনীয় শপথরূপে গ্রহণ করছি। ৬. ‘বিকাল ভোজন বিরতি’কে দুই বছরের জন্যে অলঙ্ঘনীয় শপথরূপে গ্রহণ করছি।

অতঃপর ভগবান সেই ভিক্ষুণীদেরকে অনেক পর্যায়ে ভর্ৎসনা করলেন, দুর্ভরতার জন্যে... । এবং ভিক্ষুগণকে বললেন, হে ভিক্ষুগণ, এ কারণেই আমি ভিক্ষুণীদেরকে এই শিক্ষাপদ উদ্দেস করব :

১০৮০. “যেই ভিক্ষুণী দুই বৎসর ছয়টি ধর্ম অশিক্ষাকামী শিক্ষামনাকে উপসম্পদা দেবে, তার পাচিত্তিয় হবে।”

১০৮১. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘দ্বে বস্সানীতি’ বলতে দুই বৎসর।

‘অসিক্খিত সিক্খা’ বলতে শিক্ষাদান হীন, শিক্ষা দিলেও কোপিতা হয় এমন অবস্থা।

‘বুট্ঠাপেয্যাতি’ বলতে উপসম্পদা বুঝায়। উপসম্পদা দেবো এমন সিদ্ধান্তে গণ বা আচার্যা কর্তৃক পাত্র-চীবর সংগ্রহ করা হলে দুক্কট, সীমায় সমবেত হলে দুক্কট হয়। প্রজ্ঞপ্তি স্থাপনে দুক্কট হয়। দুইবার কর্মবাক্য পাঠে দুক্কট হয়। কর্মবাক্য অবসানে উপাধ্যায়ের পাচিত্তিয় হয় এবং গণ ও আচার্যার দুক্কট আপত্তি হয়।

১০৮২. অধর্মত-কর্মকে ধর্মসম্মত ধারণায় উপসম্পদা দানে পাচিত্তিয় অপরাধ হয়। ‘ধর্মসম্মত’ কি না তা ভুলে গিয়ে উপসম্পদা দিলে পাচিত্তিয় হয়। ধর্মসম্মতকে অধর্মত বলে ধারণায় দুক্কট আপত্তি হয় । অধর্মতকে ধর্মসম্মত ধারণায় দুক্কট হয়। অধর্মত করা হয়েছে এটা ভুলে গেলে দুক্কট হয়। অধর্মতকে অধর্মত ধারণায় দুক্কট হয়।

১০৮৩. অনাপত্তি : দুই বৎসর ছয়ধর্ম শিক্ষাপ্রাপ্ত শিক্ষামনাকে উপসম্পদা দিলে, উন্মাদ অবস্থায় উপসম্পদা দিলে এবং আদিকর্মিকের দোষ গণ্য হয় না।

তৃতীয় শিক্ষাপদ সমাপ্ত।


 

৪. চতুর্থ শিক্ষাপদ
১০৮৪. তখন বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। সে সময়ে দুই বৎসর ছয়ধর্ম শিক্ষায় শিক্ষিতাগণকে সংঘের অসম্মতিতে প্রব্রজ্যা-উপসম্পদা দিচ্ছিলেন। ভিক্ষুণীরা তাদেরকে যখন বললেন, হে শিক্ষামনা, ইহা জান, এটা দাও, ওটা আন, ইহা প্রয়োজন, ইহা কপ্পিয় (উপযুক্ত) করো। তারা এ সকল শুনে বলতে লাগলো, না আর্যে, আমরা শিক্ষামনা নই, ভিক্ষুণী বলেই জানবেন। যে সকল ভিক্ষুণী অল্পেচ্ছু তারা এ কারণে নিন্দা, আন্দোলন এবং ক্ষোভ প্রকাশ করে বলতে লাগলেন, ভিক্ষুণীদের এ কেমন আচরণ? কেনা তারা ছয়ধর্ম দুই বছরের শিক্ষায় শিক্ষিতদের সংঘের অনুমতি বিনা উপসম্পদা দিচ্ছেন? ভিক্ষুণীরা ভিক্ষুগণকে এ নিয়ে অভিযোগ করলে ভিক্ষুগণ তা ভগবানকে নিবেদন করলেন। ভগবান জিজ্ঞাসা করলেন, ভিক্ষুগণ, ইহা কি সত্য? হ্যাঁ ভগবান, ইহা সত্য। ভগবান খুবই অসন্তোষ প্রকাশ করে বললেন, ভিক্ষুগণ, ইহা কেমন আচরণ! কেন ভিক্ষুণীরা ছয়ধর্ম দুই বছরের শিক্ষায় শিক্ষিতদের সংঘের অনুমতি বিনা উপসম্পদা দিচ্ছে? ভিক্ষুগণ তাদের এ আচরণ কিছূতেই অশ্রদ্ধাবানের শ্রদ্ধা উৎপাদনে বা শ্রদ্ধাবানের শ্রদ্ধা বৃদ্ধির সহায়ক নয়। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। ভগবান ভর্ৎসনা পূর্বক ধর্মকথা বলে ভিক্ষুগণকে বললেন, ভিক্ষুগণ, আমি অনুজ্ঞা করছি, দুই বৎসর ছয়ধর্ম শিক্ষায় শিক্ষিতগণকে উপসম্পদায় সম্মতি দান করবে। এভাবেই তা দেয়া কর্তব্য।

দুই বৎসর ছয়ধর্ম শিক্ষায় শিক্ষিত শিক্ষার্থিণীদের প্রতি তিনজন সংঘের নিকট উপস্থিত করে উত্তরাসঙ্গ একাংশ করে ভিক্ষুণীদের পদে বন্দনাপূর্বক পদাগ্রে ভার রেখে করজোড়ে এভাবে বলাতে হবে :

“আর্যাগণ, আমরা অমুক অমুক নামীয় শিক্ষামনা দুই বৎসর ছয়ধর্মের শিক্ষায় শিক্ষিত হওয়ায় সংঘের নিকট উপসম্পদা প্রার্থনা করছি।” [দ্বিতীয় ও তৃতীয়বার একইভাবে যাচ্ঞা করাতে হবে।]

দক্ষ ভিক্ষুণী সংঘসম্মতিতে সংঘকে এভাবে জ্ঞাত করাবে :

১০৮৫. প্রজ্ঞপ্তি : আর্যা সংঘ, আমার প্রস্তাব শ্রবণ করুন। অমুক অমুক নামের এই আর্যগণ দুই বৎসর ছয়ধর্মের শিক্ষায় শিক্ষিত হওয়ায় সংঘের নিকটে উপসম্পদা সম্মতি প্রার্থনা করছে। যদি সংঘ উপযুক্ত বিবেচনা করেন, অমুক নামীয় ছয়ধর্মে দুই বৎসর শিক্ষাপ্রাপ্ত শিক্ষামনাদেরকে উপসম্পদা সম্মতি দিতে পারেন। ইহাই প্রজ্ঞপ্তি।

অনুশ্রবণ : আর্যা সংঘ, আমার প্রস্তাব শ্রবণ করুন। অমুক অমুক নামের এই আর্যাগণ দুই বৎসর ছয়ধর্মের শিক্ষায় শিক্ষিত শিক্ষামনা সংঘের নিকটে উপসম্পদা সম্মতি প্রার্থনা করছে। সংঘ অমুক অমুক নামীয় দুই বৎসর ছয়ধর্মের শিক্ষায় শিক্ষিত শিক্ষামনাদের উপসম্পদা সম্মতি দিচ্ছেন। যেই আর্যা অমুক নামীয় শিক্ষামনাদের দুই বৎসর ছয় ধর্মের শিক্ষায় শিক্ষিতগণকে উপসম্পদা সম্মতি দানকে সমর্থন করেন, তিনি নীরব থাকুন। যিনি সমর্থন করেন না তিনি নিজ অভিমত ব্যক্ত করুন।

ধারণা : সংঘ কর্তৃক ছয়ধর্মে দুই বছরের শিক্ষায় শিক্ষিত শিক্ষামনাদের উপসম্পদা সম্মতি দেয়া হলো। মাননীয় সংঘ তা সমর্থন করেন বলে নীরব আছেন। আমি এরূপ ধারণা পোষণ করছি।

অতঃপর ভগবান, সেই ভিক্ষুণীদের অনেক প্রকারে ভর্ৎসনা করে, দুর্ভরতা, সুপোষতার প্রশংসা করে বললেন, ভিক্ষুগণ, এ কারণে আমি ভিক্ষুণীদের জন্যে এই শিক্ষাপদ উদ্দেশ করব :

১০৮৬. “যেই ভিক্ষুণী দুই বৎসর ছয়ধর্মের শিক্ষায় শিক্ষিত শিক্ষামানাদের সংঘের অসম্মতিতে উপসম্পদা দেবে, তার পাচিত্তিয় অপরাধ হবে।”

১০৮৭. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘দ্বে বস্সানীতি’ বলতে দুই বৎসর।

‘অসিকখিত সিক্খা’ বলতে শিক্ষাদান হীন, শিক্ষা দিলেও কোপিতা হয় এমন অবস্থা।

‘বুট্ঠাপেয্যাতি’ বলতে উপসম্পদা বুঝায়। উপসম্পদা দেবো এমন সিদ্ধান্তে গণ বা আচার্যা কর্তৃক পাত্র-চীবর সংগ্রহ করা হলে দুক্কট, সীমায় সমবেত হলে দুক্কট হয়। প্রজ্ঞপ্তি স্থাপনে দুক্কট হয়। দুইবার কর্মবাক্য পাঠে দুক্কট হয়। কর্মবাক্য অবসানে উপাধ্যায়ের পাচিত্তিয় হয় এবং গণ ও আচার্যার দুক্কট আপত্তি হয়।

১০৮৮. ধর্মত-কর্মকে ধর্মত-কর্ম ধারণায় উপসম্পদা দানে পাচিত্তিয় হয়। ধর্মত-কর্ম কথাটি ভুলে গিয়ে উপসম্পদা দানে পাচিত্তিয় হয়। ধর্মত-কর্মকে অধর্মত-কর্ম ধারণায় উপসম্পদা দানে দুক্কট অপরাধ হয়। অধর্মত-কর্ম করা হয়েছে, এই কথাটি ভুলে গেলে দুক্কট হয়। অধর্মত-কর্মকে অধর্মত-কর্ম ধারণায় দুক্কট হয়।

১০৮৯. নির্দোষিতা : ছয়ধর্মে দুই বৎসর শিক্ষায় শিক্ষিত শিক্ষার্থীকে সংঘের সম্মতিতে উপসম্পদা দিলে, উন্মাদ অবস্থায় এবং আদিকর্মিকের কোনো অপরাধ নেই।

চতুর্থ শিক্ষাপদ সমাপ্ত।


 

৫. পঞ্চম শিক্ষাপদ
১০৯০. তখন বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। সে সময়ে ভিক্ষুণীরা পুরুষের আওতায় বারো বছরের কম বয়সীদের উপসম্পদা দিচ্ছিলেন। তারা শীত, উষ্ণ, ক্ষুধা, পিপাসা, ডংস, মশক, বায়ু-তাপ, সরীসৃপ সংস্পর্শ সহনে অক্ষম, দূরাদূরে গমনে অক্ষম, বাক্যালাপে অসংযত, প্রাণঘাতী শারীরিক দুঃখ বেদনা উৎপত্তিতে এবং তীব্র-খরায় ধৈর্য ধারণে অক্ষম, কটু, অনাহুত অপ্রিয় বাক্য সহনে অক্ষম স্বভাবের হচ্ছে। যে-সকল ভিক্ষুণী অল্পেচ্ছু তারা এ কারণে নিন্দা, আন্দোলন ও ক্ষোভ প্রকাশ করে বলতে লাগলেন, ভিক্ষুণীদের এ কেমন আচরণ? কেন তারা গৃহীজীবনে বারো বছরের কম বয়সীকে উপসম্পদা দিচ্ছেন?... ভিক্ষুণীরা ভিক্ষুদেরকে এ বিষয়ে অভিযোগ করলে তারা ভগবানকে তা নিবেদন করলেন। ভগবান বললেন, সত্যই কি ভিক্ষুগণ, ভিক্ষুণীরা গৃহীজীবনে বারো বছর অপূর্ণাকে উপসম্পদা দিচ্ছে? হ্যাঁ ভগবান, তা সত্যি। ভগবান খুবই অসন্তোষ প্রকাশ করে বললেন, ভিক্ষুগণ, বারো বছরের কম হলে, তারা শীত, উষ্ণ, ক্ষুধা-পিপাসা, ডংস-মশক, বায়ু-তাপ, সর্পাদির দংশন জ্বালা সহনে অক্ষম হয়; দূরাদূর গমনে, উৎপন্ন শারীরিক বেদনায়, প্রাণহরণকারী তীব্র খরা, অনাহুত অপ্রিয় কটুবাক্যাদি সহনে অক্ষম হয়। হে ভিক্ষুগণ, গৃহীজীবনে বারো বছর গতকারীর পক্ষে... (উপর্যুক্ত প্রতিকূলতা) সহনে সক্ষমতা জন্মে। ভিক্ষুগণ, ভিক্ষুণীদের এমন আচরণ, কিছুতেই অপ্রসন্নদের প্রসন্নতা উৎপাদন করবে না, প্রসন্নদের প্রসন্নতা বৃদ্ধি করবে না। অধিকন্তু, এতে অপ্রসন্নদের অপ্রসন্নতা বৃদ্ধি এবং কোনো কোনো প্রসন্নদের মধ্যে বিরূপভাব সৃষ্টি করবে। তাই ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

১০৯১. “যেই ভিক্ষুণী গৃহীজীবনে পুরুষের সান্নিধ্যে বারো বছরের কম অবস্থানকারিণীকে উপসম্পদা দেবে তার পাচিত্তিয় হবে।”

১০৯২. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘ঊনদ্বাদসবস্সা’ বলতে বারো বছর বয়স প্রাপ্ত না হওয়া।

‘গিহিগতা’ অর্থে পুরুষ সান্নিধ্যে না থাকা।

‘বুট্ঠাপেয্য’ বলতে উপসম্পদা দান করা। ‘উপসম্পদা দেবো’ এমন সিদ্ধান্তে গণ বা আচার্যা পাত্র বা চীবরের সন্ধান করলে, সীমায় সমবেত হলে দুক্কট অপরাধ হয়। দুইবার কর্মবাক্য পাঠে দুক্কট হয় এবং কর্মবাক্য পাঠ শেষে উপাধ্যায়ের পাচিত্তিয় অপরাধ হয়। গণ এবং আচার্যার দুক্কট অপরাধ হয়।

১০৯৩. বারো বছর অপূর্ণ এ ধারণায় উপসম্পদা দানে পাচিত্তিয় অপরাধ হয়। বারো বছর অপূর্ণ, এটা না জেনে উপসম্পদা দিলে দুক্কট অপরাধ হয়। বারো বছরের কমকে পরিপূর্ণ ধারণায় উপসম্পদা দিলে নির্দোষ হয়। বারো বছরের পূর্ণ আছে, কিন্তু তা না জেনে উপসম্পদা দিলে দুক্কট অপরাধ হয়। বারো বছর পূর্ণাকে পূর্ণা ধারণায় উপসম্পদা দিলে কোনো দোষ নেই।

১০৯৪. নির্দোষিতা : বারো বছর অপূর্ণাকে পূর্ণা ধারণায় উপসম্পদা দিলে, বারো বছর পূর্ণাকে পূর্ণা ধারণায় উপসম্পদা দিলে, উন্মাদ এবং আদিকর্মিক হলে ধর্তব্য নয়।

পঞ্চম শিক্ষাপদ সমাপ্ত।


 

৬. ষষ্ঠ শিক্ষাপদ
১০৯৫. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন গৃহীজীবনের পুরুষের আওতায় বারো বছর পরিপূর্ণতায় ছয় ধর্মে দুই বৎসর শিক্ষায় অশিক্ষিতাকে ভিক্ষুণীরা প্রব্রজ্যা দিচ্ছিলেন। তারা অদক্ষা, মূর্খা হচ্ছিলেন, জানতে পারছিলেন না কপ্পিয় কী অকপ্পিয় কী। যে-সকল ভিক্ষুণী অল্পেচ্ছু তারা এতে নিন্দা, আন্দোলন ও ক্ষোভ প্রকাশ করে বলতে লাগলেন, ভিক্ষুণীদের এ কেমন আচরণ? কেন তারা ছয়ধর্মে দুই বছরের শিক্ষায় অশিক্ষিত রেখেই কেবল গৃহীজীবনে পুরুষের আওতায় বারো বছরের পরিপূর্ণতায় প্রব্রজ্যা দিচ্ছেন?

ভিক্ষুণীরা ভিক্ষুদেরকে এ বিষয়ে অভিযোগ করলে, ভিক্ষুরা তা ভগবানকে নিবেদন করলেন। ভগবান বললেন, ভিক্ষুগণ, ইহা কি সত্য যে, ভিক্ষুণীরা ছয়ধর্মে দুই বছরের শিক্ষা অসম্পূর্ণ রেখেই কেবল গৃহীজীবনে পুরুষের আওতায় বারো বছর পূর্ণ হলেই প্রব্রজ্যা দিচ্ছে? হ্যাঁ ভগবান, তা সত্য। না ভিক্ষুগণ, ভিক্ষুণীদের এমন আচরণ কিছুতেই অপ্রসন্নদের প্রসন্নতা উৎপাদনে এবং প্রসন্নদের প্রসন্নতা বৃদ্ধির সহায়ক নয়। তাদের এ আচরণ তদ্বিপরীত ফলই প্রসব করবে।... এভাবে ভগবান বহুপ্রকারে ভর্ৎসনা করে ধর্মকথা উত্থাপনপূর্বক ভিক্ষুদের বললেন :

ভিক্ষুগণ, আমি এই আদেশ দিচ্ছি যে, গৃহীজীবনে পুরুষের আওতায় বারো বছরের পূর্ণতাকে দুই বৎসরকাল ছয়ধর্মে শিক্ষা গ্রহণের সম্মতি দিতে পারে। এভাবেই ভিক্ষুগণ সেই শিক্ষা সম্মতি দেওয়া কর্তব্য। গৃহীজীবনে বারো বছর বয়স্কাকে সংঘের নিকট উপস্থিত হয়ে উত্তরাসঙ্গ একাংশ করে ভিক্ষুণীদের পাদবন্দনা করে, উৎকুটিকভাবে উপবেশনপূর্বক করজোড়ে এভাবে বলতে হবে : হে আর্যাগণ, আমি অমুক আর্যা গৃহীজীবনে বারো বছরের পূর্ণতাপ্রাপ্তা। আমি সংঘের সমীপে দুই বৎসরকাল ছয়ধর্মে শিক্ষা গ্রহণে সম্মতি প্রার্থনা করছি। (দ্বিতীয় এবং তৃতীয়বার এভাবে প্রার্থনা করতে হবে) অতঃপর দক্ষ-সক্ষম ভিক্ষুণী সংঘ কর্তৃক আদিষ্ট হয়ে সংঘকে জ্ঞাত করাতে হবে :

১০৯৬. প্রজ্ঞপ্তি : মাননীয়া আর্যাগণ, আমার কথা শ্রবণ করুন। এই অমুক নামীয়া আর্যার গৃহীজীবনে বারো বছর পূর্ণতাপ্রাপ্তা হয়ে সংঘের সমীপে দুই বৎসরকাল ছয়ধর্মের শিক্ষায় অনুমতি প্রার্থনা করছে। সংঘ যদি উপযুক্ত সময় বিবেচনা করেন, তাহলে এই অমুককে গৃহীজীবনে বারো বছরের পূর্ণতায় ছয়ধর্মে দুই বৎসরকাল শিক্ষা সম্মতি দান করা যেতে পারে। ইহাই প্রজ্ঞপ্তি।

অনুশ্রবণ : মাননীয়া আর্যা সংঘ, আমার প্রতি মনযোগ দিন। এই অমুক নামীয়া আর্যা গৃহীজীবনে পুরুষের আওতায় বারো বছর পূর্ণতায় সংঘ সমীপে ছয়ধর্মে দুই বৎসরকাল শিক্ষা সম্মতি প্রার্থনা করছে। সংঘ অমুক নামীয়া আর্যাকে গৃহীজীবনে পুরুষের আওতায় বারো বছরের পূর্ণতায় দুই বৎসর ছয়ধর্মে শিক্ষা গ্রহণের সম্মতি দিচ্ছেন। যেই আর্যাগণ এতে সম্মত আছেন, তারা নীরব থাকুন, যারা অসম্মত, তারা নিজ অভিমত ব্যক্ত করুন।

ধারণা : অমুক নামীয়া আর্যা গৃহীজীবনে পুরুষের আওতায় বারো বছর পূর্ণতায় তাকে দুই বৎসর শিক্ষা সম্মতি দানে সমগ্র সংঘ সম্মত আছেন। তাই সকলে নীরব আছেন, আমি এরূপ ধারণা করছি।

গৃহীজীবনে পুরুষের বারো বছর পূর্ণতাপ্রাপ্ত সেই প্রার্থিনীকে এভাবে বলতে হবে :

১. প্রাণিহত্যা হতে বিরতিকে দুই বৎসরকাল অনতিক্রম্য ব্রতরূপে গ্রহণ করছি।

২. অদত্তবস্তু গ্রহণ হতে বিরতিকে দুই বৎসরকাল অনতিক্রম্য ব্রতরূপে গ্রহণ করছি।

৩. অব্রহ্মচর্য আচরণ হতে বিরতিকে দুই বৎসরকাল অনতিক্রম্য ব্রতরূপে গ্রহণ করছি।

৪. মিথ্যা কথন হতে বিরতিকে দুই বৎসরকাল অনতিক্রম্য ব্রতরূপে গ্রহণ করছি।

৫. সুরা, অহিফেন, মদ ইত্যাদি নেশাজাতীয় দ্রব্য গ্রহণ এবং উক্ত প্রস্তুতকরণ স্থানে গমন হতে বিরতিকে দুই বৎসরকাল অনতিক্রম্য ব্রতরূপে গ্রহণ করছি।

৬. বিকালে ভোজন হতে বিরতিকে দুই বৎসরকাল অনতিক্রম্য ব্রতরূপে গ্রহণ করছি।

অতঃপর ভগবান সেই ভিক্ষুণীগণকে নানাভাবে অসন্তোষ প্রকাশ করে দুর্ভরতার জন্যে নিন্দা এবং সুভরতার জন্যে প্রশংসা করে ভিক্ষুদের বললেন, হে ভিক্ষুগণ, এ কারণেই আমি ভিক্ষুণীদের জন্যে এই শিক্ষাপদ নির্দেশ করছি :

১০৯৭. “যেই ভিক্ষুণী গৃহীজীবনে পুরুষের আওতায় বারো বছর অপূর্ণা, দুই বৎসরকাল ছয়ধর্মে অনুশীলনে অশিক্ষিতাকে প্রব্রজ্যা দেবে তার পাচিত্তিয় অপরাধ হবে।”

১০৯৮. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘পরিপুণ্ণা দ্বাদসবস্সা’ বলতে বারো বছর বয়স্কা।

‘গিহিগতা’ বলতে পুরুষের অধীনে থাকা বুঝায়।

‘দ্বেবস্সানি’ বলতে দুই বৎসরকাল।

‘অসিক্খিত সিক্খা’ বলতে শিক্ষাদান না করা, শিক্ষা দিলেও ক্ষুব্ধ হওয়া।

‘বুট্ঠাপেয্যাতি’ বলতে প্রব্রজ্যা দেয়া। প্রব্রজ্যা দেবো, এই সিদ্ধান্তে গণ বা আচার্যা পাত্র বা চীবরের অন্বেষণ করলে, সীমায় সমবেত হলে দুক্কট আপত্তি হয়। প্রজ্ঞপ্তি স্থাপনে দুক্কট হয়। দুইবার কর্মবাক্য আবৃত্তিতে দুটি দুক্কট হয়। কর্মবাক্য আবৃত্তির অবসানে উপাধ্যায়ের পাচিত্তিয় আপত্তি হয়। গণ এবং আচার্যার দুক্কট অপরাধ হয়।

১০৯৯. ধর্মত-কর্মকে ধর্মত-কর্ম ধারণায় প্রব্রজ্যা দানে পাচিত্তিয় অপরাধ হয়। ধর্মত-কর্মকে ভুল করে প্রব্রজ্যা দানে পাচিত্তিয় অপরাধ হয়। ধর্মত-কর্মকে অধর্মত ধারণায় দুক্কট আপত্তি হয়। অধর্মত-কর্মকে ভুলে গেলে দুক্কট আপত্তি হয়। অধর্মত-কর্মকে ধর্মত-কর্ম ধারণায় দুক্কট হয়।

১০০০. নির্দোষিতা : গৃহীজীবনে বারো বছর পূর্ণতা এবং দুই বৎসর ছয়ধর্মে সুশিক্ষিতকে প্রব্রজ্যা দানে কোনো অপরাধ হয় না।

ষষ্ঠ শিক্ষাপদ সমাপ্ত।


 

৭. সপ্তম শিক্ষাপদ
১১০১. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন ভিক্ষুণীরা গৃহীজীবনে পুরুষের আওতায় বারো বছরের পরিপূর্ণা, ছয়ধর্মে দুই বৎসর শিক্ষা গ্রহণকারী প্রার্থিনীকে সংঘের অসম্মতিতে দীক্ষা দিচ্ছিলেন। ভিক্ষুণীরা যখন তাদের বললেন, “হে শিক্ষামনা, তোমরা ইহা আন, ইহা দাও, ইহা জান, ইহা অর্থসম্পন্ন, ইহাকে সেবন উপযোগী করো”; তারা তখন এরূপ বলতো :

“হে আর্য্যা, আমরা শিক্ষার্থী নই, ভিক্ষুণী বলেই জানবেন।” যে-সকল ভিক্ষুণী অল্পেচ্ছু তাঁরা এ কারণে, এই বলে নিন্দা, আন্দোলন ও ক্ষোভ প্রকাশ করতে লাগলেন, ভিক্ষুণীদের এ কেমন আচরণ? কেন তারা গৃহীজীবনে পুরুষের আওতায় বারো বছরের পূর্ণতায় এবং ছয়ধর্মে দুই বৎসর শিক্ষা সমাপ্তিতে সংঘের অনুমতি ব্যতীত প্রার্থিনীদের উপসম্পদা দিচ্ছেন?

ভিক্ষুণীরা ভিক্ষুদের এ নিয়ে অভিযোগ করলে, ভিক্ষুরা ভগবানকে তা নিবেদন করলেন। ভগবান জিজ্ঞাসা করলেন, ভিক্ষুগণ, ইহা কি সত্য যে, ভিক্ষুণীরা সংঘের অনুমতি না নিয়ে কেবল গৃহীজীবনে পুরুষের আওতায় বারো বছরের পূর্ণতায় এবং ছয় ধর্মে দুই বৎসর শিক্ষা গ্রহণ করলেই উপসম্পদা দিচ্ছে? হ্যাঁ ভন্তে, তা সত্য। বুদ্ধ ভগবান খুবই অসন্তোষ প্রকাশ করে বললেন, ভিক্ষুগণ, ভিক্ষুণীদের এ কেমন আচরণ? কেন তার সংঘের অনুমতি ছাড়াই, কেবল গৃহীজীবনে পুরুষের আওতায় বারো বছরের পূর্ণতায় এবং দুই বৎসর ছয়ধর্মে শিক্ষা সমাপ্তিতে উপসম্পদা দিচ্ছে? ভিক্ষুগণ, তাদের এই আচরণ কিছুতেই অপ্রসন্নদের প্রসন্নতা উৎপাদন বা প্রসন্নদের প্রসন্নতা বৃদ্ধির সহায়ক নয়; অধিকন্তু তার বিপরীতই হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। এভাবে, অসন্তোষ প্রকাশ করে, ধর্মকথা উত্থাপনপূর্বক ভিক্ষুগণকে আহ্বান করে বললেন, “হে ভিক্ষুগণ, আমি ইহা জানাচ্ছি যে, গৃহীজীবনে বারো বছর পূর্ণতায় দুই বৎসর কাল ছয়ধর্মের শিক্ষা সমাপ্তকারীকে এভাবেই উপসম্পদা সম্মতি দিতে হবে :

তাকে সংঘের নিকট উপস্থিত হয়ে উত্তরাসঙ্গ একাংশ করে ভিক্ষুণীদের পাদ বন্দনাপূর্বক উৎকুটিকভাবে বসে করজোড়ে এভাবেই বলতে হবে :

“হে আর্যে, আমি অমুক, গৃহীজীবনে পুরুষের আওতায় বারো বছরের পূর্ণতায় এবং ছয়ধর্মে দুই বছরের শিক্ষা সমাপ্তিতে আর্যা সংঘের নিকটে উপসম্পদা সম্মতি প্রার্থনা করছি। (দ্বিতীয় এবং তৃতীয়বার এভাবে যাচ্ঞা করতে হবে)।

অতঃপর দক্ষ ভিক্ষুণী সংঘের আদেশে এভাবে সংঘকে জ্ঞাত করতে হবে :

১১০২. প্রজ্ঞপ্তি : মাননীয়া আর্যা সংঘ, আমার বক্তব্য শ্রবণ করুন। অমুক আর্যার অমুক প্রার্থিনী গৃহীজীবনে পুরুষের আওতায় বারো বছরের পূর্ণতায় এবং দুই বৎসরকাল ছয়ধর্মের শিক্ষা সমাপ্তিতে সংঘের সমীপে উপসম্পদা সম্মতি প্রার্থনা করছে। সংঘ যদি উপযুক্ত সময় বলে বিবেচনা করেন, তাহলে তাকে উপসম্পদা সম্মতি দান করবেন। ইহাই প্রজ্ঞপ্তি।

অনুশ্রবণ : আর্যা সংঘ, আমার বক্তব্য শ্রবণ করুন। অমুক আর্যার অমুক নামীয় প্রার্থিনী গৃহীজীবনে পুরুষের আওতায় বারো বছর পূর্ণতায় এবং দুই বৎসর ছয়ধর্মের শিক্ষা সমাপ্তিতে সংঘের সমীপে উপসম্পদা সম্মতি প্রার্থনা করছে। সংঘ অমুক আর্যার অমুক নামীয় উপসম্পদাপ্রার্থিনীকে উপসম্পদার সম্মতি দিচ্ছেন। যে-সকল আর্যা এতে সম্মত আছেন তারা নীরব থাকবেন। যারা অসম্মত, তারা নিজ বক্তব্য প্রকাশ করবেন।

ধারণা : গৃহীজীবনে পুরুষের আওতায় বারো বছর পরিপূর্ণা, ছয়ধর্ম দুই বৎসর শিক্ষাকামী অমুককে সংঘ উপসম্পদার সম্মতি দিচ্ছেন। সংঘ এতে সম্মত বলে মৌন আছেন, আমি ইহাই ধারণা করছি।

অতঃপর ভগবান সেই ভিক্ষুণীদের প্রতি নানাভাবে অসন্তোষ প্রকাশ করে দুর্ভরতার জন্যে নিন্দা এবং সুভরতার জন্য প্রশংসা করে বললেন, এ কারণেই ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

১১০৩. “যেই ভিক্ষুণী গৃহীজীবনে পুরুষের আওতায় বারো বছরের পূর্ণতায় এবং দুই বৎসর ছয়ধর্মে শিক্ষা সমাপ্ত সত্ত্বেও কোনো প্রার্থিনীকে সংঘের অসম্মতিতে উপসম্পদা দেবে তার পাচিত্তিয় হবে।”

১১০৪. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘পরিপুন্না দ্বাদসবস্সা’ বলতে বারো বছর প্রাপ্ত।

‘গিহিগতা’ বলতে পুরুষের আওতাধীন থাকা।

‘দ্বে বস্সানী’ বলতে দুই সংবৎসর।

‘সিক্খিতসিক্খা’ বলতে ছয়ধর্মের শিক্ষায় শিক্ষিত।

‘অসম্মতা’ বলতে প্রজ্ঞপ্তি ও দ্বিতীয় কর্মবাক্য পাঠ দ্বারা উপসম্পদা সম্মতি প্রদত্ত না হওয়া।

‘বুট্ঠাপেয্যাতি’ বলতে উপসম্পদা প্রদত্ত হওয়া। ‘উপসম্পদা দেবো’ এই সিদ্ধান্তে গণ বা আচার্যা পাত্র বা চীবরের সন্ধান করলে, সীমায় সমবেত হলে দুক্কট অপরাধ হয়। প্রজ্ঞপ্তি স্থাপনে দুক্কট, দুইবার কর্মবাক্য পাঠে দুটি দুক্কট। কর্মবাক্যের অবসানে উপাধ্যায়ের পাচিত্তিয় অপরাধ, গণ এবং আচার্যার দুক্কট অপরাধ হয়।

১১০৫. ধর্মত-কর্মকে ধর্মত-কর্ম ধারণায় উপসম্পদা দিলে পাচিত্তিয় অপরাধ হয়, ধর্মত-কর্মকে ভুলে উপসম্পদা দিলে পাচিত্তিয়। ধর্মত-কর্মকে অধর্মত-কর্ম ধারণায় উপসম্পদা দানে পাচিত্তিয় অপরাধ হয়। অধর্মত-কর্মকে অধর্মত-কর্ম ধারণায় দুক্কট অপরাধ। অধর্মত-কর্মকে ভুলে করলে দুক্কট অপরাধ হয়। এবং অধর্মত-কর্মকে অধর্মত-কর্ম ধারণায় দুক্কট অপরাধ হয়।

১১০৬. নির্দোষিতা : পুরুষের আওতায় বারো বছর পরিপূর্ণকারী এবং ছয়ধর্মে দুই বৎসর শিক্ষাকামীকে সংঘসম্মতিতে উপসম্পদা দিলে, উন্মাদ হলে এবং প্রথম অপরাধকারী হলে কোনো দোষ নেই।

সপ্তম শিক্ষাপদ সমাপ্ত।


 

৮. অষ্টম শিক্ষাপদ
১১০৭. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের বিহারে অবস্থান করছিলেন। তখন স্থূলানন্দা ভিক্ষুণী সহজীবিনীকে উপসম্পদা দিয়ে দুই বৎসর যাবৎ আবৃত্তি, প্রশ্নজিজ্ঞাসা, উপদেশ, অনুশাসন ইত্যাদি দ্বারা নিজেও অনুগ্রহ করলেন না, অন্যের দ্বারাও অনুগৃহীত করালেন না। ফলে সে মূর্খ, অদক্ষতার কারণে উপযুক্ত, অনুপযুক্ত বলতে কিছুই জানতে পারল না। যে সকল ভিক্ষুণী অল্পেচ্ছু তারা এ কারণে নিন্দা, আন্দোলন ও ক্ষোভ প্রকাশ করে বলতে লাগলেন, আর্যা স্থূলানন্দার এ কেমন আচরণ? কেন তিনি সহজীবিনীকে উপসম্পদা দিয়ে দুই বৎসর যাবৎ নিজে অনুগ্রহ করলেন না, অপরকে দিয়েও অনুগ্রহ করালেন না?... বিষয়টি ভগবানের গোচরীভূত হলে ভগবান জিজ্ঞাসা করলেন, ভিক্ষুগণ, ইহা কি সত্য? হ্যাঁ ভগবান, তা সত্য। ভগবান খুবই অসন্তোষ প্রকাশ করে বললেন, ভিক্ষুগণ, স্থূলানন্দার এ কেমন আচরণ?...। ভিক্ষুগণ, ইহা কিছুতেই অপ্রসন্নদের প্রসন্নতা উৎপাদন বা প্রসন্নদের প্রসন্নতা বৃদ্ধির সহায়ক নয়; অধিকন্তু তার বিপরীতই হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। এমন হলে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করব :

১১০৮. “যেই ভিক্ষুণী সহজীবিনীকে উপসম্পদা দান করে দুই বৎসর যাবৎ নিজে অনুগ্রহ করে না, এমনকি অন্যের দ্বারাও অনুগৃহীত করে না, সেই ভিক্ষুণীর পাচিত্তিয় অপরাধ হবে।”

১১০৯. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘সহজীবিনী’ বলতে সহ অবস্থানকারিণী বুঝায়।

‘বুট্ঠাপেত্বা’ বলতে উপসম্পদা দিয়ে।

‘দ্বে বস্সানীতি’ বলতে দুই সংবৎসর।

‘নেব অনুগ্গণ্হেয্যাতি’ বলতে উদ্দেস, পরিপ্রশ্ন, অনুশাসন ইত্যাদি দ্বারা নিজে অনুগ্রহ করা।

‘ন অনুগ্গণ্হাপেয্যাতি’ বলতে অন্যের দ্বারাও অনুগৃহীত না করা। ‘দুই বৎসর যাবৎ নিজেও অনুগ্রহ করব না, অন্যকে দিয়েও অনুগৃহীত করাবো না’ এমন সিদ্ধান্ত গ্রহণমাত্রই পাচিত্তিয় অপরাধ হয়।

১১১০. নির্দোষিতা : স্মৃতি বিভ্রমহেতু, সন্ধান করেও অন্য কোনো জনকে না পেলে, বিপদের কারণে, উন্মাদ হলে এবং আদিকর্মিক হলে।

অষ্টম শিক্ষাপদ সমাপ্ত।


 

৯. নবম শিক্ষাপদ
১১১১. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের বিহারে অবস্থান করছিলেন। তখন ভিক্ষুণীরা নির্ধারিত দুই বৎসর সময়কালে উপসম্পদার উপাধ্যায়কে বন্দনা, সেবা কিছুই করতো না। ফলে তারা অদক্ষা হতেন; কর্তব্য-অকর্তব্য কিছুই জানতেন না।

যে-সকল ভিক্ষুণী অল্পেচ্ছু তারা এজন্যে নিন্দা, আন্দোলন ও ক্ষোভ প্রকাশ করে বলতে লাগলেন, ভিক্ষুণীদের এ কেমন আচরণ? কেন তারা উপসম্পদার উপাধ্যায়কে দুই বৎসরকাল বন্দনা-সেবাদি করে না? ভিক্ষুণীরা ভিক্ষুগণকে এ বিষয়ে অভিযোগ করলে, ভিক্ষুগণ ভগবানকে তা নিবেদন করলেন। ভগবান ভিক্ষুদের জিজ্ঞাসা করলেন, ভিক্ষুগণ, ইহা কি সত্য যে, ভিক্ষুণীরা উপসম্পদার উপাধ্যায়কে দুই বৎসরকাল বন্দনা-সেবা কিছুই করে না? হ্যাঁ ভগবান, তা সত্যি। ভগবান এতে খুবই অসন্তোষ প্রকাশ করে বললেন,... ভিক্ষুগণ, ভিক্ষুণীদের এমন আচরণ কিছুতেই অপ্রসন্নদের প্রসন্নতা উৎপাদন বা প্রসন্নদের প্রসন্নতা বৃদ্ধির সহায়ক নয়; অধিকন্তু তার বিপরীতই হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

১১১২. “যেই ভিক্ষুণী উপসম্পদার উপাধ্যায়কে দুই বৎসরকাল নিজে সেবা-পূজা করবে না তার পাচিত্তিয় অপরাধ হবে।”

১১১৩. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘বুট্ঠাপিতন্তি’ বলতে উপসম্পদাদাত্রী।

‘পবত্তিনী’ বলতে উপাধ্যায়াকে বুঝায়।

‘দ্বে বস্সানীতি’ বলতে দুই সংবৎসর।

‘নানু বন্দেয্যাতি’ বলতে নিজে স্বয়ং পূজা-বন্দনা না করা। নির্ধারিত ‘দুই বৎসর সেবা পূজা করব না’ এমন সিদ্ধান্ত গ্রহণক্ষণেই পাচিত্তিয় অপরাধ হয়।

১১১৪. নির্দোষিতা : উপাধ্যায়া মূর্খাহেতু, শীল-বিনয়ের প্রতি অগৌরবকারিণী তথা অলজ্জী হলে, অসুস্থতার কারণে, বিপদে পড়ে, উন্মাদ হলে এবং আদিকর্মিক হলে।

নবম শিক্ষাপদ সমাপ্ত।


 

১০. দশম শিক্ষাপদ
১১১৫. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন স্থূলানন্দা ভিক্ষুণী সহজীবিনীকে উপসম্পদা দানের পর শিক্ষাগুরুর দায়িত্ব গ্রহণ নিজেও করেন না, অপরকেও করতে দেন না। অল্পেচ্ছু ভিক্ষুণীরা এ কারণে এই বলে নিন্দা, আন্দোলন ও ক্ষোভ প্রকাশ করে বলতে লাগলেন, আর্যা স্থূলানন্দার এ কেমন আচরণ? কেন তিনি সহজীবিনীকে উপসম্পদা দানের পর নিজেও তাদের শিক্ষাগুরুর দায়িত্ব গ্রহণ করেন না এবং অন্যকেও করতে দেন না? এই ভিক্ষুণীরা কি গুরুগ্রহণ না করেই চলে যান?... ভগবান এ বিষয় জ্ঞাত হয়ে ভিক্ষুদের জিজ্ঞাসা করলেন, ভিক্ষুগণ, ইহা কি সত্য যে, স্থূলানন্দা ভিক্ষুণী জিজ্ঞাসা এবং উত্তর দানের পর, নব উপসম্পন্নাদের জন্যে নিজেও গুরুর দায়িত্ব গ্রহণ করেন না এবং অন্যকেও গ্রহণ করতে দেন না? হ্যাঁ ভগবান, তা সত্যি। ভগবান এতে খুবই অসন্তোষ প্রকাশ করে বললেন,... ভিক্ষুগণ, ভিক্ষুণীদের এমন আচরণ কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

১১১৬. “যেই ভিক্ষুণী সহজীবিনীকে উপসম্পদা দিয়ে নিজেও তার শিক্ষাগরুর দায়িত্ব গ্রহণ করবে না এবং অপরকেও সে দায়িত্ব না দিয়ে কমপক্ষে পাঁচ, ছয় যোজন গমন করবে তার পাচিত্তিয় অপরাধ হবে।”

১১১৭. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘সহজীবিনীং’ বলতে সহবিহারিণীকে বুঝায়।

‘বুট্ঠাপেত্বা’ বলতে উপসম্পদা প্রদান করা।

‘নেব বূপকাসেয্যাতি’ অর্থে নিজে গ্রহণ না করা।

‘ন বূপকাসাপেয্যাতি’ বলতে অপরকেও গ্রহণ করতে না দেয়া। আমি নিজেও গ্রহণ করব না, অপরকেও গ্রহণ করতে দেব না, এই সিদ্ধান্তে কমপক্ষে পাঁচ, ছয় যোজন অতিক্রমক্ষণেই পাচিত্তিয় অপরাধ হয়।

১১১৮. নির্দোষিতা : স্মৃতি বিভ্রমহেতু, অনুসন্ধান করেও দ্বিতীয় কোনো ভিক্ষুণী পাওয়া না গেলে, বিপদের কারণে এবং উন্মাদ হলে।

দশম শিক্ষাপদ সমাপ্ত।

গর্ভিণী বর্গ সপ্তম সমাপ্ত।


 

৮. কুমারীভূত বর্গ
১. প্রথম শিক্ষাপদ
১১১৯. তখন বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। সে সময়ে ভিক্ষুণীরা বিশ বছরের কম বয়সী কুমারীদের উপসম্পদা দিচ্ছিলেন। এতে তারা শীত-উষ্ণ, ক্ষুধা-পিপাসা, ডংস-মশক, বায়ু-তাপ, সরীসৃপ-সংস্পর্শ সহনে অক্ষম, বাক্যালাপে, শারীরিক দুঃখ-বেদনা উৎপত্তিতে, প্রাণঘাতী তীব্র খরায় ধৈর্য ধারণে অক্ষম; কটু, অনাহুত, অপ্রিয়বাক্য সহনে অক্ষম স্বভাবের হচ্ছিল।

যে ভিক্ষুণীরা অল্পেচ্ছু তারা এ কারণে নিন্দা, আন্দোলন ও ক্ষোভ প্রকাশ করে বলতে লাগলেন, ভিক্ষুণীদের এ কেমন আচরণ? কেন তারা বিশ বছরের কম বয়সীকে উপসম্পদা দিচ্ছেন?... বিষয়টি ভগবানের গোচরীভূত হলে, ভগবান জিজ্ঞাসা করলেন, ভিক্ষুগণ, ইহা কি সত্য যে, ভিক্ষুণীরা বিশ বছরের কম বয়সীকে উপসম্পদা দিচ্ছে? হ্যাঁ ভগবান, তা সত্যি। ভিক্ষুগণ, বিশ বছরের কম বয়সী কুমারীরা শীত-উষ্ণ সহনে অক্ষম... কটু, অনাহুত, প্রাণঘাতী, অপ্রিয়বাক্য সহনে অক্ষম হয়। হে ভিক্ষুগণ, তারা বিশ বছর বয়সী হলে, ক্ষমাশীল হয়, শীত-উষ্ণ-ক্ষুধা-পিপাসা সহনশীল হয়,... প্রাণঘাতী পরিস্থিতি মোকাবেলায় সক্ষম জাতীয় হয়। কিন্তু ভিক্ষুণীদের বর্তমান আচরণ, হে ভিক্ষুগণ, কিছুতেই অপ্রসন্নদের প্রসন্নতা উৎপাদনে এবং প্রসন্নদের শ্রদ্ধা বর্ধনে সহায়ক নয়। ভগবান এভাবে বহু ভর্ৎসনা করে...। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

১১২০. “যেই ভিক্ষুণী বিশ বছরের কম বয়সী কুমারীকে উপসম্পদা দেবে, তার পাচিত্তিয় অপরাধ হবে।”

১১২১. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘ঊনবীসতিবস্সা’ বলতে বিশ বছর অপ্রাপ্ত।

‘কুমারীভূতা’ বলতে শ্রামণেরী বুঝায়।

‘বুট্ঠাপেয্যাতি’ বলতে উপসম্পদা দিলে। ‘উপসম্পদা দেবো’ এই সিদ্ধান্তে গণ বা আচার্যা কর্তৃক পাত্র বা চীবরের অনুসন্ধান করলে, অথবা সীমাতে সমবেত হলে, দুক্কট অপরাধ হয়। দুইবার প্রজ্ঞপ্তি এবং দুইবার কর্মবাক্য পাঠ করলে দুটি দুক্কট অপরাধ হয়। কর্মবাক্যের অবসানে উপাধ্যায়ের পাচিত্তিয় এবং গণ ও আচার্যার দুক্কট অপরাধ হয়।

১১২২. বিশ বছরের কম বয়সীকে কম বয়সী বলে ধারণায় উপসম্পদা দিলে পাচিত্তিয় হয়। বিশ বছরের কম বয়সী, এটা ভুলে গিয়ে উপসম্পদা দিলে দুক্কট অপরাধ হয়। বিশ বছরের কমকে বিশ বছর পরিপূর্ণা ধারণায় উপসম্পদা দিলে অপরাধ হয় না। বিশ বছর পরিপূর্ণাকে অপূর্ণা ধারণায় উপসম্পদা দিলে দুক্কট আপত্তি হয়। বিশ বছরের পরিপূর্ণা এ কথা ভুলে গিয়ে উপসম্পদা দিলে দুক্কট অপরাধ হয়। পরিপূর্ণাকে পরিপূর্ণা বলে ধারণায় উপসম্পদা দিলে কোনো দোষ নেই।

১১২৩. নির্দোষিতা : বিশ বছরের কমকে বিশ বছর পরিপূর্ণা ধারণায় উপসম্পদা দিলে, বিশ বছর পূর্ণাকে পূর্ণা ধারণায় উপসম্পদা দিলে, উন্মাদ হলে এবং নিষেধাজ্ঞার পূর্বে হলে।

প্রথম শিক্ষাপদ সমাপ্ত।


 

২. দ্বিতীয় শিক্ষাপদ
১১২৪. তখন বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। সে সময়ে ভিক্ষুণীরা বিশ বছরের পূর্ণবয়স্কা শ্রামণেরীকে দুই বৎসরকাল ছয়ধর্মে শিক্ষা না দিয়েই উপসম্পদা দিচ্ছিলেন। ফলে তারা মূর্খা, অদক্ষা-হেতু জানতে পারল না কোনটা কপ্পিয়, কোনটা অকপ্পিয়। যে সকল ভিক্ষুণী অল্পেচ্ছু তারা এ নিয়ে নিন্দা, আন্দোলন ও ক্ষোভ প্রকাশ করে বলতে লাগলেন, ভিক্ষুণীদের এ কেমন আচরণ? কেন তারা বিশ বছর পরিপূর্ণা শ্রামণেরীকে দুই বৎসরকাল ছয়ধর্মে শিক্ষা না দিয়ে উপসম্পদা দিচ্ছেন?... ভগবানের নিকটে বিষয়টি গোচরীভূত হলে, ভগবান ভিক্ষুদের জিজ্ঞাসা করলেন; ভিক্ষুগণ, ইহা কি সত্য যে, বিশ বছর পরিপূর্ণা শ্রামণেরীকে ছয়ধর্মে অশিক্ষিত রেখেই, ভিক্ষুণীরা তাদেরকে উপসম্পদা প্রদান করছে? হ্যাঁ ভগবান, তা সত্য। ভগবান এজন্যে খুবই অসন্তোষ প্রকাশ করে বললেন,... ভিক্ষুগণ, ভিক্ষুণীদের এই আচরণ কিছুতেই অপ্রসন্নদের প্রসন্নতা উৎপাদনে এবং প্রসন্নদের প্রসন্নতা বর্ধনে সহায়ক হবে না। অধিকন্তু, এতে অপ্রসন্নদের অশ্রদ্ধা বৃদ্ধি এবং কোনো কোনো প্রসন্নদের মনে বিরূপভাবের জন্ম দেবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। এভাবে অসন্তোষ প্রকাশ করে ধর্মকথা উত্থাপন করে ভগবান ভিক্ষুগণকে আহ্বান জানালেন; ভিক্ষুগণ, আমি জানাচ্ছি যে, আঠারো বছর বয়স্কা শ্রামণেরীকে দুই বৎসরকাল ছয়ধর্মে শিক্ষা দিতে হবে। এভাবেই সেই শিক্ষাদান সম্মতি দিতে হবে :

সেই আঠারো বছরের শ্রামণেরীকে সংঘের নিকটে উপস্থিত হয়ে, উত্তরাসঙ্গ একাংশ করে ভিক্ষুণীদের পাদ বন্দনাপূর্বক উৎকুটিত আসনে উপবেশন করে করজোড়ে এরূপ বাক্যে বলতে হবে :

“হে আর্যাগণ, আমরা অমুক নামীয়া আর্যার শিক্ষা, অমুক অমুক নামীয়া আঠারো কুমারীভূত হয়ে সংঘের নিকটে ছয়ধর্মে দুই বৎসরকাল শিক্ষা সম্মতি যাচ্ঞা করছি। [দ্বিতীয় এবং তৃতীয়বারও অনুরূপভাবে যাচ্ঞা করা কর্তব্য]

অতঃপর সংঘসম্মতিতে দক্ষ ভিক্ষুণী কর্তৃক সংঘকে বিষয়টি এভাবে জ্ঞাত করাতে হবে :

১১২৫. প্রজ্ঞপ্তি : মাননীয় আর্যা সংঘ, আমার বক্তব্য শুনুন। অমুক, অমুক নামীয়া আঠারো বছরের কুমারীভূতা সংঘের নিকটে ছয়ধর্মে দুই বৎসরকাল শিক্ষা গ্রহণের সম্মতি প্রার্থনা করছে। যদি সংঘ অমুক অমুক আর্যা আঠারো বছরের কুমারীভূতা কর্তৃক দুই বৎসরকাল ছয়ধর্মে শিক্ষা সম্মতি প্রার্থনাকে উপযুক্ত সময় বলে বিবেচনা করেন, তাহলে সংঘ আঠারো বছরের অমুক অমুক কুমারীভূতাকে ছয়ধর্মে দুই বৎসরকাল শিক্ষা সম্মতি দিতে পারেন ইহাই প্রজ্ঞপ্তি।

অনুশ্রবণ : মাননীয়া আর্যা সংঘ, আমার বক্তব্য শ্রবণ করুন। এই অমুক অমুক নামীয় আর্যা আঠারো বছরের কুমারীভূতা হয়ে সংঘের নিকটে দুই বৎসরকাল ছয়ধর্মে শিক্ষা গ্রহণের সম্মতি প্রার্থনা করছে। আঠারো বছরের কুমারীভূতাকে ছয়ধর্মে দুই বৎসরকাল শিক্ষা সম্মতি প্রদান করাকে সংঘ যথার্থ সময় বলে বিবেচনা করে অনুমতি দিচ্ছেন। যেই আর্যা... ইহা সমর্থন করেন তিনি মৌন থাকবেন। যিনি সমর্থন করেন না; তিনি নিজ অভিমত ব্যক্ত করতে পারেন।

ধারণা : মাননীয়া সংঘ কর্তৃক অমুক অমুক নামীয়া আঠারো বছরের কুমারীভূতাকে ছয়ধর্মে দুই বৎসরকাল শিক্ষা গ্রহণে সম্মতি প্রদান করা হলো। সমগ্র সংঘ ইহা সমর্থন করেন বিধায় মৌন আছেন; আমি এরূপই ধারণা করছি।

অতঃপর সেই আঠারো বছরের কুমারীভূতাকে এরূপই বলতে হবে :

১. আমি দুই বছরের জন্যে প্রাণিহিংসা হতে বিরতি’ এই অনতিক্রম্য ব্রত গ্রহণ করছি।

২. আমি দুই বছরের জন্যে ‘অদত্ত গ্রহণ হতে বিরতি’ এই অনতিক্রম্য ব্রত গ্রহণ করছি।

৩. আমি দুই বছরের জন্যে ‘অব্রহ্মচর্য আচরণ হতে বিরতি’ এই অনতিক্রম্য ব্রত গ্রহণ করছি।

৪. আমি দুই বছরের জন্যে ‘মিথ্যা কথন হতে বিরতি’ এই অনতিক্রম্য ব্রত গ্রহণ করছি।

৫. আমি দুই বছরের জন্যে ‘সুরা, গাঁজা, আফিম ও মদসহ প্রমত্তকর স্থানে গমন বিরতি’ এই অনতিক্রম্য ব্রত গ্রহণ করছি।

৬. আমি দুই বছরের জন্যে ‘মধ্যাহ্নের পরে ভোজন বিরতি’ এই অনতিক্রম্য ব্রত গ্রহণ করছি।

অতঃপর ভগাবন ভিক্ষুগণকে অনেক প্রকারে দুর্ভরতার দোষ এবং সুপোষতার গুণ বর্ণনা করে ভিক্ষুগণকে বললেন, হে ভিক্ষুগণ, এ কারণেই আমি ভিক্ষুণীদের জন্যে এই শিক্ষাপদ উদ্দেস করছি :

১১২৬. “যেই ভিক্ষুণী বিশ বছর পরিপূর্ণা কুমারীভূতাকে দুই বৎসরকাল ছয়ধর্মের শিক্ষায় অশিক্ষিত রেখে উপসম্পদা দেবে তার পাচিত্তিয় অপরাধ হবে।”

১১২৭. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘পরিপুণ্ণ বীসতি বস্সা’ বলতে বিশ বছর-প্রাপ্তা।

‘কুমারীভুতা’ বলতে শ্রামণেরীকে বুঝায়।

‘দ্বে বস্সানীতি বলতে দুই সংবৎসর।

‘অসিক্খিতা সিক্খা’ বলতে শিক্ষা না দেয়া, শিক্ষা দিলে কুপিতা হওয়া বুঝায়।

‘বুট্ঠাপেয্যাতি’ বলতে উপসম্পদা দেয়া। উপসম্পদা দেবো, এই সিদ্ধান্তে গণ বা আচার্য কর্তৃক পাত্র বা চীবরের অনুসন্ধান বা সীমায় সমবেত হওয়ায় দুক্কট অপরাধ হয়। প্রজ্ঞপ্তিতে দুক্কট। দুইবার কর্মবাক্য পাঠে দুটি দুক্কট হয়। কর্মবাক্য পাঠ অবসানে তথা ধারণায় উপাধ্যায়ের পাচিত্তিয় অপরাধ এবং গণ ও আচার্যার দুক্কট অপরাধ হয়।

১১২৮. ধর্মত ধারণায় উপসম্পদা দিলে পাচিত্তিয় আপত্তি হয়। ধর্মত-কর্মকে ভুলে উপসম্পদা দিলে পাচিত্তিয় আপত্তি হয়। ধর্মত-কর্মকে অধর্মত-কর্ম ধারণায় উপসম্পদা দিলে পাচিত্তিয় আপত্তি হয়। অধর্মত-কর্মে ধর্মত-কর্ম ধারণায় দুক্কট আপত্তি হয়। অধর্মত-কর্ম যে হচ্ছে তা ভুলে দুক্কট আপত্তি হয়। অধর্মত-কর্মে অধর্মত-কর্ম ধারণায় দুক্কট আপত্তি হয়।

১১২৯. নির্দোষিতা : বিশবর্ষ পরিপূর্ণা কুমারীভূতা হয়ে, দুই বৎসরকাল ছয়ধর্মের শিক্ষায় শিক্ষিত হওয়ার পর উপসম্পদা গ্রহণ করলে, উন্মাদ হলে, আদিকর্মিক হলে।

দ্বিতীয় শিক্ষাপদ সমাপ্ত।


 

৩. তৃতীয় শিক্ষাপদ
১১৩০. তখন বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। সে সময়ে ভিক্ষুণীরা বিশ বছর পরিপূর্ণা এবং ছয়ধর্মে দুই বৎসর শিক্ষাপ্রাপ্তা কুমারীভূতা (শ্রামণেরী)-কে সংঘের সম্মতি ব্যতীত উপসম্পদা দিচ্ছিলেন। অন্য ভিক্ষুণীরা এভাবে যখন বলছিলেন, এই যে শিক্ষামনা, ইহা কি জান? এটা দাও তো, ওটা আন, এটা ব্যবহার উপযোগী করে দাও, ইহা দ্বারাই যথার্থ হয়, ওটা দ্বারা হয় না। তখন তারা বলতে লাগলো, না আর্যে, আমরা শিক্ষামনা নহি, আমরা ভিক্ষুণী।

অল্পেচ্ছু ভিক্ষুণী যারা, তারা তখন এই বলে নিন্দা, আন্দোলন আর ক্ষোভ প্রকাশ করতে লাগলেন, তারা কেমন ভিক্ষুণী। কেন তারা বিশ বছর পরিপূর্ণা শ্রামণেরীকে ছয়ধর্মে দুই বৎসরকাল শিক্ষা দিয়ে সংঘের সম্মতি বিনা উপসম্পদা দিচ্ছেন? ভিক্ষুণীরা ভিক্ষুদের নিকটে এ নিয়ে অভিযোগ করলে, ভিক্ষুরা ভগবানকে তা নিবেদন করলেন। ভিক্ষুগণ, ইহা কি সত্য যে, বিশ বছর পরিপূর্ণা শ্রামণেরীকে ছয়ধর্মের দুই বৎসরকাল শিক্ষা দিয়ে ভিক্ষুণীরা সংঘসম্মতি ব্যতীত উপসম্পদা দিচ্ছে? হ্যাঁ ভগবান, তা সত্যি। ভগবান এতে খুবই অসন্তোষ প্রকাশ করে বললেন, ভিক্ষুণীদের এ কেমন আচরণ?... তাদের এমন আচরণ কিছুতেই অপ্রসন্নদের প্রসন্নতা উৎপাদন বা প্রসন্নদের প্রসন্নতা বৃদ্ধির সহায়ক হবে না। অধিকন্তু তার বিপরীতই হবে। এভাবে অসন্তোষ প্রকাশ করে, ধর্মকথা উত্থাপনপূর্বক ভগবান ভিক্ষুগণকে আহ্বান করে বললেন :

“ভিক্ষুগণ, আমি অনুজ্ঞা করছি যে, পরিপূর্ণা বিশ বছরের কুমারীভূতা ছয়ধর্মে দুই বৎসরকাল শিক্ষায় শিক্ষিতাকে সংঘ উপসম্পদা দিতে হবে।”

এভাবেই সেই অনুমতি দেয়া কর্তব্য : সেই বিশ বছর পরিপূর্ণা কুমারীভূতাকে দুই বৎসরকাল ছয়ধর্মে শিক্ষা গ্রহণের পর সংঘের নিকটে উপস্থিত হয়ে উত্তরাসঙ্গ একাংশ করে ভিক্ষুণীদের পাদ বন্দনাপূর্বক উৎকুটিকভাবে করজোড়ে এভাবে বলতে হবেই মাননীয়া আর্যাগণ, আমি অমুক হই। অমুক নামীয়া আর্যার নিকটে ছয়ধর্মে দুই বৎসর শিক্ষায় শিক্ষিত বিশ বছর পরিপূর্ণা কুমারীভূতা হয়ে উপসম্পদার জন্যে সংঘের নিকট সম্মতি প্রার্থনা করছি। [দ্বিতীয় এবং তৃতীয়বারও একইভাবে প্রার্থনা কর্তব্য]

অতঃপর সংঘ কর্তৃক আদিষ্ট দক্ষ ও সমর্থা ভিক্ষুণী সংঘকে এভাবে জ্ঞাত করাবে :

১১৩১. প্রজ্ঞপ্তি : মাননীয়া আর্যা সংঘ, আমার বক্তব্য শুনুন। এই অমুক বিশ বছর পরিপূর্ণা কুমারীভূতা (শ্রামণেরী), অমুক নামের আর্যার নিকটে দুই বৎসরকাল ছয় ধর্মের শিক্ষা গ্রহণের সমাপ্তিতে সংঘের নিকটে উপসম্পদা গ্রহণ সম্মতি প্রার্থনা করছে। যদি সংঘ সেই বিশ বছর পরিপূর্ণা ছয়ধর্মে দুই বৎসরকাল শিক্ষিতা কুমারীভূতাকে উপসম্পদার অনুমতি দানে উপযুক্ত কাল বলে বিবেচনা করেন, তাহলে উপসম্পদা গ্রহণে অনুমতি দিতে পারেন। ইহাই প্রজ্ঞপ্তি।

অনুশ্রবণ : মাননীয়া আর্যা সংঘ, আমার বক্তব্য শ্রবণ করুন। এই অমুক নামীয়া বিশ বছর পরিপূর্ণা কুমারীভূতা, অমুক আর্যার নিকটে দুই বৎসর কাল ছয়ধর্মে শিক্ষিতা হয়ে সংঘের নিকটে উপসম্পদা সম্মতি প্রার্থনা করছে। মাননীয়া সংঘ, সেই বিশ বছর পরিপূর্ণা, ছয়ধর্মে দুই বৎসরকাল শিক্ষিতা কুমারীভূতাকে উপসম্পদা সম্মতি দান করা যেই আর্যা সঠিক মনে করেন তিনি নীরব থাকুন; যিনি সঠিক মনে না করেন তিনি নিজ বক্তব্য ভাষায় ব্যক্ত করুন।

ধারণা : অমুক নামীয়া বিশ বছর পরিপূর্ণা, ছয়ধর্মে দুই বছরের শিক্ষিতাকে মাননীয়া সংঘ কর্তৃক উপসম্পদা সম্মতি দানকে যথাযথ বিবেচনা করেন বিধায় সংঘ মৌন আছেন; আমি এরূপই ধারণা করছি।

অতঃপর ভগবান সেই ভিক্ষুণীদের এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। ভিক্ষুগণকে বললেন, হে ভিক্ষুগণ, এ কারণেই আমি ভিক্ষুণীদের জন্যে এই শিক্ষাপদ উদ্দেস করব :

১১৩২. “যেই ভিক্ষুণী বিশ বছর পরিপূর্ণা, দুই বছর ছয়ধর্মের শিক্ষায় শিক্ষিত কুমারীভুতাকে সংঘের সম্মতি ব্যতীত উপসম্পদা দান করবে, তার পাচিত্তিয় অপরাধ হবে।”

১১৩৩. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘পরিপুন্না বীসতিবস্সা’ বলতে বিশ বছর বয়স প্রাপ্তি।

‘কুমারীভূতা’ বলতে শ্রামণেরী বুঝায়।

‘দ্বে বস্সানীতি’ বলতে দুই সংবৎসর।

‘সিক্খিতসিক্খা’ বলতে ছয়ধর্মের শিক্ষায় শিক্ষিত হওয়া।

‘অসম্মতা’ বলতে দুইবার প্রজ্ঞপ্তি কর্মবাক্য দ্বারা উপসম্পদা দেয়া। ‘উপসম্পদা দেবো’ এরূপ সিদ্ধান্তে গণ বা আচার্যা কর্তৃক, পাত্র বা চীবরের অনুসন্ধান করা হলে, অথবা সীমায় সমবেত হলে দুক্কট আপত্তি হয়। প্রজ্ঞপ্তি স্থাপনে দুক্কট হয়। দুইবার কর্মবাক্য আবৃত্তিতে দুক্কট হয়। কর্মবাক্যের অবসানে উপাধ্যায়ের পাচিত্তিয় আপত্তি হয় এবং গণ ও আচার্যার দুক্কট অপরাধ হয়।

১১৩৪. ধর্মত-কর্মকে ধর্মত-কর্ম বলে ধারণায় উপসম্পদা দানে পাচিত্তিয় আপত্তি হয়। ধর্মত-কর্মকে ভুলে উপসম্পদা দানে পাচিত্তিয় হয়। ধর্মত-কর্মে অধর্মত-কর্ম ধারণায় উপসম্পদা দানে পাচিত্তিয় আপত্তি হয়। ভুলে অধর্মত-কর্মে দুক্কট আপত্তি হয়। অধর্মত-কর্মকে অধর্মত-কর্ম ধারণায় দুক্কট আপত্তি হয়।

১১৩৫. নির্দোষিতা : বিশ বছর পরিপূর্ণা, দুই বৎসরকাল ছয়ধর্মের শিক্ষায় শিক্ষিতা কুমারীভূতাকে সংঘের সম্মতিতে উপসম্পদা দিলে, উন্মাদগ্রস্ত অবস্থায় হলে এবং প্রথম দোষকারী হলে।

তৃতীয় শিক্ষাপদ সমাপ্ত।


 

৪. চতুর্থ শিক্ষাপদ
১১৩৬. তখন বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। সে সময়ে ভিক্ষুণী-জীবনে বারো বছরের কম হয়েও সহবিহারিণীকে উপসম্পদা দিচ্ছিলেন। ফলে তারা মূর্খা অদক্ষা-হেতু জানতে পারছে না কপ্পিয় কী, অকপ্পিয় কী। তাদের সহবিহারিণীগণও হয়ে পড়েছেন মূর্খা, অদক্ষা। তারা বুঝতে পারছেন না কর্তব্য-অকর্তব্য কী। যে-সকল ভিক্ষুণী অল্পেচ্ছু তারা এ নিয়ে নিন্দা, আন্দোলন, ক্ষোভ প্রকাশ করে বলতে লাগলেন, ভিক্ষুণীদের এ কেমন আচরণ? কেন তারা ভিক্ষুণীত্বে বারো বছর কম হয়েও সহবিহারিণীকে উপসম্পদা দিচ্ছেন? তারা ভিক্ষুগণকে এ বিষয় অভিযোগ করলে ভিক্ষুরা ভগবানকে তা জানালেন। ভগবান জিজ্ঞাসা করলেন, ভিক্ষুগণ, ইহা কি সত্য যে, ভিক্ষুণীরা বারো বছরের কম বয়সী হয়েও সহবিহারিণীকে উপসম্পদা দিচ্ছে? হ্যাঁ ভগবান, তা সত্যি। ভগবান তাতে খুবই অসন্তোষ প্রকাশ করে বললে, কেন ভিক্ষুণীরা বারো বছরের কম বয়সী হয়েও উপসম্পদা দিচ্ছে? তাদের এ আচরণ কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

১১৩৭. “যেই ভিক্ষুণী উপসম্পদায় বারো বছর পূর্ণ না হতে অন্যকে উপসম্পদা প্রদান করবে, তার পাচিত্তিয় অপরাধ হবে।”

১১৩৮. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

বারো বছর তথা ‘ঊনদ্বাদসবস্সা’ বলতে বারো বছর পূর্ণ না হওয়া। (ভিক্ষুণী-জীবনে বারো বছর পূর্ণ না হওয়া)।

‘বুট্ঠাপেয্যাতি’ বলতে উপসম্পদা দান করলে, ‘উপসম্পদা দান করব’ এই সিদ্ধান্তে গণ বা আচার্যা পাত্র বা চীবরকে অনুসন্ধান করলে, অথবা সীমায় সমবেত হলে দুক্কট আপত্তি হয়। প্রজ্ঞপ্তি স্থাপনে দুক্কট। দুইবার কর্মবাক্য আবৃত্তিতে দুইবার দুক্কট হয়। কর্মবাক্যের অবসানে উপাধ্যায়ের পাচিত্তিয় অপরাধ হয় এবং গণ ও আচার্যার দুক্কট অপরাধ হয়।

১১৩৯. অপরাধহীনতা : বারো বছর পরিপূর্ণা হয়ে উপসম্পদা দিলে, উন্মাদ হলে এবং আদিকর্মিক হলে।

চতুর্থ শিক্ষাপদ সমাপ্ত।


 

৫. পঞ্চম শিক্ষাপদ
১১৪০. সে সময়ে ভগবান বুদ্ধ শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন ভিক্ষুণীরা উপসম্পদা বারো বছর পরিপূর্ণা হয়ে সংঘের অসম্মতিতে উপসম্পদা দিচ্ছিলেন। সেই উপসম্পদা দাতারা মূর্খা, অদক্ষা হচ্ছিলেন। তারা জানছিলেন না কপ্পিয় কী, অকপ্পিয় কী। ফলে তাদের সহবিহারিণীগণও হচ্ছিলেন মূর্খা, অদক্ষা। তারা জানতে পারছিলেন না কপ্পিয় কী, অকপ্পিয় (যোগ্য-অযোগ্য) কী। যে-সকল ভিক্ষুণী অল্পেচ্ছু তারা এ কারণে নিন্দা, আন্দোলন ও ক্ষোভ প্রকাশ করে বলতে লাগলেন ভিক্ষুণীরা কেমন যে, তারা বারো বছর পূর্ণা হলেও, সংঘের অসম্মতিতে উপসম্পদা দিচ্ছেন? ভিক্ষুণীরা ভিক্ষুগণকে অভিযোগ করলে ভিক্ষুরা ভগবানকে তা নিবেদন করলেন। ভগবান জিজ্ঞাসা করলেন, ভিক্ষুগণ, ইহা কি সত্য যে, ভিক্ষুণীরা বারো বছর পূর্ণা হলেও সংঘের অসম্মতিতে উপসম্পদা দিচ্ছে? হ্যাঁ ভগবান, তা সত্য। ভগবান খুবই অসন্তোষ প্রকাশ করে বললেন,... ভিক্ষুগণ, ভিক্ষুণীদের এই আচরণ কিছুতেই অপ্রসন্নদের প্রসন্নতা উৎপাদনে এবং প্রসন্নদের প্রসন্নতা বর্ধনে সহায়ক হবে না। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। এভাবে অসন্তোষ প্রকাশ করে ধর্মপ্রসঙ্গ ব্যাখ্যা করে ভিক্ষুগণকে আমন্ত্রণ জানালেন। বললেন, “ভিক্ষুগণ আমি জানাচ্ছি যে, বারো বছর পরিপূর্ণা ভিক্ষুণীকে উপসম্পদা সম্মতি দিতে হয়। এভাবেই তা দেয়া কর্তব্য, সেই বারো বছর পরিপূর্ণা ভিক্ষুণী, সংঘের সমীপে উপস্থিত হয়ে চীবর একাংশ করে জ্যেষ্ঠ ভিক্ষুণীদের পাদ-বন্দনাপূর্বক উৎকুটিক আসনে বসবে। অতঃপর করজোড়ে এই বাক্য বলবে :

“হে ভিক্ষুগণ, আমি অমুক নামীয়া ভিক্ষুণী বারো বছর পরিপূর্ণা, সংঘের সমীপে উপসম্পদা সম্মতি প্রার্থনা করছি।” [দ্বিতীয়বার এবং তৃতীয়বারও অনুরূপ বলতে হবে]

সেই ভিক্ষুণীকে সংঘ কর্তৃক যাচাই করতে হবে প্রার্থিনী (ধর্মবিনয়) দক্ষা এবং লজ্জিনী কি না। যদি মূর্খা এবং অলজ্জিনী হয় (উপসম্পদা সম্মতি) না দেয়া উচিত। যদি দক্ষা হয়, কিন্তু অলজ্জিনী হয়, সম্মতি না দেয়া কর্তব্য। যদি প্রার্থিনী দক্ষা এবং লজ্জিনী হয়, তবেই উপসম্পদা দানের সম্মতি প্রদান কর্তব্য।

ভিক্ষুগণ, এভাবেই সেই সম্মতি প্রদান করতে হবে :

“দক্ষা ভিক্ষুণী সংঘ কর্তৃক আদিষ্ট হয়ে সংঘকে এভাবে জ্ঞাত করাতে হবে :

১১৪১. প্রজ্ঞপ্তি : মাননীয়া আর্যা সংঘ, আমার বক্তব্য শ্রবণ করুন। এই অমুক নামীয়া বারো বছর পরিপূর্ণা ভিক্ষুণী সংঘের সমীপে উপসম্পদা প্রদানের সম্মতি প্রার্থনা করছেন। সংঘ যদি অমুক নামীয়া বারো বছর পরিপূর্ণা ভিক্ষুণীকে উপসম্পদার অনুমতি দান যথার্থ বলে বিবেচনা করেন, তবে সম্মতি দিতে পারেন। ইহাই প্রজ্ঞপ্তি।

অনুশ্রবণ : মাননীয়া আর্যা, আমার বক্তব্য শ্রবণ করুন। অমুক নামীয়া বারো বছর পরিপূর্ণা ভিক্ষুণী সংঘ সমীপে উপসম্পদা সম্মতি প্রার্থনা করছে। সংঘ অমুক নামীয়া বারো বছর পরিপূর্ণা ভিক্ষুণীকে উপসম্পদা সম্মতি দিচ্ছেন। যেই আর্যা এতে সম্মত আছেন, তিনি মৌন থাকুন, যিনি অসম্মত তিনি নিজ বক্তব্য ভাষায় ব্যক্ত করুন।

ধারণা : বারো বছর পরিপূর্ণা অমুক নামীয়া ভিক্ষুণীকে উপসম্পদা দানে সমগ্র সংঘ সম্মত আছেন বিধায় সকলেই মৌন আছেন, আমি এরূপ ধারণা করছি।

অতঃপর ভগবান, সেই ভিক্ষুণীদেরকে ভগবান বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

১১৪২. “যেই ভিক্ষুণী (তার উপসম্পদা জীবনে) দ্বাদশ বছর পরিপূর্ণা হয়েও সংঘের অসম্মতিতে উপসম্পদা দেবে, তার পাচিত্তিয় অপরাধ হবে।”

১১৪৩. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘পরিপুন্না দ্বাদসবস্সা’ বলতে বারো বর্ষাপ্রাপ্তা।

‘অসম্মতা’ বলতে প্রজ্ঞপ্তি ও দুইবার কর্মবাক্য পাঠ দ্বারা উপসম্পদা দানের সম্মতি প্রদত্ত না হওয়া।

‘বুট্ঠাপেয্যাতি’ বলতে উপসম্পদা প্রদান।

‘বুট্ঠাপেস্সামীতি’ এ সিদ্ধান্তে গণ বা আচার্যা কর্তৃক পাত্র বা চীবর অনুসন্ধান করলে বা সীমায় সমবেত হলে দুক্কট অপরাধ হয়। প্রজ্ঞপ্তি স্থাপনে দুক্কট। দুইবার কর্মবাক্য আবৃত্তি দ্বারা দুটি দুক্কট। কর্মবাক্যের অবসানে উপাধ্যায়ের পাচিত্তিয় অপরাধ হয় এবং গণ ও আচার্যার দুক্কট অপরাধ হয়।

১১৪৪. ধর্মকর্মকে ধর্মকর্ম ধারণায় উপসম্পদা দানে পাচিত্তিয় অপরাধ হয়। ধর্মকর্মে ভুল করে উপসম্পদায পাচিত্তিয় অপরাধ হয়। ধর্মকর্মে অধর্মকর্ম ধারণায় উপসম্পদা দানে পাচিত্তিয় অপরাধ হয়। অধর্মকর্মকে ধর্মকর্ম ধারণায় দুক্কট অপরাধ হয়। ভুলে অধর্মকর্মে দুক্কট অপরাধ হয়। অধর্মকর্মকে অধর্মকর্ম ধারণায় দুক্কট অপরাধ হয়।

১১৪৫. অপরাধহীনতা : বারো বছর পূর্ণতায় সংঘসম্মতিতে উপসম্পদা দিলে, উন্মাদ হলে, আদিকর্মিক হলে।

পঞ্চম শিক্ষাপদ সমাপ্ত।


 

৬. ষষ্ঠ শিক্ষাপদ
১১৪৬. তখন বুদ্ধ ভগবান শ্রাবস্তীর জেতবনে অনাথপিণ্ডিকের বিহারে অবস্থান করছিলেন। সে সময়ে চণ্ডকালী ভিক্ষুণী, ভিক্ষুণীসংঘের নিকট উপস্থিত হয়ে উপসম্পদা দানের সম্মতি প্রার্থনা করলেন। ভিক্ষুণীসংঘ চণ্ডকালী ভিক্ষুণীকে পরীক্ষা করে বললেন, আর্যা, উপসম্পদা দানে আপাতত বিরত থাকুন। এই বলে উপসম্পদা দানের অনুমতি দিলেন না। চণ্ডকালী ভিক্ষুণী ‘সাধু!’ বলে তা মেনে নিলেন। এ সময়ে ভিক্ষুণীসংঘ, অপর এক ভিক্ষুণীকে উপসম্পদা সম্মতি প্রদান করলেন। এতে চণ্ডকালী ভিক্ষুণী ক্ষোভ, নিন্দা, আন্দোলন করে বলতে লাগলেন, “আমি কি মূর্খা, আমি কি অলজ্জিনী, সংঘ অন্য ভিক্ষুণীদের উপসম্পদা সম্মতি দিতে পারে, অথচ আমাকে পারলেন না?”

যে-সকল ভিক্ষুণী অল্পেচ্ছু... তারা ইহা শুনে আন্দোলন, নিন্দা, ক্ষোভ প্রকাশ করে বলতে লাগলেন, এই আর্যা চণ্ডকালী কেমন যে, তিনি ‘উপসম্পদা দানে এখন বিরত থাকুন’ এরূপ বাক্যকে সাধু বলে মেনে নিলেও পাছে নিন্দাবাক্য প্রয়োগ করছেন?... ভিক্ষুণীরা ভিক্ষুগণকে অভিযোগ করলে, ভিক্ষুগণ ভগবানকে তা নিবেদন করলেন। ভগবান জিজ্ঞাসা করলেন, ভিক্ষুগণ, ইহা কি সত্য যে, চন্ডকালী ভিক্ষুণীকে সংঘ কর্তৃক, ‘আর্যে, উপসম্পদা দানে আপাতত বিরত থাকুন’ এরূপ বাক্যকে উত্তম বলে গ্রহণ করে, পাছে নিন্দা বাক্য প্রয়োগ করছে? হ্যাঁ ভগবান, তা সত্য। ভগবান খুবই অসন্তোষ প্রকাশ করে বললেন, ভিক্ষুগণ, চন্ডকালী ভিক্ষুণীর এ কেমন আচরণ যে, ‘আর্যা আপাতত উপসম্পদা দানে বিরত থাকুন’ সংঘের এই বাক্যকে সাধু বলে গ্রহণ করেও পাছে নিন্দাবাক্য প্রয়োগ করছে?’ না ভিক্ষুগণ, ভিক্ষুণীদের এমন আচরণ কিছুতেই অপ্রসন্নদের প্রসন্নতা উৎপাদনে এবং প্রসন্নদের প্রসন্নতা বর্ধনে সহায়ক নয়। অধিকন্তু, এতে অপ্রসন্নদের অশ্রদ্ধা বৃদ্ধি এবং কোনো কোনো প্রসন্নদের মনে বিরূপ ভাবের জন্ম দেবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করব :

১১৪৭. “যেই ভিক্ষুণী, ‘আর্যা, উপসম্পদা দানে আপাতত বিরত থাকুন’ সংঘের এই বাক্য সাধু বলে গ্রহণ করেও পাছে নিন্দা করে থাকে; তার পাচিত্তিয় অপরাধ হবে।”

১১৪৮. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘অলং তাব তে অয্যে বুট্ঠাপিতেনাতি’ বলতে সেই আর্যা, উপসম্পদা দানে আপাতত বিরত থাকুন, বুঝায়। ‘সাধু!’ বলে সম্মতি দিয়ে পাছে নিন্দা করলে পাচিত্তিয় অপরাধ হয়।

১১৪৯. অপরাধহীনতা : স্বভাববশে, প্রবল আবেগবশে, দ্বেষ, মোহ, ভয় ইত্যাদি বশে নিন্দা করলে, উন্মাদ অবস্থায় করলে এবং আদিকর্মিক হলে।

ষষ্ঠ শিক্ষাপদ সমাপ্ত।


 

৭. সপ্তম শিক্ষাপদ
১১৫০. তখন বুদ্ধ ভগবান শ্রাবস্তী জেতবনে অনাথপিণ্ডিকের আরামে অবস্থান করছিলেন। সে সময়ে জনৈকা শিক্ষামনা স্থূলনন্দা ভিক্ষুণীর নিকট উপস্থিত হয়ে উপসম্পদা প্রার্থনা করল। স্থূলানন্দা ভিক্ষুণী সেই শিক্ষামনাকে বললেন, যদি তুমি আমাকে চীবর দাও, তাহলে উপসম্পদা দেবো; এই বলে উপসম্পদা দিলেন না, উপসম্পদাদানের জন্যে অন্যকোনো জনকেও উৎসাহিত করলেন না। অতঃপর সেই শিক্ষামনা, ভিক্ষুণীগণকে এ কথা জানালো। যে সকল ভিক্ষুণী অল্পেচ্ছু... তারা এজন্যে নিন্দা, আন্দোলন ও ক্ষোভ প্রকাশ করে বলতে লাগলেন, আর্যা স্থূলানন্দা কেন শিক্ষামনাকে এরূপ বলতেছেন যে, ‘যদি তুমি আমাকে চীবর দাও, তাহলেই উপসম্পদা দেবো? এরূপ বলে নিজেও উপসম্পদা দিলেন না; উপসম্পদার জন্যে অন্যকেও উৎসাহিত করলেন না। ভিক্ষুণীরা ভিক্ষুগণকে এ বিষয়ে অভিযোগ করলে, ভিক্ষুগণ ভগবানকে তা নিবেদন করলেন। ভগবান বললেন, ভিক্ষুগণ, ইহা কি সত্য যে, স্থূলানন্দা ভিক্ষুণী শিক্ষামনাকে বলেছে যে, যদি তুমি আমাকে চীবর দিতে পার, তবে আমি উপসম্পদা দেবো। এরূপ বলে উপসম্পদাও দেয়নি, উপসম্পদার জন্যে উৎসাহও দেখায়নি? হ্যাঁ ভগবান, তা সত্য। ভগবান খুবই অসন্তোষ প্রকাশ করে বললেন, ভিক্ষুগণ, স্থূলানন্দা ভিক্ষুণীর এ কেমন আচরণ? কেন সে শিক্ষামানাকে বলল, যদি তুমি আমাকে চীবর দিতে পার তাহলে উপসম্পদা দান করব? এই বলে সে নিজেও উপসম্পদা দেয় না, উপসম্পদা দানে উৎসাহও দেখায় না? ভিক্ষুগণ, তার এই আচরণ কিছুতেই অপ্রসন্নদের প্রসন্নতা উৎপাদনে এবং প্রসন্নদের প্রসন্নতা বর্ধনে সহায়ক হবে না। অধিকন্তু, এতে অপ্রসন্নদের অশ্রদ্ধা বৃদ্ধি এবং কোনো কোনো প্রসন্নদের মনে বিরূপভাবের জন্ম দেবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। এই কারণেই ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

১১৫১. “যেই ভিক্ষুণী কোনো শিক্ষামানাকে বলবে যে, যদি আর্যা তুমি আমাকে চীবর দাও, তবেই আমি উপসম্পদা দেবো। এরূপ বলে সে যদি পাছে অন্তরায়কারিণী হয়ে উপসম্পদা দেয় না, এমনকি উপসম্পদা দানে উৎসাহ দেখায় না, তাহলে তার পাচিত্তিয় অপরাধ হবে।”

১১৫২. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘সিক্খামানা’ বলতে দুই বৎসরকাল ছয়ধর্মের শিক্ষায় শিক্ষিত বা অনুশীলনকারী।

‘সচে মে ত্বং অয্যে চীবরং দস্সসি এবাহন্তং বুট্ঠাপেস্সামীতি’ অর্থে আর্যে, যদি তুমি আমাকে চীবর দাও, তাহলে উপসম্পদা দেবো।

‘নেব বুট্ঠাপেয্যাতি’ অর্থে নিজে উপসম্পদা না দেয়া।

‘ন বুট্ঠাপনায উপস্সক্কং করেয্যাতি’ অর্থে অন্যকে আনয়ন করে হলেও উপসম্পদার ব্যবস্থা না করা। আমি নিজেও উপসম্পদা দেব না, অন্যকে দিয়ে উপসম্পদার ব্যবস্থাও করাবো না এই সিদ্ধান্ত গ্রহণক্ষণেই পাচিত্তিয় হয়।

১১৫৩. অপরাধহীনতা : স্মৃতি বিভ্রমহেতু, অনুসন্ধান করেও লাভ না করা, রোগের কারণে, বিপদের কারণে, উন্মাদহেতু এবং আদিকর্মিক হলে।

সপ্তম শিক্ষাপদ সমাপ্ত।


 

৮. অষ্টম শিক্ষাপদ
১১৫৪. তখন বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। সে সময়ে জনৈকা শিক্ষামানা স্থূলানন্দা ভিক্ষুণীর নিকটে উপস্থিত হয়ে উপসম্পদাপ্রার্থিনী হলে, ভিক্ষুণী স্থূলানন্দা বললেন, আর্যে, যদি তুমি দুই বৎসরকাল আমার সেবা করো, তবেই তোমাকে উপসম্পদা দেবো। এরূপ বলে নিজেও উপসম্পদা দিলেন না, অন্যের দ্বারা উপসম্পদা দানেও উৎসাহ গ্রহণ করলেন না। শিক্ষামানাটি তখন ভিক্ষুণীদেরকে এ বিষয়ে অভিযোগ করলে, অল্পেচ্ছু ভিক্ষুণীগণ এ বলে নিন্দা, আন্দোলন ও ক্ষোভ প্রকাশ করতে লাগলেন, কেন আর্যা স্থূলানন্দা, উপসম্পদাপ্রার্থিনীকে বললেন, আর্যা, যদি তুমি দুই বছর আমার সেবা করো, তবেই উপসম্পদা দেবো। এরূপ বলে কেন তিনি নিজেও উপসম্পদা দিলেন না, অন্যকেও উপসম্পদা দানে উৎসাহিত করলেন না?

ভিক্ষুণীরা এ বিষয়ে ভিক্ষুগণকে অভিযোগ করলে ভিক্ষুগণ ভগবানকে তা নিবেদন করলেন। ভগবান বললেন, ভিক্ষুগণ, ইহা কি সত্য যে, ভিক্ষুণী স্থূলানন্দা উপসম্পদাকামী শিক্ষামানাকে দুই বৎসরকাল তাকে সেবা করার শর্তে নিজেও উপসম্পদা দিল না, অন্যের দ্বারা উপসম্পদা দানেও উৎসাহ গ্রহণ করল না? হ্যাঁ ভগবান, তা সত্য।... ভগবান বললেন, ভিক্ষুগণ, তার এই আচরণ কিছুতেই অপ্রসন্নদের প্রসন্নতা উৎপাদনে এবং প্রসন্নদের প্রসন্নতা বর্ধনে সহায়ক হবে না। অধিকন্তু, এতে অপ্রসন্নদের অশ্রদ্ধা বৃদ্ধি এবং কোনো কোনো প্রসন্নদের মনে বিরূপভাবের জন্ম দেবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

১১৫৫. “যেই ভিক্ষুণী শিক্ষামানাকে বলে যে, হে আর্যে, যদি তুমি দুই বৎসরকাল আমাকে সেবা করো, তাহলেই তোমাকে উপসম্পদা দেবো। এরূপ বলে পাছে অন্তরায়কারিণী হয়ে নিজেও উপসম্পদা দেয় না, অন্যকে উপসম্পদা দানে ঔৎসুক্যও দেখায় না। তখন তার পাচিত্তিয় অপরাধ হয়।”

১১৫৬. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘সিক্খামানা’ দুই বৎসরকাল ছয়ধর্মের শিক্ষায় শিক্ষিত।

‘সচে মং ত্বং অয্যে দ্বে বস্সানি অনুবন্ধিবস্সমীতি’ বলতে দুই বৎসর সেবা করা।

‘এবাহন্তং বুট্ঠাপেস্সামীতি’ বলতে এমন হলে উপসম্পদা দেবো। ‘সাপচ্ছা অন্তরাযিকিনীতি’ বলতে অসৎ উদ্দেশ্যে বিঘ্নসৃষ্টিকারিণী।

‘নেব বুট্ঠাপেয্যাতি’ বলতে স্বয়ং উপসম্পদা না দেয়া।

‘নবুট্ঠাপনায় উস্সুক্কং করেয্যাতি’ অন্যকেও আনয়ন না করা। নিজেও উপসম্পদা দেবো না, অন্যে উপসম্পদা দানেও উৎসাহিত করব না, এমন সিদ্ধান্ত গ্রহণক্ষণেই পাচিত্তিয় আপত্তি হয়।

১১৫৭. অপরাধহীনতা : স্মৃতি বিভ্রমহেতু, অনুসন্ধান করেও অন্য কোনো জনকে না পেলে, রোগের কারণে, বিপদের, উন্মাদগ্রস্ততায় এবং আদিকর্মিক হলে।

অষ্টম শিক্ষাপদ সমাপ্ত।


 

৯. নবম শিক্ষাপদ
১১৫৮. তখন বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। সে সময়ে স্থূলানন্দা ভিক্ষুণী পুরুষ-সংশ্লিষ্টা, কুমার-সংশ্লিষ্টা, ক্রোধী এবং পরের দুঃখ উৎপত্তিকারিণী চণ্ডকালী শিক্ষামানাকে উপসম্পদা দিলেন। যে-সকল ভিক্ষুণী অল্পেচ্ছু তারা এ কারণে নিন্দা আন্দোলন ও ক্ষোভ প্রকাশ করে বলতে লাগলেন, কেন আর্যা স্থূলানন্দা পুরুষ-সংশ্লিষ্টা, কুমার-সংশ্লিষ্টা, ক্রোধী, পরের দুঃখ সৃষ্টিকারিণী চণ্ডকালী শিক্ষামানাকে উপসম্পদা দিলেন?

ভিক্ষুণীরা এ বিষয়ে ভিক্ষুগণকে অভিযোগ করলে ভিক্ষুগণ তা ভগবানকে নিবেদন করলেন। ভগবান জিজ্ঞাসা করলেন কি ভিক্ষুগণ, ভিক্ষুণী স্থূলানন্দা পুরুষ-সংশ্লিষ্টা, কুমার-সংশ্লিষ্টা, ক্রোধী, পরের দুঃখ সৃষ্টিকারিণী চণ্ডকালী শিক্ষামানাকে উপসম্পদা দিয়েছে? হ্যাঁ ভগবান, তা সত্যি। ভগবান খুবই অসন্তোষ প্রকাশ করে বললেন, ভিক্ষুগণ এ কেমন আচরণ? ভিক্ষুণী স্থূলানন্দা কেন সেই... চণ্ডকালী শিক্ষামানাকে উপসম্পদা দিল? ভিক্ষুগণ, তার এই আচরণ কিছুতেই অপ্রসন্নদের প্রসন্নতা উৎপাদনে এবং প্রসন্নদের প্রসন্নতা বর্ধনে সহায়ক হবে না। অধিকন্তু, এতে অপ্রসন্নদের অশ্রদ্ধা বৃদ্ধি এবং কোনো কোনো প্রসন্নদের মনে বিরূপভাবের জন্ম দেবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। এ কারণেই ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

১১৫৯. “যেই ভিক্ষুণী পুরুষ-সংশ্লিষ্টা, কুমার-সংশ্লিষ্টা, ক্রোধী, অপরের শোক উৎপাদনকারিণী শিক্ষামানাকে উপসম্পদা দেবে, তার পাচিত্তিয় অপরাধ হবে।”

১১৬০. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘পুরিসো’ বলতে বিশ বছর বয়স্ক ব্যক্তি।

‘কুমারকো’ বলতে বিশ বছর অপ্রাপ্ত।

‘সংসট্ঠো’ বলতে অশোভনভাবে কায়িক-বাচনিক সংশ্লিষ্টতা।

‘চণ্ডী’ বলতে ক্রোধী বুঝায়।

‘সোকবস্সং’ বলতে পরকে দুঃখ দিয়ে শোক-তাপ উৎপন্ন করা।

‘সিক্খামানা’ বলতে ছয়ধর্মে দুই বৎসরকাল শিক্ষাপ্রাপ্ত।

‘বুট্ঠাপেয্যাতি’ উপসম্পদা দেয়া। উপসম্পদা দেবো এই সিদ্ধান্তে গণ বা আচার্যাকে সন্ধানে, পাত্র বা চীবর সন্ধানে; অথবা সীমায় সমবেত হলে দুক্কট আপত্তি হয়। প্রজ্ঞপ্তি স্থাপনে দুক্কট হয়। দুইবার কর্মবাচা আবৃত্তিতে দুটি দুক্কট হয়। কর্মবাক্যের অবসানে পাচিত্তিয় অপরাধ হয়।

১১৬১. অপরাধহীনতা : না জেনে উপসম্পদা দিলে, উন্মাদ অবস্থায় এবং আদিকর্মিকের ক্ষেত্রে।

নবম শিক্ষাপদ সমাপ্ত।


 

১০. দশম শিক্ষাপদ
১১৬২. তখন বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। সে সময়ে স্থূলানন্দা ভিক্ষুণী, মাতাপিতা কর্তৃক, স্বামী কর্তৃক অনুমতিহীন শ্রামণেরী শিক্ষামানাকে উপসম্পদা দিচ্ছিলেন। এতে স্বামী ও মাতাপিতারা এই বলে নিন্দা, ক্ষোভ ও আন্দোলন করছিলেন :

“আর্যা স্থূলানন্দা কেমন যে, তিনি আমাদের অনুমতিহীন শ্রামণেরীকে উপসম্পদা দিচ্ছেন? ভিক্ষুণীরা স্বামী ও মাতাপিতাদের এই নিন্দা, ক্ষোভ ও আন্দোলনের কথা শুনতে পেলেন। যে-সকল ভিক্ষুণীরা অল্পেচ্ছু তারাও ইহা অবগত হয়ে নিন্দা, ক্ষোভ ও আন্দোলন করতে লাগলেন, কেন আর্যা স্থূলানন্দা স্বামী ও মাতাপিতাদের বিনানুমতিতে শিক্ষামানা শ্রামণেরীকে উপসম্পদা দিচ্ছেন?

ভিক্ষুণীরা এ বিষয়ে ভিক্ষুগণকে অভিযোগ করলে ভিক্ষুরা তা ভগবানকে নিবেদন করলেন। ভগবান জিজ্ঞাসা করলেন, সত্যই কি ভিক্ষুগণ, স্থূলানন্দা ভিক্ষুণী, স্বামী ও মাতাপিতাদের অনুমতি ব্যতীত শিক্ষামানাকে উপসম্পদা দিচ্ছে? হ্যাঁ ভগবান, তা সত্য। ভগবান খুবই অসন্তোষ প্রকাশ করে বললেন, ভিক্ষুগণ, স্থূলানন্দা ভিক্ষুণীর এ কেমন আচরণ? কেন সে স্বামী ও মাতাপিতাদের অনুমতি ছাড়া শিক্ষামানাকে উপসম্পদা দিচ্ছে? ভিক্ষুগণ, তার এই আচরণ কিছুতেই অপ্রসন্নদের প্রসন্নতা উৎপাদনে এবং প্রসন্নদের প্রসন্নতা বর্ধনে সহায়ক হবে না। অধিকন্তু, এতে অপ্রসন্নদের অশ্রদ্ধা বৃদ্ধি এবং কোনো কোনো প্রসন্নদের মনে বিরূপভাবের জন্ম দেবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। ভিক্ষুগণ, তাই আমি ভিক্ষুণীদের জন্যে এই শিক্ষাপদ উদ্দেস করছি :

১১৬৩. “যেই ভিক্ষুণী মাতাপিতা বা স্বামীর অনুমতি ব্যতীত শিক্ষামনাকে উপসম্পদা দেবে, তার পাচিত্তিয় হবে।”

১১৬৪. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘মাতাপিতারো’ বলতে জনক-জননী বুঝায়।

‘সামিকো’ বলতে অভিভাবক স্থানীয়কে পরিগ্রহণ করা হয়েছে।

‘অননুঞ্ঞাতাতি’ বলতে বিনা জিজ্ঞাসায়।

‘সিক্খামানং’ বলতে দুই বৎসরকাল ছয়ধর্মের শিক্ষায় শিক্ষিত।

‘বুট্ঠাপেয্যাতি’ বলতে উপসম্পদা দেয়া। উপসম্পদা দেবো এরূপ সিদ্ধান্তে গণ বা আচার্যাকে অনুসন্ধান বা পাত্র বা চীবরের অনুসন্ধান করলে বা সীমায় সমবেত হলে দুক্কট অপরাধ হয়। প্রজ্ঞপ্তি স্থাপনে দুক্কট। দুইবার কর্মবাক্য আবৃত্তি দ্বারা দুটি দুক্কট হয়। কর্মবাক্যের অবসানে উপাধ্যায়ের পাচিত্তিয় অপরাধ এবং গণ বা আচার্যার দুক্কট অপরাধ হয়।

১১৬৫. নির্দোষিতা : না জেনে উপসম্পদা দিলে, সম্মতি নিয়ে উপসম্পদা দিলে, উন্মাদ হলে এবং আদিকর্মিক হলে।

দশম শিক্ষাপদ সমাপ্ত।


 

১১. একাদশ শিক্ষাপদ
১১৬৬. সে সময়ে বুদ্ধ ভগবান রাজগৃহের বেণুবনে কলন্দক নিবাপে অবস্থান করছিলেন। তখন স্থূলানন্দা ভিক্ষুণী পারিবাসিক ব্রত গ্রহণের ইচ্ছা প্রকাশ করে শিক্ষামানাকে উপসম্পদা দেবো, এই উদ্দেশ্যে স্থবির ভিক্ষুগণকে সমবেত করালেন। প্রচুর খাদ্য ভোজ্যের আয়োজন দেখে স্থবির ভিক্ষুগণ বললেন, আর্যা, আপনার দ্বারা পরিবাস ব্রতের ইচ্ছা প্রকাশিত হয়েছে বিধায় আমরা এই শিক্ষামানাকে উপসম্পদা দিতে পারবো না। স্থূলানন্দা ভিক্ষুণী স্থবিরগণকে যেতে দিয়ে (প্রত্যাখ্যান করে) দেবদত্ত, কোকালিক, কটমোরক তিষ্য, খণ্ডদেবীর পুত্র, সমুদ্রদত্ত প্রমুখকে সমবেত করে শিক্ষামানাকে উপসম্পদা দিলেন। যে-সকল ভিক্ষুণী অল্পেচ্ছু তারা... এ কারণে নিন্দা, ক্ষোভ ও আন্দোলন প্রকাশ করে বলতে লাগলেন, আর্যা স্থূলানন্দা কেমন যে, তিনি পারিবাসিক ব্রত গ্রহণের ইচ্ছা প্রকাশ করে শিক্ষামানাকে উপসম্পদা দিলেন?

ভিক্ষুণীরা ভিক্ষুগণকে এ বিষয়ে অভিযোগ করলে, ভিক্ষুরা ভগবানকে তা নিবেদন করলেন। ভগবান বললেন, ভিক্ষুগণ, ইহা কি সত্য যে, ভিক্ষুণী স্থূলানন্দা পরিবাস গ্রহণের ইচ্ছা প্রকাশ করে শিক্ষামানাকে উপসম্পদা দিচ্ছে? হ্যাঁ ভগবান, তা সত্যি। না ভিক্ষুগণ, তার এ আচরণ কিছুতেই অপ্রসন্নদের প্রসন্নতা উৎপাদনে এবং প্রসন্নদের প্রসন্নতা বর্ধনে সহায়ক হবে না। অধিকন্তু, এতে অপ্রসন্নদের অশ্রদ্ধা বৃদ্ধি এবং কোনো কোনো প্রসন্নদের মনে বিরূপভাবের জন্ম দেবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, আমি ভিক্ষুণীদের জন্যে এই শিক্ষাপদের উদ্দেস করব :

১১৬৭. “যেই ভিক্ষুণী পারিবাসিক ছন্দ দান (ইচ্ছা প্রকাশ) করে, শিক্ষামনাকে উপসম্পদা দেবে, তার পাচিত্তিয় অপরাধ হবে।”

১১৬৮. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘পারিবাসিক ছন্দদানেনাতি’ বলতে পরিবাস গ্রহণের ইচ্ছা পরিষদকে জ্ঞাত করানো।

‘সিক্খামানা’ অর্থে দুই বৎসরকাল ছয়ধর্মের শিক্ষায় শিক্ষিত।

‘বুট্ঠাপেয্যাতি’ বলতে উপসম্পদা দেয়া। উপসম্পদা দেবো, এই সিদ্ধান্তে গন বা আচার্যকে অন্বেষণ বা, পাত্র-চীবর অন্বেষণ করলে, অথবা সীমায় সমবেত হলে দুক্কট আপত্তি হয়। প্রজ্ঞপ্তি স্থাপনে দুক্কট হয়। দুইবার কর্মবাক্যের আবৃত্তিতে দুইবার দুক্কট হয়। কর্মবাক্যের অবসানে উপাধ্যায়ের পাচিত্তিয় অপরাধ হয়। এবং গণ বা আচার্যার দুক্কট হয়।

১১৬৯. অপরাধহীনতা : উপসম্পদার উদ্দেশ্যে সমবেত নয় এমন পরিষদ কর্তৃক উপসম্পদা দানে, উন্মাদ হলে এবং আদিকর্মিকের।

একাদশ শিক্ষাপদ সমাপ্ত।


 

১২. দ্বাদশ শিক্ষাপদ
১১৭০. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন ভিক্ষুণীরা আবাসিক সুযোগ-সুবিধা ছাড়া প্রতিবছর উপসম্পদা দিচ্ছিলেন। লোকেরা এজন্যে নিন্দা, ক্ষোভ ও আন্দোলন করে বলতে লাগলেন, ভিক্ষুণীদের এ কেমন আচরণ? কেন তারা আবাসিক সুযোগ-সুবিধা ব্যতীত প্রতিবছর উপসম্পদা দিচ্ছেন? ভিক্ষুণীরা জনগণের এই নিন্দা, ক্ষোভ ও আন্দোলন অবগত হলে, অল্পেচ্ছু ভিক্ষুণীরাও একইভাবে নিন্দা আন্দোলন ও ক্ষোভ প্রকাশ করতে লাগলেন।

ভিক্ষুণীরা ভিক্ষুগণকে এ বিষয়ে অভিযোগ করলে, ভিক্ষুগণ তা ভগবানকে নিবেদন করলেন। ভগবান জিজ্ঞাসা করলেন, ভিক্ষুগণ, ইহা কি সত্য যে, ভিক্ষুণীরা প্রতিবছর আবাসিক সুযোগ ব্যতীত উপসম্পদা দিচ্ছে? হ্যাঁ ভগবান, তা সত্য। ভগবান খুবই অসন্তোষ প্রকাশ করে বললেন, কেন ভিক্ষুগণ, ভিক্ষুণীরা প্রতিবছর এভাবে উপসম্পদা দিচ্ছে? হে ভিক্ষুগণ, তাদের এ আচরণ কিছুতেই অপ্রসন্নদের প্রসন্নতা উৎপাদনে এবং প্রসন্নদের প্রসন্নতা বর্ধনে সহায়ক হবে না। অধিকন্তু, এতে অপ্রসন্নদের অশ্রদ্ধা বৃদ্ধি এবং কোনো কোনো প্রসন্নদের মনে বিরূপভাবের জন্ম দেবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

১১৭১. “যেই ভিক্ষুণী আবাসিক সুযোগ-সুবিধা ব্যতীত অনুবৎসর উপসম্পদা দেবে তার পাচিত্তিয় হবে।”

১১৭২. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘অনুবস্সন্তি’ অর্থে প্রতিবছর।

‘বুট্ঠাপেয্যাতি’ বলতে উপসম্পদা দেয়া। ‘উপসম্পদা দেবো’, এই সিদ্ধান্তে গণ বা আচার্যাকে অনুসন্ধান বা পাত্র-চীবর অনুসন্ধান করলে অথবা সীমায় সমবেত হলে দুক্কট আপত্তি হয়। প্রজ্ঞপ্তি স্থাপনে দুক্কট হয়। দুইবার কর্মবাক্য আবৃত্তিতে দুটি দুক্কট। কর্মবাক্যের অবসানে উপাধ্যায়ের পাচিত্তিয় আপত্তি হয়; গণ এবং আচার্যার দুক্কট আপত্তি হয়।

১১৭৩. অপরাধহীনতা : একবছর পর পর উপসম্পদা দানে, উন্মাদ অবস্থায় এবং আদিকর্মিক হলে।

দ্বাদশ শিক্ষাপদ সমাপ্ত।


 

১৩. ত্রয়োদশ শিক্ষাপদ
১১৭৪. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন ভিক্ষুণীরা একই বয়সী দুইজনকে একসাথে উপসম্পদা দিচ্ছিলেন। তাদের কোনো আবাসিক সুযোগও থাকলো না। জনগণ এজন্যে নিন্দা, আন্দোলন ও ক্ষোভ প্রকাশ করে বলতে লাগলেন, কেন ভিক্ষুণীরা আবাসিক সুযোগ ব্যতীত একই বয়সী দুইজনকে একসাথে উপসম্পদা দিচ্ছেন? জনগণের এই নিন্দা, আন্দোলন ও ক্ষোভের কথা ভিক্ষুণীরা শুনতে পেলেন। অল্পেচ্ছু ভিক্ষুণীরাও এ কারণে নিন্দা, আন্দোলন ও ক্ষোভ প্রকাশ করতে লাগলেন,...।

ভিক্ষুণীরা এ বিষয়ে ভিক্ষুগণকে অভিযোগ করলে ভিক্ষুগণ ভগবানকে নিবেদন করলেন। ভগবান জিজ্ঞাসা করলেন, ভিক্ষুগণ, সত্যই কি ভিক্ষুণীরা একই বয়সী দুইজনকে একসাথে উপসম্পদা দিচ্ছে? হ্যাঁ ভগবান, তা সত্যি। ভগবান খুবই অসন্তোষ প্রকাশ করে বললেন, কেন ভিক্ষুণীরা সমবয়সী দুইজনকে একসাথে উপসম্পদা দিচ্ছে? হে ভিক্ষুগণ, তাদের এ আচরণ কিছুতেই অপ্রসন্নদের প্রসন্নতা উৎপাদনে এবং প্রসন্নদের প্রসন্নতা বর্ধনে সহায়ক হবে না। অধিকন্তু, এতে অপ্রসন্নদের অশ্রদ্ধা বৃদ্ধি এবং কোনো কোনো প্রসন্নদের মনে বিরূপভাবের জন্ম দেবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

১১৭৫. “যেই ভিক্ষুণী সমবয়সীকে একসাথে উপসম্পদা দেবে, তার পাচিত্তিয় অপরাধ হবে।”

১১৭৬. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘একং বস্সন্তি’ বলতে একই বয়সী।

‘দ্বে বুট্ঠাপেয্যাতি’ বলতে দুইজনকে একসাথে উপসম্পদা দান। দুইজনকে একসাথে উপসম্পদা দেবো, এই সিদ্ধান্তে গণ বা আচার্যা অনুসন্ধান বা পাত্র-চীবরের অনুসন্ধান করলে, অথবা সীমায় সমবেত হলে দুক্কট আপত্তি হয়। প্রজ্ঞপ্তি স্থাপনে একটি দুক্কট, দুইবার কর্মবাক্য আবৃত্তিতে দুটি দুক্কট হয়। কর্মবাক্যের অবসানে উপাধ্যায়ের পাচিত্তিয় আপত্তি, গণ এবং আচার্যার দুক্কট আপত্তি হয়।

১১৭৭. অপরাধহীনতা : একজনের পর একজনকে উপসম্পদা দিলে, উন্মাদগ্রস্ত হলে, আদিকর্মিক হলে।

ত্রয়োদশ শিক্ষাপদ সমাপ্ত।

কুমারীভূত বর্গ অষ্টম সমাপ্ত।


 

৯. ছত্র-পাদুকা বর্গ
১. প্রথম শিক্ষাপদ
১১৭৮. তখন বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। সে সময়ে ষড়বর্গীয়া ভিক্ষুণীরা ছত্র ধারণ করছিলেন। জনগণ এ কারণে নিন্দা, আন্দোলন ও ক্ষোভ প্রকাশ করে বলতে লাগলেন, এরা কেমন ভিক্ষুণী, যে ছত্র-পাদুকা ধারণ করছে? যেন কামভোগী গৃহিণী। ভিক্ষুণীরা সেই জনগণের এই নিন্দা, আন্দোলন ও ক্ষোভের কথা শুনতে পেলেন। যে-সকল ভিক্ষুণী অল্পেচ্ছু তারাও নিন্দা, আন্দোলন ও ক্ষোভ প্রকাশ করে বলতে লাগলেন, ষড়বর্গীয়া ভিক্ষুণীরা কেন ছত্র-পাদুকা ধারণ করছে?

ভিক্ষুণীরা ভিক্ষুগণকে এ বিষয় অভিযোগ করলে, ভিক্ষুরা ভগবানকে তা নিবেদন করলেন। তখন ভগবান জিজ্ঞাসা করলেন, ভিক্ষুগণ, ইহা কি সত্য যে, ষড়বর্গীয়া ভিক্ষুণীরা ছত্র-পাদুকা ধারণ করছে? হ্যাঁ ভগবান, তা সত্য। ভগবান খুবই অসন্তোষ প্রকাশ করে বললেন, ভিক্ষুগণ, ইহা কেমন কথা যে, ষড়বর্গীয়া ভিক্ষুণীরা ছত্র-পাদুকা ধারণ করবে? তাদের এ আচরণ, হে ভিক্ষুগণ, কিছুতেই অপ্রসন্নদের প্রসন্নতা উৎপাদন, বা প্রসন্নদের শ্রদ্ধা বর্ধনে সহায়ক নয়। অধিকন্তু এতে অপ্রসন্নদের অশ্রদ্ধা বৃদ্ধি এবং কোনো কোনো প্রসন্নদের শ্রদ্ধাহানীর কারণ হবে। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ প্রজ্ঞাপিত করছি।“যেই ভিক্ষুণী ছাতা-পাদুকা ধারণ করবে, তার পাচিত্তিয় হবে।”

১১৭৯. সে সময়ে জনৈকা ভিক্ষুণী অসুস্থ হলেন। ছত্র এবং পাদুকা ধারণ বিনা তা স্বস্তি বোধ হচ্ছিল না। ভগবানকে এ বিষয় আবেদন করলে, ভগবান বললেন,... ভিক্ষুগণ, আমি এই অনুজ্ঞা করছি যে, অসুস্থা ভিক্ষুণী ছত্র এবং পাদুকা ধারণ করতে পারবে। তাই ভিক্ষুগণ আমি ভিক্ষুণীদের জন্যে এই শিক্ষাপদ উদ্দেস করছি :

১১৮০. “যেই ভিক্ষুণী নিরোগী হয়ে ছত্র এবং পাদুকা ধারণ করবে তার পাচিত্তিয় অপরাধ হবে।”

১১৮১. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘অগিলানা’ বলতে ছাতা এবং পাদুকা ধারণ না করলে যার স্বস্তি বোধ হয় না।

‘গিলানা’ বলতে ছত্র-পাদুকা ধারণ না করলে যার অস্বস্তি বোধ হয়।

‘ছাতা’ বলতে তিন প্রকার ছাতা; যথা : শ্বেতচ্ছত্র, গাছের বাকল বা আঁশনির্মিত মোটা কাপড়ের ছাতা, পাতা দ্বারা তৈরি ছাতা, গোলাকৃতির যেকোনো বৃহদাকার টুপি।

‘ধারেয্যাতি’ বলতে নিজে যদি ধারণ করে, তাহলে পাচিত্তিয় অপরাধ হবে।

১১৮২. নিরোগী হয়ে নিরোগী ধারণায় ছাতা পাদুকা ধারণে পাচিত্তিয় অপরাধ হয়। নিরোগী হয়ে ভুলক্রমে ছত্র-পাদুকা ধারণে পাচিত্তিয় অপরাধ হয়। ছাতা ধারণ করে কিন্তু তখন পাদুকা ধারণ না করলে দুক্কট অপরাধ হয। পাদুকা ধারণ করে কিন্তু ছাতা ধারণ না করলে দুক্কট অপরাধ হয়। রোগীকে নিরোগী ধারণায় দুক্কট অপরাধ হয়। রোগী কি না ভুলে গেলে দুক্কট আপত্তি হয়। রোগীকে রোগী ধারণায় কোনো দোষ নেই।

১১৮৩. নির্দোষিতা : অসুস্থাবস্থায় বিহারে ও বিহার সীমানায় ছাতা পাদুকা ধারণ করলে, উন্মাদ হলে এবং আদিকর্মিক হলে।

প্রথম শিক্ষাপদ সমাপ্ত।


 

২. দ্বিতীয় শিক্ষাপদ
১১৮৪. তখন বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন ষড়বর্গীয়া ভিক্ষুণীরা গাড়িতে করে যাচ্ছিলেন। জনগণ এ কারণে নিন্দা, আন্দোলন ও ক্ষোভ প্রকাশ করে বলতে লাগলেন, এগুলো কেমন ভিক্ষুণী যে, গাড়িতে করে যাচ্ছে? যেন কামভোগী গৃহিণী! ভিক্ষুণীরা জনগণের এই নিন্দা, আন্দোলন ও ক্ষোভের কথা শুনতে পেলেন। যে-সকল ভিক্ষুণী অল্পেচ্ছু তারাও এই বলে নিন্দা, আন্দোলন ও ক্ষোভ প্রকাশ করতে লাগলেন, কেন ষড়বর্গীয়া ভিক্ষুণীরা গাড়িতে গমন করছেন?

ভিক্ষুণীরা ভিক্ষুগণকে অভিযোগ করলে তারা ভগবানকে তা নিবেদন করলেন। ভগবান জিজ্ঞাসা করলেন, ভিক্ষুগণ, ইহা কি সত্য যে, ষড়বর্গীয়া ভিক্ষুণীরা গাড়িতে করে যাচ্ছে? হ্যাঁ ভগবান, তা সত্য। ভগবান খুবই অসন্তোষ প্রকাশ করে বললেন, এ কেমন কথা ভিক্ষুগণ, কেন ষড়বর্গীয়া ভিক্ষুণীরা গাড়িতে গমন করবে? ভিক্ষুগণ, তাদের এ আচরণ কিছুতেই অপ্রসন্নদের প্রসন্নতা উৎপাদনে এবং প্রসন্নদের প্রসন্নতা বর্ধনে সহায়ক হবে না। অধিকন্তু, এতে অপ্রসন্নদের অশ্রদ্ধা বৃদ্ধি এবং কোনো কোনো প্রসন্নদের মনে বিরূপভাবের জন্ম দেবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। এ কারণেই ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

“যেই ভিক্ষুণী গাড়িতে গমন করবে, তার পাচিত্তিয় অপরাধ হবে।”

ভিক্ষুণীদের জন্যে বুদ্ধের এখন থেকে এমন শিক্ষাপদই প্রজ্ঞাপিত হলো।

১১৮৫. সে সময়ে জনৈক ভিক্ষুণী অসুস্থা হলেন। তিনি পদগমনে সক্ষম হলেন না। ভগবানকে এ বিষয় জানানো হলে, ভগবান বললেন :

“ভিক্ষুগণ, আমি অনুজ্ঞা করছি রোগী ভিক্ষুণীর জন্যে গাড়িতে গমন বিধেয়। তাই ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

১১৮৬. “যেই ভিক্ষুণী অসুস্থা নয়, তার গাড়িতে গমন পাচিত্তিয় হবে।”

১১৮৭. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘অগিলানা’ অর্থে পায়ে গমনে সক্ষম।

‘গিলানা’ অর্থে পায়ে গমনে অক্ষম।

‘যানং’ বলতে বাহন; যথা : রথ, শকট, সন্দমানিকা (দুইয়ের অধিক ঘোড়াযুক্ত বৃহদাকার রথ), পাল্কি, পাটকী (রিক্সাজাতীয় গাড়ি)।

‘যাযেয্যাতি’ বলতে নিজেই ইচ্ছাকৃতভাবে গেলে পাচিত্তিয় অপরাধ।

১১৮৮. নিরোগী যদি নিরোগী ধারণায় গাড়িতে গমন করে পাচিত্তিয় অপরাধ হয়। নিরোগী হয়েও ভুলক্রমে গাড়িতে গমনে পাচিত্তিয় অপরাধ হয়। নিরোগী হয়েও রোগী ধারণায় দুক্কট অপরাধ হয়। রোগী হয়েও ভুলক্রমে হলে দুক্কট অপরাধ হয়। নিরোগী হয়ে রোগী বলে ধারণায় নির্দোষ হয়।

১১৮৯. অপরাধহীনতা : অসুস্থাতায়, বিপদে, উন্মাদ অবস্থায় এবং আদিকর্মিক হলে।

দ্বিতীয় শিক্ষাপদ সমাপ্ত।


 

৩. তৃতীয় শিক্ষাপদ
১১৯০. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের বিহারে অবস্থান করছিলেন। তখন জনৈকা ভিক্ষুণী জনৈকা মহিলার কুলুপিকা ছিলেন। একদিন সেই মহিলা ভিক্ষুণীকে বললেন, হে আর্যা, এই কোমরবন্ধ অমুক নামক মহিলাকে দেবেন। সেই ভিক্ষুণী ভাবলেন, যদি ইহা আমি পাত্রের ভেতর নিয়ে গমন করি, অসুবিধা হতে পারে। এই ভেবে তা কোমরে বেঁধে নিয়ে যাচ্ছিলেন। পথে সুতো ছিঁড়ে তা ছড়িয়ে পড়লে, মানুষেরা এই বলে নিন্দা, আন্দোলন ও ক্ষোভ প্রকাশ করতে লাগলেন, এগুলো কোন ধরনের ভিক্ষুণী যে, কোমরবন্ধনী ধারণ করছে? যেন কামভোগী গৃহিণী।

জনসাধারণের এই নিন্দা, আন্দোলন ও ক্ষোভের কথা ভিক্ষুণীরা শুনতে পেলেন। অল্পেচ্ছু ভিক্ষুণীরাও এই বলে নিন্দা আন্দোলন ও ক্ষোভ প্রকাশ করতে লাগলেন যে, কেন ভিক্ষুণীরা কোমরবন্ধ ধারণ করবে?...। তারা ভিক্ষুগণকে অভিযোগ করলে, ভিক্ষুরা ভগবানকে তা নিবেদন করলেন। ভগবান জিজ্ঞাসা করলেন, সত্যই কি ভিক্ষুগণ, ভিক্ষুণীরা কোমরবন্ধ ধারণ করছে? হ্যাঁ ভগবান, তা সত্য। ভগবান খুবই অসন্তোষ প্রকাশ করে বললেন, তারা কেমন ভিক্ষুণী যে, কটিসুতা ধারণ করবে?

ভিক্ষুণীগণ তাদের এ আচরণ কিছুতেই অপ্রসন্নদের প্রসন্নতা উৎপাদনে এবং প্রসন্নদের প্রসন্নতা বর্ধনে সহায়ক হবে না। অধিকন্তু, এতে অপ্রসন্নদের অশ্রদ্ধা বৃদ্ধি এবং কোনো কোনো প্রসন্নদের মনে বিরূপভাবের জন্ম দেবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

১১৯১. “ যেই ভিক্ষুণী কটিবন্ধ ধারণ করবে তার পাচিত্তিয় হবে।”

১১৯২. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘সঙ্ঘাণি’ বলতে যেকোনো প্রকার কটিবস্ত্র।

‘ধারেয্যাতি’ বলতে নিজে নিজেই ধারণ করাতে পাচিত্তিয় অপরাধ হয়।

১১৯৩. অপরাধহীনতা : রোগের কারণে কটিসুতো ধারণ করলে, উন্মাদ হলে এবং আদিকর্মিকের।

তৃতীয় শিক্ষাপদ সমাপ্ত।


 

৪. চতুর্থ শিক্ষাপদ
১১৯৪. সে সময়ে বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। তখন ষড়বর্গীয়া ভিক্ষুণীরা স্ত্রীর অলংকার পরিধান করতে লাগলেন। জনসাধারণ নিন্দা, আন্দোলন ও ক্ষোভ প্রকাশ করে বলতে লাগলেন, এগুলো কেমন ভিক্ষুণী যে, স্ত্রীর অলংকার পরিধান করছে? যেন কামভোগী গৃহিণী! ভিক্ষুণীরা জনগণের এই নিন্দা, আন্দোলন ক্ষোভের বিষয় শুনতে পেলেন। অল্পেচ্ছু ভিক্ষুণীরাও এই বলে নিন্দা, আন্দোলন ক্ষোভ প্রকাশ করতে লাগলেন, ষড়বর্গীয়া ভিক্ষুণীরা কেমন যে, তারা স্ত্রীর অলংকার পরিধান করছে?

ভিক্ষুণীরা ভিক্ষুগণকে অভিযোগ করলে ভিক্ষুরা ভগবানকে তা নিবেদন করলেন। ভগবান জিজ্ঞাসা করলেন ভিক্ষুগণ, ইহা কি সত্য যে, ষড়বর্গীয়া ভিক্ষুণীরা স্ত্রীর অলংকার ধারণ করছে? হ্যাঁ ভগবান, তা সত্যি। ভগবান খুবই অসন্তোষ প্রকাশ করে বললেন, ভিক্ষুগণ, ষড়বর্গীয়া ভিক্ষুণীরা কেমন যে, তারা স্ত্রীর অলংকার ধারণ করছে? ভিক্ষুগণ, ইহা কিছুতেই অপ্রসন্নদের প্রসন্নতা উৎপাদন বা প্রসন্নদের শ্রদ্ধা বর্ধনের কারণ নয়।... তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

১১৯৫. “যেই ভিক্ষুণী স্ত্রী অলংকার ধারণ করবে তার পাচিত্তিয় হবে।”

১১৯৬. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘ইত্থালঙ্কারো’ বলতে মস্তকে, গলায়, হাতে, কোমরের অলংকার।

‘ধারেয্যাতি’ বলতে নিজে ধারণ করলে পাচিত্তিয় অপরাধ হয়।

১১৯৭. অপরাধহীনতা : রোগের কারণ, উন্মাদ অবস্থায় এবং আদিকর্মিকের ক্ষেত্রে।

চতুর্থ শিক্ষাপদ সমাপ্ত।


 

৫. পঞ্চম শিক্ষাপদ

১১৯৮. তখন বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। সে সময়ে ষড়বর্গীয়া ভিক্ষুণীরা সুগন্ধিচূর্ণ দ্বারা স্নান করছিলেন। লোকেরা এতে নিন্দা, আন্দোলন ও ক্ষোভ প্রকাশ করে বলতে লাগলেন, এগুলো কেমন ভিক্ষুণী যে, সুগন্ধিচূর্ণ দ্বারা স্নান করছে? যেন কামভোগী গৃহিণী! ভিক্ষুণীরা লোকের এই নিন্দা আন্দালন ও ক্ষোভের কথা শুনতে পেলেন। যে-সকল ভিক্ষুণী অল্পেচ্ছু তারাও বলতে লাগলেন, কেন ষড়বর্গীয়া ভিক্ষুণীরা সুগন্ধিচূর্ণ দ্বারা স্নান করবে?

ভিক্ষুণীরা ভিক্ষুগণকে অভিযোগ করলে ভিক্ষুরা ভগবানকে তা নিবেদন করলেন। ভগবান জিজ্ঞাসা করলেন, ভিক্ষুগণ, ইহা কি সত্য যে, ষড়বর্গীয়া ভিক্ষুণীরা সুগন্ধিচূর্ণ দ্বারা স্নান করছে? হ্যাঁ ভগবান, তা সত্যি। ভগবান খুবই অসন্তোষ প্রকাশ করে বললেন, ভিক্ষুগণ, ষড়বর্গীয়া ভিক্ষুণীদের এ কেমন আচরণ? কেন তারা সুগন্ধিচূর্ণ দ্বারা স্নান করছে? ভিক্ষুগণ, তাদের এ আচরণে কিছুতেই অপ্রসন্নদের প্রসন্নতা উৎপাদনে হবে না এবং প্রসন্নদের শ্রদ্ধা বৃদ্ধি ঘটবে না...। তাই ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

১১৯৯. “যেই ভিক্ষুণী সুগন্ধিচূর্ণ দ্বারা স্নান করবে তার পাচিত্তিয় হবে।”

১২০০. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘গন্ধো’ বলতে যেকোনো সুগন্ধ দ্রব্য।

‘বণ্ণকেন’ বলতে যেকোনো চূর্ণ বা সাবান-পাউডার।

‘নহাযেয্যাতি’ স্নানের প্রয়োগে দুক্কট অপরাধ, স্নান সমাপ্তিতে পাচিত্তিয় অপরাধ হয়।

১২০১. অপরাধহীনতা : রোগের কারণে, উন্মাদ অবস্থায় এবং আদিকর্মিকের।

পঞ্চম শিক্ষাপদ সমাপ্ত।


 

৬. ষষ্ঠ শিক্ষাপদ
১২০২. তখন বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। সে সময়ে ষড়বর্গীয়া ভিক্ষুণীরা সুরভিত তিল পিষে তা দিয়ে স্নান করছিলেন। লোকেরা এই বলে নিন্দা, আন্দোলন, ক্ষোভ প্রকাশ করতে লাগলেন, এগুলো কেমন ভিক্ষুণী যে, সুরভিত তিল-পিষ্টক দ্বারা স্নান করছে? যেন কামভোগী গৃহিণী। লোকদের এই নিন্দা, আন্দোলন ও ক্ষোভের বিষয় ভিক্ষুণীরা শুনলেন। যে-সকল ভিক্ষুণী অল্পেচ্ছু তারাও নিন্দা আন্দোলন ও ক্ষোভ প্রকাশ করে বলতে লাগলেন, ষড়বর্গীয়া ভিক্ষুণীদের এ কেমন আচরণ? কেন তারা সুগন্ধ তিল-পিষ্টক দ্বারা স্নান করছে?

ভিক্ষুণীরা ভিক্ষুগণকে অভিযোগ করলে ভিক্ষুরা ভগবানকে তা নিবেদন করলেন। ভগবান জিজ্ঞাসা করলেন, ভিক্ষুগণ, ইহা কি সত্য যে, ষড়বর্গীয়া ভিক্ষুণীরা সুরভিত তিল-পিষ্টক দ্বারা স্নান করছে? হ্যাঁ ভগবান, তা সত্য। ভগবান খুবই অসন্তোষ প্রকাশ করলেন এবং বললেন, ভিক্ষুগণ, কেন ষড়বর্গীয়া ভিক্ষুণীরা সুরভিত তিল-পিষ্টক স্নান করবে? তাদের এই আচরণ কিছুতেই অপ্রসন্নদের প্রসন্নতা আনয়ন বা প্রসন্নদের প্রসন্নতা বৃদ্ধির কারণ নয়। অধিকন্তু কোনো কোনো প্রসন্নদের মনে অন্যথাভাব সৃষ্টির কারণ হবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, ভিক্ষুণীদের জন্যে আমি এই শিক্ষাপদ উদ্দেস করছি :

১২০৩. “যেই ভিক্ষুণী সুরভিত তিল-পিষ্টক দ্বারা স্নান করবে, তার পাচিত্তিয় হবে।”

১২০৪. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘বাসিতকং’ বলতে সমুদয় সুরভিত দ্রব্য।

‘পিঞ্ঞাতকং’ বলতে তিল-পিষ্টক বুঝায়।

‘নহাযতি’ বলতে স্নান করার সময়ে দুক্কট হয়। স্নানের অবসানে পাচিত্তিয় অপরাধ হয়।

১২০৫. অপরাধহীনতা : রোগের কারণে, নির্দোষ তিল-পিষ্টক দ্বারা স্নান করলে, উন্মাদ হলে, আদিকর্মিক হলে।

ষষ্ঠ শিক্ষাপদ সমাপ্ত।


 

৭. সপ্তম শিক্ষাপদ
১২০৬. তখন বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। সে সময়ে ভিক্ষুণী ভিক্ষুণীকে লেপন, মর্দন করছিলেন। মানুষেরা বিহার ভ্রমণে ঘুরাফেরার সময়ে এ সকল দেখে নিন্দা, আন্দোলন ও ক্ষোভ প্রকাশ করে বলতে লাগলেন, এগুলো কেমন ভিক্ষুণী যে একে অন্যেকে লেপন, মর্দন করছে? যেন কামভোগী গৃহিণী।

ভিক্ষুণীরা লোকদের এ সকল নিন্দা, আন্দোলন ও ক্ষোভের কথা শুনতে পেলেন। যে-সকল ভিক্ষুণী অল্পেচ্ছু তারাও এজন্যে নিন্দা, আন্দোলন ও ক্ষোভ প্রকাশ করে বলতে লাগলেন, এ ভিক্ষুণীরা কেমন যে, একে অন্যকে লেপন, মর্দন করছে? ভিক্ষুণীরা ভিক্ষুগণকে অভিযোগ করলে, ভিক্ষুরা ভগবানকে তা নিবেদন করলেন। ভগবান জিজ্ঞাসা করলেন, ভিক্ষুগণ ইহা কি সত্য যে, ভিক্ষুণী ভিক্ষুণীকে লেপন, মর্দন করছে? হ্যাঁ ভগবান, তা সত্য। ভগবান খুবই অসন্তোষ প্রকাশ করলেন। বললেন, ভিক্ষুগণ, তারা কেমন ভিক্ষুণী যে, ভিক্ষুণী ভিক্ষুণীকে লেপন, মর্দন করছে? হে ভিক্ষুগণ, তাদের এ আচরণ কিছুতেই অপ্রসন্নদের প্রসন্নতা উৎপাদনে এবং প্রসন্নদের প্রসন্নতা বর্ধনে সহায়ক হবে না। অধিকন্তু, এতে অপ্রসন্নদের অশ্রদ্ধা বৃদ্ধি এবং কোনো কোনো প্রসন্নদের মনে বিরূপভাবের জন্ম দেবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

১২০৭. “যেই ভিক্ষুণী ভিক্ষুণীকে লেপন, মর্দন করবে তার পাচিত্তিয় হবে।”

১২০৮. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘ভিক্খুনীযাতি’ বলতে অন্য ভিক্ষুণীর। লেপন করলে বা করালে পাচিত্তিয় অপরাধ হয়। মর্দন করলে বা করালে পাচিত্তিয় অপরাধ হয়।

১২০৯. নির্দোষিতা : অসুস্থ হলে, বিপদে পড়লে, উন্মাদ হলে, আদিকর্মিক হলে।

সপ্তম শিক্ষাপদ সমাপ্ত।


 

৮-৯-১০. অষ্টম, নবম ও দশম শিক্ষাপদ
১২১০. তখন বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। সে সময়ে ভিক্ষুণীরা শিক্ষামানাদের দ্বারা স্বগাত্রে (১) লেপন, পরিমর্দন করছিল...। (২) শ্রামণেরী দ্বারা লেপন, পরিমর্দন করছিলেন।...। (৩) গৃহিণীর দ্বারা লেপন, পরিমর্দন করছিলেন।...।

লোকেরা বিহার দর্শনে ঘুরাফেরা করার সময়ে এ সকল দেখে নিন্দা, আন্দোলন ও ক্ষোভ প্রকাশ করে বলতে লাগলেন যে, এগুলো কেমন ভিক্ষুণী যে, শিক্ষামানা, শ্রামণেরী, গৃহিণী দ্বারা লেপন, পরিমর্দন করাচ্ছেন? যেন কামভোগী গৃহিণী!

ভিক্ষুণীরা জনগণের এ সকল নিন্দাবাক্য শুনতে পেলেন। যে সকল ভিক্ষুণী অল্পেচ্ছু তারাও নিন্দা, আন্দোলন ও ক্ষোভ প্রকাশ করে বলতে লাগলেন যে, এগুলো কেমন ভিক্ষুণী যে, শিক্ষামান, শ্রামণেরী, গৃহিণী দ্বারা স্বগাত্র লেপন, পরিমর্দন করাচ্ছে? ভিক্ষুণীরা এ বিষয় ভিক্ষুগণকে অভিযোগ করলে ভিক্ষুগণ তা ভগবানকে নিবেদন করলেন। ভগবান জিজ্ঞাসা করলে, ভিক্ষুগণ, ইহা কি সত্য যে ভিক্ষুণীরা শিক্ষামানা দ্বারা... শ্রামণেরী দ্বারা... গৃহিণী দ্বারা স্বগাত্রে লেপন, পরিমর্দন করছে? হ্যাঁ ভগবান, তা সত্যি। ভগবান খুবই অসন্তোষ প্রকশ করে বললেন, ভিক্ষুগণ, তাদের এ আচরণ কিছুতেই অপ্রসন্নদের প্রসন্নতা উৎপাদনে এবং প্রসন্নদের প্রসন্নতা বর্ধনে সহায়ক হবে না। অধিকন্তু, এতে অপ্রসন্নদের অশ্রদ্ধা বৃদ্ধি এবং কোনো কোনো প্রসন্নদের মনে বিরূপভাবের জন্ম দেবে। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

১২১১. “যেই ভিক্ষুণী শিক্ষামানা দ্বারা..., শ্রামণেরী দ্বারা..., গৃহিণী দ্বারা স্বগাত্রে লেপন, পরিমর্দন করাবে তার পাচিত্তিয় হবে।”

১২১২. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘সিক্খামানা’ বলতে দুই বৎসরকাল ছয়ধর্মের শিক্ষায় শিক্ষিত।

‘সামণেরী’ বলতে দশ শিক্ষাপদ গ্রহণকারিণী।

‘গিহিণী’ বলতে গৃহে বসবাসকারিণী। লেপন করলে বা করালে পাচিত্তিয় অপরাধ হয়। পরিমর্দন করলে বা করালে পাচিত্তিয় অপরাধ হয়।

১২১৩. অপরাধহীনতা : রোগের কারণে, বিপদে পড়ে, উন্মাদ হলে এবং আদিকর্মিক হলে।

অষ্টম, নবম ও দশম শিক্ষাপদ সমাপ্ত।


 

১১. একাদশ শিক্ষাপদ
১২১৪. তখন বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। সে সময়ে ভিক্ষুণীরা অনুমতি না নিয়েই ভিক্ষুদের সম্মুখের আসনে বসতেন। ভিক্ষুরা এ কারণে নিন্দা, আন্দোলন ও ক্ষোভ প্রকাশ করে বলতে লাগলেন, এগুলো কেমন ভিক্ষুণী? কী করে তারা বিনা জিজ্ঞাসায় আসনে উপবেশন করছেন? ভিক্ষুরা ভগবানকে তা নিবেদন করলে, ভগবান বললেন, সত্যই কি ভিক্ষুগণ, ভিক্ষুণীরা বিনা জিজ্ঞাসায় ভিক্ষুদের সম্মুখে আসনে উপবেশন করে? হ্যাঁ ভগবান, তা সত্য। ভগবান খুবই অসন্তোষ প্রকাশ করে বললেন, তারা কেমন ভিক্ষুণী যে, জিজ্ঞাসা না করেই ভিক্ষুদের সামনে আসনে বসে? না ভিক্ষুগণ, তাদের এমন আচরণ কিছুতেই অপ্রসন্নদের প্রসন্নতা উৎপাদন বা প্রসন্নদের শ্রদ্ধা বৃদ্ধির সহায়ক নয়...। এ হেতু ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করব :

১২১৫. “যেই ভিক্ষুণী ভিক্ষুর সম্মুখে বিনা জিজ্ঞাসায় আসনে উপবেশন করবে, তার পাচিত্তিয় অপরাধ হবে।”

১২১৬. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘ভিক্খুস্স পুরাতোতি’ বলতে উপসম্পন্নের সম্মুখে।

‘অনাপুচ্ছাতি’ বলতে দাঁড়ায়ে অপেক্ষা না করে।

‘আসনে নিসীদেয্যাতি’ বলতে কমপক্ষে ভূমির উপর বসলেও পাচিত্তিয় অপরাধ হয়।

১২১৭. অজিজ্ঞাসিতকে জিজ্ঞাসিত ধারণায় আসনে বসলে পাচিত্তিয় আপত্তি হয়। অজিজ্ঞাসিত কিন্তু ভুলে আসনে উপবেশনেও পাচিত্তিয় আপত্তি হয়। অজিজ্ঞাসিত হয়েও জিজ্ঞাসিত ধারণায় আসনে বসলে পাচিত্তিয় আপত্তি হয়। জিজ্ঞাসিত কিন্তু অজিজ্ঞাসিত ধারণায় দুক্কট আপত্তি হয়। জিজ্ঞাসিত কিন্তু তা ভুলে গিয়ে উপবেশনে দুক্কট আপত্তি হয়। জিজ্ঞাসিত হয়ে জিজ্ঞাসিত হয়েছে ধারণায় কোনো দোষ নেই।

১২১৮. অপরাধহীনতা : অজিজ্ঞাসিত হয়ে আসনে বসলে, রোগের কারণে, বিপদে পড়ে, উন্মাদ অবস্থায় এবং আদিকর্মিক হলে।

একাদশ শিক্ষাপদ সমাপ্ত।


 

১২. দ্বাদশ শিক্ষাপদ
১২১৯. তখন বুদ্ধ ভগবান জেতবনে অনাথপিণ্ডিকের আরামে অবস্থান করছিলেন। সে সময়ে ভিক্ষুণীরা অবকাশ না নিয়ে ভিক্ষুগণকে প্রশ্ন জিজ্ঞাসা করতেন। ভিক্ষুগণ এ কারণে নিন্দা, আন্দোলন ও ক্ষোভ প্রকাশ করে বলতে লাগলেন, এগুলো কেমন ভিক্ষুণী যে, অবকাশ না নিয়েই ভিক্ষুগণকে প্রশ্ন জিজ্ঞাসা করছেন? ভিক্ষুগণ, ভগবানকে এ বিষয় নিবেদন করলেন। ভগবান বললেন, সত্যই কি ভিক্ষুগণ, ভিক্ষুণীরা অবকাশ না নিয়েই ভিক্ষুদেরকে প্রশ্ন জিজ্ঞাসা করছে? হ্যাঁ ভগবান, তা সত্য। ভগবান খুবই অসন্তোষ প্রকাশ করে বললেন, ভিক্ষুগণ, ভিক্ষুণীদের এমন আচরণ কিছুতেই অপ্রসন্নদের প্রসন্নতা উৎপাদনে এবং প্রসন্নদের শ্রদ্ধা বর্ধনে সহায়ক নয়। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

১২২০. “যেই ভিক্ষুণী অবকাশ না নিয়ে ভিক্ষুকে প্রশ্ন জিজ্ঞাসা করবে, তার পাচিত্তিয় হবে।”

১২২১. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘অনোকাসকতান্তি’ বলতে জিজ্ঞাসা না করে।

‘ভিক্খুন্তি’ বলতে উপসম্পন্ন বুঝায়।

‘পঞ্হং পুচ্ছেয্যাতি’ বলতে সূত্রান্তে অবকাশ প্রার্থনা করে বিনয় বা অভিধর্ম বিষয়ে জিজ্ঞাসা করলে পাচিত্তিয় আপত্তি হয়। বিনয়ের জন্যে অবকাশ করিয়ে সুত্তান্ত বা অভিধর্মে প্রশ্ন জিজ্ঞাসায় পাচিত্তিয় আপত্তি হয়। অভিধর্মের জন্য অবকাশ করিয়ে সুত্তান্তের উপর বা বিনয়ের উপর প্রশ্ন জিজ্ঞাসায় পাচিত্তিয় আপত্তি হয়।

১২২২. বিনা জিজ্ঞাসিতকে বিনা জিজ্ঞাসিত ধারণায় প্রশ্ন জিজ্ঞাসাতে পাচিত্তিয় আপত্তি হয়। বিনা জিজ্ঞাসায় এটা ভুলে গিয়ে প্রশ্ন জিজ্ঞাসায় পাচিত্তিয় আপত্তি হয়। বিনা জিজ্ঞাসিত অথচ জিজ্ঞাসিত ধারণায় প্রশ্ন জিজ্ঞাসায় পাচিত্তিয় আপত্তি হয়। জিজ্ঞাসিত অথচ অজিজ্ঞাসিত ধারণায় দুক্কট আপত্তি হয়। জিজ্ঞাসিতকে জিজ্ঞাসিত ধারণায় কোনো দোষ নেই।

১২২৩. অপরাধহীনতা : অবকাশ করিয়ে জিজ্ঞাসা করলে, উদ্দেশ্যহীনভাবে অবকাশ করিয়ে যত্রতত্র প্রশ্ন জিজ্ঞাসাতে, উন্মাদ অবস্থায় এবং আদিকর্মিক হলে।

দ্বাদশ শিক্ষাপদ সমাপ্ত।


 

১৩. ত্রয়োদশ শিক্ষাপদ
১২২৪. তখন বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। সে সময়ে জনৈকা ভিক্ষুণী বক্ষ-বন্ধনীবিহীনা অবস্থায় পিণ্ডচারণে গ্রামে প্রবেশ করলেন। ফলে পথে বায়ুতাড়িত হয়ে সঙ্ঘাটি উৎক্ষিপ্ত হতে থাকলো। লোকেরা উৎকুটিক হয়ে বসে বলতে লাগলো, আর্যার দেহ-পেট ভারি সুন্দর। সেই ভিক্ষুণী লোকদের দ্বারা অপদস্থ হয়েও নীরব থাকলেন। অতঃপর সেই ভিক্ষুণী আবাসে ফিরে গিয়ে ভিক্ষুণীদের এ বিষয় ব্যক্ত করলেন। যে-সকল ভিক্ষুণী অল্পেচ্ছু তারা ইহা শুনে নিন্দা, আন্দোলন ও ক্ষোভ প্রকাশ করে বলতে লাগলেন, এই ভিক্ষুণী কেন বক্ষ-বন্ধনী ব্যতীত গ্রামে প্রবেশ করল?

ভিক্ষুণীরা ভিক্ষুগণকে অভিযোগ করলে, ভিক্ষুরা ভগবানকে তা নিবেদন করলেন। ভগবান বললেন, ভিক্ষুগণ, সত্যই কি ভিক্ষুণী বক্ষ-বন্ধনী ব্যতীত গ্রামে প্রবেশ করে? হ্যাঁ ভগবান, তা সত্য। ভিক্ষুগণ, ইহা কিছুতেই অপ্রসন্নদের প্রসন্নতা উৎপাদনে এবং প্রসন্নদের শ্রদ্ধা বর্ধনে সহায়ক নয়। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। এ কারণেই ভিক্ষুগণ, ভিক্ষুণীদের জন্যে এই শিক্ষাপদ উদ্দেস করছি :

১২২৫. “যেই ভিক্ষুণী বক্ষ-বন্ধনী ব্যতীত গ্রামে প্রবেশ করবে, তার পাচিত্তিয় হবে।”

১২২৬. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘অসংকিচ্ছকাতি’ বলতে বক্ষবন্ধনী ব্যতীত।

‘সংকিচ্ছকং’ বলতে স্কন্ধের নিম্ন হতে নাভির উপরিভাগ পর্যন্ত আচ্ছাদনী বুঝায়।

‘গামং পরিস্যোতি’ বলতে চতুর্দিকের গ্রামসীমায় পরিখা বা চিহ্ন অতিক্রম পাচিত্তিয় আপত্তি হয়। সীমাচিহ্নবিহীন গ্রামের উপাচারে উপস্থিত হওয়াতে পাচিত্তিয় আপত্তি হয়।

১২২৭. অপরাধহীনতা : চীবর ছিন্নভিন্ন হলে, নষ্টচীবর হলে, রোগ হলে, বিস্মৃতিবশত, অজ্ঞতাবশত, উন্মাদ অবস্থায় এবং আদিকর্মিক হলে।

ত্রয়োদশ শিক্ষাপদ সমাপ্ত।

ছত্র-পাদুকা বর্গ নবম সমাপ্ত।

আর্যাগণ, একশত ছেষট্টিসংখ্যক পাচিত্তিয় ধর্মের উদ্দেস করা হলো। তত্র আর্যাগণকে জিজ্ঞাসা করা হচ্ছে তাতে পরিশুদ্ধ আছেন তো? দ্বিতীয়বার জিজ্ঞাসা করা হচ্ছে, তাতে পরিশুদ্ধ আছেন তো? তৃতীয়বারও জিজ্ঞাসা করা হচ্ছে, তাতে পরিশুদ্ধ আছেন তো? আর্যাগণ পরিশুদ্ধ আছেন বিধায় মৌন আছেন; আমি এরূপই ধারণা করছি। [অবশিষ্ট ৬৮টি শিক্ষাপদ বিনয়পিটকের অন্যত্র বিদ্যমান]

পাচিত্তিয় খণ্ড সমাপ্ত।


 

৫. প্রতিদেশনীয় খণ্ড
১. প্রথম প্রতিদেশনীয় শিক্ষাপদ
আর্যাগণ, এখন অষ্ট পটিদেসনীয় ধর্মের উদ্দেস উপস্থিত হচ্ছে:

১২২৮. তখন বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। সে সময়ে ষড়বর্গীয়া ভিক্ষুণীরা ঘৃত চেয়ে নিয়ে ভোজন করতেন। লোকেরা এ কারণে নিন্দা, আন্দোলন ও ক্ষোভ প্রকাশ করে বলতে লাগলেন, এগুলো কেমন ভিক্ষুণী যে, ঘৃত চেয়ে নিয়ে ভোজন করছেন? কোনোটা পরিপূর্ণ মনঃপূত নয়, কোনোটা উত্তম রুচিকর নয় এমন ভাব প্রব্রজিতদের যোগ্য কি?

ভিক্ষুণীরা লোকদের এ সকল নিন্দাবাক্য শুনে অল্পেচ্ছু ভিক্ষুণীরাও নিন্দা, আন্দোলন ও ক্ষোভ প্রকাশ করে বলতে লাগলেন, ষড়বর্গীয়া ভিক্ষুণীরা কেমন যে, তারা চেয়ে নিয়ে ঘৃত ভোজন করছে? ভিক্ষুণীরা ভিক্ষুগণকে এ নিয়ে অভিযোগ করলে ভিক্ষুরা ভগবানকে তা নিবেদন করলেন। ভগবান বললেন, ভিক্ষুগণ, ষড়বর্গীয়া ভিক্ষুণীরা সত্যই কি চেয়ে নিয়ে ঘৃত ভোজন করছে? হ্যাঁ ভগবান, তা সত্যি। ভগবান খুবই অসন্তোষ প্রকাশ করে বললেন, ভিক্ষুগণ, ষড়বর্গীয়ারা কেমন ভিক্ষুণী যে, চেয়ে নিয়ে ঘৃত ভোজন করবে? তাদের এ আচরণ হে ভিক্ষুগণ, কিছুতেই অপ্রসন্নদের প্রসন্নতা উৎপাদনে এবং প্রসন্নদের শ্রদ্ধা বর্ধনে সহায়ক নয়। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তদ্ধেতু হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করব :

“যেই ভিক্ষুণী ঘৃত চেয়ে নিয়ে ভোজন করবে, তাকে প্রতিদেশনা করতে হবে : আর্যা, আমার গর্হিতকর কার্য হয়েছে যা অনুচিত এবং প্রতিদেশনাযোগ্য তা আমি প্রতিদেশনা (প্রকাশ) করছি।”

ভগবান কর্তৃক ভিক্ষুণীদের জন্যে এভাবেই শিক্ষাপদ প্রজ্ঞাপিত হলো।

১২২৯. সে সময়ে ভিক্ষুণীরা অসুস্থ হলেন। রোগে আক্রান্ত ভিক্ষুণী, অসুস্থা ভিক্ষুণীকে বললেন, আর্যা কেমন সুস্থ আছেন তো? দিন কেমন যাচ্ছে? আর্যা পূর্বে আমরা ঘৃত চেয়ে ভোজন করেছি। তা আমাদের পক্ষে সুবিধে ছিল। এখন ভগবান বারণ করেছেন। তাই সন্দেহবশে চাইতে পারছি না। ফলে আমাদের স্বস্তি হচ্ছে না। ভগবানকে এ বিষয় নিবেদন করলে ভগবান বললেন, “ভিক্ষুগণ, আমি জানাচ্ছি যে, অসুস্থা ভিক্ষুণী ঘৃত চেয়ে নিয়ে ভোজন করুক। ভিক্ষুগণ, এ কারণেই আমি ভিক্ষুণীদের জন্যে এই শিক্ষাপদ প্রজ্ঞাপিত করছি :

১২৩০. “যেই ভিক্ষুণী অসুস্থা না হয়ে চেয়ে নিয়ে ঘৃত ভোজন করবে। সে প্রতিদেশনা করবে : আর্যা, আমি অসপ্রায়, প্রতিদেশনাযোগ্য, ধর্মে প্রদৃষ্ট হয়েছি। তা প্রতিদেশনা করছি।”

১২৩১. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘গিলানা’ বলতে যার ঘৃত বিনা স্বস্তিবোধ হয় না। ঘৃত বলতে গব্যঘৃত, ছাগঘৃত, মহিষঘৃত অথবা যাদের মাংস খাদ্য উপযোগী তাদের থেকে প্রাপ্ত ঘৃত। অসুস্থা না হয়ে নিজের রুচিকরবশে যাচ্ঞা করলে প্রয়োগে দুক্কট হয়। ‘লাভ করলে ভোজন করব’ এই চিত্তে গ্রহণ করলে দুক্কট আপত্তি হয়। প্রতি গ্রাসে গ্রাসে প্রতিদেশনীয় আপত্তি হয়।

১২৩২. সুস্থা হয়ে সুস্থা ধারণায় ঘৃত চেয়ে নিয়ে ভোজন করলে প্রতিদেশনীয় আপত্তি হয়। সুস্থা এ কথা ভুলে গিয়ে চেয়ে নিয়ে ভোজন করলে প্রতিদেশনীয় আপত্তি হয়। সুস্থা যদি অসুস্থা ধারণায় ঘৃত চেয়ে নিয়ে ভোজন করলে প্রতিদেশনীয় আপত্তি হয়। অসুস্থা যদি নিজেকে সুস্থা ধারণা করে যাচ্ঞা করলে দুক্কট আপত্তি হয়। আমি অসুস্থা, এ কথা ভুলে গিয়ে যাচ্ঞা করলে দুক্কট আপত্তি হয়। অসুস্থা নিজকে অসুস্থা ধারণায় যাচ্ঞা করলে কোনো দোষ নেই।

১২৩৩. নির্দোষিতা : রোগী সেবায় দুর্বল হয়ে নিরোগী যদি যাচ্ঞা করে ভোজন করলে, রোগীর অব্যবহার্য ভোজন করলে, জ্ঞাতিগণ হতে চেয়ে নিয়ে ভোজন করলে, ভোজনে প্রবারিত হয়ে বৈকালিক ভৈষজ্যরূপে ভোজন করলে, অন্যের জন্যে যাচ্ঞা করলে, নিজের প্রাপ্ত দান সেবক হতে যাচ্ঞা করে ভোজন করলে, উন্মাদ অবস্থায় যাচ্ঞা করে ভোজন করলে এবং আদিকর্মিক হলে।

প্রথম প্রতিদেশনীয় শিক্ষাপদ সমাপ্ত।


 

২. দ্বিতীয়াদি প্রতিদেশনীয় শিক্ষাপদ
১২৩৪. তখন বুদ্ধ ভগবান শ্রাবস্তীর জেতবনে অনাথপিণ্ডিকের আরামে অবস্থান করছিলেন। সে সময়ে ষড়বর্গীয়া ভিক্ষুণীরা তৈল যাচ্ঞা করে ভোজন করছিলেন, মধু যাচ্ঞা করে ভোজন করছিলেন, গুড় যাচ্ঞা করে ভোজন করছিলেন, মৎস্য যাচ্ঞা করে ভোজন করছিলেন, দুগ্ধ যাচ্ঞা করে ভোজন করছিলেন, দধি যাচ্ঞা করে ভোজন করছিলেন। জনগণ এ কারণে নিন্দা, আন্দোলন ও ক্ষোভ প্রকাশ করে বলতে লাগলেন, এগুলো কেমন ভিক্ষুণী যে, তৈল... দধি যাচ্ঞা করে ভোজন করছে? এদের কিছু প্রিয় হয়, কিছু অপ্রিয় হয়, কিছু উত্তম, কিছু অরুচিকর হয়।

জনগণের এই নিন্দা, আন্দোলন ও ক্ষোভের কথা ভিক্ষুণীরা শুনতে পেলেন। যে-সকল ভিক্ষুণী অল্পেচ্ছু তারাও নিন্দা, আন্দোলন, ক্ষোভ প্রকাশ করে বলতে লাগলেন, কেন ষড়বর্গীয়া ভিক্ষুণীরা তৈল... দধি যাচ্ঞা করে ভোজন করছেন? ভিক্ষুণীরা ভিক্ষুগণকে এ বিষয়ে অভিযোগ করলে ভিক্ষুগণ, সত্যই কি ষড়বর্গীয়া ভিক্ষুণীরা তৈল, মধু, গুড়, মাছ, মাংস, দুধ, দই যাচ্ঞা করে ভোজন করছে? হ্যাঁ ভগবান, তা সত্যি। ভগবান খুবই অসন্তোষ প্রকাশ করে বললেন, ভিক্ষুগণ, ষড়বর্গীয়া ভিক্ষুণীরা কেমন যে, তারা তৈল, মধু, গুড়, মাছ, মাংস, দুধ, দই যাচ্ঞা করে ভোজন করছে? না ভিক্ষুগণ, তাদের এ আচরণ কিছুতেই অপ্রসন্নদের প্রসন্নতা উৎপাদনে এবং প্রসন্নদের শ্রদ্ধা বর্ধনে সহায়ক নয়। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

“যেই ভিক্ষুণী তৈল, মধু, গুড়, মাছ, মাংস, দুধ, দধি যাচ্ঞা করে ভোজন করবে, তার প্রতিদেশনা করা কর্তব্য এভাবে : আর্যে, আমি গর্হিতধর্মে পতিত হয়েছি, যা অসপ্রায় এবং প্রতিদেশনাযোগ্য তা প্রতিদেশন করছি।”

ভগবান ভিক্ষুণীদের জন্যে এভাবেই শিক্ষাপদ প্রজ্ঞাপিত করছেন।

১২৩৫. সে সময়ে ভিক্ষুণীদের রোগ হচ্ছিল। রোগে পচন ধরা ভিক্ষুণীরা অসুস্থা ভিক্ষুণীদের বললেন, আর্যা, কেমন আছেন? দিন কেমন কাটছে? আর্যা, পূর্বে, আমরা দধি যাচ্ঞা করে ভোজন করতাম। তাতে আমাদের স্বস্তি লাভ হতো। এখন ভগবান বারণ করেছেন। সন্দেহের কারণে যাচ্ঞা করিনি। তাই স্বস্তি পাচ্ছি না। ভগবানকে এ বিষয় জানানো হলো। ভগবান বললেন :

“ভিক্ষুগণ, আমি জানাচ্ছি যে, রোগের জন্যে ভিক্ষুণীরা দধি যাচ্ঞা করে ভোজন করুক। ভিক্ষুগণ, এ কারণে ভিক্ষুণীদের জন্যে আমি শিক্ষাপদ উদ্দেস করছি :

১২৩৬. “যেই ভিক্ষুণী রোগের জন্যে ব্যতীত দধি যাচ্ঞা করে খাবে তার প্রতিদেশনা কর্তব্য এভাবে : আর্যাগণ, আমি গর্হিতধর্ম আচরণ করেছি, যা অসপ্রায় প্রতিদেশনার যোগ্য তা প্রতিদেশনা করছি।”

১২৩৭. ‘যা পনাতি’ বলতে যাহা... ভিক্ষুণীকে বুঝায়।

‘ভিক্খুনীতি’ বলতে ভিক্ষান্নজীবী... জ্ঞাপ্তি চতুর্থ কর্মবাক্য দ্বারা উপসম্পদাপ্রাপ্তা ভিক্ষুণীই অভিপ্রেত।

‘অগিলানা’ বলতে যার বিনা দধিতে স্বস্তি লাভ হয়।

‘গিলানা’ বলতে দধি ছাড়া যার স্বস্তি লাভ হয় না।

‘তেলং’ বলতে তিলের তেল, সরিষার তেল, মধুক তেল, এরগু তেল এবং বসা (চর্বি) তেল।

‘মধু’ বলতে মক্ষিকার মধু।

‘ফানিতং’ বলতে ইক্ষু হতে বের করা।

‘মচ্ছো’ বলতে জলের মৎস্য।

‘মংসং’ বলতে যে-সকলের মাংস ব্যবহারযোগ্য তাদের মাংস।

‘খীরং’ বলতে গাভীর দুধ, বা ছাগলের দুধ বা মহিষের দুধ ইত্যাদি যে-সকলের মাংস ব্যবহারযোগ্য সে-সকলের দুধ।

‘দধি’ বলতে পূর্বোক্ত সকলের দধি।

নিরোগী হয়ে নিজের জন্যে নিজে যাচ্ঞা করলে, নির্দেশক্ষণে ‘দুক্কট লাভ করে ভোজন করব’ এই ইচ্ছায় গ্রহণক্ষণে দুক্কট আপত্তি। প্রতি গ্রাসে গ্রাসে প্রতিদেশনীয় আপত্তি হয়।

১২৩৮. নিরোগী যদি নিরোগী ধারণায় দধি যাচ্ঞা করে ভোজন করে তাতে প্রতিদেশনীয় আপত্তি হয়। নিরোগী যদি ভুল করে দধি যাচ্ঞা করে ভোজন করে, প্রতিদেশনীয় আপত্তি হয়। নিরোগী যদি রোগী ধারণায় দধি যাচ্ঞা করে ভোজন করে, প্রতিদেশনীয় আপত্তি হয়। রোগী যদি নিরোগী ধারণায় করে দুক্কট আপত্তি হয়। রোগী যদি ভুলে গিয়ে যাচ্ঞা করে দুক্কট হয়। রোগী রোগীর ধারণায় কোনো দোষ নেই।

১২৩৯. নির্দোষিতা : রোগী রুগ্ন হয়ে যাচ্ঞা করার পর নিরোগী অবস্থায় ভোজন করলে, রোগীর ভুক্তাবশেষ ভোজন করলে, জ্ঞাতি হতে যাচ্ঞা করলে, অন্যের জন্যে যাচ্ঞা করলে, নিজের ধন দ্বারা লাভ করলে, উন্মাদ হলে এবং আদিকর্মিক হলে।

অষ্টম প্রতিদেশনীয় শিক্ষাপদ সমাপ্ত।

আর্যাগণ অষ্ট প্রতিদেশনীয় ধর্ম উদ্দেস করা হলো। তাই আর্যাগণকে জিজ্ঞাসা করছি কেমন, পরিশুদ্ধ আছেন তো? দ্বিতীয় এবং তৃতীয়বারও জিজ্ঞাসা করছি পরিশুদ্ধ আছেন তো? পরিশুদ্ধহেতু আর্যাগণ নীরব আছেন। আমি এরূপ ধারণা করছি।

প্রতিদেশনীয় খণ্ড সমাপ্ত।


 

৬. সেখিয়া খণ্ড
১. পরিমণ্ডল বর্গ
আর্যাগণ, এখানে সেখিয়া ধর্মের উদ্দেস আগত হচ্ছে।

১২৪০. বুদ্ধ ভগবান তখন শ্রাবস্তীর জেতবনে অনাথপিণ্ডিকের আরামে অবস্থান করছিলেন। সে সময়ে ষড়বর্গীয়া ভিক্ষুণীরা সামনে পেছনে ঝুলিয়ে চীবর পরিধান করতেন। লোকেরা নিন্দা, আন্দোলন ও ক্ষোভ প্রকাশ করে বলতে লাগলেন, এ কেমন ভিক্ষুণী যে, সামনে পেছনে ঝুলিয়ে কাপড় পরিধান করছে? যেন কামভোগী গৃহিণী!

ভিক্ষুণীরা জনগণের এই নিন্দাবাক্য শুনতে পেলেন। যে-সকল ভিক্ষুণী অল্পেচ্ছু তারও নিন্দা, আন্দোলন ও ক্ষোভ প্রকাশ করে বলতে লাগলেন কেন ষড়বর্গীয়া ভিক্ষুণীরা সামনে পেছনে ঝুলিয়ে চীবর পরিধান করে? ভিক্ষুণীরা ভিক্ষুগণকে অভিযোগ করলে, ভিক্ষুগণ ভগবানকে তা নিবেদন করলেন। ভগবান বললেন, ভিক্ষুগণ, ইহা কি সত্য যে, ষড়বর্গীয়া ভিক্ষুণীরা সামনে পেছনে ঝুলিয়ে চীবর পরিধান করে? হ্যাঁ ভগবান, তা সত্যি। ভগবান খুবই অসন্তোষ প্রকাশ করে বললেন, ভিক্ষুগণ, ষড়বর্গীয়া ভিক্ষুণীরা কি করে এভাবে সামনে পেছনে ঝুলিয়ে চীবর পরিধান করবে? তাদের এমন আচরণ, হে ভিক্ষুগণ, কিছুতেই অপ্রসন্নদের প্রসন্নতা উৎপাদনে এবং প্রসন্নদের শ্রদ্ধা বৃদ্ধির সহায়ক নয়। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

“পরিমণ্ডলাকারে চীবর পরিধান করব, এই শিক্ষা করণীয়।”

“পরিমণ্ডালাকারে চীবর পরিধান” বলতে নাভিমণ্ডল, জানুমণ্ডল আচ্ছাদন করে। যেজন এই শিক্ষাপদ অনাদর করে সামনে পেছনে ঝুলিয়ে চীবর পরিধান করবে, তার দুক্কট অপরাধ হবে।

অপরাধহীনতা : অজ্ঞতাবশত বিস্মৃতিবশত, না জেনে, অসুস্থতাবশত, বিপদের কারণে, উন্মাদ অবস্থায় এবং আদিকর্মিক হলে।

৭. পাদুকা বর্গ
১২৪১. বুদ্ধ ভগবান তখন শ্রাবস্তীর জেতবনে অনাথপিণ্ডিকের বিহারে অবস্থান করছিলেন। সে সময়ে ষড়বর্গীয়া ভিক্ষুণীরা জলে মলত্যাগ করছিলেন, প্রস্রাব করছিলেন, থুথু ফেলছিলেন। লোকেরা এ কারণে নিন্দা, আন্দোলন ও ক্ষোভ প্রকাশ করে বলতে লাগলেন, এগুলো কেমন ভিক্ষুণী যে, জলে পায়খানা-প্রস্রাব করছে, থুথু ফেলছে? যেন কামভোগী গৃহিণী!

ভিক্ষুণীরা জনগণের এই নিন্দা, আন্দোলন ও ক্ষোভ বিষয় শুনতে পেলেন। অল্পেচ্ছু ভিক্ষুণীরাও এ কারণে নিন্দা, আন্দোলন ও ক্ষোভ প্রকাশ করে বলতে লাগলেন, ষড়বর্গীয়া ভিক্ষুণীরা কেমন যে, জলে মল-মূত্র ত্যাগ করছেন, থুথু নিক্ষেপ করছেন?

ভিক্ষুণীরা এ বিষয়ে ভিক্ষুগণকে অভিযোগ করলে, ভিক্ষুরা ভগবানকে তা নিবেদন করলেন। ভগবান ভিক্ষুগণকে জিজ্ঞাসা করলেন, সত্যই কি ভিক্ষুগণ, ষড়বর্গীয়া ভিক্ষুণীরা জলে মল-মূত্র ও থুথু ত্যাগ করছে? হ্যাঁ ভগবান, তা সত্যি। ভগবান খুবই অসন্তোষ প্রকাশ করে বললেন, ভিক্ষুগণ, ষড়বর্গীয়া ভিক্ষুণীদের এ কেমন আচরণ? কী করে তারা জলে মল-মূত্র, থুথু ত্যাগ করছে? তাদের এমন আচরণ, হে ভিক্ষুগণ, কিছুতেই অপ্রসন্নদের প্রসন্নতা উৎপাদনে এবং প্রসন্নদের শ্রদ্ধা বর্ধনে সহায়ক নয়। ভগবান এভাবে বহুপ্রকারে ভর্ৎসনা করে চপলতা,... বিনয়কে অনুগ্রহের জন্যে একান্ত হিতকর। তাই হে ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

“জলে মল, মূত্র বা থুথু ফেলবো না, এরূপ শিক্ষা করা কর্তব্য।”

ভগবান দ্বারা এখানে এভাবেই ভিক্ষুণীদের জন্যে শিক্ষাপদ প্রজ্ঞাপিত হয়েছে।

সে সময়ে অসুস্থা ভিক্ষুণীরা জলে মল-মূত্র ও থুথু ত্যাগে সংকোচ বোধ করছিলেন। ভগবানকে তা জানানো হলো। ভগবান বললেন, ভিক্ষুগণ, আমি অনুজ্ঞা করছি, অসুস্থা ভিক্ষুণীরা জলে মল, মূত্র বা থুথু ত্যাগ করুক। তদ্ধেতু ভিক্ষুগণ, আমি ভিক্ষুণীদের জন্যে এই শিক্ষাপদ উদ্দেস করছি :

“সুস্থাবস্থায় জলে, মল, মূত্র বা থুথু ত্যাগ করব না। এরূপ শিক্ষা করা একান্ত কর্তব্য।” (২)

সুস্থাবস্থায় জলে মল, মূত্র বা থুথু ত্যাগ করা উচিত নয়। যে এই শিক্ষাপদকে অনাদরহেতু জলে মল বা মূত্র বা থুথু ত্যাগ করবে, তার দুক্কট অপরাধ হবে।

অপরাধহীনতা : অজ্ঞতাবশত, বিস্মৃতিবশত না জেনে, অসুস্থতাহেতু, স্থলে করতে গিয়ে জলে গড়িয়ে পড়লে, বিপদে পড়ে, উন্মাদ হলে, ক্ষিপ্তচিত্তবশত, বেদনাবশত এবং আদিকর্মিক হলে।

পঞ্চদশ শিক্ষাপদ সমাপ্ত।

পাদুকা বর্গ সপ্তম সমাপ্ত।

আর্যাগণ সেখিয় ধর্ম উদ্দেস করা হলো। তাই আর্যাগণকে জিজ্ঞাসা করছি, পরিশুদ্ধা আছেন তো? দ্বিতীয়বার জিজ্ঞাসা করছি পরিশুদ্ধা আছেন তো? তৃতীয়বারও জিজ্ঞাসা করছি, পরিশুদ্ধা আছেন তো? পরিশুদ্ধাহেতু আর্যাগণ মৌন আছেন; আমি এরূপই ধারণা করছি।

সেখিয়া খণ্ড সমাপ্ত।


 

৭. অধিকরণ শমথ
আর্যাগণ এখন সপ্ত অধিকরণ-শমথ ধর্মের উদ্দেস আগত হচ্ছে।

১২৪২. উৎপন্ন, অনুৎপন্ন অভিযোগকে সমাধার জন্যে, বিরোধ উপশমের জন্যে-সম্মুখবিনয় দেয়া কর্তব্য, স্মৃতিবিনয় দেয়া কর্তব্য, অমূঢ়বিনয় দেয়া কর্তব্য, প্রতিজ্ঞা করানো কর্তব্য, যেভূয্যসিকা বা সংখ্যাধিক্যের ভোট দ্বারা সমাধান কর্তব্য, তস্স পাপীয়সিক বা এই এই অপরাধে দোষী সাব্যস্তকরণের মাধ্যমে সমাধান কর্তব্য, তৃণাচ্ছাদন বা সমঝোতার মাধ্যম সমাধান কর্তব্য।

আর্যাগণ, অভিযোগ সমাধানের ৭টি উপায় উদ্দেস করা হলো। তাই আর্যাগণকে জিজ্ঞাসা করছি, আপনারা পরিশুদ্ধা আছেন তো? দ্বিতীয়বার জিজ্ঞাসা করছি, পরিশুদ্ধা আছেন তো? তৃতীয়বার জিজ্ঞাসা করছি, আপনারা পরিশুদ্ধা আছেন তো? পরিশুদ্ধাহেতু আর্যাগণ মৌন আছেন, আমি এরূপ ধারণা করছি।

অধিকরণ শমথ সমাপ্ত।

আর্যাগণ, নিদান উদ্দেস করা হয়েছে, অষ্ট পারাজিকা ধর্ম উদ্দেস করা হয়েছে, সতেরো সংঘাদিশেষ ধর্ম উদ্দেস করা হয়েছে, ত্রিশ নিস্সগ্গিয় পাচিত্তিয় উদ্দেস করা হয়েছে, ছেষট্টি পাচিত্তিয় ধর্ম উদ্দেস করা হয়েছে, অষ্ট প্রতিদেশনীয় ধর্ম উদ্দেস করা হয়েছে, সেখিয় ধর্মের উদ্দেস করা হয়েছে, সপ্ত অধিকরণ সমথ ধর্ম উদ্দেস করা হয়েছে। ভগবান কর্তৃক সূত্রগত, সূত্রপরম্পরায় প্রতি-অর্ধমাসে এভাবে উদ্দেসরীতি প্রবর্তিত হয়েছে। তাই সকলে একতাবদ্ধ হয়ে, সমমনা হয়ে, অবিবাদী হয়ে এই রীতির শিক্ষা ও অনুশীলন কর্তব্য।

বিনয়পিটকে ভিক্ষুণী-বিভঙ্গ সমাপ্ত।

১. পারাজিকা খণ্ড

১. প্রথম পারাজিকা

২. দ্বিতীয় পারাজিকা

৩. তৃতীয় পারাজিকা

৪. চতুর্থ পারাজিকা

২. সংঘাদিশেষ খণ্ড

১. প্রথম সংঘাদিশেষ শিক্ষাপদ

২. দ্বিতীয় সংঘাদিশেষ শিক্ষাপদ

৩. তৃতীয় সংঘাদিশেষ শিক্ষাপদ

৪. চতুর্থ সংঘাদিশেষ শিক্ষাপদ

৫. পঞ্চম সংঘাদিশেষ শিক্ষাপদ

৬. ষষ্ঠ সংঘাদিশেষ শিক্ষাপদ

৭. সপ্তম সংঘাদিশেষ শিক্ষাপদ

৮. অষ্টম সংঘাদিশেষ শিক্ষাপদ

৯. নবম সংঘাদিশেষ শিক্ষাপদ

১০. দশম সংঘাদিশেষ শিক্ষাপদ

৩. নিস্সগ্গিয় পাচিত্তিয় খণ্ড

১. পাত্র বর্গ

১. প্রথম শিক্ষাপদ

২. দ্বিতীয় শিক্ষাপদ

৩. তৃতীয় শিক্ষাপদ

৪. চতুর্থ শিক্ষাপদ

৫. পঞ্চম শিক্ষাপদ

৬. ষষ্ঠ শিক্ষাপদ

৭. সপ্তম শিক্ষাপদ

৮. অষ্টম শিক্ষাপদ

৯. নবম শিক্ষাপদ

১০. দশম শিক্ষাপদ

১১. একাদশ শিক্ষাপদ

১২. দ্বাদশ শিক্ষাপদ

৪. পাচিত্তিয় খণ্ড

১. লসুন বর্গ

১. প্রথম শিক্ষাপদ

২. দ্বিতীয় শিক্ষাপদ

৩. তৃতীয় শিক্ষাপদ

৪. চতুর্থ শিক্ষাপদ

৫. পঞ্চম শিক্ষাপদ

৬. ষষ্ঠ শিক্ষাপদ

৭. সপ্তম শিক্ষাপদ

৮. অষ্টম শিক্ষাপদ

৯. নবম শিক্ষাপদ

১০. দশম শিক্ষাপদ

২. অন্ধকার বর্গ

১. প্রথম শিক্ষাপদ

২. দ্বিতীয় শিক্ষাপদ

৩. তৃতীয় শিক্ষাপদ

৪. চতুর্থ শিক্ষাপদ

৫. পঞ্চম শিক্ষাপদ

৬. ষষ্ঠ শিক্ষাপদ

৭. সপ্তম শিক্ষাপদ

৮. অষ্টম শিক্ষাপদ

৯. নবম শিক্ষাপদ

১০. দশম শিক্ষাপদ

৩. নগ্ন বর্গ

১. প্রথম শিক্ষাপদ

২. দ্বিতীয় শিক্ষাপদ

৩. তৃতীয় শিক্ষাপদ

৪. চতুর্থ শিক্ষাপদ

৫. পঞ্চম শিক্ষাপদ

৬. ষষ্ঠ শিক্ষাপদ

৭. সপ্তম শিক্ষাপদ

৮. অষ্টম শিক্ষাপদ

৯. নবম শিক্ষাপদ

১০. দশম শিক্ষাপদ

৪. তুবট্ট বর্গ

১. প্রথম শিক্ষাপদ

২. দ্বিতীয় শিক্ষাপদ

৩. তৃতীয় শিক্ষাপদ

৪. চতুর্থ শিক্ষাপদ

৫. পঞ্চম শিক্ষাপদ

৬. ষষ্ঠ শিক্ষাপদ

৭. সপ্তম শিক্ষাপদ

৮. অষ্টম শিক্ষাপদ

৯. নবম শিক্ষাপদ

১০. দশম শিক্ষাপদ

৫. চিত্রাগার বর্গ

১. প্রথম শিক্ষাপদ

২. দ্বিতীয় শিক্ষাপদ

৩. তৃতীয় শিক্ষাপদ

৪. চতুর্থ শিক্ষাপদ

৫. পঞ্চম শিক্ষাপদ

৬. ষষ্ঠ শিক্ষাপদ

৭. সপ্তম শিক্ষাপদ

৮. অষ্টম শিক্ষাপদ

৯. নবম শিক্ষাপদ

১০. দশম শিক্ষাপদ

৬. আরাম বর্গ

১. প্রথম শিক্ষাপদ

২. দ্বিতীয় শিক্ষাপদ

৩. তৃতীয় শিক্ষাপদ

৪. চতুর্থ শিক্ষাপদ

৫. পঞ্চম শিক্ষাপদ

৬. ষষ্ঠ শিক্ষাপদ

৭. সপ্তম শিক্ষাপদ

৮. অষ্টম শিক্ষাপদ

৯. নবম শিক্ষাপদ

১০. দশম শিক্ষাপদ

৭. গর্ভিণী বর্গ

১. প্রথম শিক্ষাপদ

২. দ্বিতীয় শিক্ষাপদ

৩. তৃতীয় শিক্ষাপদ

৪. চতুর্থ শিক্ষাপদ

৫. পঞ্চম শিক্ষাপদ

৬. ষষ্ঠ শিক্ষাপদ

৭. সপ্তম শিক্ষাপদ

৮. অষ্টম শিক্ষাপদ

৯. নবম শিক্ষাপদ

১০. দশম শিক্ষাপদ

৮. কুমারীভূত বর্গ

১. প্রথম শিক্ষাপদ

২. দ্বিতীয় শিক্ষাপদ

৩. তৃতীয় শিক্ষাপদ

৪. চতুর্থ শিক্ষাপদ

৫. পঞ্চম শিক্ষাপদ

৬. ষষ্ঠ শিক্ষাপদ

৭. সপ্তম শিক্ষাপদ

৮. অষ্টম শিক্ষাপদ

৯. নবম শিক্ষাপদ

১০. দশম শিক্ষাপদ

১১. একাদশ শিক্ষাপদ

১২. দ্বাদশ শিক্ষাপদ

১৩. ত্রয়োদশ শিক্ষাপদ

৯. ছত্র-পাদুকা বর্গ

১. প্রথম শিক্ষাপদ

২. দ্বিতীয় শিক্ষাপদ

৩. তৃতীয় শিক্ষাপদ

৪. চতুর্থ শিক্ষাপদ

৬. ষষ্ঠ শিক্ষাপদ

৭. সপ্তম শিক্ষাপদ

৮-৯-১০. অষ্টম, নবম ও দশম শিক্ষাপদ

১১. একাদশ শিক্ষাপদ

১২. দ্বাদশ শিক্ষাপদ

১৩. ত্রয়োদশ শিক্ষাপদ

৫. প্রতিদেশনীয় খণ্ড

১. প্রথম প্রতিদেশনীয় শিক্ষাপদ

২. দ্বিতীয়াদি প্রতিদেশনীয় শিক্ষাপদ

৬. সেখিয়া খণ্ড

১. পরিমণ্ডল বর্গ

৭. পাদুকা বর্গ

৭. অধিকরণ শমথ

[1] ‘পারাজিকা’ এই অর্থে শিক্ষাপদ ভিক্ষু-ভিক্ষুণীদের গুরুতর অপরাধ। এই অপরাধে তারা দীক্ষিত-জীবনে মৃত বলে গণ্য হয়।

[2] তা খাচ্ছে, পরিভোগ করছে? হ্যাঁ ভগবান, তা সত্য। ইহা খুবই অন্যায়। হে ভিক্ষুগণ, ভিক্ষুণী সুন্দরীনন্দা কেমন যে, নিজে আসক্তা হয়ে, আসক্ত পুরুষদের হাত থেকে খাদ্য-ভোজ্য গ্রহণ করে।