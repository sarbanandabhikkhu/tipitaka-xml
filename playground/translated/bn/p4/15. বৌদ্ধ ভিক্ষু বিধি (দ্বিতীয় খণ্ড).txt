বৌদ্ধ ভিক্ষু বিধি (দ্বিতীয় খণ্ড)

খন্ধকের বিধিগুলোর অনুবাদ ও ব্যাখ্যা

মূল লেখক : ঠানিস্সারো ভিক্ষু (জেফ্রি ডিগ্রাফ)

বাংলা অনুবাদ : জ্ঞানশান্ত ভিক্ষু

মুখবন্ধ
এই খণ্ডটি হচ্ছে খন্ধকের শিক্ষাপদগুলো—যেগুলো ভিক্ষুদের জীবনকে নিয়ন্ত্রণ করে, এবং এর সাথে এই শিক্ষাপদগুলোকে ঘিরে গড়ে ওঠা যে-সব ঐতিহ্য ও রীতিনীতি, সেগুলোকে সাজিয়ে গুছিয়ে বিস্তারিত বর্ণনা দেয়ার একটি প্রচেষ্টা। এটি হচ্ছে বৌদ্ধ ভিক্ষু বিধি প্রথম খণ্ড (বৌভিবি-১)-এর সহায়ক গ্রন্থ। সেই বৌভিবি-১ গ্রন্থটিতে পাটিমোক্খ শিক্ষাপদগুলো সম্বন্ধেও একইভাবে আলোচনা করা হয়েছে।

এই গ্রন্থে এবং বৌভিবি-১-এ কিছু কিছু ক্ষেত্রে একই বিষয়বস্তুকে নিয়ে আলোচনা হয়েছে। এর মূল কারণ হচ্ছে খন্ধকের বিধিমালা এবং পাটিমোক্খ বিধিমালার কাজকারবার হচ্ছে ঐ একই বিষয় নিয়ে। যদিও উভয় বিধিমালাতেই কিছু কিছু নিজস্ব বিষয় আছে, তবে অন্যান্য বিষয়ও আছে যেগুলো উভয় বিধিমালাতেই আলোচিত হয়েছে, আর সেই বিষয়ের উপরে পরিপূর্ণ জ্ঞানের জন্য উভয় বিধিমালার সাথেই পরিচয় থাকা দরকার। কিছু কিছু ক্ষেত্রে সুত্তবিভঙ্গে যে-পাটিমোক্খ বিধিগুলো এবং তাদের ব্যাখ্যাগুলো দেওয়া হয়েছে, তাতে খন্ধকের বিধিগুলোকে আগেই মেনে নেওয়া হয়েছে বলে মনে হয়েছে। অন্যান্য ক্ষেত্রে সম্পর্কটা একদম উল্টো। তাই বৌভিবি-১-এ কিছু কিছু পাটিমোক্খ বিধির আওতাভুক্ত বিষয়াদি সম্পর্কে পুরো একটা ধারণা পাওয়ার জন্য প্রায়ই খন্ধকের রেফারেন্স দিতে হয়েছে। আর এখানেও আমি খন্ধকের বিধিগুলোকে আরও পরিপূর্ণভাবে বোধগম্য করার স্বার্থে বৌভিবি-১-এর বিষয়বস্তুর রেফারেন্স দেয়ার প্রয়োজন বোধ করেছি। কিছু কিছু ক্ষেত্রে শুধু রেফারেন্স দেওয়া হয়েছে, অন্যান্য ক্ষেত্রে বৌভিবি-১ থেকে পুরো অনুচ্ছেদটি তুলে এনে এখানকার আলোচনায় ঢুকিয়ে দেওয়া হয়েছে। আমি আশা করি যে, পাঠকের কাছে এই পুনরাবৃত্তিগুলো বিরক্তিকর মনে হবে না। কারণ এগুলোর মাধ্যমেই বিধিগুলোর মধ্যে একটা জটিল আন্তঃসম্পর্কের বিষয়টি বোধগম্য হয় এবং একটা বিষয়কে এর প্রাসঙ্গিক সকল দৃষ্টিকোণ থেকে দেখার মাধ্যমে যে-ধরনের উপলব্ধি আসে, সে-ধরনের উপলব্ধি গঠনে সাহায্য করে।

এই বই লেখার কাজে অনেক লোকজন সাহায্য করেছেন। আমার এই কাজে হাত দেওয়ার পেছনে সবচেয়ে দায়ী ছিলেন আজান সুওয়াত সুবচো (ফ্রা বোধিধম্মাচরিয থের)। তিনি ১৯৯৭ সালে আমাকে বুঝিয়ে ছাড়লেন যে, কাজটা করতে হবে এবং আমি এটি করার জন্য একটা ভালো পজিশনে আছি। প্রথম সংস্করণের খসড়া লেখা শেষ হলে শ্রীমৎ বজিরো ভিক্খু এবং অভয়গিরি বৌদ্ধ বিহারের ভিক্ষুরা, এবং ওয়াট পা নানাচাট-এর ভিক্ষুরা, সবাই এটি পড়লেন এবং এর উৎকর্ষ সাধনের জন্য প্রয়োজনীয় অনেক পরামর্শ দিলেন, যেমনটা দিয়েছিলেন প্রয়াত পঞ্ঞাবুড্ঢো ভিক্ষু। ব্যাংককে ফ্রা ঞাণবোরোদোম-ও অনেক উৎসাহ এবং সহায়তা যুগিয়েছেন। এই দ্বিতীয় সংস্করণের জন্য শ্রীলঙ্কার ক্যাণ্ডিতে ফরেস্ট হার্মিটেজ (বন-আশ্রম)-এর ঞাণতুসিত ভন্তে একটি বিস্তারিত সমালোচনামূলক নিবন্ধ দিয়েছেন যা প্রথম সংস্করণের অনেক ভুল-ভ্রান্তি এবং অসঙ্গতি দূর করতে সহায়তা করেছে। এখানে মেত্তা ফরেস্ট মনাস্টারি (মেত্তা বনবিহার)-এর ভিক্ষুরাও এই সংস্করণের অনেকগুলো খসড়ার উপরে মূল্যবান মতামত দিয়েছেন। বাদবাকি যে-কোনো ভুল ত্রুটি এই বইয়ে থেকে থাকলে সেটার জন্য অবশ্য আমিই দায়ী। আপনি যদি সেগুলো খুঁজে পান, দয়া করে আমাকে জানাবেন যাতে করে ভবিষ্যৎ সংস্করণগুলোতে সেগুলো সংশোধন করা যায়। আমি এই খণ্ডটি ফ্রা আজান সুওয়াত সুবচো-এর স্মৃতির উদ্দেশে উৎসর্গ করতে চাই, সেটি কেবল এই প্রচেষ্টায় তার উৎসাহ যোগানোর জন্যই নয়, এর সাথে তিনি এত বছর ধরে কথার মাধ্যমে এবং উদাহরণ দিয়ে ধর্ম ও বিনয়ের যে অনেক মূল্যবান শিক্ষা দিয়েছেন, তার জন্যও বটে।

ঠানিস্সারো ভিক্ষু

(জেফ্রি ডিগ্রাফ)

মেত্তা ফরেস্ট মনাস্টারি

ভ্যালি সেন্টার, সিএ ৯২০৮২-১৪০৯ ইউ.এস.এ

মে ২০০৭

 

এই তৃতীয় সংশোধিত সংস্করণটি আমার অনেক সতীর্থ ভিক্ষুর প্রশ্নগুলোর দ্বারা অনুপ্রাণিত হয়েছে, বিশেষ করে ন্যানধম্মো ভন্তে, জ্যোতিপালো ভন্তে, খেমতো ভন্তে এবং কুসলী ভন্তে। কুসলী ভন্তে উভয় খণ্ডের সূচিপত্র করে দিয়েছেন।

ডিসেম্বর ২০১৩


 

ভূমিকা
খন্ধক

খন্ধক শব্দের আক্ষরিক অর্থ হচ্ছে ‘সংগ্রহ’ যা বিনয় পিটকের দ্বিতীয় বৃহত্তম অংশ। এর আগে আছে সুত্তবিভঙ্গ এবং পরে আছে পরিৰার। সব মিলিয়ে ২২টি খন্ধক আছে, যেগুলো দুটি বিভাগে বিভক্ত : মহাবর্গ বা মহা অধ্যায়, যেটি দশটি খন্ধক নিয়ে গঠিত এবং চূলবর্গ বা ক্ষুদ্র অধ্যায় যেটি বারোটি খন্ধক নিয়ে গঠিত। প্রত্যেকটি খন্ধক একটি মূল বিষয়কে ঘিরে ঢিলেঢালাভাবে বিন্যস্ত, আর এর মধ্যে ছোটখাটো বিষয়গুলোকে ছড়িয়ে ছিটিয়ে যেখানে সেখানে ঢুকিয়ে দেওয়া হয়েছে। মূল বিষয়গুলো হচ্ছে নিম্নরূপ :

মৰ.১ - উপসম্পদা

মৰ.২ - উপোসথ

মৰ.৩ - বর্ষাবাস

মৰ.৪ - আমন্ত্রণ

মৰ.৫ - জুতা-স্যান্ডেল

মৰ.৬ - ওষুধপত্র

মৰ.৭ - কঠিন

মৰ.৮ - চীবর-কাপড়

মৰ.৯ - সংঘকর্মের নিয়মাবলি

মৰ.১০ - সংঘের ঐকমত্য

চুৰ.১ - শৃঙ্খলাজনিত দণ্ডকর্ম

চুৰ.২ - প্রায়শ্চিত্ত ও যাচাইপর্ব

চুৰ.৩ - প্রায়শ্চিত্ত ও যাচাইপর্ব আরোপ করা

চুৰ.৪ - বিবাদ নিষ্পত্তি

চুৰ.৫ - বিবিধ

চুৰ.৬ - আবাস

চুৰ.৭ - সংঘভেদ

চুৰ.৮ - শিষ্টাচারবিধি

চুৰ.৯ - পাটিমোক্খ বাতিল করা

চুৰ.১০ - ভিক্ষুণী

চুৰ.১১ - প্রথম সঙ্গীতি

চুৰ.১২ - দ্বিতীয় সঙ্গীতি

প্রারম্ভিক এবং শেষের বর্ণনাগুলো বাদে খন্ধকগুলোর বিন্যাসে কোনো একটা সামগ্রিক পরিকল্পনা নেই বলেই মনে হয়। প্রথম খন্ধকটি শুরু হয় বুদ্ধের বুদ্ধত্ব লাভ, এরপরে তার দুই প্রধান শিষ্য সারিপুত্র ভন্তে ও মোগ্গল্লান ভন্তের শিষ্যত্ব গ্রহণের বর্ণনা দিয়ে। আর শেষ হয় সংঘের মধ্যে সদস্য গ্রহণ করতে পারার ক্ষমতা অনুমোদন করার মধ্য দিয়ে।

বুদ্ধত্ব লাভের বিবরণ এবং অন্যদের অর্হত্ত্বে প্রতিষ্ঠিত করতে বুদ্ধের সফলতার বিবরণের মধ্য দিয়ে আইন প্রণেতা হিসেবে বুদ্ধের বৈধতা প্রতিষ্ঠিত হয়, তিনিই হচ্ছেন খন্ধকের সমস্ত বিধির উৎস।

দুই প্রধান শিষ্যের ধর্মান্তরিত হওয়ার কাহিনি দুটো মূলনীতিকে প্রতিষ্ঠিত করে : সারিপুত্র ভন্তের ধর্মচক্ষু উন্মেষের ঘটনা দেখায় যে, বুদ্ধের উপস্থিতি ছাড়াই, বুদ্ধের ভাষা ব্যবহার না করেই, নিজের ভাষা ব্যবহার করেও সফলতার সাথে অর্হত্ত্বের পথের শিক্ষা দেওয়া সম্ভব। মোগ্গল্লান ভন্তের ধর্মচক্ষু উন্মেষের ঘটনা দেখায় যে, বুদ্ধের সাক্ষাৎ লাভ করে নি এমন শিষ্যদের দ্বারাও সফলতার সাথে অর্হত্ত্বের পথের শিক্ষা দেওয়া সম্ভব। এই দুটো মূলনীতি নির্দেশ করে যে, অর্হত্ত্বের পথ বুদ্ধের ব্যক্তিগত সংস্পর্শের উপরে অতটা নির্ভর করে না, এবং অতএব এটি তার দৈহিক উপস্থিতি থেকে বহু দূরে এই আমাদের সময়েও, আমাদের স্থানেও ন্যায়সঙ্গতভাবেই শেখানো যায়, কার্যকরভাবেই শেখানো যায়।

বুদ্ধের সংঘকে নতুন সদস্য গ্রহণের ক্ষমতা অর্পণের কাহিনিটি তার নির্দেশিত পদ্ধতি মোতাবেক গৃহীত প্রত্যেকটি নতুন ভিক্ষুর বৈধতাকে প্রতিষ্ঠিত করে। সেই নতুন ভিক্ষুকে যে সংঘ বরণ করে নিয়েছে, সেই সংঘ তার মর্যাদা পেয়েছে বুদ্ধের কাছ থেকে আসা অনুমোদনের মাধ্যমে, আর সেই নতুন ভিক্ষুর উপাধ্যায় হচ্ছেন এমন এক বংশধারার অন্তর্ভুক্ত, যা বংশপরস্পরায় পৌঁছে গেছে একদম বুদ্ধের কাছে।

এভাবে প্রারম্ভিক বর্ণনাগুলো ভিক্ষুসংঘের বৈধতাকেই প্রতিষ্ঠিত করে এবং সেই সাথে খন্ধকে থাকা ভিক্ষুদের শিক্ষাপদগুলো ও সামগ্রিকভাবে সম্পূর্ণ বিনয়ের বৈধতাকে প্রতিষ্ঠিত করে।

সমাপ্তিসূচক বর্ণনাগুলোর বেলায়, মহাবর্গ ও চূলবর্গ উভয়েই পরিসমাপ্তি টেনেছে কিছু বিবরণের মাধ্যমে, যা অশোভন আচরণকারী শহুরে ভিক্ষুদের এবং সুশোভন আচরণকারী অরণ্যবাসী ভিক্ষুদের পাশাপাশি তুলে ধরেছে। এই বিবরণগুলো এমন স্থানে দেওয়ার উদ্দেশ্য মনে হয় একটি বিষয় তুলে ধরার জন্য যে, ধর্মবিনয়ের টিকে থাকাটা নির্ভর করবে সেই ভিক্ষুদের উপরে যারা অরণ্যে থেকে ধর্মচর্চা করে। এটি পঠমসত্তক সুত্তং (অ.নি.৭.২৩)-এর একটি অনুচ্ছেদের সাথে সঙ্গতিপূর্ণ, যেখানে বলা হয়েছে, যতক্ষণ পর্যন্ত ভিক্ষুরা আরণ্যিক আবাসে নিজেদের সুবিধা দর্শন করবে ততদিন তাদের শ্রীবৃদ্ধি আশা করা যায়, পরিহানি নয়।

তবে এই উভয় বিবরণের মাঝে খন্ধকগুলো এলামেলোভাবে সাজানো বলে মনে হয় আর প্রত্যেকটি খন্ধকের অভ্যন্তরীণ বিন্যাস আরও বেশি এলোমেলো। একটা সুস্পষ্ট ও গোছানো উপস্থাপনের অভাবে খন্ধকের বিধিগুলো শিখতে ইচ্ছুক যে-কোনো ভিক্ষুকেই সমস্যায় পড়তে হয়, কেননা কোনো একটা বিষয়ের সাথে সংশ্লিষ্ট বিধিগুলো প্রায়ই দেখা যায় গ্রন্থগুলোর বিভিন্ন স্থানে ছড়িয়ে-ছিটিয়ে আছে। এই বইয়ের উদেশ্য হচ্ছে পারস্পরিক সম্পর্কযুক্ত বিধিগুলোকে সামঞ্জস্যপূর্ণভাবে একত্রে একটা জায়গায় নিয়ে আসা, যাতে করে সেগুলোকে বুঝতে এবং বাস্তবে আচরণ করতে সহজতর হয়।

বিন্যাস
বিষয়বস্তুর বিচারে খন্ধকের বিধিগুলো তিনটি প্রধান শ্রেণিতে পড়ে, (১) সাধারণ বিষয় সম্পর্কিত, (২) সংঘকর্ম সম্পর্কিত এবং (৩) ভিক্ষু এবং তার সব্রহ্মচারী অর্থাৎ ভিক্ষুণী ও শ্রামণদের মধ্যেকার সম্পর্ক সম্পর্কিত। এই শ্রেণিগুলোর অনুরূপে এই বইটিও একইভাবে তিনটি অংশে সাজানো হয়েছে। প্রত্যেক অংশকে কয়েকটি অধ্যায়ে বিভক্ত করা হয়েছে, প্রত্যেকটি অধ্যায়ে কোনো একটি নির্দিষ্ট বিষয়ে আলোচনা করা হয়েছে। একটামাত্র ব্যতিক্রম (অধ্যায় ৯) বাদে, প্রত্যেকটি অধ্যায়ে রয়েছে দুটো অংশ : অধ্যায়টির বিষয়বস্তুর সাথে সম্পর্কিত বিধিগুলোর অনুবাদ এবং তার আগে আছে একটি ব্যাখ্যামূলক আলোচনা। সেই আলোচনায় অধ্যায়টির বিষয়বস্তু সম্পর্কে একটি সাধারণ পরিচিতি তুলে ধরা হয়েছে এবং বিষয়বস্তুর সাথে সম্পর্কিত বিধিগুলোকে একটা একটা করে ব্যাখ্যা করা হয়েছে, আর একই সাথে তাদের মধ্যেকার সম্পর্কগুলোও দেখানো হয়েছে। এর উদ্দেশ্য হচ্ছে যদি কোনো ভিক্ষু সেই বিধিগুলো অবলম্বন করে চলতে চায় তাহলে তাকে বিধিগুলোর ব্যাপারে বুঝিয়ে দেওয়া, যাতে তা তার চলার পক্ষে যথেষ্ট হয়। পিটকের কোন কথাগুলো এই আলোচনার ভিত্তি তা দেখানোর জন্য এখানে বিধিগুলোর অনুবাদও অন্তর্ভুক্ত করা হয়েছে। অধ্যায়-৯-এর বিষয়বস্তু হচ্ছে শিষ্টাচারবিধি বা ব্রত। যেহেতু সেই ব্রতের বর্ণনার মধ্যেই বিস্তারিত সবকিছু দেওয়া আছে, তাই সেখানে আলোচনার প্রয়োজন খুব একটা নেই। এ কারণে এতে কেবল বিধিগুলোর অনুবাদ দেওয়া হয়েছে আর তার সাথে সংক্ষিপ্ত টীকা যুক্ত করে দেওয়া হয়েছে।

বিধিবিধান
আইনত খন্ধকের বিধিগুলো হচ্ছে তিন ধরনের : নিষেধাজ্ঞা, অনুমোদন এবং নির্দেশনা। বেশির ভাগ নির্দেশনাগুলো কার্যত নিষেধাজ্ঞা। যদি ভিক্ষু নিষেধাজ্ঞা মোতাবেক কাজ না করে, তার শাস্তি প্রাপ্য হয়। তবে কিছু কিছু নির্দেশনা আছে—যেমন শিষ্টাচারবিধি (অধ্যায়-৯) এবং কীভাবে চীবর পরা অনুচিত সেই বিষয়ে নির্দেশনা—যেগুলোতে কিছুটা এদিক-ওদিক করার অবকাশ রয়েছে। ভিক্ষুর যদি সেগুলো থেকে দূরে সরে যাওয়ার উপযুক্ত কারণ থাকে, তাহলে তাতে কোনো শাস্তি প্রাপ্য হয় না। শুধু যখন সে অশ্রদ্ধার কারণে সেগুলো থেকে বিচ্যুত হয় তখন এতে শাস্তি প্রযোজ্য হয়। এই বইয়ের পুরোটা জুড়েই অন্য কিছু বলা না থাকলে পাঠকের ধরে নেওয়া উচিত যে, সমস্ত নির্দেশনাগুলোই কার্যত নিষেধাজ্ঞা।

গুরুত্বের বিচারে খন্ধকের বেশির ভাগ বিধি দুক্কটের অন্তর্ভুক্ত (অসদাচরণজনিত অপরাধ)। তাদের মাঝে অল্প কিছু থুল্লচ্চয় (ভারী অপরাধ) ছড়িয়ে-ছিটিয়ে আছে। খন্ধকে মাঝে মাঝে পাটিমোক্ষের বিধিগুলোর রেফারেন্স দেওয়া হয়েছে। যারা বৌভিবি-১ পড়েছেন তারা খেয়াল করে থাকবেন যে, এই রেফারেন্সগুলো এসব বিধির আওতা নির্ধারণে গুরুত্বপূর্ণ ভূমিকা পালন করে। এই বইয়ে কোনো একটি অপরাধের গুরুত্ব উল্লেখ করা না থাকলে পাঠকের ধরে নেওয়া উচিত এটি হচ্ছে দুক্কট। অন্যান্য পর্যায়ের অপরাধগুলো বিশেষভাবে উল্লেখ করা হবে।

বেশির ভাগ ক্ষেত্রেই এই বইয়ের প্রত্যেক অধ্যায়ে বিধিবিধানের অংশের উদ্ধৃতিগুলো হচ্ছে পিটক থেকে সরাসরি অনুবাদ। তবে কয়েকটি অনুচ্ছেদ আছে—বিশেষ করে নির্দেশনাগুলো—যেগুলো সরাসরি অনুবাদ করলে অনেক লম্বা ও পুনরাবৃত্তিমূলক হয়ে যায়, অথচ আলোচনায় কোনো কিছু যোগ করে না। তাই আমি সেখানে কেবল অনুচ্ছেদের মূল বিষয়গুলোর একটি সারাংশ দিয়েছি। সংঘকর্মের কার্যপ্রণালি এবং কর্মবাক্যের (কম্মৰাচা) জন্য আমি রেফারেন্স হিসেবে শুধু The Book of Discipline (BD)-এর অধ্যায় ও অনুচ্ছেদের সংখ্যা উল্লেখ করেছি। সেগুলো উক্ত বইয়ে পাওয়া যাবে।[1] সচরাচর ব্যবহৃত হয় এমন কর্মবাক্যগুলো পরিশিষ্টে দেওয়া হয়েছে। যে-সমস্ত অনুচ্ছেদে আমার অনুবাদ BD-এর অনুবাদ থেকে ভিন্ন হয়েছে সেগুলো (§)[2] চিহ্নের মাধ্যমে চিহ্নিত করা হয়েছে।

বিধিবিধান অংশের কয়েকটা অনুচ্ছেদ তাদের নিজ নিজ আলোচনায় উল্লিখিত হয় নি। বেশির ভাগ ক্ষেত্রেই এর কারণ হলো সেই বিধিগুলো অন্য কোথাও আলোচিত হয়েছে। সেটি হয় বৌভিবি-১-এ অথবা এই বইয়ের কোথাও। তবে এমনও আছে যেখানে একটি বিধি অথবা সংঘকর্ম গড়ে উঠেছে অনেক সময় ধরে। উদাহরণস্বরূপ মহাবর্গের ১ম অধ্যায় থেকে দেখা যায় যে, উপসম্পদার কার্যপ্রণালি—অর্থাৎ যে সংঘকর্মের মাধ্যমে নতুন সদস্যদের সংঘে অন্তর্ভুক্ত করা হয়—তা বিভিন্ন ঘটনার পরিপ্রেক্ষিতে অনেক পরিবর্তনের মধ্য দিয়ে তাদের সর্বশেষ রূপ লাভ করেছে। এসব ক্ষেত্রে সে-সব বিধিবিধান ও সংঘকর্মের কার্যপদ্ধতির আগের রূপগুলো খন্ধকের কোথায় কোথায় পাওয়া যাবে তা বিধিবিধানের অংশে রেফারেন্স হিসেবে উল্লেখ করা হয়েছে। আর শুধু তাদের সর্বশেষ রূপগুলোর অনুবাদ এবং আলোচনা করা হয়েছে। চূলবর্গের ১০ম অধ্যায়ের বিধিগুলো—যেগুলো শুধু ভিক্ষুণীদের ক্ষেত্রেই প্রযোজ্য এবং ভিক্ষুদের ক্ষেত্রে নয়—সেগুলো সবচেয়ে ভালোভাবে বুঝা যায় ভিক্ষুণী পাটিমোক্ষের পটভূমি থেকে, আর তাই সেগুলো এখানে অনূদিত অথবা আলোচিত হয় নি।

আলোচনা
পাটিমোক্খ বিধিগুলোর বেলায় পিটকে যেভাবে শব্দার্থসহ ব্যাখ্যা দেওয়া হয়েছে, খন্ধকের বিধিগুলোর জন্য তেমনটা করা হয় নি। আর এতে প্রত্যেক বিধির মূল কাহিনিটা দেওয়া আছে সত্যি, কিন্তু দুর্ভাগ্যবশত খুব কম ঘটনাই আছে যেখানে কাহিনিটা সেই বিধিটাকে ব্যাখ্যা করতে সাহায্য করেছে। কিছু কিছু ক্ষেত্রে মূল কাহিনি খুব সংক্ষিপ্ত এবং তা বিধিতে যা আছে তার সাথে খুব অল্প তথ্যই যোগ করে। অন্যগুলোতে, মূল কাহিনি অসম্ভব দীর্ঘ (BD-তে ম.ৰ.১-এর ইংরেজি অনুবাদে প্রথম বিধির মূল কাহিনিটি ৫১ পৃষ্ঠা দখল করেছে), অথচ তাতে যে বিধিটা প্রজ্ঞাপ্ত হয়েছে সেটির ব্যাপারে খুব কমই বলা হয়েছে। উদাহরণস্বরূপ, গৃহী দাতাদের কাছ থেকে চীবর-কাপড়ের দান গ্রহণ করতে ভিক্ষুদের অনুমতি দেওয়া হয়েছে যে বিধিতে, সেই বিধির মূল কাহিনিতে জীৰক কোমারভচ্চের জীবনকাহিনি বলা হয়েছে। সে ছিল বুদ্ধকে এমন চীবর দানকারী প্রথম গৃহী ব্যক্তি। জীৰকের কাহিনিটা চিত্তাকর্ষক এবং তা থেকে আগেকার সংঘের ধ্যানধারণা সম্পর্কে কৌতূহলোদ্দীপক কিছু বিষয় জানা যায়, তবে তা আলোচ্য বিধির ব্যাখ্যায় বেশির ভাগ ক্ষেত্রেই অপ্রাসঙ্গিক।

তাই এই আলোচনাগুলোতে বিধিগুলোর ব্যাখ্যা করার কাজে পিটক থেকে সাহায্য গ্রহণের প্রাথমিক পন্থা হচ্ছে প্রত্যেকটি বিধিকে সে সম্পর্কিত অন্যান্য বিধিগুলোর সাথে পাশাপাশি রাখা। এভাবে পারস্পরিকভাবে সংশ্লিষ্ট বিধিগুলোকে একসাথে রাখলে সেগুলো কীভাবে সামগ্রিকভাবে সামঞ্জস্যপূর্ণ হয়ে উঠেছে তার একটি চিত্র এখান থেকে লাভ করা যায়।

এমন চিত্রে এরপর অন্যান্য উৎস থেকে ব্যাখ্যামূলক বিষয়বস্তু যোগ করা সম্ভব হয়। এসব উৎসের মধ্যে অন্তর্ভুক্ত হয়েছে বুদ্ধঘোষের বিনয় অর্থকথা (সমন্ত-পাসাদিকা), দুটি টীকা (সারিপুত্রের সারত্থ-দীপনী এবং কস্সপের ৰিমতি-ৰিনোদনী), দুটো থাই বিনয় গাইড (পুব্বসিক্খা ৰণ্ণনা এবং রাজকুমার ৰজিরঞাণের ৰিনয-মুখ), আর—মাঝেমধ্যে—বিধিগুলো সম্পর্কিত প্রচলিত মৌখিক রীতিনীতি। বুদ্ধধর্মের অন্যান্য প্রাচীন শাখার পণ্ডিতদের মধ্যে খুব কমই খন্ধকের উপর লেখালেখি করেছেন। তাই আগেকার বৌদ্ধ পিটকীয় রেফারেন্স এই গ্রন্থে দুর্লভ। বৌভিবি-১-এর মতোই এখানেও প্রথমদিকের থেরবাদী গ্রন্থগুলোর সাথে পরবর্তীকালের গ্রন্থগুলোর কোনো দ্বন্দ্ব দেখা দিলে আমি আগেরগুলোকেই বেছে নিয়েছি, কিন্তু আমি তা করেছি পরবর্তীকালে রচিত গ্রন্থগুলোর প্রতিও প্রবল শ্রদ্ধাবোধ নিয়ে। আর আমি এটি বুঝাই নি যে, পিটকের ব্যাপারে আমার ব্যাখ্যাটাই যৌক্তিক। প্রচলিত ঐতিহ্যকে অতিরিক্ত স্বেচ্ছাচারীভাবে ব্যাখ্যা করতে যাওয়ার বিপদ সব সময়ই আছে, কেননা এমন দৃঢ়ভাবে ধরে থাকা মতামতগুলো সংঘের মধ্যে অনৈক্যের জন্ম দিতে পারে। তাই যে-সব ক্ষেত্রে আমি মনে করি পরবর্তীকালে রচিত গ্রন্থগুলো পিটককে ভুল বুঝেছে, সে-সব ক্ষেত্রেও আমি চেষ্টা করেছি তাদের অবস্থানটা যথাযথভাবে তুলে ধরার জন্য, এমনকি মাঝেমধ্যে একেবারে সবিস্তারে তুলে ধরার চেষ্টা করেছি, যাতে করে যারা সেই গ্রন্থগুলোকে প্রামাণ্য গ্রন্থ হিসেবে গ্রহণ করতে চান, অথবা যারা সংঘের মধ্যে মিলেমিশে বাস করার ইচ্ছে করেন, তারা এখনো এই বইটিকে তাদের গাইড হিসেবে ব্যবহার করতে পারেন।

আর সেই বৌভিবি-১-এর মতো এখানেও যে-ভিক্ষু তার জীবনে শৃঙ্খলার গুণাবলিকে গড়ে তোলার জন্য খন্ধকের বিধিগুলো চর্চার সংকল্প করেছে—যাতে করে সেগুলো তার মনের ট্রেনিংয়ের এবং সতীর্থ ভিক্ষুদের সাথে শান্তিতে সহাবস্থানে সহায়ক হয়—সেই ভিক্ষুর জন্য এবং সেই সাথে অন্য যে-কেউ যদি ভিক্ষুদের সেই কাজে সহায়তা ও উৎসাহ যোগাতে চায়, তাদের জন্যও যা-কিছু জানা সবচেয়ে মূল্যবান বলে আমার কাছে মনে হয়েছে আমি চেষ্টা করেছি সেগুলো এখানে অন্তর্ভুক্ত করার জন্যে।

* * *


 

প্রথম অংশ

সাধারণ বিষয়াবলি
অধ্যায়—১

ব্যক্তিগত পরিষ্কার-পরিচ্ছন্নতা অংশ
একজন ভিক্ষু তার মনের মধ্যে যে-সব গুণাবলি গড়ে তোলার চেষ্টা করছে, তার প্রতিফলন হিসেবে তার চেহারা হওয়া উচিত পরিষ্কার-পরিচ্ছন্ন, কিন্তু চাকচিক্যহীন।

গোসল
যদিও পাচি.৫৭ কোনো ভিক্ষুকে অর্ধমাসের কমে গোসল করতে নিষেধ করে, তবে আমরা সেই বিধির আলোচনায় উল্লেখ করেছি যে, আপাতদৃষ্টিতে সেটি ছিল সেই ভিক্ষুদের জন্য একটি সাময়িক শৃঙ্খলাজনিত পদক্ষেপ, কারণ তখন রাজা বিম্বিসার রাজগৃহের কাছেই একটি উষ্ণ প্রস্রবণে গোসল করতে চেয়েছিলেন কিন্তু সেই ভিক্ষুরা তার গোসলে অসুবিধার সৃষ্টি করেছিল। পরবর্তীকালে বুদ্ধ এই বিধিতে অনেকগুলো অব্যাহতি যোগ করে দেন, আর তিনি এটিকে এমন শিথিল করে দেন যে, কার্যত তিনি এটিকে একরকম বাতিলই করেন। তা ছাড়া, মৰ.২৫৭ স্পষ্টতই এই বিধিকে মধ্যগঙ্গা উপত্যকার বাইরে পৃথিবীর সমস্ত জায়গাতে বাতিল করে দেয়।

বুদ্ধের আমলে গোসল করা হতো নদীতে, গোসলের পুকুর থেকে, কোনো উষ্ণ স্নানাগারে, অথবা পানি ঝরে পড়ছে এমন কোনো জায়গাতে। সাবানের বদলে লোকজন তখন ব্যবহার করতো সুগন্ধিবিহীন চূর্ণ, যেটিকে বলা হয় চুণম। এটি পানিতে মিশিয়ে চটকিয়ে ময়দার তালের মতো করা হতো। ভিক্ষুদের স্পষ্টতই গুঁড়ো করা পশুর মল বা গোবর, কাদামাটি অথবা রঙের তলানি (dye-dregs) ব্যবহার করার অনুমতি রয়েছে। অর্থকথামতে, সাধারণ চূর্ণ এখানে রঙের তলানির আওতায় আসে। চুলকানি-জাতীয় ফুসকুড়ি, ছোটো ফোড়া অথবা পানি ঝরে এমন ক্ষত থাকলে, অথবা গা থেকে দুর্গন্ধ বেরোলে (অর্থকথার ভাষায়, ‘ঘোড়ার গায়ের দুর্গন্ধের মতো’ হলে) সেই ভিক্ষু সুগন্ধিযুক্ত চূর্ণ ব্যবহার করতে পারে। মহান মানদণ্ড বর্তমানে সাবানকে কাদামাটির অনুমোদনের মধ্যে অন্তর্ভুক্ত করে এবং দেহের তীব্র দুর্গন্ধের জন্য যে সুগন্ধি চূর্ণের অনুমোদন রয়েছে, তার মধ্যে সুগন্ধি সাবান অথবা দুর্গন্ধনাশককেও (deodorants) অন্তর্ভুক্ত করে। অন্যথায় সেন্ট বা সুগন্ধি দ্রব্যের ব্যবহার করাটা খারাপ অভ্যাসগুলোর মধ্যে তালিকাভুক্ত, যেগুলো চুৰ.২৯৩-এ নিষিদ্ধ করা হয়েছে (অধ্যায়-১০ দেখুন)।

দল বেঁধে গোসলের আদবকায়দা হচ্ছে যে, সিনিয়র ভিক্ষুর সামনে জুনিয়র ভিক্ষুর গোসল করা উচিত নয়, অথবা নদীতে গোসল করার সময়ে সিনিয়র ভিক্ষুর উজানে জুনিয়র ভিক্ষুর গোসল করা উচিত নয়। যদি ভিক্ষু সমর্থ ও ইচ্ছুক হয় (এবং অবশ্যই তা যদি সিনিয়র ভিক্ষুদের কাছে গ্রহণযোগ্য হয়), তাহলে সে সিনিয়র ভিক্ষুদের গোসলের সময়ে তাদের প্রয়োজনগুলোর দিকে খেয়াল রাখতে পারে। অর্থকথাতে এর একটি উদাহরণ দেওয়া আছে, তাদের গা ডলে দেওয়া। অন্যের অথবা নিজের গা ডলার সময় সে তার হাত, অথবা রশি অথবা কাপড় ব্যবহার করতে পারে। স্পঞ্জ[3] আপাতদৃষ্টিতে বুদ্ধের সময়ে ছিল না, তবে তা সম্ভবত কাপড়-এর আওতায় অন্তর্ভুক্ত হবে।

ভিক্ষুর কোনো কাঠের হাত, অথবা লাল চূর্ণের গুটির মালা দিয়ে নিজের গা ডলার অনুমতি নেই। অর্থকথামতে, লাল চূর্ণের গুটির মালা মানে হচ্ছে গোসল করার চূর্ণ গুঁড়ো করা পাথর (cinnabar-সিনাবার?[4])এর সাথে মিশিয়ে বানানো ছোটো ছোটো গুটি। আর গা ডলার লাঠি, যেখানে ‘ড্রাগনের দাঁতের’ মতো করে খোদাই করা থাকে, সেগুলোর ব্যবহারও ভিক্ষুর জন্য অনুমোদিত নয়। তবে ভিক্ষু অসুস্থ হলে খোদাইবিহীন লাঠি ব্যবহার করতে পারে। বুদ্ধের সময়ে যুবকেরা গোসলের সময়ে গাছের সাথে, দেয়ালের সাথে গা ঘষত। তারা একজন আরেকজনের গায়ের সাথে ঘষত (যেটিকে বলা হতো ‘পূর্ণ মগ্ন মালিশ’) অথবা তাদের মাংসপেশি শক্ত করার জন্য খুঁটির সাথে গা ঘষত (এই খুঁটিকে বলা হতো অট্ঠান। অর্থকথামতে, এই খুঁটির গায়ে দাবার বোর্ডের (অট্ঠপদ) মতো করে খোদাই করা থাকতো বলে এর এমন নাম হয়েছে।)

এগুলোর যে-কোনো পদ্ধতিতে গোসল করা ভিক্ষুদের নিষিদ্ধ। তবে নিজেদের হাত দিয়ে নিজেদের এবং একে অপরকে মালিশ করাটা অনুমোদিত।

অন্যদিকে ভিক্ষু কোনো আবাসে বা বাড়িতে প্রবেশের আগে নিজের পা পরিষ্কার করার জন্য পাথর অথবা পাথরের টুকরো অথবা পাপোশ অথবা ঝামাপাথর (pumice) ("সাগর-ফোম পাথর")-এর তৈরি পাপোশের উপর পা রাখা অনুমোদিত। আর তাই গোসলের সময় যে-ময়লাগুলো সহজে যেতে চায় না, সেগুলো ঘষে তোলার জন্য ঝামাপাথর অথবা অন্যান্য পাথর ব্যবহার করাটাও অনুমোদিত হবে বলে মনে হওয়াটা যৌক্তিক।

গোসলের পরে পানি থেকে উঠে আসার সময় যারা পানিতে নামতে যাচ্ছে তাদের জন্য পথ ছেড়ে দেওয়া উচিত। ভিক্ষুর কোনো পানিমোছক অথবা কাপড় দিয়ে নিজেকে শুকানোটা অনুমোদিত। পাচি.৮৩-এর অনপরাধের অনুচ্ছেদগুলো বলে যে, কোনো হাতির দাঁত, শিং অথবা কাঠ দিয়ে পানিমোছক তৈরি করা যেতে পারে।

দাঁতের যত্ন
বুদ্ধের সময়ে টুথব্রাশ, দাঁতের ফ্লস বা দাঁতের ফাঁক থেকে খাদ্যকণা বের করার জন্য ব্যবহৃত সুতা; টুথপেস্ট এবং মাজন অজানা ছিল। তবে দন্তকাষ্ঠের অনুমোদন রয়েছে, যা পাচি.৪০-এ অলোচিত দাঁত পরিষ্কারক কাঠির মতোই একই। বুদ্ধ দন্তকাষ্ঠ ব্যবহারের গুণগুলোর উচ্চ প্রশংসা করেছেন এভাবে : ‘দন্তকাষ্ঠ চিবানোর পাঁচটি উপকার আছে : এটি মুখকে আকর্ষণীয় করে, মুখে দুর্গন্ধ হয় না, জিহ্বার স্বাদকুঁড়িগুলো পরিষ্কার হয়, খাদ্যের উপর পিত্ত ও কফের আস্তরণ হয় না, এবং খাদ্য উপভোগ্য হয়।’ বর্তমানে টুথব্রাশ ও দাঁতের ফ্লস এই দন্তকাষ্ঠের অনুমোদনের আওতায় আসবে। দন্তকাষ্ঠ চার আঙুলের কম লম্বা হওয়া উচিত নয়। তাই অনেক সংঘ যে-সব টুথপিক বা দাঁত খিলানোর কাঠি চার আঙুলের কম লম্বা, সেগুলোর উপরেও এই নিষেধাজ্ঞা আরোপ করে থাকে। টুথপেস্ট ও মাজনে যেহেতু খনিজ লবণ আছে, তাই সেগুলো ওষুধ হিসেবে লবণের অনুমোদনের আওতায় আসবে।

চুলের যত্ন
মাথার চুল বেশি লম্বা রাখা উচিত নয়। দুই মাসে কমপক্ষে একবার মাথা ন্যাড়া করতে হবে অথবা চুল দুই আঙুল লম্বা হলেই মাথা ন্যাড়া করতে হবে। অর্থকথা বলে, এই দুটোর মধ্যে যেটি আগে হয়, সেটি করতে হবে। থাইল্যান্ডে পূর্ণিমার আগের দিন সব ভিক্ষুদের মাথা কামানোটা একটি রেওয়াজ, এতে সংঘ একই রূপে উপস্থিত হতে পারে। যদিও সেটি বাধ্যতামূলক নয়, তবে যে ভিক্ষু তা মান্য করে না, তাকে এমন সতীর্থ ভিক্ষুদের থেকে ভিন্ন বলে মনে হয়।

ক্ষুর হচ্ছে ভিক্ষুর আটটি মূল প্রয়োজনীয় দ্রব্যাদির একটি। এ ছাড়াও শান দেয়ার পাথর, ক্ষুরের খাপ, পশমের কাপড়ের টুকরো (ক্ষুরকে মুড়িয়ে রাখার জন্য) এবং ক্ষুরের সমস্ত আনুষঙ্গিক জিনিসপত্রও (যেমন : strop বা চামাটি[5]) তার জন্য অনুমোদিত। বর্তমানে এই অনুমোদনের মধ্যে সব ধরনের সেফটি রেজরও অন্তর্ভুক্ত হবে। পারা.২-এর অর্থকথা জোর দিয়ে বলে যে, ক্ষুরের খাপটি বহুরঙা হতে পারবে না।

ভিক্ষু অসুস্থ না হলে, অর্থাৎ তার মাথায় কোনো ফোড়া, ঘা ইত্যাদি না হলে সে কাঁচি দিয়ে চুল কাটতে পারে না অথবা অন্যকে দিয়ে কাঁচি ব্যবহার করে চুল কাটাতে পারে না। মাথা কামানোর জন্য ইলেক্ট্রিক রেজরের ব্যবহার করাটা একটি বিতর্কিত বিষয়। যেহেতু এসব রেজর কাজ করে কাঁচির মতোই, এমনকি ঘূর্ণায়মান রেজরগুলোও এমন, তাই অনেক সংঘ মাথা কামাতে এসব রেজরের অনুমোদন করবে না।

ভিক্ষু তার পাকা চুলগুলো তোলাতে পারে না। (অর্থকথার বাক্যবিন্যাস থেকে বুঝা যায়, এই নিষেধাজ্ঞার মধ্যে দেহের লোম এবং মাথার চুল অন্তর্ভুক্ত। তবে এটি বলে যে, বিশ্রী লোম বা কেশ গজালে, যেমন ভুরুতে, কপালে অথবা দাড়ি গজানোর জায়গাতে, সে ক্ষেত্রে সেগুলো তুলে ফেলা যায়।) ভিক্ষু তার মাথার চুল কোনো ব্রাশ বা চিরুনি দিয়ে ঠিকঠাক করে সাজাতে পারে না, আঙুল দিয়ে চিরুনির মতো করে আঁচড়াতে পারে না, তেল মিশ্রিত মধু মোম বা মৌমাছি-মোম (beeswax) দিয়ে সাজাতে পারে না, অর্থাৎ তেলমিশ্রিত পানি দিয়ে ঠিকঠাক করতে পারে না। চুল বিভিন্ন স্টাইলে সাজানোর ক্রীম এবং স্প্রেগুলোও এই নিষেধাজ্ঞার আওতায় আসবে। অর্থকথা অনুমতি দেয় যে, ভিক্ষু নিজের হাত দিয়ে কোঁকড়ানো কেশ, যেমন : বুকের বা বগলের কেশগুলো সমান করতে পারবে এবং মাথাকে ঠান্ডা করার জন্য অথবা মাথা থেকে ধুলোবালি ঝেড়ে ফেলার জন্য ভেজা হাত দিয়ে মুছতে পারবে।

দাড়ি
দাড়ি বেশি লম্বা রাখা উচিত নয়। যদিও মাথার চুলের মতো এর কোনো সর্বোচ্চ অনুমোদনযোগ্য সীমার স্পষ্ট উল্লেখ নেই, তবে এখানেও সেই দুই মাস/দুই আঙুলের বিধিটা প্রযোজ্য হওয়ার কথা। ভিক্ষু তার দাড়িকে কোনো ছাগলা দাড়ি, চৌকোনা দাড়ি অথবা অন্য কোনো ডিজাইনে সাজাতে পারবে না। গোঁফকেও সাজানো যাবে না, উদাহরণস্বরূপ গোঁফের প্রান্তগুলো বাঁকিয়ে উপরের দিকে খাড়া করে রেখে দেওয়া যাবে না। যেহেতু দাড়ি কাটার জন্য কাঁচি ব্যবহারের বিরুদ্ধে কোনো নিষেধাজ্ঞা নেই, তাই মুখে শেভ করার জন্য ইলেক্ট্রিক রেজর ব্যবহার করাটা পরিষ্কার অনুমোদিত।

মুখ
মুখে কোনো ক্ষত অথবা রোগ না থাকলে ভিক্ষু আয়নায় অথবা পানিপূর্ণ পাত্রে তার মুখের প্রতিবিম্বের দিকে তাকিয়ে থাকতে পারবে না। অর্থকথামতে, আয়না বলতে এখানে আলোর প্রতিফলনকারী যে-কোনো পৃষ্ঠতলকে বুঝিয়েছে। পানিপূর্ণ পাত্র বলতে বুঝিয়েছে যে-কোনো তরলের পৃষ্ঠতল। এ ছাড়াও অর্থকথা নিজের মধ্যে কোনো বার্ধক্যের লক্ষণ ফুটে উঠেছে কি না তা দেখার জন্য নিজের প্রতিবিম্বকে দেখার অনুমতি দেয়, যাতে সেটিকে নিয়ে অনিত্যতার ভাবনা করা যায়। ৰিনয-মুখ উল্লেখ করে যে, আয়না ব্যবহারের নিষেধাজ্ঞাটা এসেছে মুখের সৌন্দর্যচর্চার বিরুদ্ধে বেঁধে দেওয়া বিধিগুলোর প্রেক্ষাপটে, আর তাই এ থেকে এটি যুক্তি দেখায় যে, অন্য কোনো উদ্দেশ্যে, যেমন : মাথা বা দাড়ি শেভ করার কাজে নিজের প্রতিবিম্বের দিকে তাকানোটা অনুমোদিত হওয়া উচিত। অন্যদিকে আরেকভাবেও বলা যায় যে, মাথা ন্যাড়া করার সময় বা শেভ করার সময় আয়না ব্যবহার করলে ক্ষুরের মাধ্যমে কেটে যাওয়ার বিপদ কমতো, আর তাই আয়নার ব্যবহারটাকে ‘রোগ’-এর জন্য দেওয়া অব্যাহতির অধীনে অনুমোদন করা উচিত। অসুস্থতা বাদে অন্য কোনো সময় মুখে লোশন, পাউডার বা পেস্ট দেওয়া উচিত নয়। আপাতদৃষ্টিতে এগুলো নির্দেশ করছে সৌন্দর্যবর্ধক লোশনগুলোর প্রতি। তাই রোগ নিরাময়কারী লোশন, পাউডার ও পেস্ট অনুমোদনযোগ্য (অধ্যায়-৫ দেখুন)। তা ছাড়াও মুখে লাল আর্সেনিক দিয়ে চিহ্ন দেয়ার ক্ষেত্রেও (যেমন জাতের চিহ্ন অথবা শুভ কোনো চিহ্ন ইত্যাদি) নিষেধাজ্ঞা রয়েছে। অর্থকথা এই লাল আর্সেনিক-এর মধ্যে যে-কোনো রঞ্জক পদার্থকেই অন্তর্ভুক্ত করেছে। মুখ এবং দেহকেও চিত্রিত করা যাবে না অথবা রং করানো যাবে না (যেমন কসমেটিকস বা প্রসাধনী দ্রব্য, মেহেদি, অভিনয়ে ব্যবহৃত গ্রীজ-পেইন্ট (grease paint) মিশ্রিত রং ইত্যাদি)। এই বিধিটি ভিক্ষুকে তার দেহে উল্কি আঁকা বা আঁকিয়ে নেওয়া থেকেও নিষিদ্ধ করে। তবে উপসম্পদার আগে আঁকা যে-কোনো উল্কিকে আর মুছে ফেলার দরকার নেই (অধ্যায়-১৪ দেখুন)। রোগ নিরাময়কারী চোখের মলমগুলো অনুমোদিত, তবে উপরোক্ত বিধিগুলো চোখের কসমেটিক্স বা নানান ধরনের সৌন্দর্য বর্ধনকারী জিনিসকেও নিষিদ্ধ করে।

দেহের লোম বা কেশ
নাকের কেশগুলো লম্বা রাখা উচিত নয়। (এই বিধির মূল কাহিনিতে লোকজন লম্বা লম্বা নাকের কেশওয়ালা ভিক্ষুদের "ভুতের মতো" বলে আপত্তি জানিয়েছিল)। সেগুলো টেনে তোলার জন্য চিমটার ব্যবহার অনুমোদিত; আর বাড়তি হিসেবে, সেগুলো কেটে ছোটো করার জন্য কাঁচি ব্যবহার করাটাও অনুমোদন করা উচিত। ৰিনয-মুখ উল্লেখ করে যে, ফুসফুসে ধুলোবালি প্রবেশ করাটা ঠেকাতে নাকের কেশের গুরুত্বপূর্ণ ভূমিকা আছে। আর তাই এটি বলে যে, নাকের যে-সব কেশ লম্বা হয়ে নাকের বাইরে বেরিয়ে থাকে, শুধু সেগুলোর জন্যই এই বিধি প্রযোজ্য।

বুকের বা পেটের লোম/কেশ সাজানো উচিত নয়। ভিক্ষুণী বিভঙ্গের পাচি.২-এ বগল এবং তলপেটের নিম্নাংশকে ‘সীমাবদ্ধ’ অঞ্চল বলে নির্দেশ করা হয়েছে। সেই অঞ্চলের কেশগুলো অপসারণ করা উচিত নয়। তবে সে-সব জায়গায় ক্ষত হলে এবং তাতে ওষুধ দেয়ার প্রয়োজন হলে সেক্ষেত্রে সেগুলো অপসারণ করা যেতে পারে।

নখ
হাত ও পায়ের নখগুলো লম্বা রাখা যাবে না।

সেই সময় লম্বা নখওয়ালা একজন ভিক্ষু পিণ্ডচারণে যাচ্ছিল। কোনো এক মহিলা তাকে দেখে বলল, ‘আসুন ভন্তে, যৌনমিলন করুন।’

‘যথেষ্ট বোন, তা অনুমোদনযোগ্য নয়।’

‘কিন্তু ভন্তে আপনি যদি (যৌনমিলন) না করেন, তাহলে আমি আমার নখগুলো দিয়ে নিজের হাতে ও পায়ে আঁচড় কাটব এবং ঝামেলার সৃষ্টি করবো এই বলে : ‘আমি এই ভিক্ষু কর্তৃক লাঞ্ছিত হয়েছি।’

‘তুমি কি জান (তুমি কী করছ), বোন?’

মহিলাটি তখন তার নখগুলো দিয়ে নিজের হাতে পায়ে আঁচড় কেটে একটি ঝামেলার সৃষ্টি করলো এই বলে : ‘আমি এই ভিক্ষু কর্তৃক লাঞ্ছিত হয়েছি।’

লোকজন ছুটে এসে ভিক্ষুকে ধরে ফেলল। কিন্তু তারা মাহিলাটির নখে চামড়া ও রক্ত দেখতে পেল। তা দেখে, ‘এটি মহিলাটি নিজে নিজেই করেছে। ভিক্ষুটি নির্দোষ,’ (এই বলে) তারা তাকে ছেড়ে দিল।

নখগুলো মাংসের সমান করে কাটা উচিত। আর তার জন্য একটি নখ-কাটনি ব্যবহার করাটা অনুমোদিত। নখগুলো ঘষামাজা করা যায় শুধু ময়লা ও দাগ দূর করার জন্যে। অর্থকথা এই শেষোক্ত বিষয়টি সম্বন্ধে বলে যে, এই অনুমোদনটি নখের নিচে জমে থাকা ময়লা দূর করার জন্যও খাটে।

কান
কানের ময়লা দূর করার জন্য দ্রব্যসামগ্রী ব্যবহার করাটা অনুমোদিত বটে, কিন্তু সেগুলো চাকচিক্যপূর্ণ জিনিসের তৈরি হতে পারবে না। অনুমোদনযোগ্য জিনিসগুলো হচ্ছে হাড়, হাতির দাঁত, শিং, খাগড়া, বাঁশ, কাঠ, ফল (যেমন নারিকেলের খোল), তামা (ধাতু), অথবা শঙ্খ। মহান মানদণ্ডের অধীনে বর্তমানে এই তালিকার মধ্যে প্লাস্টিকও আসবে। এই দশটি জিনিসের তালিকাটি মনে রাখা উচিত, কারণ খন্ধকে এর উল্লেখ বার বার দেখা যায়।

অলংকার বা সাজসজ্জা
নিম্নোক্ত অলংকারগুলো পরা উচিত নয় (এখানে পরা'র পালি শব্দ ধরতি-র আরও মানে হয় রাখা বা মালিক হওয়া) : কানের অলংকার (অর্থকথামতে, এর মধ্যে কানের যে-কোনো অলংকার অন্তর্ভুক্ত, এমনকি একটি তালপাতাও), চেইন, নেকলেস, কোমরের কোনো অলংকার (অর্থকথামতে, এমনকি একটি সুতাও) অলংকারিক কোমরবন্ধনী, বাহুবন্ধনী বা বাহুতে পরার অলংকার, ব্রেসলেট বা চুড়ি-জাতীয় অলংকার এবং আঙুলে পরার আংটি। অলংকারিক উদ্দেশ্য ব্যতীত অন্য কোনো উদ্দেশ্যে পরলেও এসব বিধি থেকে অব্যাহতি পাওয়া যায় না। তাই কাজে লাগে বলে হাতঘড়ি পরা, স্বাস্থ্যগত কারণে তামার ব্রেসলেট পরা, ভাবনার কাজে লাগে বলে জপমালা পরা, সবই এসব বিধির অধীনে নিষিদ্ধ হবে।

বিধিবিধান
গোসল
যার চুলকানি আছে, ফোড়া বা পানি ঝরে এমন ক্ষত আছে, অথবা যন্ত্রণাকর ক্ষত আছে তার জন্য আমি ওষুধ হিসেবে চূর্ণ অনুমোদন করি। অসুস্থ নয় এমন কারো জন্য আমি (গুঁড়ো করা) পশুর গোবর, কাদামাটি ও রঙের তলানি অনুমোদন করি। আমি একটি উদূখল ও মুষলের অনুমোদন করি।—মৰ.২৬৪

ভিক্ষু গোসল করার সময়ে গাছের উপর নিজের দেহকে ঘষতে পারবে না। যে (এভাবে) ঘষবে, তার দুক্কট।—চুৰ.২৪৩

ভিক্ষু গোসল করার সময় নিজের দেহকে দেয়ালে ঘষতে পারবে না। যে (এভাবে) ঘষবে, তার দুক্কট।—চুৰ.২৪৩

গা ঘষার খুঁটিতে গোসল করা উচিত নয়। যে (সেখানে) গোসল করবে তার দুক্কট... পাথরের গুঁড়োর গুটির মালা দিয়ে গোসল করা উচিত নয়, যে (তা নিয়ে) গোসল করবে, তার দুক্কট।—চুৰ.২৪৩

সম্পূর্ণ মগ্ন মালিশ নেওয়া উচিত নয় [অর্থকথামতে : একজনের গায়ের সাথে আরেকজনের গা ঘষাঘষি]। যে তা করবে তার দুক্কট... ড্রাগনের দাঁতের মত করে খোদাই করা লাঠি দিয়ে গোসল করা উচিত নয়। যে তা করবে তার দুক্কট... অসুস্থ হলে তার জন্য আমি একটি খোদাই না করা লাঠি অনুমোদন করি।—চুৰ.২৪৩

আমি (গা ডলার জন্য) কাপড়ের প্যাড (পুরু কাপড় খণ্ড) (অথবা কাপড়ের দড়ি) অনুমোদন করি... আমি সাধারণ হাতের অনুমোদন করি [অর্থকথা : মালিশ করার জন্য]—চুৰ.২৪৪

আমি তিন ধরনের পাপোশ অনুমোদন করি : পাথর, পাথরের টুকরো, ঝামাপাথর (আক্ষরিক অর্থে : ‘সাগর ফেনা পাথর’) (§)।—চুৰ.২৬৯

আমি পানিমোছক অনুমোদন করি এবং কাপড় দিয়ে নিজেকে মোছা অনুমোদন করি।—চুৰ.২৬২

ভিক্ষু সমর্থ/ইচ্ছুক হলে পানিতেও সে জ্যেষ্ঠ ভিক্ষুদের সেবামূলক কাজ করে দিতে পারে, তার জ্যেষ্ঠ ভিক্ষুদের সামনে অথবা তাদের উপরে নদীর উজানে গোসল করা উচিত নয়। গোসলের পরে পানি থেকে উঠে আসার সময় যারা পানিতে নামতে যাচ্ছে তাদের পথ ছেড়ে দেওয়া উচিত।—চুৰ.৩৭১

দাঁতের যত্ন
দন্তকাষ্ঠ চিবানোর পাঁচটি উপকার আছে : এটি মুখকে আকর্ষণীয় করে(§), মুখে দুর্গন্ধ হয় না, স্বাদকুঁড়িগুলো পরিষ্কার হয়, খাদ্যগুলো কফের আস্তরণ দিয়ে ঢাকা পড়ে না, খাদ্য উপভোগ্য হয়। আমি দন্তকাষ্ঠ অনুমোদন করি।—চুৰ.২৮২

লম্বা দন্তকাষ্ঠ চিবানো উচিত নয়। যে চিবাবে, তার দুক্কট। আমি সর্বোচ্চ আট আঙুল দন্তকাষ্ঠ অনুমোদন করি। আর শ্রামণদের সেগুলো দিয়ে গুঁতানো/মারা উচিত নয়। যে তা করবে, তার দুক্কট... অতিরিক্ত ছোটো দন্তকাষ্ঠ চিবাতে পারবে না। যে তা চিবাবে, তার দুক্কট। আমি সর্বনিম্ন চার আঙুল লম্বা দন্তকাষ্ঠ অনুমোদন করি।—চুৰ.২৮২

মাথার চুল
মাথার চুল লম্বা রাখা উচিত নয়। যে রাখবে তার দুক্কট। আমি দুই মাস (বড়), অথবা দুই আঙুল অনুমোদন করি।—চুৰ.২৪৬

আমি ক্ষুর শান দেওয়ার পাথর, ক্ষুরের খাপ, পশমের টুকরো ও ক্ষুরের সকল আনুষঙ্গিক জিনিসপত্র অনুমোদন করি।—চুৰ.২৭৫

কাঁচি দিয়ে চুল কাটানো উচিত নয়। যে তা করবে, তার দুক্কট। অসুস্থতার ক্ষেত্রে আমি কাঁচি দিয়ে চুল কাটানো অনুমোদন করি (মূল কাহিনি হচ্ছে একজন ভিক্ষুর একটি ক্ষত ছিল আর তাই চুল কামাতে পারছিল না)... নাকের কেশগুলো লম্বা রাখা উচিত নয়। যে তা করবে, তার দুক্কট... আমি চিমটা অনুমোদন করি... পাকা চুল তোলানো উচিত নয়। যে করবে, তার দুক্কট।—চুৰ.২৭৫

ব্রাশ দিয়ে চুল সাজানো বা আঁচড়ানো উচিত নয়... চিরুনি দিয়ে... আঙুলকে চিরুনির মতো করে... তেলমিশ্রিত মধু মোম দিয়ে... তেলমিশ্রিত পানি দিয়ে চুল সাজানো বা আঁচড়ানো উচিত নয়। যে তা করবে, তার দুক্কট।—চুৰ.২৪৬

দাড়ি ও দেহের কেশ/লোম
দাড়িকে সাজানো যাবে না। দাড়ি লম্বা রাখা যাবে না। ছাগলা দাড়ি রাখা যাবে না। চৌকোনা করে দাড়ি ছাঁটা যাবে না। বুকের কেশ সাজানো যাবে না। পেটের কেশ সাজানো যাবে না। (এই শেষোক্ত দুটো অনুবাদ অর্থকথার অনুসরণে করা হয়েছে। আরেকটি বিকল্প অনুবাদ আছে যা অর্থকথা দ্বারা সমর্থিত নয়। তাতে এই দুটো বিধিকে মুখের লোম/কেশ সম্পর্কিত নিষেধাজ্ঞা হিসেবে ব্যাখ্যা করা হয়েছে। এর মধ্যে প্রথমটাকে (পরিমুখং) ‘গোঁফ’ এবং দ্বিতীয়টিকে (অড্ঢরুকং বা অড্ঢদুকং) ‘মুখের দুপাশের দাড়ি’ বলে বুঝানো হয়েছে।) গোঁফগুলো সাজানো যাবে না (উঁচু করে থাকে মতো করে)। সীমাবদ্ধ জায়গার লোম/কেশগুলো অপসারণ করা যাবে না। যে তা করবে, তার দুক্কট... অসুস্থতার ক্ষেত্রে সীমাবদ্ধ জায়গার লোম/কেশগুলো অপসারণ করাটা আমি অনুমোদন করি।—চুৰ.২৭৫

মুখ
আয়নায় বা পানির পাত্রে নিজের মুখের প্রতিবিম্বের দিকে তাকিয়ে থাকা যাবে না। যে তা করবে, তার দুক্কট।... অসুস্থতার কারণে আয়নায় বা পানির পাত্রে নিজের মুখের প্রতিবিম্বের দিকে তাকিয়ে থাকাটা আমি অনুমোদন করি।—চুৰ.২৪৭

মুখে (লোশনের) প্রলেপ দেওয়া যাবে না। পেস্ট দিয়ে মুখ ঘষা যাবে না। মুখে পাউডার দেওয়া যাবে না। লাল আর্সেনিক দিয়ে মুখে চিহ্ন দেওয়া যাবে না। হাত-পা চিত্রিত করা/রং করা যাবে না। মুখ চিত্রিত/রং করা যাবে না। হাত-পা এবং মুখ চিত্রিত করা/রং করা যাবে না। যে তা করবে, তার দুক্কট।... রোগের কারণে মুখে (লোশন দিয়ে) প্রলেপ দেয়াটা আমি অনুমোদন করি।—চুৰ.২৪৭

নখ
নখগুলো লম্বা রাখা যাবে না। যে তা করবে, তার দুক্কট।—চুৰ.২৭৪

আমি নখ কাটনি অনুমোদন করি... নখগুলো মাংস পর্যন্ত কাটা আমি অনুমোদন করি... যে ২০টা নখ আছে, সেগুলো পালিশ/ঘষামাজা করা উচিত নয়। যে তা করবে, তার দুক্কট। ময়লা/দাগ দূর করা পর্যন্ত নখ পালিশ/ঘষামাজা করাটা আমি অনুমোদন করি।—চুৰ.২৭৪

কান
আমি কানের ময়লা দূর করার দ্রব্যের অনুমোদন করি... কানের ময়লা দূর করার জন্য চাকচিক্যময় দ্রব্য ব্যবহার করা উচিত নয়। যে তা করবে, তার দুক্কট। আমি অনুমোদন করি যে সেগুলো হাড়, হাতির দাঁত, শিং, খাগড়া, বাঁশ, কাঠ, ফল (§) (যেমন : নারিকেলের খোল), তামা (ধাতু), অথবা শঙ্খের তৈরি হতে পারবে।—চুৰ.২৭৫

অলংকার
কানের অলংকার পরা উচিত নয়। চেইন পরা উচিত নয়। নেকলেস... কোমরের অলংকার... অলংকারিক কোমরবন্ধনী (§)... বাহুবন্ধনী... ব্রেসলেট... আংটি পরা উচিত নয়। যে তা পরবে, তার দুক্কট।—চুৰ.২৪৫

* * *


 

অধ্যায়—২

কাপড়ের দ্রব্যসামগ্রী
ভিক্ষুর চারটি মৌলিক দ্রব্য আছে, সেগুলো হচ্ছে : চীবর-কাপড়, খাদ্য, বাসস্থান ও ওষুধ। আর তার সাথে আছে অনেক ধরনের টুকিটাকি জিনিস। সব মিলিয়ে কোন কোন দ্রব্যগুলো ভিক্ষুর জন্য অনুমোদনযোগ্য এবং কোনগুলো নয় তা এই অধ্যায়ে এবং এর পরের পাঁচটি অধ্যায়ে আলোচনা করা হয়েছে। আর সেই সাথে অনুমোদনযোগ্য দ্রব্যগুলোর যথাযথ ব্যবহার নিয়েও আলোচনা করা হয়েছে। পিটকীয় সূত্রগুলো এই আলোচনাগুলোর একটি পটভূমি তৈরি করে দেয়। সূত্রগুলোতে একজন ভিক্ষুর তার দ্রব্যসামগ্রীর প্রতি কীরূপ মনোভাব গঠন করা উচিত তা তুলে ধরা হয়েছে। অর্থাৎ তার বিবেচনা করা উচিত যে, ভিক্ষুর জীবনে এসব জিনিসের যে একটা ভূমিকা রয়েছে তা শুধু সেই দ্রব্যগুলোতেই শেষ নয়, বরং সেগুলো মনকে প্রশিক্ষণ দেয়ার এক একটি হাতিয়ারও বটে। আর সে যে জিনিসই লাভ করুক না কেন, সেটার প্রতি তার একটা সন্তোষমূলক মনোভাব গড়ে তোলা উচিত।

আর ব্যবহারের দ্বারা কোন কোন আসব ত্যাগ করতে হয়? এমনও হয় যেখানে ভিক্ষু যথাযথভাবে বিবেচনা করে চীবর-কাপড় ব্যবহার করে; শুধু ঠান্ডা প্রতিরোধের জন্য, গরম প্রতিরোধের জন্য, মশা-মাছির স্পর্শ প্রতিরোধের জন্য, বায়ু, রোদ ও সরীসৃপদের স্পর্শ প্রতিরোধের জন্য; শুধু দেহের যে অংশগুলো লজ্জার কারণ হয়, সেগুলো ঢাকার জন্য। যথাযথভাবে বিবেচনা করে সে ভিক্ষান্ন ব্যবহার করে, খেলাচ্ছলে নয়, মাতলামির জন্য নয়, গায়েগতরে বাড়ার জন্য নয়, সৌন্দর্যের জন্য নয়; কিন্তু শুধু এই দেহের বেঁচে থাকা ও জীবনধারণের জন্য, এর যন্ত্রণাগুলো শেষ করার জন্যে, পবিত্র ব্রহ্মচর্যজীবনে সহায়তার জন্য—এই ভেবে যে, এভাবে আমি (ক্ষুধার) পুরোনো বেদনাগুলোকে ধ্বংস করবো, (অতিরিক্ত খাওয়াজনিত) নতুন বেদনা সৃষ্টি করবো না। আমি নিজেকে বাঁচিয়ে রাখব, দোষহীন হবো এবং স্বচ্ছন্দে জীবন কাটাবো।

যথাযথভাবে বিবেচনা করে সে তার বাসস্থান ব্যবহার করে : শুধু ঠান্ডা প্রতিরোধের জন্য, গরম প্রতিরোধের জন্য, মশা-মাছির স্পর্শ প্রতিরোধের জন্য, বায়ু, রোদ ও সরীসৃপের স্পর্শ প্রতিরোধের জন্য, আবহাওয়ার বিরূপতা থেকে রক্ষার জন্য এবং নির্জনতা উপভোগের জন্য।

যথাযথ বিবেচনা করে সে ওষুধপত্র ব্যবহার করে, যেগুলো অসুস্থতার কারণে উৎপন্ন যে-কোনো বেদনাকে প্রতিরোধ করার জন্য এবং রোগ থেকে সর্বোচ্চ মুক্ত থাকার জন্য।

(এভাবে) ব্যবহার না করলে যে-সব আসব, ক্লেশ ও জ্বর তার মধ্যে উৎপন্ন হতো, (এভাবে) ব্যবহার করার সময়ে সেগুলো তার মধ্যে উৎপন্ন হয় না। এগুলোকেই বলা হয় ব্যবহারের দ্বারা আসব ত্যাগ করা।—সব্বাসব সুত্তং, (ম.নি.১.১.২)

আর কীভাবে একজন ভিক্ষু সন্তুষ্ট থাকে? একটি পাখি যেখানেই থাক না কেন, সেটি যেমন তার পাখাগুলোকেই একমাত্র বোঝা হিসেবে নিয়ে উড়ে যায়, ঠিক সেভাবেই ভিক্ষু তার দেহের জন্য এক সেট চীবর আর তার ক্ষুধার জন্য ভিক্ষান্নতেই সন্তুষ্ট থাকে। যেখানেই সে যায়, সে কেবল তার ন্যূনতম প্রয়োজনীয় দ্রব্যগুলো নিয়ে যায়। এভাবে একজন ভিক্ষু সন্তুষ্ট থাকে।—সামঞ্ঞফল সুত্তং, (দীনি.১.২)

‘এই ধর্ম হচ্ছে যে সন্তুষ্ট তার জন্য, যে অসন্তুষ্ট তার জন্য নয়,’—এমনটা বলা হয়েছে। কী নির্দেশ করে এমনটা বলা হয়েছে? এমনও হয় যেখানে ভিক্ষু যে-কোনো পুরোনো চীবরে সন্তুষ্ট থাকে। যে-কোনো পুরোনো খাবার, যে-কোনো পুরোনো বাসস্থান, রোগ নিরাময়ের যে-কোনো পুরোনো ওষুধে সন্তুষ্ট থাকে। ‘এই ধর্ম হচ্ছে যে সন্তুষ্ট তার জন্য, যে অসন্তুষ্ট তার জন্য নয়।’—এমনটা বলা হয়েছে। এটিকে নির্দেশ করেই এমনটা বলা হয়েছে।—AN ৭.৩০[6]

অধিকন্তু, যে ভিক্ষু আর্যদের ঐতিহ্যবাহী রীতিকে সত্যিকারভাবে নিজের মাঝে ফুটিয়ে তুলতে চায়, তার শুধু দ্রব্যসামগ্রীর ব্যবহারে বিবেচক ও সন্তুষ্ট হলেই চলবে না, তার আরও নিশ্চিত হওয়া উচিত যে, এমন বিবেচনা ও সন্তুষ্টি তাকে মান বা অহংকারের দিকে নিয়ে যাচ্ছে না।

এমনও হয় যেখানে ভিক্ষু যে-কোনো পুরোনো চীবর... যে-কোনো পুরোনো ভিক্ষান্ন... যে-কোনো পুরোনো বাসস্থান নিয়ে সন্তুষ্ট থাকে। সে চীবর-কাপড়ের জন্য... ভিক্ষান্ন... বাসস্থানের জন্য অশোভন বা অযথাযথ কোনো কিছু করে না। চীবর-কাপড় না পেয়ে... ভিক্ষান্ন... বাসস্থান না পেয়ে সে উত্তেজিত হয় না। চীবর-কাপড় পেয়ে... ভিক্ষান্ন... বাসস্থান পেয়ে সে তা অনাসক্তভাবে ব্যবহার করে, মোহিত না হয়ে ব্যবহার করে, নির্দোষ হয়ে ব্যবহার করে। (এতে আসক্ত হলে) যে সমস্যা হয় তা দেখে এবং সেগুলো এড়ানোর পথ দেখে নিয়েই সে সেগুলো ব্যবহার করে। সে তার যে-কোনো পুরোনো চীবরে সন্তুষ্টির কারণে...ভিক্ষান্ন...বাসস্থানে সন্তুষ্টির কারণে নিজেকে উঁচুতে তোলে না অথবা অন্যদেরও নিচে নামায় না। এ বিষয়ে সে ধৈর্যশীল, কৌশলী, সতর্ক ও স্মৃতিমান। এই ভিক্ষুকেই বলা হয় আর্যদের সেই প্রাচীন মূল ঐতিহ্যবাহী রীতিতে দৃঢ়ভাবে প্রতিষ্ঠিত।—অরিযৰংস সুত্তং, (অনি.৪.৩.৮)

এভাবে দ্রব্যসামগ্রীগুলো তাদের জন্য কাঙ্ক্ষিত উদ্দেশ্য পরিপূর্ণ করে। সেগুলো মনের প্রশিক্ষণের সহায়কই হয়ে ওঠে, বাধা হয় না।

চীবর-কাপড়
উপসম্পদাপ্রার্থীকে সংঘে ভিক্ষু হিসেবে বরণ করে নেওয়ার আগে তার অবশ্যই এক সেট চীবর থাকতে হবে (মৰ.১১৮)। উপসম্পন্ন হলে তার চীবরগুলো ভালোমতো মেরামত করে রাখতে হবে এবং ক্ষয় হতে হতে ব্যবহারের অযোগ্য হয়ে পড়লে সেগুলো পাল্টাতে হবে।

চীবর বানানো যায় ছয় ধরনের কাপড়ের যে-কোনোটি দিয়ে, যেমন : লিনেন (linen), তুলা, রেশম, পশম, পাট অথবা শণের কাপড় দিয়ে। নিপা.১-এ উল্লেখ করা হয়েছে যে, সেই বিধির টীকায় এগুলোর যে-কোনোটির অথবা সবগুলোর মিশ্রণকেই ‘শণ’-এর কাপড়ের মধ্যে অন্তর্ভুক্ত করা হয়েছে। আলখাল্লা, রেশমি আলখাল্লা, পশমের চাদর, এবং পশমের কাপড়ের জন্য আলাদা অনুমোদন রয়েছে, কিন্তু সেগুলো আপাতদৃষ্টিতে এগুলোর আগেকার সময়ের এবং তাই এই ছয়টি কাপড়ের তালিকার মধ্যেই সেগুলো অন্তর্ভুক্ত হওয়া উচিত। বর্তমানে নাইলন, রেয়ন ও অন্যান্য কৃত্রিম সুতার কাপড়গুলো মহান মানদণ্ডের অধীনে গৃহীত।

ভিক্ষু কাপড় পেতে পারে ফেলে দেওয়া বা পরিত্যক্ত কাপড় সংগ্রহ করার মাধ্যমে, অথবা গৃহীদের দান করা কাপড় গ্রহণ করে অথবা উভয়ভাবে। বুদ্ধ একটি পদ্ধতিতেই সন্তুষ্ট থাকাকে প্রশংসা করেছেন।

পরিত্যক্ত কাপড় থেকে তৈরি চীবর হচ্ছে চারটি সহায় বা নিস্সয-এর একটি যে-ব্যাপারে নতুন ভিক্ষুকে উপসম্পদার পর পরই অবহিত করা হয়ে থাকে। এই সহায়কে ধরে রাখাটা হচ্ছে তেরোটি ধুতাঙ্গ ব্রতের একটি (কালিগোধাপুত্তভদ্দিযত্থের গাথা, থে.গা.১৬.৭)। মৰ.৩৪১ অনুচ্ছেদে একদল ভিক্ষুকে নিয়ে পর পর কয়েকটি কাহিনি আছে যারা এক সাথে ভ্রমণের সময় থেমে একটি শ্মশানে প্রবেশ করল সেখানকার মৃতদেহগুলো থেকে পরিত্যক্ত কাপড় সংগ্রহের জন্য। ফলশ্রুতিতে বিধিগুলো হলো এ রকম : যদি দলটি একত্রে প্রবেশ করে, তাহলে সেই দলের যারা কাপড় পেয়েছে, তারা সেই দলের যারা কাপড় পায় নি তাদের ভাগ দেওয়া উচিত। যদি ভিক্ষুদের কয়েকজন শ্মশানে প্রবেশ করে আর বাকিরা বাইরে থেকে যায়, অথবা পরে প্রবেশ করে, তাহলে প্রথমে প্রবেশকারীরা যা কাপড় পাবে, সেগুলো পরে প্রবেশ করা ভিক্ষুদের সাথে অথবা শ্মশানের বাইরে থাকা ভিক্ষুদের ভাগ দেওয়ার দরকার নেই। তবে তাদের সতীর্থরা যদি বাইরে তাদের জন্য অপেক্ষা করে, অথবা আগেভাগে যদি সিদ্ধান্ত নেওয়া থাকে যে, কাপড় যা পাওয়া যাবে তা সবাই মিলে সমানভাবে ভাগ করা হবে, তাহলে তাদের অবশ্যই কাপড়ের ভাগ দিতে হবে। পারা.২-এর অর্থকথা কীভাবে একটি মৃতদেহ থেকে কাপড় নিয়ে নিতে হয় তার আলোচনা করেছে। এটি বলে, মৃতদেহ ঠান্ডা না হওয়া পর্যন্ত অপেক্ষা করুন, যাতে এটি নিশ্চিত হওয়া যায় যে, মৃত ব্যক্তির আত্মা আর তার দেহের মধ্যে নেই।

চীবর কাপড়ের দানের প্রসঙ্গে মৰ.৩৭৯ আটটি উপায়ে উল্লেখ করেছে, যেভাবে একজন দাতা তার কাপড়কে দান করতে পারে। যেমন :

১) সীমার মধ্যে,

২) চুক্তি অনুযায়ী,

৩) যেখানে খাদ্য প্রস্তুত হয়েছে সেখানে,

৪) সংঘকে,

৫) উভয় সংঘকে,

৬) বর্ষাবাস যাপনকারী সংঘকে,

৭) নির্দেশিত করে, এবং

৮) ব্যক্তিকে।

এই প্রত্যেক প্রকারের দানের ব্যাপারে কীভাবে কী করতে হবে সে উপায়গুলো নিয়ে জটিল সব নির্দেশনা আছে। যেহেতু সেগুলো মুখ্যত চীবর-কাপড় বিতরণকারীর দায়িত্ব, তাই সেগুলো অধ্যায়-১৮-তে আলোচিত হবে। তবে ভিক্ষুরা যখন একাকী বাস করছে অথবা কোনো ছোটো দলে বাস করছে যেখানে যথাযথভাবে দায়িত্বপ্রাপ্ত চীবর-কাপড়-বিতরণকারী নেই, সেক্ষেত্রে সে-সব নির্দেশনাগুলো তাদের নিজে নিজেরই জেনে নেওয়া ভালো, যাতে তারা চীবর-কাপড়ের দান পেলে সেগুলো যথাযথভাবে এবং কোনো অপরাধ না করেই উপযুক্ত ব্যবস্থা নিতে পারে। ভিক্ষু চীবর-কাপড় পেলে তার সেটি অধিষ্ঠান করা উচিত অথবা অংশীদারী মালিকানায় (বিকপ্পন করে) রাখা উচিত, যা নিপা.১ ও পাচি. ৫৯-এ আলোচনা করা হয়েছে।

চীবর সেলাইয়ের নিয়ম
মূল চীবরের সেটে চীবর হচ্ছে তিনটি, যথা : একটি দু-স্তরবিশিষ্ট দোয়াজিক, একটি এক স্তরবিশিষ্ট চীবর এবং একটি এক স্তরবিশিষ্ট অন্তর্বাস। এই তিনটি চীবরের মধ্যে সর্বোচ্চ দুটি চীবর আ-কাটা বা অকর্তিত (uncut) কাপড় দিয়ে দিয়ে বানানো যায় যেগুলোতে একটি কাটা পাড় (অনুৰাত) থাকতে হবে। কাটা পাড় না থাকলে সেই চীবর পরা যাবে না; লম্বা পাড়, ফুলতোলা পাড়, অথবা সাপের ফণার পাড়ওয়ালা চীবরও পরা যাবে না। যদি কেউ আ-কাটা পাড়ওয়ালা চীবর পায়, অথবা লম্বা পাড়ওয়ালা চীবর পায়, তাহলে সে তাতে পাড় লাগিয়ে অথবা লম্বা পাড়গুলোকে কেটেছেঁটে একটি গ্রহণযোগ্য সাইজে এনে পরতে পারে।

১. ৰিৰট্ট অড্ঢমণ্ডল

২. ৰিৰট্ট মণ্ডল

৩. অনুৰিৰট্ট অড্ঢমণ্ডল

৪. অনুৰিৰট্ট মণ্ডল

৫. বাহন্ত অড্ঢমণ্ডল

৬. বাহন্ত মণ্ডল

৭. অড্ঢকুসি * এই অংশগুলো ঐচ্ছিক।

৮. কুসি

৯. অনুৰাত

১০. পাসক (লুপ) বা ফাল*

১১. গণ্ঠিক (গিরা বা গিঁট)*

১২. গিৰেয্যক*

১৩. জঙ্ঘেয্যক*

তবে চীবরগুলোর মধ্যে কমপক্ষে একটি চীবর অবশ্যই কাটতে হবে। চীবরের আদর্শ ডিজাইনটি হচ্ছে মগধের ধানখেতগুলোর মতো, যা প্রথমে বুদ্ধের পরামর্শে আনন্দ ভন্তে কর্তৃক উদ্ভাবিত হয়েছিল। এই আদর্শ ডিজাইন অনুসরণ না করলেও কোনো শাস্তি প্রাপ্য হয় না। তবে আদর্শ ডিজাইনে করলে ছেঁড়াফাটা কাপড়ে বানানো চীবরগুলো সংঘের মধ্যে সামঞ্জস্যপূর্ণ দেখাবে। এটি আরও উৎসাহ দেয় যে, বড় বড় কাপড়ের টুকরোকে কাটা উচিত, যাতে সেগুলো দিয়ে বানানো চীবরের আর্থিক মূল্য কমে যায় এবং চুরি হওয়ার সম্ভাবনা কমানো যায়। উপরের ছবিটা দেখুন।

আদর্শ ডিজাইনে বানানো প্রত্যেকটি কাটা চীবরে কমপক্ষে পাঁচটি অংশ থাকে, যাদের বলা হয় খণ্ড। যদিও পাঁচ খণ্ডের বেশি করাটা অনুমোদিত, তবে খণ্ডগুলো শুধু বেজোড় সংখ্যার হওয়া উচিত, জোড় সংখ্যার নয়। পিটকে কাটা চীবরের অংশগুলোর নাম দেওয়া আছে কোনো ব্যাখ্যা ছাড়াই। অর্থকথা সেগুলোকে ব্যাখ্যা করে এভাবে : প্রত্যেকটি খণ্ডে থাকে একটি করে বড় কাপড়ের টুকরো, যাকে বলা হয় মণ্ডল (জমির-প্লট) এবং একটি ছোটো কাপড়ের টুকরো, যাকে বলা হয় অড্ঢমণ্ডল। এই দুটো মণ্ডল পৃথক থাকে ধানখেতের আইলের মতো ছোটো একটি কাপড়ের ফালি দিয়ে, যাকে বলা হয় অড্ঢকুসি (আধা-আইল)। দুটো খণ্ডের মাঝে থাকে একটি করে লম্বা কাপড়ের ফালি, সেটাও ঐ ধানখেতের আইলের মতো, যাকে বলা হয় কুসি (আইল)। প্রচলিত নিয়ম হচ্ছে, কোনো মণ্ডল যদি খণ্ডের উপরের অংশে হয় তাহলে সেই খণ্ডের আশেপাশের খণ্ডের মণ্ডলগুলো হবে নিচের অংশে এবং এর বিপরীতক্রমে, তবে কোনো গ্রন্থেই বিষয়টি উল্লিখিত হয় নি। মাঝখানের খণ্ডটাকে বলা হয় ৰিৰট্ট (পিছনে ফেরা), এবং দুপাশের খণ্ডকে বলা হয় অনুৰিৰট্ট এবং বাকি খণ্ডগুলোকে বলা হয় বাহন্ত (বাহুর টুকরো), কারণ সেগুলো বাহুর চারদিকে জড়িয়ে থাকে। আরেকটি বিকল্প ব্যাখ্যা আছে, অর্থকথা যেটিকে মহা-অর্থকথা থেকে বলে উল্লেখ করেছে। সেটি হচ্ছে, ৰিৰট্ট এবং সবচেয়ে প্রান্তভাগের যে খণ্ড, এই দুয়ের মধ্যকার সবগুলো খণ্ডকে বলা হয় অনুৰিৰট্ট, আর প্রান্তভাগের খণ্ডকে বলা হয় বাহন্ত। সম্পূর্ণ চীবরটি একটি পাড় দিয়ে ঘেরা থাকে, যাকে বলা হয় অনুৰাত।

দুটো অবশিষ্ট অংশের কথা পিটকে উল্লিখিত আছে, যথা- গিৰেয্যক (গলার অংশ) এবং জঙ্ঘেয্যক (জঙ্ঘা বা নলার অংশ)। অর্থকথা এই নামগুলোর দুটি ব্যাখ্যা দিয়েছে। প্রথম ব্যাখ্যামতে, এগুলো হচ্ছে কাপড়ের অতিরিক্ত স্তর, যেগুলো চীবরের ঘাড়কে ঘিরে থাকা অনুৰাতের অংশের উপর এবং অন্তর্বাসের জঙ্ঘার উপর ঘষা খায় অনুৰাতের যে অংশটি তার উপর সেলাই করা হয় যাতে সেই সমস্ত স্থানে যে অতিরিক্ত ঘষা ও ছিঁড়ে যাওয়ার সম্ভাবনা থাকে তা রোধ করা যায়। এটিই অর্থকথার পছন্দসই ব্যাখ্যা। বর্তমানে চীবরের যে বড় সাইজ, তাতে নিচের অনুৰাতেও জঙ্ঘেয্যক দেওয়াটা উপকারী। কোনো একটি কারণে ৰিনয-মুখ দ্বিতীয় ব্যাখ্যাটি পছন্দ করে রেখেছে, আর তার মতে, এই গিৰেয্যক এবং জঙ্ঘেয্যক হচ্ছে একাজিক বা চীবরের ৰিৰট্ট ও অনুবট্ট। মৰ.৩৪৫ উল্লেখ করে যে, আনন্দ ভন্তে এই কাপড়ে টুকরোগুলোকে একটি এবড়োথেবড়ো ফোঁড় দিয়ে সেলাই করেছিলেন যাতে চীবরগুলো সন্ন্যাসীদের জন্য উপযুক্ত হয় এবং চোরদের নজর কাড়তে না পারে কিন্তু এটি চীবরের ডিজাইনের কোনো আবশ্যিক অংশ নয়।

ভিক্ষুর যদি কাটা চীবরের প্রয়োজন হয় কিন্তু কাপড় আছে শুধু একটি আকাটা চীবরের জন্য (অর্থাৎ কাটা টুকরোগুলোর প্রান্তগুলো ভাঁজ করে সেলাই করতে গেলে কাপড়টা অনেক বেশি ছোটো হয়ে যাবে) তখন ভিক্ষু সেই টুকরোগুলো জোড়া দেয়ার জন্য জোড়া-ফালি (seam-strip) ব্যবহার করতে পারে। আপাতদৃষ্টিতে এই জোড়া ফালি হচ্ছে কোনো জিনিসের একটি লম্বা সরু ফালি যেখানে কাটা টুকরোগুলো সেলাই করে জুড়ে দেওয়া যায়, ভাঁজ করা লাগে না।

পাচি.৯২ চীবরের সর্বোচ্চ সাইজ বেঁধে দিয়েছে ৬×৯ সুগত বিঘত। সেই বিধির আলোচনাটা দেখুন।

চীবরের ঘাড়ের অংশে একটি গিঁট (fastener-গণ্ঠি) এবং এই গিঁটকে আটকানোর জন্য একটি কাপড় অথবা সুতার ফাঁস/ফাল (loop) জুড়ে দেওয়া যায়। আরেকজোড়া গিঁট এবং ফাল দেওয়া যায় নিচের কোনায়। গিঁটগুলো চাকচিক্যময় জিনিসের তৈরি হওয়া উচিত নয়। গিঁটের জন্য অনুমোদনযোগ্য জিনিস হচ্ছে দশটির সেই আদর্শ তালিকাটি (যা আগের অধ্যায়ের কান-এর অনুচ্ছেদে উল্লিখিত হয়েছে), আর আছে সুতা অথবা রশি (যেগুলোকে গিঁট দিয়ে বোতামের মতো বানানো হয়েছে)। গিঁট ও ফাল মজবুত করার জন্য তাদের উপর কাপড়ের তালি (backings) দেওয়াটা অনুমোদিত। চীবরের নিচের প্রান্তগুলো বাঁধার জন্য যে গিঁট ও ফাল আছে সেগুলোর ক্ষেত্রে গিঁট-এ কাপড়ের তালি দেওয়া উচিত চীবরের এক প্রান্তে আর গিঁট বাঁধার ফালগুলোতে কাপড়ের তালি দেওয়া উচিত অন্য কোনার প্রান্ত থেকে সাত বা আট আঙুল ভেতরের দিকে।

চীবর মেরামত করা
চীবরগুলো জীর্ণশীর্ণ হয়ে উঠলে তা তালি দেওয়ার জন্য উৎসাহিত করা হয়েছে। এমনকি যদি প্রয়োজন হয়, তাহলে এক পরতের চীবরকে দুই পরতের চীবরে এবং দুই পরতের দোয়াজিককে চার পরতে পরিণত করতে উৎসাহিত করা হয়েছে। এ ছাড়াও পরিত্যক্ত কাপড় ও দোকানের টুকরোটাকরা কাপড় থেকে প্রয়োজন মতো তালি দেয়ার কাপড় জোগাড় করতে উৎসাহিত করা হয়েছে। মৰ.৩৪৮ ক্ষতিগ্রস্ত কাপড়ের মেরামতের পাঁচটি অনুমোদনযোগ্য উপায়ের কথা বলেছে : তালি দেওয়া, সেলাই করা, ভাঁজ করা, সীলগালা করা (মোম দিয়ে? গাছের আঠা দিয়ে?) এবং মজবুত করা। সেলাই এবং অন্যান্য শিল্পবিদ্যা-সংশ্লিষ্ট শব্দগুলোর ব্যাপারে সাধারণত যেমনটা হয়, এখানেও এগুলোর কয়েকটি নাম নিয়ে সন্দেহের অবকাশ রয়েছে, বিশেষ করে চতুর্থ নামটার ক্ষেত্রে। অর্থকথা প্রথমটাকে বুঝিয়েছে পুরোনো, ক্ষতিগ্রস্ত কাপড়ের অংশটাকে কেটে বাদ দিয়ে সেখানে একটি তালি দেওয়া, সর্বশেষটাকে বুঝিয়েছে ক্ষতিগ্রস্ত অংশটাকে বাদ না দিয়েই সেখানে তালি জুড়ে দেওয়া। ভাঁজ করা বলতে সম্ভবত বুঝিয়েছে কোনো ছেঁড়া বা ফেঁসে যাওয়া প্রান্তের পাশের কাপড়কে ভাঁজ করে সেই ক্ষতিগ্রস্ত অংশটির উপর নিয়ে এসে সেলাই করে দেওয়া। মৰ.৩৫৮-৩৫৯ ক্ষতিগ্রস্ত কাপড়ের মেরামতের আরও চারটি উপায়ের উল্লেখ করে : এবড়োথেবড়ো সেলাই, অসমান প্রান্তের অপসারণ (অর্থকথামতে, এটি সেই ব্যাপারগুলোকে নির্দেশ করে যেখানে চীবরের কাপড়ের সুতায় জোরে টান পড়লে চীবরের এক প্রান্ত আরেক প্রান্তের চেয়ে বেশি বেরিয়ে থাকে), পাড় এবং পাড়ের প্রান্তের জন্য বাঁধাই দেওয়া (যাতে ফেঁসে যাওয়া প্রান্ত মজবুত হয়), এবং সেলাইয়ের জাল (অর্থকথা বলে, এটি হচ্ছে এমন একটি জাল যা কাপড়ের দুটো টুকরোকে একত্রে ধরে রাখতে সাহায্য করার জন্য দাবার বোর্ডের ঘরগুলোর মতো করে সেলাই করা হয়; এটি সম্ভবত কোনো ছিদ্র রিফু করার জন্য ব্যবহৃত সেলাইকে নির্দেশ করেছে)।

চীবর সেলাইয়ের সরঞ্জাম
হাতলওয়ালা অথবা হাতলবিহীন ছোটো ছুরি দিয়ে কাপড় কাটা অনুমোদিত। অর্থকথামতে, ভাঁজ করে রাখা যায় এমন ছুরিগুলো এখানে ‘হাতলওয়ালা ছুরি’র মধ্যে আসে, আর কাঁচিও সম্ভবত এখানে আসবে। সেলাইয়ের কাজে সুচ এবং অঙ্গুস্তানা (thimble = যা আঙুলে সুচের খোঁচা এড়ানোর জন্য ব্যবহৃত হয়) ব্যবহার করা যেতে পারে। বর্তমানে মহান মানদন্ডের অধীনে সেলাই মেশিন গৃহীত হয়েছে। ছুরির হাতলও চাকচিক্যময় জিনিসের তৈরি হওয়া উচিত নয়। এর জন্য অনুমোদনযোগ্য জিনিস হচ্ছে সেই দশটির আদর্শ তালিকাটি। পাচি.৬০ আরও নির্দেশ করে যে, ভিক্ষুর আদর্শ দ্রব্যসামগ্রীগুলোর মধ্যে একটা হবে সুচের বাক্স, যদিও সুচের বাক্স এবং সুচের টিউব/বয়ামের মধ্যে পার্থক্য কী, তা কোনো গ্রন্থই ব্যাখ্যা করে নি। যেহেতু পাচি.৮৬ নিষেধাজ্ঞা জারি করে যে, সুচের বাক্স কোনো হাড়, হাতির দাঁত অথবা শিংয়ের তৈরি হতে পারবে না, তাই আপাতদৃষ্টিতে এই সুচের বাক্স ও সুচের টিউব/বয়াম উভয়ই সেই দশটির আদর্শ তালিকার মধ্যে অবশিষ্ট সাতটি জিনিসের যে-কোনোটি দ্বারা বানানো হতে পারবে।

চুৰ. (২৫৬-২৫৭) আমাদের এই সংবাদ দেয় যে, সুচগুলোকে মরিচা পড়ার হাত থেকে রক্ষার জন্য বিভিন্ন দ্রব্য ব্যবহার করা হয়েছিল কোনো সফলতা ছাড়াই। সুচের বয়ামের মধ্যে ঈস্ট বা ছত্রাক রেখে দিয়ে, শুকনো শস্যের গুঁড়ো রেখে দিয়ে, গুঁড়ো করা পাথর রেখে দিয়ে চেষ্টা করা হয়েছিল। অবশেষে ভিক্ষুরা সমাধান খুঁজে পেল মধুমোম (beeswax) ও পাথর একসাথে চূর্ণ করে তার মাঝে রেখে দিয়ে। অর্থকথা এই সংবাদ দেয় যে, হলুদমিশ্রিত শুকনো শস্যের গুঁড়োও কার্যকর মরিচারোধক। চূর্ণ করা পাথরের মিশ্রণটি নষ্ট না হওয়ার জন্য এটিকে মধুমোম মাখানো কাপড়ের খোপের মাঝে রেখে দেওয়া যায়। অর্থকথা এই সংবাদ দেয় যে, যে-কোনো কাপড়ের খোপকেই কুরুন্দী ‘মধুমোম মাখা কাপড়’-এর মধ্যে অন্তর্ভুক্ত করে। আর অর্থকথা নিজেও ছুরির খাপগুলোকে এই অনুমোদনের মধ্যে অন্তর্ভুক্ত করেছে।

এই দ্রব্যগুলো যাতে হারিয়ে না যায়, তাই সেগুলো রাখার জন্য ছোটো ছোটো কৌটা (container) ব্যবহার করা অনুমোদিত। কৌটাগুলো গুছিয়ে রাখার উদ্দেশ্যে এর জন্য একটি থলে অনুমোদিত। আর সেই থলের মুখ বাঁধার জন্য একটি দড়ি দেওয়া যায়, যাতে থলের মুখ বন্ধ করা হলে সেই দড়ি ধরেও এটি বয়ে নেওয়া যাবে।

কাপড় সেলাই করার সময়ে তা যথাস্থানে ধরে রাখার জন্য একটি ফ্রেম বা কাঠামো অনুমোদিত, যাকে বলা হয় কঠিন। সেলাই করতে যাওয়া কাপড়ের টুকরোগুলো বাঁধার জন্যে এই কাঠামোর সাথে অনেকগুলো রশি থাকে। অর্থকথামতে এই রশিগুলো বিশেষভাবে দুই পরতের চীবর সেলাই করতে কাজে লাগে। আপাতদৃষ্টিতে একটি সংঘের একটি সাধারণ কঠিন কাঠামো থাকে যা সংঘের সকল ভিক্ষু ব্যবহার করে, কেননা এর যথাযথ ব্যবহার ও যত্ন-আত্তি নিয়ে অনেক বিধি আছে। এটি অসমান ভূমিতে পাতা যাবে না। এটি যাতে ক্ষয় না হয়, তার জন্য এর নিচে একটি ঘাসের মাদুর রাখা যেতে পারে। আর কাঠামোর প্রান্তগুলো ক্ষয়ে গেলে সেগুলোকে ঘিরে একটা বাঁধন দেওয়া যেতে পারে সেগুলোকে রক্ষার জন্য। যদি সেলাই করতে যাওয়া চীবরের চেয়ে কাঠামোটি খুব বেশি বড় হয়, সেই কাঠামোর মধ্যে অতিরিক্ত কাঠি জুড়ে দেওয়া যায়, যাতে ছোটো একটি কাঠামো করা যায়। রশি দিয়ে ছোটো কাঠামোটি বড় কাঠামোর সাথে বাঁধার অনুমোদন আছে। সুতা দিয়ে কাপড়কে ছোটো কাঠামোতে বাঁধার অনুমোদন আছে, এবং কাপড়ের দুই পরতের মাঝে কাঠ রেখে দেয়ার অনুমোদন আছে। ছোটো কাঠামোর সাথে খাপ খাওয়ার জন্য ঘাসের মাদুরটিকেও ভাঁজ করা যায়। সেলাইগুলো সমান দূরত্বে রাখার জন্য রুলার (ruler) বা দাগ টানার স্কেল বা সে জাতীয় মাপজোখের যন্ত্র ব্যবহার অনুমোদিত। আর সেলাই সোজা রাখার কাজে সহায়তার জন্য একটি চিহ্ন দেয়ার সুতা—অর্থকথামতে, যা হচ্ছে হলুদ মাখানো সুতা, কাঠমিস্ত্রিদের ব্যবহৃত গ্রাফাইটের সুতার মতো—ব্যবহার করাটা অনুমোদিত।

আধোয়া পায়ে, ভেজা পায়ে, অথবা জুতা, স্যান্ডেল পায়ে দিয়ে কাঠামোর উপর পা দিলে দুক্কট হয়। এটি নির্দেশ করে যে, কাজের সময় কাঠামোটি ভূমিতে অনুভূমিকভাবে (horizontally) ফেলে রাখা হয়। কাঠামোটি আপাতদৃষ্টিতে জোড়া দিয়ে বানানো, কেননা ব্যবহার না করলে এটি একটি দণ্ডের চারপাশে গুটিয়ে নেওয়া যায়, বা ভাঁজ করে নেওয়া যায়, এরপর সেটিকে একটি দড়ি দিয়ে বেঁধে দেয়ালের কোনো আংটা অথবা কোনো হাতির দাঁতের আংটা থেকে ঝুলিয়ে রাখা হয়। এই কাঠামোটি রাখা ও ব্যবহারের জন্য একটি বিশেষ ঘর বা হলরুম বানানো যেতে পারে, যা অধ্যায়-৭-এ আলোচিত হয়েছে।

চীবর রং করা
নিম্নোক্ত রঙের চীবর পরা উচিত নয় : পুরোপুরি নীল (অথবা সবুজ—অর্থকথা বলে যে, এটি হলুদাভ-নীলকে বুঝিয়েছে, কিন্তু পিটকে নীল রংটি নীল ও সবুজের সব ধরনের রঙের মিশেলকে অন্তর্ভুক্ত করে), পুরোপুরি হলুদ, পুরোপুরি রক্তলাল, পুরোপুরি গাঢ় লাল, পুরোপুরি কালো, পুরোপুরি কমলা, অথবা পুরোপুরি ধুসরাভ হলুদ (অর্থকথামতে, শেষোক্তটি হচ্ছে ‘শুকিয়ে বিবর্ণ হওয়া পাতার রং)। আপাতদৃষ্টিতে, এই শ্রেণির হালকা রংগুলো, যেমন : ধুসর রংটি ‘কালো’ রঙের অন্তর্গত, আর নীলাভ লাল, গোলাপী ও ম্যাজেন্টা রংগুলো হচ্ছে ‘গাঢ় লাল’ রঙের অন্তর্গত, তাই এই হালকা রংগুলোও নিষিদ্ধ। যেহেতু সাদা হচ্ছে গৃহীদের পোশাকের সাধারণ রং, আর ভিক্ষুদের যেহেতু গৃহীর মতো করে পোশাক পরা নিষিদ্ধ, তাই সাদা রংও নিষিদ্ধ। বিভিন্ন নকশার কাপড় দিয়ে তৈরি চীবরের বেলায়ও একই কথা খাটে। তবে ৰিনয-মুখ কোনো কোনো সূক্ষ্ম নকশা যেমন : ঢেউর নকশা অনুমোদন করে। এই ঢেউর নকশাকে বলা হয় "কাঠবেড়ালির লেজ", যা থাইল্যান্ডিরা মাঝেমধ্যে তাদের রেশমি কাপড়ের মাঝে বুনে থাকে। অর্থকথা বলে যে, যদি কেউ অননুমোদনযোগ্য রঙের কাপড় লাভ করে, তাহলে রংটি তুলে ফেলা সম্ভব হলে সেটিকে তুলে যথাযথ রং করুক। এটি তখন ব্যবহারের জন্য অনুমোদনযোগ্য। যদি রংটি তুলে ফেলা না যায়, তাহলে কাপড়টি অন্য কাজে ব্যবহার করুন অথবা দোয়াজিকের দুই পরতের মাঝখানে তৃতীয় একটি স্তর হিসেবে ঢুকিয়ে দিন।

চীবরের স্ট্যান্ডার্ড বা আদর্শ রং হচ্ছে বাদামী, তবে এতে লালচে ভাব থাকতে পারে, হলদে অথবা কমলা ভাবও থাকতে পারে। একটি মূল কাহিনিতে ভিক্ষুরা তাদের চীবরগুলো গোবর এবং হলদে কাদামাটি দিয়ে রং করেছিল। ফলে চীবরগুলো জঘন্য রঙের দেখালো। তখন বুদ্ধ ছয় প্রকার রঞ্জক অনুমোদন করলেন : শেকড়-রঞ্জক, কাণ্ড (কাঠ) রঞ্জক, বাকল-রঞ্জক, পাতা-রঞ্জক, ফুল-রঞ্জক এবং ফল-রঞ্জক। তবে অর্থকথা উল্লেখ করে যে, এই ছয়টি শ্রেণির মধ্যে কয়েকটি রঞ্জক আছে যা ব্যবহার করা উচিত নয়। শেকড়-রঞ্জকের মধ্যে এটি হলুদ ব্যবহারের বিরুদ্ধে বলে, কারণ এটি অচিরেই বিবর্ণ হয়ে যায়। বাকল-রঞ্জকের মধ্যে লোধ্র[7]এবং আলকুশি[8] হবে না, কারণ সেগুলো সঠিক রঙের নয়। কাঠের রঞ্জকের মধ্যে মঞ্জিষ্ঠা[9]এবং কুমকুম[10]ও একই কারণে অনুপযুক্ত। পাতার রঞ্জকের ক্ষেত্রে তলমুলি[11]এবং নীল গাছের পাতা অনুপযুক্ত সেই একই কারণে। তবে অর্থকথা পরামর্শ দেয় যে, গৃহী লোকেরা ব্যবহার করেছে এমন কাপড়কে একবার তলমুলি দিয়ে রং করা উচিত। ফুলের রঞ্জকের মধ্যে এটি পলাশ[12]এবং কুসুম[13]-এর বিরুদ্ধে বলে, কারণ সেগুলো অতিরিক্ত লাল। যেহেতু এই রঞ্জক অনুমোদনের উদ্দেশ্য হচ্ছে ভিক্ষুরা এমন রঞ্জক ব্যবহার করুক যা ঝটপট হয় এবং রংটা সমান হয়, তাই বাণিজ্যিক রাসায়নিক রঞ্জকগুলো এখন মহান মানদণ্ডের অধীনে গৃহীত হয়েছে।

নিম্নোক্ত রঞ্জক যন্ত্রপাতিগুলো অনুমোদিত : রঞ্জক উত্তপ্ত করার জন্য একটি ছোটো রঞ্জকপাত্র, বেশি উত্তপ্ত হওয়া রোধ করতে পাত্রটির মুখের ঠিক নিচে পাত্রটির চারদিকে বাঁধার জন্য একটি ফিতা, বড় বড় হাতা, একটি গামলা বা বালতি যেখানে কাপড়কে রং করা হয়। কাপড়টি রং করা হয়ে গেলে এটিকে কোনো ঘাসের মাদুরের উপর বিছিয়ে, অথবা কোনো দন্ড বা তারের উপর ঝুলিয়ে অথবা চীবরের কোনায় দড়ি বেঁধে ঝুলিয়ে শুকানো যেতে পারে।

রং করার নিম্নোক্ত পদ্ধতিগুলো সুপারিশ করা হয়েছে : রং যখন তপ্ত হয়ে ফুটতে থাকবে, ভিক্ষু সেটি পরীক্ষা করে দেখতে পারে এটি পরিপূর্ণভাবে সেদ্ধ হয়ে ফুটেছে কি না। তার জন্য সে এর এক ফোঁটা তুলে নিয়ে পরিষ্কার পানিতে ফেলতে পারে অথবা তার নখের উপর ফেলতে পারে। পুরোপুরি সেদ্ধ হলে রংটা ধীরে ধীরে ছড়াবে বলে অর্থকথা উল্লেখ করে। কাপড়টা শুকানোর জন্য ঝুলিয়ে রাখা হলে সেটিকে দড়ির উপর বার বার উল্টেপাল্টে দেওয়া উচিত যাতে রংটা শুধু একপাশে চলে না যায়। ফোঁটাগুলো ঝরে পড়া যতক্ষণ পর্যন্ত একটু থেমে আসবে না, ততক্ষণ পর্যন্ত কাপড়টা ফেলে রেখে চলে যাওয়া উচিত নয়। শুকানোর পরে কাপড়টা যদি শক্ত বোধ হয়, তাহলে সেটি পানিতে চুবানো যায়, আর যদি কর্কশ বোধ হয়, তাহলে হাত দিয়ে বাড়ি মারা যায়।

চীবর ধোয়া
পারা.২-এর অর্থকথা উল্লেখ করে যে, চীবর ধোয়ার সময় পানিতে সুগন্ধি তেল অথবা সিলগালা মোম মেশানো উচিত নয়। এ কারণে সুগন্ধিযুক্ত ডিটারজেন্ট (যেমন হুইল, সার্ফ এক্সেল) নিয়ে প্রশ্ন জাগে। যেহেতু সুগন্ধিহীন ডিটারজেন্ট খুঁজে পাওয়ার মুশকিল, ভিক্ষুর তাই যা যাওয়া যায় তাই ব্যবহারের অনুমোদন দেওয়া উচিত। ডিটারজেন্টে যদি তীব্র সুগন্ধি থাকে, তাহলে চীবর ধোয়ার পরে যতটা সম্ভব ভালোভাবে তা ধুয়ে ফেলা উচিত।

অন্যান্য কাপড়ের দ্রব্যসামগ্রী
মূল ত্রিচীবর ছাড়াও ভিক্ষুর নিম্নোক্ত কাপড়ের দ্রব্যসামগ্রী রাখাটা অনুমোদিত : একটি বসার পশমি গালিচা (নিপা.১১-১৫ দেখুন), একটি বসার কাপড় (পাচি.৮৯ দেখুন), একটি ক্ষত ঢাকার কাপড় (পাচি.৯০ দেখুন), এবং একটি বর্ষাস্নানবস্ত্র (পাচি.৯১ দেখুন)। নিম্নোক্ত দ্রব্যগুলোও অনুমোদিত এবং যত খুশি বড় করে বানানো যাবে : বিছানার চাদর বা বেডশীট, রুমাল/গামছা (আক্ষরিক অর্থে, মুখ মোছার কাপড়), প্রয়োজনীয় কাপড়; ওষুধ, স্যান্ডেল, অঙ্গুস্তানা প্রভৃতির জন্য থলে, আর থলের মুখ বাঁধার জন্য একটি দড়ি যা ধরে বয়ে নেওয়ার জন্যও ব্যবহৃত হয়; ব্যান্ডেজ (অধ্যায়-৫-এর বিধিবিধান-এর অংশে উল্লিখিত হয়েছে) এবং হাঁটুবন্ধনী (knee strap)। বর্তমানে অনেক ভিক্ষু যে অংসবন্ধনী পরে, পিটকে তার কোনো উল্লেখ নেই। আপাতদৃষ্টিতে এটি প্রয়োজনীয় কাপড় (পরিক্খার চোল)-এর অনুমোদনের অন্তর্ভুক্ত হবে।

অর্থকথামতে, চীবরের ক্ষেত্রে রঙের এই বিধিনিষেধগুলো প্রযোজ্য হলেও বেডশীট, গামছা অথবা অন্যান্য কাপড়ের দ্রব্যের বেলায় তা প্রযোজ্য নয়। তবে সেগুলো অবশ্যই বর্তমানে প্রচলিত অংসবন্ধনীর জন্য প্রযোজ্য।

কোন কোন কাপড়ের দ্রব্য ‘প্রয়োজনীয় কাপড়’-এর মধ্যে অন্তর্ভুক্ত হবে তা নিয়ে কিছু মতানৈক্য আছে। অতিরিক্ত চীবরগুলোকে ‘প্রয়োজনীয় কাপড়’ হিসেবে অধিষ্ঠান করাটা অর্থকথা অনুমোদন করে বটে, কিন্তু সেই চীবরগুলো আদর্শ মাপের হওয়া উচিত এবং মূল ত্রিচীবরের রঙের বিধিনিষেধগুলো মেনে চলা উচিত। বিনয়-মুখ এই ‘প্রয়োজনীয় কাপড়’-এর শ্রেণিকে ছোটখাটো কাপড়ের দ্রব্যের মধ্যেই সীমিত রাখতে পছন্দ করে, যেমন ব্যাগ, জলছাঁকনি ইত্যাদি। নিপা.১-এর অতিরিক্ত চীবরের আলোচনাটা দেখুন।

হাঁটুবন্ধনী হচ্ছে পা আড়াআড়িভাবে রেখে বসার সময় দেহকে খাড়া রাখতে সাহায্য করার জন্য ব্যবহৃত একফালি কাপড়। এটি দেহের চারদিকে জড়িয়ে এক বা উভয় হাঁটুকে ঘিরে পরা হয়। দোয়াজিককে এভাবে পরতে মানা আছে (সংঘা.৬-এর মূল কাহিনিটা দেখুন)। আর যদিও এই হাঁটুবন্ধনীটা অনুমোদনযোগ্য দ্রব্যের মধ্যে পড়ে, তবে শুধু একজন অসুস্থ ভিক্ষু এটি লোকালয়ে থাকাকালে ব্যবহার করতে পারে (সেখিয়া ২৬ দেখুন)। হাঁটুবন্ধনী বানানোর জন্য ভিক্ষুদের একটি তাঁত (বেইন), মাকু[14], রশি, টিকেট এবং তাঁতের যাবতীয় সরঞ্জাম অনুমোদিত।

দুই ধরনের কটিবন্ধনী অনুমোদিত : কাপড়ের ফালি এবং শুয়োরের নাড়িভুঁড়ি। অর্থকথামতে, কাপড়ের ফালি কোনো সাধারণ বুননেও বানানো যায়, মাছের-কাঁটার বুননের স্টাইলেও বানানো যায়। অন্যান্য বুননের স্টাইল, যেমন : অনেক বড় ফাঁকা জায়গাযুক্ত স্টাইল অনুমোদিত নয়। একটি ‘শুকরের আতুড়ি’র কটিবন্ধনী হচ্ছে একটি মাত্র সুতার নালের রশির মতো, যেখানে এর এক প্রান্ত পেছনে ঘুরিয়ে এনে চাবির রিংয়ের মতো করে বোনা হয় (আপাতদৃষ্টিতে এটি হচ্ছে কটিবন্ধনীর আরেক প্রান্ত ঢুকানোর জন্য)। এমন ছিদ্রবিহীন সুতার নালের রশি এবং অন্যান্য গোলাকার বেল্টও অনুমোদিত। পিটক নিম্নোক্ত কটিবন্ধনীগুলো নিষিদ্ধ করে : অনেক সুতার নাল আছে, অথবা জলজ-সাপের মাথার মতো, অথবা খঞ্জনি (tambourine)-এর কাঠামোর মতো করে বোনা অথবা শেকলের মতো কটিবন্ধনী। কটিবন্ধনীর পাড় ক্ষয়ে গেলে সেই পাড়টিকে খঞ্জনির কাঠামো অথবা শেকলের মতো করে বেণি করা যায়। যদি প্রান্ত বা শেষমাথা ক্ষয়ে যায় সেগুলো আবার সেলাই করে নেওয়া যায় এবং একটি ফাঁস বানানো যায়। যদি ফাঁস ক্ষয়ে যায় তাহলে বেল্টের গিঁট ব্যবহার করাটা অনুমোদিত, যা অবশ্যই সেই দশটির আদর্শ তালিকার যে-কোনো একটি অনুমোদনযোগ্য জিনিস দিয়ে তৈরি হতে হবে। পারা.২-এর অর্থকথা উল্লেখ করে যে, গিঁটটি কোনো অস্বাভাবিক আকৃতির হওয়া উচিত নয় অথবা আলংকারিক স্টাইলে, অথবা অক্ষর বা ছবি দিয়ে খোদাইকৃত হওয়া উচিত নয়।

পোশাক পরিধান করা
যে-সব পোশাক কোনো সময়েই পরা যাবে না সে বিষয়ে বিধিবিধান যেমন আছে, লোকালয়ে প্রবেশ করলে সে-সব পোশাক অবশ্যই পরতে হবে সে বিষয়েও বিধিবিধান আছে।

নিষিদ্ধ পোশাক
কোনো ভিক্ষু যদি নিম্নোক্ত যে-কোনো পোশাক পরে, যেগুলো বুদ্ধের সময়ে অবৌদ্ধ অন্যতীর্থিয়রা পরতো তাহলে ভিক্ষুর থুল্লচ্চয় হয়। যথা : কুশঘাসের পোশাক, বাকলের আঁশের পোশাক, বাকলের টুকরোর পোশাক, মানুষের চুলের কম্বল, ঘোড়ার লেজের কম্বল, বাদুড়ের ডানা, কালো হরিণের চামড়া। কালো হরিণের চামড়ার নিষেধাজ্ঞাটি অন্যান্য প্রাণীর চামড়ার বেলায়ও প্রযোজ্য।

নগ্নব্রত পালন করলেও ভিক্ষুর থুল্লচ্চয় হয়। যদি সে অন্য কোনো কারণে উলঙ্গ হয়ে গমন করে, যেমন তার চীবরগুলো চুরি হয়ে গেলে সেক্ষেত্রে নিপা.৬-এর বিভঙ্গ বলে যে, ভিক্ষুর দুক্কট হয়। তিন প্রকার আচ্ছাদনকে নগ্নতা আচ্ছাদনকারী বলে গণ্য করা হয়ে থাকে। যথা : কাপড়ের আচ্ছাদন, উষ্ণ স্নানাগার আচ্ছাদন এবং পানির আচ্ছাদন। অন্য কথায়, উষ্ণ স্নানাগারে অথবা পানিতে (গোসলের সময়) কাপড় দিয়ে অনাচ্ছাদিত হলেও কোনো অপরাধ হয় না। যেহেতু বুদ্ধের সময়ে উষ্ণ স্নানাগারগুলো গোসলের জন্যও ব্যবহৃত হতো, তাই উষ্ণ স্নানাগার আচ্ছাদনের অনুমোদনটাকে বাড়িয়ে নিয়ে আধুনিক বাথরুম বা গোসলখানাকেও অন্তর্ভুক্ত করা যায়। অন্যান্য পরিবেশে ভিক্ষুর অন্ততপক্ষে তার অন্তর্বাসটা পরা উচিত। অধ্যায়-৮ -এ স্বাভাবিকভাবে অনুমোদিত কাজগুলোর তালিকা আছে যেগুলো নগ্ন হয়ে করাটা অনুমোদিত নয়।

নিম্নোক্ত যে-কোনো পোশাক পরলে দুক্কট : আকন্দ ডাঁটা দিয়ে তৈরি পোশাক, মকচি আঁশের তৈরি পোশাক, জ্যাকেট বা আঁটোসাঁটো পোশাক, লোধ্র (তিরীত)-এর পোশাক, পাগড়ি, পশমি কাপড় যার পশম আছে বাইরের দিকে, এবং নেংটি কাপড়। অর্থকথা বলে যে, জ্যাকেট বা আঁটোসাঁটো পোশাক এবং পাগড়ির জোড়াগুলো খুলে নিয়ে অবশিষ্ট কাপড় চীবরের জন্য ব্যবহার করা যায়। লোধ্র (তিরীত) গাছের পোশাক পাপোশ হিসেবে ব্যবহার করা যায় এবং পশমি কাপড়ের পশম ভেতরের দিকে থাকলে তা অনুমোদনযোগ্য। আর নেংটি কাপড়ের বেলায় এটি বলে যে, এমনকি অসুস্থ অবস্থায়ও এটি অনুমোদিত নয়।

এ ছাড়াও ভিক্ষুর পক্ষে কোনো গৃহীর উপরের ও নিচের অংশের পোশাক পরাটা অনুমোদিত নয়। এই নিষেধাজ্ঞাটি গৃহীদের পরা বিভিন্ন স্টাইলের পোশাক যেমন শার্ট বা প্যান্ট প্রভৃতিকেও নির্দেশ করে, আর সেই সাথে যে-সব দেশে গৃহীদের পোশাক হচ্ছে ভিক্ষুদের চীবরের মতোই শুধু চৌকোনা কাপড়, সেইসব গৃহীরা সাধারণত যে স্টাইলে কাপড় পরে সেভাবে চীবরকে ভাঁজ করা অথবা নিজের চারপাশে জড়ানোকেও নির্দেশ করে। অর্থকথামতে, গৃহীদের উপরের অংশের কাপড় পরার বিরুদ্ধে নিষেধাজ্ঞার মধ্যে সাদা কাপড়ও অন্তর্ভুক্ত, তা যেভাবেই পরা হোক না কেন।

পিটকে গৃহীদের অন্তর্বাস পরার যে স্টাইলগুলো উল্লিখিত হয়েছে সেগুলো হচ্ছে ‘হাতির শুঁড়’ [অর্থকথা : কাপড়ের একটি পাকানো দলা নাভি থেকে নিচে ঝুলে থাকে] ‘মাছের লেজ’ [অর্থকথা : উপরের কোনাগুলো উভয় পাশের দুটো ‘লেজের’ সাথে গিঁট দিয়ে বাঁধা থাকে], চারটি কোনা ঝুলে থাকে, ‘তালপাতা-পাখা’র সজ্জা, ১০০টি ভাঁজের সজ্জা। অর্থকথামতে, স্বাভাবিক পোশাক পরার সময় অন্তর্বাস একটি বা দুটি ভাঁজ করে পরা গ্রহণযোগ্য।

পিটকে গৃহীদের উপরের অংশের পোশাক পরার ব্যাপারে নির্দিষ্ট পদ্ধতির উল্লেখ নেই, তবে অর্থকথা নিম্নোক্ত তালিকা দেয় :

১) ‘পরিব্রাজকের মতো’ বুক দেখিয়ে এবং চীবরটি উভয় কাঁধের উপর দিয়ে পিছনে ছুড়ে দিয়ে।

২) ঢিলে জামার মতো, পিঠ ঢেকে, এবং দুটো কোনা কাঁধের উপর দিয়ে সামনে এনে পরা।

৩) মদ পানকারীদের মতো ওড়না হিসেবে চীবর দিয়ে গলা বেষ্টন করে দুই প্রান্ত পেটের উপর ঝুলিয়ে রাখা, অথবা পিছনে ঝুলিয়ে রাখা।

৪) প্রাসাদের রমণীর মতো মাথা ঢেকে শুধু চোখের চারপাশের অংশ খোলা রাখা।

৫) ধনী গৃহীদের মতো চীবর এত লম্বা করে কাটা হয় যে, এক প্রান্ত দিয়েই সারা দেহ মোড়ানো যায়।

৬) কুটিরের হালচাষির মতো চীবরটা বগলের নিচে গুঁজে দিয়ে বাদ বাকি অংশটা দেহের উপর কম্বলের মত করে ছুড়ে দেয়া।

৭) ব্রহ্মণদের মতো চীবরটা শোভাবর্ধনকারী কাপড়ের ফালির মতো পিঠের উপর ঢেকে বগলের নিচ দিয়ে সামনে এনে দুই প্রান্ত কাঁধের উপর দিয়ে ছুড়ে দেওয়া হয়।

৮) লেখা নকলকারী ভিক্ষুদের মতো ডান কাঁধ খোলা রেখে বাম কাঁধের উপর চীবরটা এমনভাবে ঝুলিয়ে দেওয়া যাতে বাম বাহু দেখা যায়।

অর্থকথা বলে যে, বিহারে অথবা বিহারের বাইরে অশ্রদ্ধাবশত এগুলোর যে-কোনো একভাবে চীবর পরলে দুক্কট হয়। তবে যদি এভাবে চীবর পরার কোনো বাস্তব কারণ থাকে, যেমন ধরা যাক, ঠান্ডা আবহাওয়ায় বিহারের উঠোন ঝাড়ু দেয়ার সময় ওড়নার মতো করে পরা অথবা কোনো ধুলোর ঝড় অথবা গনগনে রোদে প্রাসাদের রমণীর মতো করে পরাতে কোনো অপরাধ হওয়া উচিত নয়। আরণ্যিক ব্রত (অধ্যায়-৯) নির্দেশ করে যে, বুদ্ধের সময়ে ভিক্ষুরা জঙ্গলের মধ্য দিয়ে যাওয়ার সময় তাদের চীবর এবং দোয়াজিক ভাঁজ করে মাথার উপর পরত আর তাদের নাভি অথবা হাঁটু অন্তর্বাস দিয়ে অত বেশি ঢাকা থাকতো না।

অরণ্য বা বিহারে থাকার সময় দোয়াজিক ভাঁজ করে বসার কাপড় হিসেবে বিছানোটা প্রচলিত ছিল (মহাপরিনিব্বান সুত্তং (দীনি.২.৩), চীৰর-সুত্তং (সনি.২.৫.১১) দেখুন)। তবে ভোজনশালা-ব্রত (অধ্যায়-৯) বলে যে, লোকালয়ে দোয়াজিক বিছিয়ে বসলে অপরাধ হয়। কিছু কিছু সংঘ (এবং ৰিনয-মুখ) এটিকে দোয়াজিক পরে লোকালয়ে বসার বিরুদ্ধে নিষেধাজ্ঞা বলে ধরে নিয়েছেন। এতে কোনো গৃহীর বাড়িতে গেলে শুধু বিব্রতকর পরিস্থিতিরই সৃষ্টি হয় না, বরং বিধিটার একটি ভুল ব্যাখ্যাও হয়।

প্রয়োজনীয় পোশাক
বিশেষ কিছু উপলক্ষ বাদে লোকালয়ে প্রবেশকারী ভিক্ষুর অবশ্যই তার মূল তিনটি চীবর পরতে হবে এবং বর্ষার স্নানবস্ত্র সাথে করে নিয়ে যেতে হবে। এর উদ্দেশ্য হচ্ছে চীবরগুলো চুরি হয়ে যাওয়ার হাত থেকে রক্ষা করা, কারণ কোনো একটি চীবর ফেলে গেলেই তা চোরদের জন্য সহজ শিকার হয়। লোকালয়ে প্রবেশকালে মূল ত্রিচীবর না পরার বৈধ কারণগুলো হচ্ছে : অসুস্থ হলে, বৃষ্টির লক্ষণ দেখা গেলে, নদী পার হওয়ার সময়, আবাস অর্থাৎ রুম বা কুটিরটি খিল বা ছিটকিনি দিয়ে সুরক্ষিত, অথবা কঠিন বিস্তৃত হয়েছে। বর্ষা-স্নানবস্ত্র সাথে করে না নিয়ে যাওয়ার বৈধ কারণগুলো হচ্ছে : অসুস্থ হলে, ‘সীমার’ বাইরে যাওয়ার সময়, নদী পারাপারের সময়, আবাসটি খিল বা ছিটকিনি দিয়ে সুরক্ষিত, বর্ষা-স্নানবস্ত্র বানানো হয় নি অথবা অসমাপ্ত। অর্থকথামতে, এখানে অসুস্থ মানে হচ্ছে এত অসুস্থ যে চীবরটা বয়ে নিতে অথবা চীবরটা পরে যেতে পারে না। বৃষ্টির লক্ষণ বলতে শুধু বর্ষার চার মাসকে নির্দেশ করে। (কিছু কিছু সংঘ এই সংজ্ঞার সাথে ভিন্নমত পোষণ করে এবং বৃষ্টির লক্ষণ বলতে বছরের যে-কোনো সময় সত্যিকারের বৃষ্টি হলে অথবা বৃষ্টি হবে এমন লক্ষণকে বুঝায়।) "সীমার বাইরে যাওয়া"টা কেন বর্ষা-স্নানবস্ত্র সাথে করে না নেওয়ার একটি বৈধ কারণ হবে, তা কোনো অর্থকথা আলোচনা করে নি। যদি সীমা বলতে এখানে স্বাভাবিক সীমা যেমন : বিহারের সীমা বুঝানো হয়, তাহলে তার কোনো মানে হয় না। তবে যদি এর মানে হয় কোনো সাময়িক সীমা, অর্থাৎ কোনো নির্দিষ্ট সময়সীমা, তাহলে তা তখন যথাযথ অর্থপূর্ণ হয়। এ ক্ষেত্রে যে সাড়ে চার মাস সময়ের মধ্যে বর্ষা-স্নানবস্ত্র অধিষ্ঠান ও ব্যবহার করাটা অনুমোদিত (নিপা.২৪ দেখুন), সেই সময়ের বাইরে ভ্রমণ করলে তখন সেটি সাথে করে নেওয়ার প্রয়োজন নেই।

এটি অদ্ভুতই যে, অর্থকথা আরও বলেছে, কঠিন বিস্তৃত করার পরে (নিপা.২) ত্রিচীবর ছাড়া যাওয়ার যে অনুমোদন আছে সেটি বাদে শুধু একটি অনুমোদন আছে যা সত্যিকারের বৈধ কারণ বলে গণ্য হয়, আর সেটি হচ্ছে, চীবরগুলো খিল বা ছিটকিনি দ্বারা সুরক্ষিত থাকলে। এটি বলে যে, অরণ্যে ছিটকিনি দিলেও যথেষ্ট হয় না। সেখানে ভিক্ষুর তার চীবরটি একটি ব্যাগ বা কোনো কিছুতে ঢুকিয়ে পাথরের ফাটলের মধ্যে অথবা গাছের কোটরে লুকিয়ে রাখা উচিত। অর্থকথার এই উপদেশটি একটি কাজে লাগার মতো ভালো উপদেশ বটে, কিন্তু অন্যান্য অনুমোদনগুলো যেহেতু পিটকে আছে, তাই সেগুলোও বৈধ কারণ হিসেবে থাকবে।

লোকালয়ে চীবর পরার যথাযথ স্টাইলটি সেখিয়া ১ ও ২-এ আলোচিত হয়েছে। চীবর ও অন্তর্বাস চারদিকে সমানভাবে জড়িয়ে পরা উচিত। আর লোকালয়ে প্রবেশকালে সু-আচ্ছাদিত থাকা উচিত। এই বিধিগুলো বিভিন্নভাবে চীবর পরার সুযোগ করে দেয়। ৰিনয-মুখ গ্রন্থে তার কিছু সম্ভাব্য নমুনা চিত্রিত হয়েছে। তবে এটি আরেকটি ক্ষেত্র যেখানে সবচেয়ে বুদ্ধিমানের নীতি হচ্ছে যার যার সংঘের প্রচলিত রীতির সাথে লেগে থাকা।

সবশেষে আর একটি কথা, ভিক্ষু কটিবন্ধনী না পরে লোকালয়ে প্রবেশ করতে পারবে না।

সে সময় এক ভিক্ষু কটিবন্ধনী না পরে এক গ্রামে পিণ্ডচারণে প্রবেশ করল। রাস্তায় তার অন্তর্বাস পড়ে গেল। লোকজন তা দেখে সশব্দে শিস দিয়ে উঠল এবং হৈচৈ করল। ভিক্ষুটি লজ্জা পেল।

টীকামতে, অনিচ্ছাকৃতভাবে এই বিধিটি লঙ্ঘন করলেও অপরাধ হয়।


বিধিবিধান
কাপড়ের প্রকারভেদ
আমি আলখাল্লা অনুমোদন করি... আমি রেশমি আলখাল্লা অনুমোদন করি... আমি পশমি শাল/চাদর অনুমোদন করি (§)। -মৰ.৩৩৭

আমি পশমি কাপড় অনুমোদন করি। -মৰ.৩৩৮

আমি ছয় প্রকার চীবর-কাপড় অনুমোদন করি : লিনেন, তুলা, রেশম, পশম, পাট (§), শন (§)।—মৰ.৩৩৯

কাপড় লাভ করা
আমি গৃহী চীবর-কাপড় অনুমোদন করি। যে-কেউ চাইলে ছিন্নবস্ত্রের (পাংশুকুলিক) চীবর পরিধানকারী হতে পারে। যে-কেউ চাইলে গৃহী চীবর-কাপড়ে সম্মতি দিতে পারে। যা পাওয়া যায়, তাতেই সন্তুষ্ট থাকাটা আমি প্রশংসা করি (§)।—মৰ.৩৩৭

আমি অনুমোদন করি যে, যে গৃহী চীবরে সম্মতি দিয়েছে সে ছিন্নবস্ত্রের চীবরেও সম্মতি দিতে পারবে। আমি উভয় উপায়েই সন্তুষ্ট থাকাটা প্রশংসা করি।—মৰ.৩৪০

আর এমনও হয়, যেখানে লোকজন (বিহারের) সীমার বাইরে যাওয়া ভিক্ষুদের চীবর-কাপড় দেয় (এই বলে), "আমি এই চীবর-কাপড় অমুক এবং অমুককে দিই।" আমি তাতে সম্মতি দেয়ার অনুমোদন করি, আর সেটি যতক্ষণ পর্যন্ত হাতে না আসে ততক্ষণ পর্যন্ত সময় গণনা হয় না। (নিপা.১,৩ ও ২৮ দেখুন)।—মৰ.২৫৯

শ্মশানে ছিন্নবস্ত্র সংগ্রহ করা
যারা অপেক্ষা করে না, তাদের দিতে না চাইলে ভাগ না দেয়াটা আমি অনুমোদন করি।—মৰ.৩৪১

আমি অনুমোদন করি যে, যারা অপেক্ষা করে, তাদের (এমনকি) দিতে না চাইলেও ভাগ দিতে হবে।—মৰ.৩৪১

যারা পরে যায়, তাদের দিতে না চাইলে না দেয়াটা আমি অনুমোদন করি।—মৰ.৩৪১

আমি অনুমোদন করি যে, যারা একসাথে যায় তাদের (এমনকি) দিতে না চাইলেও ভাগ দিতে হবে।—মৰ.৩৪১

আমি অনুমোদন করি যে, কথাবার্তা ঠিকঠাক হয়ে থাকলে, যারা ভেতরে প্রবেশ করে তাদের দিতে না চাইলেও দিতে হবে।—মৰ.৩৪১

অধিষ্ঠান/অংশীদারি মালিকানা
আমি অনুমোদন করি যে, ত্রিচীবর অধিষ্ঠান করতে হবে, অংশীদারি মালিকানায় (বিকপ্পন করে) রাখতে পারবে না; বর্ষার স্নানবস্ত্র বর্ষার চার মাসের জন্য অধিষ্ঠান করতে হবে, অংশীদারি মালিকানায় রাখা যাবে না; বেডশীট অধিষ্ঠান করতে হবে, অংশীদারি মালিকানায় রাখা যাবে না; ক্ষত ঢাকার কাপড় যতদিন অসুস্থ হয় ততদিন পর্যন্ত অধিষ্ঠান করতে হবে এবং এরপরে অংশীদারি মালিকানায় রাখতে হবে; গামছা অধিষ্ঠান করতে হবে, অংশীদারি মালিকানায় রাখা যাবে না; প্রয়োজনীয় কাপড় অধিষ্ঠান করতে হবে, অংশীদারি মালিকানায় রাখা যাবে না।—মৰ.৩৫৮

আমি তোমাদের সুগত আঙুলে কমপক্ষে চার আঙুল লম্বা এবং চার আঙুল চওড়া কাপড়কে অংশীদারি মালিকানায় রাখাটা অনুমোদন করি।—মৰ.৩৫৮-৩৫৯

অতিরিক্ত চীবর-কাপড়
অতিরিক্ত চীবর-কাপড় (অতিরিক্ত চীবর) রাখা বা পরা উচিত নয়। যে এটি রাখবে বা পরবে তাকে বিধি অনুযায়ী (নিপা.১) বিচার করতে হবে।—মৰ.৩৪৭

আমি অনুমোদন করি যে, অতিরিক্ত চীবর-কাপড় (অতিরিক্ত চীবর) সর্বোচ্চ দশ দিনের জন্য রাখা/পরা যাবে।—মৰ.৩৪৭

আমি অনুমোদন করি যে, অতিরিক্ত চীবর-কাপড় (অতিরিক্ত চীবর) অংশীদারি মালিকানায় রাখা যাবে।—মৰ.৩৪৭

চীবর সেলাইয়ের নিয়ম
আমি তিনটি চীবরের অনুমোদন করি : একটি দুই পরতের দোয়াজিক, একটি এক পরতের চীবর, একটি এক পরতের অন্তর্বাস।—মৰ.৩৪৫

আমি কাটা দোয়াজিক, কাটা চীবর, কাটা অন্তর্বাস অনুমোদন করি।—মৰ.৩৪৫

কাপড়গুলো অক্ষত থাকলে অথবা তাদের ক্ষতিটা মেরামত করা হলে, আমি একটি দুই পরতের দোয়াজিক, এক পরতের চীবর, এক পরতের অন্তর্বাস অনুমোদন করি। কাপড়গুলো জীর্ণ বা পুরোনো হয়ে গেলে [অর্থকথা : দীর্ঘদিনের ব্যবহারের জীর্ণ হলে] একটি চার পরতের দোয়াজিক, একটি দুই পরতের চীবর, একটি দুই পরতের অন্তর্বাস অনুমোদন করি। তোমাদের প্রয়োজনমাফিক পরিত্যক্ত কাপড় ও দোকানের টুকরোটাকরা কাপড়ের ব্যাপারে প্রচেষ্টা করতে পার। আমি তালি [অর্থকথা : পুরোনো ক্ষতিগ্রস্ত কাপড়কে কেটে বাদ দিয়ে তাতে তালি দেওয়া], সেলাই, ভাঁজ করা, সীলগালা করা (§), মজবুত করা [অর্থকথা : পুরোনো ক্ষতিগ্রস্ত কাপড়কে বাদ না দিয়ে তালি দেওয়া] অনুমোদন করি।—মৰ.৩৪৮

আমি অনুমোদন করি যে, এবড়োখেবড়ো সেলাই করতে হবে... আমি অনুমোদন করি যে, অসমান প্রান্তগুলো কেটে বাদ দিতে হবে... আমি একটি পাড় ও (পাড়ের কিনারার জন্য) বাঁধনের অনুমোদন করি... আমি জালের মতো সেলাই (রিফু করা) অনুমোদন করি।—মৰ.৩৫৮-৩৫৯

কাটা হয় নি, এমন চীবর পরা উচিত নয়। যে তা পরবে, তার দুক্কট অপরাধ।—মৰ.৩৪৪

আমি দুটো কাটা চীবর, একটি আকাটা চীবর অনুমোদন করি... আমি দুটি আকাটা চীবর, একটি কাটা চীবর অনুমোদন করি... আমি অনুমোদন করি যে জোড়া ফালি জুড়ে দেওয়া যাবে। কিন্তু সম্পূর্ণ আকাটা (চীবরের সেট) পরা উচিত নয়। যে তা পরবে তার দুক্কট অপরাধ।—মৰ.৩৬০

আমি (চীবরের জন্য) একটি গিঁট অনুমোদন করি, তা বাঁধার জন্য একটি ফাঁসের অনুমোদন করি... চাকচিক্যময় চীবর-গিঁট ব্যবহার করা উচিত নয়। যে ব্যবহার করবে, তার দুক্কট অপরাধ। আমি অনুমোদন করি যে, সেগুলো হাড়, হাতির দাঁত, শিং, খাগড়া, বাঁশ, কাঠ, কষ (resin), ফল (§) (যেমন : নারিকেলের খোল), তামা (ধাতু), শঙ্খ, অথবা সুতা দিয়ে বানানো হতে পারবে... আমি গিঁটের (দৃঢ়তার জন্য) তার উপর কাপড়ের তালির অনুমোদন করি, ফাঁসের জন্যও কাপড়ের তালির অনুমোদন করি... আমি অনুমোদন করি যে গিঁটের জন্য কাপড়ের তালিগুলো চীবরের প্রান্তে দিতে হবে; ফাঁসের জন্য কাপড়ের তালিগুলো প্রান্ত থেকে সাত বা আট আঙুল ভেতরে হতে হবে।—চুৰ.২৭৯

অন্যান্য কাপড়ের দ্রব্য বানানো
আমি বর্ষাস্নানবস্ত্র অনুমোদন করি।—মৰ.৩৫২

আমি দেহকে রক্ষার জন্য, চীবরকে রক্ষার জন্য, বাসস্থানকে রক্ষার জন্য একটি বসার কাপড়ের অনুমোদন করি।—মৰ. ৩৫৩

পাড়বিহীন বসার কাপড় কি অনুমোদনযোগ্য?

-  তা অনুমোদনযোগ্য নয়।

কোথায় নিষেধ করা হয়েছে?

-  শ্রাবস্তীতে সুত্তবিভঙ্গে (পাচি.৮৯)।

কী অপরাধ?

-  কেটে ফেলা-সংশ্লিষ্ট পাচিত্তিয়।—চুৰ.৪৫৭

আমি পশমি বস্ত্র অনুমোদন করি... পশমি বস্ত্র অধিষ্ঠান করতে হবে না, অংশীদারী মালিকানায়ও রাখতে হবে না।—চুৰ.২৬৪

চার মাস ধরে বসার কাপড় ছাড়া থাকা উচিত নয়। যে তা করবে, তার দুক্কট অপরাধ।—চুৰ.২৬৩

আমি অনুমোদন করি যে, বেডশীট নিজের খুশিমতো বড় করে বানানো যাবে।—মৰ.৩৫৩

আমি চুলকানি, ফুসকুড়ি, পানি ঝরে এমন ক্ষত, অথবা মামড়ি রোগ (scab)-এর জন্য ক্ষত ঢাকার কাপড় অনুমোদন করি।—মৰ.৩৫৪

আমি ব্যান্ডেজ অনুমোদন করি।—মৰ.২৬৭

আমি গামছা (মুখ মোছার কাপড়) অনুমোদন করি।—মৰ.৩৫৫

আমি প্রয়োজনীয় কাপড় (পরিক্খার চোলক) অনুমোদন করি।—মৰ.৩৫৭

আমি ওষুধের ব্যাগ অনুমোদন করি। আমি ব্যাগের মুখটা বাঁধার জন্য ব্যবহৃত দড়িকে ব্যাগ বয়ে নেওয়ার ফিতা হিসেবে ব্যবহারের অনুমোদন করি। (§)

আমি স্যান্ডেলের ব্যাগ অনুমোদন করি। আমি ব্যাগের মুখ বাঁধার দড়িকে ব্যাগ বয়ে নেওয়ার ফিতা হিসেবে ব্যবহারের অনুমোদন করি।—চুৰ.২৫৭

আমি অসুস্থের জন্য একটি হাঁটুবন্ধনী (§) অনুমোদন করি... (কীভাবে এটি বানাতে হবে) আমি তাঁত, মাকু, রশি, টিকেট এবং সবগুলো সরঞ্জামের অনুমোদন করি।—চুৰ. ২৭৭

চীবর সেলাইয়ের সরঞ্জাম
আমি ছোটো ছুরি (ব্লেড), এবং (তা মুড়িয়ে রাখার জন্য) এক টুকরো পশমি কাপড় অনুমোদন করি... আমি হাতলওয়ালা ছোটো ছুরি অনুমোদন করি... চাকচিক্যময় ছোটো ছুরির হাতল ব্যবহার করা উচিত নয়। আমি অনুমোদন করি যে, সেগুলো হাড়, হাতির দাঁত, শিং, খাগড়া, বাঁশ, কাঠ, কষ, ফল (যেমন : নারিকেলের খোল), তামা (ধাতু), অথবা শঙ্খ দিয়ে তৈরি হতে পারবে।—চুৰ.২৫৬

আমি সুচ অনুমোদন করি... আমি সুচের বয়ামের অনুমোদন করি... সুচগুলো মরিচায় ধরল। আমি অনুমোদন করি যে, (বয়ামটি) ঈস্ট ছত্রাক দিয়ে পূর্ণ করতে হবে... আমি অনুমোদন করি যে, (বয়ামটি) শুকনো শস্যের গুঁড়ো দিয়ে পূর্ণ করতে হবে... আমি গুঁড়ো করা পাথর অনুমোদন করি... আমি অনুমোদন করি যে, এটি (অর্থাৎ গুঁড়ো করা পাথরটি) মধুমোম-সহ গুঁড়ো করতে হবে... গুঁড়ো করা পাথরে চিড় ধরল। আমি গুঁড়ো করা পাথর বেঁধে রাখার জন্য মধুমোম মাখা কাপড় ব্যবহারের অনুমোদন করি।—চুৰ. ২৫৬-৫৭

আমি অঙ্গুস্তানা (thimble) অনুমোদন করি... চাকচিক্যময় অঙ্গুস্তানা ব্যবহার করা উচিত নয়। যে ব্যবহার করবে তার দুক্কট অপরাধ। আমি অনুমোদন করি যে সেগুলো হাড়, হাতির দাঁত, শিং, ঘাগড়া, বাঁশ, কাঠ, কষ, ফল (যেমন নারিকেলের খোল), তামা (ধাতু) অথবা শঙ্খ দিয়ে তৈরি হতে পারবে। সুচ, ছোটো ছুরি হারিয়ে যেত। আমি (এগুলো জমা রাখার জন্য) ছোটো কৌটা অনুমোদন করি। ছোটো কৌটাগুলো বিশৃঙ্খল হয়ে পড়ল। আমি কৌটার জন্য ব্যাগ অনুমোদন করি। আমি ব্যাগের মুখ বাঁধার দড়িকে ব্যাগ বয়ে নেওয়ার ফিতা ব্যবহারের অনুমোদন করি।—চুৰ.২৫৬-৫৭

আমি কঠিন কাঠামো অনুমোদন করি, তার জন্য রশি অনুমোদন করি এবং সেখানে চীবরটাকে রশি দিয়ে বেঁধে সেলাই করা অনুমোদন করি। [অর্থকথা : ‘কঠিন কাঠামো’-এর মধ্যে এর উপর বিছানোর জন্য ব্যবহৃত মাদুর ইত্যাদিও অন্তর্ভুক্ত। ‘রশি’হচ্ছে দুই পরতের চীবর সেলাইয়ের সময় কাপড়টি কাঠামোতে বাধার জন্য ব্যবহৃত রশি।]... কঠিন কাঠামোটি অসমান জায়গায় স্থাপন করা উচিত নয়। যে তা করবে, তার দুক্কট অপরাধ।... আমি (কঠিন কাঠামোর নিচে রাখার জন্য) ঘাসের মাদুর অনুমোদন করি... কাঠামোটি ক্ষয়ে যেত। আমি প্রান্তগুলোর জন্য বাঁধন অনুমোদন করি (§)... কাঠামোটি সঠিক সাইজের ছিল না (§) [অর্থকথা : যে-চীবরটি বানানো হচ্ছে সেটির তুলনায় কাঠামোটি অনেক বড়]। আমি চীবর সেলাই করার জন্য কাঠির কাঠামো, ‘বিভক্তি’ (splitting) (§) [অর্থকথা : মাদুরের প্রান্তগুলোকে ভাঁজ করে দ্বিগুণ পুরু করা, যাতে তা ছোটো কাঠামোটির সাথে সঙ্গতিপূর্ণ হয়], কাঠের লম্বা টুকরো [কাপড়ের দুটো পরতের মাঝখানে দেওয়ার জন্য], বাঁধার রশিগুলো বেঁধে নেওয়া [অর্থকথা : ছোটো কাঠামোকে বড় কাঠামোতে বাঁধার জন্য] এবং সুতাগুলো বাঁধা [অর্থকথা : কাপড়টিকে ছোটো কাঠামোর সাথে বাঁধার জন্য] অনুমোদন করি... সুতাগুলোর মধ্যেকার ফাঁক অসমান ছিল... আমি একটি রুলার বা স্কেল (§) অনুমোদন করি। সেলাইটি আঁকাবাঁকা হচ্ছিল...। আমি একটি চিহ্ন দেয়ার সুতা অনুমোদন করি।—চুৰ.২৫৬-২৫৭

কঠিনের কাঠামোতে আধোয়া পায়ে পা দেওয়া উচিত নয়। যে তা করবে তার দুক্কট অপরাধ। কঠিনের কাঠামোতে ভেজা পায়ে পা দেওয়া উচিত নয়। যে তা করবে তার দুক্কট অপরাধ। কঠিনের কাঠামোতে স্যান্ডেল পায়ে পা দেওয়া উচিত নয়, যে তা করবে তার দুক্কট অপরাধ।—চুৰ.২৫৬-৫৭

আমি কঠিনের কাঠামোর জন্য একটি হলরুম, কঠিনের কাঠামোর জন্য একটি ঘর অনুমোদন করি... আমি অনুমোদন করি যে এটি ভূমি থেকে উঁচুতে করে বানাতে হবে... আমি তিন ধরনের উঁচু করার ভিত্তি (pilings) অনুমোদন করি। ইটের তৈরি, পাথরের তৈরি, কাঠের তৈরি... আমি তিন ধরনের সিড়ি অনুমোদন করি : ইটের, পাথরের, কাঠের সিড়ি... আমি সিড়িতে রেলিংয়ের অনুমোদন করি... আমি অনুমোদন করি যে, ছাদ বানিয়ে এটি ভেতরের ও বাইরে সাদা কালো অথবা মাটি রঙের প্লাস্টার করা যাবে, আর সেই সাথে ফুলের মালার নকশা, সরীসৃপের নকশা, ড্রাগন-দাঁতের নকশা, পঞ্চ-পাপড়ির নকশা (§), চীবরের জিনিস (অথবা চীবর) ঝুলিয়ে রাখার দণ্ড, চীবরের জিনিস (অথবা চীবর) ঝুলিয়ে রাখার রশি অনুমোদন করি।—চুৰ.২৫৭

আমি অনুমোদন করি যে, কঠিনের কাঠামোটি ভাঁজ করা (গুটানো) যাবে... আমি অনুমোদন করি যে কঠিনের কাঠামোটি একটি কাঠির চারদিকে জড়িয়ে গুটানো যাবে... এটি বাঁধার জন্য আমি রশির অনুমোদন করি... আমি অনুমোদন করি যে, এটি দেয়ালের পেরেক থেকে অথবা হাতির দাঁতের গোঁজ থেকে ঝুলিয়ে রাখা যাবে।—চুৰ.২৫৭

চীবর রং করা
আমি ছয় ধরনের রঞ্জক অনুমোদন করি : শেকড় রঞ্জক, কাণ্ড (কাঠ) রঞ্জক, বাকল রঞ্জক, পাতা রঞ্জক, ফুল রঞ্জক, ফল রঞ্জক।—মৰ.৩৪৪

আমি রঞ্জক গরম করে ফুটানোর জন্য ছোটো রঞ্জক পাত্র অনুমোদন করি... আমি অনুমোদন করি যে, ফুটন্ত রঞ্জকটি কিনারা বেয়ে না পড়ার জন্য কলার বা ফিতা বাঁধা যাবে... আমি অনুমোদন করি যে, পানিতে অথবা নখের পৃষ্ঠদেশে এক ফোঁটা ফেলা যাবে (রঞ্জকটি পুরোপুরি ফুটেছে কি না তা পরীক্ষা করার জন্য।)—মৰ.৩৪৪

আমি রঞ্জক-হাতা বা হাতলযুক্ত বড় চামচ অনুমোদন করি... আমি রঞ্জক-গামলা, রঞ্জক-পাত্র অনুমোদন করি... আমি রঞ্জক-আধার অনুমোদন করি।—মৰ.৩৪৪

আমি ঘাসের মাদুর (এর উপর রঞ্জিত কাপড়টি শুকানোর জন্য) অনুমোদন করি... আমি চীবরের জন্য দণ্ড, চীবরের জন্য রশি (কাপড় টাঙানোর রশি) অনুমোদন করি... আমি অনুমোদন করি যে, এটি (কাপড়টি) কোনায় বাঁধা যাবে... আমি কোনায় বাঁধার জন্য রশির/সুতার অনুমোদন করি... রং একপাশে সরে গেল। আমি অনুমোদন করি যে, এটিকে রংটি সামনে পেছনে থাকে মতো করে বার বার টানাহেঁচড়া করে ঝুলাতে হবে এবং ফোঁটাগুলোতে বিরাম না আসা পর্যন্ত তা ফেলে চলে যাওয়া যাবে না (§)।—মৰ.৩৪৪

আমি অনুমোদন করি যে, সেটি (রং করা শক্ত কাপড়) পানিতে চুবানো যাবে... আমি অনুমোদন করি যে সেটি (রঞ্জিত কর্কশ কাপড়টি) হাত দিয়ে পিটাতে হবে।—মৰ.৩৪৪

পোশাক পরা
নগ্নতা অন্যধর্মাবলম্বীদের একটি রীতি, তা অনুসরণ করা যাবে না। যে তা অনুসরণ করবে, তার গুরুতর (থুল্লচ্চয়) অপরাধ।—মৰ.৩৭০

আমি তিন ধরনের আচ্ছাদনকে (দেহের আচ্ছাদন হিসেবে গণ্য বলে) অনুমোদন করি : উষ্ণ স্নানাগার আচ্ছাদন, পানি আচ্ছাদন, কাপড় আচ্ছাদন।—চুৰ.২৬১-৬২

কুশঘাসের পোশাক... বাকলের আঁশের পোশাক... বাকলের টুকরোর পোশাক... মানুষের চুলের কম্বল... ঘোড়ার লেজের কম্বল... পেঁচার ডানা... কৃষ্ণমৃগের চামড়া, (প্রত্যেকটি হচ্ছে একেকটি) অন্যধর্মাবলম্বীদের পোশাক, যা পরা উচিত নয়। যে তা পরবে তার গুরুতর অপরাধ।—মৰ.৩৭১

আকন্দ ডাঁটা দিয়ে তৈরি পোশাক... মকচি আঁশের (§) পোশাক পরা উচিত নয়। যে তা পরবে, তার দুক্কট অপরাধ।—মৰ.৩৭১

সম্পূর্ণ নীল (অথবা সবুজ) চীবর পরা উচিত নয়। সম্পূর্ণ হলুদ... সম্পূর্ণ রক্তলাল... সম্পূর্ণ টকটকে লাল... সম্পূর্ণ কালো... সম্পূর্ণ কমলা... সম্পূর্ণ ধুসরাভ হলুদ (§) চীবর পরা উচিত নয়। আকাটা পাড়ের চীবর... লম্বা পাড়ের... ফুলেল পাড়ের... সাফের ফণার পাড়ের চীবর পরা উচিত নয়। জ্যাকেট/আঁটসাঁট পোশাক, লোধ্র গাছ-এর পোশাক... পাগড়ি পরা উচিত নয়। যে তা পরবে তার দুক্কট অপরাধ।—মৰ.৩৭২

পশম বাইরের দিকে থাকে এমন পশমি কাপড় পরা উচিত নয়। যে তা পরবে তার দুক্কট অপরাধ।—চুৰ.২৪৯

গৃহীদের অন্তর্বাস (নিম্নাংশের কাপড় পরার স্টাইল)—হাতির শুঁড়, মাছের লেজ, চারকোনা ঝুলানো, তালপাতা পাখার সাজ, ১০০ ভাঁজের সাজ—পরা যাবে না। যে তা পরবে তার দুক্কট অপরাধ... গৃহীদের উপরের পোশাক পরা যাবে না। যে তা পরবে তার দুক্কট অপরাধ।—চুৰ.২৮০

নেংটি কাপড় পরা যাবে না। যে তা পরবে, তার দুক্কট অপরাধ।—চুৰ.২৭৮-৮০

হাঁটু খাড়া রাখার জন্য দোয়াজিককে ফিতার মতো বেঁধে বসা উচিত নয় (§)। যে তা করবে, তার দুক্কট অপরাধ... আমি অসুস্থের জন্য হাঁটুবন্ধনী (§) অনুমোদন করি।—চুৰ.২৭৭

শুধু চীবর ও অন্তর্বাস নিয়ে গ্রামে প্রবেশ করা উচিত নয়। যে তা করবে, তার দুক্কট অপরাধ।—মৰ.৩৬২

ভিক্ষুর দোয়াজিক... চীবর... অন্তর্বাস রেখে যাওয়ার এই পাঁচটি কারণ আছে : অসুস্থ হলে, বৃষ্টির লক্ষণ হলে, নদী পারাপারের সময়, আবাস বা রুম যদি খিল দিয়ে সুরক্ষিত থাকে, অথবা কঠিন বিস্তৃত হয়ে থাকে। এই পাঁচটি কারণ হচ্ছে ভিক্ষুর দোয়াজিক... চীবর... অন্তর্বাস রেখে যাওয়ার কারণ।

বর্ষা-স্নানবস্ত্র রেখে যাওয়ার এই পাঁচটি কারণ আছে। অসুস্থ হলে, সীমার বাইরে যাওয়ার সময়, নদী পারাপারের সময়, আবাস বা রুম যদি খিল দিয়ে সুরক্ষিত থাকে, বর্ষা-স্নানবস্ত্র বানানো হয় নি অথবা অসমাপ্ত। এই হচ্ছে বর্ষাস্নানবস্ত্র রেখে যাওয়ার পাঁচটি কারণ।—মৰ.৩৬২

কটিবন্ধনী না পরে গ্রামে প্রবেশ করা যাবে না। আমি কটিবন্ধনী অনুমোদন করি।—চুৰ.২৭৮-৭৯

চাকচিক্যময় কটিবন্ধনী পরা উচিত নয়- অনেক সুতার নালের কটিবন্ধনী, জলজ সাপের মাথার মতো কটিবন্ধনী, খঞ্জনির কাঠামোর মতো বেণি করা কটিবন্ধনী, শেকলের মতো কটিবন্ধনী পরা উচিত নয়। যে তা পরবে, তার দুক্কট অপরাধ। আমি দু-ধরনের কটিবন্ধনী অনুমোদন করি : কাপড়ের ফালি এবং শূকরের নাড়িভুঁড়ি।... পাড় ক্ষয়ে গেল। আমি অনুমোদন করি যে সেটি (পাড়টি) একটি খঞ্জনির কাঠামোর মতো করে বেণি করতে হবে অথবা শেকলের মতো করে বেণি করতে হবে।... প্রান্তগুলো ক্ষয়ে গেল। আমি অনুমোদন করি যে, সেগুলো উল্টো করে সেলাই করতে হবে এবং একটি ফাঁস দিয়ে গিরা দিতে হবে... ফাঁসগুলো ক্ষয়ে গেল। আমি বেল্টের গিরা অনুমোদন করি... চাকচিক্যময় বেল্টের গিরা ব্যবহার করা উচিত নয়। যে তা করবে, তার দুক্কট অপরাধ। আমি অনুমোদন করি যে, সেগুলো হাড়, হাতির দাঁত, শিং, ঘাগড়া বাঁশ, কাঠ, কষ, ফল (যেমন : নারিকেলের খোল), তামা (ধাতু), শঙ্খ, অথবা সুতা দিয়ে বানানো যাবে।—চুৰ.২৭৮-৭৯

* * *


 

অধ্যায়—৩

ভিক্ষাপাত্র ও অন্যান্য জিনিসপত্র
ভিক্ষাপাত্র
ভিক্ষাপাত্র হচ্ছে আরেকটি মৌলিক অপরিহার্য দ্রব্য, যা সংঘ কর্তৃক একজন উপসম্পদাপ্রার্থীকে ভিক্ষু হিসেবে বরণ করে নেওয়ার জন্য তার কাছে অবশ্যই থাকতে হয় (মৰ.১১৮)। মাটি অথবা লোহার তৈরি পাত্র অনুমোদিত। তবে নিম্নোক্ত জিনিসের তৈরি পাত্রগুলো নিষিদ্ধ : সোনা, রুপা, রত্ন, নীলকান্তমণি, স্ফটিক, ব্রোঞ্জ, কাচ, টিন, সিসা অথবা তামা। অর্থকথা এই নিষেধাজ্ঞাগুলোকে বাড়িয়ে নিয়ে বলে যে, এমনকি খাবার পরিবেশনে ব্যবহৃত যে-কোনো ধরনের সোনার পাত্রও স্পর্শ করা উচিত নয়। আর খাবার পরিবেশনে ব্যবহৃত অন্যান্য নিষিদ্ধ জিনিসের তৈরি পাত্রগুলো নিজের ব্যক্তিগত সম্পত্তি হিসেবে ব্যবহার করা উচিত নয়, তবে সংঘ সম্পত্তি হলে অথবা গৃহী ব্যক্তির সম্পত্তি হলে তা ব্যবহার করতে দোষ নেই। এটি আরও বলে যে, নিষেধাজ্ঞায় তামা শব্দটির মধ্যে তামার অন্যান্য সংকর ধাতুগুলোও অন্তর্ভুক্ত। তবে খাবার পরিবেশনে ব্যবহৃত অন্যান্য যে-সব পাত্র তামার সংকর ধাতু দিয়ে তৈরি সেগুলো ব্যবহার করতে দোষ নেই (এমনকি, আপাতদৃষ্টিতে নিজের ব্যক্তিগত সম্পত্তি হলেও দোষ নেই)। বর্তমানে, ইস্পাত বা স্টীলের ভিক্ষাপাত্রগুলো অনুমোদিত, কারণ সেগুলো লোহার মধ্যে অন্তর্ভুক্ত। কিন্তু অ্যালুমিনিয়ামের ভিক্ষাপাত্রগুলো অনুমোদিত নয়, কারণ অ্যালুমিনিয়াম হচ্ছে টিনের মতোই দুর্বল। ল্যাকার (Lacquer = একজাতীয় তরল, যা দিয়ে কাঠ ও ধাতুর উপর প্রলেপ দিলে শক্ত ও চকচকে হয়) দেওয়া পাত্রগুলো বার্মাতে ‘মাটির’ পাত্র হিসেবে শ্রেণিভুক্ত কিন্তু অন্যান্য থেরবাদী দেশগুলোতে তা নয়।

পারা.২-এর অর্থকথা জোর দিয়ে বলে যে, পাত্র রং করা যাবে না, অথবা কোনো ধরনের লেখা বা অন্য কোনো নকশা/সাজসজ্জা দিয়ে খোদাই করা যাবে না, অথবা এমনভাবে ঘষেমেজে পালিশ করা যাবে না, যা দেখতে ‘রত্নের মতো চকচকে’ মনে হয়। এমন হলে পাত্রটি ব্যবহারের আগে অবশ্যই নকশা বা সাজসজ্জা ঘষে ঘষে তুলে ফেলতে হবে, অথবা চকচকে ভাবটা নষ্ট করতে হবে। তবে অর্থকথার সেই একই অংশে আবার বলা আছে যে, ‘তেল চকচকে’ পাত্র গ্রহণযোগ্য, আপাতদৃষ্টিতে এটি লোহার পাত্রে আগুনে পোড়ানোর আগে কোনো প্রলেপ দেয়ার রীতিকে নির্দেশ করে যাতে পাত্রটির গায়ে চকচকে এবং (মরিচা) প্রতিরোধী আবরণ তৈরি হয়।

পাত্র ব্যবহারের জন্য অধিষ্ঠানের নির্দেশনাগুলো নিপা.২১-এ আলোচনা করা হয়েছে। নিষিদ্ধ জিনিস দিয়ে তৈরি পাত্র ব্যবহারের বিরুদ্ধে বিধিবিধান ছাড়াও লাউয়ের খোল অথবা পানি নেওয়ার পাত্র (water pot) নিয়ে পিণ্ডচারণে যাওয়ার বিরুদ্ধেও নিষেধাজ্ঞা রয়েছে। আর কঙ্কালের মাথার খুলিকে পাত্র হিসেবে ব্যবহারের বিরুদ্ধেও নিষেধাজ্ঞা রয়েছে।

সেই সময় এক ভিক্ষু পরিত্যক্ত জিনিস ছাড়া কিছুই ব্যবহার করতো না। সে একটি কঙ্কালের মাথার খুলিকে পাত্র হিসেবে ব্যবহার করত। এক মহিলা তাকে দেখে আতঙ্কে চিৎকার করে উঠল; ‘হায় ভগবান, এ কী পিশাচ!’ লোকজন সমালোচনা করল, অভিযোগ করল এবং তা চারদিকে ছড়িয়ে দিল, "এই শাক্যপুত্রীয় ভিক্ষুরা কীভাবে কঙ্কালের খুলিকে পাত্র হিসেবে বয়ে বেড়াতে পারে, যেন ভুতের মতো?" (§—শেষোক্ত বাক্যটি টীকাকে অনুসরণ করে দেওয়া হয়েছে আর মহিলার চিৎকারের জন্য এখানে থাই ও শ্রীলঙ্কান পিটকের পিসাচো ৰতাযন্তি কথাটিকে অনুসরণ করা হয়েছে।)

পাত্রে আঁচড় না লাগার জন্য টিন অথবা সিসার তৈরি গোলাকার পাত্র রাখার আসন বা ছাবেক স্ট্যান্ড অনুমোদিত। অনেক সংঘ এই টিন ও সিসাকে এমন ছাবেক-স্ট্যান্ডের জন্য অনুমোদনযোগ্য জিনিসগুলোর সর্বোচ্চ সীমা হিসেবে ধরে নিয়েছে এবং তাই তারা এর জন্য বাঁশ, কাঠ অথবা অন্যান্য কম মূল্যবান জিনিসগুলোকেও অনুমোদনযোগ্য বলে মনে করে। চাকচিক্যময় জিনিসের তৈরি ছাবেক স্ট্যান্ড অথবা ছোটো ছোটো চিত্র বা সাজসজ্জা দিয়ে অলংকৃত ছাবেক স্ট্যান্ড ব্যবহারের বিরুদ্ধে স্পষ্ট নিষেধাজ্ঞা রয়েছে।

ছাবেকটি যাতে ভালোভাবে ফিট হয়, তার জন্য ছাবেক স্ট্যান্ডটি সমান করা যেতে পারে এবং পিছলে না যাওয়ার জন্য তাতে ড্রাগনের দাঁতের মতো করে কাটা বা খোদাই করা যেতে পারে।

পিটকে ছাবেকের জন্য ঢাকনার কোনো উল্লেখ নেই। যদিও এগুলো এখন সারা থেরবাদী দেশগুলো জুড়ে ব্যবহৃত হয়। এখানেও মহান মানদণ্ড প্রযোজ্য বলে মনে হয়, অর্থাৎ ঢাকনা কোনো চাকচিক্যময় জিনিসের তৈরি হতে পারবে না অথবা ছোটো ছোটো চিত্র বা অন্যান্য সাজসজ্জা দিয়ে অলংকৃত হতে পারবে না। কিন্তু কোনো একটা কারণে পারা.২-এর অর্থকথা ঢাকনাগুলো অলংকৃত হওয়া অনুমোদন করে। কিন্তু কেন তা ব্যাখ্যা করে নি।

ছাবেক ব্যবহার, ধোয়া ও গুছিয়ে রাখার জন্য কড়া নিয়মকানুন আছে। উচ্ছিষ্ট, হাড়গোড় এবং নোংরা পানি ছাবেকে ফেলা উচিত নয়। এই কাজে একটি বর্জ্য ফেলার গামলা/বালতি অনুমোদিত। অর্থকথামতে, এখানে নোংরা পানি মানে হচ্ছে মুখ কুলি করার পানি, কিন্তু হাত বা পা ধোয়া পানিও এর মধ্যে অন্তর্ভুক্ত। অর্থকথা বলে যে, খাওয়ার সময় অবশিষ্ট না খাওয়া খাদ্যগুলো ছাবেকে রাখা যায়, কিন্তু যে খাদ্য মুখের মধ্যে ঢুকানো হয়েছে, তা ছাবেকে রাখা যাবে না।

ছাবেক ধোয়ার পরে এটি (রোদ থাকলে রোদে) শুকিয়ে নিতে হবে। শুধু এর পরেই এটি গুছিয়ে রাখা উচিত। রোদে শুকানোর আগে এর মধ্যে থাকা যে-কোনো পানি ঢেলে ফেলে দেওয়া উচিত এবং মুছে ফেলা উচিত। আর এটি সম্পূর্ণ শুকনো হওয়া নিশ্চিত করতে যতক্ষণ লাগে এর চেয়ে বেশিক্ষণ রোদে ফেলে রাখা উচিত নয়। ছাবেকটি যাতে পড়ে না যায়, তার জন্য হাতে ছাবেক ধরে দরজা খোলা উচিত নয়। অর্থকথামতে, এই নিষেধাজ্ঞার মধ্যে দেহের যে-কোনো অংশ দিয়ে দরজা খোলাটা অন্তর্ভুক্ত। দরজা খোলা এর মধ্যে খিল বা তালা খোলাও অন্তর্ভুক্ত। হাতে ছাবেক ধরে মানে হচ্ছে দেহের যে-কোনো অংশ (যেমন উদাহরণস্বরূপ দুই হাঁটুর চিপায় ছাবেকটি রেখে) দিয়ে ছাবেকটি ধরে রাখা, তবে কাঁধ থেকে ফিতা দিয়ে ছাবেকটি ঝুলিয়ে নিলে তাতে এই অব্যাহতি নিষেধাজ্ঞা থেকে মেলে।

ছাবেকের ক্ষতি হওয়া রোধ করার জন্য এটিকে তাকের কিনারায় (এবং টেবিলের কিনারায়ও), দেয়ালের বাইরে কোনো ছোটো তাকের কিনারায়, বিছানার উপরে, অথবা কোলের উপরে ফেলে রাখা উচিত নয়। (সেই সময় ভিক্ষুরা তাদের ছাবেকগুলো কোলের উপরে রেখে দিত। তারা স্মৃতিবিহ্বল হয়ে উঠে দাঁড়াত। ছাবেকগুলো ভেঙ্গে যেত।) ছাবেকটি ঝুলিয়ে রাখাও উচিত নয় (যেমন কোনো থলের মধ্যে রেখে কোনো আংটা অথবা দেয়ালের পেরেকে ঝুলিয়ে রাখা উচিত নয়।) অর্থকথা বলে যে, যদি তাকটি এমন চওড়া হয় যে ছাবেকটি উল্টে গেলেও তা তাকের উপর থাকবে, তাতে ছাবেকটি রাখা অনুমোদিত। টেবিলে ছাবেক রাখার ক্ষেত্রেও একই অনুমোদন প্রযোজ্য। অর্থকথা বলে যে, ফিতে দিয়ে কাঁধ থেকে ঝুলন্ত কোনো ছাবেককে কোলের উপর রেখে দেওয়া যায়। কোলের উপর ছাবেক ফেলে রাখার বিরুদ্ধে এই বিধিকে বিভিন্ন সংঘ বিভিন্নভাবে বুঝে নিয়েছে। কেউ কেউ ফেলে রাখা শব্দটির অর্থকে বুঝিয়েছে হাত দিয়ে না ধরে এমনিতেই কোলের উপর ছাবেকটি ফেলে রাখা। আর ছাবেক শুকানোর সময় এভাবেই তারা এই বিধিটা কাজে লাগায়। কেউ কেউ কোল শব্দটিকে বুঝিয়েছে চেয়ার বা সে-ধরনের ফার্নিচারে বসা অবস্থার কোলকে, কিন্তু মেঝেতে পা আড়াআড়িভাবে রেখে (cross legged) বসা অবস্থার কোলকে নয়। অন্যরা এখানে কোল শব্দের মধ্যে পা আড়াআড়িভাবে রেখে বসা অবস্থার কোলকেও অন্তর্ভুক্ত করেছে এবং জোর দিয়ে বলে যে, ছাবেক শুকানোর সময় হাঁটু গেড়ে বসা উচিত এবং কোলের উপর ছাবেক রাখা থেকে বিরত থাকা উচিত।

ছাবেককে কোনো মাদুর অথবা কাপড় খণ্ডের উপরে রেখে দেওয়া যেতে পারে। অধিকতর সুরক্ষার জন্য এটিকে ছাবেক-ধারক, ছাবেক রাখার তাক, অথবা ছাবেক রাখার সিন্দুকে রেখে দেয়াটা অনুমোদিত। অর্থকথামতে, ছাবেক-ধারক হচ্ছে মেঝেতে রাখা কোনো একটা জিনিস যা লতাপাতা অথবা কাঠি অথবা কাঠ দিয়ে তৈরি হতে পারে। এটি উল্লেখ করে যে, ছাবেক-ধারকে একটার উপর আরেকটা ছাবেক তিনটার বেশি রাখা উচিত নয়। ছাবেক-সিন্দুকের বেলায় অর্থকথা বলে যে, এটি কাঠ অথবা ইট/টাইলসের তৈরি হতে পারবে। এসব জায়গায় ছাবেক রাখার জন্য ছাবেক-ব্যাগ (ছাবেকের ঝোলা) অনুমোদিত, যদিও পারা.২-এর অর্থকথা জোর দিয়ে বলেছে যে, ছাবেক ব্যাগটি অলংকৃত হতে পারবে না। চুৰ.৫-এর অর্থকথা বলে যে, মাদুর, কাপড়, ছাবেক-ধারক, তাক অথবা সিন্দুক না থাকলে ছাবেকটি বালির উপরে অথবা মেঝেতে যেখানে রাখলে ছাবেকে দাগ পড়বে না বা অন্য কোনোভাবে ক্ষতি হবে না সেখানে রেখে দেওয়া উচিত এবং তা সব সময়ই উল্টো মুখ করে রাখা উচিত। শক্ত, এবড়োখেবড়ো মেঝেতে অথবা ময়লার উপরে অথবা ধুলোর উপরে ছাবেক রেখে দেয়ার জন্য অর্থকথা একটি দুক্কট আরোপ করে। এটি সম্ভবত আগন্তুক ভিক্ষুর ব্রতের উপর ভিত্তি করে আরোপিত (অধ্যায়-৯ দেখুন), যেখানে আছে—ছাবেকটি রেখে দেয়ার সময় এক হাতে ছাবেক নিয়ে অন্য হাত দিয়ে খাট বা বেঞ্চির নিচে হাতড়ে দেখুন এবং সেখানে ছাবেকটি রেখে দিন, কিন্তু ছাবেকটি নগ্ন মেঝেতে রেখে দেবেন না।

জুতা/স্যান্ডেল
অর্থকথা দু-ধরনের জুতা/স্যান্ডেল উল্লেখ করেছে, চামড়ার জুতা স্যান্ডেল (উপাহণ) এবং অ-চামড়ার জুতা স্যান্ডেল (পাদুকা)। সাধারণভাবে বলা যায়, চামড়ার জুতা/স্যান্ডেল অনুমোদনযোগ্য কিন্তু সেগুলো বিশেষ ধরনের হতে হবে; আর অ-চামড়ার জুতা/স্যান্ডেল অনুমোদনযোগ্য নয়। বর্তমানে, মহান মানদণ্ড ব্যবহার করে এই বিধিগুলোর ক্ষেত্রে রাবারকেও চামড়ার মধ্যে অন্তর্ভুক্ত করা হয়েছে।

চামড়ার জুতা/স্যান্ডেল
মধ্যগঙ্গা উপত্যকার মধ্যে ভিক্ষু নতুন চামড়ার স্যান্ডেল পরতে পারে শুধু যদি স্যান্ডেলের তলাটি এক পরতের চামড়া দিয়ে তৈরি হয়। একাধিক পরতের তলাবিশিষ্ট স্যান্ডেল সে পরতে পারে, যদি সেগুলো পরিত্যক্ত হয়। অর্থকথামতে, এর মানে হচ্ছে সেগুলো অন্ততপক্ষে একবার হলেও পরা হয়েছে (ধরে নেওয়া যায়, অন্য কারো দ্বারা পরা হয়েছে)। মধ্যগঙ্গা উপত্যকার বাইরে হলে একাধিক পরতের তলাবিশিষ্ট নতুন স্যান্ডেলও পরা যায়। স্যান্ডেলের তলা অথবা ফিতাগুলো যদি সম্পূর্ণ নীল (বা সবুজ) হয়, অথবা যদি সম্পূর্ণ হলদে সম্পূর্ণ রক্তলাল, সম্পূর্ণ টকটকে লাল, সম্পূর্ণ কালো, সম্পূর্ণ কমলা অথবা সম্পূর্ণ ধূসরাভ হলুদ হয়, তাহলে তা পরা যাবে না। অর্থকথামতে, কাপড় দিয়ে ঘষে ঘষে স্যান্ডেলের তলা ও ফিতার রং বিবর্ণ করলে—এমনকি সামান্য বিবর্ণ করলেও—সেই স্যান্ডেল তখন গ্রহণযোগ্য হয়। বর্তমানে কলম বা মার্কার দিয়ে চিহ্ন দিয়েও একই কাজ করা যায়। নিম্নোক্ত শ্রেণির জুতা/স্যান্ডেল, চামড়ার তৈরি হলেও অনুমোদিত নয় : পায়ের মুড়ি ঢাকা যায় এমন জুতা/স্যান্ডেল (যেমন : পায়ের মুড়িতে ফিতা আছে এমন স্যান্ডেল), বুট জুতা (অথবা নলা বা জঙ্ঘা পর্যন্ত বিস্তৃত ফিতার স্যান্ডেল), জুতা, তুলা (অথবা নরম আঁশ, যেগুলো দিয়ে গদি, জাজিম ভরা হয় সেগুলো) দিয়ে ভরা জুতা/স্যান্ডেল, তিতির পাখির ডানা দিয়ে সাজানো জুতা/স্যান্ডেল, আঙুলগুলো ভেড়ার শিংয়ের মতো সুচালো এমন জুতা/স্যান্ডেল, আঙুলগুলো ছাগলের শিংয়ের মতো সাজানো এমন জুতা/স্যান্ডেল, আঙুলগুলো কাঁকড়াবিছার লেজের মতো সুচালো এমন জুতা/স্যান্ডেল, চারদিকে ময়ুরের পালক সেলাই করা আছে এমন জুতা/স্যান্ডেল, এবং অন্যান্য অলংকৃত জুতা/স্যান্ডেল। তা ছাড়াও সিংহের চামড়া, বাঘের চামড়া, চিতা বাঘের চামড়া, কৃঞ্চসার মৃগের চামড়া, ভোঁদড়ের চামড়া, বিড়ালের চামড়া, কাঠবিড়ালির চামড়া অথবা বাদুড় (flying fox)-এর চামড়া দিয়ে অলংকৃত চামড়ার জুতা/স্যান্ডেল অনুমোদিত নয়। অর্থকথা বলে যে, যদি জুতা-স্যান্ডেলের অনুপযুক্ত অংশটি সরিয়ে ফেলা হয়, তাহলে ভিক্ষু তা পরতে পারে। এটি আরও বলে যে, মধ্যগঙ্গার বাইরের অঞ্চলে একাধিক পরতের তলাবিশিষ্ট নতুন চামড়ার জুতা-স্যান্ডেলের অনুমোদন থেকে এটি বুঝা যায় যে, (মানুষের চামড়া ব্যতীত) সকল চামড়া সেখানে জুতা-স্যান্ডেলের জন্য অনুমোদনযোগ্য। কিন্তু তা কেন হবে, তা বুঝা কঠিন।

ভিক্ষুরা যখন পশ্চিমা দেশগুলোতে আসে, তখন অনিবার্যভাবেই প্রশ্ন ওঠে যে, ঠান্ডা আবহাওয়ায়, বিশেষ করে যখন বরফ থাকে, অথবা তুষার পড়ে, তখন সেখানে বুটজুতা এবং জুতা অনুমোদিত হওয়া উচিত কি না। যদিও অসুস্থ অবস্থায় (অথবা যখন অসুস্থতার হুমকি থাকে তখন) এ ধরনের জুতা/স্যান্ডেল ব্যবহারের কোনো অনুমোদন নেই, তবে একটা নজির আছে যেখানে বুদ্ধ গঙ্গা উপত্যকার বাইরে একাধিক পরতের চামড়ার জুতা/স্যান্ডেল পরা অনুমোদন করেছিলেন, কারণ বাইরের অঞ্চলের ভূমি ছিল পাথুরে কর্কশ। এটিকে পূর্বদৃষ্টান্ত হিসেবে নিয়ে এটি ধরে নেওয়া মনে হয় যৌক্তিক যে, যেখানে বরফ ও তুষার আছে, সেই অঞ্চলে একইভাবে যথোপযুক্ত জুতা-স্যান্ডেলের অনুমোদন থাকা উচিত।

আপাতদৃষ্টিতে চামড়ার জুতা-স্যান্ডেল অনুমোদনের মূল উদ্দেশ্য ছিল অরণ্যে ব্যবহারের জন্য, কেননা বিধিবিধান আছে যে, লোকালয়ে এগুলো ব্যবহার করার অনুমোদন আছে শুধু অসুস্থ হলে (এমনভাবে অসুস্থ যে তা খালি পায়ে গেলে আরও বাড়বে), এবং বিহারে এগুলোর অনুমোদন আছে শুধু যখন ভিক্ষুর পা ফেটে যায়, অথবা পায়ে কড়া পড়ে যন্ত্রণা হলে, অথবা খাট বা বেঞ্চিতে ওঠার ইচ্ছা করলে। (এই শেষোক্ত অনুমোদনটি মনে হয় এটি বুঝায় যে, কোনো খাট বা বেঞ্চিতে উঠার আগে ভূমিতে বা ময়লা মেঝেতে হাঁটার সময় পায়ে ময়লা না লাগার জন্য সে চামড়ার জুতা/স্যান্ডেল পরতে পারে, কিন্তু যখন সে কোনো খাট বা বেঞ্চির উপরে উঠতে যাচ্ছে তখন তার জুতা/স্যান্ডেল খুলে রাখা উচিত।) তবে ক্রমান্বয়ে চামড়ার জুতা/স্যান্ডেল কোনো বিশেষ পরিস্থিতি বাদেই সাধারণভাবে বিহার প্রাঙ্গণে অনুমোদিত হয়ে আসল (কিন্তু আবাসে/রুমে অথবা যে-সব বিল্ডিংয়ে পাকা/টাইলসের মেঝে আছে সেগুলোতে এবং ফার্নিচারের উপরে নয়)। সে যাই হোক, অর্থকথা নির্দেশ করে দিয়েছে যে, স্তূপ/চৈত্য এবং অন্যান্য শ্রদ্ধার্হ জায়গাগুলোর আশেপাশে জুতা/স্যান্ডেল খুলে নেওয়া উচিত।

অ-চামড়া জুতা/স্যান্ডেল
একমাত্র অনুমোদনযোগ্য শ্রেণির অ-চামড়া জুতা/স্যান্ডেল হচ্ছে প্রস্রাবখানা, টয়লেট ও ধোয়া-মোছার রুমে (টয়লেট ব্যবহারের পরে যেখানে ভিক্ষু নিজেকে মুছে পরিষ্কার করে নেয় সেই রুমে) রাখা জুতাগুলো। অর্থকথা নির্দেশ করে যে, এই অনুমোদনটি সেই সব জায়গায় মেঝেতে স্থায়ীভাবে রাখা পাদানিগুলোকে নির্দেশ করে এবং এইসব জায়গাগুলো নিয়ে যে সমস্ত বিধি আছে (চুৰ.২৯১-২৯২, অধ্যায়-৭ দেখুন; চুৰ.৩৭৪, অধ্যায়-৯ দেখুন) সেগুলো থেকে দেখা যায় যে, ব্যাপারটি আসলেই তা-ই। প্রস্রাব ও পায়খানা করা এবং নিজেকে ধুয়ে মুছে পরিষ্কার করাকে আরেকটু স্বচ্ছন্দ করার জন্য এসব পাদানি তৈরি করা হয়।

হাঁটার জন্য বানানো অ-চামড়ার জুতা/স্যান্ডেল কোনো অবস্থাতেই অনুমোদিত নয়। এই শ্রেণির মধ্যে পিটকে নিম্নোক্তগুলো আছে : কাঠের জুতা/স্যান্ডেল, তালপাতা দিয়ে বোনা জুতা/স্যান্ডেল, বাঁশ (বেত) দিয়ে বোনা জুতা/স্যান্ডেল, ঘাস দিয়ে বোনা জুতা/স্যান্ডেল, মুঞ্জ ঘাসের বোনা জুতা/স্যান্ডেল, খাগড়া দিয়ে বোনা জুতা/স্যান্ডেল, খেজুরের পাতা দিয়ে বোনা জুতা/স্যান্ডেল, পদ্মফুলের আঁশ দিয়ে বোনা জুতা/স্যান্ডেল, পশম দিয়ে বোনা জুতা/স্যান্ডেল, সোনা, রুপা, রত্ন, নীলা, স্ফটিক, ব্রোঞ্জ, কাচ (আয়না), টিন, সিসা অথবা তামা দিয়ে বানানো জুতা/স্যান্ডেল। পশম দিয়ে বানানো জুতা/স্যান্ডেল-এর উপর এই নিষেধাজ্ঞা থেকে মোজার ব্যাপারে প্রশ্ন ওঠে। তবে বাইরের জেলাগুলোতে যথোপযুক্ত জুতা/স্যান্ডেল ব্যবহারের অনুমোদনটি মহান মানদণ্ড ব্যবহার করে এখানেও প্রয়োগ করা হয়েছে।

জলছাঁকনি
জলছাঁকনি হচ্ছে আরেকটি মৌলিক দ্রব্য যা পরিষ্কার পানির জন্য এবং পানিতে থাকা ছোটো ছোটো প্রাণীদের ক্ষতির হাত থেকে রক্ষার জন্য ব্যবহার করা হয় (পাচি.২০ ও ৬২ দেখুন)। তিন ধরনের ব্যক্তিগত জলছাঁকনি অনুমোদিত : জলছাঁকনি, চামচের ছাঁকনি (অর্থকথামতে, এটি হচ্ছে ছাঁকনির কাপড়ের জন্য তিনটি কাঠিকে একত্রে বেঁধে তৈরি করা কাঠামো), এবং জলছাঁকনির সিলিন্ডার (এটি কিছুটা চোঙের মতো, যেখানে চোঙের এক মুখ খোলা, যা ছাঁকনি কাপড় দিয়ে ঢাকা থাকে চোঙের অন্য প্রান্তে ছোটো একটি ছিদ্র থাকে)। তবে এগুলোর মধ্যে প্রথমটির ব্যাপারে কোনো গ্রন্থেই নির্দেশিত হয় নি। পারা.২-এর অর্থকথা জোর দিয়ে বলে যে, জলছাঁকনিগুলো চিত্রিত করা যাবে না অথবা তাতে নকশা খোদাই করা যাবে না।

চুৰ.২৫৯ নিম্নোক্ত সতর্কতামূলক কাহিনি বলে :

সেই সময় দুইজন ভিক্ষু কোশলের একটি প্রধান রাস্তা ধরে ভ্রমণ করছিল। তাদের একজন কু-অভ্যাসে লিপ্ত ছিল। অন্যজন বলল, ‘এ ধরনের জিনিস করো না, বন্ধু। তা ঠিক নয়।’ প্রথম ভিক্ষুটি মনে বিদ্বেষভাব পুষে রাখল। এরপর দ্বিতীয় ভিক্ষুটি তৃষ্ণায় জর্জরিত হয়ে বিদ্বেষভাবাপন্ন ভিক্ষুটিকে বলল, "তোমার জলছাঁকনি আমাকে দাও, বন্ধু। আমি পানি খেতে চাই।" বিদ্বেষভাবাপন্ন ভিক্ষুটি তা দিল না। তৃষ্ণায় কাতর হয়ে দ্বিতীয় ভিক্ষুটি মারা গেল।

এই ঘটনার ফলশ্রুতিতে, বুদ্ধ দুটো বিধি বেঁধে দিলেন : কোনো ভ্রমণকারী ভিক্ষু কোনো জলছাঁকনি চাইলে তা না দেওয়া যাবে না... জলছাঁকনি না নিয়ে ভিক্ষু ভ্রমণে যেতে পারবে না... যদি জলছাঁকনি বা জলছাঁকনি চোঙা না থাকে, তাহলে দোয়াজিকের কোনা এভাবে অধিষ্ঠান করা যায় : ইমিনা পরিস্সৰেত্বা পিৰিস্সামি (আমি এটি দিয়ে ছেঁকে পান করবো)। প্রচুর পরিমাণ পানি ছাঁকার জন্য দুটো পদ্ধতি অনুমোদিত : প্রথমটি হচ্ছে লাঠির উপর বসানো জলছাঁকনি ব্যবহার করা। অর্থকথামতে, এটি হচ্ছে ধোপার ক্ষারীয়-পানির ছাঁকনির মতো। এতে একটি বেসিন বা গামলার উপর চার ধাপের একটি মই বিছিয়ে রাখা হয়। ধাপগুলোর উপরে কাপড় বিছিয়ে দেওয়া হয়। পানি ঢালা হয় মধ্যের অংশে অর্থাৎ দ্বিতীয় ও তৃতীয় ধাপের মাঝে। সেই পানি কাপড়ের মাঝ দিয়ে গিয়ে গামলার উভয় দিকের অংশগুলোকে পূর্ণ করে।

দ্বিতীয় অনুমোদনটি হচ্ছে পানিতে (হ্রদ, নদী অথবা অন্যান্য বড় জলাশয়ের পানিতে) বিছানো কোনো ছাঁকনি কাপড় ব্যবহার করা। অর্থকথার নির্দেশনা হচ্ছে, চারটি খুঁটিতে একটি ছাঁকনি কাপড় বেঁধে কাপড়টির মধ্যাংশটি পানির পৃষ্ঠ থেকে ডুবে যেতে দিন এবং কাপড়ের মাঝখানে উপরে যে ছাঁকা পানি জমা হবে তা থেকে পানি নিয়ে নিন।

বিবিধ জিনিসপত্র
ভিক্ষুর নিজের একটি ছাতা/চাঁদোয়া থাকাটা অনুমোদিত এবং সেটি বিহার এলাকায় ব্যবহার অনুমোদিত। তবে জুতা/স্যান্ডেলের মতো এখানেও কোনো স্তূপ/চৈত্যের কাছে গেলে শ্রদ্ধার প্রতীক হিসেবে তার ছাতাটি নিচু করা উচিত। অসুস্থ হলে তার এটি বিহারের বাইরে ব্যবহার করাটাও অনুমোদিত। অর্থকথামতে, এখানে অসুস্থ এর মধ্যে সে যখন জ্বর জ্বর বোধ করছে, অথবা অতিষ্ঠ বোধ করছে, অথবা চোখ দুর্বল, অথবা অন্য কোনো লক্ষণ যা ছাতা ব্যবহার না করলে বেড়ে যেতে পারে। অর্থকথা আরও বলে যে, বৃষ্টি হলে সে তার চীবরগুলো সুরক্ষার জন্য ছাতা ব্যবহার করতে পারে; আর ভ্রমণের সময় বন্য জীবজন্তু ও চোরদের হাত থেকে রক্ষার জন্য সে ছাতা ব্যবহার করতে পারে (!)। কোনো যৌক্তিক কারণ ছাড়া ছাতা ব্যবহারের বিরুদ্ধে আপত্তির পিছনে মনে হয় এই ব্যাপার যে, প্রাচীনকালে ছাতাকে পদমর্যাদা বা আভিজাত্যের চিহ্ন বলে বিবেচিত হতো। তাই অর্থকথা বলে যে, একটিমাত্র খুব বড় পাতা দিয়ে তৈরি ছাতা, যা মাঝেমধ্যে শ্রীলঙ্কায় ব্যবহৃত হয়ে থাকে, তা সব পরিস্থিতিতেই অনুমোদনযোগ্য। সম্ভবত এর কারণ হচ্ছে এটি কোনো পদমর্যাদার চিহ্ন বহন করে না। পারা.২-এর অর্থকথা আরও যোগ করে যে, চাকচিক্যময় সজ্জার ছাতাগুলো কখনই ব্যবহার করা উচিত নয়। যদি এমন সজ্জাটি হাতলের উপরে থাকে তাহলে সেটি ঘষে তুলে ফেলে অথবা সম্পূর্ণ হাতলটি সুতা দিয়ে সেই সজ্জাগুলো দেখা না যায় মতো করে প্যাঁচিয়ে নিলে একমাত্র এর পরেই ছাতাটি ভিক্ষু ব্যবহার করতে পারে।

নিম্নোক্ত ব্যক্তিগত দ্রব্যগুলো অনুমোদিত : মশারি, ছোটো পানির জগ (যা ভারতে এখনো প্রচলিত। ছোট্ট পানির কেটলিও এখানে আসবে), ঝাড়ু, পাখা, তালপাতার পাখা (হাতলযুক্ত পাখা), মশাল, লন্ঠন/প্রদীপ (টর্চ বা ফ্লাশলাইটও এখানে আসবে), মশা তাড়ানোর ঝাড়ু এবং একটি লাঠি (অথবা বেত)। এখানে দুটো শর্ত আছে। (১) মশা তাড়ানোর ঝাড়ু চমরী গাইয়ের লেজের কেশের তৈরি হতে পারবে না (এ ধরনের ঝাড়ু বিলাসী দ্রব্য বলে বিবেচিত হতো), এবং তার বদলে বাকলের আঁশ, পোস্ত ঘাস অথবা ময়ুরের পালকের তৈরি হওয়া উচিত (তবে শেষোক্ত দ্রব্যটি কেন বিলাসী দ্রব্য বলে বিবেচিত হয় নি তা বলা কঠিন)। (২) চুৰ.২৭০-২৭২ অনুচ্ছেদে (বোঝা বয়ে নেওয়ার জন্য) বেতের ফাঁসযুক্ত লাঠি ব্যবহারের বিষয়ে নিষেধাজ্ঞা আছে, এবং আনুষ্ঠানিকভাবে সংঘ কর্তৃক ব্যবহারের অনুমতি প্রাপ্ত হলে তবেই তা ব্যবহার করা যাবে। এই নিষেধাজ্ঞার সাথে মৰ.২৪৯ অনুচ্ছেদের লাঠির অনুমোদনের একটা বিরোধিতা রয়েছে। অর্থকথা এই বিরোধিতার সমাধান দেয় এই বলে যে, নিষেধাজ্ঞাটা খাটে শুধু দুই মিটার লম্বা লাঠির ক্ষেত্রে। এর চেয়ে ছোটো অথবা লম্বা যে-কোনো কাঠিই কোনো অনুমতি লাগে না।

বোঝা বয়ে নেওয়ার সময় কাঁধের উপরে একটি দণ্ডের দু-মাথায় বোঝা বহন করে নেওয়া অনুমোদিত নয় (থাইল্যান্ডে কৃষক ও ছোটখাটো ফেরিওয়ালারা এভাবে বহন করে)। দণ্ডের একমাথায় বোঝা নিয়ে বয়ে নেওয়া অনুমোদিত, এবং দুজনে মিলে একটি দণ্ড বয়ে নেওয়াটাও অনুমোদিত (বোঝাটি দণ্ডের মাঝখানের অংশে ঝুলে থাকে)। মাথার উপরে, কাঁধের উপরে, কোমরে অথবা কাঁধ থেকে ফিতে দিয়ে ঝুলিয়ে বোঝা বহন করাটাও অনুমোদিত।

অস্ত্র বাদে সমস্ত ধাতব জিনিসপত্র অনুমোদিত। একইভাবে মঞ্চ, সিংহাসন (অধ্যায়-৬ দেখুন), কাঠের ছাবেক এবং কাঠের জুতা বাদে কাঠের সকল মালামাল অনুমোদিত। মাটির পাপোশ ও কুমোরের কুটির বাদে সকল মাটির জিনিস অনুমোদিত। অর্থকথামতে, এই শেষোক্তটি পারা.২-এ উল্লিখিত বড়োসড়ো এবং পোড়ামাটির বানানো কুটিরকে নির্দেশ করেছে। ধাতব জিনিসপত্র অনুমোদিত হলেও ভিক্ষুর সেগুলো জমিয়ে রাখাটা অনুমোদিত নয়। যেগুলো সে বাস্তবে ব্যবহার করে সেই দ্রব্যগুলোর একটি সীমিত সংগ্রহই হচ্ছে যথাযথ। চুৰ.২৭৭ এমন সংগ্রহকে উল্লেখ করতে গিয়ে "মলমের বাক্স, মলমের লাঠি এবং কান থেকে ময়লা ফেলার সরঞ্জাম পর্যন্ত" বলেছে। পারা.২-এর অর্থকথা জোর দিয়ে বলেছে যে, ছুরি, কাঁচি এবং অন্যান্য সে-জাতীয় সরঞ্জামগুলো চাকচিক্যময় সজ্জা থেকে মুক্ত থাকতে হবে।

আর সবশেষে যদিও বুদ্ধ মিতব্যয়িতা এবং পরিত্যক্ত জিনিস ব্যবহারকে প্রশংসা করেছেন, তবে উপরে উল্লিখিত এক ভিক্ষুর কোনো এক কঙ্কালের খুলিকে ছাবেক হিসেবে ব্যবহারের ঘটনাটি বুদ্ধকে পরিত্যক্ত জিনিসগুলো নির্বিচারে ব্যবহারের নিষেধাজ্ঞা আরোপ করতে উৎসাহিত করেছে।

বিধিবিধান
ছাবেক
সোনার তৈরি ছাবেক ব্যবহার করা উচিত নয়। রুপা... রত্ন... নীলা... স্ফটিক... ব্রোঞ্জ... কাচ... টিন... সিসা... তামা দিয়ে তৈরি ছাবেক ব্যবহার করা উচিত নয়। যে তা ব্যবহার করবে, তার দুক্কট অপরাধ। আমি দু-ধরনের ছাবেক অনুমোদন করি : লোহার ছাবেক, মাটির ছাবেক।—চুৰ.২৫২

লাউয়ের খোল নিয়ে পিণ্ডচারণে যাওয়া উচিত নয়... পানির পাত্র নিয়ে পিণ্ডচারণে যাওয়া উচিত নয়। যে তা করবে, তার দুক্কট অপরাধ।—চুৰ.২৫৫

কঙ্কালের খুলিকে ছাবেক হিসেবে ব্যবহার করা উচিত নয়। যে তা করবে, তার দুক্কট অপরাধ।—চুৰ.২৫৫

আমি গোলাকার ছাবেক স্ট্যান্ড অনুমোদন করি... চাকচিক্যময় গোলাকার ছাবেক স্ট্যান্ড ব্যবহার করা উচিত নয়। যে তা করবে, তার দুক্কট অপরাধ। আমি দু-ধরনের গোলাকার ছাবেক স্ট্যান্ড অনুমোদন করি : টিনের তৈরি, সিসার তৈরি... আমি অনুমোদন করি যে, সেগুলো মসৃণ করা যাবে (যাতে ছাবেকটি ভালোভাবে বসে)... আমি অনুমোদন করি যে, এর মধ্যে ড্রাগনের দাঁত খোদাই করা যাবে (যাতে ছাবেকটি পিছলে না যায়)... অলংকৃত গোলাকার ছাবেক স্ট্যান্ড—যেগুলোতে ছোটো ছোটো চিত্র আছে, সাজসজ্জা আছে—সেগুলো ব্যবহার করা উচিত নয়। যে তা করবে, তার দুক্কট অপরাধ। আমি সাধারণ গোলাকার স্ট্যান্ড অনুমোদন করি।—চুৰ.২৫৩

ভেজা ছাবেক এমনি রেখে দেওয়া উচিত নয়। যে তা করবে, তার দুক্কট অপরাধ। আমি অনুমোদন করি যে, এটি (রোদে) শুকিয়ে তারপরে রেখে দিতে হবে... ছাবেকে পানি নিয়ে রোদে শুকানো উচিত নয়। যে তা করবে, তার দুক্কট অপরাধ। আমি অনুমোদন করি যে, পানিমুক্ত করার পরে ছাবেক রোদে শুকাতে হবে।... ছাবেক রোদের মধ্যে ফেলে রাখা উচিত নয়। যে তা করবে, তার দুক্কট অপরাধ। আমি অনুমোদন করি যে, ছাবেকটি একটুক্ষণ রোদে শুকিয়ে তারপর তা গুছিয়ে রেখে দিতে হবে।—চুৰ.২৫৪

আমি ছাবেক-ধারক অনুমোদন করি (§)... তাকের কিনারায় ছাবেক রেখে দেওয়া উচিত নয় (§)। যে তা করবে তার দুক্কট অপরাধ।... দেয়ালের বাইরে ছোট্ট তাকের কিনারায় ছাবেক রেখে দেওয়া উচিত নয় (§)। যে তা করবে তার দুক্কট অপরাধ।... আমি ঘাসের মাদুর অনুমোদন করি (যার উপরে ছাবেকটি উল্টোমুখ করে রাখতে হবে)... উইপোকা ঘাসের মাদুরকে খেয়ে ফেলল। আমি কাপড়খণ্ড অনুমোদন করি।... উইপোকা কাপড়কে খেয়ে ফেলল। আমি ছাবেক তাকের অনুমোদন করি (§)... আমি ছাবেক সিন্দুকের অনুমোদন করি (§)... আমি ছাবেক ব্যাগ/ঝোলা অনুমোদন করি... আমি ঝোলার মুখ বাঁধার রশিকে ঝোলা বয়ে নেওয়ার ফিতা হিসেবে ব্যবহারের অনুমোদন করি।—চুৰ.২৫৪

ছাবেকটি ঝুলিয়ে রাখা উচিত নয়। যে তা করবে তার দুক্কট অপরাধ... ছাবেকটি খাটের উপর... বেঞ্চির উপর... কোলের উপর... ছাতার উপর রাখা উচিত নয়। যে তা করবে তার দুক্কট অপরাধ।... হাতে ছাবেক নিয়ে দরজা খোলা উচিত নয়। যে তা করবে তার দুক্কট অপরাধ।—চুৰ.২৫৪

উচ্ছিষ্ট, হাড় ও ময়লা পানি ছাবেকে ফেলা উচিত নয়। যে তা করবে তার দুক্কট অপরাধ। আমি ময়লা পানি ফেলার পাত্র অনুমোদন করি।—চুৰ.২৫৫

জুতা/স্যান্ডেল
আমি একতলাবিশিষ্ট চামড়ার জুতা/স্যান্ডেল অনুমোদন অনুমোদন করি। দুই তলাবিশিষ্ট চামড়ার জুতা/স্যান্ডেল পরা উচিত নয়। তিনতলাবিশিষ্ট চামড়ার জুতা/স্যান্ডেল পরা উচিত নয়। বহুতলাবিশিষ্ট চামড়ার জুতা/স্যান্ডেল পরা উচিত নয়। যে তা করবে, তার দুক্কট অপরাধ।—মৰ.২৪৫

আমি বহুতলাবিশিষ্ট চামড়ার জুতা/স্যান্ডেল অনুমোদন করি যা পরিত্যক্ত হয়েছে (বা ছুড়ে ফেলে দেওয়া হয়েছে)। কিন্তু নতুন বহুতলাবিশিষ্ট চামড়ার জুতা/স্যান্ডেল পরা উচিত নয়। যে তা পরবে, তার দুক্কট অপরাধ।- মৰ.২৪৭

বাইরের সকল জেলায় আমি বহুতলাবিশিষ্ট চামড়ার জুতা/স্যান্ডেল অনুমোদন করি।—মৰ.২৫৯

চামড়ার জুতা/স্যান্ডেল সম্পূর্ণ নীল (বা সবুজ) হলে তা পরা উচিত নয়। চামড়ার জুতা/স্যান্ডেল সম্পূর্ণ হলুদ... সম্পূর্ণ রক্তলাল... সম্পূর্ণ টকটকে লাল... সম্পূর্ণ কালো... সম্পূর্ণ কমলা... সম্পূর্ণ ধূসরাভ হলুদ (§) হলে তা পরা উচিত নয়। যে তা পরবে তার দুক্কট অপরাধ।—মৰ.২৪৬

নীল/সবুজ ফিতাওয়ালা চামড়ার জুতা/স্যান্ডেল পরা উচিত নয়। হলদে ফিতা... রক্তলাল ফিতা...টকটকে লাল ফিতা... কালো ফিতা... কমলা ফিতা... ধূসরাভ হলুদ (§) ফিতাযুক্ত চামড়ার জুতা/স্যান্ডেল পরা উচিত নয়। যে তা পরবে, তার দুক্কট অপরাধ। —মৰ.২৪৬

গোড়ালি ঢাকা চামড়ার জুতা/স্যান্ডেল পরা উচিত নয়। বুট জুতা (অথবা নলা/জঙ্ঘা পর্যন্ত ফিতাযুক্ত স্যান্ডেল) (§)... জুতা... তুলা (অথবা নরম আঁশের) ভরা চামড়ার জুতা/স্যান্ডেল... তিতির পাখির ডানা দিয়ে সাজানো চামড়ার জুতা/স্যান্ডেল... ভেড়ার শিংয়ের মতো সুচালো আঙুলযুক্ত চামড়ার জুতা/স্যান্ডেল... ছাগলের শিংয়ের মতো সুচালো আঙুলযুক্ত চামড়ার জুতা/স্যান্ডেল... কাঁকড়াবিছার লেজের মতো সুচালো আঙুলযুক্ত চামড়ার জুতা/স্যান্ডেল... অলংকৃত সাজসজ্জা আছে এমন জুতা/স্যান্ডেল পরা উচিত নয়। যে তা পরবে তার দুক্কট অপরাধ। —মৰ.২৪৬

বিহারে চামড়ার জুতা/স্যান্ডেল পরা উচিত নয়। যে তা পরবে তার দুক্কট অপরাধ। —মৰ.২৪৮

যার পায়ের পাতায় কড়া পড়ে ব্যথা করছে, তাকে চামড়ার জুতা/স্যান্ডেল পরা আমি অনুমোদন করি।—মৰ.২৪৯

আমি তোমাদের 'আমি এখন খাটে বা বেঞ্চিতে উঠব'—এই ভেবে চামড়ার জুতা/স্যান্ডেল পরা অনুমোদন করি।—মৰ.২৪৯

আমি তোমাদের বিহারে জুতা/স্যান্ডেল পরা অনুমোদন করি।—মৰ.২৪৯

চামড়ার জুতা/স্যান্ডেল পরে গ্রামে প্রবেশ করা উচিত নয়। যে প্রবেশ করবে তার দুক্কট অপরাধ।... আমি অনুমোদন করি যে, অসুস্থ ভিক্ষু জুতা/স্যান্ডেল পরে গ্রামে প্রবেশ করতে পারবে।—মৰ.২৫৬

কাঠের জুতা/স্যান্ডেল পরা উচিত নয়। যে তা পরবে তার দুক্কট অপরাধ।—মৰ.২৫০

তালপাতার জুতা/স্যান্ডেল পরা উচিত নয়। যে তা পরবে তার দুক্কট অপরাধ।—মৰ.২৫০

বাঁশের জুতা/স্যান্ডেল পরা উচিত নয়। যে তা পরবে তার দুক্কট অপরাধ।—মৰ.২৫০

ঘাসের (বোনা) জুতা/স্যান্ডেল পরা উচিত নয়। মুঞ্জ ঘাসের (বোনা) জুতা/স্যান্ডেল... খাগড়ার (বোনা)... খেজুরের (বোনা)... কমল ঘাসের (বোনা)... পশম দিয়ে বোনা... সোনার তৈরি... রুপার তৈরি... রত্নের তৈরি... নীলার তৈরি... স্ফটিকের তৈরি... ব্রোঞ্জের তৈরি... কাচ (আয়নার) তৈরি... টিনের তৈরি... সিসার তৈরি... তামার তৈরি জুতা/স্যান্ডেল পরা উচিত নয়। যে তা পরবে, তার দুক্কট অপরাধ। হাঁটার জন্য তৈরি অ-চামড়া জুতা/স্যান্ডেল (§) পরা উচিত নয়। যে তা পরবে তার দুক্কট অপরাধ। আমি তিন ধরনের অ-চামড়া জুতা/স্যান্ডেল অনুমোদন করি যদি সেগুলো স্থায়ীভাবে যথাস্থানে আটকে থাকে : টয়লেটের পাদানি, প্রস্রাবখানার পাদানি, ধোয়া-মোছা রুমের পাদানি (চুৰ.২৯১-৯২ দেখুন)।—মৰ.২৫১

জলছাঁকনি
আমি (পানির জন্য) ছাঁকনি অনুমোদন করি।... আমি চামচের ছাঁকনি অনুমোদন করি।... আমি জলছাঁকনির চোঙা অনুমোদন করি (§)।—চুৰ.২৫৮

কোনো ভ্রমণকারী ভিক্ষুর কাছ থেকে জল ছাঁকনি চাওয়া হলে তা না দেওয়া যাবে না। যে তা না দেয়, তার দুক্কট অপরাধ। ভিক্ষুর জলছাঁকনি ছাড়া ভ্রমণে যাওয়া যাবে না। যে যাবে, তার দুক্কট অপরাধ। জলছাঁকনি অথবা জলছাঁকনি চোঙা না থাকলে দোয়াজিকের কোনা অধিষ্ঠান করা যেতে পারে, 'আমি এটি দিয়ে ছেঁকে পান করবো'।—চুৰ.২৫৯

আমি জলছাঁকনিকে কাঠির উপর বসানো অনুমোদন করি (§)... আমি অনুমোদন করি যে, ছাঁকনি কাপড় পানিতে বিছানো যাবে (§)।—চুৰ.২৫৯

বিবিধ
আমি ছাতা (চাঁদোয়া) অনুমোদন করি... ছাতা ব্যবহার করা যাবে না।—চুৰ.২৭০

আমি অসুস্থ ভিক্ষুর জন্য ছাতা অনুমোদন করি... আমি অনুমোদন করি যে, অসুস্থ এবং অসুস্থ নয় উভয়েই বিহারে ও তার আশে পাশে ছাতা ব্যবহার করতে পারবে।—চুৰ.২৭০

আমি মশারি অনুমোদন করি। —চুৰ.২৫৯

আমি ছোটো পানির জগ ও ঝাড়ু অনুমোদন করি।—চুৰ.২৬৯

আমি পাখা ও তালপাতার পাখা (হাতলযুক্ত পাখা) অনুমোদন করি।—চুৰ.২৬৯

আমি মশা তাড়নি ঝাড়ু অনুমোদন করি... চমরী গাইয়ের লেজের ঝাড়ু ব্যবহার করা যাবে না। যে তা ব্যবহার করবে, তার দুক্কট অপরাধ। আমি তিন ধরনের মশা তাড়নি ঝাড়ু অনুমোদন করি : বাকলের আঁশ দিয়ে তৈরি, পোস্ত ঘাস দিয়ে তৈরি, ময়ূরের লেজের পালকের তৈরি ঝাড়ু।—চুৰ.২৬৯

আমি তোমাদের... মশাল, বাতি, লাঠি/ছড়ি অনুমোদন করি।—মৰ.২৪৯

যে লাঠিতে বেত দিয়ে বানানো বোঝা বহনকারী ফাঁস/ঝাঁকা আছে, (§) তা ব্যবহার করা যাবে না। যে তা করবে, তার দুক্কট অপরাধ।—চুৰ.২৭০

আমি অনুমোদন করি যে, অসুস্থ ভিক্ষুর জন্য লাঠির-অনুমোদন কর্ম করতে হবে। কার্যপ্রণালি ও কর্মবাক্য।—চুৰ.২৭০

আমি অনুমোদন করি যে, অসুস্থ ভিক্ষুর জন্য লাঠি এবং বোঝা-বহনকারী-ঝাঁকা-অনুমোদন-কর্ম করতে হবে। কার্যপ্রণালি ও কর্মবাক্য।—চুৰ.২৭১-২৭২

দণ্ডের দুই মাথায় বোঝা নিয়ে (কাঁধের উপর) বহন করা যাবে না। যে তা করবে, তার দুক্কট অপরাধ। আমি দণ্ডের এক মাথায় বোঝা বহন করা অনুমোদন করি। দুজনে মিলে একটি দণ্ড নিয়ে বোঝা বহন করা অনুমোদন করি। মাথায়, কাঁধে, কোমরে, ঝুলিয়ে (কাঁধ থেকে ইত্যাদিভাবে) বোঝা বহন করা অনুমোদন করি।—চুৰ.২৮১

আমি অস্ত্র ছাড়া সকল ধাতব জিনিসপত্র অনুমোদন করি। মঞ্চ (§), সিংহাসন (§), কাঠের ছাবেক ও কাঠের জুতা বাদে সকল কাঠের সামগ্রী অনুমোদন করি। পাপোশ ও কুমোরের (কুটির) (§) বাদে সকল মাটির সামগ্রী অনুমোদন করি।—চুৰ.২৯৩

ধাতু (§) ও ব্রোঞ্জের মালামাল সংগ্রহ করা যাবে না। যে তা করবে, তার দুক্কট অপরাধ।—চুৰ.২৭৬

সংগ্রহ বলতে মলমের বাক্স, মলমের কাঠি ও কান থেকে ময়লা বের করার সরঞ্জাম পর্যন্ত আমি অনুমোদন করি।—চুৰ.২৭৭

শুধু পরিত্যক্ত জিনিস ব্যবহারের (§) ব্রত পালন করা উচিত নয়। যে তা করবে তার দুক্কট অপরাধ।—চুৰ. ২৫৫

* * *


 

অধ্যায়—৪

খাদ্য
খাদ্যের তিনটি প্রধান শ্রেণি রয়েছে, যেমন : প্রধান খাদ্য, অপ্রধান খাদ্য এবং রসের পানীয়, সেগুলো ইতিমধ্যেই বৌভিবি-১-এর পাচিত্তিয় বিধিগুলোর খাদ্য অধ্যায়ে আলোচনা করা হয়েছে। ফল অনুমোদনযোগ্য (কপ্পিয) করার প্রশ্নটি পাচি.১১-তে আলোচিত হয়েছে। সে-সব আলোচনাতে খাদ্যের যে বিষয়গুলো অন্তর্ভুক্ত হয় নি এখানে আমরা সেগুলো নিয়ে আলোচনা করব।

খাদ্য রান্না করা এবং জমা করা
ভিক্ষু বিহারের ভিতরে জমা রাখা খাদ্য, বিহারের ভেতরে রান্না করা খাদ্য অথবা নিজের রান্না করা খাদ্য খেতে পারে না। এগুলোর প্রত্যেকটি কাজে একটি করে দুক্কট হয়। তাই ভিক্ষু যদি বিহারের মধ্যে জমা রাখা খাদ্য নিজে রান্না করে খায়, তার দুটো দুক্কট হয়। অর্থকথামতে, এখানে বিহারের মধ্যে মানে হচ্ছে কোনো অকপ্পিয-কুটি (বিহারের কোনো ঘর/ভবন যা খাদ্যের স্টোর বলে নির্ধারিত হয় নি) এর মধ্যে। এমন অকপ্পিয-কুটি এর মধ্যে কোনো খাদ্য রাখলে তা পাচি.৫ ও ৬ মতে ভিক্ষুসহ 'একই আবাস'-এ বলে গণ্য হবে। জমা রাখা মানে হচ্ছে রাত্রে জমা রাখা, এমনকি সে খাদ্য যথাযথভাবে গছানো না হলেও তা এখানে ধর্তব্য। (পাচি.৩৮ কোনো খাদ্য যথাযথভাবে গছানোর পরে রাতে রেখে দিয়ে পরে পরিভোগ করলে পাচিত্তিয় আরোপ করে, সেটি যেখানেই রাখা হোক না কেন।) খাদ্যের স্টোরে (কপ্পিয-কুটি-এর মধ্যে) (অধ্যায়-৭ দেখুন) জমা রাখা অথবা রান্না করা খাদ্য বিহারের মধ্যে জমা রাখা বা রান্না করা খাদ্য বলে গণ্য হয় না। যে-কোনো গৃহীর বাড়িকে এমনিতেই কপ্পিয-কুটি বলে গণ্য করা হয়। তাই এমন স্থানে অবস্থানরত ভিক্ষু সেখানে গৃহী ব্যক্তি যা জমা রেখেছে এবং রান্না করেছে তার সবই খেতে পারবে। এই জমা রাখা ও রান্না করার নিষেধাজ্ঞাগুলো শুধু প্রধান খাদ্য, অপ্রধান খাদ্য এবং রসের পানীয়ের বেলায় প্রযোজ্য, ওষুধ এবং ভৈষজ্যের বেলায় প্রযোজ্য নয়। তবে যদি বিহারের মধ্যে জমা রাখা ওষুধ ও ভৈষজ্য পরে কোনো কপ্পিয় কুটিতে রাখা খাদ্যের সাথে মিশ্রিত করা হয়, সেই মিশ্রিত খাদ্যটি তখন বিহারে জমা রাখা খাদ্য হিসেবে গণ্য হয়।

এই নিষেধাজ্ঞায় নিজের রান্নাকৃত কথাটি নিয়ে ঝামেলা আছে। তার মানে কি ভিক্ষু অন্য ভিক্ষুর রান্নাকৃত খাদ্য খেতে পারবে, নাকি এর অর্থকে নিজেদের রান্নাকৃত বলে অনুবাদ করা উচিত যাতে এর মানে হয় ভিক্ষুরা অন্য ভিক্ষুর রান্না করা খাদ্য খেতে পারবে না? সে যাই হোক, এই বিষয়টি নিয়ে কোনো গ্রন্থই আলোচনা করে নি। এই বিধির মূল কাহিনিটা দ্বিতীয় ব্যাখ্যাকেই নির্দেশ করে, কেননা এই বিধিটা স্থাপিত হয়েছিল আনন্দ ভন্তে ভেষজ যাগু প্রস্তুত করার পরে। এই যাগু সে নিজে খাওয়ার জন্য প্রস্তুত করে নি, বরং বুদ্ধকে দেওয়ার উদ্দেশ্যে প্রস্তুত করেছিল। বুদ্ধ তা খেতে অস্বীকার করলেন এবং আনন্দকে এই বলে তিরস্কার করলেন, ‘কী করে তুমি এ ধরনের বিলাসিতার ইচ্ছে করতে পার?’ যেহেতু যাগু জিনিসটা বিলাসিতার বস্তু নয়, তাই আপাতদৃষ্টিতে বুদ্ধ এখানে ভিক্ষুদের গৃহী সমর্থকদের পছন্দমতো খাদ্যের উপর নির্ভরশীল থাকার চেয়ে ভিক্ষুদের নিজেদের পছন্দমতো খাদ্য একজন আরেকজনকে দেয়ার বিলাসিতার প্রতি নির্দেশ করেছেন। এ কারণেই হয়তো এই নিষেধাজ্ঞার বিপরীতে যে অনুমোদনটি আছে তাতে 'অন্যের দ্বারা' রান্নাকৃত খাদ্য বলে উল্লেখ করা হয় নি, কিন্তু 'অন্যদের দ্বারা' রান্নাকৃত খাদ্য বলে উল্লেখ করা হয়েছে, অর্থাৎ এখানে অন্যরা হচ্ছে সেই লোকজন, যারা ভিক্ষু নয়।

যদিও ভিক্ষুরা নিজেরা নিজেদের খাদ্য রান্না করতে পারে না, তবে যে-সব খাদ্য ইতিমধ্যেই অন্যের দ্বারা রান্নাকৃত হয়েছে সেগুলো ভিক্ষু তার নিজের জন্য অথবা তার সতীর্থ ভিক্ষুদের জন্য নিজেই আবার গরম করে নিতে পারে, পিটকে তা অনুমোদিত।

ভ্রমণের উদ্দেশ্যে রসদসামগ্রী সংগ্রহের জন্য মেণ্ডক অনুমোদনের (মৰ.২৯৯) বিষয়টি পাচি.৩৯-এ আলোচিত হয়েছে।

খাওয়া
ভিক্ষুর মোটেও অন্য কারো সাথে একত্রে একই থালা-বাটি থেকে খাওয়া উচিত নয়, একই পানপাত্র থেকে পান করা উচিত নয়, অন্য ব্যক্তিটি গৃহী বা উপসম্পন্ন যেই হোক না কেন। তবে অর্থকথা এখানে যোগ করে যে, ক ভিক্ষু যদি একটি থালা থেকে ফল নিয়ে চলে যায়, খ ভিক্ষু তখন সেই একই থালা থেকে খাদ্য গ্রহণ করতে পারে। খ ভিক্ষু চলে যাওয়ার পরে ক ভিক্ষু আরও নেওয়ার জন্য আবার ফিরে আসতে পারে। অন্য কথায় এই নিষেধাজ্ঞা হচ্ছে যে থালা বা পাত্র কোনো ব্যক্তি ব্যবহার করছে, তার উপস্থিতিতে সেই একই থালা বা পাত্র ব্যবহার না করা।

খাদ্য উত্তপ্তকারক থেকে খাদ্য খাওয়ার বিরুদ্ধেও নিষেধাজ্ঞা আছে। অর্থকথা মতে, খাদ্য উত্তপ্তকারক হচ্ছে ধাতু বা কাঠের তৈরি। ৰিভঙ্গের টীকা এটিকে একটি ছাবেকের মতো পাত্র হিসেবে ব্যাখ্যা করেছে, যার মধ্যে গরম পানি ঢালা হয় এবং এর উপরে একটি পাত্রে খাদ্য রাখা হয়। তবে অসুস্থ ভিক্ষু উঁচু কোনো ট্রে থেকে খেতে পারে। অর্থকথা বলে, এই অনুমোদনটি বেত অথবা কাঠের তৈরি ট্রেগুলোও অন্তর্ভুক্ত করে। উদ্গিরণ করা খাদ্য যদি মুখের বাইরে না আসে, তাহলে তা আবার গিলে ফেলাটা ভিক্ষুর জন্য অনুমোদিত। অর্থকথা মুখের বাইরে বলতে বুঝিয়েছে মুখে লেগে আছে এমন। অন্য কথায়, উদ্গিরণ করা খাদ্য মুখে উঠে আসলে যদি সেটি আবার গলা দিয়ে নেমে যায়, তাহলে ভিক্ষু তা গিলতে পারে, কিন্তু মুখে থেকে গেলে তা সে গিলতে পারবে না। অর্থকথা এখানে মুখদ্বার বা মুখের দরজা বলতে অন্ননালিকে (larynx) বুঝিয়েছে, ঠোঁটের ফাঁককে নয়। পাচি.৪০-এ আমি এই ব্যাখ্যার বিরুদ্ধে যুক্তি দেখিয়েছি। আমি উল্লেখ করেছি যে, ধাতুৰিভঙ্গ সুত্তং (মনি.৩.৪.১০) মুখদ্বার এবং সেই স্থান যেখানে ভুক্ত, পানকৃত, পরিভুক্ত এবং আস্বাদিত সবকিছু গিলে ফেলা হয়, সেই স্থানকে আলাদা করে লিখেছে। এই অন্ননালিটা হচ্ছে দ্বিতীয় স্থানটা। আর তাই মুখদ্বার প্রথম স্থানে আসে। মুখদ্বার বলতে অন্ননালিকে বুঝানোর অর্থকথার এই উদ্ভট ব্যাখ্যার বিরুদ্ধে আরেকটি যুক্তি হচ্ছে, মুখের মধ্যে আটকে থাকা খাদ্য কেন অন্ননালির বাইরে বলে গণ্য হবে, কিন্তু মুখের মধ্যে আটকে থাকে না এমন খাদ্য কেন অন্ননালির বাইরে বলে গণ্য হবে না, তা ব্যাখ্যা করা কঠিন। একটি অধিকতর গ্রহণযোগ্য ব্যাখ্যা হচ্ছে : উদ্গিরিত খাদ্য মুখের মধ্যে থাকলে সেটি আবার গিলে ফেলা যাবে, কিন্তু মুখের বাইরে আনলে আর গেলা যাবে না।

দুর্ভিক্ষকালীন অনুমোদন
একবার দুর্ভিক্ষের সময়ে বুদ্ধ নিম্নোক্ত অনুমোদনগুলো করেছিলেন : ভিক্ষু বিহারের মধ্যে জমা রাখা খাদ্য, বিহারের মধ্যে রান্না করা খাদ্য এবং নিজে রান্না করা খাদ্য খেতে পারবে। ফল আছে অথচ তা অনুমোদনযোগ্য (কপ্পিয) করার কেউ নেই, তখন সে তা তুলে নিয়ে যেতে পারবে। কোনো অনুপসম্পন্ন ব্যক্তির সাথে দেখা হলে ভিক্ষু সেই ফল ভূমিতে রেখে যথাযথভাবে সেই ব্যক্তির কাছ থেকে গছিয়ে নিয়ে খেতে পারবে। সে খেয়ে নিয়েছে এবং আরও খাদ্যের প্রস্তাব প্রত্যাখ্যান করেছে এই অবস্থায় সে তখনো ভোজনদানের স্থান থেকে আনীত খাদ্য যা উচ্ছিষ্ট বানানো হয় নি (পাচি.৩৫ দেখুন), তা খেতে পারবে। ভোজনের আগে যথাযথভাবে গছিয়ে নেওয়া খাদ্য খেতে পারবে, অথবা অরণ্যে বা কোনো পদ্মপুকুরে জন্মানো খাদ্য খেতে পারত। আপাতদৃষ্টিতে এই শেষোক্ত দুটো জায়গায় লোকজন দুর্ভিক্ষের সময়ে খাদ্য অন্বেষণে যেত।

তবে দুর্ভিক্ষের পরে বুদ্ধ এই অনুমোদনগুলোকে বাতিল করে দিয়েছিলেন, একই ধরনের সংকটের সময়ে সেগুলো আবার ব্যবহারের কোনো সুবিধা ছাড়াই। তাই এই অনুমোদনগুলো সংঘের আর প্রাপ্য নয়।

রসুন
অসুস্থতা ছাড়া অন্য সময়ে রসুন খাওয়ার বিরুদ্ধে নিষেধাজ্ঞা আছে। অর্থকথামতে, এখানে অসুস্থতা মানে হচ্ছে যে-কোনো ব্যাধি যার জন্য রসুন হচ্ছে ওষুধ। ঐতিহ্যগতভাবে, রসুনকে এন্টিবায়োটিক হিসেবে ব্যবহার করা হয় এবং ঠান্ডা ও ইনফ্লুয়েঞ্জা তাড়াতে ব্যবহৃত হয়। বর্তমান চিকিৎসাবিদ্যা অনুসারে, এটি রক্তে কোলেস্টেরলের উচ্চ হার ঠেকাতে সাহায্য করে। যদিও এশিয়ান খাদ্যে উপাদান হিসেবে প্রায়ই রসুন দেওয়া হয়, কিন্তু খাদ্যে রসুনের মিশ্রণের ব্যাপারে কোনো গ্রন্থই উল্লেখ করে নি। বোধ হয় এটি হজমে সহায়ক হিসেবে অনুমোদনযোগ্য। আরেকটি বিকল্প ব্যাখ্যা—যা অনেক সংঘের কাছে গ্রহণযোগ্য—তা হলো, মূল নিষেধাজ্ঞাটি হচ্ছে শুধু রসুন খাওয়ার বিরুদ্ধে। এই ব্যাখ্যা অনুসরণ করলে অসুস্থ না হলেও অন্যান্য উপাদানে মিশ্রিত রসুন অনুমোদনযোগ্য হবে।

মুগডাল
মৰ.২৭২ একটি ঘটনার উল্লেখ করেছে, যেখানে কঙ্খারেৰত ভন্তে দেখেছিলেন একটি গোবরের স্তূপ থেকে একটি মুগডাল গজিয়ে উঠেছে। এই মুগডাল হজম হওয়ার পরেও চারা গজাতে পারে। বিষয়টা খেয়াল করে তিনি ভাবলেন এটি অনুমোদনযোগ্য কি না। বুদ্ধ তাকে আশ্বস্ত করলেন এটি অনুমোদনযোগ্য।

বিধিবিধান
গছানোর সময় পড়ে যাওয়া যে-কোনো কিছু তুলে নিয়ে খাওয়া আমি অনুমোদন করি। সেটি কেন? কারণ এটি দাতাদের দ্বারা পরিত্যাগ করা হয়েছে।—চুৰ.২৭৩

মানুষের মাংস খাওয়া উচিত নয়। যে তা খাবে, তার দুক্কট অপরাধ। (সেটি কী তা) বিবেচনা না করে মাংস খাওয়া উচিত নয়। যে তা খাবে, তার দুক্কট অপরাধ।—মৰ.২৮০

হাতির মাংস... ঘোড়ার মাংস... কুকুরের মাংস... সাপের মাংস... সিংহের মাংস... বাঘের মাংস... চিতাবাঘের মাংস... ভালুকের মাংস... হায়েনার মাংস খাওয়া উচিত নয়। যে তা খাবে, তার দুক্কট অপরাধ।—মৰ.২৮১

(ভিক্ষুর) উদ্দেশ্যকৃত হত্যা করা প্রাণীর মাংস জেনেশুনে খাওয়া উচিত নয়। যে তা খাবে, তার দুক্কট অপরাধ। আমি তিন দিক দিয়ে বিশুদ্ধ মাছ ও মাংসকে অনুমোদন করি : ভিক্ষু দেখে নি, শোনে নি অথবা সন্দেহ করে নি (যে, এটি তার উদ্দেশ্যে হত্যা করা হয়েছে)।—মৰ.২৯৪

আমি সকল ফল অনুমোদন করি, যেগুলো হচ্ছে অপ্রধান খাদ্য।- মৰ.৩০৩

আম খাওয়া যাবে না। যে তা খাবে, তার দুক্কট অপরাধ।—চুৰ.২৫০

(এই বিধিটি পরে চুৰ.২৫০ অনুচ্ছেদের শেষের বিধিগুলো দ্বারা বাতিল হয়ে যায়।)

আমি আমের বাকল অনুমোদন করি... আমি অনুমোদন করি যে, সন্ন্যাসীদের জন্য পাঁচটি উপায়ের যে-কোনো একভাবে কপ্পিয় করা ফল খাওয়া যাবে : আগুন দ্বারা নষ্ট, ছুরি দ্বারা নষ্ট, নখ দ্বারা নষ্ট, বীজহীন অথবা বীজ ফেলে দেওয়া হয়েছে এমন ফল। আমি অনুমোদন করি যে, এই পাঁচটির যে-কোনো একটি উপায়ে সন্ন্যাসীদের জন্য অনুমোদনযোগ্য বা কপ্পিয় করা ফল খাওয়া যাবে।—চুৰ.২৫০

আমি অনুমোদন করি যে, বীজহীন ফল অথবা বীজগুলো দেওয়া হয়েছে এমন ফল কপ্পিয় করা না হলেও খাওয়া যাবে।—মৰ.২৭৮

যদিও মুগডাল হজমের পরেও গজায়, আমি অনুমোদন করি যে সেগুলো তোমাদের ইচ্ছেমতো খাওয়া যাবে (§)।—মৰ.২৭২

আমি যাগু এবং মধুপিণ্ড অনুমোদন করি।—মৰ.২৮২

এক জায়গায় আমন্ত্রিত হয়ে আরেকজনের (দাতার) খাওয়ার যাগু খাওয়া উচিত নয়। যে তা খাবে তা বিধি অনুযায়ী (পাচি.৩৩) বিচার করতে হবে।—মৰ.২৮৩

আমি গরুর পাঁচটি দ্রব্য অনুমোদন করি : দুধ, দই, ঘোল, মাখন, ঘি।—মৰ.২৯৯

আমি আটটি রসের পানীয় অনুমোদন করি : আমের রসের পানীয়, জামের রসের পানীয়, বীজযুক্ত কলার রসের পানীয়, বীজহীন কলার রসের পানীয়, মধু (মহুয়া[15]?) রসের পানীয়, আঙুরের রসের পানীয়, শাপলা ডাঁটার রসের পানীয়, ফারুসক রসের পানীয়। আমি শস্যদানার রস ছাড়া সকল ফলের রস অনুমোদন করি। আমি রান্না করা (§) শাকসবজির রস বাদে সকল পাতার রস অনুমোদন করি। আমি যষ্টিমধুর ফুলের রস ছাড়া সকল ফুলের রস অনুমোদন করি।—মৰ.৩০০

আমি সকল শাকসবজি অনুমোদন করি এবং ময়দা দিয়ে বানানো সকল অপ্রধান খাদ্য অনুমোদন করি।—মৰ.৩০২

রসুন খাওয়া উচিত নয়। যে তা খাবে, তার দুক্কট অপরাধ।—চুৰ.২৮৯

আমি অনুমোদন করি যে, অসুস্থতার ক্ষেত্রে রসুন খাওয়া যাবে।—চুৰ.২৮৯

রান্না করা ও জমা রাখা
বিহারের মধ্যে জমা রাখা খাদ্য, বিহারের মধ্যে রান্না করা খাদ্য, অথবা ভিক্ষুদের নিজেদের রান্নাকৃত খাদ্য খাওয়া উচিত নয়। যে তা খাবে তার দুক্কট অপরাধ। বিহারের মধ্যে জমা রাখা খাদ্য বিহারের মধ্যেই অন্যরা রান্না করলে, ভিক্ষু সেই খাদ্য খেলে দুটো দুক্কট অপরাধ হয়। বিহারের বাইরে জমা রাখা খাদ্য বিহারের মধ্যেই ভিক্ষুরা নিজেরা রান্না করে খেলে দুটো দুক্কট অপরাধ হয়। বিহারের মধ্যে জমা রাখা খাদ্য বিহারের বাইরে ভিক্ষুরা নিজেরা রান্না করে খেলে দুটো দুক্কট অপরাধ হয়। বিহারের মধ্যে জমা রাখা খাদ্য বিহারের বাইরে অন্যরা রান্না করে তা ভিক্ষু খেলে একটি দুক্কট অপরাধ হয়। বিহারের বাইরে জমা রাখা খাদ্য বিহারের মধ্যে অন্যরা রান্না করলে ভিক্ষু তা খেলে একটি দুক্কট অপরাধ হয়। বিহারের বাইরে জমা রাখা খাদ্য, বিহারের বাইরে ভিক্ষুরা নিজেরা রান্না করে খেলে একটি দুক্কট অপরাধ। বিহারের বাইরে জমা রাখা খাদ্য, বিহারের বাইরে অন্যরা রান্না করলে ভিক্ষু তা খেলে কোনো অপরাধ হয় না।—মৰ.২৭৪

আমি পুনর্বার গরম করা অনুমোদন করি।—মৰ.২৭৪

এমন খারাপ রাস্তা আছে যেখানে পানি মেলে না, খাদ্য মেলে না। সেই পথে রসদপত্র ছাড়া ভ্রমণ সহজ নয়। আমি অনুমোদন করি যে, ভ্রমণের রসদপত্র সংগ্রহ করা যাবে; চাল প্রয়োজন হলে চাল, মুগডাল প্রয়োজন হলে মুগডাল, ডাল (§) প্রয়োজন হলে ডাল, লবণ প্রয়োজন হলে লবণ, চিনির দলা প্রয়োজন হলে চিনির দলা, তেল প্রয়োজন হলে তেল, ঘি প্রয়োজন হলে ঘি।—মৰ.২৯৯

খাওয়া
একই থালা থেকে (আরেকজনের সাথে) খাওয়া উচিত নয়, (অথবা) একই পানপাত্র থেকে পান করা উচিত নয়... যে তা করবে; তার দুক্কট অপরাধ।—চুৰ.২৬৪

খাদ্য তপ্তকারক (§) থেকে খাওয়া উচিত নয়। যে তা করবে, তার দুক্কট অপরাধ... (একজন অসুস্থ ভিক্ষু খাওয়ার সময় হাত দিয়ে ছাবেক ধরে রাখতে পারছিল না) আমি উঁচু ট্রে অনুমোদন করি।—চুৰ.২৬৪

আমি জাবর কাটা ব্যক্তির জাবর কাটার কাজটি অনুমোদন করি। কিন্তু মুখের বাইরে আনা কোনো কিছু ভেতরে প্রবেশ করানো (গিলে ফেলা) উচিত নয়। যে তা করবে তা বিধি অনুসারে বিচার করতে হবে (পাচি.৩৭)।—চুৰ.২৭৩

দুর্ভিক্ষকালীন অনুমোদন
আমি বিহারের মধ্যে জমা রাখা অনুমোদন করি... আমি বিহারের মধ্যে রান্না করা অনুমোদন করি... আমি অনুমোদন করি যে ভিক্ষু নিজের জন্য রান্না করতে পারবে... আমি বিহারের মধ্যে জমা রাখা খাদ্য বিহারের মধ্যেই ভিক্ষুর নিজে রান্না করে খাওয়া অনুমোদন করি।—মৰ.২৭৪

আমি অনুমোদন করি যে, ভিক্ষু কোনো ফল দেখলে সেখানে যদি তা কপ্পিয় করার কেউ না থাকে, সেটি তুলে নিয়ে কপ্পিয় করার মতো কোনো লোককে দেখলে ফলটি ভূমিতে রেখে দিয়ে আনুষ্ঠানিকভাবে গছিয়ে নিয়ে খেতে পারবে। আমি অনুমোদন করি যে, ভিক্ষু যা তুলে নিয়েছে তা সে আনুষ্ঠানিকভাবে গ্রহণ করতে পারবে।—মৰ.২৭৫

আমি অনুমোদন করি যে, ভিক্ষু খাওয়া শেষে এবং তৃপ্ত হয়ে (যেখানে ভোজন ছিল) সেখান থেকে নিয়ে আসা উচ্ছিষ্ট না করা খাদ্যও খেতে পারবে।—মৰ.২৭৬

আমি অনুমোদন করি যে, ভিক্ষু খাওয়া শেষে এবং তৃপ্ত হয়ে ভোজনের আগে আনুষ্ঠানিকভাবে গছিয়ে নেওয়া খাদ্য উচ্ছিষ্ট করা না হলেও খেতে পারবে।—মৰ.২৭৭

আমি অনুমোদন করি যে, ভিক্ষু খাওয়া শেষে এবং তৃপ্ত হয়ে, বনে জন্মানো খাদ্য, পদ্মপুকুরে জন্মানো খাদ্য উচ্ছিষ্ট করা না হলেও খেতে পারবে।—মৰ.২৭৮

যখন খাদ্যের অভাব ছিল, খারাপ ফসল হয়েছিল এবং ভিক্ষান্ন পাওয়া দুর্লভ ছিল, তখন আমার দ্বারা ভিক্ষুদের জন্য যে-সব জিনিস অনুমোদন করা হয়েছিল, যেমন : বিহারের মধ্যে জমা রাখা খাদ্য, বিহারের মধ্যে রান্না করা খাদ্য, নিজের রান্না করা খাদ্য, তুলে নেওয়া খাদ্য আনুষ্ঠানিকভাবে গছিয়ে নেওয়া, যে-সব খাদ্য সেখান থেকে আনা হয়েছে, ভোজনের আগে যে-সব খাদ্য আনুষ্ঠানিকভাবে গছিয়ে নেওয়া হয়েছে, যে-সব খাদ্য বনে জন্মে, যে-সব খাদ্য পদ্মপুকুরে জন্মে, আজ থেকে আমি সেগুলো বাতিল করে দিলাম। বিহারের মধ্যে জমা রাখার খাদ্য, বিহারের মধ্যে রান্না করা খাদ্য অথবা নিজে রান্না করা খাদ্য খাওয়া উচিত নয়। অথবা তুলে নেওয়া খাদ্য পরে আনুষ্ঠানিকভাবে গছিয়ে নিয়ে খাওয়া উচিত নয়। যে তা খাবে, তার দুক্কট অপরাধ। খাওয়া শেষে এবং তৃপ্ত হয়ে সেখান থেকে (ভোজনস্থল থেকে) আনা উচ্ছিষ্ট না হওয়া খাদ্য খাওয়া উচিত নয়। ভোজনের আগে আনুষ্ঠানিকভাবে গছিয়ে নেওয়া উচ্ছিষ্ট খাদ্য খাওয়া উচিত নয়। যে এগুলো খাবে, তা (পাচি.৩৫) বিধি অনুসারে বিচার করতে হবে।—মৰ.২৯৫

সারা দিনের খাদ্য (রসের পানীয়) সকালবেলার খাদ্যের সাথে মিশ্রিত হলে সেইদিনে গ্রহণ করা হলে সেই সকালবেলায় অনুমোদনযোগ্য, সকালবেলার বাইরে অনুমোদনযোগ্য নয়। সাতদিনের ভৈষজ্য সকালবেলার খাদ্যের সাথে মিশ্রিত হলে সেইদিনে গ্রহণ করা হলে সেই সকালবেলায় অনুমোদনযোগ্য। কিন্তু সকালবেলার বাইরে অনুমোদনযোগ্য নয়। আজীবনের ওষুধ সকালবেলার খাদ্যের সাথে মিশ্রিত হলে, সেই দিনে গ্রহণ করা হলে সেই সকালবেলায় অনুমোদনযোগ্য, কিন্তু সেই সকালবেলার বাইরে অনুমোদনযোগ্য নয়। সাতদিনের ওষুধমিশ্রিত সারা দিনের খাদ্য সেই দিনে গ্রহণ করা হলে সেই রাতের প্রহরগুলো পর্যন্ত অনুমোদনযোগ্য, কিন্তু সেই রাতের প্রহরগুলো অতিক্রান্ত হলে অনুমোদনযোগ্য নয়। আজীবনের ওষুধ সারা দিনের খাদ্যের সাথে মিশ্রিত হলে, সেই দিনে গ্রহণ করা হলে সেই রাতের প্রহরগুলো পর্যন্ত অনুমোদনযোগ্য। কিন্তু রাতের প্রহরগুলো অতিক্রান্ত হওয়ার পরে আর নয়। আজীবনের ওষুধ সাতদিনের ভৈষজ্যের সাথে মিশ্রিত হলে যখন গ্রহণ করা হবে তারপর সাতদিনের জন্য অনুমোদনযোগ্য। কিন্তু সেই সাতদিন অতিক্রান্ত হলে আর অনুমোদনযোগ্য নয়।—মৰ.৩০৫

দ্বিতীয় সঙ্গীতি থেকে
১) লবণের শিংয়ের অনুমতি কি অনুমোদনযোগ্য?

- লবণের শিংয়ের অনুমতি কী?

‘যে-কোনো কিছু লবণহীন হলে আমি তা উপভোগ করব, এই ভেবে লবণের শিং সাথে রাখা অনুমোদনযোগ্য।’

- সেটি অনুমোদনযোগ্য নয়।

কোথায় নিষিদ্ধ করা হয়েছে?

- শ্রাবস্তীতে, সুত্তবিভঙ্গে (পাচি.৩৮)।

কী অপরাধ হয়?

- জমা রাখা খাদ্যের জন্য পাচিত্তিয়।

২) দুই আঙুলের অনুমতি কি অনুমোদনযোগ্য?

- দুই আঙুলের অনুমতি কী?

‘সূর্যের ছায়া ‘অসময়ের’ দুই আঙুল ভেতরে চলে গেলেও খাদ্য খাওয়া অনুমোদনযোগ্য।’

- সেটি অনুমোদনযোগ্য নয়।

কোথায় নিষিদ্ধ করা হয়েছে?

- রাজগৃহে, সুত্তবিভঙ্গে (পাচি.৩৭)।

কী অপরাধ হয়?

- অসময়ে খাওয়ার জন্য পাচিত্তিয়।

৩) গ্রামগুলোর মধ্যে অনুমতি কি অনুমোদনযোগ্য?

- গ্রামগুলোর মধ্যে অনুমতি কী?

খাওয়া শেষে এবং আরও খাদ্যের প্রস্তাব ফিরিয়ে দিয়ে ‘আমি এখন গ্রামে যাব’—এই ভেবে উচ্ছিষ্ট না হওয়া খাদ্য খাওয়া অনুমোদনযোগ্য।

- সেটি অনুমোদনযোগ্য নয়।

সেটি কোথায় নিষিদ্ধ করা হয়েছে?

- শ্রাবস্তীতে, সুত্তবিভঙ্গে (পাচি.৩৫)।

কী অপরাধ হয়?

- উচ্ছিষ্ট হয় নি এমন খাদ্য খাওয়ার জন্য পাচিত্তিয়।

৭) পাতলা টক দুধের (§) অনুমতি কি অনুমোদনযোগ্য?

- পাতলা টক দুধের অনুমতি কী?

‘খাওয়া শেষে এবং আরও খাদ্যের প্রস্তাব ফিরিয়ে দিয়ে উচ্ছিষ্ট না হওয়া দুধ—যা দুধের অবস্থা অতিক্রম করেছে কিন্তু ঘোলের অবস্থায় পৌঁছায় নি সেই দুধ—পান করা অনুমোদনযোগ্য।’

- সেটি অনুমোদনযোগ্য নয়।

কোথায় নিষিদ্ধ করা হয়েছে?

- শ্রাবস্তীতে, সুত্তবিভঙ্গে (পাচি.৩৫)।

কী অপরাধ হয়?

- উচ্ছিষ্ট নয় এমন খাদ্য খাওয়ার জন্য পাচিত্তিয়।

৮) গাঁজানো হয় নি এমন সুরার অনুমতি কি অনুমোদনযোগ্য?

-  গাঁজানো হয় নি এমন সুরার অনুমতি কী?

‘যা এখনো মদের ভাবে আসে নি, মদের অবস্থায় আসে নি সেই সুরা পান করা অনুমোদনযোগ্য।’

-  তা অনুমোদনযোগ্য নয়।

কোথায় নিষিদ্ধ করা হয়েছে?

-  কৌসাম্বিতে, সুত্তবিভঙ্গে (পাচি.৫১)।

কী অপরাধ হয়?

-  মদ ও গাঁজানো সুরা পানের জন্য পাচিত্তিয়।—চুৰ.৪৫২

* * *


 

অধ্যায়—৫

ওষুধপত্র
সামঞ্ঞফল সুত্তং (দীনি.১.২)-এর মহাশীলের অংশে ভিক্ষুর কোন কোন ধরনের মিথ্যা জীবিকা থেকে বিরত থাকা উচিত বা উল্লেখ করা হয়েছে। এগুলোর মধ্যে আছে ওষুধ প্রয়োগের কাজও, অর্থাৎ সূত্রের ভাষায় :

বমনকারী ওষুধ প্রয়োগ করা, রেচক বা কোষ্ঠপরিষ্কারক, ঊর্ধ্বরেচক, নিম্নরেচক, মাথার রেচক প্রয়োগ করা, কানের তেল, কানের ড্রপ, নাকের মধ্য দিয়ে দেয়ার ওষুধ, মলম ও প্রতি-মলম প্রয়োগ করা, চোখের অপারেশন (অথবা : অপসারণমূলক অপারেশন) করা, সাধারণ অপারেশন করা, শিশুদের রোগের চিকিৎসা করা, শেকড় ওষুধ এবং বন্ধনকারী ভেষজ গুল্ম প্রয়োগ করা—এ ধরনের মিথ্যা জীবিকা থেকে, পশুসুলভ বিদ্যা থেকে সে বিরত থাকে। এটিও তার শীলের একটি অংশ।

পারা.৩-এর অর্থকথা বলে যে, ভিক্ষুর পক্ষে গৃহী ব্যক্তিদের জন্য ডাক্তারি করা উচিত নয়, যদি না সেই গৃহী ব্যক্তিরা হয়—

-  তার বাবা-মা, তার বাবা-মাকে সেবাকারী লোকজন, তার অন্যান্য রক্তসম্বন্ধীয় জ্ঞাতি;

-  তার উপাধ্যায় ও আচার্যের মাতাপিতা অথবা অন্যান্য রক্তসম্বন্ধীয় জ্ঞাতি;

-  উপসম্পদাপ্রার্থী;

-  তার নিজের তত্ত্বাবধায়ক;

-  ভ্রমণকারী, যারা তার বিহারের অসুস্থ অবস্থায় পৌঁছেছে,

-  লোকজন, যারা বিহারে অসুস্থ হয়ে পড়েছে।

তবে এগুলোর কোনোটার ক্ষেত্রেই তার সেবার জন্য পার্থিব পুরস্কার আশা করা উচিত নয়।

তবে ভিক্ষুদের আশা করা হয়, তারা তাদের নিজেদের অসুস্থতায় এবং একে অপরের অসুস্থতায় প্রয়োগ করার মতো যথেষ্ট ওষুধপত্র সম্পর্কে জানবে। এই বিষয়টি পিটকে অন্যতম একটি সবচেয়ে অনুপ্রেরণাদায়ী অনুচ্ছেদের মাধ্যমে সুন্দরভাবে ফুটে উঠেছে :

সেই সময় একজন ভিক্ষু আমাশয়ে পীড়িত ছিল। সে নিজের মলমূত্রে লিপ্ত হয়ে পড়ে ছিল। তখন ভগবান সেবক আনন্দ ভন্তেকে নিয়ে বাসস্থান পরিদর্শনে গিয়ে সেই ভিক্ষুর আবাসে গেলেন এবং সেখানে পৌঁছে সেই ভিক্ষুকে নিজের মলমূত্রে লিপ্ত হয়ে পড়ে থাকতে দেখলেন। সেই ভিক্ষুকে দেখে তিনি তার কাছে গিয়ে বললেন, ‘তোমার কী অসুখ, ভিক্ষু?’

‘আমার আমাশয় হয়েছে, ভগবান।’

‘কিন্তু তোমায় কি কোনো সেবক আছে?’

‘না, ভগবান।’

তাহলে ভিক্ষুরা কেন তোমার যত্ন নেয় না?

‘আমি ভিক্ষুদের জন্য কোনো কিছু করি না, ভন্তে। সে কারণে তারাও আমার যত্ন নেয় না।’

তখন ভগবান সেবক আনন্দ ভন্তেকে ডাকলেন, ‘যাও, কিছু পানি নিয়ে এসো, আনন্দ। আমরা এই ভিক্ষুকে ধোব।’

‘আপনি যা বলেন, ভন্তে,‘ এই বলে আনন্দ ভন্তে কিছু পানি নিয়ে আসলেন। ভগবান সেই ভিক্ষুর উপর পানি ছিটালেন এবং আনন্দ ভন্তে তাকে ধুয়ে মুছে দিলেন। এরপর ভগবান সেই ভিক্ষুর মাথায় ধরে এবং আনন্দ ভন্তে সেই ভিক্ষুর পায়ে ধরে তাকে উপরে তুলে একটা বিছানায় শোয়ালেন।’

এরপর ভগবান এই কারণে, এই ঘটনার প্রেক্ষিতে ভিক্ষুদের সমবেত করালেন এবং তাদের জিজ্ঞেস করলেন : ‘ওখানে এক আবাসে কি একজন পীড়িত ভিক্ষু আছে?’

‘হ্যাঁ, ভগবান, আছে।’

‘আর তার পীড়া কী?’

‘তার আমাশয় হয়েছে, ভগবান।’

‘কিন্তু তার কি কোনো সেবক আছে?’

‘না, ভগবান।’

‘তাহলে ভিক্ষুরা কেন তার যত্ন নেয় না?’

‘সে ভিক্ষুদের জন্য কোনো কিছু করে না, ভন্তে। সে কারণে তারাও তার যত্ন নেয় না।’

‘ভিক্ষুগণ, তোমাদের কোনো মা নেই, বাপ নেই যারা তোমাদের যত্ন নেবে। যদি তোমরা একজন আরেকজনকে যত্ন না কর, কে তোমাদের যত্ন নেবে? যে আমার যত্ন নেবে, তার পীড়িত ব্যক্তিকে যত্ন নেওয়া উচিত।’

বুদ্ধ এরপর পীড়িত ও তাকে সেবাকারী এই উভয়ের জন্য নির্দিষ্ট কর্তব্যগুলো তুলে ধরলেন এভাবে :

যদি (পীড়িত) ভিক্ষুর উপাধ্যায় বর্তমান থাকেন, সেই ভিক্ষু যতক্ষণ জীবিত থাকে ততক্ষণ পর্যন্ত উপাধ্যায়ের তাকে যত্ন নেওয়া উচিত (অথবা) তার আরোগ্য লাভ করা পর্যন্ত থাকা উচিত। যদি ভিক্ষুর আচার্য থাকেন, সেই ভিক্ষু যতক্ষণ জীবিত থাকে ততক্ষণ পর্যন্ত আচার্যের তাকে যত্ন নেওয়া উচিত (অথবা) তার আরোগ্য লাভ করা পর্যন্ত থাকা উচিত। ভিক্ষুর শিষ্য বর্তমানে থাকলে, সেই ভিক্ষু যতক্ষণ পর্যন্ত জীবিত থাকে, ততক্ষণ পর্যন্ত শিষ্যের তাকে যত্ন নেওয়া উচিত (অথবা) তার আরোগ্য লাভ করা পর্যন্ত থাকা উচিত। ভিক্ষুর শিক্ষার্থী বর্তমান থাকলে, সেই ভিক্ষু যতক্ষণ পর্যন্ত জীবিত থাকে, ততক্ষণ পর্যন্ত শিক্ষার্থীর তাকে যত্ন নেওয়া উচিত (অথবা) তার আরোগ্য লাভ করা পর্যন্ত থাকা উচিত। যদি সেই ভিক্ষুর উপাধ্যায়ের কোনো শিষ্য থাকে যে সেই ভিক্ষুর সতীর্থ, সেই ভিক্ষু যতক্ষণ পর্যন্ত জীবিত থাকে, ততক্ষণ পর্যন্ত সেই সতীর্থ-শিষ্যের তাকে যত্ন নেওয়া উচিত (অথবা) তার আরোগ্য লাভ করা পর্যন্ত থাকা উচিত। যদি সেই ভিক্ষুর আচার্যের কোনো শিক্ষার্থী থাকে, সে সেই ভিক্ষুর সতীর্থ, তাহলে সেই ভিক্ষু যতক্ষণ জীবিত থাকে, ততক্ষণ পর্যন্ত সেই সতীর্থ-শিক্ষার্থীর তাকে যত্ন নেওয়া উচিত (অথবা) তার আরোগ্য লাভ করা পর্যন্ত থাকা উচিত। যতি কোনো উপাধ্যায়, আচার্য, শিষ্য, শিক্ষার্থী, উপাধ্যায়ের সতীর্থ-শিষ্য, আচার্যের সতীর্থ-শিক্ষার্থী বর্তমান না থাকে, সংঘের সেই ভিক্ষুকে যত্ন নেওয়া উচিত। যদি সে/সংঘ (অর্থাৎ কোনো ভিক্ষু বা সংঘ, যে সেই অসুস্থ ভিক্ষুর যত্ন নেওয়ার জন্য দায়ী) তা না করে তাহলে দুক্কট অপরাধ।

পাঁচটি বৈশিষ্ট্যসম্পন্ন পীড়িত ব্যক্তিকে যত্ন নেওয়া কঠিন : সে এমন কিছু করে যা তার আরোগ্যের সহায়ক নয়; সে তার আরোগ্যে সহায়ক জিনিসগুলোর যথাযথ মাত্রা জানে না; সে তার ওষুধ খায় না; সে তার কল্যাণকারী সেবককে রোগের বিদ্যমান লক্ষণগুলো সম্বন্ধে বলে না, লক্ষণ খারাপ হলে বলে না যে লক্ষণ খারাপ হচ্ছে, লক্ষণ ভালো হলে বলে না যে লক্ষণ ভালো হচ্ছে, অথবা লক্ষণ একই থাকলে বলে না যে লক্ষণ একই আছে; সে সেই ধরনের ব্যক্তি নয় যে যন্ত্রণাদায়ক, তীব্র, তীক্ষ্ম, বিধ্বংসী, বিরক্তিকর, অসহ্য, জীবনের জন্য হুমকি স্বরূপ, দৈহিক বেদনাগুলো সহ্য করতে পারে। এই পাঁচটি বৈশিষ্ট্যসম্পন্ন পীড়িত ব্যক্তিকে যত্ন নেওয়া কঠিন।

পাঁচটি বৈশিষ্ট্যসম্পন্ন পীড়িত ব্যক্তিকে যত্ন নেওয়া সহজ : সে এমন কিছু করে যা তার আরোগ্য সহায়ক হয়; সে তার আরোগ্য সহায়ক জিনিসগুলোর যথাযথ মাত্রা জানে; সে তার ওষুধ খায়; সে তার কল্যাণকামী সেবককে রোগের বিদ্যমান লক্ষণগুলো সম্বন্ধে জানায়, লক্ষণ খারাপ হলে বলে যে লক্ষণ খারাপ হচ্ছে, লক্ষণ ভালো হলে বলে যে লক্ষণ ভালো হচ্ছে, অথবা লক্ষণ একই থাকলে বলে যে লক্ষণ একই আছে; সে সেই ধরনের ব্যক্তি যে যন্ত্রণাদায়ক, তীব্র, তীক্ষ্ম, বিধ্বংসী, বিরক্তিকর, অসহ্য, জীবনের জন্য হুমকিস্বরূপ দৈহিক বেদনাগুলো সহ্য করতে পারে। এই পাঁচটি বৈশিষ্ট্যসম্পন্ন পীড়িত ব্যক্তিকে যত্ন নেওয়া সহজ।

পাঁচটি বৈশিষ্ট্যসম্পন্ন সেবক পীড়িতকে যত্ন নেওয়ার উপযুক্ত নয় : সে ওষুধ মেশানোতে দক্ষ নয়, সে জানে না কোনটা রোগীর আরোগ্যের সহায়ক, কোনটা সহায়ক নয়, আর রোগীর কাছে সেই জিনিসগুলো নিয়ে আসে যেগুলো তার আরোগ্যের সহায়ক নয়, এবং আরোগ্য সহায়ক জিনিসগুলো রোগীর কাছ থেকে নিয়ে যায়; সে কাজ করে বস্তুগত/পার্থিব লাভের আশায়, কোনো ভালো কিছু করার আশায় নয়; সে মল, মূত্র, লালা (§) অথবা বমি পরিষ্কার করতে ঘৃণাবোধ করে; সে যথাযথ উপলক্ষে পীড়িত ব্যক্তিকে ধর্মদেশনা দিয়ে নির্দেশনা দিতে, উদ্বুদ্ধ করতে, উদ্দীপ্ত করতে ও উৎসাহিত করতে দক্ষ নয়। তাই পাঁচটি বৈশিষ্ট্যসম্পন্ন সেবক কোনো পীড়িতকে যত্ন নেওয়ার উপযুক্ত নয়।

পাঁচটি বৈশিষ্ট্যসম্পন্ন সেবক পীড়িত ব্যক্তিকে যত্ন নেওয়ার উপযুক্ত : সে ওষুধ মেশানোতে দক্ষ, সে জানে কোনটা রোগীর আরোগ্যের সহায়ক, কোনটা সহায়ক নয়, আর যে-সব জিনিস আরোগ্যে সহায়ক নয় সেগুলো রোগীর কাছে নিয়ে যায় আর যে-সব জিনিস আরোগ্যে সহায়ক নয় সেগুলো রোগীর কাছ থেকে নিয়ে আসে; সে কাজ করে ভালো কিছু করার আশায়, পার্থিব লাভের আশায় নয়; সে মল, মূত্র, লালা অথবা বমি পরিষ্কার করতে ঘৃণাবোধ করে না; সে যথাযথ উপলক্ষে পীড়িত ব্যক্তিকে ধর্মদেশনা দিয়ে নির্দেশনা দিতে উদ্বুদ্ধ করতে, উদ্দীপ্ত করতে ও উৎসাহিত করতে দক্ষ, এই পাঁচটি বৈশিষ্ট্যসম্পন্ন সেবক পীড়িতকে যত্ন নেওয়ার উপযুক্ত।—মৰ.৩৬৫-৬৬

শেষোক্ত পাঁচটি বৈশিষ্ট্যের মধ্যে দুটো বৈশিষ্ট্য সম্পর্কিত বিষয়গুলো নিয়ে খন্ধকে বিস্তারিতভাবে আলোচনা করা হয়েছে : এর একটি হচ্ছে ওষুধ মেশানোর কাজে দক্ষতা এবং আরেকটি হচ্ছে পার্থিব লাভের প্রশ্নটি অর্থাৎ পীড়িতকে বিশ্বস্ততার সাথে যত্নআত্তি করার জন্য সেবকদের যে প্রতিদান/পুরস্কার দেওয়া হয়। দ্বিতীয় বিষয়টি সাংঘিক ব্যাপার, আর তাই সেটি অধ্যায়-২২-এ আলোচিত হবে। এখানে আমরা ওষুধ সম্পর্কিত বিষয়গুলো নিয়ে আলোচনা করবো যা চারটি প্রধান শিরোনামের অধীনে আসে : মৌলিক ‘সহায়ক’ ওষুধ, সাধারণ শ্রেণির খাদ্য যেগুলো ভৈষজ্য ও ওষুধ হিসেবে গণ্য, নির্দিষ্ট কয়েকটি ব্যাধির জন্য বিশেষ চিকিৎসা; এবং চিকিৎসা পদ্ধতি।

মৌলিক সহায়ক ওষুধ
ভিক্ষুর চিকিৎসার মৌলিক সহায় হচ্ছে পূতি-মুত্ত-ভেসজ্জ, যার আক্ষরিক অনুবাদ হয় পচা প্রস্রাব ওষুধ (মৰ.৭৩)। অদ্ভুতই বটে, কোনো গ্রন্থই এই শব্দগুচ্ছকে সংজ্ঞায়িত করে নি। খুদ্দকপাঠ, উদান ও সুত্তনিপাতের অর্থকথা এ ধরনের ওষুধের একটি উদাহরণ দেয়, যা হচ্ছে হলদে আমলকিসহ পচা প্রস্রাব কিন্তু তা-ও আনুষ্ঠানিক কোনো সংজ্ঞা ছাড়াই। বিভঙ্গের টীকা পচা প্রস্রাব বলতে যে-কোনো ধরনের প্রস্রাবকেই বুঝিয়েছে, আর উল্লেখ করেছে যে পালিতে এর সমতুল্য ‘পূতি কায’ বা পচা দেহ বলতে যে-কোনো জীবিত বা মৃত মানবদেহকে নির্দেশ করে এমনকি সোনালি ত্বকের দেহকেও। তবে পচা প্রস্রাব ওষুধ বলতে কি পচা প্রস্রাবকেই বুঝায় নাকি অর্থকথার উদাহরণ মতে পচা প্রস্রাবে ভিজিয়ে রাখা কোনো ভেষজ ফলকে বুঝায় তা এটি বলে নি।

যেহেতু গ্রন্থগুলো এই শব্দগুচ্ছের ব্যাপারে অস্পষ্ট, তাই এটিকে ঘিরে বিভিন্ন মৌখিক ঐতিহ্যগত রীতি গড়ে উঠেছে। শ্রীলঙ্কায় পচা প্রস্রাব ওষুধকে গরুর পচা প্রস্রাব হিসেবে ধরে নেওয়া হয়েছে, যেখানে মাঝেমধ্যে বিভিন্ন ধরনের আমলকি ভিজিয়ে রাখা হয়।

থাইল্যান্ডে কিছু কিছু সংঘ এটিকে সকালে নিজের প্রথম প্রস্রাব বলে ধরে নিয়েছে। প্রাচীন ভারতীয় ঐতিহ্য অনুযায়ী এই প্রস্রাবকে ভেষজ হিসেবে ব্যবহার করা হয়, থাইল্যান্ডিরাও সেটাই অনুসরণ করেছে। (আধুনিক বিজ্ঞানীরা আবিষ্কার করেছেন যে এই প্রথম প্রস্রাবে উচ্চ মাত্রায় মেলাটোনিন থাকে।) গ্রন্থগুলোর নিরবতার খাতিরে এখানে সবচেয়ে উত্তম নীতি হচ্ছে নিজ নিজ সংঘের প্রচলিত রীতি অনুসরণ করা।

পঞ্চ ভৈষজ্য বিস্তারিতভাবে নিপা.২৩-এ আলোচনা করা হয়েছে, কিন্তু চিনি মেশানো ময়দার বিষয়টি পুনরাবৃত্তির দাবি রাখে। পিটক বলে যে, চিনি যদি ময়দা অথবা ছাইয়ের সাথে বন্ধনকারক (binding agent) হিসেবে মিশ্রিত করা হয় এবং সেটিকে তখনো চিনি বলা হয়, তখন এটিকে পঞ্চ ভৈষজ্যের একটি বলে গণ্য হয়। কেউ কেউ যুক্তি দিয়েছে যে, এই অনুমোদনটি ক্যাণ্ডি বা লজেন্স—যেগুলোতে সামান্য পরিমাণে ময়দা অথবা অন্যান্য শর্করা খাদ্য মিশ্রিত আছে—সেগুলোকেও অন্তর্ভুক্ত করে। কিন্তু ক্যান্ডি বা লজেন্সগুলোকে তো আর চিনি বলা হয় না, আর তাই সেগুলো এই অনুমোদনের শর্ত পূরণ করে না। আর তাই এদের খাদ্যের শ্রেণিতেই ফেলা উচিত, ভৈষজ্যের শ্রেণিতে নয়।

আজীবনের ওষুধ
ছয় ধরনের খাওয়ার যোগ্য জিনিস আজীবনের ওষুধের শ্রেণিভুক্ত, যথা : শেকড়ের ওষুধ, রক্তপাত বন্ধনকারী নির্যাসের ওষুধ, পাতার ওষুধ, ফলের ওষুধ, কষের ওষুধ এবং লবণের ওষুধ। পিটক এই প্রত্যেকটি শ্রেণির জন্য নির্দিষ্ট উদাহরণ দিয়েছে। যদিও কয়েকটি উদাহরণ আছে সুনির্দিষ্টভাবে চিহ্নিত করা কঠিন, তবে প্রত্যেকটি শ্রেণিকে সম্পূর্ণভাবে বিবেচনা করলে তা বর্তমানে একইজাতীয় ওষুধের ক্ষেত্রে মহান মানদণ্ড ব্যবহার করার একটি স্পষ্ট দিকনির্দেশক হিসেবে কাজ করার পক্ষে যথেষ্ট। তাই আমি বেশি অস্পষ্ট উদাহরণগুলোকে চিনে নেওয়ার আর কোনো প্রচেষ্টা চালাই নি। পিটক নিজেই পরিষ্কার বলে দিয়েছে, যে-কোনো ওষুধ—যা এই ছয়টি শ্রেণির অধীনে আসবে—যতক্ষণ পর্যন্ত সেগুলো প্রধান বা অপ্রধান খাদ্য হিসেবে ব্যবহৃত না হবে, ততক্ষণ পর্যন্ত সেগুলো এখানে ওষুধ হিসেবে অনুমোদিত।

শেকড়ের ওষুধ
পিটক আজীবনের শেকড়ের ওষুধ বলতে বুঝিয়েছে : হলুদ, আদা, বচ[16], শ্বেতবচ শেকড়[17], অতিবিষ, black hellebore, পোস্ত[18], মুঠ[19] অথবা অন্যান্য যে-কোনো শেকড় যেগুলো ওষুধ, এবং যেগুলো প্রধান বা অপ্রধান খাদ্য হিসেবে ব্যবহৃত হয় না। এটি এবং বাদবাকি সকল শ্রেণির আজীবনের ওষুধগুলোর বেলায় ভিক্ষু সেগুলো সারাজীবন রাখতে পারে এবং কোনো স্বাস্থ্যগত কারণ দেখা দিলে তা পরিভোগ করতে পারে। তবে কোনো কারণ না থাকলে সেটি খাওয়ার জন্য দুক্কট হয়।

আগের অধ্যায়ে যেমনটা উল্লেখ করা হয়েছে, অসুস্থ না হওয়া অবস্থায় রসুন খাওয়ার বিরুদ্ধে নির্দিষ্ট নিষেধাজ্ঞা রয়েছে। শেকড়ের ওষুধের অনুমোদনের সাথে সাথে ওষুধকে গুঁড়ো করার জন্য গুঁড়ো করার পাথর এবং একটি গুঁড়ো করার চাকার অনুমোদন আছে।

রক্তবন্ধকারী নির্যাসের ওষুধ
এখানে পিটক উল্লেখ করেছে নিম গাছের নির্যাস, কুটজ[20], পক্কৰ, নত্তমাল[21], অথবা অন্যান্য রক্তবন্ধকারী নির্যাস, যেগুলো ওষুধ এবং যেগুলো প্রধান বা অপ্রধান খাদ্য হিসেবে ব্যবহৃত হয় না।

পাতার ওষুধ
পিটকে উল্লিখিত তালিকায় আছে নিম পাতা, কুটজ পাতা, শসা পাতা, তুলসি পাতা[22], তুলা গাছের পাতা, অথবা অন্য যে-কোনো পাতা যা ওষুধ এবং যা প্রধান বা অপ্রধান খাদ্য হিসেবে ব্যবহৃত হয় না। এই পাতাগুলো থেকে বানানো সুগন্ধি তেলগুলোও এই শ্রেণিতে পড়বে।

ফলের ওষুধ
এখানে পিটক উল্লেখ করে ৰিলঙ্গ[23], পিপুল[24], গোল মরিচ[25], হরিতকি[26], বহেরা[27], আমলকি[28], (এই শেষোক্ত তিনটি ফল মিলে ত্রিফলা মিশ্রণ গঠিত হয় যা এখনো আধুনিক আয়ুর্ৰেদ শাস্ত্রে ব্যবহৃত হয়), গোঠ-ফল অথবা অন্য যে-কোনো ফল যা ওষুধ এবং যা প্রধান বা অপ্রধান খাদ্য হিসেবে ব্যবহৃত হয় না।

কষের ওষুধ
পিটক উল্লেখ করে হিং[29], হিং এর কষ, হিং এর আঠা, আঠা, আঠা-পত্তি[30], আঠা-পন্নি[31] অথবা অন্যান্য যে-কোনো কষ, যা ওষুধ এবং যা প্রধান বা অপ্রধান খাদ্য হিসেবে ব্যবহৃত হয় না।

লবণের ওষুধ
পিটক নিম্নোক্ত লবণগুলো অনুমোদন করে; সাগরের লবণ, কালো লবণ, পাথুরে লবণ, রান্নার লবণ, লাল লবণ (অর্থকথা এটিকে অন্যান্য ওষুধি উপাদানের সাথে মিশ্রিত লবণ বলে বুঝিয়েছে), অথবা অন্য যে-কোনো লবণ যা ওষুধ এবং যা প্রধান বা অপ্রধান খাদ্য হিসেবে ব্যবহৃত হয় না। পরিবার (৬.২) প্রাকৃতিক ও মানুষের বানানো লবণ উভয়কেই অনুমোদনযোগ্য বলে উল্লেখ করে। আধুনিক ওষুধ—যেগুলো হচ্ছে জৈব বা অজৈব লবণ—সেগুলো এই শ্রেণিতে পড়বে।

বিশেষ চিকিৎসা
সাধারণ শ্রেণির ওষুধ ছাড়াও মৰ.৬ কিছু নির্দিষ্ট রোগের জন্য অনুমোদনযোগ্য চিকিৎসার একটা তালিকা দিয়েছে। এখানে জোর দেওয়া হয়েছে অনুমোদনযোগ্য শব্দটির উপরে, অর্থাৎ ভিক্ষুর এই চিকিৎসাগুলো ব্যবহারের বাধ্যবাধকতা নেই, তবে এগুলোর সাথে তার জানাশোনা থাকা উচিত যাতে সে আধুনিক ওষুধের বেলায় জেনেশুনেই মহান মানদণ্ডকে প্রয়োগ করতে পারে। বৌদ্ধধর্মের আদি শাখাগুলোর বিনয়েও একই ধরনের তালিকা রয়েছে। ঐতিহাসিক বিচারে বৌদ্ধধর্ম ভারত থেকে এশিয়ার অন্যান্য অংশে বিস্তার লাভ করার সাথে সাথে ভারতের চিকিৎসাবিদ্যার জ্ঞানও যেভাবে সে-সব অংশে ছড়িয়ে পড়েছে, তাতে এসব তালিকার একটি গুরুত্বপূর্ণ ভূমিকা আছে। বর্তমানে এই তালিকাটি থেকে বুদ্ধের সময়ের চিকিৎসা বিদ্যার অবস্থার একটি মনোমুগ্ধকর চিত্র পাওয়া যায়।

চুলকানি, ফোড়া, ক্ষত, যন্ত্রণাময় মামড়ি, অথবা দেহের দুর্গন্ধের জন্য :
চূর্ণ ব্যবহার করা যায়। চূর্ণকে আরও মিহি করার জন্য চূর্ণছাঁকনি ব্যবহার করা যায়, যার মধ্যে কাপড়ের ছাঁকনিও অন্তর্ভুক্ত। অধ্যায়-১-এ যেমনটা উল্লিখিত হয়েছে, অর্থকথা বলে যে, দেহের দুর্গন্ধের জন্য সকল সুগন্ধি চূর্ণ অনুমোদনযোগ্য। পিটক যে অসুস্থ নয় তার জন্য (গুঁড়ো করা) গোবর, কাদামাটি এবং রঞ্জক দ্রব্যের তলানি ব্যবহার অনুমোদন করে। অর্থকথামতে, সাধারণ (সুগন্ধিবিহীন) চূর্ণ এই ‘রঞ্জক-তলানি’র অধীনে আসে।

অমনুষ্য ভর করলে :
কাঁচা মাংস এবং টাটকা রক্ত অনুমোদিত (!)। এগুলো কি ওষুধ নাকি—অমনুষ্যটি রক্তপিপাসু বলে—এসব জিনিস খাওয়ার জন্য ভিক্ষুকে দায়ী করা উচিত হবে না, তা গ্রন্থগুলো বলে নি।

চোখের রোগের জন্য
মলম যেমন কালো সুরমা[32], রসের মলম (গন্ধক দিয়ে বানানো?), সোত-মলম (অ্যান্টিমনি দিয়ে বানানো?), yellow orpiment(§), এবং ভুসার কালি অনুমোদিত। চন্দনকাঠ, টগর, benzoin gum, তালীস[33] এবং মুঠ ঘাস- এগুলো সবই হচ্ছে সুগন্ধিযুক্ত—আর এগুলো মলমের সাথে মিশ্রিত করা যায়। এই মলমগুলো আদর্শ দশটি জিনিসের যে-কোনোটি দিয়ে (অর্থকথামতে, মানুষের হাড় বাদে) বানানো বাক্সের মধ্যে রাখা যায়। কিন্তু চাকচিক্যময় জিনিস দিয়ে বানানো বাক্সে নয়। বাক্সগুলোর ঢাকনা থাকতে পারে। সেই ঢাকনা বাক্সের সাথে সুতা বা রশি দিয়ে বেঁধে নেওয়া যায়। যদি মলমের বাক্স ফেটে যায়, এটিকে সুতা বা রশি দিয়ে একত্রে বাঁধা যায়। মলম প্রয়োগের জন্য মলমের কাঠি ব্যবহার করা যায়, সেগুলোও অবশ্যই দশটি অনুমোদনযোগ্য আদর্শ জিনিসের যে-কোনোটি দিয়ে তৈরি হতে হবে। ভিক্ষু সেই মলমের কাঠিগুলো কোনো খাপের মধ্যে রাখতে পারে, আর মলমের বাক্সটি কোনো ব্যাগের মধ্যে রাখতে পারে, ব্যাগের মুখ বাঁধার জন্য একটি রশি থাকতে পারে যেটিকে বহনকারী ফিতা হিসেবেও ব্যবহার করা যায়।

মাথাব্যথার জন্য :
মাথায় তেল দিন; নাকে ওষুধ (যেমন নস্যি) দিন; অথবা রোগীকে ধোঁয়ায় শ্বাস নেওয়ার ব্যবস্থা করুন। নাকের নল, দুটো নাকের নল, এবং ধোঁয়ার শ্বাস গ্রহণের নল অনুমোদিত, কিন্তু সেগুলো অবশ্যই যে-কোনো আদর্শ অনুমোদনযোগ্য জিনিসের তৈরি হতে হবে। ধোঁয়ার শ্বাস গ্রহণের নলের জন্য ঢাকনা, ব্যাগ ও দুটো ব্যাগ রাখা যেতে পারে। এবং ব্যাগগুলোর মুখ কোনো রশি দিয়ে বাঁধা যায়, যা বহনকারী ফিতা হিসেবেও ব্যবহার করা যাবে।

বায়ুর প্রকোপের জন্য :
প্রাচীন ভারতীয় চিকিৎসাবিদ্যামতে, দেহে তীক্ষ্ম ব্যথা হয় বায়ু ধাতুর প্রকোপের কারণে। মাথা ঘোরা ব্যাধিও বায়ুর প্রকোপ বলে গণ্য হয়। এতে রোগীর মূল চিকিৎসা হচ্ছে তেলের একটি নির্যাস পান করা। তেল রাখা যেতে পারে কোনো ফ্লাক্সে, যা ধাতু, কাঠ অথবা ফল (যেমন, নারিকেলের খোল) দিয়ে তৈরি হতে পারে। এই নির্যাসে মদ মেশানো যেতে পারে, কিন্তু তা এতটা নয় যে, মদের বর্ণ, গন্ধ অথবা স্বাদ অনুভূত হয়। অতিরিক্ত মদ মেশানো তেল পান করলে পাচি.৫১ এর লঙ্ঘন হয়। যদি তেলের সাথে খুব বেশি পরিমাণ মদ মিশ্রিত হয়ে থাকে, তাহলে তা মালিশ তেল হিসেবে ব্যবহারের জন্য অধিষ্ঠান করা যায়।

অঙ্গপ্রত্যঙ্গে বায়ুর প্রকোপের জন্য :
ঘাম ঝরানোর চিকিৎসা, ওষুধি গুল্ম দিয়ে ঘাম ঝরানোর চিকিৎসা এবং ‘মহা ঘাম ঝরানো’র চিকিৎসা অনুমোদিত। অর্থকথা এই শেষোক্ত চিকিৎসার নির্দেশনা দিয়েছে এভাবে : দৈর্ঘ্যে মানুষের মাপে একটা গর্ত খুঁড়ে তা জ্বলন্ত কয়লা দিয়ে পূর্ণ করুন। সেটি বালি বা মাটি দিয়ে ঢেকে দিন এবং এর উপর বায়ু রোগের জন্য উপকারী বিভিন্ন পাতা দিয়ে ঢেকে দিন। পীড়িত ভিক্ষুর গায়ে তেল মেখে সেই পাতার উপর শুইয়ে রাখুন, প্রয়োজন মতো উল্টে পাল্টে দিন। অঙ্গপ্রত্যঙ্গে বায়ুর প্রকোপের অন্যান্য চিকিৎসাগুলোর মধ্যে আছে শণের পানি (অর্থকথামতে, এর মানে হচ্ছে শণের পাতা সেদ্ধ করা পানি। সেই পানি গায়ে ঢালুন, দেহকে পাতা দিয়ে ঢেকে দিন এবং এরপর ঘাম-ঝরানোর চিকিৎসার তাঁবুতে প্রবেশ করুন), এবং একটি পানির গামলা। অর্থকথা বলে যে, এটি হচ্ছে যথেষ্ট বড় গামলা যেখানে ভিক্ষু আঁটবে। গরম গোসলের গামলাও এর অধীনে আসবে।

অস্থিসন্ধিতে বায়ুর প্রকোপের জন্য :
রক্ত ঝরতে দেওয়া এবং moxibustion[34] অনুমোদিত।

পা ফাটার জন্য :
মালিশের তেল এবং পায়ের মলম অনুমোদিত। অর্থকথা বলে যে, পায়ের মলমের মধ্যে পা ফাটা সারাতে সহায়ক যে-কোনো মদ অন্তর্ভুক্ত হতে পারে।

ফোড়ার জন্য :
শল্যচিকিৎসা বা অপারেশন অনুমোদিত, তবে যৌনাঙ্গে অথবা পায়ুপথের আশেপাশে হলে নয়। অপারেশন পরবর্তী চিকিৎসার মধ্যে আছে রক্তক্ষরণ বন্ধ করার ওষুধ, গুড়ো করা তিলের মণ্ড, কাপড়ের প্যাড এবং ব্যান্ডেজ। ক্ষততে চুলকানি রোধ করতে এতে সরিষার চূর্ণ ছিটিয়ে দেওয়া যেতে পারে। এটিকে ধোঁয়ার সাহায্যে জীবাণুমুক্ত করা যেতে পারে এবং ক্ষত হওয়া কোষগুলো লবণের স্ফটিকের টুকরো দিয়ে কেটে ফেলা যেতে পারে। ক্ষতে তেলও দেওয়া যেতে পারে। তেল চুষে নেওয়ার জন্য কাপড়খণ্ড অনুমোদিত এবং ব্যথা বা ঘায়ের জন্য সব ধরনের চিকিৎসা অনুমোদিত।

সাপের কামড়ের জন্য :
চারটি মহা জঘন্য জিনিস দিয়ে ওষুধ বানানো যেতে পারে; পায়খানা, প্রস্রাব, ছাই ও কাদামাটি (!)। এসব জিনিস অনুমোদনযোগ্য (কপ্পিয়) করার কেউ থাকলে তাকে দিয়ে সেগুলো অনুমোদনযোগ্য বা কপ্পিয় করে নেওয়া উচিত। কেউ না থাকলে সেগুলো নিজে নিজেই গ্রহণ করে খাওয়া যেতে পারে। অর্থকথা উল্লেখ করে যে, এই অনুমোদন কেবল সাপের কামড়ের জন্যই নয়, যে-কোনো বিষাক্ত প্রাণীর কামড়ও এর অন্তর্গত। টীকা আরও যোগ করে যে, এখানে নিজে নিজেই এর মধ্যে সেই ঘটনাগুলোও অন্তর্ভুক্ত যেখানে ক ভিক্ষু নিজে এসব জিনিস নিয়ে এসে সাপে কাটা খ ভিক্ষুকে দেয়। সেক্ষেত্রে খ ভিক্ষুর সেগুলো খাওয়া অনুমোদিত। থাইল্যান্ডের প্রচলিত মৌখিক ঐতিহ্য এটি বলে যে, পায়খানাকে ওষুধ হিসেবে ব্যবহার করতে হলে তা প্রথমে আগুনে পুড়িয়ে নিতে হবে, যদিও কোনো গ্রন্থেই বিষয়টি উল্লিখিত নেই।

বিষ পানের জন্য :
পায়খানা মিশ্রিত (!!) পানি পান করা যেতে পারে। পায়খানা করার সময়ে সেই পায়খানা গ্রহণ করা হলে এটি আর পুনর্বার আনুষ্ঠানিকভাবে গছিয়ে নেওয়ার প্রয়োজন নেই। অর্থকথা এই শেষের বাক্যটিকে বুঝিয়েছে এই বলে যে, কেউ পায়খানা করার সময়ে সেই পায়খানা মাটিতে পড়ে যাওয়ার আগেই ধরে ফেললে সেটি আর আনুষ্ঠানিকভাবে গছিয়ে নেওয়ার প্রয়োজন হয় না। তবে সেটি মাটিতে পড়ে গেলে তখন গছিয়ে নেওয়া প্রয়োজন। তবে এটি মনে হয় বাড়াবাড়ি রকমের খুঁতখুঁতে বিষয়। খাদ্যদানের সময়ে এর সমতুল্য ঘটনার বেলায় খাদ্যটি মাটিতে পড়ে গেলে তা গছানো হয়েছে বলে গণ্য হয়। এই একই নীতি এখানেও প্রযোজ্য হওয়া উচিত।

জাদুকরী মিশ্রণ পান করার জন্য :
অর্থকথামতে, জাদুকরী মিশ্রণ হচ্ছে কোনো নারীর বানানো তান্ত্রিক ওষুধ যাতে পুরুষ সেই নারীর বশে আসে। পিটকে এর প্রতিষেধক দেওয়া আছে লাঙল চষার ফলে যে মাটি উঠে আসে তা খাওয়া। অর্থকথা পরামর্শ দেয় যে এটি পানির সাথে মেশানো উচিত।

কোষ্ঠকাঠিন্যের জন্য :
পিটক পরামর্শ দেয় ক্ষারীয় তরল পান করার জন্য, আর অর্থকথা নির্দেশনা দেয় কীভাবে এটি তৈরি করতে হবে : ভাত রোদে শুকিয়ে পুড়িয়ে ফেলুন, এবং এর ছাই থেকে আসা তরলটি পান করুন।

জন্ডিসের জন্য :
প্রস্রাব ও হরিতকি অনুমোদিত। অর্থকথা এই হরিতকিকে বুঝিয়েছে গরুর মূত্রে ভিজিয়ে রাখা হরিতকি। এতে প্রশ্ন জাগে, এটিই যদি ভিক্ষুর মৌলিক সহায়গুলোর মধ্যে পূতিমুত্তভেসজ্জ বা পচা-প্রস্রাব-ওষুধ এর অর্থ হয়, তাহলে কেন এই বিশেষ অনুমোদন হবে?

ত্বকের রোগের জন্য :
সুগন্ধিযুক্ত মালিশ অনুমোদিত।

দেহ খারাপ ধাতুতে পূর্ণ হলে :
বিরেচক পান করা যায়। বিরেচক কাজ করার পরে পরিষ্কৃত যাগু গ্রহণ করা যায় (অর্থকথামতে, পরিষ্কৃত যাগু হচ্ছে যবান্ন থেকে সকল ভাতের দানা ছেঁকে নিয়ে প্রাপ্ত পরিষ্কার তরল), পরিষ্কার মুগডালের ঝোল গ্রহণ করা যায়, সামান্য ঘন মুগডালের ঝোল গ্রহণ করা যায় (অর্থকথা যেটিকে তৈলাক্ত নয় এমন মুগডালের ঝোল বুঝিয়েছে), অথবা মাংসের ঝোল গ্রহণ করা যায় (অর্থকথা এখানেও বলে যে, এটি হচ্ছে কোনো মাংস ছাড়া শুধু ঝোল)। কিছু কিছু সংঘ এই শেষোক্ত অনুমোদনগুলোকে বাড়িয়ে নিয়ে যে-কোনো উপলক্ষে প্রয়োগ করে। কিন্তু পিটক সেগুলোকে কেবল তীব্র বিরেচকের প্রতিক্রিয়াগুলোর প্রতিষেধক হিসেবে দিয়েছে, তাই কোনো কোনো সংঘ এই অনুমোদনকে শুধু সে-সব ক্ষেত্রে বাড়িয়ে নেয় যেখানে ভিক্ষু ডায়রিয়া অথবা অন্য কোনো একই জাতীয় কঠিন অবস্থায় পড়ে দুর্বল হয়ে গেছে।

সাধারণ ভৈষজ্য হিসেবে :
লোণসোৰীরক (অথবা লোণসোচীরক—নোনা টক তরল মণ্ড), একটি গাঁজানো ওষুধ যা পাচি.৩৭-এ আলোচনা করা হয়েছে।

চিকিৎসাপদ্ধতি
যে ভিক্ষু তার পায়ুপথে অথবা এর চারপাশের দুই আঙুল এলাকার মধ্যে অপারেশন করেছে অথবা পাইলস/অর্শ অপসারণ করেছে তার থুল্লচ্চয় হয়। পায়ুপথের (সম্বাধ) শব্দটির আক্ষরিক অর্থ হচ্ছে ‘সীমাবদ্ধ জায়গা’ এবং এর আশেপাশে দুই আঙুল জায়গার মধ্যে পায়ুপথ ও যৌনাঙ্গগুলোও অন্তর্ভুক্ত।

সেই সময় একজন ভিক্ষুর ভগন্দর (ক্ষত) হয়েছিল। চিকিৎসক আকাশগোত্র সেটি অপারেশন করল। তখন ভগবান বাসস্থান পরিদর্শনে গিয়ে সেই ভিক্ষুর আবাসে গেলেন। চিকিৎসক আকাশগোত্র ভগবানকে দূর থেকে আসতে দেখে বললেন, 'প্রভু গৌতম, আসুন। এই ভিক্ষুর পায়ুপথ (§) দেখুন। এটি যেন গুঁইসাপের মুখ।' তখন ভগবান 'এই তুচ্ছ লোকটি আমাকে ঠাট্টা করছে'—এই ভেবে সেখান থেকেই ফিরে গেলেন (§—থাই ও শ্রীলঙ্কান সংস্করণে আছে ততো’ৰ)। (তিনি এরপর ভিক্ষুদের একটি সভা আহ্বান করে বললেন,) কীভাবে এই তুচ্ছ লোকটি পায়ুপথে অপারেশন করতে পারে? পায়ুপথের ত্বক হচ্ছে কোমল, সেখানে যে-কোনো ক্ষত সারানো কঠিন, ছুরি চালনাও কঠিন।—মৰ.২৭৯

এটি বেশ কৌতূহলোদ্দীপক যে, বুদ্ধের সময়েও মস্তিষ্কের অপারেশন জানা ছিল (মৰ.৩৩২ দেখুন), কিন্তু তিনি সেটাকে এখানে নিষিদ্ধকৃত চিকিৎসাপদ্ধতির মতো বিপজ্জনক মনে করেন নি। ৰিনয-মুখ এই মত বজায় রাখে যে, অপারেশনের কৌশল এমন উন্নত হয়েছে যে এই নিষেধাজ্ঞাটা তার সুফল গ্রহণে বাধা হয়ে দাঁড়ায়। কিন্তু উদাহরণস্বরূপ বলা যায়, অর্শ অপারেশনের পরে অপারেশন-পরবর্তী জটিলতাগুলো এখনো প্রায়ই দেখা দেয়। অর্থকথা বলে যে, অন্ডকোশ বড় হলে সেখানে ওষুধ প্রয়োগ করা যায় এবং তা আগুনে গরম করা যায়। অন্ডকোশ অপারেশনের বিকল্প কোনো কিছুর ব্যাপারে গ্রন্থগুলো আলোচনা করে নি। কিছু কিছু সংঘ ৰিনয-মুখ-এর অনুসরণ করে প্রয়োজনসাপেক্ষে তা অনুমোদন করে।

এখানে যেটাকে অর্শ অপসারণ বলে অনুবাদ করা হয়েছে তার পালি হচ্ছে ৰত্থি-কম্ম, যা হচ্ছে সংস্কৃত বস্তি কর্মং এর সমমূলীয় যা সাধারণত মলদ্বারের মধ্যে তরল ঢোকানো হিসেবে অনুবাদ করা হয়। তবে অর্থকথা এর অর্থকে অর্শ অপসারণের মধ্যেই সীমাবদ্ধ করে দিয়েছে, এবং সম্ভবত অর্থকথাই সঠিক, কারণ পালি শব্দগুলো সব সময় তাদের সংস্কৃত সমমূলীয় শব্দগুলোর মতো একই অর্থ বহন করে না। আর পায়ুপথে ওষুধ প্রয়োগের ধারণাটি এই অর্শ চিকিৎসার প্রেক্ষিতেই প্রথম গড়ে উঠতে পারে। অর্থকথা আরও যোগ করে যে, এমনকি কোনো চামড়াখণ্ড অথবা কাপড়খণ্ড দিয়ে চেপে চেপে অর্শ অপসারণের প্রচেষ্টা করাও এই নিষেধাজ্ঞার অধীনে আসে। তবে এটি পরামর্শ দেয় যে, একটি অধিকতর বিকল্প পন্থা হিসেবে অর্শে রক্তক্ষরণ বন্ধ করে এমন নির্যাস প্রয়োগ করে অর্শটির প্রান্তভাগ কোনো সুতা দিয়ে বেঁধে দেওয়া যায়, যদি অর্শটি নিজে নিজেই পড়ে যায়, তো ভালো। অধিকন্তু, অর্থকথা পায়ুপথের মধ্য দিয়ে ওষুধ প্রয়োগে ব্যবহৃত যে-কোনো সরঞ্জাম যেমন : নল ব্যবহার অনুমোদন করে যা পায়ুপথে ওষুধ প্রয়োগের ক্ষেত্রে বিশেষ অনুমোদন।

উপরে যেমনটা উল্লিখিত হয়েছে, অস্থিসন্ধির বায়ুর প্রদাহের চিকিৎসায় রক্ত ঝরতে দেওয়া অনুমোদিত। কোনো একটা কারণে, পিটকের পিটিএস ও বার্মিজ সংস্করণের চুৰ.২৫১-তে রক্ত ঝরতে দেওয়ার জন্য একটি আলাদা সাধারণ অনুমোদন আছে। কিন্তু এই অনুচ্ছেদটি থাই অথবা শ্রীলঙ্কান সংস্করণে নেই।

মহান মানদণ্ড
খন্ধকের ওষুধের আলোচনাটি যথোপযুক্তভাবেই মহান মানদণ্ডটি দিয়ে শেষ হয়েছে। কারণ চিকিৎসা বিজ্ঞান সময়ের সাথে সাথে বদলায়, স্থানে স্থানে আলাদা হয়ে যায়, এতে করে বুদ্ধের আমলের বিধিগুলোকে আমাদের যুগে প্রয়োগ করার জন্য একটি সাধারণ নীতিমালার প্রয়োজন দেখা দেয়। এই অধ্যায়ে চিকিৎসাবিদ্যার চর্চা, ভৈষজ্যের শ্রেণিবিভাগ এবং আজীবনের ওষুধ সম্পর্কিত যে-সব বিধি রয়েছে এগুলো কালাকালবিহীন অর্থাৎ এসব বিধি সব সময়ের জন্য প্রযোজ্য। তবে বিশেষ চিকিৎসা ও চিকিৎসাপদ্ধতির অংশে শুধু ধরাবাঁধা নিয়ম হচ্ছে নিষেধাজ্ঞাগুলো। এই নিষেধাজ্ঞাগুলোর বাইরে সফল আধুনিক চিকিৎসাপ্রণালি অনুমোদিত।

বিধিবিধান
পঞ্চ ভৈষজ্য
আমি অনুমোদন করি যে, সঠিক সময়ে গৃহীত পঞ্চ ভৈষজ্য সঠিক সময়ে খাওয়া যাবে।—মৰ.২৬০-৬১

আমি অনুমোদন করি যে, পঞ্চ ভৈষজ্য গ্রহণ করে সঠিক সময়ে অথবা বেঠিক সময়ে খাওয়া যাবে।- মৰ.২৬০-৬১

অসুস্থ ভিক্ষু এই ভৈষজ্যগুলো গ্রহণ করতে পারে : ঘি, মাখন, তেল, মধু, চিনি/মিঠাই। এগুলো গ্রহণ করে সর্বোচ্চ সাতদিন পর্যন্ত জমা রেখে ব্যবহার করা যেতে পারে। এর পরে হলে, তাকে বিধি (নিপা.২৩) অনুসারে বিচার করতে হবে।—মৰ.২৭১

এমনকি যদিও তারা একত্রে রাখার জন্য ময়দা অথবা ছাইকে চিনির দলাগুলোর মধ্যে মিশিয়ে দেয় আর তা তখনো চিনি বলে গণ্য হয়, আমি অনুমোদন করি যে, সেই চিনি তোমরা ইচ্ছেমতো পরিভোগ করতে পারবে।—মৰ.২৭২

আমি অসুস্থ ভিক্ষুর জন্য চিনির দলা এবং অসুস্থ নয় এমন ভিক্ষুর জন্য চিনির দলার পানি অনুমোদন করি।—মৰ.২৮৪

আমি অনুমোদন করি যে, চর্বির ওষুধ, যেমন : ভালুকের চর্বি, মাছের চর্বি, কুমিরের চর্বি, শুয়োরের চর্বি, গাধার চর্বি তেল হিসেবে খাওয়া যাবে যদি সেটি সঠিক সময়ে গৃহীত হয়, সঠিক সময়ে গলানো হয় এবং সঠিক সময়ে ছাঁকা (§) হয়। —মৰ.২৬২

আজীবনের ওষুধ
আমি অনুমোদন করি যে, শেকড়ের ওষুধ, যেমন : হলুদ, আদা, ৰচ, শ্বেতৰচ শেকড়, অতিবিষ, black hellebore, পোস্ত, মুঠ অথবা অন্য যে-কোনো শেকড়, যা ওষুধ এবং যা অপ্রধান খাদ্য হিসেবে ব্যবহৃত হয় না, অপ্রধান খাদ্যের কাজ করে না, অথবা প্রধান খাদ্য হিসেবে ব্যবহৃত হয় না, প্রধান খাদ্যের কাজ করে না, সেগুলোকে গ্রহণ করে আজীবন রাখা যাবে এবং কারণ থাকলে খাওয়া যাবে। কারণ না থাকলেও তা খেলে দুক্কট অপরাধ হয়।—মৰ.২৬৩

রসুন খাওয়া উচিত নয়। যে তা খাবে, তার দুক্কট অপরাধ... আমি অনুমোদন করি যে অসুস্থতার ক্ষেত্রে রসুন খাওয়া যাবে।—চুৰ.২৮৯

আমি একটি চূর্ণ করার পাথর[35] ও চূর্ণ করার চাকা[36] অনুমোদন করি।—মৰ.২৬৩

আমি অনুমোদন করি যে, রক্তক্ষরণ বন্ধকারী নির্যাসের ওষুধ যেমন : নিম গাছের রক্তক্ষরণ বন্ধকারী নির্যাস, কুটজ, পক্কৰ, নত্তমাল থেকে পাওয়া রক্তক্ষরণ বন্ধকারী নির্যাস অথবা অন্যান্য যে-কোনো রক্তক্ষরণ বন্ধকারী নির্যাস, যা ওষুধ এবং যা অপ্রধান খাদ্যের কাজ করে না, অথবা প্রধান খাদ্যের কাজ করে না, এ ধরনের রক্তক্ষরণ বন্ধকারী নির্যাসের ওষুধগুলো গ্রহণ করে আজীবন রাখা যাবে এবং কোনো কারণ থাকলে খাওয়া যাবে। কোনো কারণ ছাড়া খেলে দুক্কট অপরাধ।—মৰ.২৬৩

আমি অনুমোদন করি যে, পাতার ওষুধ, যেমন : নিম পাতা, কুটজ পাতা, শসা পাতা, তুলসি পাতা, তুলা গাছের পাতা অথবা অন্য যে-কোনো পাতা, যা ওষুধ এবং যা অপ্রধান খাদ্য হিসেবে অথবা প্রধান খাদ্য হিসেবে কাজ করে না, সেই পাতার ওষুধ গ্রহণ করে আজীবন রাখা যাবে এবং কোনো কারণ থাকলে খাওয়া যাবে। কোনো কারণ ছাড়া খেলে দুক্কট অপরাধ।—মৰ.২৬৩

আমি অনুমোদন করি যে, ফলের ওষুধ যেমন : ৰিলঙ্গ, পিপুল, গোলমরিচ, হরিতকি, বহেরা, আমলকি, গোঠ অথবা অন্য যে-কোনো ফল, যা ওষুধ এবং যা অপ্রধান খাদ্য হিসেবে অথবা প্রধান খাদ্য হিসেবে কাজ করে না, সেই ফলের ওষুধ গ্রহণ করে আজীবন রাখা যাবে এবং কোনো কারণ থাকলে খাওয়া যাবে। কোনো কারণ ছাড়া খেলে দুক্কট অপরাধ।—মৰ.২৬৩

আমি অনুমোদন করি যে, কষের ওষুধ, যেমন :হিং, হিংয়ের কষ, হিংয়ের আঠা, আঠা, আঠা-পত্তি, আঠা পন্নি অথবা অন্য যে-কোনো কষ, যা ওষুধ এবং যা অপ্রধান খাদ্য হিসেবে অথবা প্রধান খাদ্য হিসেবে কাজ করে না, সেই কষ ওষুধ গ্রহণ করে আজীবন রাখা যাবে এবং কোনো কারণ থাকলে খাওয়া যাবে। কোনো কারণ ছাড়া খেলে দুক্কট অপরাধ।- মৰ.২৬৩

আমি অনুমোদন করি যে, লবণ-ওষুধ, যেমন : সমুদ্র লবণ, কালো লবণ, পাথুরে লবণ, রান্নাবান্নার লবণ, লাল লবণ অথবা অন্য যে-কোনো লবণ, যা ওষুধ এবং যা অপ্রধান খাদ্য হিসেবে অথবা প্রধান খাদ্য হিসেবে কাজ করে না, সেই লবণ-ওষুধগুলো গ্রহণ করে আজীবন রাখা যাবে এবং কোনো কারণ থাকলে খাওয়া যাবে, কোনো কারণ ছাড়া খেলে দুক্কট অপরাধ।—মৰ.২৬২৩

বিশেষ চিকিৎসা
যার চুলকানি আছে, ছোটো ফোড়া, ক্ষত, অথবা শক্ত চামড়ার প্রদাহ আছে, অথবা যার দেহে দুর্গন্ধ, আমি তার জন্য ওষুধ হিসেবে চূর্ণ অনুমোদন করি। অসুস্থ নয় এমন কারো জন্য আমি (চূর্ণ করা) গোবর, কাদামাটি এবং রঞ্জক-তলানি অনুমোদন করি। আমি উদূখল ও মুষল অনুমোদন করি।—মৰ.২৬৪

আমি চূর্ণছাঁকনি অনুমোদন করি... আমি কাপড়ের ছাঁকনি অনুমোদন করি।—মৰ.২৬৪

যে অমনুষ্য দ্বারা আক্রান্ত (অধিকৃত), আমি তার জন্য কাঁচা মাংস ও কাঁচা রক্ত অনুমোদন করি।—মৰ.২৬৪

আমি (চোখের) মলম অনুমোদন করি : কালো সুরমা/কাজল, রস-মলম (vitriol দিয়ে বানানো?), সোত-মলম (এন্টিমনি দিয়ে বানানো?), yello orpiment(§), ভুসার কালি... আমি (মলমের সাথে মিশ্রিত) চন্দন কাঠ, টগর, benzoin gum আঠা, তালীস, মুঠ অনুমোদন করি।—মৰ.২৬৫

আমি মলম বাক্স অনুমোদন করি... চাকচিক্যময় মলম বাক্স ব্যবহার করা উচিত নয়। যে করে, তার দুক্কট অপরাধ। আমি হাড়, হাতির দাঁত, শিং, খাগড়া, কাঠ, কষ, ফল (§) (যেমন : নারিকেলের খোল), তামা (ধাতু), অথবা শঙ্খের তৈরি (মলম বাক্স) অনুমোদন করি।—মৰ.২৬৫

আমি ঢাকনা অনুমোদন করি... আমি ঢাকনাকে দড়ি/সুতা দিয়ে বেঁধে মলম বাক্সের সাথে বেঁধে রাখা অনুমোদন করি... (মলমের বাক্স বিদীর্ণ হলো) আমি এটিকে সুতা/রশি দিয়ে একত্রে বাঁধা অনুমোদন করি।—মৰ.২৬৫

আমি (মলম) কাঠির জন্য খাপ অনুমোদন করি... আমি মলম বাক্সের জন্য ব্যাগ অনুমোদন করি... আমি এর মুখকে বাঁধার জন্য দড়ি অনুমোদন করি যা বহনকারী ফিতা হিসেবে ব্যবহৃত হবে।—মৰ.২৬৫

আমি মাথার জন্য তেল অনুমোদন করি... আমি নাকের মধ্য দিয়ে চিকিৎসা অনুমোদন করি... আমি একটি নাকের নল (অথবা নাকের চামচ) অনুমোদন করি... চাকচিক্যময় নাকের নল ব্যবহার করা উচিত নয়। যে তা করবে, তার দুক্কট অপরাধ। আমি হাড়, হাতির দাঁত, শিং, খাগড়া, বাঁশ, কাঠ, কষ, ফল (§) (যেমন নারিকেলের খোল), তামা (ধাতু), অথবা শঙ্খের তৈরি (নাকের নল) অনুমোদন করি।—মৰ.২৬৬

আমি দুটো নাকের নল অনুমোদন করি... আমি অনুমোদন করি যে, ধোঁয়ার শ্বাস গ্রহণ করা যাবে... আমি ধোঁয়ার শ্বাস গ্রহণের জন্য একটি নল অনুমোদন করি... চাকচিক্যময় ধোঁয়া শ্বাস গ্রহণের নল ব্যবহার করা উচিত নয়। যে তা করবে তার দুক্কট অপরাধ। আমি হাড়, হাতির দাঁত, শিং, খাগড়া, বাঁশ, কাঠ, কষ, ফল (§) (যেমন নারিকেলের খোল), তামা (ধাতু), অথবা শঙ্খের তৈরি (ধোঁয়া শ্বাস গ্রহণের নল) অনুমোদন করি... আমি (ধোঁয়া শ্বাস গ্রহণের নলের জন্য) একটি ঢাকনা অনুমোদন করি... আমি ধোঁয়া শ্বাস গ্রহণের নলের জন্য ব্যাগ অনুমোদন করি... আমি দুটো ব্যাগের অনুমোদন করি... আমি ব্যাগের মুখ বাঁধার জন্য একটি রশি অনুমোদন করি যা বহনকারী ফিতা হিসেবে ব্যবহৃত হবে।—মৰ.২৬৬

(বায়ুর প্রকোপের জন্য) : আমি তেলের নির্যাস অনুমোদন করি... আমি অনুমোদন করি যে, তেলের নির্যাসের মধ্যে মদ মেশানো যাবে... খুব বেশি মদ মেশানো তেল পান করা উচিত নয়। যে তা পান করবে তাকে বিধি (পাচি.৫১) অনুসারে বিচার করতে হবে। আমি অনুমোদন করি যে, যখন তেলের নির্যাসে মদের বর্ণ, গন্ধ বা স্বাদ পাওয়া যাবে না, সেই ধরনের মদ মিশ্রিত তেল খাওয়া যাবে।—মৰ.২৫৭

(তেলের সাথে খুব বেশি মদ মিশ্রিত হলে) : আমি অনুমোদন করি যে, এটি মালিশ তেল হিসেবে অধিষ্ঠান করা যাবে... আমি (তেলের জন্য) তিন ধরনের ফ্লাক্স অনুমোদন করি : ধাতুর ফ্লাক্স, কাঠের ফ্লাক্স, তালের ফ্লাক্স।—মৰ.২৬৭

(অঙ্গপ্রত্যঙ্গে বায়ুর প্রকোপের জন্য) : আমি ঘাম ঝরানোর চিকিৎসা অনুমোদন করি... আমি ভেষজ গুল্ম দিয়ে ঘাম ঝরানোর চিকিৎসা অনুমোদন করি... আমি একটি মহা ঘাম ঝরানো চিকিৎসা... শন পানি... পানির গামলা অনুমোদন করি।—মৰ.২৬৭

(অস্থিসন্ধিতে বায়ুর প্রকোপের জন্য) : আমি রক্ত ঝরতে দেওয়া অনুমোদন করি... moxibustion (§) অনুমোদন করি... (পা ফাটার জন্য) আমি পায়ের পাতার জন্যে মালিশ তেল অনুমোদন করি... আমি অনুমোদন করি যে, পায়ের পাতার মলম প্রস্তুত করা যাবে... (ফোড়ার জন্য) : আমি শল্যচিকিৎসা বা অপারেশন অনুমোদন করি... আমি রক্তক্ষরণকারী পানি অনুমোদন করি... আমি গুঁড়ো করা তিলের মণ্ড অনুমোদন করি।—মৰ.২৬৭

(ফোড়ার জন্য) আমি কাপড়ের প্যাড... ব্যান্ডেজ অনুমোদন করি... আমি অনুমোদন করি যে, সরিষার বীজের চূর্ণ ছিটাতে হবে (যাতে চুলকানি রোধ হয়)... আমি ধোঁয়ার সাহায্যে জীবাণুমুক্ত করা অনুমোদন করি... আমি অনুমোদন করি যে (ক্ষত-কোষগুলো) এক টুকরো লবণ স্ফটিক দিয়ে কেটে ফেলে দেওয়া যাবে... আমি ব্যথা/ঘা এর জন্য তেল অনুমোদন করি... আমি তেল চুষে নেওয়ার জন্য পুরোনো কাপড়খণ্ড এবং ব্যথা/ঘা এর জন্য সকল প্রকার চিকিৎসা অনুমোদন করি।—মৰ.২৬৭

(সাপের কামড়ের জন্য) : আমি অনুমোদন করি যে চারটি মহা জঘন্য জিনিস দেওয়া উচিত : পায়খানা, প্রস্রাব, ছাই, কাদামাটি... আমি অনুমোদন করি যে, সেগুলো অনুমোদনযোগ্য বা কপ্পিয় করে দেওয়ার কেউ থাকলে তাকে দিয়ে সেগুলো অনুমোদন করা উচিত। অনুমোদনযোগ্য করার কেউ না থাকলে নিজে নিজেই সেগুলো নিয়ে খাওয়া যাবে... (বিষ পানের জন্য) : আমি অনুমোদন করি যে, পায়খানা মিশ্রিত পানি পান করতে হবে... আমি অনুমোদন করি যে, পায়খানা করার সময় গ্রহণ করা পায়খানা এমনিতেই গৃহীত হয়ে যায় (§)। এটি আর পুনর্বার গছিয়ে নেওয়ার প্রয়োজন হয় না।—মৰ.২৬৮

(জাদুকরী মিশ্রণ পান করার জন্য) : আমি অনুমোদন করি যে, লাঙল চাষের সময়ে উঠে আসা মাটি পান করতে হবে... (কোষ্ঠকাঠিন্যের জন্য) : আমি অনুমোদন করি যে, ক্ষারীয় রস পান করতে হবে... (জণ্ডিসের জন্য) : আমি অনুমোদন করি যে, প্রস্রাব ও হরিতকি পান করতে হবে... (ত্বকের রোগের জন্য) : আমি অনুমোদন করি যে, বিরেচক পান করতে হবে... (বিরেচক পানের পরে) : আমি পরিষ্কৃত যাগু অনুমোদন করি... আমি পরিষ্কার মুগডালের ঝোল অনুমোদন করি... আমি সামান্য ঘন মুগডালের ঝোল অনুমোদন করি... আমি মাংসের ঝোল অনুমোদন করি।—মৰ.২৬৯

আমি অনুমোদন করি যে, অসুস্থ ভিক্ষু ইচ্ছেমতো লোণসোৰীরক (লোণসোচীরক) খেতে পারবে, এবং যে অসুস্থ নয়, সে এটিকে পানির সাথে মিশিয়ে পানীয় হিসেবে খেতে পারবে।—মৰ.২৭৩

চিকিৎসাপদ্ধতি
পায়ুপথে অপারেশন করা উচিত নয়। যে তা করবে (করাবে), একটি গুরুতর অপরাধ।—মৰ.২৭৯

পায়ুর দুই ইঞ্চি স্থানের মধ্যে অপারেশন ও অর্শ অপসারণ (§) করা উচিত নয়। যে তা করবে (করাবে) : একটি গুরুতর অপরাধ।—মৰ.২৭৯

[বার্মিজ ও পিটিএস সংস্করণে অন্তর্ভুক্ত আছে : আমি রক্ত ঝরতে দেওয়া অনুমোদন করি। কিন্তু এটি থাই অথবা শ্রীলঙ্কান সংস্করণে নেই]—চুৰ.২৫১

মহান মানদণ্ড
যেটা আমি ‘এটি অনুমোদনযোগ্য নয়’—এই বলে আপত্তি করি নি, যদি সেটি যা অনুমোদনযোগ্য নয় তার সাথে মেলে, যদি সেটি যা অনুমোদনযোগ্য তার বিরুদ্ধে যায় (আক্ষরিক অর্থে ‘প্রতিস্থাপন করে’) সেটি তোমাদের জন্য অনুমোদনযোগ্য নয়। যেটা আমি ‘এটি অনুমোদনযোগ্য নয়’ এই বলে আপত্তি করি নি, সেটি যদি যা অনুমোদনযোগ্য তার সাথে মেলে, যা অনুমোদনযোগ্য নয় তার বিরুদ্ধে যায়, তাহলে সেটি তোমাদের জন্য অনুমোদনযোগ্য। আর যেটা আমি ‘এটি অনুমোদনযোগ্য’ এই বলে অনুমতি দিই নি, সেটি যদি যা অনুমোদনযোগ্য নয় তার সাথে মেলে, যা অনুমোদনযোগ্য তার বিরুদ্ধে যায়, তাহলে সেটি তোমাদের জন্য অনুমোদনযোগ্য নয়। আর যা আমি ‘এটি অনুমোদনযোগ্য’—এই বলে অনুমতি দিই নি, তা যদি যা অনুমোদনযোগ্য তার সাথে মেলে, যা অনুমোদনযোগ্য।—মৰ.৩০৫

* * *


 

অধ্যায়—৬

বাসস্থান
পালি শব্দ সেনাসন-এর আক্ষরিক অর্থ হচ্ছে ‘ঘুমানোর জায়গা এবং বসার জায়গা’, যা এখানে বাসস্থান হিসেবে অনূদিত হয়েছে। এর মধ্যে অন্তর্ভুক্ত হচ্ছে বাইরের বিশ্রামস্থলগুলো, আবাস হিসেবে ব্যবহৃত ঘরবাড়িগুলো, এবং আবাসের সাজসজ্জায় ব্যবহৃত দ্রব্যসামগ্রীগুলো। এই অধ্যায়ে এই তিনটি দিকের সবগুলোই আলোচনা করা হয়েছে আর সেই সাথে আবাস ও আসবাবপত্রের বেলায় অনুসরণীয় শিষ্টাচারবিধি সম্পর্কেও এখানে আলোচনা করা হয়েছে। বাসস্থানের যত্ন নেওয়ার ব্রতগুলো অধ্যায়-৯-এ আলোচিত হয়েছে। বাসস্থান বরাদ্দ দেওয়ার জন্য যে-সব কার্যপ্রণালি অনুসরণ করতে হয় তা অধ্যায়-১৮-তে আলোচিত হয়েছে।

বাইরের বিশ্রামস্থল
বাসস্থানের ক্ষেত্রে ভিক্ষুর মৌলিক অবলম্বন হচ্ছে গাছতলা (রুক্খমূল—মৰ.৭৩ দেখুন)। অর্থকথা এই গাছতলাকে দুপুরবেলায় সূর্য মাথার উপরে থাকলে গাছের ছায়া যতদূর পর্যন্ত পড়ে, সেই জায়গাটিকে বুঝিয়েছে। টীকা এই বিষয়টি বাড়িয়ে নিয়েছে ভাবনার উপযোগী অন্যান্য জায়গাগুলোকে উল্লেখের মাধ্যমে, যার অনেকগুলোই বিভিন্ন সূত্রে দেখা যায়, যেমন : পর্বত বা বড় পাথর, পর্বতের ফাটল, বন বা অরণ্য, খোলা আকাশের নিচে (চীবরের তাঁবু বানিয়ে), খড়ের গাদা, গুহা, পাহারা দেওয়ার উঁচু ভবনের ছাদ, খোলা প্যাভিলিয়ন, বাঁশঝাড়, তাঁবু।

আবাস
অর্থকথা আবাস হিসেবে ব্যবহৃত পাঁচ ধরনের বাসস্থানকে অনুমোদন করে : বিহার (সাধারণত এটিকে আবাস হিসেবে অনুবাদ করা হয়। অর্থকথা বলে যে, এর মধ্যে নিম্নোক্ত চারটি বাদে সব ধরনের ঘরবাড়ি অন্তর্ভুক্ত), একটি পিপের মতো বাড়ি, বহুতলা বাড়ি, চিলেকোঠাযুক্ত বাড়ি এবং একটি কক্ষ। অর্থকথা এই চিলেকোঠাযুক্ত বাড়িকে একটি বহুতলা বাড়ি হিসেবে বুঝিয়েছে যার সমতল ছাদে একটি চিলেকোঠার মতো প্যাভিলিয়ন আছে। কক্ষের বেলায় এটি শুধু বলে যে, এটি ইট, পাথর, কাঠ বা মাটির তৈরি হতে পারে। বর্তমানে কংক্রিটের ব্লকগুলো এই ইটের শ্রেণির অধীনে আসবে। অর্থকথা যেভাবে বিহার -এর সংজ্ঞা দিয়েছে তাতে মনে হয় যে, আবাস হিসেবে যে-কোনো কিছুই নিষিদ্ধ হবে না, তবে পারা.২-এর বিভঙ্গে সম্পূর্ণ মাটির তৈরি কুটির বানানোর উপরে দুক্কট আরোপ করা হয়েছে। অর্থকথা এটিকে এমন একটি কুটির হিসেবে বুঝিয়েছে যা মাটি দিয়ে তৈরি এবং বড়োসড়ো একটা বয়ামের মতো এবং নির্মাণের পরে পোড়ানো হয়েছে। পারা.২-এর বিভঙ্গ উল্লেখ করে যে, বুদ্ধ এমন কুটির ধ্বংস করে দিতে ভিক্ষুদের আদেশ দিচ্ছেন এবং এ থেকে অর্থকথা ভিক্ষুদের অনুপযুক্তভাবে অথবা অযথাযথ জায়গায় নির্মিত যে-কোনো ভিক্ষুর কুটিরকে ধ্বংস করে দেওয়ার অনুমতি দেয়। অর্থকথা এর উদাহরণ হিসেবে কোনো একটা কুটিরের কথা বলেছে যা ভিক্ষু কোনো একটা সীমার মধ্যে নির্মাণ করেছে, অথচ সেই সীমার মধ্যে থাকা সিনিয়র ভিক্ষুদের অনুমতি নেয় নি (সংঘা.৬ ও ৭ দেখুন)। তবে এটি আরও যোগ করে যে, কুটিরটি এমনভাবে অপসারণ করা উচিত, যাতে নির্মাণসামগ্রীগুলো পুনরায় ব্যবহার করা যায়। যারা এটি অপসারণ করছে, তাদের এরপর অপরাধীকে তার সামগ্রীগুলো ফিরিয়ে নিতে বলা উচিত। যতি সে দেরি করে, এবং সামগ্রীগুলো কোনো কারণে নষ্ট হয়ে যায়, এখন তার জন্য যে ভিক্ষুরা কুটিরটি অপসারণ করেছে তাদের কোনোমতেই দায়ী করা যাবে না।

বর্ষাবাসের সময়ে গাছের কোটরে, গাছের ফাঁকে, খোলা জায়গায়, অ-বাসস্থানে (অর্থকথামতে, এর মানে হচ্ছে এমন একটি জায়গা যেটি পাঁচটি অনুমোদনযোগ্য আস্তরণের/ছাদের উপকরণের যে-কোনো একটি দিয়ে ঢাকা, কিন্তু এতে খোলা ও বন্ধ করা যায় এমন দরজা নেই), শবাগারে, চাঁদোয়ার/শামিয়ানার নিচে, অথবা কোনো বড়োসড়ো মজুদ রাখার আধারে/বাক্সে বা কনটেইনারে থাকা অনুমোদিত নয়। তবে বছরের বাকি সময়ে অস্থায়ীভাবে সেখানে থাকার বিরুদ্ধে কোনো নিষেধাজ্ঞা নেই। কোনো ভিক্ষু নিজের ব্যবহারের জন্য কুটির নির্মাণ করতে গেলে তাকে অবশ্যই সংঘা.৬ ও ৭-এ দেওয়া অতিরিক্ত করণীয়গুলো অনুসরণ করতে হবে।

নিম্নোক্ত অনুমোদনগুলো থেকে খন্ধক সংকলিত হওয়ার সময়ে তৎকালীন প্রচলিত নির্মাণ রীতি সম্পর্কে একটি ধারণা পাওয়া যায়। ওষুধপত্রের মতোই এই নির্মাণপ্রযুক্তি সময়ের সাথে সাথে এবং স্থানে স্থানে বদলেছে, আর তাই এই অনুমোদনগুলোকে বর্তমানকালের প্রয়োজনের উপযোগী করে উপস্থাপনের জন্য প্রায়ই মহান মানদণ্ডের ব্যবহারের প্রয়োজন হয়ে পড়েছে। আবাস নির্মাণ করা যায় ভূমি থেকে উঁচুতে, যাতে বন্যা থেকে সুরক্ষা পাওয়া যায়। সেই আবাসের ভিত্তি ও তাতে ওঠার সিড়ি হতে পারে ইট, পাথর অথবা কাঠের তৈরি; আর সিড়িতে একটি রেলিং থাকতে পারে। অর্থকথা এই ভূমি থেকে উঁচুতে নির্মাণের অনুমোদনের মধ্যে আবর্জনা দিয়ে জায়গা ভরাট করে নির্মাণের অনুমোদনকেও ধরে নিয়েছে।

আবাসের চাল বা ছাদ নিম্নোক্ত পাঁচটি জিনিসের যেকোনেটি দিয়ে বাঁধা যায়, এবং ঢাকা যায় : টাইলস, পাথর, প্লাস্টার, ঘাস অথবা পাতা। এই একই জিনিসগুলো ব্যবহার করা যায় দেয়ালের আস্তরণেও (পাচি.১৯ দেখুন)। বাড়িটা ভেতরে ও বাইরে প্লাস্টার করা যায় তিন ধরনের প্লাস্টারিং দিয়ে : সাদা, কালো অথবা গৈরিক। এই প্লাস্টারগুলোর প্রত্যেকটিকে দেয়ালে লেগে থাকার জন্য ভিন্ন ভিন্ন কৌশল অবলম্বন করতে হয়। এই তিনটা ক্ষেত্রেই, তুষ মিশ্রিত মাটির প্রলেপ একটি কর্ণিক (trowel—রাজমিস্ত্রিদের সরঞ্জাম) দিয়ে লাগানো যেতে পারে এবং এরপরে এর উপর সাদা প্লাস্টার দেওয়া যায়। সাদা প্লাস্টারের জন্য এভাবে কাজ না হলে মিহি মাটির প্রলেপ একটি কর্ণিক দিয়ে লাগানো যেতে পারে এবং এরপর সাদা প্লাস্টার দেওয়া যেতে পারে। শক্ত হয়ে লেগে থাকার জন্য গাছের কষ এবং ভেজা ময়দার মণ্ড ব্যবহার করা যেতে পারে। কালো প্লাস্টারের বেলায় এমন প্রলেপ কাজ না করলে, কেঁচোর মাটি (মল) ব্যবহার করা যায়। তা কর্ণিক দিয়ে লাগানো যায়, এবং এর উপরে কালো প্লাস্টার দেওয়া যায়। তা শক্ত হয়ে লেগে থাকার জন্য গাছের কষ ও রক্তবন্ধকারী নির্যাস (!) ব্যবহার করা অনুমোদিত। গৈরিক প্লাস্টারের জন্য মূল প্রলেপটা কাজ না করলে তুষ মেশানো মাটির নিচে লাল চূর্ণ ব্যবহার করা যায়। তা কর্ণিক দিয়ে লাগানো যায় এবং এর উপরে গৈরিক প্লাস্টার দেওয়া যায়। শক্ত হয়ে লেগে থাকার জন্য সরিষা বীজের চূর্ণ ও মধুমোম-তেল অনুমোদিত। এই শেষোক্ত মিশ্রণটি বেশি ঘন হলে কাপড় দিয়ে মুছে ফেলা যায়।

বর্তমানে মহান মানদণ্ডের ভিত্তিতে বলা যায়, প্লাস্টারিং করার অনুমোদনের মধ্যে সিমেন্টের প্লাস্টারও অন্তর্ভুক্ত হবে। এই সিমেন্টের প্লাস্টারকে দেয়ালে লেগে থাকার জন্য সহায়ক যে-কোনো জিনিস অথবা কৌশলও অনুমোদনযোগ্য হবে। প্লাস্টারকে চার ধরনের নকশা দিয়ে অলংকৃত করা যায় : ফুলের মালার নকশা, লতার নকশা, ড্রাগন দাঁতের নকশা, পঞ্চ-পাপড়ির নকশা। অর্থকথামতে, এই নকশা আঁকাআঁকি ভিক্ষু নিজেই করতে পারে। তবে পিটক পুরুষ ও নারী রূপ আঁকা নিষিদ্ধ করেছে। (সেই সময় কয়েকজন ছয়-দলীয় ভিক্ষুর আবাসে নারী ও পুরুষের প্রতিকৃতি-সংবলিত অশ্লীল ছবি আঁকা ছিল। লোকজন আবাসস্থল পরিদর্শন করতে গিয়ে সেটি দেখে সমালোচনা করল, অভিযোগ করল এবং চারদিকে ছড়িয়ে দিল, ‘ঠিক যেন গৃহীদের মতো, যারা ইন্দ্রিয়সুখ ভোগে অংশ নেয়।’) অর্থকথা এই নিষেধাজ্ঞাকে বাড়িয়ে শুধু মানুষের ছবি অন্তর্ভুক্ত করেই ক্ষান্ত হয় নি, এমনকি যে-কোনো প্রাণীর ছবি, এমনকি কেঁচোকেও এর মধ্যে অন্তর্ভুক্ত করেছে (!)। অর্থকথা বলে যে, ভিক্ষুর কোনো কিছু নিজে নিজে আঁকা অথবা অন্যকে দিয়ে আঁকানো উচিত নয়। কিন্তু সে অন্যদের দিয়ে অনুপ্রেরণাদায়ী গল্প যেমন জাতকের কাহিনিগুলো চিত্রিত করাতে পারে, অথবা বিরাগ জন্মায় এমন ছবি আঁকাতে পারে।

কাঠের ঠেকনা বা ঠেসের জন্য একটি অনুমোদন আছে, যেটিকে অর্থকথা পুরোনো দেয়াল ধরে রাখার একটি উপায় বলে ব্যাখ্যা করেছে। বৃষ্টি থেকে বাঁচতে বাড়ির চাল বা ছাদ প্রলম্বিত বা বাড়িয়ে রাখাটা অনুমোদিত। আর সেই সাথে কাদামাটি, ছাই ও গরুর গোবরের মণ্ডও অনুমোদিত, যা হচ্ছে আপাতদৃষ্টিতে ফুটো বন্ধ করার জন্য। ঘরের চালের মধ্য দিয়ে একটি সাপ নিচে এক ভিক্ষুর উপর পড়লে তখন ছাদ ও শামিয়ানা/চাঁদোয়ার অনুমোদন হয়।

তিন ধরনের জানালা অনুমোদিত : রেলিং বসানো জানালা, জাফরি বসানো জানালা এবং শিক/গরাদ বসানো জানালা। জানালা দিয়ে ধুলো ও কীটপতঙ্গ যাতে আসতে না পারে তার জন্য পর্দা, ঝাপ/খড়খড়ি ও ছোটো জানালা মাদুর অথবা তাকিয়া[37] অনুমোদিত। কাচের জানালা বুদ্ধের সময়ে অজানা ছিল। কিন্তু মহান মানদণ্ডের অধীনে তা অনুমোদনযোগ্য। দরজা, দরজার খুঁটি ও চৌকাঠ অনুমোদিত। দরজার কবজার জন্য একটি ছোটো সিলিন্ডার আকৃতির কাঠখণ্ড অনুমোদিত; আর দরজার চৌকাঠে সেই দরজার ছোট্ট সিলিন্ডারকৃতির কাঠখণ্ডটি ঘোরার জন্য উদূখলের মতো একটি গর্ত অনুমোদিত। দরজাটি দৃঢ় করতে এর মধ্যে একটি ছিদ্র করে সেই ছিদ্রের মধ্য দিয়ে রশি ঢুকিয়ে নিয়ে সেটি দরজার খুঁটির সাথে বেঁধে নেওয়া যায় (অথবা দুটো দরজা থাকলে, অন্য দরজাটায় বাঁধা যায়)। অর্থকথা বলে যে, এখানে সব ধরনের দড়ি/রশি অনুমোদিত, এমনকি বাঘের লেজও (!)। দরজাটি বন্ধ রাখতে আরও অধিকতর নিরাপত্তার জন্য হুড়কো এবং আড়াআড়ি কাঠ অনুমোদিত। সেগুলোকে ধরে রাখার জন্য খুঁটি অনুমোদিত। সেগুলো গ্রহণের জন্য ছিদ্র এবং সেগুলো দৃঢ় করতে পিন অনুমোদিত। অধিকতর নিরাপত্তার জন্য চাবি (ধাতু, কাঠ, বা শিংয়ের তৈরি) এবং সেই সাথে খাঁজকাটা চাবি, চাবির ছিদ্র ও তালা অনুমোদিত।

গোপনীয়তার জন্য রুমের মধ্যে পর্দা বা হাফ-ওয়াল দিয়ে রুমের ভেতরটা ভাগ করা অনুমোদিত। আলাদা রুম যেমন : বর্গাকার অথবা আয়তাকার রুমগুলো ভাগ করা যেতে পারে। ব্যক্তিগত রুমটা ছোটো আবাসে একপাশে এবং বড় আবাস হলে মাঝখানে করা যায়। বাড়ির কড়িবর্গাগুলোর উপরেও একটি ব্যক্তিগত রুম বানানো যায়। অর্থকথা এটিকে (সমতল) ছাদের উপরে একটি চিলেকোঠা বলে বুঝিয়েছে, কিন্তু এই অনুমোদনের মধ্যে বাড়ির ছাদের নিচের কক্ষও অন্তর্ভুক্ত হবে বলে মনে হয়।

নির্মাণের খুঁটিনাটি যে-সব জিনিস অনুমোদনযোগ্য, এসবের মধ্যে ব্যাগ ঝুলিয়ে রাখার জন্য দেয়ালের উপর কোনো আংটা অথবা হাতির দাঁত অন্তর্ভুক্ত। আর সেই সাথে চীবর ঝুলিয়ে রাখার জন্য দণ্ড, চীবর ঝুলিয়ে রাখার দড়ি, একটি বারান্দা, ঢাকা চত্বর, ভেতরের উঠান, ঢালু চালের প্রবেশপথ, সরানো যায় এমন পর্দা (স্লাইডিং পর্দা?), এবং চাকা লাগানো পর্দাও অনুমোদিত।

আবাসের চারদিকে ইট, পাথর অথবা কাঠ দিয়ে দেয়াল ঘেরা দেওয়া যায়। আবাসের মতো সেই দেয়ালেরও একটি চালযুক্ত প্রবেশপথ থাকতে পারে, যা ভূমি থেকে উঁচুতে বানানো যেতে পারে, ভেতরে-বাইরে প্লাস্টার করা এবং অনুমোদনযোগ্য নকশা দিয়ে অলংকরণ করা যেতে পারে। এটিরও একটি দরজা থাকতে পারে, এর সাথে এটির দৃঢ়তা ও তালা মারার জন্য যাবতীয় সরঞ্জাম থাকতে পারে।

আবাসের চারদিকের জায়গাটা কর্দমাক্ত না হওয়ার জন্য এতে নুড়িপাথর ছিটিয়ে দেওয়া যেতে পারে অথবা বড়োসড়ো সমতল পাথরের চাঙর বসানো যেতে পারে আর একটি পানি সরে যাওয়ার নালা বসানো যেতে পারে।

প্রবেশপথে পাপোশ রাখা যেতে পারে, যা পাথর, পাথরের টুকরো (নুড়ি) অথবা ঝামাপাথর দিয়ে তৈরি। বর্তমানে সিমেন্টের তৈরি পাপোশও আপাতদৃষ্টিতে অনুমোদনযোগ্য। চুৰ.২৬৯-এর অর্থকথামতে, পাপোশের কাজ হচ্ছে পা ধোয়ার পূর্বে অথবা পা মোছার সময় অথবা পা ধোয়ার পরে শুকানোর সময় দাঁড়ানোর জায়গা করে দেওয়া। কোনো একটা কারণে, মাটির তৈরি পাপোশ অনুপযুক্ত বলে বিবেচিত হয়েছে আর তাই চুৰ.২৬৯ ভিক্ষুকে এর ব্যবহার করতে মানা করেছে। সেই বিধির অর্থকথামতে এর মানে হচ্ছে সেটি গ্রহণ করাও ভিক্ষুর নিষিদ্ধ।

উপরে যেমনটা উল্লিখিত হয়েছে, অনুমোদন এবং নিষেধাজ্ঞাগুলো মহান মানদণ্ডের ভিত্তিতে বাড়ানো যায় যাতে সেগুলো বর্তমানকালের নির্মাণরীতিতে প্রযোজ্য হতে পারে।

কোনো আবাস যদি সংঘকে দেয়ার কথা থাকে, তাহলে সেটিকে চারদিকে বর্তমান এবং অনাগত সংঘের জন্য ‘প্রতিষ্ঠা’ করতে হয়। অন্য কথায় সেটি শুধু সেই বিহারের আবাসিক ভিক্ষুদের জন্য নয়, বরং বর্তমান ও ভবিষ্যতের সমগ্র সংঘের সাধারণ সম্পত্তি হয়ে যায়।

আসবাবপত্র
ৰিনয-মুখ যেমনটা বলে, এটি হচ্ছে আরেকটি ক্ষেত্র যেখানে মহান মানদণ্ডকে মনে রাখতে হবে। আসবাবপত্রকে দুভাগে ভাগ করা যায় : অনুমোদনযোগ্য এবং অনুমোদনযোগ্য নয়।

অনুমোদনযোগ্য :
ঘাসের মাদুর অনুমোদিত, আর নিম্নোক্ত শ্রেণির খাটও অনুমোদিত : শক্ত তক্তার খাট, বাঁশের বেতের খাট (অর্থকথা বলে : পাকানো অথবা বাঁশের ফালির বোনা), খাট বা বেঞ্চি যার পাগুলোতে একটি ফ্রেম সংলগ্ন থাকে, সরু পাতের তৈরি খাট বা বেঞ্চি, বাঁকা পা-যুক্ত খাট বা বিছানা, পা খুলে নেওয়া যায় এমন খাট বা বেঞ্চি (পাচি.১৮ দেখুন), দড়ি বা রশি দিয়ে বোনা খাট এবং কাপড় দিয়ে ঢাকা খাট বা বেঞ্চি।

বর্গাকার আসন যা শুয়ে থাকার মতো বড় নয় (আসন্দিক : পাচি.৮৭ দেখুন) তার পা গুলো লম্বা হলেও অনুমোদিত। আর একই কথা খাটে পিঠ এবং হাতলযুক্ত বেঞ্চির ক্ষেত্রেও। অর্থকথা উল্লেখ করে যে, এই অনুমোদনের মানে হচ্ছে, পাচি.৮৭ শুধু অ-বর্গাকার চারকোনা এবং সেই সাথে পিঠ ও হাতল নেই এমন আসনগুলোর ক্ষেত্রে প্রযোজ্য। অন্যান্য অনুমোদনযোগ্য আসনের মধ্যে আছে বেতের বেঞ্চি, কাপড় রশির মতো করে পাকানো বেঞ্চি, ভেড়ার পা-যুক্ত বেঞ্চি (অর্থকথা এটিকে এমন একটি বেঞ্চি হিসেবে বুঝিয়েছে যার পাগুলো কাঠের ব্লক ( চৌকোনা কাঠখণ্ড) এর উপর শক্তভাবে লাগানো থাকে), একটি বেঞ্চি যার পাগুলো পরস্পর সংযুক্ত, কাঠের বেঞ্চি, টুল/চেয়ার এবং খড়ের বেঞ্চি।

পাঁচ ধরনের তোশক/গদি অনুমোদিত : পশুর লোমে ভরা তোশক/গদি, কাপড় দিয়ে ভরা তোশক/গদি, বাকলের আঁশ দিয়ে ভরা তোশক/গদি, ঘাস দিয়ে ভরা তোশক/গদি, অথবা পাতা দিয়ে ভরা তোশক/গদি। অর্থকথামতে, পশুর লোম এর মধ্যে মানুষের চুল বাদে সকল লোম ও পালক এবং সেই সাথে পশমি কাপড়ও অন্তর্ভুক্ত।

এটি প্রাচীন কুরুন্দী অর্থকথা থেকে মসুরক (টীকা এটিকে চামড়ার গদি বলেছে) এর নাম উল্লেখ করে অর্থাৎ এগুলোও অনুমোদিত। তোশকের সর্বোচ্চ কোনো সাইজ নেই। তাই অর্থকথা এটিকে নিজের প্রয়োজনমত বড় করতে পরামর্শ দিয়েছে। এর উদাহরণ হচ্ছে এ রকম : খাট ঢাকা যায় এমন তোশক, বেঞ্চির জন্যও একটা, মেঝের জন্য একটা (জাজিম), চঙ্ক্রমণের পথের জন্যও একটা, এবং পা মোছার গদি একটা।

পিটক অনুমোদন করে যে, তোশক/গদি ঢাকার জন্য কাপড় ব্যবহার করা যাবে। এখানে অর্থকথা বলে যে, এই অনুমোদনের মধ্যে চীবরের জন্য অনুমোদিত ছয় ধরনের কাপড়ের সবগুলোই অন্তর্ভুক্ত। পিটক আরও বলে যে, খাট/বেঞ্চির উপর কাপড়ের প্যাড বিছিয়ে তবেই এর উপর তোশক/গদি বিছানো যায়। তোশক/গদির ওয়ার বা আবরণটা চুরি হয়ে গেলে তা চিহ্নিত করতে সেখানে একটা দাগ, প্রিন্ট করা চিহ্ন, অথবা হাতের ছাপ দেওয়া যেতে পারে। অর্থকথা বলে যে, দাগ দেওয়া যায় কোনো রঞ্জক অথবা হলুদ দিয়ে, আর হাতের ছাপের মধ্যে পাঁচটি আঙুলই দেখা যাওয়া উচিত।

ফ্লোরম্যাট ইত্যাদির জন্যও কাপড়ের প্যাড ব্যবহার করা যায় (অর্থকথা বলে, এটি হচ্ছে সমাপ্ত হওয়া মেঝেতে কোনো দাগ যাতে না পড়ে তার জন্য)। তুলার আঁশ—যা গাছের তুলা, লতার তুলা অথবা ঘাসের তুলা থেকে হতে পারে—বালিশ বানাতে তা ব্যবহার করা যায় (পাচি.৮৮ দেখুন)। অর্থকথা এখানে উল্লেখ করে যে, এই তিন ধরনের তুলার মধ্যে সকল প্রকার উদ্ভিদ থেকে পাওয়া তুলা অন্তর্ভুক্ত এবং তোশকে ভরার জন্য যে পাঁচ ধরনের জিনিস অনুমোদিত, সেগুলো বালিশের ক্ষেত্রেও অনুমোদিত।

সবচেয়ে বড় বালিশ, যা পিটকে অনুমোদিত তা হচ্ছে মাথার সাইজের। অর্থকথা কুরুন্দীকে উল্লেখ করে বলে যে, এটি একটি তিনকোনা বালিশকে বুঝায়, যার এক কোনা থেকে আরেক কোনা এক বিঘত ও চার আঙুল চওড়া, লম্বায় দেড় হাত, মাঝখানে সোয়া এক হাত (টীকা বলে, এটি হচ্ছে বেড়, কিন্তু সংখ্যাগুলো ঠিক মেলে না)। অর্থকথা আরও বলে যে, অসুস্থ নয় এমন ভিক্ষু শুধু তার মাথা ও পায়ের জন্য বালিশ ব্যবহার করতে পারে। কিন্তু একজন অসুস্থ ভিক্ষু অনেকগুলো বালিশ কাপড় দিয়ে ঢেকে সেটাকে তোশকের মতো করে ব্যবহার করতে পারে। পিটক ভিক্ষুকে দেহের অর্ধেক মাপের বালিশ ব্যবহারের জন্য দুক্কট আরোপ করে। সুতি পশম—যা চ্যাপ্টা প্যাড আকৃতির—তা এমনিতে কম্বল অথবা বেডশীট হিসেবে ব্যবহার করা যায় না, কিন্তু এটিকে ছিঁড়ে ফেলে তুলার আঁশে পরিণত করা যায়। এর পরে সেটি দিয়ে বালিশ বানানো যায়।

অধ্যায়-৩-এ যেমনটা বলা হয়েছে—মশারি অনুমোদিত।

পারা.২-এর অর্থকথায় অলংকৃত করা উচিত নয় এমন জিনিসগুলোর একটি দীর্ঘ তালিকা আছে। তবে কোনো একটা কারণে এটি নিম্নোক্ত দ্রব্যগুলোকে অলংকৃত করাটা অনুমোদিত করে : খাট, বেঞ্চি, চেয়ার, টুল, তোশক/গদি, বালিশ, ফ্লোরম্যাট/ফ্লোরে বিছানোর জিনিস, পানির গ্লাস, পানির জগ এবং পাপোশ।

অনুমোদনযোগ্য নয় :
পিটক উঁচু এবং মহা আসবাবপত্রের ব্যবহার নিষিদ্ধ করেছে। অর্থকথা এখানে উঁচু বলতে বুঝিয়েছে অনুমোদনযোগ্য উচ্চতার চেয়ে উঁচু (পাচি.৮৭-এর মতো)। এবং মহা বলতে অশোভন আস্তরণ ও অলংকরণ দ্বারা ঢেকে দেওয়াকে বুঝিয়েছে। পিটকে এর উদাহরণের মধ্যে আছে : বেদি (আসন্দি : একটি উঁচু বর্গাকার মঞ্চ, যা শুয়ে থাকার মতো যথেষ্ট বড়ো পাচি.৮৭ দেখুন), সিংহাসন (পল্লঙ্ক—একটি আসন যার পায়ে হিংস্র জন্তুজানোয়ারের ছবি খোদাই করা আছে), লম্বা ঝালরওয়ালা বিছানার চাদর, অলংকৃত বিছানার চাদর, পশুর লোম দিয়ে তৈরি সাদা বিছানার চাদর, পশমি বিছানার চাদর যা প্রাণীর ছবি দিয়ে অলংকৃত, উভয় পাশে পশম আছে এমন পশমি আস্তরণ, একপাশে পশম আছে এমন পশমি আস্তরণ (এই দুটো অনুবাদের জন্য আমি টীকাকে অনুসরণ করেছি), রত্ন দিয়ে অলংকৃত রেশমি কাপড় (অথবা সোনা বা রুপার সুতা দিয়ে বোনা কাপড়), নর্তকীর কার্পেট, হাতির পিঠের কাপড়খণ্ড, ঘোড়ার পিঠের কাপড়খণ্ড, রথের কাপড়খণ্ড, কৃষ্ণসার মৃগের চামড়ার বেডশীট, কদলি হরিণের চামড়ার কাপড়, শামিয়ানা টাঙানো বিছানা, উভয় পাশে লাল গদি আছে এমন বিছানা।

এই জিনিসগুলোর বেলায় অর্থকথা বলে যে, একটি সাদাসিধে রেশমি কাপড় অনুমোদনযোগ্য, আর শামিয়ানাযুক্ত বিছানায় যদি অশোভন অলংকরণ না থাকে তা-ও অনুমোদনযোগ্য। উভয় পাশে লালগদিওয়ালা বিছানা মানে হচ্ছে মাথা ও পায়ের জন্য ব্যবহৃত বালিশযুক্ত বিছানা। এর একটি বালিশ লাল, অন্যটি অন্য কোনো রঙের হলে সেই বিছানা অনুমোদনযোগ্য।

এ সংশ্লিষ্ট একটি অংশে পিটক একটি উঁচু খাটে শুয়ে পড়তে নিষেধ করেছে। খাটের পায়ের নিচে ইট, কাঠ ইত্যাদি সহায়ক হিসেবে দেওয়া যায় কিন্তু সেগুলো উচ্চতায় আট আঙুলের বেশি হতে পারবে না। ফুল ছিটানো আছে এমন বিছানায় শুয়ে পড়াও উচিত নয়। সুগন্ধি দান করা হলে ভিক্ষু দরজায় পাঁচ আঙুলের চিহ্ন দিতে পারে। ফুল দেওয়া হলে, সে তা আবাসের একপাশে রেখে দিতে পারে। ৰিনয-মুখ যেমনটা বলে, বর্তমানে সুগন্ধি ও ফুলের যথাযথ ব্যবহার হচ্ছে সেগুলো কোনো বুদ্ধের ছবি বা মূর্তির সামনে রাখা।

বড় চামড়া যেমন : সিংহের চামড়া, বাঘের চামড়া অথবা চিতা বাঘের চামড়া ব্যবহারের বিরুদ্ধে নিষেধাজ্ঞা রয়েছে। মধ্যগঙ্গার উপত্যকার বাইরের অঞ্চলগুলোর জন্য এই নিষেধাজ্ঞা কিছুটা শিথিল করা হয়েছিল, যেখানে ভিক্ষু ভেড়ার চামড়া, ছাগলের চামড়া অথবা হরিণের চামড়াখণ্ড ব্যবহার করতে পারে। অর্থকথামতে, এই অনুমোদনের মধ্যে বানরের চামড়া, কদলী হরিণ অথবা কোনো হিংস্র পশুর চামড়া অন্তর্ভুক্ত নয়। যেগুলো এমনিতেই হিংস্র পশু সেগুলো বাদেও এটি বলে যে, এই শেষোক্ত শ্রেণির মধ্যে গরু, মোষ, খরগোশ এবং বিড়ালও অন্তর্ভুক্ত (!)। তবে কোনো একটা কারণে পিটক বলে যে, সংঘের কাছে জমা হওয়া ভালুকের চামড়া পাপোশ হিসেবে ব্যবহার করা যাবে, এমনকি মধ্যগঙ্গা উপত্যকায়ও।

গরুর চামড়া অথবা অন্য যে-কোনো চামড়া ব্যবহারের নিষেধাজ্ঞার জন্য আলাদা একটি বিধি রয়েছে। এই নিষেধাজ্ঞাটি গঙ্গা উপত্যকার বাইরে শিথিল করা হয় নি, তবে দুটি স্পষ্ট ব্যতিক্রম—যা সবখানে দেখা যায়—তা হচ্ছে অধ্যায়-৭-এর গরুভণ্ডে উল্লিখিত চামড়ার জুতা/স্যান্ডেল এবং চামড়ার জিনিসপত্র। এখানে নিষেধাজ্ঞাটা মনে হয় চামড়ার আসবাবপত্র অথবা দেহের আবরণ হিসেবে ব্যবহার করার বিরুদ্ধে করা হয়েছে।

কোনো গৃহীর বাড়িতে গেলে সেখানে তাদের পাতানো (টীকামতে এর মানে হচ্ছে তাদের মালিকানাধীন) চামড়া অথবা উঁচু অথবা মহা আসবাবপত্রের উপর বসা অনুমোদিত। তবে এর তিনটা ব্যতিক্রম আছে : বেদি, সিংহাসন, অথবা তুলার চ্যাপ্টা প্যাড। তবে বসা অনুমোদিত হলেও এগুলোর উপর শোয়া অনুমোদিত নয়। আসবাবপত্রের একটিতে চামড়ার বাঁধন থাকলেও এর উপর বসা অথবা হেলান দেওয়া অনুমোদিত। চুৰ.৩২০ একটি ঘটনার উল্লেখ করে, যেখানে একটি বহুতল প্রাসাদ সংঘের কাছে দান করা হয়, এবং বহুতল ভবনের আনুষঙ্গিক সাজসরঞ্জামগুলোর জন্য একটি অনুমোদন প্রণীত হয়। এসব সরঞ্জামের মধ্যে বেদি/মঞ্চ থাকলে সেই বেদি/মঞ্চের পাগুলো যথাযথ দৈর্ঘ্যে কেটে বাদ দিয়ে এরপর ব্যবহার করা যায় (পাচি.৮৭ দেখুন); যদি সিংহাসন থাকে, তবে এর হিংস্র প্রাণীর অলংকরণগুলো কেটে ফেলার পরে এটি ব্যবহার করা যায়; আর যদি তুলার প্যাডের কম্বল থাকে, তাহলে সেটি আঁচড়ে নিয়ে তুলার আংশে পরিণত করে সেগুলো দিয়ে বালিশ বানানো যায়। অন্যান্য অননুমোদনযোগ্য আসবাবপত্রগুলো মেঝের কাপড় হিসেবে ব্যবহার করা যায়।

অর্থকথা এই অনুমোদনের পূর্ণ স্বাধীনতা নিয়েছে এবং বহুতল ভবনের আনুষঙ্গিক সাজসরঞ্জামের মধ্যে রুপা অথবা সোনার অলংকৃত জানালা, আসবাব ও ফ্যান, সোনা বা রুপার তৈরি পানির আধার এবং মগ; সুন্দরভাবে সাজানো জিনিসপত্র ইত্যাদির মতো জিনিসকেও অন্তর্ভুক্ত করেছে। এটি বলে যে, যে-কোনো চাকচিক্যময় কাপড়কে ‘গৃহীদের সাজানো’ হিসেবে অনুমোদনের অধীনে ধর্মাসনের উপরে বিছানো যায়। আর যে-কোনো চাকর বাকর, জমিজমা অথবা গবাদিপশু—যা সেই ভবনের সাথে আসে—তারাও সেই ভবনটি গ্রহণের সাথে সাথেই আপনা-আপনি গৃহীত হয়ে যায়। এই শেষোক্ত কথাটি সামঞ্ঞফল সূত্রে একজন শীলবান ভিক্ষু যে-সব জিনিস গ্রহণ করে না তার তালিকাটির সরাসরি বিপরীত হয়ে যায় :

‘সে রান্না না করা শস্যদানা... কাঁচা মাংস... নারী ও মেয়ে... পুরুষ ও নারী চাকর... ছাগল-ভেড়া... হাঁস, মুরগি ও শুকর... হাতি, গবাদি পশু, ঘোড়া, ঘোটকী... জমি ও সম্পত্তি গ্রহণ থেকে বিরত থাকে।’

সামগ্রিকভাবে একটি সংঘ দাসদাসী ও গবাদিপশু গ্রহণ করতে পারে, যদিও কোনো একক ভিক্ষু তা পারে না—অর্থকথার এই কথার পেছনে এমন যুক্তি হয়তো এই ব্যাপারটির ভিত্তিতে যে, সংঘ জমির মালিক হতে পারে কিন্তু কোনো একক ভিক্ষু তা পারে না। কিন্তু তবুও এর মধ্য দিয়ে অর্থকথা সেই চিন্তাধারা অনুসরণ করছে যার ফলে মধ্যযুগীয় শ্রীলঙ্কা ও ভারতে অপব্যয়ী ও অসংযত ভিক্ষুশ্রেণি গড়ে উঠেছিল, আর তা বুদ্ধশাসনের অনেক ক্ষতির কারণ হয়েছিল। এর চেয়ে অধিকতর যৌক্তিক একটি ব্যাখ্যা হতে পারে সাজসরঞ্জাম'কে নির্জীব বস্তুর মধ্যে সীমাবদ্ধ রাখা এবং আসন্দি, পল্যঙ্ক ও তুলার প্যাড-সংশ্লিষ্ট বিধিটি ভিক্ষুর ব্যবহার্য অন্যান্য অনুপযুক্ত দ্রব্যের ক্ষেত্রেও প্রয়োগ করা। অন্য কথায়, সেগুলো শুধু অন্য কোনো উপযুক্ত জিনিসে পরিণত করে তবেই ব্যবহার করা উচিত। যে-সব দ্রব্য সেভাবে অন্য কিছুতে পরিণত করা যায় না সেগুলোর বেলায় চুৰ.৩২৪ অনুমোদন করে যে, সেগুলো অন্য কোনো লাভজনক ও কাজে লাগে এমন কিছুর সাথে বদলাবদল করা (পরবর্তী অধ্যায় দেখুন)। দাসদাসী ও গবাদিপশুকে কোনো বাসস্থানের আনুষঙ্গিক সাজসরঞ্জাম হিসেবে বিবেচনা করা উচিত নয়। আর তাই সেগুলো গ্রহণ করাও উচিত নয়, তা সে একক ভিক্ষু হোক অথবা সমগ্র সংঘ মিলে হোক।

বাসস্থানের ব্যাপারে শিষ্টাচারবিধি
বাসস্থানে আধোয়া পায়ে, ভেজা পায়ে, অথবা জুতা/স্যান্ডেল পরে পা দেওয়া উচিত নয়। অর্থকথা এখানে বাসস্থান বলতে বুঝিয়েছে সাংঘিক খাট অথবা বেঞ্চি, পাকা/টাইলস দেওয়া মেঝে, অথবা মেঝের আস্তরণ। ভেজা পায়ের বেলায় এটি বলে যে, যেখানে পা দিয়েছে সেখানে সামান্য ভেজা ভাব থাকলে তাতে অপরাধ হয় না।

পাকা মেঝেতে থুথু ফেলাও উচিত নয়। বিকল্প হিসেবে থুথু ফেলার পাত্র অনুমোদিত। খাট ও বেঞ্চির পাগুলো যাতে পাকা মেঝেতে আঁচড় কাটতে না পারে তার জন্য তাদের কাপড় দিয়ে মুড়িয়ে দেওয়া যায়। এখানে অর্থকথা বলে যে, যদি মেঝেকে রক্ষার জন্য কোনো মাদুর অথবা মেঝের আস্তরণ না থাকলে খাট ও বেঞ্চির পাগুলো অবশ্যই কাপড় দিয়ে মুড়িয়ে দিতে হবে। যদি কাপড় না থাকে তাহলে গাছের পাতা দিতে হবে। এটি বলে যে, কোনো সুরক্ষা ব্যবস্থা না করেই পাকা মেঝেতে আসবাবপত্র রাখলে দুক্কট হয়।

পাকা দেয়ালে হেলান দেওয়া উচিত নয়, যাতে দেয়ালে দাগ না লাগে। অর্থকথামতে, পাকা মানে হচ্ছে প্লাস্টার করা অথবা অন্য কোনোভাবে অলংকৃত। দেয়াল এর মধ্যে দরজা জানালা এবং পাথর অথবা কাঠের খুঁটিও অন্তর্ভুক্ত। পিটক একটি হেলান দেয়ার বোর্ডের অনুমোদন করে, আর এটি যাতে দেয়াল বা মেঝেতে দাগ কাটতে না পারে, তার জন্য এর উপর ও নিচের প্রান্ত কাপড় দিয়ে মোড়ানো যেতে পারে। অর্থকথা উল্লেখ করে যে, হেলান দেয়ার বোর্ড না থাকলে, দেয়ালের সুরক্ষার জন্য চীবর অথবা অন্য কোনো কাপড় ব্যবহার করা উচিত।

বাসস্থানের উপর একটি কাপড় বিছিয়ে তার উপর শুয়ে পড়া অনুমোদিত। অর্থকথামতে, এই বিধিটি সেই জায়গাগুলোর ক্ষেত্রে প্রযোজ্য যেখানে পা অবশ্যই ধুতে হবে (অর্থাৎ উপরোক্ত সাংঘিক খাট বা বেঞ্চি, পাকা মেঝে, অথবা মেঝের আস্তরণ)। অর্থকথা এরপর এই বিষয়ে চরম ব্যাখ্যাতে পৌঁছে যায় এই বলে যে, ঘুমানোর সময়ে কাপড় সরে গিয়ে দেহের যে-কোনো অংশ বাসস্থানে/শয়নাসনে স্পর্শ করলে দেহের প্রত্যেকটি লোম স্পর্শ করার জন্য একটি করে দুক্কট হয়। খাট বা বেঞ্চিতে হেলান দেয়ার ক্ষেত্রেও একই কথা খাটে। ৰিনয-মুখ ও অর্থকথার থাই অনুবাদক এই ব্যাখ্যার তীব্র আপত্তি জানিয়েছে। আর ৰিনয-মুখ ব্যঙ্গাত্মকভাবে যোগ করেছে, ‘আমরা কতই না ভাগ্যবান যে, বুদ্ধ আমাদের অনেকগুলো অপরাধ একত্রে স্বীকার করার জন্য সম্বহুলা শব্দটির অনুমোদন দিয়েছেন, তা না হলে এসব জিনিস গণনা করতে হলে আমরা কী করতাম?’ অর্থকথা একমাত্র নমনীয়তা দেখিয়েছে একটি অনুমোদন দিয়ে যে, খালিহাতের তালু অথবা পায়ের পাতা দিয়ে বাসস্থান স্পর্শ করা অনুমোদিত এবং সরানোর সময়ে দেহের স্পর্শ লাগাও অনুমোদিত।

অধিকতর যৌক্তিক একটি ব্যাখ্যা হবে এই অনুমোদনের প্রাসঙ্গিক ঘটনাটি স্মরণ করা : এই অনুমোদনটি করা হয়েছিল শয়নাসনের উপরে নোংরা অথবা ভেজা পায়ে উঠে ময়লা করার বিরুদ্ধে নিষেধাজ্ঞা জারি করার পরে, আর এটি বিশেষভাবে শুয়ে থাকা-সংক্রান্ত ব্যাপারে আলোচনা করেছে। তাই স্রেফ নিজের হাত, ইত্যাদি দিয়ে শয়নাসন স্পর্শে কোনো শাস্তি হওয়া উচিত নয়। এটিও স্মরণ রাখা গুরুত্বপূর্ণ যে, বিনয় সাধারণত ঘুমের মধ্যে করা কাজের জন্য শাস্তি আরোপ করে না। অনুমোদনটিতে যেহেতু শয়নাসনের উপরে যথাযথ আচ্ছাদন বিছিয়ে তার উপর শুয়ে পড়ার স্পষ্ট অনুমতি আছে। তাই এটি নিজের সেই শয়নাসনে শুয়ে থাকার সময় স্পর্শ-সংক্রান্ত আর কোনো অপরাধ থেকে মুক্ত থাকার মতো যথেষ্ট হওয়া উচিত। শাস্তি রাখা উচিত সে-সব ক্ষেত্রে, যেখানে ভিক্ষু এমন শয়নাসনে প্রথমে যথাযথ আচ্ছাদন না বিছিয়েই শুয়ে পড়ে।

সবশেষে পারা.১-এর বিভঙ্গে একটি অনুমোদন আছে এমন যে, যদি ভিক্ষু কোনো শয়নাসনে থাকে যেখানে বন্ধ করা যায় এমন দরজা আছে, তাহলে সেই ভিক্ষু দিনের বেলায় শুয়ে পড়লে দরজা বন্ধ করতে পারে।

বিধিবিধান
আবাস
আমি পাঁচটি (বা পাঁচ প্রকারের) বাসস্থান (বা শয়নাসন) [থাই সংস্করণে আছে সেনাসনানি; শ্রীলঙ্কান, বার্মিজ ও পিটিএস সংস্করণে আছে লেণানি/লেনানি বা ‘আশ্রয়স্থল’; তবে বসবাস বা থাকার জায়গার জন্য পিটকে সাধারণত সেনাসন শব্দটিই ব্যবহার করা হয় (উদাহরণস্বরূপ দেখুন, মৰ.২৭৯ এবং মৰ.৩৬৫)] অনুমোদন করি আবাস (বিহার), পিপে আকৃতির বাড়ি (§), বহুতলা ভবন, চিলেকোঠাযুক্ত বাড়ি, এবং কক্ষ (§)।—চুৰ.২৯৪

আমি অনুমোদন করি যে, (আবাসটি) ভূমি থেকে উঁচুতে করা যাবে... আমি তিন ধরনের ভিত্তি অনুমোদন করি : ইটের তৈরি, পাথরের তৈরি, কাঠের তৈরি... আমি তিন ধরনের সিড়ি অনুমোদন করি : ইটের তৈরি, পাথরের তৈরি, কাঠের তৈরি... আমি সিড়িতে রেলিং দেওয়া অনুমোদন করি।—চুৰ.৩০০

আমি অনুমোদন করি যে, (চাল/ছাদ) বেঁধে এরপর এটিকে ভেতরে ও বাইরে প্লাস্টার করতে হবে... আমি তিন ধরনের জানালা অনুমোদন করি : রেলিংযুক্ত জানালা, জাফরিযুক্ত জানালা, গরাদ/শিকযুক্ত জানালা (§)... আমি পর্দা অনুমোদন করি... আমি জানালার খড়খড়ি, ছোটো জানালার তাকিয়া অনুমোদন করি।- চুৰ.২৯৬

আমি আবাসে সাদা, কালো এবং গৈরিক (§) প্লাস্টারিং অনুমোদন করি। (সাদা প্লাস্টার কর্কশ দেয়ালে লেগে থাকল না) আমি অনুমোদন করি যে, তুষ মেশানো মাটি লাগিয়ে দিয়ে তা কর্ণিক (§) দিয়ে বিছিয়ে তার উপর সাদা প্লাস্টার লাগানো যাবে... আমি অনুমোদন করি যে, মিহি কাদামাটি লাগিয়ে দিয়ে তা কর্ণিক দিয়ে বিছিয়ে তার উপর সাদা প্লাস্টার লাগানো যাবে... আমি গাছের কষ এবং ভেজা ময়দার মণ্ড অনুমোদন করি।

(গৈরিক প্লাস্টার কর্কশ দেয়ালে লেগে থাকল না) আমি অনুমোদন করি যে, তুষ মেশানো মাটি লাগিয়ে দিয়ে তা কর্ণিক দিয়ে বিছিয়ে তার উপর গৈরিক প্লাস্টার লাগানো যাবে... আমি অনুমোদন করি যে, চালের/ছাদের তুষের নিচের লালচূর্ণ মাটির সাথে মিশিয়ে লাগিয়ে দিয়ে তা কর্ণিক দিয়ে বিছিয়ে তার উপর গৈরিক প্লাস্টার লাগানো যাবে... আমি সরিষা বীজের চূর্ণ এবং মধুমোম-তেল অনুমোদন করি... (মিশ্রণটা খুব ঘন হলো) আমি অনুমোদন করি যে এটি কাপড় দিয়ে মোছা যাবে।

(কালো প্লাস্টার কর্কশ দেয়ালে লেগে থাকল না) আমি অনুমোদন করি যে, তুষ মেশানো মাটি লাগিয়ে দিয়ে তা কর্ণিক দিয়ে বিছিয়ে তার উপর কালো প্লাস্টার লাগানো যাবে... আমি অনুমোদন করি যে, কেঁচোমাটি (কেঁচোর পায়খানা) লাগিয়ে দিয়ে কর্ণিক দিয়ে বিছিয়ে এর উপর কালো প্লাস্টার লাগানো যাবে... আমি গাছের কষ এবং রক্তবন্ধকারী নির্যাস অনুমোদন করি।—চুৰ.২৯৮

পুরুষ বা নারীর অংকিত প্রতিকৃতি-সংবলিত চিত্র রাখা উচিত নয়। যে রাখতে তার দুক্কট অপরাধ। আমি ফুলের মালার নকশা, লতার নকশা, ড্রাগন দাঁতের নকশা, পঞ্চ পাপড়ির নকশা অনুমোদন করি।

(দেয়ালের ভিত্তি ধসে পড়ল) আমি কাঠের ঠেস অনুমোদন করি... (বৃষ্টির ছাট থেকে বাঁচার জন্য) আমি চালের বিস্তৃত কিনারা এবং মাটি, ছাই ও গোবরের মণ্ড অনুমোদন করি... (চাল থেকে এক ভিক্ষুর উপর একটি সাপ ঝরে পড়ল) আমি ছাদ/শামিয়ানা অনুমোদন করি।—চুৰ.৩০০

আমি দরজা অনুমোদন করি... আমি দরজার খুঁটি ও চৌকাঠ অনুমোদন করি... (দরজা ঘোরার জন্য) উদূখলের মতো গর্ত, (দরজার উপরে) একটি ছোট্ট সিলিন্ডার আকৃতির কাঠখণ্ড অনুমোদন করি... (দরজা খাপে খাপ মিলল না) আমি (দড়ি) টানার জন্য একটি ছিদ্র, আর টানার জন্য দড়ি অনুমোদন করি... (দরজা বন্ধ থাকলো না) আমি হুড়কোর খুঁটি (আড়াআড়ি কাঠ), বানরের মাথা (হুড়কো লাগানোর গর্ত?), একটি পিন (হুড়কো মজবুত করার জন্য), একটি হুড়কো অনুমোদন করি... (দরজা খুলতে পারা গেল না) আমি চাবির ছিদ্র এবং তিন ধরনের চাবি অনুমোদন করি : ধাতুর তৈরি চাবি, কাঠের তৈরি চাবি, শিংয়ের তৈরি চাবি... (আবাসে তখনো অনুপ্রবেশ হচ্ছিল) আমি তালা ও খাঁজকাটা চাবি (§) অনুমোদন করি।—চুৰ.২৯৬

(ভিক্ষুরা চারদিকে দেখা যায় এমন কক্ষে শুয়ে পড়তে বিব্রত বোধ করছিল) আমি পর্দা অনুমোদন করি... আমি আধা-দেয়াল অনুমোদন করি। আমি বর্গাকার ব্যক্তিগত রুম, চৌকোনা ব্যক্তিগত রুম, কড়িকাঠের উপরে ব্যক্তিগত রুম অনুমোদন করি... আমি অনুমোদন করি যে ব্যক্তিগত রুম করতে হবে ছোটো আবাসের একপাশে আর বড় আবাসের মধ্যখানে।—চুৰ.৩০০

আমি দেয়ালে (ব্যাগ ঝুলিয়ে রাখার জন্য) আংটা অথবা হাতির দাঁতের আংটা অনুমোদন করি... আমি চীবর ঝুলিয়ে রাখার জন্য দণ্ড অনুমোদন করি। চীবর ঝুলিয়ে রাখার জন্য রশি অনুমোদন করি... আমি বারান্দা, প্রবেশ কক্ষ (§), ভেতরের চত্বর, সরু পাতের চালযুক্ত প্রবেশপথ অনুমোদন করি... আমি সরানো যায় এমন পর্দা (স্লাইডিং পর্দা), গড়িয়ে নেওয়া যায় এমন পর্দা অনুমোদন করি (§)।—চুৰ.৩০০

আমি (আবাস) তিন ধরনের বেড়া দিয়ে ঘেরা অনুমোদন করি : ইটের বেড়া, পাথরের বেড়া, কাঠের বেড়া... আমি প্রবেশপথ অনুমোদন করি... আমি অনুমোদন করি যে প্রবেশপথটি ভূমি থেকে উঁচুতে বানাতে হবে... আমি দরজা, দরজার খুঁটি এবং চৌকাঠ, (দরজা ঘোরার জন্য) উদূখলের মতো গর্ত, (দরজার উপরে) ছোট্ট সিলিন্ডারের মতো কাঠখণ্ড, হুড়কোর খুঁটি, বানরের মাথা (হুড়কো লাগানোর গর্ত?), (হুড়কো দৃঢ় করার জন্য) পিন, হুড়কো, চাবির ছিদ্র, (রশি) টানার জন্য ছিদ্র, টানার জন্য রশি অনুমোদন করি... আমি অনুমোদন করি যে, (চাল) বেঁধে তার ভেতরে ও বাইরে প্লাস্টার করতে হবে সাদা, কালো, গৈরিক প্লাস্টার দিয়ে। আর সাথে ফুলের মালার নকশা, লতার নকশা, ড্রাগন-দাঁতের নকশা, পঞ্চ-পাপড়ির নকশা (§) করা যাবে... (আবাসের চারদিকের স্থান (§) কর্দমাক্ত হলো) আমি অনুমোদন করি যে তাতে নুড়িপাথর ছড়িয়ে দিতে হবে... আমি অনুমোদন করি যে, চ্যাপ্টা পাথরের চাঙর বসানো যাবে... আমি পানির নালা অনুমোদন করি।—চুৰ.৩০২

আমি পাঁচ ধরনের চাল দেয়ার জিনিস (আস্তরণ) অনুমোদন করি : টাইলস, পাথর প্লাস্টার, ঘাস অথবা পাতা।—চুৰ.৩০৩

মাটির তৈরি পাপোশ ব্যবহার করা যাবে না। যে তা ব্যবহার করবে, তার দুক্কট অপরাধ। আমি তিন ধরনের পাপোশ অনুমোদন করি : পাথর, পাথরের টুকরো, ঝামা পাথর।—চুৰ.২৬৯

আবাসকে চারদিকের বর্তমান ও অনাগত সংঘের জন্য ‘প্রতিষ্ঠা’ করতে হবে।—চুৰ.২৯৪

আসবাবপত্র
আমি ঘাসের মাদুর অনুমোদন করি... আমি খাটের তক্তা অনুমোদন করি... আমি বেতের খাট অনুমোদন করি [অর্থকথা : লতা/শাখা পাকিয়ে অথবা বাঁশের ফালি দিয়ে বোনা খাট]... আমি ফ্রেমযুক্ত খাট অনুমোদন করি (যাতে ফ্রেমটি পায়ার সাথে সংযুক্ত)... আমি ফ্রেমযুক্ত বেঞ্চি অনুমোদন করি... আমি সরুপাতের খাট অনুমোদন করি... আমি সরু পাতের তৈরি বেঞ্চি অনুমোদন করি... আমি বাঁকানো পা-যুক্ত খাট অনুমোদন করি... আমি বাঁকানো পা-যুক্ত বেঞ্চি অনুমোদন করি... আমি পা খুলে নেওয়া যায় এমন খাট... এমন বেঞ্চি অনুমোদন করি।—চুৰ.২৯৬

আমি বর্গাকার আসন (আসন্দিক) অনুমোদন করি... আমি বর্গাকার আসন উঁচু হলেও অনুমোদন করি... আমি পিঠ ও হাতলযুক্ত বেঞ্চি উঁচু হলেও অনুমোদন করি... আমি বেতের বেঞ্চি অনুমোদন করি... কাপড় দিয়ে দড়ির মতো পাকানো বেঞ্চি... ভেড়ার পায়ের বেঞ্চি... পাগুলো পরস্পর সংযুক্ত বেঞ্চি... কাঠের বেঞ্চি... টুল (চেয়ার)... খড়ের বেঞ্চি অনুমোদন করি।—চুৰ.২৯৭

আমি অনুমোদন করি যে, খাট দড়ি/রশি দিয়ে বোনা হতে পারবে... (বোনা শেষ করার মতো যথেষ্ট নেই) আমি দাবার বোর্ডের মতো বোনার জন্য (কাঠামোতে) গর্ত বা ফাঁক থাকাটা অনুমোদন করি... (ন্যাকড়া পাওয়া গেল) আমি অনুমোদন করি তলায় দেয়ার প্যাড (under pad) (§) বানানো যাবে... (তুলার প্যাড পাওয়া গেল) আমি অনুমোদন করি যে, চিরুনি দিয়ে আঁচড়ে সেটি দিয়ে বালিশ বানাতে হবে। তিন ধরনের তুলার আঁশ : গাছ থেকে, লতা থেকে, ঘাস থেকে... দেহের অর্ধেক মাপের বালিশ ব্যবহার করা উচিত নয়। যে তা ব্যবহার করবে; তার দুক্কট অপরাধ। আমি মাথার সাইজের করে বানানো বালিশ অনুমোদন করি।—চুৰ.২৯৭

আমি পাঁচ ধরনের তোশক/গদি অনুমোদন করি : প্রাণীর লোম, কাপড়, গাছের আঁশ, ঘাস, পাতা (দিয়ে ভরা)... (বাসস্থানের জিনিসপত্রের জন্য কাপড় পাওয়া গেল) আমি অনুমোদন করি যে এটি তোশক/গদি ঢাকার জন্য ব্যবহার করা যাবে... আমি গদিযুক্ত খাট, গদিযুক্ত বেঞ্চি অনুমোদন করি (অর্থাৎ গদি বা তোশক দিয়ে ঢাকা খাট)... আমি অনুমোদন করি যে (শুধু খাট/বেঞ্চির উপরে) কাপড়ের প্যাড বিছিয়ে তার উপর গদি/তোশক রাখতে হবে... (চুরি হয়ে গেলে সেক্ষেত্রে তোশক/গদি এর কভার/আস্তরণ চেনার জন্য) আমি অনুমোদন করি যে, এতে একটি দাগ দিতে হবে... এর উপর একটি চিহ্ন দিতে হবে... এর উপর হাতের ছাপ দিতে হবে।—চুৰ.২৯৭

হেলান দেয়া/শুয়ে পড়ার জন্য উঁচু ও মহা আসবাবপত্র যেমন মঞ্চ বা বেদি (§), সিংহাসন (§), লম্বা ঝালরযুক্ত বেডশীট, অলংকৃত বেডশীট, পশুর লোমের তৈরি সাদা বেডশীট, ফুলের নকশাযুক্ত পশমি বেডশীট, তুলার প্যাডের কম্বল, জীবজন্তু দিয়ে অলংকৃত পশমি বেডশীট, উভয় পাশে পশমযুক্ত পশমি বেডশীট, একপাশে পশমযুক্ত পশমি বেডশীট, রত্নখচিত রেশমি কাপড় (রুপা বা সোনার সুতা দিয়ে বোনা), রত্ন দিয়ে অলংকৃত রেশমি কাপড় (রুপা অথবা সোনার পাড়যুক্ত), নর্তকীর কার্পেট, হাতির পিঠের কাপড়, ঘোড়ার পিঠের কাপড়, রথের কাপড়, কৃষ্ণসার মৃগের চামড়ার খণ্ড, কদলী হরিণের চামড়ার খণ্ড, শামিয়ানাযুক্ত খাট (§), উভয়পাশে লাল গদিযুক্ত খাট ব্যবহার করা উচিত নয়। যে এগুলো ব্যবহার করবে, তার দুক্কট অপরাধ।—মৰ.২৫৪

বড় চামড়া যেমন : সিংহের চামড়া, বাঘের চামড়া, চিতার চামড়া ব্যবহার করা উচিত নয়। যে তা ব্যবহার করবে, তার দুক্কট অপরাধ।—মৰ.২৫৫

গরুর চামড়া ব্যবহার করা উচিত নয়। যে তা ব্যবহার করবে তার দুক্কট অপরাধ। কোনো চামড়াই ব্যবহার করা উচিত নয়। যে তা ব্যবহার করবে তার দুক্কট অপরাধ।—মৰ.২৫৫

(সংঘের কাছে ভালুকের চামড়া জমা হলো) আমি অনুমোদন করি যে, এটি পাপোশ বানাতে হবে।—চুৰ.৩২৪

আমি বাইরের সকল জেলাতে চামড়ার আস্তরণ ব্যবহার অনুমোদন করি : ভেড়ার চামড়া, ছাগলের চামড়া, হরিণের চামড়া।—মৰ.২৫৯

উঁচু খাটে ঘুমানোর জন্য শুয়ে পড়া উচিত নয়। যে তা করবে তার দুক্কট অপরাধ... নীচু খাটে শুয়ে থাকার সময় এক ভিক্ষু সাপের কামড় খেল। 'আমি খাটের পাগুলোতে নিচে ঠেস দেওয়া অনুমোদন করি'... খাটের পায়ের নিচে উঁচু ঠেস ব্যবহার করা উচিত নয়। যে তা ব্যবহার করবে তার দুক্কট অপরাধ। আমি খাটের পায়ের ঠেস বেশি হলে আট আঙুল লম্বা অনুমোদন করি।—চুৰ.২৯৭

ফুল ছিটানো আছে এমন ঘুমানোর জায়গায় শুয়ে পড়া উচিত নয়। যে তা করবে তার দুক্কট অপরাধ... আমি সুগন্ধি গ্রহণ এবং দরজার খুঁটিতে পাঁচ আঙুলের চিহ্ন দেওয়া অনুমোদন করি। এবং ফুল গ্রহণ করে আবাসের একপাশে রেখে দেওয়া অনুমোদন করি।—চুৰ.২৬৩

আমি গৃহীদের সজ্জিত যে-কোনো কিছুর উপরে বসা অনুমোদন করি, কিন্তু তার উপরে শুয়ে পড়াটা নয়... আমি বাঁধনের জন্য যে পরিমাণ চামড়ার ব্যবহৃত হয়েছে তাতে বসা (হেলান দেয়া) অনুমোদন করি।—মৰ.২৫৬

(গৃহীরা তাদের বাড়ীতে ভিক্ষুদের জন্য এমন বসার আসন সজ্জিত করল যেগুলোর মধ্যে মৰ.২৫৪-তে নিষিদ্ধ সব জিনিসগুলো অন্তর্ভুক্ত ছিল) আমি অনুমোদন করি যে, মঞ্চ বা বেদি, সিংহাসন এবং তুলার প্যাডের কম্বল বাদে গৃহীদের সজ্জিত আসবাবপত্রগুলোতে বসা যাবে কিন্তু তাতে শোয়া যাবে না... (তুলার আঁশযুক্ত বেঞ্চি ও খাটের বেলায়) আমি গৃহীদের সজ্জিত জিনিসের উপর বসা অনুমোদন করি, কিন্তু তার উপর শুয়ে পড়া নয়।—চুৰ.৩১৪

আমি বহুতল ভবনের সকল আনুষঙ্গিক সাজসরঞ্জাম (আসবাবপত্র) অনুমোদন করি... আমি অনুমোদন করি যে, বেদি/মঞ্চের পা গুলো কেটে ফেলে তখন তা ব্যবহার করা যাবে, সিংহাসন থেকে হিংস্র জীবজন্তু (§) কেটে ফেলে দিলে তা ব্যবহার করা যাবে, তুলার প্যাডের কম্বল আঁচড়ে নিয়ে (তুলার আঁশে পরিণত করে) বালিশ বানানো যাবে (চুৰ.২৯৭ দেখুন); বাদবাকি অনুমোদনযোগ্য আসবাবপত্র (মৰ.২৫৪ দেখুন) মেঝের আস্তরণ হিসেবে ব্যবহার করা যাবে।—চুৰ.৩২০

বাসস্থানের ব্যাপারে শিষ্টাচার
বাসস্থান আধোয়া পায়ে মাড়ানো উচিত নয়। যে তা করবে তার দুক্কট অপরাধ... ভেজা পায়ে বাসস্থান মাড়ানো উচিত নয়। যে তা করবে তার দুক্কট অপরাধ... স্যান্ডেল পরে বাসস্থান মাড়ানো উচিত নয়। যে তা করবে তার দুক্কট অপরাধ।—চুৰ.৩২৪

পালিশ করা (পাকা) মেঝেতে থুথু ফেলা উচিত নয়। যে তা করবে, তার একটি দুক্কট অপরাধ। আমি থুথু ফেলার পাত্র অনুমোদন করি। সেই সময় খাট ও বেঞ্চির পাগুলো পালিশ করা মেঝেতে দাগ কাটল। আমি অনুমোদন করি যে, সেগুলো কাপড় দিয়ে মোড়ানো যাবে... পাকা দেয়ালে হেলান দেওয়া উচিত নয়। যে তা করবে, তার দুক্কট অপরাধ হয়। আমি হেলান দেয়ার বোর্ড অনুমোদন করি। নিচের প্রান্তটা মেঝেতে ঘষা খেল। উপরের প্রান্তটা পাকা দেয়ালে ঘষা খেল। [ এটি থাই ও শ্রীলঙ্কান সংস্করণ অনুসরণে করা হয়েছে। পিটিএস সংস্করণ বলে যে, উপরের প্রান্তটা পাকা দেয়ালের ক্ষতি করল ]। আমি অনুমোদন করি যে, উপর ও নিচের প্রান্ত কাপড় দিয়ে মোড়াতে হবে। (ভিক্ষুরা ধোয়া পায়ে শুয়ে পড়তে দ্বিধা করলো) আমি কাপড় বিছিয়ে তাতে শুয়ে পড়া অনুমোদন করি।—চুৰ.৩২৪

* * *


 

অধ্যায়—৭

বিহারের ঘরবাড়ি ও সম্পত্তি
বিহার
বুদ্ধের সদ্ধর্ম-শিক্ষকতা জীবনের প্রথম দিকের অনুমোদনগুলোর মধ্যে অন্যতম ছিল বিহার দান গ্রহণ করা। অনুমোদনটির প্রাসঙ্গিক ঘটনা থেকে দেখা যায় যে, বিহার দান করা উচিত সমগ্র সংঘকে, কোনো একক সংঘ অথবা একক কোনো ভিক্ষুকে নয়। এই বিষয়টি দীনি.২-এর সেই অনুচ্ছেদটি—যা আগের অধ্যায়ে উল্লিখিত হয়েছে—তা দ্বারা সমর্থিত হয়, যেখানে বলা আছে যে, একজন শীলবান ভিক্ষু জমিজমা ও সম্পত্তি গ্রহণ করে না। তবে কোনো গ্রন্থই বিষয়টি নিয়ে বিস্তারিত আলোচনা করে নি।

মৰ.২৭০-এ বিহারের সেবকের অনুমোদন আছে। বিহারের সেবক হচ্ছে গৃহী লোক। তার কাজ হচ্ছে বিহারের বিভিন্ন কাজকর্ম দেখাশোনা করা। সামন্ততান্ত্রিক যুগে অথবা তারও আগেকার সময়ে কোনো রাজা বা কোনো জমিদার কর্তৃক কোনো একটা বিহারে এসব সেবক দেওয়া হতো। এই অনুমোদনটির মূল কাহিনি থেকে দেখা যায় যে, কোনো কোনো ক্ষেত্রে পুরো একটা গ্রামের বাসিন্দাদেরই সেবক হিসেবে দান করা হতো। গ্রামটির রাজস্ব আয় এবং স্বেচ্ছাশ্রম রাষ্ট্রীয় কর্তৃপক্ষের কাছে যাওয়ার পরিবর্তে বিহারে যেত। এখানেও পালি পিটক ও অর্থকথাগুলো এই ব্যবস্থাটি নিয়ে বিস্তারিত আলোচনা করে নি। এটি অন্যান্য প্রথম দিকের বৌদ্ধধর্মীয় শাখাগুলো যেমন : মূলসর্বাস্তিবাদীদের বিনয়ের সাথে চরম বিপরীত, কারণ তারা পরবর্তীকালে অবৌদ্ধ রাজারা যাতে এমন ব্যবস্থাকে রহিত করে দিতে না পারে তার জন্য অনেক প্রচেষ্টা চালিয়েছে। বুদ্ধধর্মের অন্যান্য শাখাগুলোর বিনয়ে এসব বিধিগুলো যে পরবর্তীকালে এসেছে তা এই বিষয়টি থেকেই প্রমাণ হয়, কারণ বুদ্ধ এত বোকা ছিলেন না যে, রাজাদের ঠেকানোর জন্য আইন প্রণয়ন করতে যাবেন। তবে বিহারের মধ্যে অনুমোদিত ঘরবাড়ির ব্যাপারে এবং সাংঘিক সম্পত্তির যথাযথ ব্যবহার ও বণ্টনের ব্যাপারে পিটক একটি বিস্তারিত আলোচনা করেছে। কিছু কিছু ক্ষেত্রে সাংঘিক সম্পত্তি বণ্টনের দায়িত্ব সংঘের নির্বাচিত কর্মকর্তাদের কাছে হস্তান্তর করা হয়েছে। যেহেতু এই কর্মকর্তা নির্বাচনের ব্যাপারটি সংঘকর্ম-সংশ্লিষ্ট, তাই সংঘকর্মকর্তার দায়িত্ব-সংক্রান্ত সকল বিষয়াদি অধ্যায়-১৮-তে আলোচনা করা হবে। এখানে আমরা সাংঘিক ঘরবাড়ি এবং সাংঘিক সম্পত্তির যে-সব বিষয়ে সংঘকর্মকর্তা জড়িত নয়, সে-সব বিষয়ে আলোচনা করবো।

ঘরবাড়ি
আবাসের পাশাপাশি একটি বিহারে একটি উপোসথ-হল (পাটিমোক্খ আবৃত্তির জন্য), একটি সম্মেলন-হল (অর্থকথামতে, এতে সভা-সম্মেলন অনুষ্ঠানের হলরুম অথবা ভোজনশালাও অন্তর্ভুক্ত), একটি পানি খাওয়ার হল অথবা প্যাভিলিয়ন, একটি অগ্নিশালা (আপাতদৃষ্টিতে এটি পানি গরম করা, চীবর রং করা ইত্যাদি কাজে ব্যবহৃত হতো), একটি স্টোর বা ভাণ্ডারঘর, একটি খাদ্যস্টোরের স্থান, চঙ্ক্রমণ-পথ, কুয়া, উষ্ণ স্নানঘর, কঠিনের কাঠামোর জন্য হল বা প্যাভিলিয়ন, গোসলখানা, টয়লেট এবং চারদিক ঘিরে থাকা দেয়াল। (এখানে হল/শালা (সালা) হচ্ছে চাল বা ছাদ আছে কিন্তু দেয়াল নেই এমন বাড়ি, আর প্যাভিলিয়ন (মণ্ডপ) হচ্ছে এমন চারদিক খোলা বাড়ি, তবে তা একটু ছোটো।) এসব ঘরবাড়ির জন্য অনুমোদিত নির্মাণকৌশলের বর্ণনাগুলো আবাসের জন্য অনুমোদিত নির্মাণকৌশলের সাথে সাদৃশ্যপূর্ণ। আগ্রহীগণ সেই বিধিগুলোর জন্য এই অধ্যায়ের শেষে দেখতে পারেন। এখানে আমরা এসব ঘরবাড়ির মধ্যে স্বতন্ত্র কিছু খুঁটিনাটি নিয়ে আলোচনা করব।

উপোসথ-হল ও স্টোরঘর
এসব বাড়ি নির্মাণের কোনো বিস্তারিত বিবরণ দেওয়া হয় নি। এগুলোর সাথে সম্পর্কিত একমাত্র যে-বিনয়বিধিগুলো আছে সেগুলো সংঘকর্ম-সংশ্লিষ্ট। তাই সেগুলো অধ্যায়-১৫ ও ১৮-তে আলোচিত হবে।

খাদ্যস্টোরের স্থান (কপ্পিয-কুটি)
এটি হচ্ছে বিহারের জায়গার মধ্যে একটি নির্দেশিত স্থান, যেখানে খাদ্যস্টোর বা জমা রাখা যায় অথচ তা মৰ.২৭৪-এর অধীনে বিহারের মধ্যে জমাকৃত বলে গণ্য হয় না। পিটক কোনো বিহারের সবচেয়ে পেছনের বাড়িটাকে খাদ্য জমা রাখার স্থান বলে অনুমোদন করে, কিন্তু অর্থকথা তার মত বজায় রেখে বলে যে, তা বিহারের যে-কোনোখানে হতে পারবে।

পিটক খাদ্য জমা রাখার জন্য চার ধরনের অনুমোদনযোগ্য স্থানের উল্লেখ করে কোনো ব্যাখ্যা ছাড়াই। অর্থকথা সেগুলোর সঠিক সংজ্ঞার জন্য অনেক ধরনের মতামতের উদ্ধৃতি দেয় যা থেকে দেখা যায়, সেই সময়ে কেউই নিশ্চিত ছিল না সেগুলো আসলে কী। অর্থকথার আলোচনার সারসংক্ষেপ হয় এ রকম :

উস্সাৰনন্তিক (‘ঘোষণায় সীমাবদ্ধ’ অথবা ‘ঘোষণার সাথে একমত’) : বুদ্ধঘোষের মতে, প্রাচীন সিংহলি অর্থকথাগুলো এ ধরনের স্টোরের জায়গা বানানোর জন্য কয়েকটি পন্থা উল্লেখ করেছে, কিন্তু তিনি নিজে এটি সুপারিশ করে গেছেন : স্টোরটি নির্মাণ শুরু করার সময়ে, ফাউন্ডেশন বা ভিত্তি বসানোর পরে একদল ভিক্ষুর সেখানে জড়ো হওয়া উচিত এবং প্রথম খুঁটিটা বসানোর সময়ে বলা উচিত (একযোগে নয়),

কপ্পিয-কুটিং করোম (আমরা এটিকে অনুমোদনযোগ্য কুটির বানাচ্ছি)।

খুঁটিটা যথাস্থানে বসানোর সাথে সাথেই কথাটিও শেষ হওয়া উচিত। কথাটির শেষ হওয়াটা খুঁটি বসানোর সাথে সাথে না মিললে কথাটি অবৈধ বা নিষ্ফল হয়। এজন্যই মহাপচ্চরী পরামর্শ দেয় যে কয়েকজন ভিক্ষু এটি একযোগে না বলুক, যাতে করে খুঁটি বসানোটা অন্তত তাদের একজনের বলা কথার শেষ হওয়ার সাথে সাথে ঘটে। যদি খুঁটি বসানোর পরিবর্তে ইট অথবা পাথর দিয়ে স্টোরের দেয়ালগুলো তৈরি হয়, তখন স্টোরের ভিত্তির উপরে প্রথম পাথর/ইটটা স্থাপন করার সময়েও সেই একই জিনিস করা উচিত।

গোনিসাদিকা (যেখানে গবাদিপশু বিশ্রাম করতে পারে) : এটি একটি ঘেরাবিহীন অথবা আধা-ঘেরাযুক্ত জায়গা যা শুধু ঘেরাবিহীন বিহারে বানানো যায়। ভিক্ষুদের বাসস্থানগুলোর কোনোটিই যদি ঘেরাযুক্ত না হয়, তখন এই স্টোরের জায়গাকে বলা হয় আরাম-গোনিসাদিকা। যদি বিহারটি ঘেরা দেওয়া নয়, কিন্তু বিহারের কিছু কিছু বাসস্থান ঘেরা দেয়া, তখন এটিকে বলা হয় বিহার গোনিসাদিকা। উভয়ক্ষেত্রেই গুরুত্বপূর্ণ বিষয়টি হচ্ছে বিহারটি ঘেরা দেওয়া নয়। (এখানে ব্যাপারটি হচ্ছে যে, যদি জায়গাটি ঘেরা দেওয়া না হয়, তাহলে গবাদিপশু প্রবেশ করতে পারে এবং সেখানে বিশ্রাম নিতে পারে।)

গহপতিক (কোনো গৃহী ব্যক্তি কর্তৃক স্থাপিত অথবা তার মালিকানাধীন) : এ ধরনের জায়গা নির্মাণ ও দান করা হয় দাতাদের দ্বারা, বিশেষ করে সেটাকে যথাযথ স্টোরের জায়গা হিসেবে ব্যবহারের জন্য। বুদ্ধঘোষ অন্ধক থেকে উদ্ধৃতি দিয়ে বলেন যে, ভিক্ষুসংঘের সদস্য বাদে যে-কেউ গহপতিক বলে গণ্য। তাই শ্রামণের আবাস এই শ্রেণিতে আসবে। আর বিহারের বাইরে কোনো গৃহী ব্যক্তির বাড়িও এই শ্রেণির অধীনে আসবে।

সম্মতিকা (সম্মতি প্রাপ্ত) : এটি হচ্ছে পাঁচটি অনুমোদনযোগ্য বাসস্থানের (চুৰ.২৯৪) যে-কোনো একটি, যা সংঘকর্মদ্বারা সম্মতিপ্রাপ্ত হয়েছে (পরিশিষ্ট ১ দেখুন)। অর্থকথা বলে যে, সম্মিলিত ভিক্ষুদের প্রতি একটি সাধারণ ঘোষণাই এমন জায়গাকে সম্মতি দানের জন্য যথেষ্ট, কিন্তু তাতে এটি মৰ.৩৮৭-এর নীতির সাথে সাংঘর্ষিক হয়ে যায়, কারণ দীর্ঘ কোনো সংঘকর্ম যদি সংক্ষিপ্ত ধাঁচে করা হয়, তাহলে সেই সংঘকর্ম অবৈধ হয়।

এই শেষোক্ত ধরনের জায়গাকে ঘিরে যে-সমস্ত বিধি আছে, সেগুলো বেশ বিভ্রান্তিকর। একটা অনুচ্ছেদে, পিটক এর ব্যবহারের জন্য দুক্কট আরোপ করে, আর পরবর্তী অনুচ্ছেদে পিটক এর ব্যবহার অনুমোদন করে। কিছু কিছু সংঘ প্রথম অনুচ্ছেদটিকে কোনো ভিক্ষুর এমন স্থানে থাকার বিরুদ্ধে নিষেধাজ্ঞা হিসেবে ধরে নেয় এবং দ্বিতীয়টিকে সেখানে খাদ্য জমা রাখার অনুমোদন হিসেবে ধরে নেয়।

এই চার প্রকারের মধ্যে উস্সাৰনন্তিক এর বেলায়, সকল খুঁটি অথবা সকল দেয়াল পড়ে গেলে সেটি খাদ্যস্টোরের মর্যাদা হারায়। গোনিসাদিকা-তে ঘেরা দিলে সেটি অনুপযুক্ত খাদ্যস্টোর হয়ে যায়। তবে তার ঘেরা যদি এমনভাবে পড়ে যেতে শুরু করে যে, এক পর্যায়ে সেখানে গরু প্রবেশ করতে পারে, তখন এটি আবার তার উপরোক্ত খাদ্যস্টোরের মর্যাদা ফিরে পায়। আর অবশিষ্ট দু-ধরনের খাদ্যস্টোরের বেলায় সম্পূর্ণ চাল বা ছাদ ধ্বংস হলে সেগুলো উপযুক্ত খাদ্যস্টোরের মর্যাদা হারায়।

চঙ্ক্রমণ-পথ
ভূমি সমান করে অথবা ইট, পাথর বা কাঠের তৈরি ভিত্তির উপর একটি চঙ্ক্রমণের পথ বানানো যায়। শেষোক্ত ক্ষেত্রে, চঙ্ক্রমণের পথে উঠার জন্য সিড়ি বানানো যায়, আর সিড়ি এবং চঙ্ক্রমণ-পথের চারদিকে রেলিং দেওয়া যায়। চঙ্ক্রমণ-পথে চাল বা ছাদ দেওয়া যেতে পারে, চালে প্লাস্টার দেওয়া যেতে পারে এবং চারটি অনুমোদনযোগ্য নকশা দিয়ে অলংকৃত করা যেতে পারে। আর সেখানে চীবর টাঙিয়ে রাখার জন্য দণ্ড বা রশি দেওয়া যেতে পারে।

কুয়া
কুয়াগুলো ইট, পাথর বা কাঠ দিয়ে বাঁধানো হতে পারে এবং সেগুলো চাল দেওয়া হলঘর দিয়ে আচ্ছাদিত করা যেতে পারে। অন্যান্য অনুমোদনযোগ্য কুয়ার সরঞ্জামের মধ্যে আছে পানি তোলার জন্য রশি, কুয়ার আড়কাঠি (এটি একটি লম্বা দণ্ড যার একপ্রান্তে ভারী কোনো কিছু ঝুলানো থাকে, এটি দিয়ে কুয়া থেকে পানি তুলতে সুবিধা হয়), একটি কপিকল (pulley), পানি তোলার চাকা (water wheel), তিন ধরনের বালতি যেগুলো ধাতু, কাঠ অথবা চামড়াখণ্ড দিয়ে তৈরি, কুয়ার ঢাকনা এবং পানি রাখার জন্য গামলা অথবা পট/মগ বা বালতি।

উষ্ণ স্নানাগার
বরাবরের মতোই একই নির্মাণপদ্ধতি ছাড়াও উষ্ণ স্নানাগারগুলোতে আস্তরণ দেওয়া যেতে পারে (পাচি.১৯-এর মতো), এবং চিলোকোঠা বাইরের দিকে বেরিয়ে আছে এভাবে বানানো যেতে পারে (টীকা বলে, চিলেকোঠা সবদিকে দেওয়া যেতে পারে)। ছোটো উষ্ণ স্নানাগারের একপাশে উনুন বানাতে হবে এবং বড় উষ্ণ স্নানাগারে উনুন বানাতে হবে মাঝখানে। মুখ যাতে আগুনের তাপে ঝলসে না যায় তার সুরক্ষা হিসেবে মুখে মাটি লেপন করা যায়; মাটি যদি দুর্গন্ধ হয়, তাহলে তা দূর করা অনুমোদিত (অর্থকথা বলে, সুগন্ধিদ্রব্য দিয়ে)। তাপে দগ্ধ হওয়া থেকে দেহকে রক্ষা করার জন্য পানি নিয়ে আসা যায়। সেটি জমা রাখার জন্য পুকুর অনুমোদিত। আর তার সাথে পানি নেওয়ার মগ বা পটও অনুমোদিত। মেঝে যাতে কর্দমাক্ত না হয়, সেজন্য উষ্ণ স্নানাগারের মেঝেতে ইট, পাথর অথবা কাঠ দেওয়া যেতে পারে। মেঝে ধোয়া এবং পানির নালা করার জন্যও অনুমোদন আছে। উষ্ণ স্নানাগারের মেঝেতে বসে থাকলে ভিক্ষুদের হাত পা অসাড় হয়ে যাচ্ছিল। এই ঘটনার প্রেক্ষিতে উষ্ণ স্নানাগারে চেয়ার ব্যবহারের অনুমোদন হয়।

গোসলখানা
শাওয়ার (shower—ঝরনাধারা) এবং গোসলের জন্য আলাদা আলাদা জায়গা অনুমোদিত। ঝরনাধারার জায়গাটা (উদক চন্দনিক) ঘেরা দেওয়া হতে পারে এবং ইট, পাথর অথবা কাঠ দিয়ে মেঝে বানানো যেতে পারে আর সেখানে পানির নালা করা যেতে পারে। গোসলের পুকুরকে সেই একই ধরনের দ্রব্য দিয়ে বাঁধানো যেতে পারে এবং প্রয়োজন হলে ভূমি থেকে উঁচুতে নির্মাণ করা যেতে পারে।

টয়লেট
প্রস্রাব, পায়খানা এবং পায়খানার পরে নিজেকে পানি দিয়ে ধোয়ার জন্য আলাদা আলাদা জায়গা অনুমোদিত। বুদ্ধের সময়ে প্রচলিত প্রস্রাবখানাতে একটি পাত্র থাকত, এর দুপাশে পাদানি থাকত। পায়খানার জন্য টয়লেট নির্মিত হতো ইট, পাথর অথবা কাঠ দিয়ে বাঁধানো মলকূপের উপরে। মলকূপে একটি ঢাকনা থাকতো আর তার মাঝখানে একটি বড় ছিদ্র থাকত, এর দুপাশে থাকত পা রাখার পাদানি। (ভিক্ষুরা (মলকূপের) কিনারায় বসে পায়খানা করার সময় পড়ে যাওয়ার পরে ঢাকনা অনুমোদন হয়।) উভয় ক্ষেত্রেই অর্থকথা বলে যে, পাদানিগুলো ইট/টাইলস, পাথর অথবা কাঠের তৈরি হতে পারবে। মলকূপের মুখের জন্য একটি ঢাকনা অনুমোদিত ছিল, প্রস্রাবের গামলাও অনুমোদিত ছিল। মলকূপের ওপর নির্মিত টয়লেটের নির্মাণকৌশল আবাসের নির্মাণকৌশলের মতোই একই। বৃদ্ধ অথবা অসুস্থ ভিক্ষুরা মলত্যাগের পরে উবু হওয়া অবস্থা থেকে নিজেদের তোলার জন্য দড়ি/শেকল অনুমোদিত। মোছার জন্য কাঠের কাঠি ব্যবহৃত হতো। ব্যবহৃত কাঠি রাখার জন্য গামলা অনুমোদিত। পানি দিয়ে ধোয়ার মধ্য দিয়ে মলত্যাগের কাজ শেষ হতো। ধোয়ার জন্য আলাদা একটি জায়গা থাকত। সেখানে ঢাকনা দেওয়া পানির পাত্র, বড় চামচ/মগ এবং পাদানি থাকত। টয়লেট ব্যবহারের আরও অন্যান্য বিস্তারিত বর্ণনাগুলো অধ্যায়-৯-এ দেখা যেতে পারে।

ঘেরা
তিন ধরনের ঘেরা অনুমোদিত। যেহেতু আবাসের চারদিকে বেড়া দেওয়ার জন্য আলাদা একটি অনুমোদন আছে, এই তালিকাটি তাই সম্ভবত পুরো বিহারের চারদিকে ঘেরা দেয়াকেই বুঝিয়েছে। এই ঘেরাগুলো হচ্ছে : বাঁশঝাড়, কাঁটাঝোপ এবং পরিখা। আবাসের চারদিকে বেড়া দেওয়ার জন্য যে তিনটি জিনিস, যেমন : ইট, পাথর অথবা কাঠ অনুমোদিত, সেগুলো এখানে উল্লেখ করা হয় নি কেন, কোনো গ্রন্থই তা ব্যাখ্যা করে নি। এর দুটো সম্ভাব্য ব্যাখ্যা মনে আসে : বোধ হয় বুদ্ধের সময়ে এত বড় ঘেরা দেয়ার জন্য ইট, পাথর ও কাঠকে খুব বেশি মূল্যবান বলে বিবেচিত হতো অথবা হয়তো বেড়ার অনুমোদনটিও এখানে প্রযোজ্য। ভিক্ষুসংঘ মধ্যযুগ থেকে দ্বিতীয় ব্যাখ্যাটি ধরে নিয়েছে বলে মনে হয়, কারণ সেই আমলের বিহারের ধ্বংসাবশেষের চারদিকে ইটের ঘেরার প্রমাণ মেলে, আর ইট ও কংক্রিটের ঘেরা বর্তমানেও থেরবাদী দেশগুলোর বিহারগুলোর চারদিকে দেখা যায়।

সেই ঘেরার একটি ছাদযুক্ত ফটকবাড়ি থাকতে পারে। আর প্রবেশপথে কাঁটা ঝোপের গেট, ডবল দরজা, একটি তোরণ এবং কপিকলের সাথে সংযুক্ত একটি হুড়কো থাকতে পারে। ঘেরার মধ্যেকার জায়গা কর্দমাক্ত না হওয়ার জন্য এতে নুড়িপাথর ছড়িয়ে দেওয়া যেতে পারে, সমতল প্রস্তরখণ্ড বিছানো যেতে পারে এবং একটি পানির নালা দেওয়া যেতে পারে।

বিহারের সম্পত্তি
সংঘকে মূল্যবান চাকচিক্যময় দ্রব্যসামগ্রী দেওয়া হলে—পিটকে যেগুলোর উদাহরণ হিসেবে আছে দামি পশমি কম্বল এবং দামি পশমি কাপড়—সেগুলো লাভজনক কোনো কিছুর সাথে বিনিময় করা যায়। অর্থকথা বলে, এর মানে হচ্ছে সেগুলো সমমূল্যমানের অথবা তার চেয়ে বেশিমূল্যের বস্তুর সাথে বদলাবদল করা যায়, (তবে এই বিনিময়টা এমনভাবে করা উচিত যাতে নিপা.২০-তে নির্দেশিত কপ্পিযবোহার এর লঙ্ঘন না হয়।)

সংঘ যদি ভালুকের চামড়া, ন্যাকড়া ও সে-জাতীয় দ্রব্যসামগ্রী পায়, যেগুলো দিয়ে চীবর বানানো যায় না, সেগুলো দিয়ে তখন পাপোশ বানানো যায়। (ভালুকের চামড়ার অনুমোদনটা অস্বাভাবিক। আপাতদৃষ্টিতে এটিই একমাত্র চামড়া, যেটি এভাবে ব্যবহার করা যায় আর তা কেন করা যায় এর কোনো উত্তর নেই।) যে-সব কাপড় দিয়ে চীবর বানানো যায়, সেগুলো সংঘকে দেওয়া হলে তা সংঘকর্মকর্তার অধীনে পড়ে যায়, এবং সে এই কাপড় গ্রহণ রাখা ও বিলিবণ্টনের জন্য দায়ী থাকে (অধ্যায়-১৮ দেখুন)।

কোনো নির্দিষ্ট আবাসে ব্যবহারের জন্য দেওয়া আসবাবপত্র অন্য কোথাও নেওয়া যাবে না। তবে সেগুলো সাময়িকভাবে ধার নেওয়া যায় এবং সেগুলোকে রক্ষার জন্য সরানো যায় (যেমন : সেগুলো যে আবাসে আছে, সেই আবাসের চাল দিয়ে পানি পড়তে শুরু করলে)। অর্থকথা এখানে আরও যোগ করে যে, সেগুলোকে সুরক্ষার জন্য নিয়ে গিয়ে যদি ভিক্ষু সেগুলোকে সংঘসম্পত্তি হিসেবে ব্যবহার করে এবং সেগুলো স্বাভাবিক ব্যবহারে জীর্ণ হয়ে যায় তাতে ক্ষতিপূরণ দেয়ার দরকার হয় না। সেগুলোর আদি আবাসটা মেরামত হয়ে গেলে আর সেটি এই আসবাবপত্রগুলোকে সুরক্ষা দেওয়ার মতো হলে, ভিক্ষুর সেগুলো ফেরত দেওয়া উচিত, বিশেষত যদি সেগুলো ফেরত দেয়ার মতো অবস্থায় থাকে। যদি সেগুলো ভিক্ষু নিজের ব্যক্তিগত সম্পত্তি হিসেবে ব্যবহার করে এবং ক্ষয়ে যায়, তখন তার অবশ্যই সংঘকে ক্ষতিপূরণ দিতে হবে। তবে অর্থকথার ক্ষতিপূরণ দেয়ার বিষয়টি ভণ্ডদেয্য-এর অধীনে আসে, আর আমরা পারা.২-এ দেখেছি যে এর কোনো ভিত্তি পিটকে নেই।

বিশেষভাবে একটি নির্দিষ্ট আবাসে ব্যবহারের জন্য আসবাবপত্র ও অন্যান্য ‘দ্রব্যসামগ্রী’ দানের ব্যবস্থাটি হচ্ছে পিটকে উল্লিখিত সবচেয়ে কাছাকাছি ব্যবস্থা যা অর্থকথায় ও অন্যান্য প্রথম দিকের বৌদ্ধ ধারাগুলোর (যেমন : মূলসর্বাস্তিবাদ ইত্যাদি ধারার) বিনয়ে আশঙ্কাজনক হিসেবে তুলে ধরা হয়েছে, আর তা হচ্ছে, কোনো দাতা যে আবাসটি দান করেছে, দানের পরে সে তবুও সেই আবাস, সেই আবাসের আসবাবপত্র এবং বাসিন্দাদের উপরে মালিকানাসুলভ আগ্রহ দেখিয়ে থাকে। এই দানের রীতি হয়তো সংঘা.৭-এ উল্লিখিত ব্যবস্থাটি থেকে গড়ে উঠতে পারে, যেখানে দাতা কোনো আবাস নির্মাণের ব্যয়ভাব বহন করে। কিন্তু এই বিধিটি বাদে পিটকে আর কোথাও তা স্বীকৃত নয়।

আপাতদৃষ্টিতে বিহারের সেবকদের সম্ভাব্য কর্তব্যগুলোর মধ্যে অন্যতম হচ্ছে বিহারের জন্য চাষাবাদ করা। তাই পিটকে একটা বিধি আছে যে, সংঘের বীজ যদি কোনো ব্যক্তির জমিতে রোপণ করা হয়, অথবা যদি কোনো ব্যক্তির বীজ যদি সংঘের জমিতে রোপণ করা হয়, তখন সেই ব্যক্তিকে এক অংশ দেয়ার পরে তা ভিক্ষুরা ভোগ করতে পারে।

পিটক পাঁচ ধরনের সাংঘিক জিনিসপত্র উল্লেখ করেছে, যেগুলো কোনো ব্যক্তিকে দেওয়া যায় না অথবা ভিক্ষুদের মধ্যে ভাগাভাগি করা যায় না, এমনকি সংঘকর্মদ্বারা অথবা সংঘকর্মকর্তার মাধ্যমেও না। যে ভিক্ষু এই জিনিসপত্রগুলোও দেয় অথবা ভাগাভাগি করে তার থুল্লচ্চয় হয়। আর সেই জিনিসগুলো তবুও সংঘের সম্পত্তিই থেকে যায়। এই পাঁচটি শ্রেণি হচ্ছে :

১) বিহার, বিহারের জায়গা।

২) আবাস, আবাসের জায়গা।

৩) খাট, বেঞ্চি, তোশক, বালিশ।

৪) ধাতুর পট, ধাতুর গামলা, ধাতুর বয়াম/বোতল; ধাতুর পাত্র/কড়াই, ছুরি/দা, কুড়াল, বাইস, কোদাল, ড্রিল, বাটালি।

৫) লতা, বাঁশ, ঘাস, নলখাগড়া, তৃণঘাস, কাদা (এগুলো সবই নির্মাণসামগ্রী হিসেবে ব্যবহার করা যায়), কাঠের মালামাল, মাটির তৈজসপত্র।

এসব দ্রব্যসামগ্রী সম্বন্ধে অর্থকথার বেশ ভালো কিছু বলার আছে। বিহারের জায়গা বলতে এটি বুঝিয়েছে বিহারের উদ্দেশে রাখা জমি অথবা পরিত্যক্ত বিহারের জায়গা। আবাসের জায়গা এর জন্যও এটি সেই একই সংজ্ঞা দেয়। ৪নং শ্রেণির জিনিসগুলোর বেলায় এটি বলে যে, ছুরি মানে হচ্ছে বড় ছুরি (যেমন দা, রাম দা) এবং বড় কাঁচি। বাটালি/ড্রিল মানে হচ্ছে যেগুলোতে হাতল আছে। আর কাঠমিস্ত্রি, লেদ মেশিনের কারিগর, স্বর্ণকার এবং চামড়ার মিস্ত্রিদের ধাতুর সরঞ্জামগুলোও এই উপ-শ্রেণির অধীনে আসবে। তবে ছোটো ছোটো ধাতুর পাত্রগুলো যেগুলো একজন ব্যক্তির জন্যই ডিজাইন করা হয়ে থাকে, সেগুলো বণ্টন করলে ঠিক আছে।

৫নং শ্রেণিতে এটি লতা বলতে কমপক্ষে আধহাত লম্বা লতাকে বুঝিয়েছে। লতা, ঘাস এবং নলখাগড়া যেগুলো ইতিমধ্যেই ব্যবহৃত হয়েছে এবং নির্মাণকাজ থেকে উদ্বৃত্ত হয়ে বেঁচে গেছে, সেগুলো বণ্টন করলে ঠিক আছে। বাঁশ শব্দটি নির্মাণকাজে ব্যবহৃত হবে এমন বাঁশকে বুঝিয়েছে। ছোটো ছোটো বাঁশের দ্রব্যসামগ্রী যেমন : ছড়ি বা লাঠি, ছোটো তেলপাত্র অথবা ছাতার অংশগুলো বণ্টন করলে ঠিক আছে। এখানে কাঠের জিনিসপত্র বলতে কী কী বুঝাবে তা নিয়ে কুরুন্দী ও মহা অট্ঠকথার মধ্যে মতানৈক্যের কথা বুদ্ধঘোষ উল্লেখ করে গেছেন। কুরুন্দীমতে এই উপশ্রেণিতে সমস্ত চামড়ার জিনিসপত্র এবং ৮" সুচ থেকে বড় যে-কোনো কাঠের জিনিসপত্র অন্তর্ভুক্ত হবে। মহা অর্থকথামতে এতে পানির ফ্লাক্স বাদে আসবাবপত্র ও কাঠের জিনিসপত্র ও কাঠের দ্রব্য (যদিও আসবাবপত্রগুলো ৩ নং শ্রেণিতে আসার কথা বলে মনে হয়) অন্তর্ভুক্ত, যেগুলো কাঠ, বাঁশ, ছাগলের চামড়া অথবা পাতার তৈরি হতে পারে। অনুমোদনযোগ্য চামড়ার জিনিসপত্র (যেমন স্যান্ডেল) এখানে অন্তর্ভুক্ত নয়। এতে আরও অন্তর্ভুক্ত নয় : অসমাপ্ত আসবাবপত্রের অংশগুলো, ছড়ি/লাঠি, জুতা, আগুন-উৎপাদনকারী লাঠি, ছাঁকনি, পানির জগ/ফ্লাক্স, ছোটো শিংয়ের ফ্লাক্স, মলমের বাক্স এবং বোতাম। মাটির জিনিসপত্র-এর বেলায় অর্থকথা বলে যে, এই উপশ্রেণিতে পড়ে থালাবাসন, মাটির হাঁড়ি-পাতিল, ইট, টাইলস, চিমনির টাইলস এবং পানি বা নালার নল। ছাবেক ও ছোটো মাটির পাত্রগুলো একজন ব্যক্তি কর্তৃক বহনের জন্যই তৈরিকৃত, তাই সেগুলো এখানে অন্তর্ভুক্ত হয় নি। আর তাই সেগুলো বিতরণ করে দিলে ঠিক আছে।

মহান মানদণ্ডের যুক্তির আলোকে আমরা বলতে পারি যে, সংঘের কাছে দান করা সমস্ত নির্মাণসামগ্রীগুলো এই (৫) নং শ্রেণির অধীনে আসবে। সাধারণভাবে অর্থকথা এই পাঁচটি শ্রেণিকে দুটো বৃহত্তর শ্রেণিতে ভাগ করেছে :

থাৰরবত্থু (স্থায়ী দ্রব্যসামগ্রী), (১) ও (২) নং শ্রেণি এবং

গরুভণ্ড (ভারী অথবা দামি-মালামাল), (৩), (৪) ও (৫) নং শ্রেণি।

যদিও এই দুটো শ্রেণির কোনোটারই দ্রব্যগুলো কাউকে দেওয়া যায় না, তবে সেগুলো এই একই শ্রেণির অন্যান্য দ্রব্যসামগ্রীর সাথে বদলাবদল করা যায়। তাই কোনো আবাস বা ঘরবাড়িকে বিহারের জায়গার সাথে বদলাবদল করা যায়। এই বিনিময়ে ক্ষতি হলেও তা অনুমোদনযোগ্য যদি তার কোনো ভালো কারণ থাকে (যদিও এটি চুৰ.৩২৪-এ অর্থকথার নিজের ব্যাখ্যারই বিপরীত হয়ে যায় বলে মনে হয়)। বিনিময়টি সংঘের জন্য লাভজনক হবে বলে মনে হলে যে ভিক্ষুরা এই বিনিময়টি সম্পাদন করছে তারা অবশ্যই বিষয়টি অন্য পক্ষকে অবহিত করবে। অন্যপক্ষ তবুও বিনিময় করতে চাইলে ভাল। একটি দামি জিনিসের সাথে একই শ্রেণির অনেকগুলো সস্তা জিনিস বিনিময় ও অনুমোদনযোগ্য, আর ভিক্ষুদের ব্যবহারের অনুপযুক্ত দ্রব্যসামগ্রী যেমন : সোনা, রুপা, সোনার সংকর ধাতু অথবা স্ফটিকের তৈরি মালামাল কোনো উপযুক্ত দ্রব্যের সাথে বিনিময় করাটাও অনুমোদিত।

টীকা গরুভণ্ডের সাথে থাৰর-বত্থুর বদলাবদলের অনুমতি দেয়।

অর্থকথা যোগ করে যে, দুর্ভিক্ষের সময়ে বিহারের ভিক্ষুরা গরুভণ্ডকে খাদ্যের জন্য বিক্রি করে দিতে পারে, যাতে অবশিষ্ট সম্পত্তি দেখাশোনা করার জন্য সেখানে যথেষ্ট ভিক্ষু থাকতে পারে। তবে এর সমর্থনে পিটকে কোনো কিছু নেই।

চৈত্যসম্পত্তি
পারা.২-এর অর্থকথা সংঘের জিনিস ও চৈত্যকে দেওয়া জিনিসের মধ্যে পরিষ্কার সীমারেখা টেনে দিয়েছে। চৈত্যের মধ্যে স্তূপ এবং বুদ্ধমূর্তিও অন্তর্ভুক্ত। কোনো অবস্থাতেই চৈত্যকে দেওয়া জিনিসগুলো সংঘসম্পত্তি হিসেবে ব্যবহার করা উচিত নয়।

বিধিবিধান
ভিক্ষুগণ, আমি একটি উদ্যান (বিহার) অনুমোদন করি।—মৰ.৫৯

আমি বিহারের সেবক অনুমোদন করি।—মৰ.২৭০

সম্মেলনকক্ষ
আমি সম্মেলনকক্ষ অনুমোদন করি... আমি অনুমোদন করি যে, এটি ভূমি থেকে উঁচুতে বানানো যাবে... আমি তিন ধরনের ভিত্তি অনুমোদন করি : ইটের তৈরি, পাথরের তৈরি, কাঠের তৈরি ভিত্তি... আমি তিন ধরনের সিড়ি অনুমোদন করি : ইটের তৈরি সিড়ি, পাথরের তৈরি সিড়ি, কাঠের তৈরি সিড়ি... আমি সিড়িতে রেলিং অনুমোদন করি... আমি অনুমোদন করি যে, (সম্মেলনকক্ষের চাল বা ছাদ) বেঁধে এর ভেতরে ও বাইরে সাদা, কালো অথবা গৈরিক (§) প্লাস্টার দিয়ে প্লাস্টার করা যাবে... আমি ফুলের মালার নকশা, লতার নকশা, ড্রাগনের দাঁতের নকশা, পঞ্চ পাপড়ির নকশা (§), চীবর ঝুলিয়ে রাখার দণ্ড, চীবর ঝুলিয়ে রাখার দড়ি অনুমোদন করি... আমি খোলা জায়গায় চীবর ঝুলিয়ে রাখার দণ্ড, চীবর ঝুলিয়ে রাখার দড়ি অনুমোদন করি।—চুৰ.৩০১

খাওয়ার পানির হল
আমি খাওয়ার পানির জন্য একটি হল অনুমোদন করি, প্যাভিলিয়ন অনুমোদন করি... আমি অনুমোদন করি যে এটি ভূমি থেকে উঁচুতে বানানো যাবে... আমি তিন ধরনের ভিত্তি অনুমোদন করি : ইটের তৈরি, পাথরের তৈরি, কাঠের তৈরি ভিত্তি... আমি তিন ধরনের সিড়ি অনুমোদন করি : ইটের তৈরি সিড়ি, পাথরের তৈরি সিড়ি, কাঠের তৈরি সিড়ি... আমি সিড়িতে রেলিং অনুমোদন করি... আমি অনুমোদন করি যে, (চাল বা ছাদ) বেঁধে এর ভেতরে ও বাইরে সাদা, কালো অথবা গৈরিক প্লাস্টার দিয়ে প্লাস্টার করা যাবে... আমি ফুলের মালার নকশা, লতার নকশা, ড্রাগনের দাঁতের নকশা, পঞ্চ পাপড়ির নকশা , চীবর ঝুলিয়ে রাখার দণ্ড, চীবর ঝুলিয়ে রাখার দড়ি অনুমোদন করি... আমি খোলা জায়গায় চীবর ঝুলিয়ে রাখার দণ্ড, চীবর ঝুলিয়ে রাখার দড়ি অনুমোদন করি... আমি খাওয়ার পানির জন্য শঙ্খের কাপ অনুমোদন করি [অর্থকথা : এর মধ্যে বড় চামচ বা হাতা এবং গামলা অথবা বাটিও অন্তর্ভুক্ত]। খাওয়ার পানির জন্য ছোটো মগ অনুমোদন করি।—চুৰ.৩০১

অগ্নিশালা
আমি (বিহারের) একপাশে একটি অগ্নিশালা অনুমোদন করি... আমি অনুমোদন করি যে, এটি ভূমি থেকে উঁচুতে বানানো যাবে... আমি তিন ধরনের ভিত্তি অনুমোদন করি : ইটের তৈরি, পাথরের তৈরি, কাঠের তৈরি ভিত্তি... আমি তিন ধরনের সিড়ি অনুমোদন করি : ইটের তৈরি সিড়ি, পাথরের তৈরি সিড়ি, কাঠের তৈরি সিড়ি... আমি সিড়িতে রেলিং অনুমোদন করি... আমি দরজা, দরজার খুঁটি ও চৌকাঠ, (দরজা ঘোরার জন্য) উদূখলের মতো গর্ত, (দরজাতে) একটি ছোট্ট চোঙা আকৃতির কাঠখণ্ড, হুড়কোর জন্য খুঁটি, ‘(হুড়কো লাগানোর জন্য?) বানরের মাথা’, হুড়কো মজবুত করার জন্য পিন, হুড়কো, চাবিছিদ্র, (দড়ি) টানার জন্য একটি ছিদ্র, টানার জন্য দড়ি অনুমোদন করি... আমি অনুমোদন করি যে, (অগ্নিশালার চাল বা ছাদ) বেঁধে এর ভেতরে ও বাইরে সাদা, কালো অথবা গৈরিক প্লাস্টার দিয়ে প্লাস্টার করা যাবে... আমি ফুলের মালার নকশা, লতার নকশা, ড্রাগনের দাঁতের নকশা, পঞ্চ পাপড়ির নকশা, চীবর ঝুলিয়ে রাখার দণ্ড, চীবর ঝুলিয়ে রাখার দড়ি অনুমোদন করি।—চুৰ.৩০২

খাদ্যস্টোর
সেক্ষেত্রে আনন্দ, সংঘ সবচেয়ে পেছনের ঘরটাকে যথাযথ (স্টোরের) জায়গা হিসেবে সম্মতি দিয়ে সেখানে খাদ্য রাখুক। সংঘ যেখানে ইচ্ছা করে : আবাসে, পিপে আকৃতির বাড়িতে, বহুতল ভবনে, চিলেকোঠাযুক্ত বাড়িতে, কক্ষে। কর্মবাক্য—মৰ.২৯৫

যথাসম্মত যথাযথ স্টোরের জায়গা ব্যবহার করা উচিত নয়। যে তা ব্যবহার করবে, তার দুক্কট অপরাধ। আমি তিন ধরনের যথাযথ স্টোরের জায়গা অনুমোদন করি : ঘোষণার মাধ্যমে একমত এমন জায়গা, গবাদিপশুর বিশ্রামের জায়গা, গৃহী ব্যক্তির জায়গা।—মৰ.২৯৫

আমি অনুমোদন করি যে, যথাসম্মত যথাযথ স্টোরের জায়গা ব্যবহার করা যাবে। আমি চার ধরনের যথাযথ স্টোরের জায়গা অনুমোদন করি : ঘোষণার মাধ্যমে একমত এমন জায়গা, গবাদিপশুর বিশ্রামের জায়গা, গৃহী ব্যক্তির জায়গা এবং যথাসম্মত জায়গা।—মৰ.২৯৫

চঙ্ক্রমণ-পথ
আমি চঙ্ক্রমণ-পথ অনুমোদন করি।—চুৰ.২৬০

আমি অনুমোদন করি যে এটি সমান করতে হবে... আমি অনুমোদন করি যে, এটি ভূমি থেকে উঁচুতে বানানো যাবে... আমি তিন ধরনের ভিত্তি অনুমোদন করি : ইটের তৈরি, পাথরের তৈরি, কাঠের তৈরি ভিত্তি... আমি তিন ধরনের সিড়ি অনুমোদন করি : ইটের তৈরি সিড়ি, পাথরের তৈরি সিড়ি, কাঠের তৈরি সিড়ি... আমি সিড়িতে রেলিং অনুমোদন করি... (ভিক্ষুরা উঁচু পথ থেকে পড়ে গেল) আমি চঙ্ক্রমণ-পথের চারদিকে রেলিং অনুমোদন করি... (ভিক্ষুরা চঙ্ক্রমণ করার সময় ঠান্ডায় ও গরমে কষ্ট পেল) আমি চঙ্ক্রমণঘর অনুমোদন করি... আমি অনুমোদন করি যে, (চঙ্ক্রমণঘরের চাল বা ছাদ) বেঁধে এর ভেতরে ও বাইরে সাদা, কালো অথবা গৈরিক প্লাস্টার দিয়ে প্লাস্টার করা যাবে... আমি ফুলের মালার নকশা, লতার নকশা, ড্রাগনের দাঁতের নকশা, পঞ্চ পাপড়ির নকশা, চীবর ঝুলিয়ে রাখার দণ্ড, চীবর ঝুলিয়ে রাখার দড়ি অনুমোদন করি।—চুৰ.২৬০

কুয়া
আমি কুয়া অনুমোদন করি... আমি অনুমোদন করি যে, এটি তিন ধরনের আস্তরণ দিয়ে বাঁধানো যাবে : ইটের আস্তরণ, পাথরের আস্তরণ, কাঠের আস্তরণ...( বেশি নিচু) আমি অনুমোদন করি যে, এটি ভূমি থেকে উঁচুতে বানানো যাবে... আমি তিন ধরনের ভিত্তি অনুমোদন করি : ইটের তৈরি, পাথরের তৈরি, কাঠের তৈরি ভিত্তি... আমি তিন ধরনের সিড়ি অনুমোদন করি : ইটের তৈরি সিড়ি, পাথরের তৈরি সিড়ি, কাঠের তৈরি সিড়ি... আমি সিড়িতে রেলিং অনুমোদন করি... আমি পানি তোলার জন্য রশির অনুমোদন করি... আমি কুয়ার আড়কাঠি... কপিকল... পানি তোলার চাকা অনুমোদন করি... আমি তিন ধরনের বালতি অনুমোদন করি : ধাতু, কাঠ ও চামড়াখণ্ডের তৈরি... আমি কুয়ার জন্য হল অনুমোদন করি... আমি অনুমোদন করি যে, (কুয়ার চাল বা ছাদ) বেঁধে এর ভেতরে ও বাইরে সাদা, কালো অথবা গৈরিক প্লাস্টার দিয়ে প্লাস্টার করা যাবে... আমি ফুলের মালার নকশা, লতার নকশা, ড্রাগনের দাঁতের নকশা, পঞ্চ পাপড়ির নকশা , চীবর ঝুলিয়ে রাখার দণ্ড, চীবর ঝুলিয়ে রাখার দড়ি অনুমোদন করি... আমি (কুয়ার জন্য) একটি ঢাকনা অনুমোদন করি... আমি পানি রাখার জন্য বালতি অনুমোদন করি, পানি রাখার জন্য গামলা অনুমোদন করি।—চুৰ.২৬২

উষ্ণ স্নানঘর
আমি উষ্ণ স্নানঘর অনুমোদন করি।—চুৰ.২৬০

আমি অনুমোদন করি যে, উষ্ণ স্নানঘর ভূমি থেকে উঁচুতে বানানো যাবে... আমি তিন ধরনের ভিত্তি অনুমোদন করি : ইটের তৈরি, পাথরের তৈরি, কাঠের তৈরি ভিত্তি... আমি তিন ধরনের সিড়ি অনুমোদন করি : ইটের তৈরি সিড়ি, পাথরের তৈরি সিড়ি, কাঠের তৈরি সিড়ি... আমি সিড়িতে রেলিং অনুমোদন করি... আমি দরজা, দরজার খুঁটি ও চৌকাঠ, (দরজা ঘোরার জন্য) উদূখলের মতো গর্ত, (দরজাতে) একটি ছোট্ট চোঙা আকৃতির কাঠখণ্ড, হুড়কোর জন্য খুঁটি, ‘বানরের মাথা’, হুড়কো মজবুত করার জন্য পিন, হুড়কো, চাবিছিদ্র, (দড়ি) টানার জন্য একটি ছিদ্র, টানার জন্য দড়ি অনুমোদন করি...

আমি আস্তরণ অনুমোদন করি (পাচি.১৯ দেখুন)... আমি চিমনি অনুমোদন করি (§)... আমি অনুমোদন করি যে উষ্ণ স্নানঘর ছোটো হলে তার একপাশে উনুন বানাতে হবে, আর উষ্ণ স্নানঘর বড় হলে তার মাঝখানে বানাতে হবে... (আগুনে মুখ ঝলসে গেল) আমি মুখের জন্য কাদামাটি অনুমোদন করি... আমি কাদামাটির জন্য ছোটো বালতি অনুমোদন করি... (কাদামাটি দুর্গন্ধ হলো) আমি অনুমোদন করি যে এটি (দুর্গন্ধ) দূর করা যাবে [অর্থকথা : সুগন্ধি দ্রব্য দিয়ে]... (আগুনে তাদের দেহ ঝলসে গেল)... আমি অনুমোদন করি যে পানি আনা যাবে... আমি পানির জন্য পুকুর, পানির জন্য মগ (হাতলবিহীন) অনুমোদন করি... (ঘাসের চাল/ছাদযুক্ত উষ্ণ স্নানঘর তাদের ঘামাতে পারল না) আমি অনুমোদন করি যে (চাল/ছাদ) বেঁধে তা ভেতরে ও বাইরে প্লাস্টার করা যাবে... (এটি কর্দমাক্ত হলো) আমি অনুমোদন করি যে, তিন প্রকার উপকরণ দিয়ে মেঝে বাঁধানো যাবে : ইট, পাথর, কাঠ... আমি অনুমোদন করি যে, এটি ধোয়া যাবে... আমি পানির নালার অনুমোদন করি... (মেঝেতে বসে থেকে থেকে ভিক্ষুদের অঙ্গপ্রত্যঙ্গ অবশ হলো) আমি উষ্ণ স্নানঘরের জন্য চেয়ার অনুমোদন করি... আমি এটিকে তিন ধরনের বেড়া দিয়ে ঘেরা দেওয়া অনুমোদন করি : ইটের বেড়া, পাথরের বেড়া, কাঠের বেড়া।—চুৰ.২৬০

আমি প্রলম্বিত চিলেকোঠা অনুমোদন করি (§)।—চুৰ.২৬২

আমি চাল/ছাদযুক্ত প্রবেশপথ অনুমোদন করি... আমি অনুমোদন করি যে, চাল/ছাদযুক্ত প্রবেশপথ ভূমি থেকে উঁচুতে বানানো যাবে... আমি তিন ধরনের ভিত্তি অনুমোদন করি : ইটের তৈরি, পাথরের তৈরি, কাঠের তৈরি ভিত্তি... আমি তিন ধরনের সিড়ি অনুমোদন করি : ইটের তৈরি সিড়ি, পাথরের তৈরি সিড়ি, কাঠের তৈরি সিড়ি... আমি সিড়িতে রেলিং অনুমোদন করি... আমি দরজা, দরজার খুঁটি ও চৌকাঠ, (দরজা ঘোরার জন্য) উদূখলের মতো গর্ত, (দরজাতে) একটি ছোট্ট চোঙা আকৃতির কাঠখণ্ড, হুড়কোর জন্য খুঁটি, ‘বানরের মাথা’, হুড়কো মজবুত করার জন্য পিন, হুড়কো, চাবিছিদ্র, (দড়ি) টানার জন্য একটি ছিদ্র, টানার জন্য দড়ি অনুমোদন করি... আমি অনুমোদন করি যে, (প্রবেশপথের চাল বা ছাদ) বেঁধে এর ভেতরে ও বাইরে সাদা, কালো অথবা গৈরিক প্লাস্টার দিয়ে প্লাস্টার করা যাবে... আমি ফুলের মালার নকশা, লতার নকশা, ড্রাগনের দাঁতের নকশা, পঞ্চ পাপড়ির নকশা অনুমোদন করি।—চুৰ.২৬০

(উষ্ণ স্নানঘরের চারদিকে কর্দমাক্ত হলো) আমি অনুমোদন করি যে এতে নুড়িপাথর ছড়িয়ে দেওয়া যাবে... আমি চ্যাপটা পাথর বিছানো অনুমোদন করি... আমি পানির নালা অনুমোদন করি।—চুৰ.২৬০

(উষ্ণ স্নানঘরে) : আমি উষ্ণ স্নানঘরে চীবর ঝুলিয়ে রাখার জন্য দণ্ড, চীবর ঝুলিয়ে রাখার জন্য রশি অনুমোদন করি... (বৃষ্টিতে চীবরগুলো ভিজে গেল) আমি উষ্ণস্নানের হলঘর অনুমোদন করি... আমি অনুমোদন করি যে এটি ভূমি থেকে উঁচুতে বানানো যাবে... আমি তিন ধরনের ভিত্তি অনুমোদন করি : ইটের তৈরি, পাথরের তৈরি, কাঠের তৈরি ভিত্তি... আমি তিন ধরনের সিড়ি অনুমোদন করি : ইটের তৈরি সিড়ি, পাথরের তৈরি সিড়ি, কাঠের তৈরি সিড়ি... আমি সিড়িতে রেলিং অনুমোদন করি... আমি অনুমোদন করি যে, (উষ্ণস্নানের হলঘরের চাল বা ছাদ) বেঁধে এর ভেতরে ও বাইরে সাদা, কালো অথবা গৈরিক প্লাস্টার দিয়ে প্লাস্টার করা যাবে... আমি ফুলের মালার নকশা, লতার নকশা, ড্রাগনের দাঁতের নকশা, পঞ্চ পাপড়ির নকশা , চীবর ঝুলিয়ে রাখার দণ্ড, চীবর ঝুলিয়ে রাখার দড়ি অনুমোদন করি।—চুৰ.২৬১-২৬২

কঠিনের হলঘর
আমি কঠিনের কাঠামোর জন্য একটি হলঘর অনুমোদন করি, কঠিনের কাঠামোর জন্য একটি প্যাভিলিয়ন অনুমোদন করি... আমি অনুমোদন করি যে এটি ভূমি থেকে উঁচুতে বানানো যাবে... আমি তিন ধরনের ভিত্তি অনুমোদন করি : ইটের তৈরি, পাথরের তৈরি, কাঠের তৈরি ভিত্তি... আমি তিন ধরনের সিড়ি অনুমোদন করি : ইটের তৈরি সিড়ি, পাথরের তৈরি সিড়ি, কাঠের তৈরি সিড়ি... আমি সিড়িতে রেলিং অনুমোদন করি... আমি অনুমোদন করি যে, (কঠিনের হলঘরের চাল বা ছাদ) বেঁধে এর ভেতরে ও বাইরে সাদা, কালো অথবা গৈরিক প্লাস্টার দিয়ে প্লাস্টার করা যাবে... আমি ফুলের মালার নকশা, লতার নকশা, ড্রাগনের দাঁতের নকশা, পঞ্চ পাপড়ির নকশা, চীবর/চীবর কাপড় ঝুলিয়ে রাখার দণ্ড, চীবর/চীবর কাপড় ঝুলিয়ে রাখার দড়ি অনুমোদন করি।—চুৰ.২৫৭

গোসলখানা ও টয়লেট (আরও দেখুন : শিষ্টাচারবিধি, অধ্যায়-৯)
আমি একটি ঝরনাধারার মতো গোসলের জায়গা (§) অনুমোদন করি... আমি এটিকে তিন ধরনের বেড়া দিয়ে ঘেরা দেওয়া অনুমোদন করি : ইটের বেড়া, পাথরের বেড়া, কাঠের বেড়া... আমি অনুমোদন করি যে, তিন প্রকার উপকরণ দিয়ে মেঝে বাঁধানো যাবে : ইট, পাথর, কাঠ দিয়ে... আমি পানির নালা অনুমোদন করি।—চুৰ.২৬২

আমি একটি গোসলের পুকুর অনুমোদন করি... আমি অনুমোদন করি যে, এটি তিন ধরনের আস্তরণ দিয়ে বাঁধানো যাবে : ইটের আস্তরণ, পাথরের আস্তরণ, কাঠের আস্তরণ... (বেশি নিচু) আমি অনুমোদন করি যে এটি ভূমি থেকে উঁচুতে বানানো যাবে... আমি তিন ধরনের ভিত্তি অনুমোদন করি : ইটের তৈরি, পাথরের তৈরি, কাঠের তৈরি ভিত্তি... আমি তিন ধরনের সিড়ি অনুমোদন করি : ইটের তৈরি সিড়ি, পাথরের তৈরি সিড়ি, কাঠের তৈরি সিড়ি... আমি সিড়িতে রেলিং অনুমোদন করি... (পানি জমে গেল) আমি পানির নালা অনুমোদন করি।—চুৰ.২৬২

আমি অনুমোদন করি যে তোমরা (বিহারের) একপাশে প্রস্রাব করতে পারবে... (জায়গাটা দুর্গন্ধ হলো) আমি প্রস্রাবের পাত্র অনুমোদন করি... আমি প্রস্রাবের জন্য পাদানির অনুমোদন করি (মৰ.২৫১ দেখুন)... আমি এটিকে তিন ধরনের বেড়া দিয়ে ঘেরা দেওয়া অনুমোদন করি : ইটের বেড়া, পাথরের বেড়া, কাঠের বেড়া... আমি (পাত্রের জন্য) ঢাকনা অনুমোদন করি।—চুৰ.২৯০

আমি অনুমোদন করি যে তোমরা (বিহারের) একপাশে পায়খানা করতে পারবে... (জায়গাটা দুর্গন্ধ হলো) আমি মলকূপ অনুমোদন করি... (মলকূপের দেয়াল ধ্বসে পড়ল) আমি অনুমোদন করি যে, এটি তিন ধরনের আস্তরণ দিয়ে বাঁধানো যাবে : ইটের আস্তরণ, পাথরের আস্তরণ, কাঠের আস্তরণ... (বেশি নিচু) আমি অনুমোদন করি যে এটি ভূমি থেকে উঁচুতে বানানো যাবে... আমি তিন ধরনের ভিত্তি অনুমোদন করি : ইটের তৈরি, পাথরের তৈরি, কাঠের তৈরি ভিত্তি... আমি তিন ধরনের সিড়ি অনুমোদন করি : ইটের তৈরি সিড়ি, পাথরের তৈরি সিড়ি, কাঠের তৈরি সিড়ি... আমি সিড়িতে রেলিং অনুমোদন করি। ((মলকূপের) কিনারায় বসে পায়খানা করার সময়ে, তারা ভেতরে পড়ে গেল)... আমি অনুমোদন করি যে তোমরা (মলকূপ) ঢাকনা দিয়ে ঢেকে, তার মাঝখানে ছিদ্র রেখে পায়খানা কর... আমি পায়খানাঘরের জন্য পাদানি অনুমোদন করি।—চুৰ.২৯১

আমি (টয়লেটে (§)) একটি প্রস্রাবের নালা/গামলা অনুমোদন করি... আমি মোছার জন্য কাঠ অনুমোদন করি... আমি মোছার কাঠ রাখার আধার অনুমোদন করি... আমি (মলকূপের ছিদ্রের জন্য) একটি ঢাকনা অনুমোদন করি... আমি টয়লেটের কুটির অনুমোদন করি... আমি দরজা, দরজার খুঁটি ও চৌকাঠ, (দরজা ঘোরার জন্য) উদূখলের মতো গর্ত, (দরজাতে) একটি ছোট্ট চোঙা আকৃতির কাঠখণ্ড, হুড়কোর জন্য খুঁটি, ‘বানরের মাথা’, হুড়কো মজবুত করার জন্য পিন, হুড়কো, চাবিছিদ্র, (দড়ি) টানার জন্য একটি ছিদ্র, টানার জন্য দড়ি অনুমোদন করি... আমি অনুমোদন করি যে, (টয়লেটের চাল বা ছাদ) বেঁধে এর ভেতরে ও বাইরে সাদা, কালো অথবা গৈরিক প্লাস্টার দিয়ে প্লাস্টার করা যাবে... আমি ফুলের মালার নকশা, লতার নকশা, ড্রাগনের দাঁতের নকশা, পঞ্চ পাপড়ির নকশা, চীবর/চীবর কাপড় ঝুলিয়ে রাখার দণ্ড, চীবর/চীবর কাপড় ঝুলিয়ে রাখার দড়ি অনুমোদন করি... আমি (নিজেকে ধরে তোলার জন্য) একটি রশি/শেকল (§) অনুমোদন করি... আমি এটিকে তিন ধরনের বেড়া দিয়ে ঘেরা দেওয়া অনুমোদন করি : ইটের বেড়া, পাথরের বেড়া, কাঠের বেড়া।—চুৰ.২৯২

আমি চাল/ছাদযুক্ত প্রবেশপথ অনুমোদন করি... আমি অনুমোদন করি যে, চাল/ছাদযুক্ত প্রবেশপথ ভূমি থেকে উঁচুতে বানানো যাবে... আমি তিন ধরনের ভিত্তি অনুমোদন করি : ইটের তৈরি, পাথরের তৈরি, কাঠের তৈরি ভিত্তি... আমি তিন ধরনের সিড়ি অনুমোদন করি : ইটের তৈরি সিড়ি, পাথরের তৈরি সিড়ি, কাঠের তৈরি সিড়ি... আমি সিড়িতে রেলিং অনুমোদন করি... আমি দরজা, দরজার খুঁটি ও চৌকাঠ, (দরজা ঘোরার জন্য) উদূখলের মতো গর্ত, (দরজাতে) একটি ছোট্ট চোঙা আকৃতির কাঠখণ্ড, হুড়কোর জন্য খুঁটি, ‘বানরের মাথা’, হুড়কো মজবুত করার জন্য পিন, হুড়কো, চাবিছিদ্র, (দড়ি) টানার জন্য একটি ছিদ্র, টানার জন্য দড়ি অনুমোদন করি... আমি অনুমোদন করি যে, (প্রবেশপথের চাল বা ছাদ) বেঁধে এর ভেতরে ও বাইরে সাদা, কালো অথবা গৈরিক প্লাস্টার দিয়ে প্লাস্টার করা যাবে... আমি ফুলের মালার নকশা, লতার নকশা, ড্রাগনের দাঁতের নকশা, পঞ্চ পাপড়ির নকশা অনুমোদন করি... (টয়লেটের চারদিকের স্থান (§) কর্দমাক্ত হলো) আমি অনুমোদন করি যে এতে নুড়িপাথর ছড়িয়ে দেওয়া যাবে... আমি চ্যাপ্টা পাথর বিছানো অনুমোদন করি... আমি পানির নালা অনুমোদন করি... আমি ধোয়ার পানির জন্য পাত্র(বালতি/গামলা) অনুমোদন করি... আমি ধোয়ার পানির জন্য মগ অনুমোদন করি... আমি ধোয়ার পাদানি অনুমোদন করি... আমি এটিকে তিন ধরনের বেড়া দিয়ে ঘেরা দেওয়া অনুমোদন করি : ইটের বেড়া, পাথরের বেড়া, কাঠের বেড়া। আমি ধোয়ার পানির জন্য একটি ঢাকনা অনুমোদন করি।—চুৰ.২৯২

ঘেরা/দেয়াল
আমি তিন ধরনের ঘেরা অনুমোদন করি : বাঁশের (বাঁশঝাড়ের) ঘেরা, কাঁটাঝোপের ঘেরা, পরিখা (§)... আমি গেটঘর, কাঁটাঝোপের গেট, ডবল দরজা (§), তোরণ, কপিকলের সাথে যুক্ত আড়কাঠ অনুমোদন করি... আমি অনুমোদন করি যে, (গেটঘরের চাল বা ছাদ) বেঁধে এর ভেতরে ও বাইরে সাদা, কালো অথবা গৈরিক প্লাস্টার দিয়ে প্লাস্টার করা যাবে... আমি ফুলের মালার নকশা, লতার নকশা, ড্রাগনের দাঁতের নকশা, পঞ্চ পাপড়ির নকশা অনুমোদন করি... (বিহারের চারদিকের স্থান (§) কর্দমাক্ত হলো) আমি অনুমোদন করি যে এতে নুড়িপাথর ছড়িয়ে দেওয়া যাবে... আমি চ্যাপ্টা পাথর বিছানো অনুমোদন করি... আমি পানির নালা অনুমোদন করি।—চুৰ.৩০৩

সাংঘিক জিনিসপত্র
এক জায়গার আসবাবপত্র আরেক জায়গায় ব্যবহার করা উচিত নয়। যে তা করবে, তার দুক্কট অপরাধ... আমি অনুমোদন করি যে, সাময়িকভাবে নেওয়া যাবে... আমি অনুমোদন করি যে সেগুলো সুরক্ষার জন্য নেওয়া যাবে।—চুৰ.৩২৪

(সংঘের কাছে দামি পশমি কম্বল, আবাসের আনুষঙ্গিক জিনিস... দামি বোনা কাপড় লাভ হলো) আমি অনুমোদন করি যে এটি লাভজনক কোনো কিছুর বিনিময়ে বদলাবদল করা যাবে... (সংঘের কাছে ভালুকের চামড়া... পশম (§) দিয়ে ঢাকা চাকার মতো পাপোশ... ন্যাকড়া লাভ হলো) আমি অনুমোদন করি যে, এটি পাপোশে পরিণত করা যাবে।—চুৰ.৩২৪

সংঘের বীজ কোনো ব্যক্তির জমিতে রোপণ করা হয়ে থাকলে তা (ব্যক্তিকে) এক ভাগ দেয়ার পরে পরিভোগ করা যাবে। কোনো ব্যক্তির বীজ সংঘের জমিতে রোপণ করা হয়ে থাকলে তা (ব্যক্তিকে) এক ভাগ দেয়ার পরে পরিভোগ করা যাবে।—মৰ.৩০৪

এই পাঁচটি অদেয় জিনিস কোনো সংঘ, দল বা একক কোনো ভিক্ষু কর্তৃক দেওয়া উচিত নয়। এমনকি দেওয়া হলেও সেগুলো দেওয়া হয় নি (বলে গণ্য হয়)। যে এগুলো দেয়, তার গুরুতর অপরাধ। কোন পাঁচটি?

১) বিহার, বিহারের জমি (বিহারের জায়গা)। এই হচ্ছে প্রথম জিনিস যা অদেয়...

২) আবাস, আবাসের জমি(আবাসের জায়গা)। এই হচ্ছে দ্বিতীয় জিনিস যা অদেয়...

৩) খাট, বেঞ্চি, তোশক, বালিশ। এই হচ্ছে তৃতীয় জিনিস যা অদেয়...

৪) ধাতুর পাত্র, ধাতুর আধার, ধাতুর বয়াম/বোতল, ধাতুর কড়াই, ছুরি/দা, কুঠার, বাইস, কোদাল, ড্রিল/বাটালি। এই হচ্ছে চতুর্থ জিনিস যা অদেয়...

৫) লতা, বাঁশ, কর্কশ ঘাস, নলখাগড়া, তৃণ ঘাস, কাদামাটি (যেগুলো সবই নির্মাণসামগ্রী হিসেবে ব্যবহৃত হয়), কাঠের মালামাল, মাটির জিনিসপত্র। এই হচ্ছে পঞ্চম জিনিস যা অদেয়...

এগুলো হচ্ছে পাঁচটি অদেয় জিনিস যেগুলো কোনো সংঘ, দল বা একক কোনো ভিক্ষু কর্তৃক দেওয়া উচিত নয়। এমনকি দেওয়া হলেও সেগুলো দেওয়া হয় নি (বলে গণ্য হয়)। যে এগুলো দেয়, তার গুরুতর অপরাধ।—চুৰ.২৭০

এই পাঁচটি অবিভাজ্য জিনিস (অবণ্টনীয়) (উপরের মতোই)।—চুৰ.২৭২

* * *


 

অধ্যায়—৮

শ্রদ্ধা
যথাযথ শ্রদ্ধার মনোভাব হচ্ছে বুদ্ধিমত্তার লক্ষণ। গারৰ সুত্তং (সনি.১.৬.১.২) নির্দেশ করে যে, এটি হচ্ছে জ্ঞান ও দক্ষতা লাভ করার পূর্বশর্ত, কেননা এটি এমন একটি পরিবেশ সৃষ্টি করে যেখানে শেখার কাজটি ঘটতে পারে। এটি বিশেষ করে ভিক্ষুর ট্রেনিংয়ের জন্য সত্যি, যেখানে ব্যক্তিবিহীন উপায়ে যেমন : বইপুস্তকের মাধ্যমে খুব কমই শিক্ষা করা যায়, আর নিজের আচার্যগণ এবং সতীর্থ ভিক্ষুগণের সাথে ব্যক্তিগত মিথস্ক্রিয়ার মাধ্যমেই সবচেয়ে বেশি শিক্ষালাভ করতে হয়। পঞ্ঞা সুত্তং (অনি.৮.১.১.২) উল্লেখ করে, ব্রহ্মচর্যজীবনের মূল যে প্রজ্ঞা, তার প্রথম পূর্বশর্ত হচ্ছে, যে আচার্যের জন্য সেই ভিক্ষুর একটি প্রচণ্ড শ্রদ্ধাবোধ গড়ে উঠেছে, সেই আচার্যের শিষ্যত্বে থাকা। এই শ্রদ্ধার মনোভাবটি অন্যদের কাছ থেকে কোনো কিছু শেখার জন্য হৃদয়কে খুলে দেয়, আর অন্যদের কাছে তার শেখার ইচ্ছাকে প্রদর্শন করে। সেই সাথে এটি তার জীবনকে সংহত করে দেয় এবং সুদৃঢ় একটি ভিত্তি গড়ে দেয়। গারৰ সুত্তং (সনি.১.৬.১.২)-এ বুদ্ধ এরূপ বলেন, ‘শ্রদ্ধাবিহীন হয়ে বাস করলে দুঃখভোগ করতে হয়।’ এ কারণেই বুদ্ধত্ব লাভের পরে যখন তার শীল, সমাধি, প্রজ্ঞা, বিমুক্তি, অথবা বিমুক্তির জ্ঞান ও দর্শনের আর শেখার কোনো বাকি ছিল না, তখন যে ধর্মে তিনি বুদ্ধত্ব লাভ করেছেন সেই ধর্মকেই তিনি সম্মান ও শ্রদ্ধা করার সিদ্ধান্ত নিয়েছিলেন।

সে যাই হোক, শ্রদ্ধার মনোভাব কেবল শ্রদ্ধা প্রদর্শনকারীর ব্যক্তিরই উপকারে আসে না, এতে সামগ্রিকভাবে ধর্মেরও উপকার হয়। তিস্সব্রহ্মা সুত্তং (অনি.৭.৬.৩) দৃঢ়ভাবে বলে যে, সত্যধর্ম (true Dhamma) টিকে থাকার জন্য ভিক্ষু, ভিক্ষুণী, উপাসক ও উপাসিকাদের অবশ্যই বুদ্ধ, ধর্ম ও সংঘের প্রতি সম্মান ও শ্রদ্ধা দেখাতে হবে; শিক্ষা, সমাধি, স্মৃতি ও আতিথেয়তার কর্তব্যগুলোর প্রতি সম্মান ও শ্রদ্ধা দেখাতে হবে। যথাযথ সম্মান ও শ্রদ্ধার অভাব যেখানে, সেখানে সত্যধর্ম কীভাবে বেঁচে থাকবে?

এমন উপলব্ধি থেকে সংঘে একটি শ্রদ্ধাপ্রদর্শনবিধি গড়ে উঠেছে, যা বেশ সুবিন্যস্ত এবং দেশে দেশে, সংঘ থেকে সংঘে এর বিভিন্ন রূপ দেখা যায়। এ ক্ষেত্রে বুদ্ধিমানের নীতি হচ্ছে নিজ নিজ সংঘের 'শ্রদ্ধাসূচক শব্দমালা'র সাথে সাবলীলভাবে পরিচিত হওয়া, এমনকি বিনয়ের আওতার বাইরের জায়গাগুলোতেও, যাতে সংঘ নির্ঝঞ্ঝটভাবে চলতে পারে। এ ছাড়া শ্রদ্ধার কোন কোন দিকগুলো বিনয়ে দরকারি, আর কোনগুলোতে ভিন্নতা আনলেও চলে, সেগুলো জানাও বুদ্ধিমানের কাজ, যাতে করে সে-রকম ভিন্নমাত্রার কোনো কিছু ঘটলে সেগুলোর জন্য সহনশীলতা শিক্ষা করা যায়।

শ্রদ্ধা-সংশ্লিষ্ট বিনয়ের কিছু বিধি, যেমন : আচার্যের প্রতি কর্তব্য, বিহারে নতুন আগমনকারীর প্রতি ভিক্ষুদের প্রদর্শনীয় যথাযথ আতিথেয়তা, এবং সংঘসম্পত্তির প্রতি শ্রদ্ধা দেখানোর ভদ্রতাসূচক বিধি, এগুলো শিষ্টাচারবিধিগুলোর মধ্যে অন্তর্ভুক্ত হয়েছে, যা পরবর্তী অধ্যায়ে আলোচিত হয়েছে। এখানে আমরা সেই শিষ্টাচারবিধিগুলোর আওতার বাইরে শ্রদ্ধা-সংশ্লিষ্ট নিয়মকানুনগুলো নিয়ে আলোচনা করব। এই নিয়মকানুনগুলো পাঁচটি অংশে আলোচিত : শ্রদ্ধা জানানো, ধর্মকে শ্রদ্ধা করা, সিনিয়রিটি বা জ্যেষ্ঠতা, সমালোচনার যথাযথ প্রতিক্রিয়া দেখানো, এবং অশোভন হাসিঠাট্টার বিরুদ্ধে নিষেধাজ্ঞা।

শ্রদ্ধা জানানো
একজন নিয়মিত ভিক্ষুর তিন ধরনের লোকজনকে শ্রদ্ধা জানানো উচিত : বুদ্ধ, সিনিয়র কোনো ভিক্ষু এবং ভিন্ন নিকায়ের কোনো ভিক্ষু (পরিশিষ্ট ৫ দেখুন) যে যথাধর্ম কথা বলে (শিক্ষা দেয়)। এখানে শ্রদ্ধা মানে হচ্ছে মাথা নিচু করে বন্দনা করা, অভিবাদন জানাতে বসা থেকে উঠে দাঁড়ানো, অঞ্জলিকর্ম (হাতের তালুগুলো পরস্পর ঠেকিয়ে হৃদয়ের উপর ধরে রাখা) এবং উপরিস্থদের প্রতি যথাযোগ্য অন্যান্য শ্রদ্ধাসূচক কাজগুলো করা। সেই সাথে, একজন নিয়মিত ভিক্ষুর দশ প্রকার লোকজনকে শ্রদ্ধা জানানো নিষেধ : জুনিয়র ভিক্ষু, অনুপসম্পন্ন ব্যক্তি, নারী, পণ্ডক, ভিন্ন নিকায়ের সিনিয়র ভিক্ষু যে অধর্ম বলে (শিক্ষা দেয়), যাচাইপর্বের মধ্যে আছে এমন ভিক্ষু, শুরুতে ফেরত পাঠানোর যোগ্য ভিক্ষু, প্রায়শ্চিত্তযোগ্য ভিক্ষু, প্রায়শ্চিত্তপর্বের মধ্যে আছে এমন ভিক্ষু, পুনর্বাসনযোগ্য ভিক্ষু। (শেষের এই পাঁচজন হচ্ছে সংঘাদিশেষ অপরাধ থেকে পুনর্বাসনের বিভিন্ন পর্যায়ে আছে এমন ভিক্ষু। তাদের পালনীয় কর্তব্যগুলোর জন্য অধ্যায়-১৯ দেখুন।) তবে, থাইল্যান্ডে প্রচলিত রীতি হচ্ছে জুনিয়র ভিক্ষু মাথা নত করে বন্দনা করলে সিনিয়র ভিক্ষু তার প্রতি অঞ্জলি করা। এটি একটি ক্ষেত্র, যেখানে বুদ্ধিমানের নীতি হচ্ছে নিজ নিজ সংঘের আদর্শরীতি অনুসরণ করা।

ৰিনয-মুখ ভিক্ষুদের তাদের নিজেদের দলের বাইরের লোকজনকে শ্রদ্ধা না জানানোর যথার্থতা নিয়ে প্রশ্ন তুলেছে, কিন্তু এটি এই সাধারণ একটি কাজের প্রতীকী অর্থকে বুঝতে পারে নি যে, সমাজের একপ্রান্তে বসবাসের খাতিরে যে স্বাধীনতা আসে, তার বিনিময়ে ভিক্ষুরা স্বাভাবিক দেয়া-নেওয়ার চর্চা-সংবলিত গৃহী সমাজের যে-সমস্ত সুযোগ-সুবিধা ও দায়দায়িত্ব থাকে, সেগুলো ত্যাগ করেছে।

ধর্মশিক্ষা দেওয়া
সেখিয়া ৫৭-৭২ অশ্রদ্ধার মনোভাব দেখায় এমন ব্যক্তিকে ধর্মশিক্ষা দিতে নিষেধ করেছে, আর অন্যান্য বিধিগুলোও ধর্মের প্রতি শ্রদ্ধা দাবি করে। উদাহরণস্বরূপ, সংঘের মাঝে থাকলে শুধু সবচেয়ে সিনিয়র ভিক্ষু অথবা সে যাকে ধর্মশিক্ষা দিতে বলে, তারই ধর্মশিক্ষা দেওয়াটা অনুমোদিত। জুনিয়র ভিক্ষুকে ধর্মশিক্ষা দেওয়ার জন্য আমন্ত্রণ জানানো হলে তার সবচেয়ে সিনিয়র ভিক্ষুর আসনের চেয়ে নিচের কোনো আসনে বসা উচিত নয়; সিনিয়র ভিক্ষু সেই ধর্মশিক্ষা দানরত ভিক্ষুর সমান আসনে বসতে পারে অথবা নিচু কোনো আসনে বসতে পারে।

সুর টেনে টেনে, গানের কণ্ঠে ধর্মদেশনা করা অনুমোদিত নয় (এখানে 'কণ্ঠ' শব্দটির পালি সর-এর আরও অর্থ হচ্ছে ‘স্বরবর্ণ’ এবং ‘শব্দ’)। এমন ধর্মদেশনার অসুবিধা হচ্ছে সে তার নিজের কণ্ঠে নিজেই মুগ্ধ হয়ে থাকে; অন্যরাও মুগ্ধ হয়ে যায়; গৃহীরা তাকে অবজ্ঞা করে; কণ্ঠ ঠিক রাখার চেষ্টায় মনোযোগে বিঘ্ন ঘটে, পরে আসা ব্যক্তিরা এটিকে একটি উদাহরণ হিসেবে নেয়। তবে 'সরভঞ্ঞ' বা স্বরবর্ণে-আবৃত্তির অনুমোদন আছে। অর্থকথা এখানে উল্লেখ করে যে, “৩২ প্রকার স্বরবর্ণের আবৃত্তি কৌশল যেমন : ‘ঢেউ,’ ‘গরুর দুধ টানা (!),’ এবং ‘কর্কশ’ ইত্যাদির সবগুলোই যতক্ষণ পর্যন্ত তারা ব্যঞ্জনবর্ণগুলো না ‘হারায়’, অর্থ বিকৃত না করে, অথবা সন্ন্যাসীর ভদ্রতাবিধি থেকে বিচ্যুত না হয়, ততক্ষণ পর্যন্ত সেগুলো অনুমোদনযোগ্য।’ এটি আসলে ঠিক কী বুঝায় তার অর্থ উদ্ধার করা কঠিন। এশিয়ায় গড়ে ওঠা অনেক স্বরবর্ণে-আবৃত্তির স্টাইল হচ্ছে গানের মতো। বিভিন্ন সংঘ বিভিন্নভাবে সুর টেনে টেনে গানের কণ্ঠে আবৃত্তি এবং স্বরবর্ণে আবৃত্তির মধ্যে একটি সীমারেখা টেনে দিয়েছে, আর ভিক্ষুর জন্য বুদ্ধিমানের নীতি হচ্ছে সে যে সংঘের অন্তর্ভুক্ত, সেই সংঘের ব্যাখ্যা থেকে শিথিল না হয়ে তা ধরে থাকা।

চুৰ.২৮৫ দুজন ব্রাহ্মণ ভিক্ষুর প্রচেষ্টার কথা উল্লেখ করে, যেখানে ভিক্ষুরা যারা বিভিন্ন গোত্র থেকে, বিভিন্ন জাতি থেকে, বিভিন্ন পরিবার থেকে প্রব্রজ্যা নিয়েছিল, তারা বুদ্ধের কথাগুলোকে ‘নিজ নিজ আঞ্চলিক ভাষা’য় বলার মাধ্যমে বুদ্ধের কথাগুলোকে বিকৃত করছে—এমন আপত্তি ওঠার পরে এই দুজন ব্রাহ্মণ ভিক্ষু কবিতার ছন্দে বুদ্ধের শিক্ষাগুলোকে আবৃত্তি শুরু করেছিল। তবে বুদ্ধ তাদের তার শিক্ষাগুলো কবিতার ছন্দে আবৃত্তি করতে নিষেধ করে দিলেন এবং অনুমোদন করলেন যে, সেগুলো ‘নিজ নিজ আঞ্চলিক ভাষা’য় শেখা যাবে।

এই দুটো বিধিকে ঘিরে দুটো বিতর্ক আছে। প্রথমটা হচ্ছে নিজ নিজ আঞ্চলিক ভাষার অর্থ নিয়ে। অর্থকথা জোর দিয়ে বলে যে, এর মানে হচ্ছে বুদ্ধের নিজের আঞ্চলিক ভাষা, আর তাই ধর্ম অবশ্যই পালিতে মুখস্থ করতে হবে। তবে কাহিনিটির প্রেক্ষিতে দেখা যায় যে, নিজ নিজ আঞ্চলিক ভাষা মানে হচ্ছে প্রত্যেক ভিক্ষুর নিজ নিজ স্থানীয় ভাষা। ভিক্ষুদের বিভিন্ন গোত্র, ইত্যাদি থেকে আসার উল্লেখটা মূলত ছিল অবজ্ঞাসূচক (একই কথাগুলো সং.১২-এর মূল কাহিনিতে ছন্ন ভন্তের অবজ্ঞাসূচক কথাতেও দেখা যায়), আর এই দুজন ব্রাহ্মণ ভিক্ষু তাদের কয়েকজন সতীর্থ ভিক্ষুদের বলা আঞ্চলিক ভাষার হীন স্বভাবের ব্যাপারে আপত্তি করছিল। তা না হলে এই মূল কাহিনিটির প্রেক্ষিতে তাদের অন্যান্য ভিক্ষুদের বিভিন্ন গোত্র, ইত্যাদি থেকে আসাটা উল্লেখের কোনো মানেই হয় না। তারা যদি অন্যান্যদের মতোই বুদ্ধের শিক্ষাগুলোকে বুদ্ধের নিজেরই আঞ্চলিক ভাষায় মুখস্থা করার চেষ্টা করতো, তাহলে তারাও অন্যান্য ভিক্ষুদের মতো সেগুলোকে হযবরল করে ফেলতো। তা ছাড়াও তারা যদি নিজের আঞ্চলিক ভাষা বলতে বুদ্ধের নিজের আঞ্চলিক ভাষাকেই নির্দেশ করতো, সেক্ষেত্রে তার অর্থ দাঁড়ায়, তারা বুদ্ধের সামনেই বুদ্ধের নিজের আঞ্চলিক ভাষাকে নিয়ে এমন অবজ্ঞাসূচক কথা বলছে, যা কল্পনা করাটা কঠিন। প্রাচীন লিপিগুলো সাক্ষ্য দেয় যে, বুদ্ধের মূল আঞ্চলিক ভাষাটা পালি ছিল না, এটি ছিল অবন্তী’র আঞ্চলিক ভাষার সাথে সম্পর্কিত, যে এলাকা থেকে মহিন্দ ভন্তে তার শ্রীলঙ্কা অভিযানে যাত্রা করেন। ভিক্ষুদের যদি বুদ্ধের শিক্ষাগুলোকে বুদ্ধের নিজের আঞ্চলিক ভাষায় মুখস্থ করার প্রয়োজন হতো, তাহলে সেই শিক্ষাগুলোকে কখনই পালিতে বলা হতো না বা লেখা হতো না। তাই এই অনুমোদনটা নিশ্চিতভাবেই ভিক্ষুদের বুদ্ধের শিক্ষাগুলো তাদের নিজ নিজ ভাষায় মুখস্থা করার জন্য দেওয়া হয়েছে। অতএব ধর্মের প্রতি শ্রদ্ধা দেখানোর জন্য ধর্মকথাগুলো পালিতে বলার কোনো প্রয়োজন নেই।

দ্বিতীয় বিতর্কটা হচ্ছে শিক্ষাগুলোকে কবিতার সুরে বলা মানে কী বুঝায় তা নিয়ে। অর্থকথা বলে যে, এর মানে হচ্ছে সেগুলোকে ‘বেদ-এর মতো’ সংস্কৃত শাস্ত্রে অনুবাদ করা, আর এখানে অর্থকথার কারণটি অধিকতর যৌক্তিক বলে মনে হয়। তবে বুদ্ধের নিষেধাজ্ঞাটা বোধগম্য হওয়ার জন্য এই ব্যাখ্যাটা আরও ভালোভাবে হওয়া প্রয়োজন। ছন্দ হচ্ছে বেদ-এর একটি সংস্কৃত নাম। তাই, বুদ্ধের শিক্ষাকে ছন্দে বলা (আক্ষরিকভাবে হলে ‘তোলা’) মানে হচ্ছে সেটিকে বেদবাক্যের মতো করে তোলা নয়, সেটিকে আসলেই একটি বেদ-এ রূপান্তর করা, সব দীর্ঘশব্দের সীমাবদ্ধতাগুলো-সহ। কয়েক প্রজন্ম পরে, শুধু বিশেষজ্ঞরাই তখন সেগুলোকে বুঝা এবং ব্যাখ্যা করতে পারার মতো অবস্থানে থাকতো। যেহেতু ব্রাহ্মণরা বেদ-এ দক্ষ ছিল, তাই ‘বুদ্ধবেদ’ তখন শুধু তাদেরই দখলে চলে যেত এবং তখন এর এমন ব্যাখ্যা দেওয়া হতো যা তাদের ব্রাহ্মণ জাতের অনুকুলেই হতো। তা ছাড়াও, তখন বুদ্ধের কথাগুলো এত সহজে ভারতের বাইরে বিস্তার লাভ করতো না। তাই এই সীমাবদ্ধতাগুলো এড়াতে, বুদ্ধ তার শিক্ষাগুলোকে বেদ-এ রূপান্তর করতে নিষেধ করেছিলেন, আর তার অনুসারীদেরকে ধর্মকথাগুলো তাদের নিজ নিজ ভাষায় মুখস্থ করে নিতে অনুমোদন করেছিলেন।

সিনিয়রিটি বা জ্যেষ্ঠতা
এটি সংঘের মধ্যে একটি আনুষ্ঠানিক জ্যেষ্ঠতাক্রম, যেখানে সিনিয়র ভিক্ষুরা জুনিয়র ভিক্ষুদের কাছ থেকে কেবল শ্রদ্ধাই পায় না, অন্যান্য সুবিধাও পায়। সাংঘিক জীবনের এটি একটি দিক, যেটিতে পশ্চিমাদের খাপ খাইয়ে নিতে সবচেয়ে কঠিন হয়ে দাঁড়ায়, বিশেষত এর কারণ হচ্ছে তারা এই সিনিয়রিটিকে পশ্চিমা প্রতিষ্ঠানগুলোতে প্রচলিত জ্যেষ্ঠতাক্রমের ধারণা ও মনোভাবের মাধ্যমে বুঝে নেয়।

এই সাংঘিক জ্যেষ্ঠতাক্রম কিন্তু সম্পূর্ণ আনুগত্য স্বীকারে বাধ্য করে না। এই বিষয়টি আচার্যের প্রতি একজন শিক্ষার্থীর কর্তব্যগুলোতে ফুটে উঠেছে, অর্থাৎ শিক্ষার্থী যদি মনে করে যে, আচার্য তার (শিক্ষার্থীর) ভালো চান না, তাহলে সে তার আচার্যকে ত্যাগ করতে পারে। একইভাবে, জ্যেষ্ঠতার অবস্থান তার ব্যক্তিগত মূল্যের বা যোগ্যতার প্রকাশ নয়। প্রকৃতপক্ষে বুদ্ধ এটিকে সরাসরি একটি নিরপেক্ষ বিষয়ের উপর নির্ভর করে বলে বলেছেন। এটি প্রাসঙ্গিক একটি বিধির মূল কাহিনি থেকে স্পষ্ট হয়ে ওঠে :

(বুদ্ধ) : ভিক্ষুগণ, কে সেরা আসন, সেরা পানি, সেরা খাদ্য পাওয়ার যোগ্য?

ভিক্ষুদের কেউ কেউ বলল, ‘যে মহান যোদ্ধা বংশ বা ক্ষত্রিয় বংশ থেকে প্রব্রজ্যা নিয়েছে, সেই সেরা আসন, সেরা পানি, সেরা খাদ্য পাওয়ার যোগ্য।’ কেউ কেউ বলল, ‘যে ব্রাহ্মণ বংশ থেকে... গৃহপতির বংশ থেকে প্রব্রজ্যা নিয়েছে... যে সূত্রে দক্ষ... যে বিনয়ে দক্ষ... যে ধর্ম আচার্য... যে প্রথম ধ্যান পেয়েছে... দ্বিতীয় ধ্যান পেয়েছে... তৃতীয় ধ্যান পেয়েছে... চতুর্থ ধ্যান পেয়েছে... যে স্রোতাপন্ন... সকৃদাগামী বা একবার প্রত্যাবর্তনকারী... অনাগামী বা অপ্রত্যাবর্তনকারী... অর্হৎ... ত্রিবিদ্যাপ্রাপ্ত... ছয় অভিজ্ঞা বা মানসিক দক্ষতা প্রাপ্ত, সেই সেরা আসন, সেরা পানি, সেরা খাদ্য পাওয়ার যোগ্য।’

তখন ভগবান ভিক্ষুদের বললেন, 'ভিক্ষুগণ, একসময় হিমালয়ের ঢালে একটি বিশাল বটগাছ ছিল। তিন বন্ধু এর উপর নির্ভর করে বেঁচে থাকত : একটি তিতির পাখি, একটি বানর ও একটি হাতি। তারা একে অপরের প্রতি অশ্রদ্ধাপূর্ণ, অভদ্র ও অবিনয়ী (§) ছিল। এরপর সেই তিন বন্ধুর মাঝে এই চিন্তা জাগল : ‘জন্মগতভাবে আমাদের মধ্যে কে সিনিয়র তা দেখা যাক। এরপর আমরা তাকে শ্রদ্ধা ও সম্মান জানাব, গৌরব করব। আমরা তার উপদেশ মেনে চলব।’

এরপর তিতির পাখি ও বানরটি হাতিকে জিজ্ঞেস করল : ‘তুমি কোন প্রাচীন জিনিসটি স্মরণ করতে পার?’

‘বন্ধুরা, আমি যখন ছোটো ছিলাম, তখন এই বটগাছটিকে দুপায়ের ফাঁকে রেখে এর উপর দিয়ে হাঁটতাম, আর এর শীর্ষ বা আগার কুঁড়িগুলো আমার পেট স্পর্শ করত। বন্ধুরা, এই হচ্ছে প্রাচীন জিনিস, যা আমি স্মরণ করতে পারি।’

এরপর তিতির পাখি ও হাতি বানরটিকে জিজ্ঞেস করল : ‘তুমি কোন প্রাচীন জিনিসটি স্মরণ করতে পার?’

‘বন্ধুরা, আমি যখন ছোটো ছিলাম, তখন মাটিতে বসে এই বটগাছের আগা থেকে কুঁড়িগুলো চিবিয়ে খেতাম। বন্ধুরা, এই হচ্ছে প্রাচীন জিনিস, যা আমি স্মরণ করতে পারি।’

এরপর বানর ও হাতি তিতির পাখিটিকে জিজ্ঞেস করল : ‘তুমি কোন প্রাচীন জিনিসটি স্মরণ করতে পার?’

‘বন্ধুরা, ঐ জায়গাটায় (§) একসময় একটি বিশাল বটগাছ ছিল। এর ফল খেয়ে আমি এই জায়গাতে পায়খানা করে দিয়েছিলাম। তা থেকেই এই বটগাছ জন্মেছে। তাই বন্ধুরা, আমাদের মাঝে আমি হচ্ছি জন্মগতভাবে সবচেয়ে সিনিয়র।’

তাই বানর ও হাতি সেই তিতির পাখিকে বলল, ‘বন্ধু, তুমি হচ্ছ আমাদের মাঝে জন্মগতভাবে সবচেয়ে সিনিয়র। আমরা তোমাকে শ্রদ্ধা ও সম্মান জানাব, গৌরব করব এবং তোমার উপদেশ মেনে চলব।’

এরপর তিতির পাখি সেই বানর ও হাতিকে পঞ্চশীল গ্রহণ করাল, আর সে নিজেও পঞ্চশীল নিয়ে তা চর্চা করল। তারা একে অপরের প্রতি শ্রদ্ধাপূর্ণ, ভদ্র ও বিনয়ী হয়ে, দেহত্যাগে মৃত্যুর পরে, সুগতি-স্বর্গলোকে জন্ম নিল।

এটি তিতির পাখির ব্রহ্মচর্য বলে প্রকাশিত হয়েছিল।

যারা ধর্মে দক্ষ,

যারা তাদের বয়োজ্যেষ্ঠদের সম্মান করে,

তারা এই এখানেই প্রশংসিত হয়,

এরপরেও সুগতি লাভ করে থাকে।

এখন, সাধারণ প্রাণীরা যদি একে অপরের প্রতি শ্রদ্ধাপূর্ণ, ভদ্র ও বিনয়ী হয়ে বাস করতে পারে, এটি কি আরও ভালো হবে না যে, তোমরা, এমন সুন্দরভাবে শেখানো ধর্ম ও বিনয়ে প্রব্রজ্যা নিয়ে একে অপরের প্রতি শ্রদ্ধাপূর্ণ, ভদ্র ও বিনয়ী হয়ে বাস কর?'—চুৰ.৩১০-৩১১

মূল কাহিনিতে ভিক্ষুরা কৃতিত্বের ভিত্তিতে সুবিধাগুলো পেতে চেয়েছিল, কিন্তু যেহেতু তারা কৃতিত্বকে বিভিন্নভাবে পরিমাপ করেছিল, তার মানেই হচ্ছে যে, যে-কোনো কৃতিত্বভিত্তিক জ্যেষ্ঠতাক্রম এমন একটি মাপকাঠির ভিত্তিতে করা হতো যা সবার কাছে গ্রহণযোগ্য হতো না। তবে সিনিয়রিটি-ভিত্তিক জ্যেষ্ঠতাক্রম হচ্ছে বস্তুনিষ্ঠ, অর্থাৎ তা কারো মতামত বা ধারণার উপর নির্ভরশীল নয়, আর সব মিলিয়ে এটি অধিকতর কম গুরুভার। এই জ্যেষ্ঠতাক্রমে একজনের স্থান তার মূল্যকে নির্দেশ করে না। তা ছাড়াও এমন একটি জ্যেষ্ঠতাক্রম গর্ব ও প্রতিযোগিতাসুলভ মানসিকতাকে নিরুৎসাহিত করে, কারণ ভিক্ষুরা যদি একে অন্যের পরিমাপযোগ্য কৃতিত্বগুলোকে নিজের কৃতিত্বের মাধ্যমে অতিক্রম করে জ্যেষ্ঠতাক্রমের সিড়ি বেয়ে উপরে উঠতে পারতো, তাহলে তাদের মাঝে এই গর্ব ও প্রতিযোগিতাসুলভ মানসিকতা নিশ্চিতভাবেই চলে আসতো। আর যেহেতু জ্যেষ্ঠতাক্রমের জুনিয়র সদস্যরা এমন কোনো শপথ নেয় নি যে তাদেরকে সিনিয়রদের আনুগত্য স্বীকার করতেই হবে, সেটি সিনিয়র সদস্যদের ঠিক পথে রাখে। যদি সিনিয়র ভিক্ষুরা তাদের সুবিধাগুলোর অপব্যবহার করে, জুনিয়র ভিক্ষুরা তখন স্বাধীনভাবেই তাদের ত্যাগ করে যেতে পারে।

সিনিয়রিটিকে ঘিরে যে ভদ্রতাবিধি, তা বেশ সীমিত। জুনিয়র ভিক্ষুদের কাছ থেকে আশা করা হয়, তারা সিনিয়র ভিক্ষুদের মাথা নত করে বন্দনা করে, অভিবাদনের জন্য বসা থেকে উঠে দাঁড়িয়ে, অঞ্জলি করে এবং অন্যান্য শ্রদ্ধাসুলভ কাজগুলো করে (যেমন : গোসলের সময় সিনিয়রদের পিঠ ডলে দিয়ে) শ্রদ্ধা জানাবে। সেরা আসন, সেরা পানি, সেরা খাদ্য পাওয়াটা সিনিয়র ভিক্ষুদের অধিকার। তবে বাসস্থানের মতো জিনিস—যেগুলো সংঘের মালিকানাধীন অথবা সংঘের প্রতি উৎসর্গ করা হয়েছে—সেগুলো সিনিয়রিটি অনুসারে পাওয়া যায় না।

তিন বছরের বেশি সিনিয়র এমন ভিক্ষুদের সাথে একই আসনে বসা উচিত নয়, যদি না আসনটি কমপক্ষে তিনজন বসার জন্য যথেষ্ট লম্বা হয়। (কোনো ভিক্ষুরই মেয়ে, পণ্ডক, অথবা উভয়লিঙ্গবিশিষ্ট ব্যক্তির সাথে এক আসনে বসা উচিত নয়, সে আসন যত লম্বা হোক না কেন।)

যদি কোনো ভিক্ষুর উপাধ্যায়, আচার্য অথবা আচার্য/উপাধ্যায়ের মতো যথেষ্ট সিনিয়র ভিক্ষু খালি পায়ে পায়চারি করে বা চঙ্ক্রমণ করে (অর্থকথা যোগ করে যে, তা হতে হবে ছয় মিটারের মধ্যে এবং সরাসরি দেখা যায় মতো করে), সেক্ষেত্রে জুতা/স্যান্ডেল পায়ে দিয়ে পায়চারি করা উচিত নয়। অর্থকথা এখানে উপাধ্যায়ের মতো সিনিয়র বলতে বুঝিয়েছে ভিক্ষুর নিজের উপাধ্যায়ের সতীর্থ অথবা নিজের থেকে কমপক্ষে দশ বছরের সিনিয়র এমন কেউ; আচার্যের মতো সিনিয়র বলতে বুঝিয়েছে নিজের থেকে কমপক্ষে ছয় বছরের সিনিয়র এমন কেউ।

একই জায়গায় গোসল করলে সিনিয়র ভিক্ষুর সামনে গোসল করা উচিত নয় অথবা স্রোতের উজানে গোসল করা উচিত নয়।

কোনো বিহারে আগমনকারী ভিক্ষুর প্রতি সেই বিহারের আবাসিক ভিক্ষুর কর্তব্যগুলো সিনিয়রিটির ভিত্তিতেই নির্ধারিত হয়। অধ্যায়-৯-এর সংশ্লিষ্ট অংশ দেখুন।

সিনিয়রিটির ব্যতিক্রম
কয়েকটি পরিস্থিতি আছে, যেখানে সিনিয়রিটির বিধিগুলো প্রযোজ্য হয় না।

উপরে যেমনটা উল্লিখিত হয়েছে, সিনিয়রিটির ভিত্তিতে সাংঘিক বাসস্থানগুলো আগেভাগে দখল করা যায় না, তা নিজের জন্যই হোক, অথবা অপরের জন্য যেমন : উপাধ্যায় বা আচার্যের জন্যই হোক।

দুজন ভিক্ষুই নগ্ন থাকলে, সিনিয়র ভিক্ষুর জুনিয়র ভিক্ষুকে বন্দনা করানো উচিত নয়, অথবা তাকে দিয়ে কোনো সেবা করিয়ে নেওয়া উচিত নয়। এমনকি, সিনিয়র ভিক্ষু পীড়াপীড়ি করলেও জুনিয়র ভিক্ষুর তাকে মাথা নত করে বন্দনা করা উচিত নয়, অথবা তার জন্য কোনো কাজ করে দেওয়া উচিত নয়। তাদের কারোরই একে অন্যকে কোনো কিছু দেওয়া উচিত নয়। এই বিধিগুলো স্থাপিত হলে, ভিক্ষুরা উষ্ণ স্নানাগারে অথবা পানির মধ্যে সিনিয়র ভিক্ষুদের পিঠ ডলে দিতে অথবা মালিশ করে দিতে দ্বিধা করছিল। তাই অধ্যায়-২-এ উল্লিখিতভাবে, বুদ্ধ দেহের আচ্ছাদন হিসেবে তিন ধরনের আচ্ছাদনকে গণ্য করাটা অনুমোদন করলেন : উষ্ণ স্নানাগার আচ্ছাদন (অর্থাৎ উষ্ণ স্নানাগারে থাকলে), পানির আচ্ছাদন (পানির মধ্যে থাকলে), এবং কাপড়ের আচ্ছাদন। অর্থকথা এতে যোগ করে যে, উষ্ণ স্নানাগার আচ্ছাদন এবং পানির আচ্ছাদন শুধু পিঠ ডলে দেওয়া ও মালিশ করে দেওয়ার জন্য যথাযথ আচ্ছাদন হিসেবে গণ্য হয়, কিন্তু উপরোক্ত বিধিগুলোতে উল্লিখিত অন্যান্য সেবাগুলোর জন্য নয়। উদাহরণস্বরূপ, উষ্ণ স্নানাগারে কাপড়বিহীন অবস্থায় জুনিয়র ভিক্ষুর সিনিয়র ভিক্ষুকে মাথা নত করে বন্দনা করা উচিত নয়। তবে কাপড়ের আচ্ছাদনটা সকল সেবার ক্ষেত্রেই যথাযথ আচ্ছাদন বলে গণ্য।

টয়লেটে আসা ভিক্ষুদের টয়লেট ব্যবহার করা উচিত 'আগে আসলে আগে টয়লেট' এই স্লোগানের ভিত্তিতে, কোনো সিনিয়রিটির ভিত্তিতে নয়।

কোনো সিনিয়র ভিক্ষু ভোজনে দেরিতে পৌঁছে যদি দেখে যে, কোনো জুনিয়র ভিক্ষু লাইনের মধ্যে তার জায়গায় বসেছে, তাহলে তার সেই জুনিয়র ভিক্ষুকে ভোজন শেষ না করা পর্যন্ত সরতে বলা উচিত নয়। যদি সে ইচ্ছাকৃতভাবে এই বিধিটি অগ্রাহ্য করে এবং জুনিয়র ভিক্ষুকে সরে যেতে বলে, তখন সে অটোমেটিকভাবে দাতার কাছ থেকে আর কোনো খাদ্যের প্রস্তাব পেয়েও ফিরিয়ে দেওয়া ভিক্ষুর শ্রেণিভুক্ত হবে (প্রবারিত হবে), যার মানে হচ্ছে তার ভোজন শেষ হওয়ার পরে অবশিষ্ট সময়ের জন্য সে পাচি.৩৫-এর অধীনে থাকবে। এ ছাড়াও জুনিয়র ভিক্ষু তাকে বলতে পারে, 'যান, পানি আনুন' (জুনিয়র ভিক্ষুর মুখ ও ছাবেক ধোয়ার জন্য)—এটি গুটিকয়েক পরিস্থিতির কয়েকটি, যেখানে একজন জুনিয়র ভিক্ষু একজন সিনিয়র ভিক্ষুকে কোনো কাজ করে দেওয়ার জন্য বলতে পারে। এভাবে ব্যবস্থা করতে পারলে ভালো। না হলে, জুনিয়র ভিক্ষুর মুখে দেওয়া খাদ্য গিলে নিয়ে উঠে যাওয়া উচিত এবং সিনিয়র ভিক্ষুকে আসনটি দেওয়া উচিত। কোনো অবস্থাতেই তার সিনিয়র ভিক্ষুর আসন আগেভাগে গিয়ে দখল করা উচিত নয়।

সবশেষে, সংঘের মধ্যে এমনও হয়, যেখানে ভিক্ষুদের কেউই পাটিমোক্খ জানে না, অথবা উপোসথের যথাযথ কর্মবাক্যগুলো জানে না (অধ্যায়-১৫ দেখুন)। যদি কোনো পণ্ডিত ভিক্ষু উপস্থিত হয়, পিটক বলে যে, সেই সংঘের সদস্যদের তাকে চূর্ণ দিয়ে, কাদামাটি (সাবান) দিয়ে, দাঁতের কাঠি ও মুখ কুলি করার/ধোয়ার পানি দিয়ে ‘এগিয়ে নেওয়া, সাহায্য করা, উৎসাহিত করা, সহায়তা করা’ উচিত। তারা তা না করলে তাদের দুক্কট হয়। এমন সেবার উদ্দেশ্য অবশ্যই হচ্ছে সেই পণ্ডিত ভিক্ষুকে সেখানে থাকতে উৎসাহিত করা যাতে সে তার জ্ঞানকে সেই সংঘের অন্যান্য সদস্যদের কাছেও ছড়িয়ে দিতে পারে। অর্থকথা আরও যোগ করে যে, সংঘের সদস্যদের তাকে অন্যান্য ধরনের সাহায্যও দেওয়া উচিত, যেমন তার সাথে ভদ্রভাবে কথা বলা, এবং তাকে চারটি মৌলিক অপরিহার্য দ্রব্যের যোগান দেওয়া। যদি কেউই তাকে সাহায্য না করে, তাহলে সেই আবাসের জুনিয়র ও সিনিয়র সকল ভিক্ষুর দুক্কট হয়। যদি তাকে সেবা করার জন্য কোনো শিডিউল বানানো হয়, তাহলে যে ভিক্ষু শিডিউলকৃত কর্তব্যগুলো করে না, অপরাধ শুধু তারই হয়। যদি আবাসিক ভিক্ষুদের মধ্য থেকে এক বা দুজন সমর্থ ভিক্ষু থাকে, যারা সকল কর্তব্যগুলো করে দিতে স্বেচ্ছায় এগিয়ে আসে, তখন বাদবাকি ভিক্ষুরা কোনো ধরনের দায়দায়িত্ব থেকে মুক্ত হয়। পণ্ডিত ভিক্ষুর তার চেয়ে সিনিয়র ভিক্ষুদেরকে তার জন্য বিভিন্ন সেবা করার সম্মতি দেওয়া যেমন : তার বাসস্থান ঝাড়ু দেওয়া, অথবা তার জন্য দাঁতের কাঠি এনে দেওয়াতে সম্মতি দেওয়া উচিত নয়। যদি তার ভ্রমণের সঙ্গী হিসেবে কোনো সেবক থাকে, তাহলে তার সেই আবাসিক ভিক্ষুদের তাকে দেখাশোনার ব্যাপারে মাথা না ঘামাতে বলা উচিত।

সমালোচনায় প্রতিক্রিয়া দেখানো
পাচি.৫৪ অনুসারে এটি প্রয়োজন হয় যে, কেউ যদি ভিক্ষুকে সমালোচনা করে, তাহলে সেই ব্যক্তির অবস্থা বা পদমর্যাদা যাই হোক না কেন, তাকে ভিক্ষুর শ্রদ্ধা দেখানো উচিত, যতক্ষণ পর্যন্ত সেই সমালোচনা হয় বিনয়বিধি সম্পর্কিত, অথবা সেই আদর্শ আচরণবিধি সম্পর্কিত যা 'আত্মভাব বিদূরণকারী, নীতিগত ব্যাপারে খুঁতখুঁতে, অনুপ্রেরণাদায়ী; (ক্লেশ) কমিয়ে দেয় অথবা উদ্যম জাগিয়ে তোলে।' বিস্তারিত জানতে হলে বৌভিবি-১-এ সেই বিধির ব্যাখ্যাটা দেখুন।

হাসিঠাট্টা
সেখিয ৫১-এর বিভঙ্গ ভিক্ষুকে বুদ্ধ, ধর্ম অথবা সংঘকে নিয়ে হাসিঠাট্টা করতে নিষেধ করে। পাচি.২-এর বিভঙ্গ অন্য ভিক্ষুর জাত, শ্রেণি, জাতীয়তা অথবা অক্কোস-ৰত্থু-এর অন্য যে-কোনো বিষয় নিয়ে অপমানমূলক মজা করার জন্য পাচিত্তিয় আরোপ করে। অপমান করার কোনো ইচ্ছা না থাকলে সেই একই বিষয় নিয়ে মজা করার জন্য বিভঙ্গ দুব্ভাসিত অপরাধ আরোপ করে। আরও বিস্তারিত জানতে হলে বৌভিবি-১-এর সেই শিক্ষাপদের ব্যাখ্যাটি দেখুন।

বিধিবিধান
শ্রদ্ধা জানানো
এই দশজনকে শ্রদ্ধা জানাতে নেই : পরে উপসম্পন্নকে আগে উপসম্পন্ন কর্তৃক শ্রদ্ধা জানানো উচিত নয়; অনুপসম্পন্ন ব্যক্তি; ভিন্ন নিকায়ের কোনো সিনিয়র (ভিক্ষু) যে অধর্ম শিক্ষা দেয়; নারী; খোজা ব্যক্তি; যাচাইপর্বের মধ্যে আছে এমন ভিক্ষু; শুরুতে ফেরত পাঠানোর যোগ্য এমন ভিক্ষু; প্রায়শ্চিত্তপর্বের যোগ্য ভিক্ষু; প্রায়শ্চিত্তপর্বের মধ্যে আছে এমন ভিক্ষু; পুনর্বাসনযোগ্য ভিক্ষু।

এই তিনজনকে শ্রদ্ধা জানাতে হয় : আগে উপসম্পন্নকে পরে উপসম্পন্নের শ্রদ্ধা জানাতে হয়; ভিন্ন নিকায়ের কোনো সিনিয়র ভিক্ষু যে ধর্ম (শিক্ষা) দেয়; তথাগত সম্যক সম্বুদ্ধ।—চুৰ.৩১২

নারীকে মাথা নত করে বন্দনা করা, অভিবাদন জানাতে উঠে দাঁড়ানো, হাতের তালুগুলো পরস্পর ঠেকিয়ে হৃদয়ের উপর রেখে অভিবাদন জানানো, অথবা উপরিষ্ঠদের প্রতি করা যে-কোনো ধরনের শ্রদ্ধাসূচক কাজ নারীর প্রতি করতে নেই। যে তা করবে, তার দুক্কট অপরাধ।—চুৰ.৪০৫

ধর্মশিক্ষা দেওয়া
সংঘের মধ্যে থাকলে আমন্ত্রিত না হয়ে ধর্মদেশনা দিতে নেই। (আমন্ত্রিত না হয়েই) যে এভাবে ধর্মদেশনা দেয় তার দুক্কট অপরাধ হয়। আমি অনুমোদন করি যে, সিনিয়র ভিক্ষু ধর্মদেশনা করতে পারে অথবা সে অন্যদেরও ধর্মদেশনা দেওয়ার জন্য আমন্ত্রণ জানাতে পারে।—মৰ.১৫১

আমি ধর্মকে শ্রদ্ধার খাতিরে ধর্মব্যাখ্যারত ভিক্ষু জুনিয়র হলেও সমান অথবা উচ্চতর আসনে বসা অনুমোদন করি; এবং যে সিনিয়র ভিক্ষুর কাছে ধর্ম ব্যাখ্যাত হচ্ছে সেই সিনিয়র ভিক্ষুটি সমান অথবা নিচু আসনে বসাটা আমি অনুমোদন করি।—চুৰ.৩২০

যে সুর টেনে টেনে গান গাওয়ার মতো স্বরবর্ণের স্বরে ধর্ম আবৃত্তি করে/গায় তার পাঁচটি অসুবিধা আছে : সে তার নিজের স্বরবর্ণের স্বরে নিজেই মুগ্ধ হয়। অন্যরা স্বরবর্ণের স্বরে মুগ্ধ হয়। গৃহীরা তাকে অবজ্ঞা করে। স্বরবর্ণের স্বরে বলার ইচ্ছায় (§) তার নিজের মনোযোগ ভঙ্গ হয়। পরে আসা লোকজন এটিকে উদাহরণ (§) হিসেবে নেয়... সুর টেনে টেনে গান গাওয়ার মতো স্বরবর্ণের স্বরে ধর্ম আবৃত্তি করা উচিত নয়। যে এভাবে ধর্মদেশনা করবে তার দুক্কট অপরাধ।—চুৰ.২৪৯

আমি স্বরবর্ণে আবৃত্তি অনুমোদন করি।—চুৰ.২৪৯

সম্বুদ্ধের বাক্যকে কবিতার ছন্দে (বেদ এ) তুলতে নেই(§)। যে এমন করবে তার দুক্কট অপরাধ। আমি অনুমোদন করি যে, সম্বুদ্ধের বাক্যকে নিজ নিজ আঞ্চলিক ভাষায় শেখা যাবে।—চুৰ.২৮৫

সিনিয়রিটি বা জ্যেষ্ঠতা
আমি সিনিয়রিটি অনুসারে মাথা নত করে বন্দনা করা, অভিবাদন জানাতে উঠে দাঁড়ানো, হাতের তালু পরস্পর ঠেকিয়ে হৃদয়ের উপর রেখে অভিবাদন জানানো, উপরিষ্ঠদের প্রাপ্য শ্রদ্ধাসুলভ কাজগুলো, সেরা আসন, সেরা পানি, সেরা খাদ্য অনুমোদন করি। কিন্তু যা সংঘের অধিকারে আছে, তা সিনিয়রিটি অনুসারে আগেভাগে দখল করে নেওয়া(§) উচিত নয়। যে তা করবে তার দুক্কট অপরাধ।—চুৰ.৩১১

আমি তোমাদের মধ্যে যারা সমান আসনে বসার যোগ্য, তাদের একত্রে (একই আসবাবপত্রের উপর) বসা অনুমোদন করি... আমি তোমাদের মধ্যে যারা এক হতে তিন বছরের সময়ের (ব্যবধান), তাদের একসাথে বসা অনুমোদন করি... আমি তোমাদের তিনজনের এক খাটে (বসা) অনুমোদন করি, এক বেঞ্চিতে (বসা) অনুমোদন করি... (খাট ও বেঞ্চি ভেঙে গেল) আমি তোমাদের দুজন এক খাটে বসা অনুমোদন করি, এক বেঞ্চিতে বসা অনুমোদন করি... পণ্ডক, নারী অথবা উভয়লিঙ্গের ব্যক্তি বাদে অন্য যারা সমান আসন প্রাপ্য নয় তাদের সাথে লম্বা আসনে একত্রে বসা আমি অনুমোদন করি... আমি তিনজনের জন্য যথেষ্ট এমন আসনকে সবচেয়ে খাটো (§) লম্বা আসন হিসেবে অনুমোদন করি।—চুৰ.৩২০

আচার্য, আচার্যের মতো সিনিয়র, উপাধ্যায়, উপাধ্যায়ের মতো সিনিয়র কেউ চামড়ার জুতা/স্যান্ডেল না পরেই পায়চারি করতে থাকলে সেখানে চামড়ার জুতা/স্যান্ডেল পরে পায়চারি করা উচিত নয়। যে তা পরবে, তার দুক্কট অপরাধ।—মৰ.২৪৮

স্থবির ভিক্ষুদের সামনে অথবা তাদের থেকে উজানে গোসল করা উচিত নয়।—চুৰ.৩৭২

সিনিয়রিটি বা জ্যেষ্ঠতার ব্যতিক্রম
যা সংঘের মালিকানাধীন, তা সিনিয়রিটি অনুসারে দখল করা (§) উচিত নয়। যে তা করবে, তার দুক্কট অপরাধ।—চুৰ.৩১১

যা (সংঘকে) উৎসর্গ করা হয়েছে, তা সিনিয়রিটি অনুসারে দখল করা উচিত নয়। (মূল কাহিনিতে এটি সেই স্থানগুলোকে নির্দেশ করেছে যেগুলো আবাস নয় বটে, তবে আবাস হিসেবে ব্যবহার করা যায়।) যে তা করবে, তার দুক্কট অপরাধ।—চুৰ.৩১৩

বার্মিজ ও পিটিএস সংস্করণ অনুযায়ী : কেউ নগ্ন হলে অন্য কোনো নগ্ন ব্যক্তিকে বন্দনা করা উচিত নয়, অথবা অন্য কোনো নগ্ন ব্যক্তি কর্তৃক বন্দিত হওয়া উচিত নয়। নগ্ন হলে অন্যকে দিয়ে বন্দনা করানো উচিত নয়। নগ্ন হলে তাকে দিয়ে বন্দনা করানো উচিত নয়। নগ্ন হলে অন্য নগ্ন ব্যক্তিকে সেবা (পরিকম্ম) করা উচিত নয়। নগ্ন হলে তাকে দিয়ে অন্য নগ্ন ব্যক্তির সেবা করানো উচিত নয়। নগ্নকে অন্য নগ্ন ব্যক্তির কোনো কিছু দেওয়া উচিত নয়। নগ্নের কাছ থেকে কোনো কিছু নিতে নেই। নগ্ন হলে কোনো কিছু চিবাতে নেই... খেতে নেই... স্বাদ নিতে নেই... পান করতে নেই। যে (চিবুবে... খাবে... আস্বাদন করবে...) পান করবে তার দুক্কট অপরাধ।—চুৰ.২৬১

সে-সময় ভিক্ষুরা উষ্ণ স্নানাগারে ও পানিতে পিঠ ডলে দিতে/মালিশ করে দিতে (পিট্ঠিপরিকম্ম)(§) দ্বিধাবোধ করল। ‘আমি (দেহের আচ্ছাদন হিসেবে) তিন ধরনের আচ্ছাদন অনুমোদন করি : উষ্ণ স্নানাগার আচ্ছাদন, পানির আচ্ছাদন, কাপড়ের আচ্ছাদন।’—চুৰ.২৬২

টয়লেটে সিনিয়রিটি অনুসারে পায়খানা করা উচিত নয়। যে তা করবে তার দুক্কট অপরাধ। আমি অনুমোদন করি যে, আগে আসার ভিত্তিতে পায়খানা করবে।—চুৰ.৩৭৩

ভিক্ষুর ভোজন অসমাপ্ত অবস্থায় তাকে ওঠানো উচিত নয় [এটি হচ্ছে বার্মিজ ও পিটিএস সংস্করণ অনুসারে; থাই সংস্করণ বলে,‘ভোজন অসমাপ্ত অবস্থায় পাশের ভিক্ষুকে ওঠানো উচিত নয়’]। যে তাকে ওঠাবে তার দুক্কট অপরাধ। যে সেই ভিক্ষুকে ওঠাবে, সে আমন্ত্রিত বা প্রবারিত হয়েছে (এবং আরও খাদ্যের প্রস্তাব প্রত্যাখ্যান করেছে—পাচি.৩৫ দেখুন) বলে গণ্য হবে (§) এবং তাকে (জুনিয়র ভিক্ষুর) বলতে হবে, ‘যান, (আমার জন্য) পানি আনুন।’ এভাবে ব্যবস্থা হয়ে গেলে ভালো। তা না হলে তার ভাত (অর্থাৎ মুখের মধ্যে থাকা খাদ্য) যথাযথভাবে গিলে নিয়ে (জুনিয়র ভিক্ষুর) সিনিয়র ভিক্ষুকে আসনটি দেওয়া উচিত। কোনোভাবেই সিনিয়র ভিক্ষুর আসন আগেভাগে দখল করা উচিত নয় (§)। যে তা করবে, তার দুক্কট অপরাধ।—চুৰ.৩১৬

এমনও হয়, কোনো এক আবাসে অনেক অনভিজ্ঞ, অদক্ষ ভিক্ষু থাকে। তারা উপোসথ অথবা উপোসথকর্ম জানে না, পাটিমোক্খ অথবা পাটিমোক্খ আবৃত্তি জানে না। অন্য একজন ভিক্ষু সেখানে হাজির হয় যে শিক্ষিত, পণ্ডিত, ধর্ম মুখস্থ করেছে, বিনয় মুখস্থ করেছে, মাতিকা (শিরোনাম, যেগুলো ক্রমান্বয়ে অভিধর্মে রূপ নিয়েছিল) মুখস্থ করেছে। সে জ্ঞানী, অভিজ্ঞ, চতুর, বিবেচক, নীতিগতভাবে খুঁতখুঁতে, শিক্ষা দিতে ইচ্ছুক। সেই ভিক্ষুদের এই ভিক্ষুকে গোসলের চূর্ণ, কাদামাটি (সাবান), দাঁতের কাঠি, মুখ কুলি করার/ধোয়ার পানি দিয়ে এগিয়ে দেওয়া উচিত, সাহায্য করা উচিত, উৎসাহিত করা উচিত, সহায়তা দেওয়া উচিত। যদি তারা তাকে গোসলের চূর্ণ, কাদামাটি (সাবান), দাঁতের কাঠি, মুখ কুলি করার/ধোয়ার পানি দিয়ে এগিয়ে না দেয়, সাহায্য না করে, উৎসাহিত না করে, সহায়তা না করে, তা একটি দুক্কট অপরাধ।—মৰ.১৬৩

* * *


 

অধ্যায়—৯

শিষ্টাচারবিধি
পালি ৰত্ত শব্দটি সচরাচর 'কর্তব্য' বা ব্রত হিসেবে অনূদিত হয়ে থাকে, তবে এটি এখানে শিষ্টাচারবিধি হিসেবে অনূদিত হয়েছে। এই শব্দটিকে নতুনভাবে অনুবাদ করার দুটো কারণ আছে। প্রথম কারণটি হচ্ছে, পালিতে কিচ্চ নামে আরেকটি শব্দ আছে, যার মানেও এই কর্তব্যকেই বুঝায়। আর তাই দুটোর মধ্যে বিভ্রান্তি এড়াতে ৰত্ত শব্দটির একটি বিকল্প সমার্থক শব্দ দরকার। দ্বিতীয়টি হচ্ছে, ৰত্ত শব্দটি অনেকগুলো জিনিসকে অন্তর্ভুক্ত করে, যেমন—ভদ্রতাসূচক আদবকায়দা, কী কী করণীয়, আর সেই করণীয় কাজগুলো সম্পাদনের সর্বোত্তম পন্থা, যেগুলো আমরা সাধারণত শিষ্টাচার শব্দটি দিয়েই আরেকটু ভালোভাবে বুঝে থাকি।

চুৰ.৮ সব মিলিয়ে ১৪টি শিষ্টাচারবিধির বিস্তারিত আলোচনা করেছে, একত্রে যেগুলোকে বলা হয় খন্ধক-ৰত্ত। এগুলো পাঁচটি প্রধান ক্ষেত্র সম্পর্কে আলোচনা করে :

১) বিহারে নতুন আগমনকারী ভিক্ষুর পালনীয় শিষ্টাচারবিধি, বিহারে নতুন কোনো ভিক্ষু আসলে সেই বিহারের আবাসিক ভিক্ষুর পালনীয় শিষ্টাচারবিধি, এবং বিহার অথবা সাংঘিক আবাস থেকে চলে যেতে উদ্যত ভিক্ষুর পালনীয় শিষ্টাচারবিধি।

২) ভোজনশালায় (অর্থাৎ, দায়কের বাড়িতে খাওয়ার জন্য আমন্ত্রিত হলে) খেতে যাওয়ার সময় এবং সেখানে অনুমোদন দেওয়ার সময় পালনীয় শিষ্টাচারবিধি।

৩) পিণ্ডচারণে যাওয়ার সময় এবং অরণ্যে থাকার সময় পালনীয় শিষ্টাচারবিধি।

৪) বাসস্থান, উষ্ণ স্নানাগার এবং টয়লেটে পালনীয় শিষ্টাচারবিধি।

৫) নিজের আচার্য ও উপাধ্যায়ের প্রতি পালনীয় শিষ্টাচারবিধি; আচার্য বা উপাধ্যায় কর্তৃক নিজের শিক্ষার্থীদের প্রতি পালনীয় শিষ্টাচারবিধি।

এই শিষ্টাচারবিধিগুলোর মধ্যে কিছু কিছু বিষয়ের পুনরাবৃত্তি হয়েছে। উদাহরণস্বরূপ, আরণ্যিক শিষ্টাচারবিধির মধ্যে পিণ্ডচারণের শিষ্টাচারবিধির বড় একটি অংশ অন্তর্ভুক্ত হয়েছে। আচার্য ও উপাধ্যায়ের প্রতি শিষ্টাচারবিধি অনেকাংশেই মিলে যায় আগন্তুক ভিক্ষুর শিষ্টাচারবিধি এবং বাসস্থান ও উষ্ণ স্নানাগারের শিষ্টাচারবিধির সাথে। এই মিলে যাওয়া বিষয়গুলো নিম্নোক্ত অনুচ্ছেদগুলোতে উল্লেখ করা হবে।

এসব শিষ্টাচারবিধি অমান্য করার জন্য পিটক কোনো শাস্তি নির্দেশ করে না। তবে অমান্য করাটা যদি অশ্রদ্ধার কারণে হয়, তাহলে অর্থকথা সেখানে দুক্কট আরোপ করে। প্রযুক্তি বদলে যাওয়ার কারণে খন্ধকের অন্যান্য বিধিগুলোতে যেরূপ প্রভাব পড়েছে, এই শিষ্টাচারবিধিগুলোর কয়েকটিকেও সে কারণে মহান মানদণ্ডের মাধ্যমে অনুবাদ করতে হয়েছে যাতে আধুনিক প্রযুক্তির সাথে খাপ খাওয়ানো যায়। উদাহরণস্বরূপ, টয়লেটের শিষ্টাচারবিধিগুলো ভিন্ন ধরনের টয়লেটের জন্য নির্দেশিত হয়েছিল, যেরূপ টয়লেট এমনকি আজকালকার এশিয়ার বিহারগুলোতেও দেখা যায় না, পশ্চিমা দেশগুলোতে তো নয়ই। তাই কেউ যদি সময় ও সংস্কৃতির পরিবর্তনের কারণে এই শিষ্টাচারবিধিগুলো অমান্য করে, তা অশ্রদ্ধা বলে গণ্য হবে না এবং সেজন্য কোনো শাস্তিই প্রাপ্য হবে না। তবে এই শিষ্টাচারবিধিগুলোর নিখুঁত বর্ণনাগুলো যদিও অনেক প্রাচীনকালের, সেগুলো সম্পর্কে জানাটা গুরুত্বপূর্ণ, কারণ একজন ভিক্ষু যতই সেগুলোকে পরিপূর্ণভাবে জানবে, তত ভালোভাবে সে এগুলোকে আধুনিক পরিস্থিতিতে প্রয়োগ করতে সমর্থ হবে।

যেহেতু শিষ্টাচারবিধিগুলো খুবই বিস্তারিতভাবে বলা হয়েছে এবং এতে খুব কমই ব্যাখ্যার প্রয়োজন হয়, তাই এই অধ্যায়ের গঠনবিন্যাস এই গ্রন্থের অন্যান্য অধ্যায়গুলো থেকে আলাদা। আমি এই চৌদ্দটি শিষ্টাচারবিধি সোজাসুজি অনুবাদ করে গেছি, সাথে কয়েকটি মূল কাহিনিও দিয়েছি, যেগুলোতে এই শিষ্টাচারবিধিগুলো কেমন করে বিধিবদ্ধ করা হলো তার বিবরণ আছে। এই শিষ্টাচারবিধিগুলো যেখানে যেখানে পাটিমোক্খের সেখিয়া অংশের সাথে কার্যত একই, সেখানে আমি কেবল বিষয়টি উল্লেখ করে দিয়েছি, সেই বিধিগুলো আর উল্লেখ করি নি। এগুলো বৌভিবি-১-এ সহজেই খুঁজে পাওয়া যাবে। আমি ‘কার্যত’ বলছি, কারণ সেখিয়া বিধিগুলো উত্তম পুরুষে (অর্থাৎ আমি করি, আমি ধরি এই স্টাইলে) দেওয়া আছে, অন্যদিকে শিষ্টাচারবিধিগুলোতে সেগুলো দেওয়া আছে প্রথম বা নাম পুরুষে (অর্থাৎ সে করে, সে ধরে এই স্টাইলে)। (কোনো কোনো পণ্ডিত এই মত প্রকাশ করেছেন যে, সেখিয়া বিধিগুলো শিষ্টাচারবিধিগুলো থেকেই তুলে নিয়ে পাটিমোক্খে সংযোজন করা হয়েছে, কিন্তু বিষয়টি সে-রকম নয়, কেননা সেখিয়া ৫৭-৭৫-এর অনুরূপ কোনো বিধি এই শিষ্টাচারবিধিগুলোতে নেই।) আচার্যের প্রতি একজন শিক্ষার্থীর পালনীয় শিষ্টাচারগুলো এবং শিক্ষার্থীর প্রতি আচার্যের পালনীয় শিষ্টাচারগুলো উপাধ্যায় ও তার শিষ্যের মধ্যেকার সম্পর্ককে ঘিরে নির্দেশিত শিষ্টাচারবিধিগুলোর মতোই একই, আর তাই সেগুলো পুনরাবৃত্তি করা হয় নি। অর্থকথার ব্যাখ্যাগুলো দেওয়া হয়েছে তৃতীয় বন্ধনীর মধ্যে এভাবে [অর্থকথা : ], টীকার ব্যাখ্যাগুলো দেওয়া হয়েছে দ্বিতীয় বন্ধনীর মধ্যে {টীকা : } রূপে, আর () বা প্রথম বন্ধনীর ভেতরের কথাগুলো আমার নিজের পর্যবেক্ষণ।

অধ্যায়টির শেষে আমি নিজের আচার্য ও উপাধ্যায়ের প্রচলিত অভ্যাসকে অনুসরণ করা যথাযথ কি না সে বিষয়ে দ্বিতীয় সঙ্গীতির রায়টি উল্লেখ করে দিয়েছি। তাদের রায়টি শুধু বলে যে মাঝে মাঝে আচার্য ও উপাধ্যায়ের প্রচলিত অভ্যাসকে অনুসরণ যথাযথ, আর মাঝে মাঝে নয়, কিন্তু কীভাবে এ দুটোর মাঝে পার্থক্য টানতে হবে তার কোনো বিস্তারিত বর্ণনায় যায় নি। তবে মহান মানদণ্ড পরামর্শ দেয় যে, আচার্য বা উপাধ্যায়ের অভ্যাসগুলো যদি বুদ্ধের অনুমোদিত বিধিগুলোর সাথে মেলে বা সামঞ্জস্যপূর্ণ হয়, তখন সেগুলো অনুসরণ করা যথাযথ, আর না মিললে সেগুলো অনুসরণ করা যথাযথ নয়। আচার্য বা উপাধ্যায়ের প্রচলিত অভ্যাসগুলো যদি বিনয়ে নিষিদ্ধ না হয়, আবার অনুমোদিতও না হয়, সেক্ষেত্রে বুদ্ধিমানের নীতি হবে সাংঘিক একতা ও সামঞ্জস্যতার স্বার্থে সেগুলো মেনে চলা। শিষ্টাচারবিধিগুলো আধুনিক পরিস্থিতিতে পালনের চেষ্টা করতে গিয়ে এই রায়টি সবক্ষেত্রেই প্রয়োগ করা উচিত।

আগমনকারী ভিক্ষুর শিষ্টাচারবিধি
এক ভিক্ষু হুড়কো খুলে দরজা ঠেলে হুড়মুড় করে একটি শূন্য আবাসে প্রবেশ করল। চৌকাঠের উপর থেকে একটি সাপ তার কাঁধে পড়ে গেল। আতঙ্কিত হয়ে সে চিৎকার করে উঠল।

আগমনকারী ভিক্ষু [অর্থকথা : বিহারের কাছাকাছি স্থানে এসে,] ‘আমি এখন বিহারে প্রবেশ করব,’ এই ভেবে তার স্যান্ডেল খুলে নিয়ে, সেগুলোকে নিচে (মাটির কাছাকাছি) নামিয়ে এবং ধুলো ঝেড়ে নিয়ে, ছাতা নামিয়ে, মাথা অনাবৃত করে, তার চীবরটা পিঠের উপরিভাগে/কাঁধের (খন্ধ) উপর রেখে (নিচে আরণ্যিক শিষ্টাচারবিধি থেকে দেখা যায় যে, ভিক্ষুরা প্রখর রোদে অরণ্যের মধ্য দিয়ে হেঁটে যাওয়ার সময় তাদের চীবরগুলো ভাঁজ করে মাথার উপর রেখে হাঁটত), সতর্ক হয়ে ধীরেসুস্থে বিহারে প্রবেশ করা উচিত। বিহারে প্রবেশ করার সময় তার খেয়াল করা উচিত, আবাসিক ভিক্ষুরা কোথায় একত্রিত হয়ে আছে। তারা যেখানে একত্রিত হয়ে আছে, যেমন—সভাকক্ষ, প্যাভিলিয়ন, অথবা গাছতলায়, সেখানে গিয়ে ছাবেকটি একপাশে রেখে, চীবর একপাশে রেখে, উপযুক্ত একটি আসন নিয়ে বসে পড়া উচিত। (এই কথা, এবং নিজের উপাধ্যায়ের প্রতি শিষ্টাচারবিধিতেও এই একই ধরনের কথা থেকে মনে হয় যে, তখনকার দিনে ভিক্ষুরা বিহারে থাকার সময়ে শুধু তাদের অন্তর্বাস পরত। বর্তমানে একজন নবাগতের পক্ষে এভাবে চীবর খুলে ফেলা রীতিমত অভদ্রতা বলে বিবেচিত হবে।) তার খাওয়ার পানি ও ধোয়ার পানি সম্পর্কে জিজ্ঞেস করা উচিত, ‘কোনটা খাওয়ার পানি? কোনটা ধোয়ার পানি?’ যদি সে খাওয়ার পানি চায়, তার খাওয়ার পানি নিয়ে পান করা উচিত। যদি সে ধোয়ার পানি চায়, ধোয়ার পানি নিয়ে পা ধোয়া উচিত। পা ধোয়ার সময় এক হাতে পানি ঢালা উচিত, এবং এক হাতে পা ধোয়া উচিত। যে হাতে পানি ঢালছে, সেই একই হাত দিয়ে পা ধোয়া উচিত নয়। (অন্য কথায়, তার এক হাত দিয়ে পানি ঢালা উচিত এবং অন্য হাত দিয়ে ধোয়া উচিত।)

স্যান্ডেল মোছার ন্যাকড়া চেয়ে নিয়ে তার স্যান্ডেল মুছে নেওয়া উচিত। স্যান্ডেল মোছার সময় প্রথমে সেগুলো শুকনো ন্যাকড়া দিয়ে মোছা উচিত এবং পরে ভেজা ন্যাকড়া দিয়ে মোছা উচিত। (ৰিনয-মুখ এর সাথে যোগ করে যে, এই নির্দেশনাগুলো স্যান্ডেল ধুলোযুক্ত হলে তখন প্রযোজ্য হয়। স্যান্ডেল কর্দমাক্ত অথবা ভেজা হলে, সেগুলো প্রথমে ভেজা ন্যাকড়া দিয়ে মোছা উচিত এবং পরে শুকনো ন্যাকড়া দিয়ে মোছা উচিত।) স্যান্ডেল মোছার ন্যাকড়া ধুয়ে নিয়ে, তা মুচড়ে নিয়ে (এই শেষোক্ত শব্দগুচ্ছ শুধু পিটকের থাই সংস্করণে দেখা যায়), একপাশে রেখে দেওয়া উচিত [অর্থকথা : মেলে দেওয়া উচিত (শুকানোর জন্য)]।

যদি আবাসিক ভিক্ষু সিনিয়র হয়, আগমনকারী ভিক্ষুর তাকে মাথা নিচু করে বন্দনা করা উচিত। যদি আবাসিক ভিক্ষু জুনিয়র হয়, আগমনকারী ভিক্ষুর তাকে বন্দনা করতে দেওয়া উচিত। তার বাসস্থান সম্পর্কে জিজ্ঞেস করা উচিত, ‘আমার জন্য কোন বাসস্থানটি বরাদ্দ?’ তার জিজ্ঞেস করা উচিত সেটি খালি আছে নাকি অন্য কেউ আছে। তার জিজ্ঞেস করা উচিত কোন কোন জায়গাগুলো ‘পিণ্ডচারণের আওতায়’ এবং কোন জায়গাগুলো নয়। [অর্থকথা : তার জিজ্ঞেস করা উচিত, ‘পিণ্ডচারণের আওতা কাছে নাকি দূরে? সেখানে কি ভোরে যাওয়া উচিত, নাকি সকালে দেরিতে গেলেও হবে?’ যে-সব জায়গা পিণ্ডচারণের আওতার মধ্যে নয়, সেগুলোর মধ্যে সে-সব ঘরবাড়ি অন্তর্ভুক্ত যেখানে লোকজন মিথ্যাদৃষ্টিক অথবা যেখানে খাদ্য সীমিত।] তার জিজ্ঞেস করা উচিত, কোন কোন পরিবার প্রশিক্ষণের মধ্যে আছে বলে নির্দেশিত হয়েছে (সেখসম্মতি-প্রাপ্ত) (পাটি.৩ দেখুন)। তার টয়লেট, প্রস্রাবখানা, খাওয়ার পানি, ধোয়ার পানি, হাঁটার লাঠি সম্পর্কে জিজ্ঞেস করা উচিত। তার সংঘের সম্মিলিত হওয়ার জায়গা (§) সম্পর্কে জিজ্ঞেস করা উচিত এই বলে, ‘কোন সময়ে সেখানে প্রবেশ করা উচিত? কোন সময়ে চলে যাওয়া উচিত?’ (পিটকের অন্যান্য স্থানের মতো এখানেও সণ্ঠান এর স্পষ্ট অর্থ মনে হয় ‘সম্মিলিত হওয়ার জায়গা’। কিন্তু অর্থকথা অন্য অর্থ ধরে নিয়েছে। যে-সব জায়গাতে বন্য জীবজন্তু অথবা অমনুষ্য থাকতে পারে, সেগুলোতে কখন প্রবেশ করা যাবে, আর কখন সেগুলো থেকে চলে যাওয়া উচিত হবে, সে ব্যাপারে সংঘের ঐকমত্য সম্পর্কে এখানে বলা হয়েছে বলে অর্থকথা ধরে নিয়েছে।)

আবাসটি যদি অনধিকৃত হয়, তাহলে দরজায় টোকা দিয়ে, একটুক্ষণ অপেক্ষা করে, হুড়কো খুলে নিয়ে, দরজা খুলে বাইরে দাঁড়িয়ে থেকে লক্ষ করা উচিত [অর্থকথা : কোনো সাপের চলাফেরার চিহ্ন অথবা কোনো অমনুষ্য চলে যেতে দেখা যায় কি না]। যদি আবাসটি নোংরা হয় অথবা খাটগুলো একটার উপর আরেকটা, বেঞ্চির উপর বেঞ্চি, এর উপরে বিছানাপত্র ও আসনগুলো স্তূপাকারে রাখা থাকে, তখন সে যদি সমর্থ হয় তাহলে তার সেগুলো পরিষ্কার করা উচিত। [সারা আবাস পরিষ্কার করতে অসমর্থ হলে, সে যেখানে থাকার প্লান করছে শুধু সেই অংশটা পরিষ্কার করা উচিত।]

আবাসটি পরিষ্কার করার সময় তার প্রথমে মেঝের আস্তরণ বের করে এনে একপাশে রেখে দেওয়া উচিত। খাটের পায়ার নিচে দেওয়ার ধারকগুলো বের করে এনে একপাশে রেখে দেওয়া উচিত। তোশক ও বালিশ বের করে এনে একপাশে রেখে দেওয়া উচিত। বসার কাপড় ও বিছানার কাপড়গুলো বের করে এনে একপাশে রেখে দেওয়া উচিত। বিছানা নিচু করে, সাবধানে বের করে আনা উচিত যাতে [অর্থকথা : মেঝেতে] আঁচড় না কাটে, অথবা দরজা বা দরজার খুঁটিতে ধাক্কা না লাগে, এবং এরপর সেটি একপাশে রেখে দেওয়া উচিত। বেঞ্চি নিচু করে, সাবধানে বের করে আনা উচিত যাতে [অর্থকথা : মেঝেতে] আঁচড় না কাটে, অথবা দরজা বা দরজার খুঁটিতে ধাক্কা না লাগে, এবং এরপর সেটি একপাশে রেখে দেওয়া উচিত। থুথু ফেলার পাত্র... হেলান দেয়ার বোর্ড (অধ্যায়-৬-এ চুৰ.৩২৪ দেখুন) বের করে এনে সেটি একপাশে রেখে দেওয়া উচিত।

আবাসে মাকড়সার জাল থাকলে সেগুলো ঝেড়ে ফেলা উচিত, প্রথমে ছাদ ঢাকার কাপড় (§) থেকে শুরু করা উচিত (এবং ক্রমান্বয়ে নিচের দিকে পরিষ্কার করা উচিত)। জানালার ফ্রেমের চারদিকের স্থান ও (রুমের) (§) কোনাগুলো মুছে ফেলা উচিত। দেয়ালে গৈরিক প্লাস্টার করা থাকলে এবং তাতে ছত্রাক বা ছাতা ধরলে (§) একটি ন্যাকড়া ভিজিয়ে, নিংড়ে নিয়ে, সেটি দিয়ে মুছে পরিষ্কার করা উচিত। যদি রুমের মেঝে পাকা হয়, তাহলে একটি ন্যাকড়া ভিজিয়ে, নিংড়ে নিয়ে, সেটি দিয়ে মুছে পরিষ্কার করা উচিত। নগ্ন মেঝে হলে সেখানে ঝাড়ু দেয়ার আগে পানি ছিটানো উচিত এই ভেবে, ‘ধুলো উড়ে রুমটা ময়লা না হোক।’ কোনো আবর্জনা আছে কি না দেখা উচিত এবং থাকলে সেটি একপাশে ছুড়ে রেখে দেওয়া উচিত।

মেঝের আস্তরণটা রোদে শুকিয়ে, পরিষ্কার করা উচিত, ঝেড়ে নেওয়া উচিত, এবং ভেতরে এনে যথাযথ জায়গায় বিছিয়ে রাখা উচিত। খাটের পায়ার নিচে দেওয়ার ধারকগুলো রোদে শুকিয়ে, মুছে নিয়ে, ভেতরে এনে যথাযথ জায়গায় স্থাপন করা উচিত। খাট... বেঞ্চি রোদে শুকিয়ে, পরিষ্কার করা উচিত, ঝেড়ে নেওয়া উচিত, নিচে নামিয়ে সাবধানতার সাথে ভেতরে আনা উচিত, যাতে [মেঝেতে] দাগ না কাটে, অথবা দরজা বা দরজার খুঁটিতে ধাক্কা না লাগে, আর তারপর সেগুলো যথাযথ স্থানে বসানো উচিত। তোশক ও বালিশ... বসার কাপড় ও বিছানার কাপড় রোদে শুকিয়ে, পরিষ্কার করা উচিত, ঝেড়ে নেওয়া উচিত, এবং ভেতরে এনে যথাযথ জায়গায় রাখা উচিত। থুথু ফেলার পাত্র রোদে শুকিয়ে, মুছে ফেলা উচিত, এবং ভেতরে এনে যথাযথ জায়গায় রাখা উচিত। হেলান দেয়ার বোর্ড রোদে শুকিয়ে, মুছে ফেলা উচিত, এবং ভেতরে এনে যথাযথ জায়গায় রাখা উচিত।

তার নিজের ছাবেক ও চীবরগুলো গুছিয়ে রাখা উচিত। ছাবেক রেখে দেয়ার সময় সেটি একহাতে নিয়ে, অন্য হাত দিয়ে খাট বা বেঞ্চির নিচে হাতড়ানো উচিত (মেঝেতে ছাবেকটি ক্ষতিগ্রস্ত হতে পারে এমন কোনো জিনিস আছে কি না দেখার জন্য), এবং ছাবেকটি (সেখানে) রেখে দেওয়া উচিত, তবে সেটি নগ্ন মেঝেতে [অর্থকথা : যেখানে রেখে দিলে ময়লা হবে এমন জায়গাতে] রেখে দেওয়া উচিত নয়। চীবরটি রেখে দেয়ার সময় একহাতে চীবর নিয়ে, আরেক হাত দিয়ে দণ্ড বা রশি বরাবর হাত বুলিয়ে নেওয়া উচিত [অর্থকথা : কাপড়টি ছিঁড়ে যেতে পারে এমন তীক্ষ্ণ কোনো কিছু আছে কি না চেক করে দেখার জন্য], এবং চীবরের ভাঁজটি তার দিকে ও চীবরের প্রান্তগুলো তার বিপরীত দিকে থাকে মতো করে চীবরটি রশি বা দণ্ডের উপরে রেখে দেওয়া উচিত। [অর্থকথা : চীবরের ভাঁজটি দেয়ালের দিকে দেওয়া উচিত নয়, কারণ দেয়ালে তীক্ষ্ণ বা সুচালো কোনো কিছু থাকলে এটি চীবরকে মাঝখানে ছিঁড়ে দিতে পারে (ফলে অধিষ্ঠান ভঙ্গ হতে পারে)।]

পূর্ব দিক থেকে ধুলিবায়ু প্রবাহিত হলে পূর্বদিকের জানালাগুলো বন্ধ করা উচিত। পশ্চিম দিক থেকে হলে পশ্চিমদিকের জানালাগুলো বন্ধ করা উচিত। উত্তর দিক থেকে হলে উত্তরদিকের জানালাগুলো বন্ধ করা উচিত। দক্ষিণ দিক থেকে হলে দক্ষিণদিকের জানালাগুলো বন্ধ করা উচিত। আবহাওয়া ঠান্ডা হলে, জানালাগুলো দিনে খুলে দেওয়া উচিত, রাতে বন্ধ করা উচিত। আবহাওয়া গরম হলে, জানালাগুলো দিনে বন্ধ করা উচিত, রাতে খুলে দেওয়া উচিত।

আশেপাশের জায়গাটা নোংরা (§) হলে সেটি ঝাড়ু দেওয়া উচিত। আচ্ছাদিত প্রবেশপথ... সম্মেলন কক্ষ... অগ্নিশালা... টয়লেট নোংরা হলে সেটি ঝাড়ু দেওয়া উচিত। খাওয়ার পানি না থাকলে তার সেটি যোগাড় করে রাখা উচিত। ধোয়ার পানি না থাকলে তার সেটি যোগাড় করে রাখা উচিত। (টয়লেটের) পাত্রে কোনো ধোয়ার পানি না থাকলে সেই পাত্রে পানি ঢেলে রাখা উচিত। (এই শেষোক্ত পাঁচটি অনুচ্ছেদ উপাধ্যায়ের প্রতি পালনীয় শিষ্টাচারবিধিতে নিজের উপাধ্যায়ের বাসস্থানটি পরিষ্কারের নির্দেশনাগুলোর মতোই একই।)—চুৰ.৩৫৭

আবাসিক ভিক্ষুর শিষ্টাচারবিধি
আগমনকারী ভিক্ষু সিনিয়র হলে তাকে আসতে দেখে আবাসিক ভিক্ষুর একটি আসন ব্যবস্থা করে দেওয়া উচিত [অর্থকথা : আবাসিক ভিক্ষু চীবর প্রস্তুতি অথবা নির্মাণকাজে রত থাকলে তা বন্ধ করে আগমনকারী ভিক্ষুকে একটি আসন ব্যবস্থা করে দেওয়া ইত্যাদি কাজগুলো করা উচিত। সে যদি চৈত্যের চারপাশের জায়গা ঝাড়ু দেওয়ার কাজে রত থাকে, তা বন্ধ করে আগমনকারী ভিক্ষুকে একটি আসন ব্যবস্থা করে দেওয়া ইত্যাদি কাজগুলো করা উচিত। আগমনকারী ভিক্ষু স্মার্ট বা বুদ্ধিমান হলে তার সেই আবাসিক ভিক্ষুকে প্রথমে ঝাড়ু দেওয়ার কাজ শেষ করতে বলা উচিত। আবাসিক ভিক্ষু যদি রোগী ভিক্ষুর জন্য ওষুধ তৈরিতে রত থাকে, তখন রোগী ভিক্ষু গুরুতর অসুস্থ না হলে ওষুধ তৈরি বন্ধ করে আগমনকারী ভিক্ষুকে স্বাগত জানানোর শিষ্টাচারবিধি পালন করা উচিত। রোগী ভিক্ষু গুরুতর অসুস্থ হলে তার প্রথমে ওষুধ তৈরি সমাপ্ত করা উচিত। উভয় ক্ষেত্রেই আগমনকারী ভিক্ষু স্মার্ট বা বুদ্ধিমান হলে বলা উচিত, ‘আগে ওষুধ বানানো শেষ করো।’] তার পা ধোয়ার পানি, পাদানি, নুড়িপাথরের পাপোশ প্রস্তুত করে রেখে দেওয়া উচিত। তাকে সম্ভাষণ জানাতে এগিয়ে গিয়ে তার ছাবেক ও চীবর গ্রহণ করা উচিত, খাওয়ার পানি লাগবে কি না জিজ্ঞেস করা উচিত, ধোয়ার পানি লাগবে কি না জিজ্ঞেস করা উচিত (শেষোক্ত বাক্যাংশটি পিটিএস অথবা বার্মিজ সংস্করণে নেই)। [অর্থকথা : আগমনকারী ভিক্ষু প্রথম পানির জগটি শেষ করলে আরও পানি লাগবে কি না জিজ্ঞেস করুন।] সে সমর্থ/ইচ্ছুক হলে আগমনকারী ভিক্ষুর স্যান্ডেলগুলো মুছে দেওয়া উচিত। স্যান্ডেলগুলো মুছে দেওয়ার সময় তার প্রথমে শুকনো ন্যাকড়া দিয়ে মোছা উচিত, এরপরে ভেজা ন্যাকড়া দিয়ে মোছা উচিত। স্যান্ডেল মোছার ন্যাকড়া ধুয়ে, মুচড়ে পানি নিংড়ে নিয়ে, তার সেটি রেখে দেওয়া উচিত [অর্থকথা : (শুকানোর জন্য) একপাশে মেলে দেওয়া উচিত]। [অর্থকথা : আবাসিক ভিক্ষুর প্রথমে আগমনকারী ভিক্ষুর পায়ের পেছনে পাখা দিয়ে বাতাস করা উচিত, এরপর দেহের মধ্যভাগে, এরপর মাথায়। আগমনকারী ভিক্ষু যদি বলে, ‘যথেষ্ট,’, তাকে একটু হালকাভাবে বাতাস করুন। যদি সে দ্বিতীয়বার ‘যথেষ্ট’ বলে, তাকে আরও হালকাভাবে বাতাস করুন। তৃতীয়বার ‘যথেষ্ট’ বললে বাতাস করা বন্ধ করুন।]

তার সিনিয়র আগমনকারী ভিক্ষুর সামনে মাথা নত করে বন্দনা করা উচিত এবং একটি বাসস্থান ঠিক করে দেওয়া উচিত (এই বলে,) ‘ঐ বাসস্থানটা আপনার জন্য বরাদ্দ হয়েছে।’ সেখানে কেউ আছে নাকি খালি আছে, তা তাকে বলে দেওয়া উচিত। [অর্থকথা : ঘুমানোর মাদুর ইত্যাদি আগমনকারী ভিক্ষুর জন্য বিছিয়ে দেওয়ার আগে বাড়ি মেরে মেরে ধুলো ঝেড়ে নেওয়াটা যথাযথ।] তাকে বলা উচিত কোন জায়গাগুলো ‘পিণ্ডচারণের আওতায়’, এবং কোন জায়গাগুলো নয়। তাকে বলে দেওয়া উচিত কোন কোন পরিবার প্রশিক্ষণের মধ্যে আছে বলে নির্দেশিত হয়েছে (সেখসম্মতি প্রাপ্ত)। টয়লেট, প্রস্রাবখানা কোথায়, খাওয়ার পানি, ধোয়ার পানি কোথায়, হাঁটার লাঠি কোথায় তা তাকে বলে দেওয়া উচিত। তাকে সংঘসম্মত সম্মিলিত হওয়ার জায়গা সম্পর্কে বলা উচিত, ‘এই হচ্ছে সেখানে প্রবেশের সময় এবং এই হচ্ছে চলে যাওয়ার সময়।’

আগমনকারী ভিক্ষু জুনিয়র হলে তার বসার সময় আবাসিক ভিক্ষুর তাকে বলা উচিত, ‘তোমার ছাবেক ওখানে রাখো, চীবর ওখানে রাখো, এই আসনে বসো।’ তাকে বলা উচিত কোথায় খাওয়ার পানি আছে, ধোয়ার পানি আছে, স্যান্ডেল মোছার ন্যাকড়া কোথায় আছে। তার আগমনকারী জুনিয়র ভিক্ষুকে বন্দনা করতে দেওয়া উচিত। তাকে তার বাসস্থান কোথায় তা বলে দেওয়া উচিত, ‘ঐ বাসস্থানটা তোমার জন্য বরাদ্দ হয়েছে।’ সেটাতে কেউ আছে নাকি খালি আছে তা তাকে বলে দেওয়া উচিত। তার তাকে বলা উচিত কোন জায়গাগুলো ‘পিণ্ডচারণের আওতায়’, এবং কোন জায়গাগুলো নয়, তাকে বলে দেওয়া উচিত কোন কোন পরিবার প্রশিক্ষণের মধ্যে আছে বলে নির্দেশিত হয়েছে (সেখসম্মতি প্রাপ্ত)। টয়লেট, প্রস্রাবখানা কোথায়, খাওয়ার পানি, ধোয়ার পানি কোথায়, হাঁটার লাঠি কোথায় তা তাকে বলে দেওয়া উচিত। তাকে সংঘসম্মত সম্মিলিত হওয়ার জায়গা সম্পর্কে বলা উচিত, ‘এই হচ্ছে সেখানে প্রবেশের সময় এবং এই হচ্ছে চলে যাওয়ার সময়।’ [অর্থকথা : কোনো ভিক্ষু মহাবিহারে থাকলেও সে সেখানে আগমনকারী ভিক্ষুদের সাদরে গ্রহণ করার উপযুক্ত শিষ্টাচারবিধি পালন করা থেকে অব্যাহতিপ্রাপ্ত নয়।]—চুৰ.৩৫৯

গমনকারী ভিক্ষুর শিষ্টাচারবিধি
চলে যেতে উদ্যত ভিক্ষু, কাঠের মালামাল ও মাটির তৈজসপত্রগুলোকে গুছিয়ে রেখে, দরজা ও জানালা বন্ধ করে, বিদায় নিয়ে চলে যেতে পারে (পাচি.১৪ ও ১৫ দেখুন; এখানকার পাঠটি পিটিএস ও বার্মিজ সংস্করণ অনুসারে)। [অর্থকথা : কুটিরটি মালামাল রাখার জন্য যথাযথ স্থান না হলে, সেগুলো উষ্ণ স্নানাগারে রাখুন, অথবা তাকের মতো কোনো পাহাড়ি ঢালের নিচে রাখুন, অথবা এমন কোনো জায়গায় রাখুন যেখানে সেগুলো বৃষ্টি থেকে রক্ষা পাবে।] যদি সেখানে কোনো ভিক্ষু না থাকে, তাহলে কোনো শ্রামণ থেকে বিদায় নেওয়া উচিত। কোনো শ্রামণ না থাকলে বিহারের সেবকের কাছ থেকে বিদায় নেওয়া উচিত। বিহারের সেবক না থাকলে কোনো উপাসকের কাছ থেকে বিদায় নেওয়া উচিত। কোনো ভিক্ষু, শ্রামণ, বিহার সেবক, অথবা উপাসক না থাকলে, খাটটি চারটি পাথরের উপর রেখে, খাটের উপর খাট, বেঞ্চির উপর বেঞ্চি, এর চূড়ায় (বাদবাকি) আসবাবপত্রগুলো (বিছানাপত্র, আসন, মেঝের আস্তরণ) স্তূপাকারে রেখে, কাঠের মালামাল ও মাটির তৈজসপত্রকে গুছিয়ে, দরজা ও জানালাগুলো বন্ধ করে সে চলে যেতে পারে। [অর্থকথা : কুটিরটি যদি উইপোকার আক্রমণের শিকার না হয়, তাহলে কারোর কাছ থেকে বিদায় নেওয়ার দরকার নেই, অথবা খাটটি চারটি পাথরের উপরে রেখে, ইত্যাদিভাবে সাজিয়ে রাখারও দরকার নেই। (উইপোকার আক্রমণের শিকার না হলেও কোনো দায়িত্বপ্রাপ্ত ব্যক্তি থাকলে কুটিরটি তার দায়িত্বে রেখে যাওয়ার ভালো কারণ আছে।)]

আবাসটির চালে যদি ফুটো হয়ে পানি পড়ে, তাহলে সমর্থ হলে সেটি মেরামত করা উচিত অথবা প্রচেষ্টা চালানো উচিত, (এই ভেবে,) ‘কীভাবে চালটি মেরামত করা যায়?’ এতে সফল হলে ভালো। তা না হলে, যেখানে পানি পড়ে না সেখানে চারটি পাথরের উপর খাটটি রেখে, খাটের উপর খাট, বেঞ্চির উপর বেঞ্চি, এর চূড়ায় আসবাবপত্রগুলো স্তূপাকারে রেখে, কাঠের মালামাল ও মাটির তৈজসপত্রকে গুছিয়ে, দরজা ও জানালাগুলো বন্ধ করে সে চলে যেতে পারে।

পুরো আবাসটির চালে ফুটো হয়ে পানি পড়লে, সে যদি সমর্থ হয় তাহলে আসবাবপত্রগুলো (বিছানাপত্র এবং ক্ষয়ক্ষতি হতে পারে এমন মালামাল) কোনো গ্রামে বয়ে নিয়ে যাওয়া উচিত অথবা প্রচেষ্টা চালানো উচিত, (এই ভেবে,) ‘কীভাবে এই আসবাবপত্রগুলো গ্রামে বয়ে নেওয়া যেতে পারে?’ যদি সে এতে সফল হয় ভালো। তা না হলে, খোলা জায়গায় চারটি পাথরের উপর খাটটি রেখে, খাটের উপর খাট, বেঞ্চির উপর বেঞ্চি, এর চূড়ায় আসবাবপত্রগুলো স্তূপাকারে রেখে, কাঠের মালামাল ও মাটির তৈজসপত্রকে গুছিয়ে, সেগুলোকে ঘাস অথবা পাতা দিয়ে ঢেকে দিয়ে (এই ভেবে) রওনা দিতে পারে, ‘আমি আশা করি যে, এগুলোর কিছু অংশ অন্তত থাকবে।’—চুৰ.৩৬১

অনুমোদনের শিষ্টাচারবিধি
আমি অনুমোদন করি যে, ভোজনশালায় অনুমোদন (দাতাদের পুন্যকাজে আনন্দ প্রকাশ) দেওয়া যাবে... আমি অনুমোদন করি যে, সবচেয়ে স্থবির ভিক্ষু কর্তৃক অনুমোদন দিতে হবে। [অর্থকথা : গৃহকর্তা যদি স্থবির ভিক্ষুর বদলে অন্য ভিক্ষুকে অনুমোদন দেওয়ার জন্য বলে, তখন সেই ভিক্ষুর অনুমোদন দেওয়াটা ঠিক আছে। সে অথবা স্থবির ভিক্ষু কারোরই অপরাধ হয় না, তবে অনুমোদন দেওয়ার আগে তার প্রথমে স্থবির ভিক্ষুকে জানানো উচিত।]... আমি অনুমোদন করি যে, চার-পাঁচজন স্থবির অথবা স্থবিরের কাছাকাছি ভিক্ষু (যে সিনিয়র ভিক্ষু অনুমোদন দিচ্ছে তার সাথে) ভোজনশালায় পেছনে থাকবে। [অর্থকথা : সে যদি তাদের আগেভাগে চলে যাওয়ার অনুমতি দেয়, তারা চলে যেতে পারে। তারাও তার কাছ থেকে চলে যাওয়ার অনুমতি চাইতে পারে।]...

সেই সময় কোনো এক স্থবির ভিক্ষুর পায়খানার বেগ আসলেও পেছনে রয়ে গেল [অর্থকথা : তার নিজেকে ভারমুক্ত করার প্রয়োজনটা পীড়াদায়ক ছিল]। নিজেকে ধরে রাখতে গিয়ে সে মূর্ছা গেল... ‘কোনো কারণ থাকলে লাইনের পাশের ভিক্ষুর কাছ থেকে বিদায় নিয়ে চলে আসাটা আমি অনুমোদন করি।’—চুৰ.৩৬২

ভোজনশালার শিষ্টাচারবিধি
বিহারে সময় ঘোষণা দেওয়া হলে, তিনটি মণ্ডল (নাভিমণ্ডল ও দুটো জানুমণ্ডল) ঢাকা যায় মতো করে অন্তর্বাস পরে নিয়ে, কটিবন্ধনী বেঁধে নিয়ে, চীবরকে দোয়াজিকের ভেতরের আস্তরণ বানিয়ে (§), দোয়াজিক পরে, (নিচের) গ্রন্থি বেঁধে, (ছাবেক) ধুয়ে নিয়ে (উপাধ্যায়ের প্রতি শিষ্টাচারবিধি দেখুন), তার গ্রামে প্রবেশ করা উচিত সতর্ক হয়ে এবং ধীরেসুস্থে। স্থবির ভিক্ষুদের পাশ কাটিয়ে সামনে এগোনো উচিত নয়। সেখিয়া ১—২৬।

স্থবির ভিক্ষুদের জায়গা দখল করে বসা উচিত নয়, নতুন ভিক্ষুদের জায়গাও কেড়ে নেওয়া উচিত নয়। লোকালয়ে দোয়াজিক বিছানো এবং তার উপর বসা উচিত নয়। পানি [অর্থকথা : ছাবেক ধোয়ার জন্য] দেওয়া হলে, দু-হাতে ছাবেক ধরে পানি গ্রহণ করা উচিত। ছাবেকটি নিচে নামিয়ে সাবধানে ধোয়া উচিত [অর্থকথা : পানির কারণে শব্দ না হয় মত করে] যাতে (মেঝেতে (§)) ঘষা না খায়। পানি গ্রহণের কেউ থাকলে ছাবেকটি নিচে নামিয়ে সেই পানি গ্রহণের পাত্রে পানিটা ঢেলে দেওয়া উচিত, (এই ভেবে,) ‘পানি গ্রহণকারী ব্যক্তির উপর যাতে পানি ছিটকে না পড়ে, আমার চারপাশের ভিক্ষুদের উপর যাতে পানি ছিটকে না পড়ে, আমার দোয়াজিকে যাতে পানি ছিটকে না পড়ে।’ পানি গ্রহণের কেউ না থাকলে ছাবেকটি নিচে নামিয়ে পানিটা ভূমিতে ঢেলে দেওয়া উচিত, (এই ভেবে,) 'আমার চারপাশের ভিক্ষুদের উপর যাতে পানি ছিটকে না পড়ে, আমার দোয়াজিকে যাতে পানি ছিটকে না পড়ে।’

ভাত দেওয়ার সময় ছাবেকটি দু-হাতে ধরে ভাত গ্রহণ করা উচিত। ডালের জন্য জায়গা রাখা উচিত। ঘি অথবা তেল অথবা আচার/চাটনি থাকলে [অর্থকথা : অথবা যে-কোনো খাদ্য থাকলে, এমনকি ভাত থাকলেও] স্থবির ভিক্ষুর বলা উচিত, ‘সবাইকে সমান ভাগ পায় মতো করে ব্যবস্থা কর।’ [অর্থকথা : কোনো তরকারি শুধু দুজনের জন্য যথেষ্ট হওয়ার মতো থাকলে স্থবির ভিক্ষুদের তা বলা উচিত নয়। এক বা দুজন ভিক্ষুর তা গ্রহণ করা উচিত, যদিও অন্যরা তা থেকে কোনো কিছু পাবে না।] সেখিয়া ৩১—৫৫।

প্রত্যেকে ভোজন শেষ না করা পর্যন্ত স্থবির ভিক্ষুর [অর্থকথা : ধোয়ার জন্য] পানি গ্রহণ করা উচিত নয়। পানি দেয়ার সময় উভয় হাতে ছাবেক ধরে পানি গ্রহণ করা উচিত। ছাবেকটি নিচে নামিয়ে (মেঝেতে (§)) ঘষা না খায় মতো করে সাবধানে ধোয়া উচিত। পানি গ্রহণের কেউ থাকলে ছাবেকটি নিচে নামিয়ে সেই পানি গ্রহণের পাত্রে পানিটা ঢেলে দেওয়া উচিত, (এই ভেবে,) ‘পানি গ্রহণকারী ব্যক্তির উপর যাতে পানি ছিটকে না পড়ে, আমার চারপাশের ভিক্ষুদের উপর যাতে পানি ছিটকে না পড়ে, আমার দোয়াজিকে যাতে পানি ছিটকে না পড়ে।’ পানি গ্রহণের কেউ না থাকলে ছাবেকটি নিচে নামিয়ে পানিটা ভূমিতে ঢেলে দেওয়া উচিত, (এই ভেবে,) আমার চারপাশের ভিক্ষুদের উপর যাতে পানি ছিটকে না পড়ে, আমার দোয়াজিকে যাতে পানি ছিটকে না পড়ে।’ সেখিয়া ৫৬।

বিহারে ফেরার সময় নতুন ভিক্ষুদের প্রথমে ফেরা উচিত, স্থবির ভিক্ষুদের পরে আসা উচিত। [অর্থকথা : নতুন ভিক্ষুদের স্থবির ভিক্ষুদের জন্য দরজার নিকটে অপেক্ষা করা উচিত এবং এরপর সিনিয়রিটি অনুসারে লাইন ধরে যাওয়া উচিত। গ্রাম অথবা শহরে হাঁটার সময় পরস্পরের মধ্যে জায়গা রাখা উচিত যাতে অন্যান্য লোকজন স্বচ্ছন্দে তাদের পেরিয়ে যেতে পারে।] (অর্থকথার এখানে ভুল হতে পারে, কারণ এই আদেশ হয়তো অনুমোদনের শিষ্টাচারবিধিতে স্থবিরদের পেছনে থাকার সাথে সম্পর্কিত হতে পারে আর সেই সাথে আচার্যের প্রতি শিক্ষার্থীর কর্তব্যগুলোতে আচার্যের জন্য আসন প্রস্তুত করা, ইত্যাদি কাজের জন্য বিহারে আগে আগে ফিরে আসা সম্পর্কিত আদেশের সাথেও সম্পর্কিত হতে পারে।) সেখিয়া ১-২৬।—চুৰ.৩৬৪

উপরোক্ত শিষ্টাচারবিধির সাথে প্রাসঙ্গিক একটি অনুচ্ছেদ যা ব্রহ্মাযু সুত্তং (ম.নি.২.৫.১)-এ আছে, সেটাতে বিবৃত হয়েছে বুদ্ধ কীভাবে ভোজনের সময়ে ও ভোজনের পরে আচরণ করতেন :

(ভোজনের আগে) : ছাবেকের পানি গ্রহণের সময় তিনি ছাবেক উপরে তোলেন না অথবা নিচুতেও নামান না, অথবা সামনে বা পেছনে কাত করেন না। তিনি খুব কম ছাবেকের পানি গ্রহণ করেন না, খুব বেশি ছাবেকের পানিও গ্রহণ করেন না। তিনি চপচপ শব্দ ছাড়াই ছাবেক ধুয়ে নেন। না উল্টিয়েই তিনি ছাবেক ধুয়ে নেন। ছাবেক ভূমিতে নামিয়ে রেখে তিনি তার হাতগুলো ধুয়ে নেন না। তার হাতগুলো ধোয়ার সময় ছাবেক ধোয়া হয়ে যায়। ছাবেক ধোয়ার সময় হাতগুলোও ধোয়া হয়ে যায়। তিনি ছাবেকের পানি খুব নিকটে ফেলেন না, খুব দূরেও ফেলেন না, এবং ছিটকেও ফেলেন না।

ভাত গ্রহণের সময় তিনি ছাবেক উপরে তোলেন না অথবা নিচুতেও নামান না, অথবা সামনে বা পেছনে কাত করেন না। তিনি খুব কম ভাত গ্রহণ করেন না, খুব বেশি ভাতও গ্রহণ করেন না। আর তিনি তরকারি গ্রহণ করেন (এই ক্রিয়াপদটি পিটিএস সংস্করণে দেখা যায় না), যথাযথ অনুপাতে তরকারি নেন। তার গ্রাসে তিনি খুব বেশি তরকারি নেন না। তার গ্রাসটা মুখে দুই-তিনবার এদিক-ওদিক করে তিনি তা গিলে ফেলেন। কোনো ভাতের দানা না-চিবানো অবস্থায় তার দেহে প্রবেশ করে না; কোনো ভাতের দানা তার মুখে থাকে না। এরপর তিনি আরেকটি গ্রাস নেন। তিনি তার খাদ্যের স্বাদ অনুভব করতে করতে খাদ্য গ্রহণ করেন, কিন্তু স্বাদের জন্য অনুরাগ অনুভব করেন না...

ভোজন শেষে ছাবেকের পানি গ্রহণের সময় তিনি ছাবেক উপরে তোলেন না অথবা নিচুতেও নামান না, অথবা সামনে বা পেছনে কাত করেন না। তিনি খুব কম ছাবেকের পানি গ্রহণ করেন না, খুব বেশি ছাবেকের পানিও গ্রহণ করেন না। তিনি চপচপ শব্দ ছাড়াই ছাবেক ধুয়ে নেন। ছাবেক না উল্টিয়েই তিনি তা ধুয়ে নেন। ছাবেক ভূমিতে নামিয়ে রেখে তিনি তার হাতগুলো ধুয়ে নেন না। তার হাতগুলো ধোয়ার সময় ছাবেক ধোয়া হয়ে যায়। ছাবেক ধোয়ার সময় হাতগুলোও ধোয়া হয়ে যায়। তিনি ছাবেকের পানি খুব নিকটে ফেলেন না, খুব দূরেও ফেলেন না, এবং চারদিকেও ফেলেন না।... তিনি মেঝেতে তার ছাবেক রাখেন, বেশি কাছে নয়, বেশি দূরেও নয়। তিনি ছাবেকের প্রতি অসতর্ক হন না, অতিরিক্ত উৎকণ্ঠিতও হন না... তিনি একটুক্ষণের জন্য নিরবে বসে থাকেন, কিন্তু অনুমোদনের সময় অতিক্রম করেন না... তিনি অনুমোদন দেন, তিনি ভোজনের সমালোচনা করেন না, অন্য কোনো ভোজনেরও আশা করেন না। তিনি সমবেত জনতাকে বিশুদ্ধ ধর্মদেশনার মাধ্যমে নির্দেশনা দেন, অনুপ্রেরণা দেন, উদ্বুদ্ধ করেন ও উৎসাহিত করেন। এভাবে ধর্মদেশনা দিয়ে তিনি আসন থেকে উঠে প্রস্থান করেন।

পিণ্ডচারণের শিষ্টাচারবিধি
এক ভিক্ষু পিণ্ডচারণে গিয়ে বেখেয়ালে একটি ঘরের আঙিনায় প্রবেশ করল। ঘরের দরজাকে ভুলবশত বাইরের দরজা মনে করে সে তা দিয়ে ভেতরের কক্ষে প্রবেশ করল। ভেতরের কক্ষে একজন নগ্ন নারী চিৎ হয়ে শুয়ে ছিল। ভিক্ষুটি চিৎ হয়ে শুয়ে থাকা নারীকে দেখে ভাবল,‘এ তো বাইরের দরজা নয়। এটি তো ভেতরের কক্ষ।’ সে ভেতরের কক্ষ থেকে বেরিয়ে এল। সেই নারীটির স্বামী তাকে চিৎ হয়ে শুয়ে থাকতে দেখে ভাবল, ‘আমার স্ত্রী এই ভিক্ষুর দ্বারা ধর্ষিত হয়েছে।’ ভিক্ষুকে ধরে সে তাকে ভালো একটি মার লাগাল। এতে নারীটি গোলমালের শব্দে জেগে উঠে লোকটিকে বলল, ‘প্রভু, এই ভিক্ষুটিকে মারছেন কেন?’

‘তুমি এই ভিক্ষুর দ্বারা ধর্ষিত হয়েছ।’

‘আমি এই ভিক্ষুর দ্বারা ধর্ষিত হই নি। সে নির্দোষ।’ আর সে লোকটিকে বুঝিয়ে সুঝিয়ে ভিক্ষুটিকে যেতে দিল।

পিণ্ডচারণে গমনরত ভিক্ষু, ‘এখন আমি গ্রামে প্রবেশ করব,’ এই ভেবে তিনটি মণ্ডল (নাভিমণ্ডল ও দুটো জানুমণ্ডল) ঢাকা যায় মতো করে অন্তর্বাস পরে নিয়ে, কটিবন্ধনী বেঁধে নিয়ে, চীবরকে দোয়াজিকের ভেতরের আস্তরণ বানিয়ে (§), দোয়াজিক পরে, (নিচের) বাঁধন বেঁধে, (ছাবেক) ধুয়ে নিয়ে, সতর্ক হয়ে এবং ধীরেসুস্থে গ্রামে প্রবেশ করা উচিত। স্থবির ভিক্ষুদের পাশ কাটিয়ে সামনে এগোনো উচিত নয়। এরপর বেজোড় সংখ্যার সেখিয়াগুলো ১—২৫।

কোনো বাড়ির আঙিনায় (§) প্রবেশের সময় তার লক্ষ করা উচিত, ‘আমি এই পথে প্রবেশ করব এবং এই পথে চলে যাব।’ তাড়াতাড়ি প্রবেশ করা উচিত নয়, তাড়াতাড়ি চলে যাওয়াও উচিত নয়। বেশি দূরে দাঁড়ানো উচিত নয়, বেশি কাছে দাঁড়ানোও উচিত নয়। দাঁড়ানোর সময় তার লক্ষ করা উচিত তারা পিণ্ড বা ভিক্ষান্ন দিতে ইচ্ছুক কি না। যদি (সম্ভাব্য দাতা) তার কাজ স্থগিত করে, অথবা আসন থেকে উঠে যায়, অথবা চামচ বা থালা হাতে নেয়, অথবা সে-রকম কোনো কিছু সাজায়, তাহলে ‘সে দিতে ইচ্ছুক’ (এই ভেবে) থাকা উচিত। পিণ্ড দেওয়ার সময় বাম হাতে দোয়াজিক তুলে নিয়ে, ডান হাতে ছাবেক সামনে বাড়িয়ে ধরে (§), উভয় হাত দিয়ে ছাবেক ধরে পিণ্ড গ্রহণ করা উচিত। তার কোনো নারী পিণ্ডদাতার (§) মুখের দিকে তাকানো উচিত নয়। [অর্থকথা : এই আদেশটি পুরুষ পিণ্ডদাতার ক্ষেত্রেও প্রযোজ্য।] তার এরপর লক্ষ করা উচিত, ‘তারা কি তরকারি দিতে চায় নাকি চায় না?’ দাতা যদি চামচ বা থালা হাতে নেয়, অথবা সে-রকম কোনো কিছু সাজায়, তাহলে ‘সে দিতে ইচ্ছুক’ (এই ভেবে) থাকা উচিত। পিণ্ড দেওয়া শেষ হলে ছাবেকটি দোয়াজিকের নিচে ঢুকিয়ে নিয়ে সতর্কতার সাথে এবং ধীরে-সুস্থে চলে যাওয়া উচিত। এরপর বেজোড় সংখ্যার সেখিয়াগুলো ১-২৫।

গ্রামে পিণ্ডচারণ থেকে প্রথমে যে ফিরে আসবে, তার আসনগুলো সাজানো উচিত, পা ধোয়ার পানি, পাদানি, নুড়িপাথরের পাপোশ প্রস্তুত করে রাখা উচিত। উচ্ছিষ্ট খাদ্যের পাত্রটা ধুয়ে প্রস্তুত করে রাখা উচিত। খাওয়ার পানি এবং ধোয়ার পানি প্রস্তুত করে রাখা উচিত। গ্রামে পিণ্ডচারণ থেকে যে সর্বশেষে আসবে, উচ্ছিষ্ট খাদ্য থাকলে সে ইচ্ছে করলে তা খেতে পারে। ইচ্ছে না করলে তা বলার মতো শস্যহীন কোনো স্থানে ছুড়ে ফেলে দেওয়া উচিত অথবা বলার মতো কোনো প্রাণীহীন জলে ফেলে দেওয়া উচিত (যাতে পানিটা বিনষ্ট না হয় এবং প্রাণীদের মেরে না ফেলে।) তার আসনগুলো তুলে রাখা উচিত, এবং পা ধোয়ার পানি, পাদানি, ও নুড়িপাথরের পাপোশ গুছিয়ে রাখা উচিত। উচ্ছিষ্ট খাদ্য পাত্রটা ধুয়ে তুলে রাখা উচিত। খাওয়ার পানি ও ধোয়ার পানি গুছিয়ে রাখা উচিত। তার ভোজনশালা ঝাড়ু দেওয়া উচিত। খাওয়ার পানির আধার, ধোয়ার পানির আধার অথবা টয়লেটের আধার (ধোয়ার জন্য) যে-ই খালি দেখবে, তারই পানির ব্যবস্থা করা উচিত। যদি সে তা করতে না পারে, তাহলে হাতের ইশারায় কোনো এক সতীর্থকে ডেকে নিয়ে যুগ্ম হাতে (§) পানির ব্যবস্থা করা উচিত, কিন্তু সে কারণে আলাপে রত হওয়া উচিত নয়।—চুৰ.৩৬৬

আরণ্যিক শিষ্টাচারবিধি
সেই সময় অনেক ভিক্ষু অরণ্যে বাস করছিল। তাদের কোনো খাওয়ার পানি তুলে রাখা ছিল না, ধোয়ামোছার পানিও তুলে রাখা ছিল না, আগুনের ব্যবস্থা ছিল না, আগুন জ্বালানোর কাঠিরও ব্যবস্থা ছিল না। রাশিচক্রের নক্ষত্রগুলো (আকাশের প্রধান প্রধান তারা, যেগুলোর মাধ্যমে আকাশে চাঁদের তিথি ও গতিপথ হিসাব করা হয়) তাদের জানা ছিল না। তারা প্রধান প্রধান দিকগুলোও জানত না। চোরেরা সেখানে এসে তাদের বলল, ‘ভন্তেগণ, খাওয়ার পানি আছে কি?’

‘নেই, বন্ধুগণ।’

‘ভন্তেগণ, ধোয়ার পানি... আগুন আছে কি? আগুন জ্বালানোর কাঠি আছে কি?’

‘নেই, বন্ধুগণ।’

‘ভন্তেগণ, আজকে চাঁদ কোন (রাশিতে)?’

‘আমরা জানি না, বন্ধুগণ।’

‘ভন্তেগণ, এটি কোন দিক?’

‘আমরা জানি না, বন্ধুগণ।’

তখন চোরেরা ‘এই লোকগুলোর খাওয়ার পানি নেই, ধোয়ার পানি নেই, আগুন নেই, আগুন জ্বালানোর কাঠিও নেই। তারা কোন রাশি জানে না, কোন দিক জানে না। তারা ভিক্ষু নয়, চোরই হবে,’ এই ভেবে ভালো একটা মার দিয়ে চলে গেল।

(নিম্নোক্ত অনুচ্ছেদে, যে সমস্ত শিষ্টাচারগুলো সাধারণ পিণ্ডচারণের শিষ্টাচারবিধি থেকে একটু ভিন্ন, সেগুলো ইটালিক অক্ষরে দেওয়া হয়েছে।) অরণ্যে বাসকারী ভিক্ষু ভোরে উঠে, ছাবেকটি ব্যাগে ঢুকিয়ে, সেটি কাঁধে ঝুলিয়ে, চীবরগুলো কাঁধে/পিঠের উপরে রেখে, স্যান্ডেল পায়ে দিয়ে, কাঠের মালামাল ও মাটির জিনিসপত্র গুছিয়ে রেখে, দরজা-জানালা বন্ধ করে, তার বাসস্থান থেকে নেমে আসতে পারে। ‘আমি এখন গ্রামে প্রবেশ করব,’ এই ভেবে, স্যান্ডেল খুলে নিয়ে, সেগুলো নিচে (ভূমির কাছাকাছি) নামিয়ে, ধুলোবালি ঝেড়ে নিয়ে, ব্যাগের মধ্যে ঢুকিয়ে, তা কাঁধে ঝুলিয়ে, তিনটি মণ্ডল (নাভিমণ্ডল ও দুটো জানুমণ্ডল) ঢাকা যায় মতো করে অন্তর্বাস পরে নিয়ে, কটিবন্ধনী বেঁধে নিয়ে, চীবরকে দোয়াজিকের ভেতরের আস্তরণ বানিয়ে (§), দোয়াজিক পরিধান করে, (নিচের) বাঁধন বেঁধে, (ছাবেক) ধুয়ে নিয়ে, সতর্ক হয়ে এবং ধীরেসুস্থে গ্রামে প্রবেশ করা উচিত। স্থবির ভিক্ষুদের পাশ কাটিয়ে সামনে এগোনো উচিত নয়। এরপর বেজোড় সংখ্যার সেখিয়াগুলো ১-২৫। (খেয়াল করুন যে, এই শিষ্টাচারবিধিতে আদর্শ ধাঁচে চীবর পরিধান করার উল্লেখ আছে শুধু গ্রামে প্রবেশ করার সময়ে। এই অনুচ্ছেদ থেকে এটি দেখা যায় যে, অরণ্যে থাকার সময় চীবরগুলো যেভাবে খুশি পরা অনুমোদিত, যতক্ষণ পর্যন্ত নিজের লজ্জাস্থান দেখা না যায় ততক্ষণ পর্যন্ত। এ থেকে দেখা যায়, সেখিয়া ১ ও ২-এর অর্থকথা যে জোর দিয়ে বলেছে, সেই বিধিগুলো লোকালয়ে এবং অরণ্যেও পালন করতে হবে, তা ভুল। পিণ্ডচারণের পর অরণ্যে ফেরার যে শিষ্টাচার (নিচে দেখুন), তা থেকে দেখা যায় যে, বুদ্ধের সময়ে ভিক্ষুরা অরণ্যের মধ্য দিয়ে হাঁটার সময় তাদের চীবরগুলো ভাঁজ করে মাথার উপর রাখত অথবা এমনিতেই মাথার উপর রাখত।)

কোনো বাড়ির আঙিনায় (§) প্রবেশের সময় তার লক্ষ করা উচিত, ‘আমি এই পথে প্রবেশ করব এবং এই পথে চলে যাব।’ তাড়াতাড়ি প্রবেশ করা উচিত নয়, তাড়াতাড়ি চলে যাওয়াও উচিত নয়। বেশি দূরে দাঁড়ানো উচিত নয়, বেশি কাছে দাঁড়ানোও উচিত নয়। দাঁড়ানোর সময় তার লক্ষ করা উচিত তারা পিণ্ড বা ভিক্ষান্ন দিতে ইচ্ছুক কি না। যদি (সম্ভাব্য দাতা) তার কাজ স্থগিত করে, অথবা আসন থেকে উঠে যায়, অথবা চামচ বা থালা হাতে নেয়, অথবা সে-রকম কোনো কিছু সাজায়, তাহলে ‘সে দিতে ইচ্ছুক’ (এই ভেবে) থাকা উচিত। পিণ্ড দেওয়ার সময় বাম হাতে দোয়াজিক তুলে নিয়ে, ডান হাতে ছাবেক সামনে বাড়িয়ে ধরে (§), উভয় হাত দিয়ে ছাবেক ধরে পিণ্ড গ্রহণ করা উচিত। তার কোনো নারী পিণ্ডদাতার (§) মুখের দিকে তাকানো উচিত নয়। [অর্থকথা : এই আদেশটি পুরুষ পিণ্ডদাতার ক্ষেত্রেও প্রযোজ্য।] তার এরপর লক্ষ করা উচিত, ‘তারা কি তরকারি দিতে চায় নাকি চায় না?’ দাতা যদি চামচ বা থালা হাতে নেয়, অথবা সে-রকম কোনো কিছু সাজায়, তাহলে ‘সে দিতে ইচ্ছুক’ (এই ভেবে) থাকা উচিত। পিণ্ড দেওয়া শেষ হলে ছাবেকটি দোয়াজিকের নিচে ঢুকিয়ে নিয়ে সতর্কতার সাথে এবং ধীরে-সুস্থে চলে যাওয়া উচিত। এরপর বেজোড় সংখ্যার সেখিয়াগুলো ১-২৫ [অর্থকথা : অরণ্যে পানি না থাকলে গ্রামেও ভোজন সারা যায়, এরপরে ধুয়েমুছে নিজের আবাসে ফিরে আসা যায়। তবে অরণ্যে পানি থাকলে গ্রামের বাইরে ভোজন সারা উচিত।]

গ্রাম ছেড়ে এসে, ছাবেকটি ব্যাগের মধ্যে ঢুকিয়ে নিয়ে এবং সেটি কাঁধে ঝুলিয়ে, চীবর ভাঁজ করে মাথার উপর রেখে, স্যান্ডেল পরে নিয়ে, সে তার পথ চলতে পারে।

অরণ্যে বাসকারী ভিক্ষুর খাওয়ার পানি তুলে রাখা উচিত, ধোয়ার পানি তুলে রাখা উচিত, আগুনের ব্যবস্থা রাখা উচিত (অন্ততপক্ষে অঙ্গারগুলো জ্বলন্ত অবস্থায় রাখা উচিত), আগুন জ্বালানোর কাঠির ব্যবস্থা রাখা উচিত (বর্তমানে আগুন জ্বালানোর কাঠির বদলে ম্যাচ বা গ্যাসলাইটার আছে, আর এতে করে অঙ্গার সব সময় জ্বলন্ত অবস্থায় রাখার আর দরকার নেই), হাঁটার লাঠির ব্যবস্থা রাখা উচিত (লাঠিগুলো আপাতদৃষ্টিতে বন্য জীবজন্তুকে ভয় দেখিয়ে তাড়াতে ব্যবহৃত হতো), রাশিচক্রের নক্ষত্রগুলো সম্পূর্ণ অথবা আংশিকভাবে মুখস্থ করা উচিত (যাতে উপোসথের দিন হিসাব করতে পারার মতো সমর্থ হয়), প্রধান দিকগুলো চেনার ব্যাপারে দক্ষ হওয়া উচিত (যাতে হারিয়ে গেলেও পথ চিনে নিতে পারে)। [অর্থকথা : যথেষ্ট আধার বা পাত্র না থাকলে এক পাত্র খাওয়ার পানি রাখা যায় (যা পরে ধোয়ার পানি হিসেবেও ব্যবহার করা যায়)। আগুন জ্বালানোর কাঠি থাকলে আগুনের ব্যবস্থার দরকার নেই অর্থাৎ আগুন জ্বালিয়ে রাখার দরকার নেই।]—চুৰ.৩৬৮

বাসস্থানের শিষ্টাচারবিধি
সেই সময় অনেক ভিক্ষু খোলা জায়গায় চীবর বানাচ্ছিল। কয়েকজন ছয়দলীয় ভিক্ষু বায়ুপ্রবাহের দিক থেকে তাদের বাসস্থানগুলো ঝাড়ছিল। (অন্য) ভিক্ষুরা ধুলোবালিতে ঢেকে গেল।

ভিক্ষু যে আবাসেই থাকুক না কেন, সেটি যদি নোংরা হয়, আর সে যদি সমর্থ হয়, তাহলে তার সেটি পরিষ্কার করা উচিত। (এর পরের শিষ্টাচারগুলো আগমনকারী ভিক্ষুর শিষ্টাচারবিধির মতোই, তবে এর মাঝে দুটো অংশ ঢুকিয়ে দেওয়া হয়েছে : )

'কোনো আবর্জনা আছে কি না দেখা উচিত এবং থাকলে সেটি একপাশে ছুড়ে দেওয়া উচিত' এর পরে হবে : ‘ভিক্ষুদের আশেপাশে আসবাবপত্রগুলো ঝাড়তে নেই... আবাসের আশেপাশে... খাওয়ার পানির আশেপাশে... ধোয়ার পানির আশেপাশে আসবাবপত্রগুলো ঝাড়তে নেই। বায়ুপ্রবাহের উপরের দিক থেকে বা উজানে আসবাবপত্র ঝাড়তে নেই। আসবাবপত্র বায়ুপ্রবাহের নিচের দিকে ঝাড়তে হবে।’

‘টয়লেটের পাত্রে কোনো ধোয়ার পানি না থাকলে সেই পাত্রে পানি ঢেলে রাখা উচিত,’ এর পরে হবে : ‘অধিকতর সিনিয়র ভিক্ষুর সাথে একই আবাসে থাকলে, তাকে না বলে আবৃত্তি দেওয়া উচিত নয়, জিজ্ঞাসাবাদ দেওয়া উচিত নয়, ধর্ম বা সূত্র আবৃত্তি উচিত নয়, ধর্মদেশনা দেওয়া উচিত নয়, বাতি জ্বালানো উচিত নয়, বাতি নেভানো উচিত নয়, জানালা খোলা উচিত নয়, জানালা বন্ধ করা উচিত নয়। [অর্থকথা : দরজা খোলা বা বন্ধ করতে অনুমতি চাওয়ার প্রয়োজন নেই। জুনিয়র ভিক্ষু এসব জিনিসের যে-কোনোটি যে-কোনো সময়ে করার জন্য আগেভাগেই অনুমতি চেয়ে রাখতে পারে। তা ছাড়াও সিনিয়র ভিক্ষুর সাথে ভালো সম্পর্ক থাকলে সেক্ষেত্রে তাকে জিজ্ঞাসা করার কোনো দরকার নেই।] সিনিয়র ভিক্ষুর সাথে একই পথে চঙ্ক্রমণ করতে থাকলে সিনিয়র ভিক্ষু ফিরলে তারও ফেরা উচিত, কিন্তু দোয়াজিকের কোনা দিয়ে তাকে বাড়ি মারা উচিত নয়।’—চুৰ.৩৭০

উষ্ণ স্নানাগারের শিষ্টাচারবিধি
সেই সময় কয়েকজন ছয়দলীয় ভিক্ষু কয়েকজন স্থবির ভিক্ষু কর্তৃক উষ্ণ স্নানাগারে (ঢোকার জন্য) বাধা পেয়ে অশ্রদ্ধাবশত অনেকগুলো কাঠি জড়ো করে, সেগুলোতে আগুন ধরিয়ে দিয়ে, দরজা বন্ধ করে, দরজার সামনে বসে থাকল। স্থবির ভিক্ষুরা গরমে পীড়িত হয়ে, দরজা দিয়ে বের হতে না পেরে মূর্ছা গেল...

‘স্থবির ভিক্ষু কর্তৃক উষ্ণ স্নানাগারে (ঢোকার জন্য) বাধা পেয়ে অশ্রদ্ধাবশত অনেকগুলো কাঠি জড়ো করে, সেগুলোতে আগুন ধরিয়ে দেওয়া উচিত নয়। যে সেগুলোতে আগুন দেবে তার দুক্কট অপরাধ। দরজা বন্ধ করে দরজাতে বসে থাকা উচিত নয়। যে তা করবে তার দুক্কট অপরাধ।’—চুৰ.৩৭১

যে প্রথমে উষ্ণ স্নানাগারে যাবে, সেখানে ছাই জড়ো হয়ে থাকলে তার সেই ছাইগুলো ছুড়ে ফেলে দেওয়া উচিত। উষ্ণ স্নানাগার নোংরা হলে ঝাড়ু দেওয়া উচিত। বাইরের বারান্দা (§)... আশেপাশের জায়গা... চাল/ছাদযুক্ত প্রবেশপথ... উষ্ণ স্নানাগারের হলটি নোংরা হলে সেটি ঝাড়ু দেওয়া উচিত। গোসলের চূর্ণ (অধ্যায়-১ দেখুন) পেষা উচিত বা হাত দিয়ে ঠাসা উচিত, কাদামাটি ভেজানো উচিত, ছোট্ট পানির গামলাতে পানি ঢালা উচিত। মুখে কাদা মেখে এবং সামনে ও পেছনে ঢেকে নিয়ে উষ্ণ স্নানাগারে প্রবেশ করা যায়। (আপাতদৃষ্টিতে এর মানে হচ্ছে, উষ্ণ স্নানাগারে প্রবেশ বা সেখান থেকে বের হওয়ার পথে ভিক্ষুর অন্তর্বাস তিনটি মণ্ডলের (নাভিমণ্ডল ও দুই হাঁটু বা জানুমণ্ডল) চারদিক আচ্ছাদিত করে আছে কি না তা নিয়ে মাথা ঘামানোর দরকার নেই, গোপনাঙ্গগুলো সামনে ও পেছনে ঢাকা থাকলেই হলো। চুৰ.২৬২ থেকে দেখা যায় যে, উষ্ণ স্নানাগারে থাকাকালে সে তার চীবর খুলে ফেলতে পারে।) তার সিনিয়র ভিক্ষুদের জায়গা দখল করে বসা উচিত নয়, আর জুনিয়র ভিক্ষুদেরও জোর করে আসন থেকে উঠিয়ে দেওয়া উচিত নয়। সমর্থ/ইচ্ছুক হলে, সে উষ্ণ স্নানাগারে স্থবির ভিক্ষুদের জন্য কোনো সেবামূলক কাজ করতে পারে [অর্থকথা : যেমন : আগুন উসকে দেওয়া, কাদামাটি ও গরম পানি যোগানো]। উষ্ণ স্নানাগারের বেঞ্চি নিয়ে, এবং নিজের সামনে ও পেছনে ঢেকে নিয়ে সে উষ্ণ স্নানাগার ত্যাগ করতে পারে। সমর্থ/ইচ্ছুক হলে, সে পানিতে স্থবির ভিক্ষুদের জন্য কোনো সেবামূলক কাজ করতে পারে [অর্থকথা : যেমন : তাদের ডলে দেওয়া]। স্থবির ভিক্ষুদের সামনে অথবা তাদের উজানে গোসল করা উচিত নয়। গোসলের পরে পানি থেকে উঠে আসার সময়, অন্যান্য যারা পানিতে নামতে যাচ্ছে তাদের পথ ছেড়ে দেওয়া উচিত।

উষ্ণ স্নানাগার কর্দমাক্ত হলে উষ্ণ স্নানাগার থেকে যে সর্বশেষ চলে যায়, তার সেটি ধোয়া উচিত। ছোট্ট মাটির গামলা ধুয়ে, উষ্ণ স্নানাগারের বেঞ্চিগুলো গুছিয়ে রেখে, আগুন নিভিয়ে, এবং দরজা বন্ধ করার পরে সে চলে যেতে পারে।—চুৰ.৩৭২

টয়লেটের শিষ্টাচারবিধি
সেই সময় এক ব্রাহ্মণজাত ভিক্ষু পায়খানা করার পরে ধুতে চাইল না (এই ভেবে,) ‘কে এই জঘন্য, দুর্গন্ধযুক্ত জিনিসকে স্পর্শ করবে?’ তার পায়ুতে একটি পোকা বাসা বাঁধল। তাই সে ব্যাপারটা ভিক্ষুদের বলল। (তারা জিজ্ঞেস করল,) ‘তার মানে তুমি পায়খানা করার পরে নিজেকে ধুয়ে ফেল না?’ ‘ঠিক তাই, বন্ধুগণ।’ যে ভিক্ষুরা অল্পেচ্ছুক... তারা সমালোচনা করল, অভিযোগ করল এবং ব্যাপারটা ছড়িয়ে দিল, ‘কীভাবে একজন ভিক্ষু পায়খানা করার পর নিজেকে না ধুয়ে নেয়?’ তারা ব্যাপারটা ভগবানকে জানাল...

পানি থাকলে, পায়খানা করার পরে না ধোয়া উচিত নয়। যে ধোবে না, তার দুক্কট অপরাধ।—চুৰ.৩৭৩ [অর্থকথা : পানিতে ডুবানোর মতো কোনো পাত্র না থাকলে, সেটি ‘পানি না থাকা’ বলে গণ্য হয়।]

সিনিয়রিটি অনুযায়ী টয়লেটে পায়খানা করা উচিত নয়। যে তা করবে তার দুক্কট অপরাধ।আমি অনুমোদন করি যে, আগমনের ক্রমানুযায়ী পায়খানা করবে।—চুৰ.৩৭৩

টয়লেটে গেলে বাইরে দাঁড়িয়ে গলা খাঁকারি দেওয়া উচিত। ভেতরে কেউ বসে থাকলে তারও গলা খাঁকারি দেওয়া উচিত। বাঁশের দণ্ড বা রশিতে চীবরটা রেখে সাবধানে এবং ধীরেসুস্থে টয়লেটে প্রবেশ করা উচিত। (বর্তমানে, গণটয়লেটে প্রবেশের আগে চীবর সরিয়ে রাখার কোনো প্রয়োজন নেই।) খুব তাড়াতাড়ি প্রবেশ করা উচিত নয়, প্রবেশ করার সময়ে অন্তর্বাস তোলা উচিত নয় (§)। টয়লেটের পাদানিগুলোতে দাঁড়িয়ে অন্তর্বাস তোলা উচিত (§)। পায়খানা করার সময় গোঙানো/ঘোঁত ঘোঁত শব্দ করা উচিত নয়। দাঁতের কাঠি চিবাতে চিবাতে পায়খানা করা উচিত নয়। [অর্থকথা : এই বিধিটি কেবল টয়লেটে নয়, যেখানেই পায়খানা করা হোক না কেন প্রযোজ্য।](বর্তমানে এই শিষ্টাচারটি দাঁত ব্রাশ করতে করতে পায়খানা করার বেলায়ও প্রযোজ্য।) টয়লেটের বাইরে (আক্ষরিকভাবে, ‘পায়খানার নালা’র বাইরে) পায়খানা করা উচিত নয়। প্রস্রাবের নালার বাইরে প্রস্রাব করা উচিত নয়। কর্কশ কাঠি[38] দিয়ে নিজেকে মোছা উচিত নয়। মোছার কাঠি মলকূপে ফেলা উচিত নয়। টয়লেটের পাদানিতে (§) দাঁড়িয়েই (অন্তর্বাস দিয়ে) নিজেকে ঢাকা উচিত। খুব তাড়াতাড়ি চলে যাওয়া উচিত নয়। অন্তর্বাস তুলে (§) চলে যাওয়া উচিত নয়। ধোয়ার রুমের পাদানিতে দাঁড়িয়ে অন্তর্বাস তোলা উচিত। ধোয়ার সময় চপচপ শব্দ (§) করা উচিত নয়। ধোয়ার মগে কোনো পানি ফেলে রাখা উচিত নয়। [অর্থকথা : নিজের ব্যক্তিগত ব্যবহারের জন্য অথবা বার বার টয়লেটে যেতে হচ্ছে, যেমন : বিরেচক গ্রহণের পরে টয়লেটে ধোয়ার মগে পানি রেখে আসলে সেক্ষেত্রে ঠিক আছে।](বর্তমানে ধোয়ার মগে পানি খালি করাকে ঘিরে পিটকের যে বিধিগুলো, সেগুলো টয়লেট ফ্লাশ করার ক্ষেত্রেও প্রযোজ্য, যদিও পানিশূন্য না করার জন্য অর্থকথার অব্যাহতিটা বোধহয় প্রযোজ্য হবে না।) ধোয়ার রুমের পাদানিতে (§) দাঁড়িয়ে নিজেকে (অন্তর্বাস দিয়ে) ঢেকে নেওয়া উচিত।

টয়লেট (পায়খানা দিয়ে) নোংরা হলে সেটি ধোয়া উচিত। মোছার কাঠি বা হাক কেম এর ঝুড়ি/গামলা পূর্ণ হলে মোছার কাঠিগুলো ছুড়ে ফেলে দেওয়া উচিত। টয়লেট নোংরা হলে সেটি ঝাড়ু দেওয়া উচিত। বাইরের বারান্দা (§)... আশেপাশের এলাকা... চাল/ছাদযুক্ত প্রবেশপথ নোংরা হলে ঝাড়ু দেওয়া উচিত। ধোয়ার মগে কোনো পানি না থাকলে ধোয়ার মগে পানি ঢেলে রাখা উচিত।—চুৰ.৩৭৪

উপাধ্যায়ের প্রতি শিষ্টাচারবিধি
শিষ্যের ভোরে ঘুম থেকে উঠে, স্যান্ডেল খুলে রেখে, চীবর একাংশ করে, দাঁত মাজার কাঠি (পাচি.৪০ দেখুন) এবং মুখ ধোয়ার জন্য/মুখ কুলি করার জন্য পানি দেওয়া উচিত। [অর্থকথা : এই সেবাগুলো করতে গিয়ে প্রথম তিন দিন ধরে তার উপাধ্যায়কে তিন দৈর্ঘ্যের, অর্থাৎ লম্বা, মাঝারি ও ছোটো মাপের দাঁত মাজার কাঠি দিয়ে দেখা উচিত তিনি কোনটা নেন। যদি তিনি একই দৈর্ঘ্যের কাঠিই তিন দিন ধরে নেন, তাহলে এরপর শুধু সেই দৈর্ঘ্যের কাঠিই দিন। যদি তিনি দৈর্ঘ্য নিয়ে অত মাথা না ঘামান, তাহলে দাঁতমাজার কাঠি যে দৈর্ঘ্যের পাওয়া যায়, সেটাই দিন। একই নীতি খাটে পানির ক্ষেত্রেও। প্রথম তিন দিন তাকে ঠান্ডা ও গরম পানি উভয়ই দিন। যদি তিনি নিয়মিতভাবে গরম বা ঠান্ডা যে-কোনো একটি নেন, তাহলে এরপর থেকে সে-ধরনের পানিই দিন। তা না হলে, যে-ধরনের পানি পাওয়া যায়, তাই দিন।] (অর্থকথা পরামর্শ দেয় যে, এসব জিনিস ‘দেয়ার’ সময় সেগুলো উপাধ্যায়কে হাতে হাতে না দিয়ে যথাস্থানে রেখে দিতে হবে। সেগুলো যথাস্থানে রেখে দেওয়া হয়ে গেলে, উপাধ্যায় দাঁতের কাঠি ও পানি ব্যবহার করার সময়ে শিষ্যের এই ফাঁকে টয়লেট ও তার আশেপাশের জায়গা ঝাড়ু দিতে যাওয়া উচিত। এরপর, উপাধ্যায় টয়লেট ব্যবহার করার সময়, এর পরবর্তী ধাপে যাওয়া উচিত।)

একটা আসন প্রস্তুত করুন। যদি যাগু থাকে, তাহলে অগভীর কোনো বাটি ধুয়ে তাতে যাগু নিয়ে উপাধ্যায়কে দিন। তিনি যাগু পান শেষ করলে তাকে পানি দিয়ে, বাটিটি নিয়ে, সেটি (ধোয়ার সময় যাতে নিজের চীবরে পানি ছিটকে না পড়ে তার জন্য) নিচে নামিয়ে, [মেঝেতে] ঘষা না খায় মতো করে ধুয়ে ফেলুন, এবং এরপর তা যথাস্থানে রেখে দিন। উপাধ্যায় উঠে গেলে আসনটি তুলে রাখুন। জায়গাটি নোংরা হলে ঝাড়ু দিন।

যদি উপাধ্যায় পিন্ডচারণের জন্য গ্রামে প্রবেশ করতে ইচ্ছা করেন, তাহলে তাকে তার অন্তর্বাস দিন, তার অতিরিক্ত অন্তর্বাসটা (যেটা তিনি পরে আছেন সেটা) তার কাছ থেকে গ্রহণ করুন। (এটি হচ্ছে গুটিকয়েক অনুচ্ছেদের মধ্যে একটি, যা থেকে দেখা যায়, অতিরিক্ত চীবর রাখার রীতিটা ত্রিপিটক সংকলিত হওয়ার সময়েও প্রচলিত ছিল।) তাকে তার কটিবন্ধনী দিন। তার চীবর ও দোয়াজিক এমনভাবে সাজিয়ে দিন যেন চীবরটা দোয়াজিকের ভেতরের একটি আস্তরণ রূপে থাকে (§)। তার ছাবেকটি পানি দিয়ে ধুয়ে ভেজা অবস্থাতেই তাকে দিন (অর্থাৎ যতটা সম্ভব পানি নিংড়ে নিন, কিন্তু মুছে শুকনো বানাবেন না)।

যদি উপাধ্যায় একজন সেবকের আকাঙ্ক্ষা করেন, শিষ্যের তখন নিজের অন্তর্বাস পরা উচিত এমনভাবে যাতে তা তিনটি বৃত্ত বা মণ্ডলের (নাভিমণ্ডল ও দুই জানুমণ্ডল) চারদিক ঢেকে দেয় (সেখিয়া ১ ও ২ দেখুন)। কটিবন্ধনী পরে, এবং (নিচের) গিঁটকে শক্ত করে বেঁধে, ছাবেক ধুয়ে নিয়ে উপাধ্যায়ের সেবক হোন। তার পেছনে হাঁটার সময় তার থেকে খুব বেশি দূরে থাকবেন না, আবার খুব কাছেও থাকবেন না। [অর্থকথা : তার এক অথবা দুই কদম পেছনে থাকাটাই যথাযথ।] উপাধ্যায়ের ছাবেকের খাদ্যবস্তুগুলো গ্রহণ করুন। [অর্থকথা : উপাধ্যায়ের ছাবেকটি যদি ভারী হয়, অথবা এত গরম হয়ে যায় যে ধরা যায় না, এমন হলে তার ছাবেকটি নিন এবং এর বদলে তাকে আপনার নিজের ছাবেকটি দিন (যা সম্ভবত হালকা হবে অথবা ঠান্ডা ও ধরা যাবে)।] (যে-সব সংঘে পিন্ডচারণের সময় ছাবেকগুলো তাদের ছাবেকের ঝোলায় করে নেওয়া হয়, সেখানে শিষ্য উপাধ্যায়ের ছাবেকটি গ্রহণ করতে পারে।)

উপাধ্যায় কথা বলার সময় মাঝখানে বাধা দেবেন না। তিনি যদি কোনো অপরাধের কাছাকাছি হন [অর্থকথা : পাচি.৪ অথবা সং.৩], শিষ্যের তখন তাকে থামানো উচিত। [অর্থকথা : পরোক্ষভাবে বা একটু ঘুরিয়ে এমনভাবে কথা বলুন যাতে তার বোধ ফিরে আসে। এই দুটো শিষ্টাচার শুধু পিন্ডচারণের সময় নয়, সবখানে প্রযোজ্য।] {টীকা : শিষ্য অসুস্থ হলে উপাধ্যায়ের প্রতি পালনীয় অন্যান্য শিষ্টাচারগুলো থেকে সে অব্যাহতি পায়, কিন্তু উপাধ্যায়ের প্রতি এই দুটি শিষ্টাচার শিষ্য অসুস্থ হলেও অবশ্যই পালন করতে হয়।}

উপাধ্যায়ের আগে ফিরে এসে একটি আসন প্রস্তুত করে রাখা উচিত। পা ধোয়ার পানি, পাদানি বা পা রাখার পিঁড়ি, নুড়িপাথরের পাপোশ রেখে দিন। তার সাথে দেখা করতে এগিয়ে গিয়ে তার ছাবেক ও চীবর গ্রহণ করুন। তাকে তার অন্তর্বাসটা দিন, তার বদলে তার অন্তর্বাসটা [অর্থকথা : যেটা তিনি পরে আছেন সেটা] গ্রহণ করুন। যদি চীবর ও দোয়াজিক ঘামে ভিজে যায়, সেগুলো কিছুক্ষণের জন্য রোদে রেখে দিন। কিন্তু সেগুলো দীর্ঘক্ষণ রোদে রেখে দেবেন না। চীবরগুলো ভাঁজ করুন {টীকা : আলাদা আলাদা করে}, প্রান্তগুলো চার আঙুল দূরে রেখে ভাঁজ করুন, যাতে চীবরের মাঝখানে ভাঁজ না পড়ে। (ৰিনয-মুখ উল্লেখ করে, এটি কাপড়ের আয়ু বাড়িয়ে দিতে সাহায্য করে।) কটিবন্ধনী চীবরের ভাঁজের মধ্যে রেখে দিন। (এই কথাগুলো থেকে দেখা যায়, ভিক্ষুরা যখন তাদের আবাসে থাকত, তখন তারা শুধু তাদের অন্তর্বাস পরে থাকত, এমনকি খাওয়ার সময়েও।)

যদি ভিক্ষান্ন থাকে, আর উপাধ্যায় খেতে ইচ্ছা করেন, তাকে পানি দিন এবং ভিক্ষান্ন দিন। খাওয়ার পানি লাগবে কি না জিজ্ঞেস করুন। [অর্থকথা : যদি দুপুর হওয়ার যথেষ্ট সময় থাকে, উপাধ্যায়ের খাওয়ার সময় শিষ্যের তার পাশে অপেক্ষা করা উচিত তাকে খাওয়ার পানি দেওয়ার জন্য, এবং শুধু তার খাওয়া শেষ হলে তবেই শিষ্যের নিজের ভোজন খাওয়া উচিত। যথেষ্ট সময় না থাকলে পানি প্রস্তুত করে রেখে দিয়ে নিজের ভোজনে রত হওয়া উচিত।]

তিনি তার ভোজন শেষ করলে, তাকে পানি দিয়ে, তার ছাবেকটি গ্রহণ করুন, নিচে নামান এবং ঘষা না খায় মতো করে সাবধানে ধুয়ে নিন। এরপর সেটি শুকিয়ে নিয়ে কিছুক্ষণের জন্য রোদে রেখে দিন, কিন্তু দীর্ঘক্ষণ রোদে রেখে দেবেন না।

তার ছাবেক ও চীবরগুলো যথাস্থানে রেখে দিন। ছাবেকটি রাখার সময় সেটি একহাতে নিয়ে অন্য হাত দিয়ে খাট বা বেঞ্চির নিচে হাতড়ানো উচিত (ছাবেকটির ক্ষতি হতে পারে, এমন কোনো জিনিস মেঝেতে আছে কি না তা পরীক্ষা করার জন্য), এবং সেখানে ছাবেকটি রেখে দেওয়া উচিত। কিন্তু অনাবৃত বা কাঁচা মেঝেতে [অর্থকথা : যেখানে রাখলে ছাবেকটি ময়লা হয়ে যাবে সেখানে] রাখা উচিত নয়। চীবর রেখে দেওয়ার সময় একহাতে চীবর নিয়ে অন্য হাত দিয়ে চীবর রাখার দণ্ড বা রশির এমাথা থেকে ওমাথা আলতোভাবে হাত বুলিয়ে দেখা উচিত [অর্থকথা : দণ্ড বা রশিতে কোনো খসখসে অথবা সুচালো প্রান্ত আছে কি না তা দেখার জন্য, যা কাপড়কে ছিঁড়ে দিতে পারে], আর চীবরটি (দণ্ড বা রশির উপর) এমনভাবে রেখে দেওয়া উচিত, যাতে প্রান্তগুলো দূরে থাকে এবং ভাঁজটি সামনে থাকে। [অর্থকথা : ভাঁজটি দেয়ালের দিকে দেওয়া উচিত নয়, কারণ দেয়ালে সুচালো কোনো কিছু থাকলে তা চীবরের মাঝখানে ছিঁড়ে দিতে পারে (ফলে অধিষ্ঠান ভঙ্গ হয়)।]

উপাধ্যায় উঠে গেলে আসনটি তুলে নিন। পা ধোয়ার পানি, পাদানি এবং পাপোশ যথাস্থানে রেখে দিন। জায়গাটি নোংরা হলে ঝাড়ু দিন।

উপাধ্যায় গোসল করতে ইচ্ছা করলে গোসলের আয়োজন করে দিন। তিনি ঠান্ডা পানিতে গোসল করতে চাইলে ঠান্ডা গোসলের আয়োজন করুন। গরম পানিতে গোসল চাইলে গরম গোসলের আয়োজন করুন।

উপাধ্যায় উষ্ণ স্নানাগারে প্রবেশ করতে ইচ্ছে করলে গোসলের চূর্ণ পিষে নিন, গোসলের কাদামাটি ভিজিয়ে নিন, উষ্ণ স্নানাগারের বেঞ্চিটা নিন এবং তার পিছু পিছু যান। তাকে বেঞ্চিটা দিন, তার চীবরটা গ্রহণ করুন, সেটিকে একপাশে [অর্থকথা : যেখানে কোনো ঝুলকালি অথবা ধোঁয়া নেই সেখানে] রেখে দিন। তাকে (ভেজানো) গোসলের চূর্ণ ও কাদামাটি দিন। সমর্থ হলে নিজেও উষ্ণ স্নানাগারে প্রবেশ করুন। উষ্ণ স্নানাগারে প্রবেশকালে নিজের মুখে গোসলের কাদামাটি মেখে, এবং নিজের সামনে ও পেছনে ঢেকে নিয়ে প্রবেশ করা উচিত (অর্থাৎ নিজের গোপনাঙ্গগুলো প্রদর্শন করা উচিত নয়, কিন্তু তাই বলে সেখানে ত্রি‘মণ্ডল’ ঢাকারও কোনো প্রয়োজন নেই)।

এমনভাবে বসুন যাতে সিনিয়র ভিক্ষুদের জায়গা দখল না হয়, সেইসাথে জুনিয়র ভিক্ষুদেরও যাতে তাদের আসন থেকে উঠতে না হয়। উপাধ্যায়ের জন্য সেবামূলক কাজ করুন [অর্থকথা : আগুন উসকে দেওয়া, তাকে কাদামাটি ও গরম পানি যোগানো]। উষ্ণ স্নানাগার থেকে চলে যাওয়ার সময় স্নানাগারের বেঞ্চিটি শিষ্যের নেওয়া উচিত এবং সামনে পেছনে নিজেকে ঢেকে যাওয়া উচিত। এমনকি গোসলের পানিতেও উপাধ্যায়কে সেবা করুন। গোসল করে প্রথমে শিষ্যের পানি থেকে উঠে আসা উচিত, নিজেকে শুকানো উচিত, এবং অন্তর্বাস পরা উচিত। এরপর তার উপাধ্যায়ের গায়ের পানি মুছে দেওয়া উচিত, তাকে তার অন্তর্বাস দেওয়া উচিত এবং এরপর তার চীবর দেওয়া উচিত।

উষ্ণ স্নানাগারের বেঞ্চিটি নিয়ে শিষ্যের প্রথমে ফিরে আসা উচিত। একটি আসন প্রস্তুত করা উচিত, পা ধোয়ার পানি, পাদানি, এবং নুড়িপাথরের পাপোশ সাজিয়ে রাখা উচিত। উপাধ্যায় বসলে তাকে জিজ্ঞেস করে নিন, তিনি খাওয়ার পানি চান কি না।

উপাধ্যায় যদি চান শিষ্য আবৃত্তি করুক [অর্থকথা : ধর্ম বা বিনয়ের অনুচ্ছেদগুলো মুখস্থ করা], শিষ্যের তখন আবৃত্তি করা উচিত। যদি তিনি তাকে জিজ্ঞাসাবাদ করতে চান [অর্থকথা : অনুচ্ছেদগুলোর অর্থের উপর], শিষ্যের সেই জিজ্ঞাসাবাদের উত্তর দেওয়া উচিত।

উপাধ্যায়ের থাকার জায়গাটি নোংরা হলে, শিষ্য সমর্থ হলে তার সেটি পরিষ্কার করে দেওয়া উচিত। প্রথমে ছাবেক ও চীবরগুলো বের করে নিয়ে একপাশে রেখে দেওয়া উচিত। বসার কাপড় ও বেডশীট বের করে নিয়ে একপাশে রেখে দেওয়া উচিত। খাট নিচে নামিয়ে, যাতে ঘষা না খায় [অর্থকথা : মেঝেতে ঘষা না খায় মতো করে], অথবা দরজা বা দরজার খুঁটিতে বাড়ি না খায়, সেভাবে সাবধানে বের করে আনা উচিত এবং একপাশে রেখে দেওয়া উচিত। থুথু ফেলার পাত্র... হেলান দেওয়ার বোর্ড বের করে নিয়ে একপাশে রেখে দেওয়া উচিত।

আবাসে মাকড়সার জাল থাকলে সেগুলো ঝেড়ে ফেলা উচিত, প্রথমে ছাদ ঢাকার কাপড় (§) থেকে শুরু করা উচিত (এবং ক্রমান্বয়ে নিচের দিকে পরিষ্কার করা উচিত)। জানালার ফ্রেমের চারদিকের স্থান ও (রুমের) (§) কোনাগুলো মুছে ফেলা উচিত। দেয়ালে গৈরিক প্লাস্টার করা থাকলে এবং তাতে ছত্রাক বা ছাতা ধরলে (§) একটি ন্যাকড়া ভিজিয়ে, নিংড়ে নিয়ে, সেটি দিয়ে মুছে পরিষ্কার করা উচিত। যদি রুমের মেঝে পাকা হয়, তাহলে একটি ন্যাকড়া ভিজিয়ে, নিংড়ে নিয়ে, সেটি দিয়ে মুছে পরিষ্কার করা উচিত। নগ্ন মেঝে হলে সেখানে ঝাড়ু দেয়ার আগে পানি ছিটানো উচিত এই ভেবে, ‘ধুলো উড়ে রুমটা ময়লা না হোক।’ কোনো আবর্জনা আছে কি না দেখা উচিত এবং থাকলে সেটি একপাশে ছুড়ে রেখে দেওয়া উচিত।

মেঝের আস্তরণটা রোদে শুকিয়ে, পরিষ্কার করা উচিত, ঝেড়ে নেওয়া উচিত, এবং ভেতরে এনে যথাযথ জায়গায় বিছিয়ে রাখা উচিত। খাটের পায়ার নিচে দেওয়ার ধারকগুলো রোদে শুকিয়ে, মুছে নিয়ে, ভেতরে এনে যথাযথ জায়গায় স্থাপন করা উচিত। খাট... বেঞ্চি রোদে শুকিয়ে, পরিষ্কার করা উচিত, ঝেড়ে নেওয়া উচিত, নিচে নামিয়ে সাবধানতার সাথে ভেতরে আনা উচিত, যাতে [মেঝেতে] দাগ না কাটে, অথবা দরজা বা দরজার খুঁটিতে ধাক্কা না লাগে, আর তারপর সেগুলো যথাযথ স্থানে বসানো উচিত। তোশক ও বালিশ... বসার কাপড় ও বিছানার কাপড় রোদে শুকিয়ে, পরিষ্কার করা উচিত, ঝেড়ে নেওয়া উচিত, এবং ভেতরে এনে যথাযথ জায়গায় রাখা উচিত। থুথু ফেলার পাত্র রোদে শুকিয়ে, মুছে ফেলা উচিত, এবং ভেতরে এনে যথাযথ জায়গায় রাখা উচিত। হেলান দেয়ার বোর্ড রোদে শুকিয়ে, মুছে ফেলা উচিত, এবং ভেতরে এনে যথাযথ জায়গায় রাখা উচিত।

পূর্ব দিক থেকে ধুলিবায়ু প্রবাহিত হলে পূর্বদিকের জানালাগুলো বন্ধ করা উচিত। পশ্চিম দিক থেকে হলে পশ্চিমদিকের জানালাগুলো বন্ধ করা উচিত। উত্তর দিক থেকে হলে উত্তরদিকের জানালাগুলো বন্ধ করা উচিত। দক্ষিণ দিক থেকে হলে দক্ষিণদিকের জানালাগুলো বন্ধ করা উচিত। আবহাওয়া ঠান্ডা হলে, জানালাগুলো দিনে খুলে দেওয়া উচিত, রাতে বন্ধ করা উচিত। আবহাওয়া গরম হলে, জানালাগুলো দিনে বন্ধ করা উচিত, রাতে খুলে দেওয়া উচিত।

আশেপাশের জায়গাটা নোংরা (§) হলে সেটি ঝাড়ু দেওয়া উচিত। আচ্ছাদিত প্রবেশপথ... সম্মেলনকক্ষ... অগ্নিশালা... টয়লেট নোংরা হলে সেটি ঝাড়ু দেওয়া উচিত। খাওয়ার পানি না থাকলে তার সেটি যোগাড় করে রাখা উচিত। ধোয়ার পানি না থাকলে তার সেটি যোগাড় করে রাখা উচিত। (টয়লেটের) পাত্রে বা বালতিতে ধোয়ার পানি না থাকলে সেই পাত্রে পানি ঢেলে রাখা উচিত।

উপাধ্যায়ের মধ্যে (ব্রহ্মচর্য নিয়ে) অসন্তোষ জাগলে শিষ্যের সেটি প্রশমিত করা উচিত অথবা অন্য কাউকে দিয়ে প্রশমিত করানো উচিত, অথবা তাকে একটি ধর্মদেশনা দেওয়া উচিত। যদি উপাধ্যায়ের মধ্যে (বিনয়বিধিগুলোর ব্যাপারে নিজের আচরণ নিয়ে) উদ্বেগ জাগে, শিষ্যের সেটি দূরীভূত করা উচিত, অথবা কাউকে দিয়ে দূরীভূত করানো উচিত অথবা তাকে একটি ধর্মদেশনা দেওয়া উচিত। উপাধ্যায়ের মধ্যে যদি মিথ্যাদৃষ্টি (দিট্ঠিগত) উৎপন্ন হয়, শিষ্যের সেটি কথাবার্তার মাধ্যমে বের করে দেওয়া উচিত, অথবা কাউকে দিয়ে বের করানো উচিত অথবা একটি ধর্মদেশনা দেওয়া উচিত। (পিটকে দিট্ঠিগত-এর দুটো অর্থ আছে : জিজ্ঞেস করা অমূলক এমন প্রশ্নের ব্যাপারে দৃঢ়মত পোষণ করা (ঘটিকার সুত্তং, মনি.২.৪.১ দেখুন), অথবা পুরোপুরি মিথ্যাদৃষ্টি, যেমন কোনো অন্তরায়মূলক কাজকে প্রকৃত অন্তরায় নয় বলে ধারণা করা (পাচি.৬৮ ও অলগদ্দূপম সুত্তং, মনি.১.৩.২ দেখুন)।)

উপাধ্যায় কোনো ভারী বিধি (সংঘাদিশেষ)-এর বিরুদ্ধে অপরাধ করে থাকলে এবং যাচাইপর্বের যোগ্য হলে, শিষ্যের এই প্রচেষ্টা নেওয়া উচিত, ‘কীভাবে সংঘ আমার উপাধ্যায়কে যাচাইপর্বের অনুমোদন দেবে?’ যদি উপাধ্যায় আবার শুরুতে ফেরত পাঠানোর যোগ্য হন... প্রায়শ্চিত্তপর্বের যোগ্য হন... পুনর্বাসনের যোগ্য হন, শিষ্যের এই প্রচেষ্টা নেওয়া উচিত (এই ভেবে,) ‘কীভাবে সংঘ আমার উপাধ্যায়কে পুনর্বাসনের অনুমোদন দেবে?’

সংঘ যদি উপাধ্যায়ের বিরুদ্ধে কোনো সংঘকর্ম অর্থাৎ তিরস্কারকর্ম, পদাবনতিকর্ম, নির্বাসনকর্ম, মিটমাটকর্ম, অথবা সাময়িক-অব্যাহতিকর্ম করতে চায়, শিষ্যের এই প্রচেষ্টা করা উচিত (এই ভেবে,) ‘কী করলে সংঘ আমার উপাধ্যায়ের বিরুদ্ধে সংঘকর্ম করবে না, অথবা তা না হলে সেটি কোনো লঘুকর্মে পরিণত করবে?’ কিন্তু যদি উপাধ্যায়ের বিরুদ্ধে সংঘকর্ম যেমন : তিরস্কারকর্ম... সাময়িক-অব্যাহতিকর্ম সম্পাদিত হয়, তাহলে শিষ্যের এই প্রচেষ্টা করা উচিত, ‘কীভাবে আমার উপাধ্যায় যথাযথভাবে আচরণ করতে পারে, তার ক্রোধ কমাতে পারে, তার ভুল সংশোধন করতে পারে, যাতে সংঘ সেই সংঘকর্মটি তুলে নেয়?’

উপাধ্যায়ের চীবর ধোয়ার উপযুক্ত হলে, শিষ্যের সেটি ধোয়া উচিত, অথবা প্রচেষ্টা করা উচিত, ‘কীভাবে আমার উপাধ্যায়ের চীবর ধোয়ানো যায়?’ উপাধ্যায়ের চীবর বানানো উচিত হলে শিষ্যের সেটি বানানো উচিত অথবা প্রচেষ্টা করা উচিত, ‘কীভাবে আমার উপাধ্যায়ের চীবর বানানো যায়?’ উপাধ্যায়ের রং সেদ্ধ করা উচিত হলে শিষ্যের সেটি সেদ্ধ করা উচিত অথবা প্রচেষ্টা করা উচিত (এই ভেবে,) ‘কীভাবে আমার উপাধ্যায়ের রং সেদ্ধ করানো যায়?’ উপাধ্যায়ের চীবর রং করা উচিত হলে শিষ্যের সেটি রং করা উচিত অথবা প্রচেষ্টা করা উচিত (এই ভেবে,) ‘কীভাবে আমার উপাধ্যায়ের চীবর রং করানো যায়?’ চীবর রং করার সময় (শুকাতে গিয়ে) সেটাতে যাতে যথাযথভাবে রং ধরে, সেভাবে সময় দেওয়া উচিত, (রশির উপর) সামনে এবং পেছনে উল্টিয়ে দেওয়া উচিত, এবং পানি ঝরে পড়াতে বিরাম না পড়া পর্যন্ত তার চলে যাওয়া উচিত নয় (§)।

উপাধ্যায়ের অনুমতি না নিয়ে কাউকে [অর্থকথা : উপাধ্যায়ের সাথে খারাপ সম্পর্ক আছে এমন লোককে] কোনো ছাবেক দেওয়া উচিত নয়, সেই ব্যক্তি থেকে কোনো ছাবেক গ্রহণও উচিত নয়। তার সেই ব্যক্তিকে চীবর-কাপড় দেওয়া উচিত নয়, সেই ব্যক্তির কাছ থেকে চীবর-কাপড় গ্রহণও উচিত নয়। সেই ব্যক্তিকে কোনো আবশ্যকীয় দ্রব্য দেওয়া উচিত নয়, সেই ব্যক্তির কাছ থেকে কোনো আবশ্যকীয় দ্রব্য গ্রহণ করাও উচিত নয়। তার সেই ব্যক্তির চুল কেটে দেওয়া উচিত নয়, সেই ব্যক্তিকে দিয়ে নিজের চুল কাটানোও উচিত নয়। তার সেই ব্যক্তির জন্য কোনো সেবামূলক কাজ করা উচিত নয়, সেই ব্যক্তির কাছ থেকে কোনো সেবামূলক কাজও গ্রহণ করা উচিত নয়। তার সেই ব্যক্তির তত্ত্বাবধায়ক হিসেবে কাজ করা উচিত নয়, সেই ব্যক্তিকেও নিজের তত্ত্বাবধায়ক হিসেবে কাজ করতে দেওয়া উচিত নয়। তার সেই ব্যক্তির সেবক হওয়া উচিত নয়, সেই ব্যক্তিকেও নিজের সেবক হিসেবে গ্রহণ করা উচিত নয়। তার সেই ব্যক্তির জন্য ভিক্ষান্ন আনা উচিত নয়, সেই ব্যক্তিকে দিয়েও নিজের জন্য ভিক্ষান্ন আনানো উচিত নয়।

উপাধ্যায়ের অনুমতি না নিয়ে শিষ্যের কোনো শহরে প্রবেশ করা উচিত নয়, শ্মশানে যাওয়া উচিত নয়, সেই জেলা থেকে চলে যাওয়া উচিত নয়।

(মৰ.১৬৩-এর সাথে আরও যোগ করে (বার্মিজ সংস্করণের অনুবাদ) : এমনও হয় যখন অনেক অনভিজ্ঞ, অদক্ষ ভিক্ষু দূরের জায়গা ভ্রমণের জন্য তাদের আচার্য ও উপাধ্যায়ের কাছ থেকে অনুমতি চায়। তাদের আচার্য ও উপাধ্যায়ের তাদেরকে জিজ্ঞেস করা উচিত, ‘তোমরা কোথায় যাবে? কার সাথে যাবে?’ সেই অনভিজ্ঞ, অদক্ষ ভিক্ষুরা যদি অন্যান্য অনভিজ্ঞ, অদক্ষ ভিক্ষুর নাম করে, আচার্য ও উপাধ্যায়ের তখন তাদেরকে অনুমতি দেওয়া উচিত নয়। যদি তারা অনুমতি দেন, তাহলে তাদের দুক্কট অপরাধ হয়। যদি সেই অনভিজ্ঞ, অদক্ষ ভিক্ষুরা অনুমতি না পেয়েও ভ্রমণে বের হয়, (তাদেরও) দুক্কট।)

উপাধ্যায় অসুস্থ হলে শিষ্যের তাকে আজীবন সেবা করা উচিত। তার আরোগ্যলাভ না করা পর্যন্ত শিষ্যের তার সাথে থাকা উচিত।—চুৰ.৩৭৬

শিষ্যের প্রতি শিষ্টাচারবিধি
শিষ্যকে আবৃত্তি, জিজ্ঞাসাবাদ, উৎসাহ, নির্দেশনার মাধ্যমে সাহায্য ও সহায়তা করা উচিত। উপাধ্যায়ের ছাবেক আছে কিন্তু শিষ্যের নেই, সেক্ষেত্রে উপাধ্যায়ের সেটি শিষ্যকে দেওয়া উচিত, অথবা ‘কীভাবে আমার শিষ্যের জন্য একটি ছাবেকের ব্যবস্থা করা যায়?’ (এই ভেবে) প্রচেষ্টা চালানো উচিত। উপাধ্যায়ের চীবর-কাপড়... আবশ্যকীয় দ্রব্য আছে, কিন্তু শিষ্যের না থাকলে উপাধ্যায়ের সেটি শিষ্যকে দেওয়া উচিত, অথবা ‘কীভাবে আমার শিষ্যের জন্য একটি আবশ্যকীয় দ্রব্যের ব্যবস্থা করা যায়?’ (এই ভেবে) প্রচেষ্টা চালানো উচিত।

শিষ্য অসুস্থ হলে উপাধ্যায়ের (তাকে সেই সেবাগুলোই করা উচিত যেগুলো শিষ্য তার জন্য করে থাকে, যার মধ্যে আছে- সকালে তার পরিচর্যা করা, রুম ও উঠান পরিষ্কার করা, শুধু পার্থক্য হচ্ছে, পিণ্ডচারণের আগে সেই সেবামূলক কাজগুলো করার সময় তাকে স্যান্ডেল খুলতে হবে না অথবা চীবর একাংশ করতে হবে না, আর পিণ্ডচারণে যাওয়ার সময় শিষ্যের সেবক হিসেবে যেতে হবে না, এবং শিষ্য কথা বলার সময় তার মাঝখানে বাধা দিতেও উপাধ্যায়ের জন্য নিষেধ নেই।)

শিষ্যের মধ্যে (ব্রহ্মচর্য নিয়ে) অসন্তোষ জাগলে উপাধ্যায়ের সেটি প্রশমিত করা উচিত অথবা অন্য কাউকে দিয়ে প্রশমিত করানো উচিত, অথবা তাকে একটি ধর্মদেশনা দেওয়া উচিত। যদি শিষ্যের মধ্যে (বিনয়বিধিগুলোর ব্যাপারে নিজের আচরণ নিয়ে) উদ্বেগ জাগে, উপাধ্যায়ের সেটি দূরীভূত করা উচিত, অথবা কাউকে দিয়ে দূরীভূত করানো উচিত অথবা তাকে একটি ধর্মদেশনা দেওয়া উচিত। শিষ্যের মধ্যে যদি মিথ্যাদৃষ্টি (দিট্ঠিগত) উৎপন্ন হয়, উপাধ্যায়ের সেটি কথাবার্তার মাধ্যমে বের করে দেওয়া উচিত, অথবা কাউকে দিয়ে বের করানো উচিত অথবা একটি ধর্মদেশনা দেওয়া উচিত।

শিষ্য কোনো ভারী বিধি (সংঘাদিশেষ) এর বিরুদ্ধে অপরাধ করে থাকলে এবং যাচাইপর্বের যোগ্য হলে, ‘কীভাবে সংঘ আমার শিষ্যকে যাচাইপর্বের অনুমোদন দেবে?’ (এই ভেবে,) উপাধ্যায়ের প্রচেষ্টা নেওয়া উচিত। যদি শিষ্য আবার শুরুতে ফেরত পাঠানোর যোগ্য হয়... প্রায়শ্চিত্তপর্বের যোগ্য হয়... পুনর্বাসনের যোগ্য হয়, ‘কীভাবে সংঘ আমার শিষ্যকে পুনর্বাসনের অনুমোদন দেবে?’ (এই ভেবে,) উপাধ্যায়ের প্রচেষ্টা নেওয়া উচিত।

সংঘ যদি শিষ্যের বিরুদ্ধে কোনো সংঘকর্ম অর্থাৎ তিরস্কারকর্ম, পদাবনতিকর্ম, নির্বাসনকর্ম, মিটমাটকর্ম, অথবা সাময়িক-অব্যাহতিকর্ম করতে চায়, উপাধ্যায়ের এই প্রচেষ্টা করা উচিত (এই ভেবে,) ‘কী করলে সংঘ আমার শিষ্যের বিরুদ্ধে সংঘকর্ম করবে না, অথবা তা না হলে সেটি কোনো লঘুকর্মে পরিণত করবে?’ কিন্তু যদি শিষ্যের বিরুদ্ধে সংঘকর্ম যেমন : তিরস্কারকর্ম... সাময়িক-অব্যাহতিকর্ম সম্পাদিত হয়, তাহলে উপাধ্যায়ের এই প্রচেষ্টা করা উচিত, ‘কীভাবে আমার শিষ্য যথাযথভাবে আচরণ করতে পারে, তার ক্রোধ কমাতে পারে, তার ভুল সংশোধন করতে পারে, যাতে সংঘ সেই সংঘকর্মটি তুলে নেয়?’

শিষ্যের চীবর ধোয়া উচিত হলে উপাধ্যায়ের তাকে বলা উচিত, ‘এভাবেই এটি ধোয়া উচিত (§),’ অথবা প্রচেষ্টা নেওয়া উচিত, (এই ভেবে,) ‘কীভাবে আমার শিষ্যের চীবর ধোয়ানো যায়?’ শিষ্যের চীবর বানানো উচিত হলে উপাধ্যায়ের তাকে বলা উচিত, ‘এভাবেই এটি বানানো উচিত (§),’ অথবা প্রচেষ্টা নেওয়া উচিত, (এই ভেবে,) ‘কীভাবে আমার শিষ্যের চীবর বানানো যায়?’ শিষ্যের রং সেদ্ধ করা উচিত হলে উপাধ্যায়ের তাকে বলা উচিত, ‘এভাবেই এটি সেদ্ধ করা উচিত (§),’ অথবা প্রচেষ্টা নেওয়া উচিত, (এই ভেবে,) ‘কীভাবে আমার শিষ্যের রং সেদ্ধ করানো যায়?’ শিষ্যের চীবর রং করা উচিত হলে উপাধ্যায়ের তাকে বলা উচিত, ‘এভাবেই এটি রং করা উচিত (§),’ অথবা প্রচেষ্টা নেওয়া উচিত, (এই ভেবে,) ‘কীভাবে আমার শিষ্যের চীবর রং করানো যায়?’ চীবর রং করার সময় (শুকাতে গিয়ে) সেটাতে যাতে যথাযথভাবে রং ধরে, সেভাবে সময় দেওয়া উচিত, (রশির উপর) সামনে এবং পেছনে উল্টিয়ে দেওয়া উচিত, এবং পানি ঝরে পড়াতে বিরাম না পড়া পর্যন্ত তার চলে যাওয়া উচিত নয় (§)।

শিষ্য অসুস্থ হলে উপাধ্যায়ের তাকে আজীবন সেবা করা উচিত। তার আরোগ্যলাভ না করা পর্যন্ত উপাধ্যায়ের তার সাথে থাকা উচিত।—চুৰ.৩৭৮

চুল্লৰগ্গ ৪৫৭
যা প্রচলিত প্রথা তার জন্য অনুমতি কি অনুমোদনযোগ্য?

- প্রচলিত প্রথার জন্য অনুমতি কী?

“‘এটি প্রথাগতভাবে আমার উপাধ্যায়ের করা, এটি প্রথাগতভাবে আমার আচার্যের করা,’ সে অনুযায়ী আচরণ করা অনুমোদনযোগ্য।”

- সেটি কিছু কিছু ক্ষেত্রে অনুমোদনযোগ্য, অন্যান্য ক্ষেত্রে নয়।

* * *


 

অধ্যায়—১০

অসদাচরণ
খন্ধক ও পাটিমোক্খের ছড়িয়ে ছিটিয়ে থাকা বিধিগুলোকে কুড়িয়ে এনে, আর সেই সাথে বিভিন্ন সূত্রের অনুচ্ছেদগুলোতে থাকা নির্দেশনাগুলোর সমন্বয়ে এই অধ্যায়ের বিষয়বস্তু গড়ে উঠেছে। এখানে যে দুষ্কর্মগুলোর ব্যাপারে আলোচনা করা হয়েছে সেগুলো সাধারণ শিশুসুলভ আচরণ থেকে শুরু করে গুরুতর খারাপ কাজ, যেমন : প্রাণীদের প্রতি খারাপ আচরণকেও অন্তর্ভুক্ত করেছে।

খারাপ অভ্যাস
চুৰ.২৯৩-এর মূল কাহিনিতে খারাপ অভ্যাসগুলোর একটি তালিকা উল্লেখ করা হয়েছে, যেগুলো থেকে একজন ভিক্ষুর বিরত থাকা উচিত। তালিকাটি বেশ দীর্ঘ ও বৈচিত্র্যপূর্ণ, আর সেটাকে নিম্নোক্ত উপশ্রেণিতে ভাগ করা যায় :

পরিবারগুলোকে দূষিত করা :
আলোচ্য ভিক্ষুরা ফুলের চারা রোপণ করত এবং অন্যদের দ্বারা রোপণ করাত, সেগুলোতে পানি দিত এবং অন্যদের দ্বারা পানি দেওয়াত, ফুল তুলত এবং অন্যদের দ্বারা তোলাত, ফুলগুলো দিয়ে মালা গাঁথত এবং অন্যদের দ্বারা মালা গাঁথাত, ফুলের বৃন্তগুলো একপাশে দিয়ে মালা গাঁথত এবং অন্যদের দ্বারা গাঁথাত, ফুলের বৃন্তগুলো দুপাশে দিয়ে মালা গাঁথত এবং অন্যদের দ্বারা গাঁথত, শাখাযুক্ত মালা বানাত (কাঁটা অথবা তালপাতার বৃন্তের উপরে ফুল দিয়ে সাজানো) এবং অন্যদের দ্বারা বানিয়ে নিত, গুচ্ছ আকারে (BD : মালা আকারে) ফুল সাজাত এবং অন্যদের দ্বারা সাজিয়ে নিত, কপালের মালা বানাতো এবং অন্যদের দ্বারা বানিয়ে নিত, ফুল দিয়ে কানের অলংকার বানাতো এবং অন্যদের দ্বারা বানিয়ে নিত, ফুলের বক্ষাবরণ বানাতো এবং অন্যদের দ্বারা বানিয়ে নিত। তারা এই মালাগুলো অন্যদের দিয়ে স্বনামধন্য পরিবারের স্ত্রীদের কাছে পাঠাতো, স্বনামধন্য পরিবারের কন্যাদের কাছে পাঠাতো, স্বনামধন্য পরিবারের মেয়েদের কাছে পাঠাতো, স্বনামধন্য পরিবারের পুত্রবধুদের কাছে পাঠাতো, স্বনামধন্য পরিবারের দাসীদের কাছে পাঠাতো। তারা স্বনামধন্য পরিবারের স্ত্রীদের সাথে, স্বনামধন্য পরিবারের কন্যাদের সাথে, স্বনামধন্য পরিবারের মেয়েদের সাথে, স্বনামধন্য পরিবারের পুত্রবধুদের সাথে, স্বনামধন্য পরিবারের দাসীদের সাথে একই পাত্র থেকে খেতো, একই জগ থেকে পান করত, একই আসনে বসত, একই বেঞ্চি ভাগাভাগি করত, একই মাদুর ভাগাভাগি করত, একই কম্বল ভাগাভাগি করত, একই মাদুর ও কম্বল ভাগাভাগি করত।

এসব বিষয়ে অর্থকথার প্রচুর বলার আছে। শুরুতেই এটি পাঁচটি পদ্ধতির উল্লেখ করে, যেগুলোর মাধ্যমে ভিক্ষু অন্যকে দিয়ে তার জন্য কাজ করাতে পারে : (১) অযথাযথ কথায়, (২) যথাযথ কথায়, (৩) বর্ণনা দিয়ে (এমন এমন করাটা ভালো—এভাবে বলা), (৪) দৈহিক অঙ্গভঙ্গি বা ইশারার মাধ্যমে (যেমন : হাতে একটি কোদাল নিয়ে দাঁড়িয়ে থাকা এটি বুঝাতে যে, এই চারাটি রোপণ করা উচিত), এবং (৫) চিহ্নের মাধ্যমে (যেমন : রোপণ করা হয় নি এমন চারার পাশে কোদাল রেখে দেওয়া ঐ একই উদ্দেশ্যে)। যে ভিক্ষু পরিবারগুলোকে দূষিত করার উদ্দেশ্যে ফুলের চারা রোপণ করতে চায়, সে অন্যকে দিয়ে সেই চারা রোপণের জন্য এসব পদ্ধতির কোনো একটি ব্যবহার করলে দুক্কট হয়। যদি সে ফলের চারা রোপণ করাতে চায়, যাতে ফল খেতে পারে, তার জন্য শুধু (১) ও (২) নং হচ্ছে অযথাযথ। যদি সে বন, বাগান অথবা ছায়ার জন্য চারা রোপণ করাতে চায় অথবা ফুল চায়, যাতে ত্রিরত্নকে ফুল দিয়ে পূজা করা যায়, সেক্ষেত্রে শুধু (১) নং হচ্ছে অযথাযথ (অর্থাৎ সে বলতে পারে না, ‘এই মাটিটি খোঁড়,’ কারণ তাহলে পাচি.১০-এর লঙ্ঘন হয়)। ফুলের মালা অথবা অন্যান্য স্টাইলের ফুলের সাজসজ্জাকে ত্রিরত্নের পূজার জন্য নিয়ে যেতে অথবা অন্যদের দ্বারা নেওয়াতে কোনো অপরাধ হয় না।

তবে অর্থকথা জোর দিয়ে বলে যে, কোনো অবস্থাতেই একজন ভিক্ষুর পক্ষে উপরোক্ত কোনোভাবে ফুল সাজানো উচিত নয়, এমনকি সেটি ত্রিরত্নকে পূজা করার জন্যও নয়। এতে প্রশ্ন জাগে, এখানে এমন বৈষম্য কেন হবে, অর্থাৎ ত্রিরত্নের জন্য ফুলের সাজসজ্জা নিলে ঠিক আছে কিন্তু সেগুলো বানালে ঠিক হবে না কেন? কিন্তু অর্থকথার সোজা উত্তর হচ্ছে, কারণ প্রাচীন অর্থকথাগুলো এমনটিই বলেছে, আর তারা যা বলে তা নিশ্চয়ই সঠিক। কিন্তু এটি পিটক দ্বারা সমর্থিত হয় না, কেননা সেখানে ফুল সাজানোর সমালোচনা করা হয়েছে শুধু পরিবারগুলোকে দূষিত করা প্রসঙ্গে। আপাতদৃষ্টিতে, পূজার বেদিতে ফুল সাজানো ইত্যাদি কাজের চেয়েও সময় কাটানোর অন্য অনেক ভালো কাজ ভিক্ষুদের আছে, কিন্তু তা তো এমন কাজে অপরাধ আরোপ করার কারণ হতে পারে না। সে যাই হোক, এ ব্যাপারে অর্থকথার দীর্ঘ আলোচনার সারসংক্ষেপ দাঁড়ায় এ রকম : উপরোক্ত অনুচ্ছেদে বর্ণিত যে-কোনো পদ্ধতিতে ফুল সাজালে দুক্কট; অন্য যে-কোনোভাবে সাজালে, সেগুলো যত সুবিন্যস্তই হোক না কেন, তা অপরাধ হয় শুধু যদি সে এমন সাজসজ্জা দিয়ে পরিবারগুলোকে দূষিত করার পরিকল্পনা করে থাকে; ত্রিরত্নের পূজার জন্য যদি সে অন্যদের দিয়ে ফুলের সাজসজ্জা বানিয়ে নেয়, সেক্ষেত্রে আগের অনুচ্ছেদে উল্লিখিত (২) থেকে (৫) নং পদ্ধতির যে-কোনোটি ব্যবহার করলে কোনো অপরাধ হয় না।

অষ্টশীলের লঙ্ঘন :
চুৰ.২৯৩-এর মূল কাহিনির ভিক্ষুরা অসময়ে খেতো, কড়া পানীয় পান করত, ফুলের মালা পরত, সুগন্ধি ও প্রসাধনী ব্যবহার করত; তারা নাচত, গাইত, বাদ্যযন্ত্র বাজাত, নির্দেশনা দিত (§)। (সং.১৩-এর অর্থকথামতে, এই শেষোক্ত শব্দটির মানে হচ্ছে, ‘উঠে দাঁড়িয়ে, যেন প্রীতিতে ভাসতে ভাসতে, তারা কোনো নর্তকীকে নাচতে বলতো; তারা রেৰক দিত।’ এই রেৰক-এর কোনো উল্লেখ পিটকে পাওয়া যায় না, অর্থকথার অন্য কোথাও এর দেখা মেলে না। কিন্তু টীকায় আছে : “‘এভাবেই নাচতে হয়,’ এই বলে তারা তাদের উদ্দেশ্য ঘোষণা করে প্রথমে উঠে দাঁড়ায় এবং নাচের অঙ্গভঙ্গিগুলো দেখায়।” এর মানে হচ্ছে, তারা অভিব্যক্তিমূলক অথবা নাটকীয় অঙ্গভঙ্গি (অভিনয়) দেখায়। অর্থকথার থাই অনুবাদক এর বদলে পরামর্শ দেন, রেৰক মানে সঙ্গীতের তালও হতে পারে। উভয় ব্যাখ্যাতেই, বর্তমানে কোনো সঙ্গীতের কাজ পরিচালনা করা এই ধারার অধীনে আসবে।) কোনো মেয়ে নাচলে তারাও নাচত, সে নাচলে তারা গাইত, সে নাচলে তারা বাদ্যযন্ত্র বাজাত, সে নাচলে তারা নির্দেশনা দিত। সে গাইলে তারা নাচত... গাইত... বাদ্যযন্ত্র বাজাত... নির্দেশনা দিত। সে বাদ্যযন্ত্র বাজালে তারা নাচত... গাইত... বাদ্যযন্ত্র বাজাত... নির্দেশনা দিত। সে নির্দেশনা দিলে তারা নাচত... গাইত... বাদ্যযন্ত্র বাজাত... নির্দেশনা দিত। তাদের দোয়াজিক মঞ্চের মতো করে বিছিয়ে তারা কোনো নাচুনে মেয়েকে বলত, ‘এখানে নাচো, বোন।’ তারা তাকে হাততালি দিয়ে প্রশংসা করত (অর্থকথামতে, তারা তাদের আঙুলগুলো প্রথমে নিজেদের কপালে রাখত, এরপর তার কপালে রাখত আর বলত, ‘ভালো, ভালো!’ তবে এটি মনে হয় সং.২-এর লঙ্ঘন)।

খেলাধুলা ও অন্যান্য ক্রীড়াসুলভ আচরণ :
ভিক্ষুরা আট লাইনের দাবা খেলা, দশ লাইনের দাবা খেলা, বাতাসের দাবা খেলা, এক্কাদোক্কা, কাঠির খেলা, লুডু খেলা, লাঠি খেলা, হাতের ছবি, মার্বেল খেলা খেলত; খেলনা বাঁশি বাজাত, খেলনা লাঙল দিয়ে খেলা করত, ডিগবাজি খেতো, খেলনা বায়ুকল দিয়ে খেলত, মাপজোখ করার খেলনা ফিতা, খেলনা রথ, খেলনা ধনুক দিয়ে খেলত; বাতাসে অথবা পিঠের উপর আঁকা বর্ণগুলো অনুমান করত, চিন্তাগুলো অনুমান করত, অঙ্গবিকৃতিগুলো নকল করে দেখাত। মহান মানদণ্ডের ভিত্তিতে, অন্যান্য খেলনা এবং খেলাধুলা যেমন : কম্পিউটারে গেমস খেলা, (মোবাইলে গেমস খেলা) ইত্যাদিও নিষিদ্ধ।

ক্রীড়া প্রতিযোগিতা, সামরিক নৈপুণ্য এবং শারীরিক কসরত :
ভিক্ষুরা হস্তীবিদ্যা শিখত (কীভাবে হাতি ধরা হয়, কীভাবে দেখাশোনা করা হয়, কীভাবে হাতির উপর চড়তে হয়), অশ্ববিদ্যা, রথবিদ্যা, ধনুর্বিদ্যা, তলোয়ারবিদ্যা শিখত। তারা হাতির সামনে দৌড়াত... ঘোড়ার সামনে... রথের সামনে দৌড়াত। তারা সামনের দিকে এবং পিছন দিকে দৌড়াত। তারা শিস দিত (খুশি হয়ে?—এই উস্সেল্হেন্তি শব্দটির ব্যাপারে নিশ্চিত হওয়া যায় নি), তারা হাততালি দিত, রেসলিং বা কুস্তি[39] লড়ত, মুষ্টিযুদ্ধ করত।

এই তালিকাটি দীর্ঘ হলেও সম্পূর্ণ নয়। মূল কাহিনি আরও বলে যে, আলোচ্য ভিক্ষুরা অন্যান্য খারাপ অভ্যাসেও লিপ্ত ছিল। চুৰ.২৯৩ শুধু বলে যে, কোনো ভিক্ষু খারাপ অভ্যাসে লিপ্ত হলে তাকে বিধি মোতাবেক বিচার করতে হবে। অর্থকথা বলে, এর মানে হচ্ছে, অন্য কোথাও কোনো উচ্চতর শাস্তি নির্দেশিত না থাকলে ভিক্ষুর দুক্কট হয়।

আমরা অন্য কোথাও, যেমন : বৌভিবি-১-এর নিপা.১০ ও পাচি.১১-তে উল্লেখ করেছি যে, এই খারাপ অভ্যাসের তালিকাটির যেহেতু স্পষ্ট কোনো সীমারেখা নেই, তাই মনে হয় অর্থকথা এখানে—সামঞ্ঞফলসুত্তং (দীনি.১.২) মতে একজন শীলবান ভিক্ষু যে-সমস্ত কর্মকাণ্ড থেকে বিরত থাকে কিন্তু—যেগুলোর কথা বিনয়ে সরাসরি উল্লেখ নেই, সেসমস্ত খারাপ অভ্যাসগুলোর জন্য দুক্কট আরোপ করেছে। যেহেতু অর্থকথার এমন সিদ্ধান্তের পিটকীয় উৎস বা কারণ একটা আছে, তাই এটি মনে হয় সেই বিধির বৈধ ব্যবহারই হবে।

যদি ভিক্ষু এ সমস্ত খারাপ অভ্যাসগুলোর কোনো একটিতে বার বার জড়িয়ে পড়ে এমনভাবে যে, তার খারাপ অভ্যাসের কথা দেখা যায় এবং শোনা যায়, তার আচরণ দ্বারা দূষিত পরিবারগুলোকে দেখা যায় এবং তাদের ব্যাপারে শোনা যায়, সে তখন এর অতিরিক্ত হিসেবে সং.১৩-তে দেওয়া কার্যপদ্ধতি ও শাস্তিসমূহের অধীন হবে।

অন্যান্য বিধিগুলো :
অন্যান্য যে-সব বিধি এই খারাপ অভ্যাসের তালিকার সাথে সম্পর্কযুক্ত, তার মধ্যে আছে :

ভিক্ষুর অন্য কোনোজনের সাথে একই পাত্র থেকে খাওয়া উচিত নয়, একই পানপাত্র বা জগ থেকে পান করা উচিত নয়, একই বিছানায় ঘুমানো উচিত নয়, একই মাদুর ব্যবহার করা উচিত নয়, একই কম্বল ব্যবহার করা উচিত নয়, অথবা একই মাদুর ও কম্বল ব্যবহার করা উচিত নয়—সে গৃহী হোক বা উপসম্পন্ন হোক। অর্থকথামতে এর অর্থ হচ্ছে, একজন ভিক্ষু যে থালা থেকে খাচ্ছে অথবা যে জগ থেকে পান করছে তার উপস্থিতিতে আরেকজন ভিক্ষুর সেই থালা থেকে খাওয়া অথবা সেই জগ থেকে পান করা উচিত নয় (অধ্যায়-৪ দেখুন)। বিছানাপত্র ভাগাভাগির বেলায়ও একই নিয়ম প্রযোজ্য হবে, অর্থাৎ অন্য কেউ ব্যবহার করেছে অথবা ব্যবহার করার পরিকল্পনা করছে এমন বিছানা একজন ভিক্ষু ব্যবহার করতে পারে, কিন্তু অন্য কেউ সেটি প্রকৃতই ব্যবহার করছে, সেই একই সময়ে ভিক্ষু সেটি ব্যবহার করতে পারে না।

নাচ, গান বা সঙ্গীত দেখতে যাওয়ার জন্য দুক্কট হয়। অর্থকথামতে, নাচ এর মধ্যে এমনকি ময়ূরের নাচ দেখতে যাওয়াও অন্তর্ভুক্ত। এর মধ্যে নিজে নাচা এবং অন্যদের নাচানোও অন্তর্ভুক্ত। (AN 3.103[40]-এর রোণ সূত্র উল্লেখ করে যে, আর্যদের বিনয়ে নাচাকে পাগলামি হিসেবে গণ্য করা হয়।) গান-এর মধ্যে নাট্য সঙ্গীত এবং ‘সাধু গীত’ও অন্তর্ভুক্ত। ভিক্ষুণী পাচি.১০-এর অর্থকথা ‘সাধু গীত’ বলতে সে-সব গানকে বুঝিয়েছে যেগুলো ‘কোনো আর্যশ্রাবকের পরিনির্বাণের সময়ে গাওয়া হয়, এবং যেগুলো ত্রিরত্নের গুণাবলি সংযুক্ত’। চুৰ.২৯৩ এটিকে বিভিন্ন ধর্মীয় বিষয় যেমন : অনিত্যতা নিয়ে গাওয়া গানকে বুঝিয়েছে। অন্যান্য ধর্মীয়সঙ্গীতও এই নিষেধাজ্ঞার মধ্যে আসবে। অর্থকথা আরও যোগ করে যে, গান-এর মধ্যে নিজে গাওয়া এবং অন্যদের দিয়ে গাওয়ানোও অন্তর্ভুক্ত। গান বাজানোর ক্ষেত্রেও একই নিয়ম খাটে। (রোণ সূত্র আরও উল্লেখ করে যে, আর্যদের বিনয়ে গান করাকে আর্তনাদ করা হিসেবে গণ্য করা হয়।) অর্থকথা আরও বলে যে, সঙ্গীতের তালে তালে নিজের আঙুল দিয়ে তুড়ি মারা অথবা হাততালি দেওয়া উচিত নয়, কিন্তু বিরক্তি বা হতাশায় আঙুল দিয়ে তুড়ি মারা অথা হাততালি দেওয়ার জন্য কোনো অপরাধ হয় না। এ ছাড়াও বিহারের মধ্যেই যদি ঘটনাক্রমে নাচ, গান অথবা সঙ্গীত দেখা/শোনা যায়, তাতে কোনো অপরাধ হয় না, কিন্তু তা দেখা/শোনার ইচ্ছায় এক আবাস থেকে আরেক আবাসে গেলে দুক্কট হয়। তা দেখা/শোনার ইচ্ছায় আসন থেকে উঠে দাঁড়ালে অথবা পথে দাঁড়িয়ে থাকার সময় তা দেখার জন্য ঘাড় ঘোরালে তাতেও একই অপরাধ হয়।

সামঞ্ঞফল সুত্তং (দীনি.২)-এর নিষিদ্ধ প্রদর্শনী বা অনুষ্ঠানের তালিকার মধ্যে আছে : নাচ, গান, বাজনা, নাটক, কাহিনি আবৃত্তি, হাততালি, মন্দিরা বা করতাল ও ঢোল/তবলা, চিত্র প্রদর্শনী, শারীরিক কসরত এবং জাদু প্রদর্শনী, হাতির যুদ্ধ, ঘোড়ার যুদ্ধ, মোষের যুদ্ধ, ষাঁড়ের যুদ্ধ, ছাগলের যুদ্ধ, ভেড়ার যুদ্ধ, মোরগ যুদ্ধ, তিতির যুদ্ধ, লাঠি দিয়ে যুদ্ধ, মুষ্টিযুদ্ধ, কুস্তি, যুদ্ধ যুদ্ধ খেলা, যুদ্ধের সৈন্যদের হাজিরা ডাকা, রণসজ্জা প্রদর্শনী, এবং সেনা প্রদর্শনী (পাচি.৫০ দেখুন)। এই তালিকার ভিত্তিতে মনে হয় যে-কোনো ধরনের শারীরিক কসরতের প্রতিযোগিতা দেখা ভিক্ষুর জন্য নিষিদ্ধ। ফিল্ম বা মুভি এবং পুতুলনাচ জাতীয় নাটকগুলোও চিত্র প্রদর্শনীর মধ্যে পড়বে, এবং অর্থকথায় ‘সাধু গীত’এর উপর নিষেধাজ্ঞা অনুযায়ী ধর্মের বিষয়-সংশ্লিষ্ট যে-কোনো কাল্পনিক ফিল্ম/মুভি, নাটক ইত্যাদিও নিষিদ্ধ বলেই মনে হয়। অকাল্পনিক ডকুমেন্টারি ফিল্মগুলো মনে হয় এই বিধিতে আসবে না, আর তাদের উপযুক্ততার প্রশ্নটি তাই বিনয়ের বিষয় নয়, বরং ধর্মের বিষয়। যেহেতু এমনকি সবচেয়ে গুরুগম্ভীর ধরনের ডকুমেন্টারিগুলোতেও অনেক সময় এমন বিষয়ের অবতারণা করা হয় যা ‘পশুসুলভ কথাবার্তা’ এর অধীনে পড়ে (পাচি.৮৫ দেখুন), তাই ভিক্ষুর নীতিগতভাবে খুঁতিয়ে খুঁতিয়ে নিজেকে বিচার করা উচিত, এমন ডকুমেন্টারি দেখাটা তার ধর্মচর্চায় কতটুকু উপকারী হবে।

মহান মানদণ্ডের ভিত্তিতে বলা যায়, বর্তমানে কোনো ভিক্ষু যদি বিনোদনের জন্য কোনো ইলেক্ট্রনিক যন্ত্র যেমন : টিভি, রেডিও, ভিসি-আর, কম্পিউটার, (মোবাইল) অথবা সিডি/ডিভিডি প্লেয়ার ইত্যাদি চালু করে, অথবা সে যদি বিনোদনের জন্য কোনো সিডি অথবা ক্যাসেট ঢুকাতে যায়, তাহলে তার অপরাধ হয়। আর এই যন্ত্রগুলো চালু আছে এমন অবস্থায় সে যদি সেগুলোতে বিনোদনের জন্য কোনো কিছু দেখতে বা শুনতে যায়, তাহলে তাতেও তার অপরাধ হবে।

ক্রীড়াসুলভ মানসিকতার বিরুদ্ধে যে-সব বিধিনিষেধ আছে, সেগুলোর মধ্যে একটি বিধিতে আছে যে, ভিক্ষুর গাছে ওঠা উচিত নয়। (লোকজন সমালোচনা করল এবং অভিযোগ করল... এই বলে, ‘যেন বানরের মতো!’) সে যাই হোক, গাছে ওঠার ভালো কোনো কারণ থাকলে তখন সে এক মানুষ উচ্চতায় উঠতে পারে। আর বিপদ থাকলে, বিপদ থেকে বাঁচতে যতটুকু প্রয়োজন ততটুকু উঠতে পারে। অর্থকথামতে, ভালো কারণের একটা উদাহরণ হচ্ছে জ্বালানি হিসেবে শুকনো ডালপালা সংগ্রহ করা। বিপদের উদাহরণের মধ্যে আছে বিপজ্জনক জীবজন্তু, হারিয়ে যাওয়া, অথবা বন্যা আসছে বা আগুন ধেয়ে আসছে এমন। শেষোক্ত ক্ষেত্রে বাড়তে থাকা পানি থেকে বাঁচতে অথবা দিক খুঁজে পেতে গাছের উপর ওঠা যায়।

ভিক্ষুর যানবাহনে চড়া নিষিদ্ধ করে, এমন বিধি আছে। তবে অসুস্থ হলে সে যানবাহনে চড়তে পারে, সেক্ষেত্রে সে কোনো ঠেলাগাড়ি, অথবা গরুর গাড়িতে চড়তে পারে। আধুনিককালে, এখানে অসুস্থ মানে ধরে নেওয়া হয়, সে এত দুর্বল যে, যথাসময়ে পায়ে হেঁটে গন্তব্যে পৌঁছাতে পারবে না, আর ঠেলাগাড়ির অনুমোদনটাকে সম্প্রসারিত করে ইঞ্জিনচালিত যানবাহন যেমন : গাড়ি, বিমান ও ট্রাক ইত্যাদিকে অন্তর্ভুক্ত করা হয়, কিন্তু মোটরসাইকেল বা সাইকেল এর মধ্যে অন্তর্ভুক্ত নয়, কারণ শেষোক্ত যানবাহনগুলোতে বসতে হয় কোনো প্রাণীর পিঠে চড়ার মতো করে। পালকিতে চড়ার অনুমোদনসহ একটি বিধি আছে, যদিও সেই বিধির মূল কাহিনি থেকে দেখা যায় এই অনুমোদনটা বিশেষত সেই ভিক্ষুর জন্য করা হয়েছিল যে এত অসুস্থ যে, যানবাহনে চড়তে পারে না। এসব বিধিগুলোর আলোচনায় অর্থকথা বলে যে, পালকি নারীরাও বহন করতে পারে, পুরুষও বহন করতে পারে, আর যানবাহন নারীও চালাতে পারে, পুরুষও চালাতে পারে (তবে বৌভিবি-১-এর পাচি.৬৭-এর আলোচনাটা দেখুন)। তারপরেও অর্থকথা কিন্তু ভিক্ষুকে কোনো যানবাহন নিজে চালানোর অনুমতি দেয় নি। তাই ভিক্ষুর পক্ষে ইঞ্জিনচালিত যে-কোনো ধরনের যানবাহন চালানো অযথাযথ।

এ ছাড়াও অবহেলা থেকে যে-ধরনের ক্ষতি হতে পারে সেগুলো থেকে রক্ষার জন্য পারা.৩-এর বিভঙ্গ মজা করতে গিয়ে খাড়া ঢালের উপর থেকে পাথর ছুড়ে মারা, খাড়া ঢালের উপর থেকে নিজেকে ছুড়ে দেওয়া এবং ভালোমতো না দেখে কোনো আসনে বসার জন্য দুক্কট আরোপ করে।

মিথ্যা জীবিকা
ভিক্ষু বেঁচে থাকে দানের উপরে। বিশ্বাসীদের দানকেই তার জীবিকা বানিয়ে নিয়ে সে বাঁচে। এই ব্যবস্থার বিশুদ্ধতা বজায় রাখতে গিয়ে সে অবশ্যই নিজের পার্থিব সুবিধার জন্য অনুপযুক্ত উপায়ে তাদের বিশ্বাসকে প্রভাবিত করার চেষ্টা করবে না, অথবা তার ব্যবহারের অনুপযুক্ত কোনো দ্রব্যের জন্য তাদের বিশ্বাসকে প্রভাবিত করতে চেষ্টা করবে না। আমরা বিষয়টি নিয়ে আগেই সং.১৩-তে সংক্ষিপ্তাকারে আলোচনা করেছি। এখানে আমরা সেটাকে আরও বিস্তারিতভাবে আলোচনা করব।

চুৰ.২৫ বলে যে, কোনো ভিক্ষু বার বার মিথ্যা জীবিকায় লিপ্ত হলে সে নির্বাসনকর্মের বিষয়াধীন হতে পারে। খন্ধকে মিথ্যা জীবিকা-সংক্রান্ত গুটিকয় বিধি মাত্র দেওয়া আছে। বেশি তথ্য-উপাত্ত দেওয়া আছে পাটিমোক্খ এবং সূত্রগুলোতে।

অনুপযুক্ত দ্রব্যসামগ্রী :
নিপা.১৮ ও ১৯ ভিক্ষুকে সোনা ও রুপা (টাকা) গ্রহণে নিষেধ করে অথবা যে-কোনো ধরনের বিনিময়ে এ ধরনের দ্রব্যসামগ্রী পাওয়া গেলে সেই বিনিময়গুলোও নিষেধ করে। এই বিধিগুলোর অধীনে তার অপরাধ স্বীকার করার পরে সেই দ্রব্যগুলো বিসর্জন দেওয়া শেষেও সে আর সেগুলো ফেরত পেতে পারে না। (তবে একটি অনুমোদন আছে যেখানে কোনো তত্ত্বাবধায়ক ভিক্ষুর প্রয়োজনে ব্যবহারের জন্য টাকা গ্রহণ করতে পারে। যে গৃহী ব্যক্তি এই অনুমোদন দানে অনুপ্রেরণা যুগিয়েছিল তার নামেই এটিকে বলা হয় মেণ্ডক অনুমোদন। এটি নিপা.১০-এ আলোচনা করা হয়েছে।)

এ ছাড়াও সামঞ্ঞফল সুত্তং (দীনি.২) বলে যে, শীলবান ভিক্ষু ‘রান্না না করা শস্যদানা... কাঁচা মাংস... নারী ও মেয়ে... দাস-দাসী... ছাগল ও ভেড়া... হাঁস-মুরগি ও শুকর... হাতি, গবাদি পশু, ঘোড়া ও ঘোটকি... জমিজমা ও সম্পত্তি গ্রহণ থেকে বিরত থাকে।’ নিপা.১৯-এর অর্থকথা এই দ্রব্যগুলোকে দুক্কট-ৰত্থু নামে অভিহিত করেছে, কেননা এগুলো গ্রহণ করলে দুক্কটপ্রাপ্ত হতে হয়।

অনুপযুক্ত উপায় :
বৌভিবি-১-এর বিধিসূচির মিথ্যাজীবিকা অংশে এই বিষয়টি সম্পর্কিত পাটিমোক্খের বিধিগুলো তালিকাভুক্ত করা হয়েছে, যার মধ্যে সবচেয়ে গুরুতর হচ্ছে উচ্চতর মানসিক অর্জনের মিথ্যা দাবি করার জন্য পারাজিকা। তবে নির্বাসনকর্মের কারণ হয় এমন ধরনের মিথ্যা জীবিকাগুলোর বেশির ভাগ আলোচনার কেন্দ্রবিন্দু হয়েছে ঘটক হিসেবে কাজ করার বিষয়ে (সং.৫), এবং অনুপযুক্ত পরিস্থিতিতে অথবা অনুপযুক্ত লোকজনের কাছ থেকে দ্রব্যসামগ্রী চাওয়ার বিষয়ে।

সাধারণভাবে, ভিক্ষু খাদ্য অথবা ভৈষজ্য চাইতে পারে শুধু অসুস্থ হলে (পাচি.৩৯, সেখি ৩৭), এবং চীবর-কাপড় চাইতে পারে শুধু যখন তার দুই বা ততোধিক চীবর হারিয়ে যায় বা চুরি হয়ে যায় তখন (নিপা.৬)। বিস্তারিত জানার জন্য সেই বিধিগুলোর আলোচনাগুলো দেখুন। সকল পরিস্থিতিতেই ভিক্ষু তার আত্মীয়দের কাছ থেকে দ্রব্যসামগ্রী চাইতে পারে এবং যারা তাকে কোনো কিছু লাগলে বলার আমন্ত্রণ জানিয়েছে, তাদের কাছ থেকেও দ্রব্যসামগ্রী চাইতে পারে, যদিও শেষোক্ত ক্ষেত্রে তাকে অবশ্যই আমন্ত্রণের নির্দেশিত সীমার মধ্যে থাকতে হয়।

সরাসরি চাওয়ার পাশাপাশি, দাতাদের দান দিতে প্রভাবিত করার জন্য অন্যান্য অনুপযুক্ত উপায়ও রয়েছে। মহাচত্তারীসকসুত্তং (মনি.৩.২.৭) মিথ্যা জীবিকা বলতে বুঝিয়েছে ভান করা, কথা বলা, ইঙ্গিত করা, তাচ্ছিল্য করা, এবং লাভ দিয়ে লাভ খোঁজা। বিশুদ্ধিমার্গে এগুলোর দীর্ঘ আলোচনার সারসংক্ষেপ করা যায় এভাবে :

ভান করা মানে হচ্ছে ভালো ভালো খাদ্য ইত্যাদি না চাওয়ার ভাব দেখানো, এই আশায় যে, দাতারা ভিক্ষুর অল্পেচ্ছুকতা দেখে মুগ্ধ হবে এবং এর ফলে তাকে আরও ভালো ভালো খাদ্য দান করবে।

কথা বলা মানে হচ্ছে দাতাদের সাথে এমনভাবে কথা বলা, যাতে তারা দান দেয়, যার উদাহরণের মধ্যে আছে : প্ররোচনা দেওয়া, পরামর্শ দেওয়া, তাদের অনুরাগভাজন হওয়া, এবং তাদের ছেলেমেয়েদের প্রতি আদর-স্নেহ দেখানো।

ইঙ্গিত করা মানে হচ্ছে পরোক্ষভাবে বলা বা ইশারা করা, যাতে দাতারা দান দেয়।

তাচ্ছিল্য করা মানে হচ্ছে কোনো ব্যক্তির সাথে তিরস্কারমূলক বা ব্যঙ্গাত্মকভাবে কথা বলা এই আশায় যে, সে লজ্জা পেয়ে দান দেবে।

লাভ দিয়ে লাভ খোঁজা মানে হচ্ছে ছোট্ট একটি দান দেওয়া এই আশায় যে, বিনিময়ে বড়োসড়ো কোনো দান পাওয়া যাবে (এর মধ্যে লাভের আশায় কোনো কিছুতে বিনিয়োগ করা এবং যারা দান দেয় তাদের বস্তুসামগ্রীর সুবিধা দেওয়া অন্তর্ভুক্ত)।

ইঙ্গিত করার শ্রেণিতে পারা.২-এর বিভঙ্গে দেওয়া তিনটি বিধিও পড়ে যায় (পারাজিকা গ্রন্থের ১৫০ নং অনুচ্ছেদ)। তিনটি নিয়ামকের ব্যাপারে আলোচনা করতে গিয়ে সেগুলো এমন একটি ব্যাপারটি নিয়ে আলোচনা করে, যেখানে ক ভিক্ষু এমন একটি জায়গায় যাচ্ছে যেখানে খ ভিক্ষুর উপাসকেরা থাকে। প্রথম নিয়ামকের ক্ষেত্রে, ক খ-এর শুভেচ্ছাগুলো খ-এর উপাসকদের কাছে স্বেচ্ছায় নিয়ে যায় (আপাতদৃষ্টিতে এই আশায় যে, তারা খ’কে দান পাঠাবে, আর সাধারণত সে-রকমই হয়।) দ্বিতীয় ক্ষেত্রে, খ তার শুভেচ্ছাগুলো ক’কে নিয়ে যেতে বলে। তৃতীয় ক্ষেত্রে, তারা দুজনে পরিকল্পনা করে এবং ক খ-এর শুভেচ্ছাগুলো নিয়ে যেতে রাজি হয়। এই তিনটি ক্ষেত্রেই, যে ভিক্ষু বলে, ‘আমি তোমার শুভেচ্ছাগুলো নিয়ে যাব,’ অথবা ‘আমার শুভেচ্ছাগুলো নিয়ে যাও,’ তার দুক্কট হয়। যদিও এই বিধিগুলো মনে হয় এক ধরনের মিথ্যা জীবিকাকে ঠেকানোর উদ্দেশ্যে করা হয়েছে, তবে এগুলো এক ভিক্ষু আরেক ভিক্ষুর নির্দোষ মনে দেওয়া শুভেচ্ছাগুলো নিয়ে যাওয়ার ক্ষেত্রেও কোনো ব্যতিক্রম রাখে নি।

সামঞ্ঞফলসুত্তং (দীনি.২)এ জীবিকা অর্জনের অনুপযুক্ত উপায়গুলোর আরও বিস্তারিত বিবরণ আছে। এটি বলে যে, একজন আদর্শ ভিক্ষু-

‘বার্তা বহন করা এবং কারোর টুকিটাকি কাজে এদিক-ওদিক যাওয়া থেকে বিরত থাকে... বেচাকেনা থেকে... ভুয়া ওজন, ভুয়া ধাতু, ভুয়া পরিমাপ থেকে... ঘুষ, প্রতারণা, জোচ্চুরি, এবং সকল প্রকার অসৎ পন্থা থেকে বিরত থাকে। সে অঙ্গচ্ছেদন, মেরে ফেলা, আটকে রাখা, রাস্তাঘাটে ডাকাতি, লুটপাত ও সহিংসতা থেকে বিরত থাকে...

যেখানে কোনো কোনো শ্রমণ ও ব্রাহ্মণ শ্রদ্ধাভরে দেওয়া খাদ্যে জীবন ধারণ করেও রাজা, মন্ত্রী, মহান যোদ্ধা (ক্ষত্রিয়), ব্রাহ্মণ, গৃহী অথবা কোনো যুবক/যুবতী ‘এখানে যাও,’ ‘ওখানে যাও,’ ‘এটি সেখানে নিয়ে যাও,’ ‘ওটা এখানে নিয়ে এসো,’ (বললে) তাদের বার্তা বহন করতে এবং তাদের কাজে এদিক-ওদিক যেতে ইচ্ছুক হয়, সেই ভিক্ষু লোকজনের এ ধরনের বার্তা বহন করা এবং তাদের কাজে এদিক-ওদিক যাওয়া থেকে বিরত থাকে...

যেখানে কোনো কোনো শ্রমণ ও ব্রাহ্মণ, শ্রদ্ধাভরে দেওয়া খাদ্যে জীবন ধারণ করেও মিথ্যাজীবিকা দ্বারা, সেই 'পশুসুলভ' বিদ্যাগুলো দ্বারা নিজেদের ব্যয় নির্বাহ করে, যেমন :

অঙ্গপ্রত্যঙ্গের লক্ষণ বিচার (যেমন : হস্তরেখাবিদ্যা);

অশুভ চিহ্ন ও লক্ষণ বিচার;

আকাশের ঘটনাগুলো ব্যাখ্যা করা (উল্কাপাত, ধূমকেতু);

স্বপ্নতত্ত্ব;

দেহের বৈশিষ্ট্যগুলো বিচার (যেমন : করোটি বা মাথার খুলি বিচার);

ইঁদুরে চিবানো কাপড়ের চিহ্ন বিচার;

অগ্নিতে নৈবদ্য উৎসর্গ, বড় চামচ/হাতা থেকে নৈবদ্য উৎসর্গ, তুষ, চালের গুঁড়ো, চাল, ঘি, ও তেলের নৈবদ্য;

মুখ থেকে নৈবদ্য উৎসর্গ;

রক্তবলি দেওয়া;

আঙুলের ডগার ভিত্তিতে ভবিষ্যদ্বাণী;

বাস্তুবিদ্যা (geomancy);

দেশের গুরুত্বপূর্ণ ব্যক্তিদের জন্য ভবিষ্যদ্বাণী করা;

শ্মশানে ভূত নামানো;

প্রেতাত্মাদের উপর জাদুমন্ত্র ঝাড়া;

মাটি বিদ্যা (পানি ও রত্ন নিয়ে ভবিষ্যদ্বাণী);

সাপ বিদ্যা, বিষ বিদ্যা, কাঁকড়াবিছে বিদ্যা, ইঁদুর বিদ্যা, পাখি বিদ্যা, কাক বিদ্যা;

আয়ুষ্কাল ভবিষ্যদ্বাণী করা;

রক্ষাকারী মন্ত্র দেওয়া;

কোষ্ঠী বানানো—

সে এ ধরনের মিথ্যা জীবিকা হতে, এ ধরনের 'পশুসুলভ' বিদ্যা থেকে বিরত থাকে।

যেখানে কোনো কোনো শ্রমণ ও ব্রাহ্মণ, শ্রদ্ধাভরে দেওয়া খাদ্যে জীবন ধারণ করেও মিথ্যা জীবিকা দ্বারা, সেই 'পশুসুলভ' বিদ্যাগুলো দ্বারা নিজেদের ব্যয় নির্বাহ করে যেমন : শুভ ও অশুভ রত্ন নির্ধারণ করা, লাঠি, পোশাক, তলোয়ার, তীর, ধনুক, এবং অন্যান্য অস্ত্রশস্ত্র; নারী, পুরুষ, ছেলে, মেয়ে, দাস, দাসী; হাতি, ঘোড়া, মোষ, ষাঁড়, ছাগল, ভেড়া, হাঁস-মুরগি, তিতির, টিকটিকি, খরগোশ, কচ্ছপ ও অন্যান্য প্রাণী শুভ ও অশুভ হিসেবে নির্ধারণ করা—সে এ ধরনের মিথ্যা জীবিকা হতে, এ ধরনের 'পশুসুলভ' বিদ্যা থেকে বিরত থাকে।

যেখানে কোনো কোনো শ্রমণ ও ব্রাহ্মণ, শ্রদ্ধাভরে দেওয়া খাদ্যে জীবন ধারণ করেও মিথ্যা জীবিকা দ্বারা, সেই 'পশুসুলভ' বিদ্যাগুলো (ভবিষ্যদ্বাণী করা) দ্বারা নিজেদের ব্যয় নির্বাহ করে যেমন :

শাসকেরা সামনে এগিয়ে যাবে;

শাসকেরা সামনে এগিয়ে যাবে না;

আমাদের শাসকেরা আক্রমণ করবে এবং তাদের শাসকেরা পিছু হটবে;

তাদের শাসকেরা আক্রমণ করবে এবং আমাদের শাসকেরা পিছু হটবে;

আমাদের শাসকদের জয় হবে এবং তাদের শাসকদের পরাজয় হবে;

তাদের শাসকদের জয় হবে এবং আমাদের শাসকদের পরাজয় হবে;

এভাবে একজনের জয় হবে, অন্যজনের পরাজয় হবে—

সে এ ধরনের মিথ্যা জীবিকা হতে, এ ধরনের 'পশুসুলভ' বিদ্যা থেকে বিরত থাকে।

যেখানে কোনো কোনো শ্রমণ ও ব্রাহ্মণ, শ্রদ্ধাভরে দেওয়া খাদ্যে জীবন ধারণ করেও মিথ্যা জীবিকা দ্বারা, সেই 'পশুসুলভ' বিদ্যাগুলো (ভবিষ্যদ্বাণী করা) দ্বারা নিজেদের ব্যয় নির্বাহ করে যেমন :

চন্দ্রগ্রহণ হবে;

সূর্যগ্রহণ হবে;

নক্ষত্র রাহুগ্রস্ত হবে;

চন্দ্র-সূর্য শুভ হবে;

চন্দ্র-সূর্য শুভ হবে না;

নক্ষত্র শুভ হবে;

নক্ষত্র শুভ হবে না;

উল্কা বৃষ্টি হবে;

আকাশে আলোর ঝলকানি দেখা যাবে ( উত্তর মেরুতে দেখা যাওয়া আলোকচ্ছটা? aurora?);

ভূমিকম্প হবে;

শুকনো মেঘ থেকে বজ্রপাত হবে;

চন্দ্র, সূর্য ও নক্ষত্রের উদয়, অস্ত, অন্ধকার এবং ঔজ্জ্বল্য দেখা যাবে;

চন্দ্রগ্রহণের ফল হবে এরূপ... চন্দ্র, সূর্য ও নক্ষত্রের উদয়, অস্ত, অন্ধকার এবং ঔজ্জ্বল্য দেখা যাওয়ার ফল হবে এরূপ..

সে এ ধরনের মিথ্যা জীবিকা হতে, এ ধরনের 'পশুসুলভ' বিদ্যা থেকে বিরত থাকে।

যেখানে কোনো কোনো শ্রমণ ও ব্রাহ্মণ, শ্রদ্ধাভরে দেওয়া খাদ্যে জীবন ধারণ করেও মিথ্যা জীবিকা দ্বারা, সেই 'পশুসুলভ' বিদ্যাগুলো (ভবিষ্যদ্বাণী করা) দ্বারা নিজেদের ব্যয় নির্বাহ করে, যেমন :

প্রচুর বৃষ্টি হবে; খরা হবে;

প্রাচুর্যতা হবে; দুর্ভিক্ষ হবে;

বিশ্রাম ও নিরাপত্তা হবে; বিপদ হবে;

রোগ হবে; রোগমুক্তি হবে;

অথবা, তারা (সেই শ্রমণ-ব্রাহ্মণেরা) হিসাব, গণনা, হিসাব-নিকাশ, কবিতা রচনা, অথবা সুখবাদী বিদ্যা ও মতবাদ (লোকাযত) শিক্ষা দিয়ে জীবিকা নির্বাহ করে—

সে এ ধরনের মিথ্যা জীবিকা হতে, এ ধরনের 'পশুসুলভ' বিদ্যা থেকে বিরত থাকে।

যেখানে কোনো কোনো শ্রমণ ও ব্রাহ্মণ শ্রদ্ধাভরে দেওয়া খাদ্যে জীবন ধারণ করেও মিথ্যা জীবিকা দ্বারা, সেই 'পশুসুলভ' বিদ্যাগুলো দ্বারা নিজেদের ব্যয় নির্বাহ করে, যেমন :

বিবাহের শুভদিন ধার্য করা—কোন দিন কনেকে ঘরে আনা হবে এবং কোন দিন তাকে পাঠানো হবে; বাগ্দান ও তালাকের জন্য শুভদিন ধার্য করা; ঋণ সংগ্রহ করা অথবা বিনিয়োগ করা ও ঋণ দেওয়া; লোকজনকে আকর্ষণীয় ও অনাকর্ষণীয় করার মন্ত্র আবৃত্তি করা, যে-সব নারীর গর্ভপাত হয়েছে তাদের সারিয়ে তোলা;

কোনো লোকের জিহ্বা বন্ধ করার মন্ত্র জপ করা, তার চোয়াল অবশ করে দেওয়ার জন্য, তার নিজের হাত থেকে নিয়ন্ত্রণ হারিয়ে ফেলার জন্য, অথবা তাকে বধির করার জন্য মন্ত্র জপ করা;

আয়নায়, কোনো মেয়ের মধ্যে অথবা কোনো প্রেতাত্মাভরকারী ব্যক্তির মধ্যে থাকা প্রেতাত্মাকে প্রশ্ন করে দৈব উত্তর পাওয়া;

সূর্যপূজা, মহাব্রহ্মাপূজা, মুখ থেকে অগ্নিশিখা বের করা, সৌভাগ্যের দেবীকে আহ্বান করা—

সে এ ধরনের মিথ্যা জীবিকা হতে, এ ধরনের 'পশুসুলভ' বিদ্যা থেকে বিরত থাকে।

যেখানে কোনো কোনো শ্রমণ ও ব্রাহ্মণ, শ্রদ্ধাভরে দেওয়া খাদ্যে জীবন ধারণ করেও মিথ্যা জীবিকা দ্বারা, সেই 'পশুসুলভ' বিদ্যাগুলো দ্বারা নিজেদের ব্যয় নির্বাহ করে যেমন :

কোনো সুবিধার জন্য দেবদেবীর কাছে প্রতিজ্ঞা করা; সেই প্রতিজ্ঞা পূরণ করা;

ডাকিনীবিদ্যা;

মাটির ঘরে মন্ত্র জপ করা (উপরে মাটিবিদ্যা দেখুন);

পৌরুষত্ব ও বন্ধ্যাত্ব আনয়ন করা;

কোনো জায়গা নির্মাণের উপযোগী করার জন্য প্রস্তুত করা;

নির্মাণের জন্য কোনো জায়গা পবিত্র করা;

আনুষ্ঠানিক মুখ ধোয়া ও আনুষ্ঠানিক গোসল দেওয়া;

যজ্ঞের আগুন দেওয়া;

বমির ওষুধ প্রয়োগ করা; বিরেচক বা কোষ্ঠপরিষ্কারক, ঊর্ধ্ব বিরেচক, নিম্ন বিরেচক, মাথাবিরেচক প্রয়োগ করা; কানের তেল, চোখের ড্রপ, নাকের মধ্য দিয়ে চিকিৎসা, মলম এবং প্রতিষেধক মলম দেওয়া; চোখের অপারেশন (অথবা অপসারণমূলক অপারেশন) করা, সাধারণ অপারেশন করা, শিশুদের রোগের চিকিৎসা করা, শেকড়-ওষুধ এবং বন্ধনকারী ভেষজ গুল্ম প্রয়োগ করা—

এ ধরনের মিথ্যা জীবিকা থেকে, 'পশুসুলভ' বিদ্যা থেকে সে বিরত থাকে। এটিও তার শীলের অংশ।’

খন্ধকে মিথ্যা জীবিকা সম্পর্কিত বিধি আছে কয়েকটি মাত্র। কোনো ভিক্ষু উপরোক্ত 'পশুসুলভ' বিদ্যাগুলোর যে-কোনোটি শিখলে অথবা শিক্ষা দিলে দুক্কট হয়। কোনো ভিক্ষু লোকাযত শিখলে অথবা শিক্ষা দিলে, তার বেলায়ও একই কথা খাটে। এখানে লোকাযত শব্দটির অর্থ নিয়ে বিতর্ক আছে। লোকাযতিকসুত্তং (স.নি.২.১.৫.৮) নির্দেশ করে যে, লোকায়ত হচ্ছে এক ধরনের দর্শনশাস্ত্র বা অধিবিদ্যা, বিশ্বের সৃষ্টিতত্ত্ব, অথবা সংসারের স্বভাব। এটি বলে যে, লোকায়তের চারটি মূল মতবাদ আছে : সবকিছুর অস্তিত্ব আছে, কোনো কিছুর অস্তিত্ব নেই, সবকিছুই এক, সবকিছুই অনেক বা অনেককিছুর সমাহার। অর্থকথা লোকায়তকে কূটতর্ক বা মিথ্যাকে সত্য বুঝানোর তর্কবিদ্যা (‘এই এই কারণে কাক সাদা, সারস কালো’) এবং অন্য ধর্মের শিক্ষাগুলোকে বুঝিয়েছে। যেহেতু বুদ্ধের সময়ের লোকায়তবাদীরা তাদের প্রথম নীতিকে সুখবাদী জীবনের পক্ষে যুক্তি দেওয়ার জন্য ব্যবহার করত, তাই কিছু কিছু আধুনিক পণ্ডিতরা লোকায়তকে সুখবাদ হিসেবে অনূবাদ করে থাকে। এই শব্দটির সঠিক সংজ্ঞা যাই হোক না কেন, মহান মানদণ্ডের মধ্য দিয়ে এটিকে সম্প্রসারিত করা যায়, যাতে বুদ্ধের শিক্ষার বিপরীত সমস্ত দার্শনিক ও ধর্মীয় মতবাদ এর আওতাভুক্ত হয়।

ৰিনয-মুখ এই নিষেধাজ্ঞার বিরুদ্ধে আপত্তি তোলে এই বলে যে, এটি ভিক্ষুদের সংকীর্ণমনা ও অন্যধর্ম বিষয়ে ধারণাবিহীন করে তুলবে, ফলে তারা অবৌদ্ধ মতবাদগুলোর বিরুদ্ধে কার্যকরভাবে যুক্তিতর্ক করতে অসমর্থ হবে। তবে আমাদের অবশ্যই স্মরণ করতে হবে যে, যখন পিটক প্রথম সংকলিত হয়েছিল, সেই সময়ে কোনো একটি দার্শনিক বিদ্যা ‘শিক্ষা’ করার মানেই ছিল সেই দার্শনিক বিদ্যার আচার্যদের কাছে গিয়ে শিক্ষানবীশ হওয়া এবং সেই দার্শনিক বিদ্যার গ্রন্থগুলো শিক্ষা করা। তাই এটি বলা চলে যে, বুদ্ধের শিক্ষাকে দুর্বল করে দেবে এমন কোনো বিদ্যার বিষয়ে পড়লে তা এই নিষেধাজ্ঞার আওতায় পড়বে না। তবুও এ ধরনের বিষয়গুলো পড়ার ব্যাপারে ভিক্ষুর নিজের উদ্দেশ্যের প্রতি অবশ্যই খেয়াল রাখতে হবে এবং যে মূল্যবান সময়টা ধর্মচর্চাতে কাটানো যেত, এমন পড়াশোনার কারণে সেই সময়টা সেদিকে ব্যয় হয়ে যাচ্ছে কি না তা-ও অবশ্যই খেয়াল রাখতে হবে।

অপর ভিক্ষুর জিনিসপত্র বিশ্বাস করে গ্রহণ করাটা কোনো ভিক্ষুর জন্য অনুমোদিত, আর সেগুলো সে তার নিজের করে নিতে পারবে যদি সেগুলোর আদি মালিক এই পাঁচটি গুণে সমন্বিত হয় : ‘সে তার পরিচিত, সে তার অন্তরঙ্গ বা আপনজন, সে ব্যাপারটা বলেছে, সে এখনো জীবিত, এবং ভিক্ষু জানে যে, ‘আমি এটি নেওয়াতে সে খুশিই হবে।’ এই বিষয়টি পারা.২-এ বিস্তারিতভাবে আলোচিত হয়েছে। সেই আলোচনায় যেমনটা উল্লিখিত হয়েছে, অর্থকথা বলেছে যে, এর মধ্যে শুধু তিনটি গুণ পরিপূর্ণ হতে হবে : চতুর্থ, পঞ্চম এবং প্রথম তিনটির মধ্যে যে-কোনো একটি। মৰ.৩৭৮ পাঁচটি শর্তের উল্লেখ করে, যেগুলো কোনো দাতার কাছ থেকে কোনো দ্রব্য ঈপ্সিত গ্রহীতার কাছে নিয়ে যাওয়ার সময় সেটি বিধিসম্মতভাবে বিশ্বাস করে গ্রহণের জন্য অবশ্যই পরিপূরণ করতে হয়। এই শর্তগুলোও পারা.২-এ আলোচিত হয়েছে।

মৰ.৩০৩ একজন প্রাক্তন নাপিতের গল্প বলে, যে বৃদ্ধ বয়সে প্রব্রজ্যা নিয়েছিল এবং তার নাপিতের সরঞ্জামগুলো তখনো তার সাথেই রাখত। সে তার সরঞ্জামগুলো তার ছেলেদের দিল, তারাও তার মতোই দক্ষ নাপিত ছিল। সে তাদের সেই সরঞ্জামগুলো সাথে নিয়ে ঘর থেকে ঘরে খাদ্যদান চাওয়ার জন্য বলল। তার ছেলেরা এতে খুব সফল হলো। দাতারা দিতে না চাইলেও ক্ষুর ইত্যাদি দেখে ভয়ে দান দিল। যার ফলে বুদ্ধ দুটো বিধি স্থাপন করলেন : যা অনুমোদনযোগ্য নয়, ভিক্ষুর তা অন্যদের দিয়েও করানো উচিত নয়, এবং যে আগে নাপিত ছিল, তার নাপিতের সরঞ্জামগুলো রাখা উচিত নয়। প্রথম বিধিটি মনে হয় এটি বুঝাতে চেয়েছে যে, বস্তুগত লাভের জন্য অন্যদের দিয়ে ভান করা, কথা বলা, ইঙ্গিত করা ইত্যাদি বলানো উচিত নয়। দ্বিতীয় বিধিটি মনে হয় তৎকালীন সময়ে নাপিতদের প্রতি লোকজনের যে ভয় ছিল তার সাথে সম্পর্কিত, কারণ এই নাপিতরা তাদের ক্ষুর চালনায় এমন দক্ষ ছিল যে দৃশ্যমান কোনো ক্ষত ছাড়াই তারা কাউকে হত্যা করতে পারত। তাই আগে নাপিত ছিল এমন কোনো ভিক্ষু যাতে কাউকে ভয় দেখাতে না পারে, সেজন্য তার কাছে নাপিতের সরঞ্জামগুলো রাখা উচিত নয়। অর্থকথা বলে যে, প্রাক্তন নাপিত নাপিতের সরঞ্জামগুলো ব্যবহার করতে পারে (যেমন : তার সতীর্থ ভিক্ষুদের মাথা কামানোর সময়), কিন্তু সেগুলো সে নিজের কাছে রাখতে পারে না, অথবা তা ব্যবহারের জন্য কোনো বেতন বা মজুরি গ্রহণ করতে পারে না। অন্য ভিক্ষুরা কোনো অপরাধ ছাড়াই নাপিতের সরঞ্জামগুলো ব্যবহার করতে পারে।

ভিক্ষু যাতে লাভ দিয়ে লাভ খুঁজতে না পারে, এবং তার দাতারা যাতে অসন্তুষ্ট না হয়, তা ঠেকাতে একটি বিধি আছে- শ্রদ্ধায় প্রদত্ত দানের মাধ্যমে জীবন ধারণ করছে এমন ভিক্ষুর সেই দানগুলো গ্রহণ করে গৃহীদের দেওয়া উচিত নয়। এভাবে দিলে শ্রদ্ধায় প্রদত্ত দানের (সদ্ধা-দেয্য) অপব্যবহার করা হয়। এর একটি ব্যতিক্রম হচ্ছে, ভিক্ষু সেই দানগুলো সব সময় তার বাবা-মাকে দিতে পারে। অর্থকথা উল্লেখ করে, বাবা-মা রাজকুলের হলেও এই অনুমোদন প্রযোজ্য হয়। তবে এই অনুমোদনটি অন্যান্য আত্মীয়দের অন্তর্ভুক্ত করে না।

কোন লাভগুলো শ্রদ্ধাদান হয় আর কোন লাভগুলো শ্রদ্ধাদান হয় না, তা কোনো গ্রন্থই উল্লেখ করে নি। তবে শব্দটি থেকে একটা ধারণা পাওয়া যায় যে, দাতার শ্রদ্ধা ব্যতীত অন্য কোনো কারণে পাওয়া লাভের বেলায় এটি প্রযোজ্য হবে না, যেমন : তার বাবা-মা থেকে উত্তরাধিকারসূত্রে প্রাপ্ত সম্পত্তি, অথবা তার উপসম্পদার আগে করা কাজ থেকে প্রাপ্ত তহবিল।

তবে পিণ্ডদান বা ভিক্ষান্ন দান স্পষ্টতই শ্রদ্ধাদান, তাই প্রশ্ন জাগে : উচ্ছিষ্টগুলো তাহলে কী করা উচিত? মৰ.১৯৯ ভিক্খু-ভতিক (বা ভিক্খু-গতিক) নামে এক ব্যক্তির উল্লেখ করে, অর্থকথা যাকে ভিক্ষুদের সাথে একই আবাসে বাস করছে এমন কোনো লোককে বুঝিয়েছে। ভিক্ষুদের উচ্ছিষ্টগুলো এমন লোকজনকে দেওয়ার রীতি হয়তো তখন ছিল, কিন্তু পিটকে বিষয়টি স্পষ্টভাবে আলোচিত হয় নি। ৰিনয-মুখ বিষয়টি স্পষ্টভাবে আলোচনা করেছে এই বলে যে, ভিক্ষু তার প্রয়োজনের অতিরিক্ত যে-কোনো লাভ গ্রহণ করতে পারে এবং বিহারে যারা কাজ করে, তাদের বেতন বা ক্ষতিপূরণ হিসেবে দিতে পারে। (চুৰ.৪০৬-এর অর্থকথা বলে যে, ভিক্ষু তাকে যা দেওয়া হয়েছে তা থেকে সবচেয়ে ভালো অংশটি নিতে পারে এবং বাকিটা অন্যদের দিতে পারে। এ ছাড়াও দানীয় সামগ্রীটা যদি তার উপযুক্ত না হয়, তাহলে সে তা অন্যদের দিয়ে দিতে পারে। তা ছাড়া সে কোনো চীবর অথবা ছাবেক দুয়েকদিন ব্যবহার করে অন্যদের দিয়ে দিতে পারে।) দীর্ঘদিন টেকে এমন কোনো দ্রব্যসামগ্রী ভিক্ষুর কাছে অতিরিক্ত থাকলে, সে তা তার সতীর্থ ভিক্ষুদের অথবা সংঘকে দিতে পারে। সংঘের যদি অতিরিক্ত থাকে, তাহলে সেগুলো দিয়ে প্রয়োজনীয় কোনো কিছু বিনিময় করে নেওয়া যায় (অধ্যায়-৭ দেখুন)। অথবা, পাচি.৪১-এর মূল কাহিনি থেকে দেখা যায়, সেই অতিরিক্ত দ্রব্যগুলো ‘যারা উচ্ছিষ্ট খায় (ৰিঘাসাদ)’ তাদের দেওয়ার ব্যবস্থা করা যেতে পারে। আর সেই কাহিনি থেকে আরও দেখা যায়, এই উচ্ছিষ্টভোজীদের মধ্যে অন্য ধর্মাবলম্বীরাও থাকতে পারে।

নিষ্ঠুরতা
গবাদিপশুর শিং, কান, গলকম্বল, অথবা লেজে ধরা উচিত নয়, আর তাদের পিঠের উপরও চড়া উচিত নয়। (কোনো কোনো সংঘে এই বিধিটি সম্প্রসারিত করা হয়েছে যাতে ভিক্ষুর যে-কোনো ধরনের প্রাণীর পিঠে চড়া নিষেধ এবং উপরে যেমনটা উল্লিখিত হয়েছে, সাইকেল ও মোটরসাইকেলে চড়াও নিষেধ।) তা ছাড়াও, যৌন কামনার চিন্তা নিয়ে গবাদিপশুর যৌনাঙ্গগুলো স্পর্শ করলে থুল্লচ্চয় হয়। অর্থকথা ব্যাখ্যা করে যে, এটি শুধু তাদের যৌনাঙ্গকে নিজের যৌনাঙ্গ নিয়ে স্পর্শ করলে সেক্ষেত্রে প্রযোজ্য, কিন্তু ব্যাপারটা যে এমনই নির্দেশ করে, তা পিটকের কোথাও দেখা যায় না। টীকা যোগ করে যে, গবাদিপশুর শিং ইত্যাদিতে ধরা ঠিক আছে যদি তার উদ্দেশ্য হয় তাদের কোনো অসুবিধা বা বিপদ থেকে মুক্ত করা।

ধ্বংসাত্মক আচরণ
পারা.২-এর বিভঙ্গ বলে যে, কোনো ভিক্ষু অন্য ব্যক্তির সম্পত্তি ভাঙলে, ছড়িয়ে ছিটিয়ে দিলে, পোড়ালে অথবা অন্য যে-কোনোভাবে ব্যবহারের অনুপযুক্ত করে দিলে সেই ভিক্ষুর দুক্কট হয়। চুৰ.২৮৩ আরও যোগ করে যে, ভিক্ষুর পক্ষে ঝোপঝাড় পোড়ানো অনুমোদিত নয়। তবে যদি দাবানল লাগে, প্রতি-অগ্নি বা প্রতিরোধকারী আগুন জ্বালানো যায় এবং পরিত্রাণ (পরিত্ত) বানানো যায়। আপাতদৃষ্টিতে এই শেষোক্ত কথাটির মানে হচ্ছে কোনো রক্ষা মন্ত্র আবৃত্তি করা, যেমন ৰত্তক পরিত্ত (ৰট্টপোতকচরিযা, চরিয়াপিটক ৩.৯), কিন্তু অর্থকথা এটিকে ভিন্নভাবে বুঝেছে, অর্থাৎ এর মতে, পরিত্রাণ বানানো-এর মধ্যে আছে ঘাস কাটা এবং পরিখা খনন করা, যেগুলো অন্য সময়ে নিষিদ্ধ (পাচি.১০ ও ১১ দেখুন); আর সেখানে যদি কোনো অনুপসম্পন্ন ব্যক্তি (এর মধ্যে শ্রামণও অন্তর্ভুক্ত) থাকে, তাহলে তাকে দিয়ে প্রতি-অগ্নি জ্বালানো যায়; কোনো অনুপসম্পন্ন ব্যক্তি উপস্থিত না থাকলে ভিক্ষু তা নিজেই জ্বালাতে পারে (যদিও সেই ব্যক্তির আগুন জ্বালাতে কোনো সাহায্য প্রয়োজন হলে, তাকে সাহায্য করতে যাওয়াটা কোনো অপরাধ হওয়া উচিত নয়)। অর্থকথা আরও যোগ করে যে, ঝোপঝাড় কাটা, পরিখা খনন করা এবং বাড়ি মেরে মেরে আগুন নেভানোর জন্য সজীব ডালপালা কাটার বেলায়ও একই কথা খাটে, অর্থাৎ আগুন নিজের আবাসে পৌঁছুক বা না পৌঁছুক, এসব কাজ করলে ঠিকই আছে। তবে আগুনটি নেভাতে যদি পানি ছাড়া আর কিছুই ব্যবহার করতে না হয়, সেক্ষেত্রে এই বিশেষ অনুমোদনগুলো খাটে না।

যদিও অর্থকথা 'পরিত্রাণ বানানো'কে এভাবে বুঝতে গিয়ে হয়তো ভুল করেছে, তবে মহান মানদণ্ডের ভিত্তিতে এই যুক্তি দেওয়া যায়, যে পরিস্থিতিতে ভিক্ষুর পক্ষে প্রতি-অগ্নি জ্বালানো অনুমোদিত, সেখানে সেই প্রতি-অগ্নি যাতে উল্টো ভিক্ষুর জায়গাটাকে পুড়িয়ে ফেলতে না পারে তা নিশ্চিত করার জন্য প্রয়োজনীয় যে-কোনো কাজই এখানে অনুমোদিত হওয়া উচিত।

আত্ম-অঙ্গচ্ছেদ
যে ভিক্ষু নিজের যৌনাঙ্গ কেটে ফেলে, তার থুল্লচ্চয় হয়।

সেই সময় এক ভিক্ষু অসন্তোষে জর্জরিত হয়ে নিজের পুরুষাঙ্গ কেটে ফেলল। তারা ব্যাপারটি ভগবানকে জানাল, (তিনি বললেন), ‘যেখানে একটা জিনিস কেটে ফেলার কথা, সেখানে এই মূর্খ লোকটি অন্য আরেকটা কেটে ফেলেছে।’

টীকা উল্লেখ করে যে, ‘যে জিনিসটা কেটে ফেলার কথা,’ সেটি ছিল কামরাগের প্রতি অনুরাগ।

অর্থকথা আরও যোগ করে যে, বিদ্বেষবশত নিজের দেহের অন্য যে-কোনো অংশ, যেমন : কান, নাক, ও আঙুল কেটে ফেললে দুক্কট হয়। তবে চিকিৎসার উদ্দেশ্যে (যেমন কোনো অপারেশনে) নিজের দেহের যে-কোনো অংশ কাটা বা কেটে বিচ্ছিন্ন করাটা অনুমোদিত; অথবা, উদাহরণস্বরূপ সাপ বা পোকামাকড়ের কামড়ে রক্ত পড়তে দেওয়ার প্রয়োজন হলে তা-ও অনুমোদিত (অধ্যায়-৫ দেখুন; মৰ.২৬৭)।

মন্ত্র ও নিমিত্ত বা পূর্বলক্ষণ
এক রাজকুমার একবার বুদ্ধসহ ভিক্ষুসংঘকে তার বাড়িতে নিমন্ত্রণ করল। তার প্রাসাদের প্রবেশপথে সে এক ফালি কাপড় বিছিয়ে বুদ্ধকে তার উপর দিয়ে হেঁটে যেতে অনুরোধ করল। অর্থকথামতে সে এটিকে একটি নিমিত্ত বা পূর্বলক্ষণ হিসেবে ধরে নেওয়ার পরিকল্পনা করেছিল, অর্থাৎ বুদ্ধ যদি কাপড়টার উপর পা দেন, তাহলে তার (রাজকুমারের) পুত্র লাভ হবে। সে যাই হোক, বুদ্ধ কাপড়টার উপর পা দিলেন না, অধিকন্তু এমন পরিস্থিতিতে ভিক্ষুদের কোনো কাপড়ের উপর দিয়ে যেতে মানা করে দিলেন। অর্থকথা এর ব্যাখ্যা করেছে যে, এই বিধিটি বেঁধে দেওয়া হয়েছে যাতে যে-সমস্ত ভিক্ষু সঠিকভাবে ভবিষ্যৎ বলে দিতে পারে না, তাদের লোকজন যেন অবজ্ঞা না করে। পিটকে অবশ্য এর দুটো ব্যতিক্রম আছে। প্রথমটা হচ্ছে, যদি গৃহী লোকজন কোনো কাপড় বিছিয়ে দেয় এবং বিশেষভাবে কোনো ভিক্ষুকে তাদের মঙ্গলের জন্য এর উপর দিয়ে হেঁটে যেতে বলে, তখন তার এর উপর দিয়ে হেঁটে যাওয়া অনুমোদিত (যদিও অর্থকথায় দেওয়া অনুমোদনযোগ্য সৌভাগ্যের লক্ষণের মধ্যে রয়েছে, কোনো মহিলার গর্ভপাত হবে অথবা গর্ভবতী হবে, যা নিশ্চিতই অদ্ভুত বলে মনে হয়)। দ্বিতীয়টি হচ্ছে, পা ধোয়ার পরে শুকানোর জন্য কোনো কাপড়ের উপর পা দেওয়া যায়।

হাঁচি দেওয়ার পরে সুস্বাস্থ্য এবং দীর্ঘজীবন কামনাকে ঘিরেও এই একই ধরনের নিষেধাজ্ঞা ও অনুমোদনের ঘটনা দেখা যায়। বুদ্ধ একবার ধর্মদেশনা দেওয়ার সময় হাঁচি দিলেন। এতে ধর্মদেশনা ব্যাহত হলো, কারণ ভিক্ষুরা বলে উঠল, ‘আপনি বেঁচে থাকুন!’ তিনি তাদের জিজ্ঞেস করলেন, ‘ভিক্ষুগণ, কেউ হাঁচি দেওয়ার পরে যখন 'আপনি বেঁচে থাকুন!' বলা হয়, সে কারণে কি সে বাঁচতে পারে নাকি মরতে পারে?’ উত্তরটা অবশ্যই ছিল ‘না,’ আর তাই বুদ্ধ কেউ হাঁচি দিলে ‘আপনি বেঁচে থাকুন' (আধুনিককালে এর সমতুল্য কথাগুলো হবে ‘সুস্বাস্থ্য! (Gesundheit)’ অথবা ‘আশীর্বাদ!’) এরূপ বলতে নিষেধ করে দিলেন। কিন্তু কোনো ভিক্ষু হাঁচি দেওয়ার পরে গৃহীরা তার দীর্ঘ জীবন কামনা করলে সেক্ষেত্রে বুদ্ধ একটি ব্যতিক্রম করলেন। তৎকালীন সময়ে প্রচলিত রীতি ছিল কেউ হাঁচি দিলে অন্যরা তার দীর্ঘ জীবন কামনা করত, আর তার জবাবে হাঁচি দেওয়া লোকটির বলার রীতি ছিল ‘দীর্ঘায়ু হোন!’ বুদ্ধ সেক্ষেত্রে ভিক্ষুদের প্রচলিত রীতি অনুযায়ী জবাব দেওয়ার অনুমোদন করলেন।

উপরে, মিথ্যা জীবিকার অংশে যেমনটা উল্লেখ করা হয়েছে, রক্ষামন্ত্র (পরিত্রাণ) বা পরিত্ত দেওয়া ভিক্ষুর জন্য নিষিদ্ধ। তবে গৃহী লোকেরা সৌভাগ্যের জন্য কোনো ভিক্ষুকে পরিত্রাণ আবৃত্তি অথবা পরিত্রাণ-পানি দিতে বললে, সেক্ষেত্রে পারা.৩-এর অর্থকথা উপরের কাপড় ও হাঁচিকে ঘিরে যে রীতি, তা এখানে প্রয়োগ করে। সেখানে অর্থকথা বলে, এটি অনুমোদনযোগ্য হবে নাকি হবে না তা নির্ভর করে কীভাবে আমন্ত্রণটা করা হয়েছে এবং অনুষ্ঠানটি কীভাবে সাজানো হয়েছে তার উপরে। তারা যদি কোনো অসুস্থ ব্যক্তির জন্য পরিত্রাণ আবৃত্তি বা পরিত্রাণ-পানি দিতে বলে, তার সেই আমন্ত্রণ গ্রহণ করা উচিত নয় (কারণ এটি তখন চিকিৎসাবিদ্যা চর্চা করা হিসেবে গণ্য হবে)। কিন্তু তারা যদি কেবল সৌভাগ্যের জন্য পরিত্রাণ আবৃত্তি বা পরিত্রাণ-পানি দিতে বলে, তাহলে সে তা দিতে পারে। ভিক্ষু তাদের ঘরে আমন্ত্রিত হলে, তারা যদি পরিত্রাণ-পানি দিতে বলে, সে তখন তার হাত দিয়ে পানিটা নেড়ে দিতে পারে, অথবা সেই পানির পাত্রের সাথে থাকা কোনো সুতা স্পর্শ করতে পারে, আর সে তা করতে পারে কেবল যদি তারা এসব জিনিসের যোগান দেয়। সে যদি নিজে থেকে সেগুলো দেয়, তার দুক্কট হয়। এই বিষয়ে অর্থকথার এমন অনুমোদন একটু বিতর্কিত এবং সকল সংঘ সেটি অনুসরণ করে না।

তবে পিটক স্পষ্টই ভিক্ষুর নিজেকে রক্ষার জন্য পরিত্রাণ আবৃত্তির অনুমোদন করে। চুৰ.২৫১ সাপের কামড় থেকে নিজেকে রক্ষার জন্য সাপদের চারটি রাজকুলকে মৈত্রীতে প্লাবিত করাটা অনুমোদন করে এবং আত্মরক্ষার জন্য পরিত্রাণ আবৃত্তি করার নির্দেশ দেয় (অহিরাজসুত্তং, অনি ৪.৭.৭)। আটানাটিয সুত্তং (দীনি.৩.৯) এবং রতনসুত্তং (সু.নি.২.১) (=খু.পা.৬)-এ উচ্ছৃঙ্খল ভূতপ্রেতদের উৎপাত থেকে নিজেকে রক্ষার জন্য একই ধরনের মন্ত্র আছে। আর উপরে যেমনটা বলা হয়েছে, দাবানল আসলে আত্মরক্ষাকারী মন্ত্র আবৃত্তি করাটা অনুমোদিত।

এখানে উল্লেখ করার মতো বিষয় হচ্ছে, এসব পরিত্রাণের শক্তি নির্ভর করে আবৃত্তিকারী ব্যক্তির মনের কুশল গুণাবলি অর্থাৎ মৈত্রী, ত্রিরত্নের প্রতি শ্রদ্ধা ও সত্যবাদিতার উপরে। তাই অন্যান্য আত্মরক্ষাকারী মন্ত্রগুলো, যেগুলোর শক্তিও নির্ভর করে মনের কুশল গুণাবলির উপরে, সেগুলোও মহান মানদণ্ডের অধীনে অনুমোদনযোগ্য হবে বলে মনে হয়। মনের অকুশল মানসিক অবস্থা, যেমন : নিজের নিরাপত্তার জন্য হুমকি হয়ে দাঁড়িয়েছে এমন কারো প্রতি ক্ষতি কামনাকারী মন্ত্রগুলো অনুমোদনযোগ্য নয়। কেউ কেউ হয়তো যুক্তি দেখাতে পারে, যে-সব মন্ত্রের শক্তি অন্যান্য গুণাবলির উপর প্রতিষ্ঠিত, যেমন : মহাযানী মন্ত্রগুলো—যেগুলোর শক্তি তাদের শব্দ বা অক্ষরগুলোর জাদুকরী গুণাবলি থেকে অথবা বাইরের কোনো সত্ত্ব থেকে আসে বলে দাবি করা হয়—সেগুলোও অনুমোদনযোগ্য হবে না, কিন্তু সেটি একটি বিতর্কিত বিষয়।

অলৌকিক শক্তি দেখানো
সঙ্গারৰসুত্তং (অ.নি.৩.৬.১০)এ বুদ্ধ একজন ব্রাহ্মণকে বলেন যে, তার বহু শত ভিক্ষু শিষ্য অলৌকিক শক্তিসম্পন্ন। তা সত্ত্বেও তিনি সেই শক্তিগুলো গৃহীদের দেখাতে নিষেধ করে দিয়েছেন। এই নিষেধাজ্ঞার মূল কাহিনিটা, যেটা আমরা পাচি.৮-এ সংক্ষিপ্তভাবে উল্লেখ করেছিলাম, তা থেকেই এর কারণটা জানা যায় :

সেই সময় রাজগৃহের শ্রেষ্ঠীর নিকট চন্দনবৃক্ষের সারকাঠ থেকে পাওয়া একটি দামি চন্দন কাঠখণ্ড লাভ হলো। তার মনে এই চিন্তা জাগলো, ‘এই চন্দন কাঠখণ্ড দিয়ে একটি ছাবেক বানাতে দিলে কেমন হয়? টুকরোটাকরা যা থাকবে সেগুলো আমার উপভোগ্য হবে, আর ছাবেকটি আমি দান করে দেব।’ তখন কোষাধ্যক্ষ সেই চন্দন কাঠখণ্ড থেকে একটি ছাবেক প্রস্তুত করিয়ে, তাতে একটি রশি জড়িয়ে, একটি বাঁশের খুঁটির আগায় সেটি ঝুলিয়ে, অনেকগুলো বাঁশের খুঁটি একটির প্রান্তে আরেকটি বেঁধে তাদের উপরে সেই বাঁশের খুঁটিটি বেঁধে, এই ঘোষণা করলো, ‘যে-কোনো শ্রমণ বা ব্রাহ্মণ, যিনি অলৌকিক শক্তিসম্পন্ন অর্হৎ, তিনি এই ছাবেকটি নামিয়ে আনুন, আর সেটি আপনাকেই দেওয়া হবে।’

তখন পূরণ কস্সপ সেই রাজগৃহের শ্রেষ্ঠীর নিকটে গেল এবং সেখানে পৌঁছে তাকে বলল, ‘যেহেতু আমি অলৌকিক শক্তিসম্পন্ন অর্হৎ, আমাকেই ছাবেকটি দাও।’ ‘ভন্তে, যদি আপনি অলৌকিক শক্তিসম্পন্ন অর্হৎ হয়ে থাকেন, তাহলে ছাবেকটি নামিয়ে আনুন, আর সেটি আপনাকেই দেওয়া হবে।’

এরপর মক্কলি গোসাল... অজিত কেসকম্বলি... পকুধ কচ্চায়ন... সঞ্জয় বেলট্ঠপুত্ত... নিগণ্ঠ নাটপুত্ত সেই রাজগৃহের শ্রেষ্ঠীর নিকটে গেল এবং সেখানে পৌঁছে তাকে বলল, ‘যেহেতু আমি অলৌকিক শক্তিসম্পন্ন অর্হৎ, আমাকেই ছাবেকটি দাও।’ ‘ভন্তে, যদি আপনি অলৌকিক শক্তিসম্পন্ন অর্হৎ হয়ে থাকেন, তাহলে ছাবেকটি নামিয়ে আনুন, আর সেটি আপনাকেই দেওয়া হবে।’

সেই সময় মহামোগ্গল্লান ভন্তে, এবং পিণ্ডোল ভারদ্বাজ ভন্তে সকালে উঠে, বেশবাস ঠিক করে, যার যার চীবর ও ছাবেক নিয়ে, রাজগৃহে পিণ্ডচারণে গিয়েছিলেন। পিণ্ডোল ভারদ্বাজ ভন্তে ছিলেন অলৌকিক শক্তিসম্পন্ন অর্হৎ, এবং মহা মোগ্গল্লান ভন্তে ছিলেন অলৌকিক শক্তিসম্পন্ন অর্হৎ (§)। তখন পিণ্ডোল ভারদ্বাজ ভন্তে মহামোগ্গল্লান ভন্তেকে বললেন, ‘যান, বন্ধু মোগ্গল্লান, ছাবেকটি নামিয়ে আনুন। সেই ছাবেক আপনারই।’ তখন মহামোগ্গল্লান ভন্তে পিণ্ডোল ভারদ্বাজ ভন্তেকে বললেন, ‘যান, বন্ধু মোগ্গল্লান, ছাবেকটি নামিয়ে আনুন। সেই ছাবেক আপনারই।’

তাই পিণ্ডোল ভারদ্বাজ ভন্তে আকাশে উঠে ছাবেকটি নিলেন এবং রাজগৃহের আকাশে তিন চক্কর দিলেন। সেই সময় রাজগৃহের শ্রেষ্ঠী তার স্ত্রীপুত্রদের নিয়ে তার বাড়ির উঠানে দাঁড়িয়ে অঞ্জলিবদ্ধ হয়ে শ্রদ্ধা জানিয়ে বললেন, ‘প্রভু ভারদ্বাজ আমাদের উঠানে নেমে আসুন।’ তাই পিণ্ডোল ভারদ্বাজ ভন্তে শ্রেষ্ঠীর বাড়ির উঠানে নেমে এলেন। তখন শ্রেষ্ঠী পিণ্ডোল ভারদ্বাজ ভন্তের হাত থেকে ছাবেকটি নিয়ে সেটি দামি খাদ্যভোজ্যতে পূর্ণ করে পিণ্ডোল ভারদ্বাজের কাছে দিলেন। পিণ্ডোল ভারদ্বাজ ভন্তে ছাবেকটি নিয়ে বিহারে ফিরে এলেন।

‘তারা বলাবলি করছে, আর্য পিণ্ডোল ভারদ্বাজ নাকি শ্রেষ্ঠীর ছাবেকটি নামিয়ে এনেছেন,’ এমনটা শুনে লোকজন মহা কোলাহল করতে করতে তার পিছু পিছু গেল। ভগবান এই মহা কোলাহল শুনে আনন্দ ভন্তেকে জিজ্ঞেস করলেন, ‘আনন্দ, সেই মহা কোলাহল কিসের?’

‘ভন্তে, পিণ্ডোল ভারদ্বাজ ভন্তে শ্রেষ্ঠীর ছাবেকটি নামিয়ে এনেছেন। 'তারা বলাবলি করছে, প্রভু পিণ্ডোল ভারদ্বাজ নাকি শ্রেষ্ঠীর ছাবেকটি নামিয়ে এনেছেন,' এমনটা শুনে লোকজন মহা কোলাহল করতে করতে তার পিছু পিছু যাচ্ছে। সেটিই এই মহা কোলাহল যা ভগবান (শুনছেন)।’

তখন ভগবান এই কারণে, এই ঘটনায় ভিক্ষুসংঘকে আহ্বান করলেন এবং পিণ্ডোল ভারদ্বাজ ভন্তেকে জিজ্ঞেস করলেন, ‘তারা যা বলছে তা কি সত্যি ভারদ্বাজ, তুমি নাকি শ্রেষ্ঠীর ছাবেকটি নামিয়ে এনেছ?’

‘হ্যাঁ, ভন্তে।’

তখন ভগবান বুদ্ধ তাকে তিরস্কার করলেন : ‘এটি শোভন নয় ভারদ্বাজ, শ্রমণের পক্ষে উপযুক্ত নয়, এটি অযথাযথ এবং এমন করতে নেই। কীভাবে তুমি সেই হতচ্ছাড়া কাঠের ছাবেকের জন্য গৃহীদের উচ্চতর মানসিক অবস্থা, বিস্ময়কর অলৌকিক শক্তি দেখাতে পারলে? ঠিক যেভাবে কোনো মহিলা একটি হতচ্ছাড়া কাঠের পয়সার জন্য তার যৌনাঙ্গ প্রদর্শন করতে পারে, তুমিও ঠিক সেভাবেই সেই হতচ্ছাড়া কাঠের ছাবেকের জন্য গৃহীদের উচ্চতর মানসিক অবস্থা, বিস্ময়কর অলৌকিক শক্তি দেখিয়েছ।’—চুৰ.২৫২

অদ্ভুতই বটে, অর্থকথা জোর দিয়ে বলে যে, অলৌকিক শক্তি প্রদর্শনের বিরুদ্ধে এই নিষেধাজ্ঞাটা শুধু ৰিকুব্বন (ক্ষতিকর/সহিংস) ঋদ্ধির বেলায় প্রযোজ্য, অধিট্ঠান (অধিষ্ঠান বা মানসিক সংকল্পজনিত) ঋদ্ধির বেলায় নয়। অর্থকথা এ দুটোর মধ্যে পার্থক্যটা ব্যাখ্যা করে নি, তবে টীকা উল্লেখ করে যে, ৰিকুব্বন-ঋদ্ধি মানে হচ্ছে উদাহরণস্বরূপ, নিজেকে অন্য কোনো রূপে পরিণত করা, যেমন : কোনো শিশু অথবা নাগ রূপে( যেমনটা দেবদত্ত রাজকুমার অজাতসত্তুকে করেছিল), অথবা বিশাল সেনাবাহিনী যুদ্ধের সাজে আছে এমন রূপে; আর অধিষ্ঠান ঋদ্ধি মানে হচ্ছে ‘আমি অনেকজন হই,’ এই সংকল্পের শক্তিতে নিজের সাধারণ রূপকে ১০০, ১০০০ অথবা ১০০,০০০ গুণ বানানো। পার্থক্যটা দারুণ বটে, তবে মূল কাহিনির সাথে এর কোনো সম্পর্ক দেখা যায় না, কেননা পিণ্ডোল ভারদ্বাজ ভন্তে ৰিকুব্বন ঋদ্ধি দেখান নি, আর তাই পিটকে এর কোনো ভিত্তি নেই।

খেয়াল করুন যে, এখানে দুক্কট হচ্ছে অলৌকিক শক্তি দেখানোর জন্য। যদি কোনো ভিক্ষু তার সত্যিকারের অলৌকিক শক্তি সম্পর্কে কোনো অনুপসম্পন্ন ব্যক্তিকে বলে, তাহলে পাচি.৮-এর অধীনে তার একটি পাচিত্তিয় অপরাধ হবে। এটি দুক্কট অপরাধটির মতো নয়, অর্থাৎ এই পাচিত্তিয়টি শ্রামণকে বলার জন্যও প্রযোজ্য। ভিক্ষু যদি তার অলৌকিক শক্তিগুলো শ্রামণ অথবা উপসম্পন্নকে দেখায়, অথবা কোনো উপসম্পন্নকে নিজের সত্যিকারের অলৌকিক শক্তি সম্পর্কে বলে, তাতে কোনো অপরাধ হয় না।

নিষিদ্ধ বিষয়
সং.১-এর বিভঙ্গ কোনো নারী বা মেয়ের গোপনাঙ্গের দিকে কামুক দৃষ্টিতে তাকানোর জন্য দুক্কট আরোপ করে।

এ ছাড়াও, অভিধর্মের দ্বিতীয় গ্রন্থ বিভঙ্গে ভিক্ষুর জন্য ‘সীমা বহির্ভূত’ (অগোচর) ব্যক্তি ও জায়গাগুলোর একটি তালিকা দেওয়া হয়েছে, যেগুলোর সংস্পর্শে থাকাটা নিষিদ্ধ। অর্থকথাগুলো সেইসমস্ত দ্রব্যসামগ্রীর একটি তালিকা করেছে যেগুলো ‘অস্পর্শযোগ্য’ (অনামাস), অর্থাৎ সেগুলো স্পর্শ করাটা ভিক্ষুর জন্য নিষিদ্ধ। যেহেতু এই দুটো তালিকার কোনোটিই পিটকীয় বিনয় থেকে আসে নি, তাই সেগুলো পরিশিষ্ট ৫-এ আলোচনা করা হয়েছে।

বিধিবিধান
খারাপ অভ্যাস
বিভিন্ন ধরনের খারাপ অভ্যাসে লিপ্ত হতে নেই। যে সেগুলোতে লিপ্ত হবে, তাকে বিধি অনুযায়ী বিচার করতে হবে।—চুৰ.২৯৩

ভিক্ষুর (অন্য ব্যক্তির সাথে) একই থালা থেকে খাওয়া উচিত নয়, একই পানপাত্র (জগ) থেকে পান করা উচিত নয়, একই বিছানা ব্যবহার করা উচিত নয়, একই মাদুর ব্যবহার করা উচিত নয়, একই কম্বল ব্যবহার করা উচিত নয়, একই মাদুর ও কম্বল ব্যবহার করা উচিত নয়। যে তা করবে, তার দুক্কট অপরাধ।—চুৰ.২৬৪

নাচ, গান অথবা সঙ্গীত দেখতে যাওয়া উচিত নয়। যে তা করবে তার দুক্কট অপরাধ।—চুৰ.২৪৮

গাছে ওঠা উচিত নয়। যে উঠবে তার দুক্কট অপরাধ... আমি অনুমোদন করি যে, কারণ থাকলে এক মানুষ উচ্চতায় গাছে উঠতে পারবে, আর বিপদের ক্ষেত্রে যতদূর প্রয়োজন ততদূর উঁচুতে উঠতে পারবে।—চুৰ.২৮৪

যানবাহনে চড়া উচিত নয়। যে চড়বে, তার দুক্কট অপরাধ।—মৰ.২৫৩... আমি রোগীর জন্য যানবাহন অনুমোদন করি।—মৰ.২৫৩... আমি ঠেলাগাড়ি এবং গরুর গাড়ি (§) অনুমোদন করি... আমি পালকি ও কাপড়ের পালকি অনুমোদন করি।—মৰ.২৫৩

মিথ্যা জীবিকা
প্রবল বিশ্বাস ও শ্রদ্ধাসম্পন্ন লোকজন আছে যারা সেবকদের হাতে সোনা ও রুপা দিয়ে বলে, ‘আর্যদের যা অনুমোদনযোগ্য তা দিও।’ আমি অনুমোদন করি যে, এ থেকে অনুমোদনযোগ্য যা-কিছু আসে, সেগুলো গ্রহণ করা যাবে। কিন্তু কোনোভাবেই আমি বলি না যে, টাকা গ্রহণ করা যাবে বা খোঁজা যাবে।—মৰ.২৯৯

সৃষ্টিতত্ত্ব (সুখবাদ—লোকাযত) শিক্ষা করা উচিত নয়। যে তা শিক্ষা করবে, তার দুক্কট অপরাধ... সৃষ্টিতত্ত্ব (সুখবাদ—লোকাযত) শিক্ষা দেওয়া উচিত নয়। যে তা শিক্ষা দেবে, তার দুক্কট অপরাধ... ‘পশুসুলভ’ বিদ্যা শিক্ষা করা উচিত নয়। যে তা শিক্ষা করবে, তার দুক্কট অপরাধ... ‘পশুসুলভ’ বিদ্যা শিক্ষা দেওয়া উচিত নয়। যে তা শিক্ষা দেবে, তার দুক্কট অপরাধ...—চুৰ.২৮৬-৮৭

আমি অনুমোদন করি যে, কোনো বস্তু বিশ্বাস করে নেওয়া যাবে যদি (এর মালিক) পাঁচটি গুণসম্পন্ন হয় : সে পরিচিত, অন্তরঙ্গ, (ব্যাপারটা) বলেছে, এখনো জীবিত এবং ভিক্ষু জানে, ‘আমি (এটি) নেওয়াতে সে খুশি হবে।’ আমি অনুমোদন করি যে, (এর মালিক) পাঁচটি গুণসম্পন্ন হলে সেই বস্তু বিশ্বাস করে নেওয়া যাবে।—মৰ.৩৫৬

ভিক্ষু চীবর-কাপড় নিয়ে যাওয়ার সময়ে, পথের মধ্যে, আদি মালিকের উপর বিশ্বাস করে ন্যায়সঙ্গতভাবে নিতে পারে : (আদি মালিক বলে : ‘এই চীবর-কাপড়টা অমুককে দিন')... ভিক্ষু চীবর-কাপড় নিয়ে যাওয়ার সময়ে, পথের মধ্যে, ঈপ্সিত মালিকের উপর বিশ্বাস করে ন্যায়সঙ্গতভাবে নিতে পারে : (আদি মালিক বলে : ‘আমি এই চীবর-কাপড়টা অমুককে দিই’)।—মৰ.৩৭৮

প্রব্রজিতের পক্ষে যা অনুমোদনযোগ্য নয়, তা অন্যদের দিয়ে করানো উচিত নয়। যে তা করবে, তার দুক্কট অপরাধ। আর যে আগে নাপিত ছিল, তার নাপিতের সরঞ্জাম রাখা উচিত নয়। যে তা রাখবে, তার দুক্কট অপরাধ।—মৰ.৩০৩

আমি নিজের মা ও বাবাকে দেওয়া অনুমোদন করি। কিন্তু শ্রদ্ধাদান (সদ্ধা-দেয্য) অপচয় করা উচিত নয়। যে তা করবে তার দুক্কট অপরাধ।—মৰ.৩৬১

সোনা ও রুপা কি অনুমোদনযোগ্য?

- সেগুলো অনুমোদনযোগ্য নয়।

কোথায় নিষিদ্ধ করা হয়েছে?

- রাজগৃহে, সুত্তবিভঙ্গে (নিপা.১৮)।

কী অপরাধ হয়?

- সোনা ও রুপা গ্রহণের জন্য পাচিত্তিয় হয়।—চুৰ.৪৫৭

নিষ্ঠুর আচরণ
গবাদিপশুকে তাদের শিংয়ে ধরা উচিত নয়, কানে... গলকম্বলে... লেজে ধরা উচিত নয়। তাদের পিঠে ওঠা উচিত নয়। যে উঠবে, তার দুক্কট অপরাধ। কামুক চিন্তা নিয়ে তাদের যৌনাঙ্গগুলো স্পর্শ করা উচিত নয়। যে স্পর্শ করবে, তার দুক্কট অপরাধ। বাছুর হত্যা করা উচিত নয়। যে হত্যা করবে, তাকে বিধি (পাচি.৬১) অনুসারে বিচার করতে হবে।—মৰ.২৫২

অন্যকে প্রাণীহত্যার কাজে প্ররোচনা দেওয়া উচিত নয়। যে প্ররোচনা দেবে, তাকে বিধি (পাচি.৬১) অনুসারে বিচার করতে হবে।—মৰ.২৫৫

ধ্বংসাত্মক আচরণ
ঝোপঝাড় পোড়ানো উচিত নয়। যে তা পোড়াবে, তার দুক্কট অপরাধ... আমি অনুমোদন করি যে, দাবানল জ্বলতে থাকলে প্রতি-অগ্নি জ্বালানো যাবে (এবং) পরিত্রাণ বানানো যাবে (§)।—চুৰ.২৮৩

আত্ম-অঙ্গচ্ছেদ
নিজের পুরুষাঙ্গ/যৌনাঙ্গ কেটে ফেলা উচিত নয়। যে তা কেটে ফেলবে তার গুরুতর অপরাধ।—চুৰ.২৫১

মন্ত্র ও নিমিত্ত বা পূর্বলক্ষণ
কাপড় খণ্ডের (চেলপট্টিক) উপরে পা দেওয়া উচিত নয়। যে তা করবে তার দুক্কট অপরাধ।—চুৰ.২৬৮

আমি অনুমোদন করি যে, গৃহীরা সৌভাগ্যের জন্য অনুরোধ করলে কাপড়খণ্ডের উপরে পা দেবে... আমি অনুমোদন করি যে, ধোয়া পা শুকানোর জন্য কাপড়ের উপর পা দেওয়া যাবে।—চুৰ.২৬৮

কেউ হাঁচি দিলে ‘আপনি বাঁচুন!’ বলা উচিত নয়। যে তা বলবে তার দুক্কট অপরাধ... আমি অনুমোদন করি যে, যখন গৃহীরা তোমাদের ‘আপনি বাঁচুন!’ বলে, তখন তোমরা ‘দীর্ঘায়ু হোন' জবাব দেবে।—চুৰ.২৮৮

(শ্রীলঙ্কান, বার্মিজ ও পিটিএস সংস্করণ অনুসারে) আমি অনুমোদন করি যে, এই চারটি সাপের রাজকুলকে মৈত্রী দিয়ে প্লাবিত করা যাবে; এবং নিজের পাহারার জন্য ও নিজের রক্ষার জন্য একটি আত্মরক্ষা বানানো যাবে। এভাবেই এটি বানাতে হবে :

বিরূপক্খদের জন্য আমার মৈত্রী আছে,

এরাপথদের জন্য আমার মৈত্রী আছে,

ছব্যাপুত্তদের জন্য আমার মৈত্রী আছে,

কালো গোতমকদের জন্য আমার মৈত্রী আছে।

পা-বিহীন প্রাণীদের জন্য আমার মৈত্রী আছে,

দুই-পাওয়ালা প্রাণীদের জন্য আমার মৈত্রী আছে,

চার-পাওয়ালা প্রাণীদের জন্য আমার মৈত্রী আছে,

অনেক পাওয়ালা প্রাণীদের জন্য আমার মৈত্রী আছে।

পাবিহীন প্রাণীরা আমাকে কোনো ক্ষতি না করুক।

দুই-পাওয়ালা প্রাণীরা আমাকে কোনো ক্ষতি না করুক।

চার-পাওয়ালা প্রাণীরা আমাকে কোনো ক্ষতি না করুক।

অনেক পাওয়ালা প্রাণীরা আমাকে কোনো ক্ষতি না করুক।

সকল জীব,

সকল জীবন্ত জিনিস, সকল প্রাণী

প্রত্যেকেই সৌভাগ্যের দেখা পাক।

তাদের উপর কোনো দুর্যোগ না আসুক।

বুদ্ধ সীমাহীন,

ধর্ম সীমাহীন,

সংঘ সীমাহীন।

সরীসৃপদের সীমা আছে :

সাপ, কাঁকড়াবিছা, বিছা/কেন্নো,

মাকড়সা, টিকটিকি ও ইঁদুরদের সীমা আছে।

আমি এই রক্ষাকবচ বানিয়েছি।

আমি এই পরিত্রাণ বানিয়েছি।

প্রাণীগণ চলে যাক।

আমি ভগবানকে বন্দনা জানাই,

সাতজন সম্যক সম্বুদ্ধকে বন্দনা জানাই।—চুৰ.২৫১

অলৌকিক শক্তি
অলৌকিক শক্তির নমুনা, উচ্চতর মানসিক অবস্থাকে গৃহীদের কাছে দেখানো উচিত নয়। যে তা দেখাবে, তার দুক্কট অপরাধ।—চুৰ.২৫২

* * *


 

অধ্যায়—১১

বর্ষাবাস
বুদ্ধের সময়েরও অনেক আগেই ভারতে একটি প্রথা ছিল যে, পরিব্রাজকরা বর্ষাকালের জন্য কোনো এক জায়গায় অবস্থান করবে, যাতে কর্দমাক্ত রাস্তাঘাটে চলতে না হয় এবং উদ্ভিদকে মাড়িয়ে যেতে না হয়। বুদ্ধের সদ্ধর্ম-শিক্ষকতা জীবনের প্রথমদিকের বছরগুলোতে ভিক্ষুরা এই প্রথা পালন না করাতে জৈনধর্মাবলম্বীরা তাদের সমালোচনা করেছিল, তাই বুদ্ধ তাদের বর্ষার তিন মাসের জন্য এদিক-ওদিক ভ্রমণ বন্ধ করার অনুমতি দিয়েছিলেন। পরে তিনি এই প্রথা পালন না করার জন্য শাস্তি আরোপ করেন।

বর্ষাবাসের সময়
দক্ষিণ এশিয়ায় বর্ষাকাল চার মাসের মতো থাকে, তাই ভিক্ষুরা বর্ষাবাসের দুটো মেয়াদের মধ্য থেকে যে-কোনো একটা বেছে নিতে পারে। প্রথমটার শুরু হচ্ছে অসাল্হি বা আষাঢ় মাসের (মোটামুটি জুলাই মাসের) পূর্ণিমার পরের দিন থেকে; আর দ্বিতীয়টার শুরু হচ্ছে পরবর্তী পূর্ণিমার পরের দিন থেকে। বর্তমানে প্রথম মেয়াদের বর্ষাবাস শুরু হয় জুলাইয়ের পূর্ণিমা থেকে, আর জুলাইয়ে দুটো পূর্ণিমা থাকলে দ্বিতীয় পূর্ণিমা থেকে। বুদ্ধ কেন বর্ষাবাসের দুটো মেয়াদকাল বেঁধে দিলেন, সে সম্বন্ধে পিটক কোনো কিছু বলে না। মৰ.১৬৩-এর অর্থকথার আলোচনা থেকে এটি দেখা যায় যে, যদি কোনো ভিক্ষু প্রথম মেয়াদের বর্ষাবাসে প্রবেশ করে, কিন্তু এরপর কোনো কারণে তার সেই বর্ষাবাসটা প্রথম মাসের মধ্যে ‘ভাঙে’, সেই ভিক্ষুটি তখনো দ্বিতীয় মেয়াদের বর্ষাবাসে প্রবেশের উপযুক্ত, আর সেটি সফলভাবে শেষ করতে পারলে প্রাপ্য সুবিধাগুলো পাওয়ারও উপযুক্ত।

বুদ্ধের সময়ে, চাঁদভিত্তিক ক্যালেন্ডার নির্ধারণ করা ছিল প্রত্যেক রাজ্যের বা প্রজাতন্ত্রের সরকারের দায়িত্ব। তাই বিতর্ক এড়াতে বুদ্ধ অনুমোদন করেছিলেন যে, এ ব্যাপারে রাজার ইচ্ছাকে শ্রদ্ধা দেখাতে হবে, অর্থাৎ রাজা যদি আষাঢ়ী পূর্ণিমাকে পরবর্তী মাসে নির্ধারণ করতে চান, ভিক্ষুদের তা মেনে চলাটা অনুমোদিত। (এই মূল কাহিনি থেকে আসা বিধিটাকে আরও সাধারণভাবে বলা যায় : ‘আমি অনুমোদন করি যে, রাজাদের মানতে হবে’—এ থেকে আমরা অধ্যায়-৭-এ উল্লিখিত সাধারণ নীতিটি দেখতে পাই অর্থাৎ বুদ্ধ এত মূর্খ ছিলেন না যে, রাজাদের জন্য আইন প্রণয়নের চেষ্টা করবেন। তবে অর্থকথা উল্লেখ করে যে, এই নীতিটা প্রযোজ্য কেবল যেখানে রাজার ইচ্ছাটা ধর্মের লাইনে থাকে বা ধর্মের সাথে সামঞ্জস্যপূর্ণ হয়। এটি বলে, তাদের ইচ্ছা যদি ধর্মের সাথে সামঞ্জস্যপূর্ণ না হয়, তাহলে কারোরই সেগুলো মানা উচিত নয়।) বর্তমানে শুধু গুটিকয় রাষ্ট্রের সরকারগুলো সাধারণ জনগণের জন্য চাঁদভিত্তিক ক্যালেন্ডারের হিসাব নিকাশ করার ব্যাপারে মাথা ঘামায়। অন্যান্য দেশগুলোতে এই বিষয়টি কোনো বিষয়ই নয়, আর তাই ভিক্ষুরা সেখানে সরকারের হিসাব নিকাশের পরোয়া না করে চাঁদভিত্তিক ক্যালেন্ডারের হিসাব করতে পারে।

বর্ষাতে প্রবেশ করা
বর্ষাবাসের প্রথম দিনে বিহারের বাসস্থানগুলোকে বর্ষার জন্য বরাদ্দ দেওয়া হয়, তাই অর্থকথা পরামর্শ দেয় যে, কোনো ভিক্ষু যদি অন্য বিহারে বর্ষা কাটানোর পরিকল্পনা করে, তাহলে বর্ষা শুরুর এক মাস আগেই তার সেই বিহারে রওনা দেওয়া উচিত, যাতে সেখানকার বাসস্থান বরাদ্দদাতা ও অন্যান্য ভিক্ষুদের অসুবিধা না হয়। আর যে-সকল ভিক্ষু যে বিহারে অবস্থান করছে সেখানেই থাকার পরিকল্পনা করছে, তাদের বর্ষা শুরুর আগের মাসটা কোনো জীর্ণশীর্ণ ঘরবাড়ি থাকলে সেগুলো মেরামত করার মধ্য দিয়ে কাটানো উচিত, যাতে বর্ষার জন্য যারা আসবে তারা স্বাচ্ছন্দ্যের মধ্য দিয়ে পড়াশোনা এবং/অথবা ভাবনা চর্চা করতে পারে। বাসস্থান বরাদ্দদাতার বর্ষা শুরুর দিন ভোরবেলায় বর্ষার জন্য বাসস্থান বরাদ্দ দেওয়া উচিত। যদি সেদিন অন্যান্য ভিক্ষু আসে, কিন্তু তাদের জন্য কোনো অতিরিক্ত জায়গা আর না থাকে, তাদের তখন অন্য কোনো বাসস্থান, যেমন : গাছতলায় যাওয়ার জন্য বলা উচিত। (আপাতদৃষ্টিতে এর মানে হচ্ছে, তাদের অন্য কোথাও গিয়ে দ্বিতীয় বর্ষায় প্রবেশ করা উচিত, কারণ যথাযথ আবাস ছাড়া অন্য কিছুতে থেকে বর্ষার মধ্যে প্রবেশ করার বিরুদ্ধে পিটকে বিধিনিষেধ আছে। নিচে দেখুন।)

মৰ.১৮৬ বলে যে, বর্ষা শুরুর দিনে বর্ষাতে প্রবেশের ইচ্ছা না করে কোনো বাসস্থান/বিহার অতিক্রম করে যাওয়া উচিত নয়। কীভাবে তা দ্বিতীয় মেয়াদের বর্ষার শুরুতে প্রযোজ্য হয় তা এ থেকে স্পষ্টই বুঝা যায় : অর্থাৎ ভিক্ষুর অবশ্যই সেদিন বর্ষার জন্য থামতে হবে। প্রথম বর্ষা শুরুর ক্ষেত্রে অর্থকথা শুধু উল্লেখ করে যে, কোনো বাধা বা প্রতিবন্ধকতা থাকলে (নিচে দেখুন), সেক্ষেত্রে ভিক্ষু প্রথম মেয়াদের বর্ষার বদলে দ্বিতীয় মেয়াদের বর্ষায় প্রবেশ করাটা বেছে নিতে পারে। তবে নিচের তালিকাটিতে উল্লেখ করা হয় নি এমন একটি প্রতিবন্ধকতার ব্যাপারে মৰ.১৬৩তে আলোচনা করা হয়েছে। এটি হচ্ছে সে-ধরনের ক্ষেত্রে, যেখানে কোনো বিহারে অনেক (অর্থাৎ চারজন বা তারও বেশি) অনভিজ্ঞ ও অদক্ষ ভিক্ষু বর্ষার জন্য বাস করছে, আর তাদের কেউই উপোসথ বা উপোসথকর্ম জানে না, পাটিমোক্খ বা পাটিমোক্খ আবৃত্তি জানে না। তাদের মধ্যে একজনকে আশেপাশের কোনো বিহারে সংক্ষিপ্ত বা বিস্তৃতভাবে পাটিমোক্খ আয়ত্ত করার জন্য পাঠানো উচিত। যদি সে তা শীঘ্রই আয়ত্ত করে নিতে পারে, তাহলে ভালো। না পারলে তাদের মধ্যে একজনকে আশেপাশের কোনো বিহারে সাতদিনের মধ্যে সংক্ষিপ্ত বা বিস্তৃতভাবে পাটিমোক্খ আয়ত্ত করার জন্য পাঠানো উচিত। যদি সে তা শীঘ্রই আয়ত্ত করে নিতে পারে, তাহলে ভালো। না পারলে, সকল ভিক্ষুর আশেপাশের কোনো বিহারে বর্ষার জন্য থাকতে যাওয়া উচিত। তারা যদি যেখানে আছে সেখানেই থাকে, তাহলে সবারই দুক্কট হয়। আপাতদৃষ্টিতে ‘বর্ষার জন্য থাকতে যাওয়া’ মানে হচ্ছে সেখানে দ্বিতীয় মেয়াদের বর্ষাতে প্রবেশ করা, কিন্তু কোনো গ্রন্থই বিষয়টি নিয়ে আলোচনা করে নি।

অর্থকথা এখানে যোগ করে যে, বিহারে যদি শুধু একজন ভিক্ষু থাকে যে পাটিমোক্খ জানে, কিন্তু সে প্রথম বর্ষার প্রথম মাসের মধ্যে মরে যায়, চলে যায়, অথবা কাপড় ত্যাগ করে, বাদবাকি ভিক্ষুদের তখন অন্য কোথাও যাওয়া উচিত যেখানে কেউ পাটিমোক্খ জানে, এবং তাদের সেখানে গিয়ে দ্বিতীয় মেয়াদের বর্ষার জন্য থাকা উচিত। যদি অভিজ্ঞ ভিক্ষুটি প্রথম বর্ষার শেষের দুই মাসের মধ্যে মরে যায়, চলে যায়, অথবা কাপড় ত্যাগ করে, বাদবাকি ভিক্ষুরা তখন কোনো অপরাধ ছাড়াই বর্ষার অবশিষ্ট সময়টায় সেখানে থাকতে পারে।

তবে বিহারে বর্ষা কাটাতেই হবে এমন কোনো কথা নেই। ভিক্ষু একাকীও থাকতে পারে, অথবা কোনো ছোটো দলের সাথেও থাকতে পারে, বিষয়টা হচ্ছে তাকে কোনো যথাযথ আবাসে থাকতে হবে এবং নিজেদের ভিক্ষুসংখ্যা অনুযায়ী উপযুক্ত উপোসথকর্ম করতে জানতে হবে (অধ্যায়-১৫ দেখুন)। সাধারণভাবে, অর্থকথা বলে যে, একটি যথাযথ বাসস্থান হচ্ছে এমন একটি বাসস্থান যার একটি দরজা আছে যা খোলা বা বন্ধ করা যায়। পিটকে অযথাযথ বাসস্থানের যে তালিকা দেওয়া আছে তার মধ্যে আছে : গাছের কোটরে থাকা (‘ভূতের মতো’), গাছের শাখাগুলোর ফাঁকে অর্থাৎ গাছের যেখান থেকে দুই বা ততোধিক শাখা গজিয়েছে সেই স্থানে (‘শিকারিদের মতো’), খোলা জায়গায়, অনাবাসে (অর্থকথামতে, এর মানে হচ্ছে পাঁচ ধরনের চাল/ছাদ দেওয়ার উপকরণ দিয়ে ঢাকা কোনো জায়গা কিন্তু তাতে খোলা বা বন্ধ করা যায় এমন দরজা নেই), শবাগার (অর্থকথা বলে, এটি হচ্ছে মৃতদেহ রাখার জায়গা, আর সেই সাথে যোগ করে যে, শ্মশানের মধ্যে অন্যান্য যথাযথ আবাস হলে ঠিক আছে), চাঁদোয়া/শামিয়ানার নিচে, অথবা কোনো বিশাল মজুদাগারে (অর্থকথা এটিকে বর্ম বা রক্ষাবরণ হিসেবে বুঝে নিয়েছে)। অর্থকথা উল্লেখ করে যে, গাছের কোটরে বা শাখার ফাঁকে মেঝে ও যথাযথ চাল/ছাদ বানিয়ে, দেয়াল ও দরজা দিয়ে একটি কুটির বানিয়ে সেখানে থাকলে ঠিকই আছে। শামিয়ানা বা বর্মের মধ্যে চারটি খুঁটি পুঁতে তাতে চারটি দেয়াল দিয়ে, খোলা বা বন্ধ করা যায় এমন একটি দরজা লাগিয়ে থাকলে তাতেও একই কথা খাটে। ইয়ার্ট এর মতো তাঁবু (এগুলো মঙ্গোলিয়া ও সাইবেরিয়াতে ব্যবহৃত হয়) তাই অনুমোদনযোগ্য হবে।

এ ছাড়াও অর্থকথা কোনো রাখালের ছাউনিতে, কোনো যাত্রীদলের শকটে, অথবা কোনো নৌকায় থাকাটা অনুমোদন করে। যদি বর্ষার সময়ে এরা তল্পিতল্পা গুটিয়ে যাত্রা করে, ভিক্ষুর তাদের সাথে যাওয়াটা অনুমোদিত। অর্থকথা আরও যোগ করে, ভিক্ষু যদি কোনো যাত্রীদলের সাথে থাকার পরিকল্পনা করে, তার সেই যাত্রীদলের লোকজনকে জানানো উচিত যে, শকটের যে-কোনো একটাতে তার একটি ছোটো কুটির দরকার। যদি তারা তা বানিয়ে দেয়, তাহলে ভিক্ষু সেটাকে বর্ষার জন্য বাসস্থান হিসেবে নিতে পারে। তা না হলে, ভিক্ষু কোনো উঁচু শকটের নিচের খালি জায়গাটাকে বাসস্থান হিসেবে নিতে পারে। তা যদি সম্ভব না হয়, তাহলে ভিক্ষুর সেই যাত্রীদলের শকটে থেকে বর্ষায় প্রবেশ করা উচিত নয়। যদি ভিক্ষু কোনো নির্দিষ্ট গন্তব্যে যাওয়ার আশায় যাত্রীদলের শকটে যোগ দেয়, তাহলে গন্তব্যে পৌঁছলে তার সেখানে থাকাটা অনুমোদিত, যাত্রীদলের শকটগুলো তাদের পথে তারা চলে যেতে পারে। শকট ভেঙে গেলে যেখানে ভেঙে গেছে সেখানে বর্ষা শেষ না হওয়া পর্যন্ত থাকা উচিত। কোনো নৌকার মধ্যে বর্ষায় প্রবেশ করলে সেই নৌকা যেখানে তার যাত্রা শেষ করে, সেই স্থানে থাকা উচিত। নৌকাটি যদি কোনো নদীর তীর বা সাগরের উপকুল বরাবর চলতে থাকে এবং ভিক্ষুর গন্তব্যস্থলে পৌঁছায়, তাহলে নৌকাটি চলে গেলেও ভিক্ষু সেখানে থেকে যেতে পারে।

বর্তমানে এই অনুমোদনগুলো সম্প্রসারিত হয়ে ক্যারাভান (পিছনে ছোটো বাড়ির মতো আছে এমন গাড়ি)/ ট্রেইলার (পিছনে বড় কন্টেইনারের মতো আছে এমন বড় গাড়ি), মোবাইল হোম (বড়োসড়ো বাড়ি, যার নিচে চাকা আছে), এবং এ ধরনের অন্যান্য যানবাহনগুলোকেও এর মধ্যে অন্তর্ভুক্ত হবে।

প্রতিশ্রুতি ভঙ্গ করা
কোনো ভিক্ষু যদি বর্ষার জন্য কোনো একটা জায়গায় থাকার আমন্ত্রণ গ্রহণ করে, কিন্তু পরে সেই জায়গায় না থেকে তার প্রতিশ্রুতি পূরণ করে না, তখন তার প্রতিশ্রুতি ভঙ্গ করার জন্য দুক্কট হয়, আর বর্ষাবাস সম্পন্ন করার ভিত্তিতে প্রাপ্য সুবিধাগুলো পাওয়ার অনুপযুক্ত হয়। (আক্ষরিকভাবে, এই বিধিটি বলে যে, তার প্রথম বর্ষাটা ‘দেখা হয় না’, যার মানে হচ্ছে এটি ধরা হয় না বা গণ্য করা হয় না।) টীকা এই বিধিটির এই বিষয়টি ধরতে ব্যর্থ হয়েছে, ফলে তার একটি ভুল অর্থ করেছে। মূল কাহিনিতে উপনন্দ ভন্তে এক জায়গায় বর্ষা কাটানোর আমন্ত্রণ গ্রহণ করেন কিন্তু এরপরে অন্য দুটো জায়গায় বর্ষা কাটানোর সিদ্ধান্ত নেন। টীকা এই মত বজায় রাখে যে, তার বর্ষা নিষ্ফল ছিল, কারণ তিনি দুটো জায়গায় বর্ষা কাটানোর সিদ্ধান্ত নিয়েছিলেন; তবে মৰ.৩৬৪ থেকে দেখা যায় যে, দুটো জায়গায় বর্ষা কাটানো, যার অর্ধেক বর্ষা এক স্থানে, বাকি অর্ধেক বর্ষা অন্য স্থানে, এমনটা একদম বিধিসম্মত। তাই উপনন্দ ভন্তের প্রথম মেয়াদের বর্ষাটা গণ্য না হওয়ার একমাত্র সম্ভাব্য কারণ হচ্ছে সে তার প্রতিশ্রুতি ভঙ্গ করেছে।

পিটক আরও বলে যে, ভিক্ষু যদি প্রতিশ্রুত জায়গায় যায় কিন্তু পরে বর্ষা ‘ভাঙে’ (নিচে দেখুন), সেক্ষেত্রে প্রতিশ্রুতি ভঙ্গের জন্য তার দুক্কট হয়। অর্থকথা এই উভয় ক্ষেত্রেই উল্লেখ করে যে, কেউ যদি ভাঙার ইচ্ছায় এমন প্রতিশ্রুতি দেয়, তাহলে সেই প্রতিশ্রুতি ভঙ্গের জন্য দুক্কট এবং মিথ্যা বলার জন্য পাচিত্তিয় হয়। পিটকে যে ধাঁচে বিধিগুলো বলা হয়েছে—‘প্রথম (বর্ষা)টা দেখা হয় না’—তা থেকে দেখা যায়, যদি কেউ প্রথম মেয়াদের বর্ষার জন্য থাকার প্রতিশ্রুতি দেয়, কিন্তু পরে প্রতিশ্রুতি ভঙ্গ করে, সে তখনো দ্বিতীয় মেয়াদের বর্ষাটা সেই প্রতিশ্রুত জায়গায় বা অন্য কোথাও থাকার উপযুক্ত, আর দ্বিতীয় মেয়াদের বর্ষাটা সম্পন্ন করার পরে প্রাপ্য ছোটখাটো সুবিধাগুলো পাওয়ারও উপযুক্ত হবে, কিন্তু অর্থকথার কোনোটাই এই বিষয়টি উল্লেখ করে নি।

অধিষ্ঠান
বর্ষাবাস শুরু করার জন্য পিটকে উল্লিখিত একমাত্র আনুষ্ঠানিকতাটি হচ্ছে নিজের বাসস্থানটি প্রস্তুত করা, খাওয়ার পানি এবং ধোয়ার পানি প্রস্তুত করে রাখা এবং জায়গাটা ঝাড়ু দেওয়া। তবে অর্থকথা একটি আনুষ্ঠানিক অধিষ্ঠান করার পরামর্শ দেয়, অর্থাৎ চৈত্য ইত্যাদিতে বন্দনা করার পরে ভিক্ষুর এক বা দুইবার বলা উচিত :

ইমস্মিং ৰিহারে ইমং তেমাসং ৰস্সং উপেমি। (আমি এই আবাসে এই ত্রৈমাসিক বর্ষাবাসে প্রবেশ করছি।)

যদি অবস্থানরত জায়গাটি বিহার হিসেবে গণ্য না হয়, যেমন : কাফেলার শকটের উপরে বানানো কুটির, তেমন হলে ভিক্ষুর তিনবার বলা উচিত :

ইধ ৰস্সং উপেমি। (আমি এখানে বর্ষাতে প্রবেশ করছি।)

শকটের বা গরুর গাড়ির নিচে থাকতে হলে শুধু ভাবতে হবে, ‘আমি এখানে বর্ষাটা থাকতে যাচ্ছি।’

অর্থকথার এসব পরামর্শকে বিভিন্ন সংঘ বিভিন্নভাবে গ্রহণ করেছে। কোনো কোনো সংঘে ‘চৈত্য ইত্যাদিতে বন্দনা করা’—এই কথাগুলো একটি প্রথায় পরিণত হয়েছে, যেখানে ভিক্ষুরা ত্রিরত্নের কাছ থেকে ক্ষমা প্রার্থনা করে এবং একে অপরের কাছ থেকে সিনিয়রিটি অনুসারে ক্ষমা প্রার্থনা করে নেয়। যেহেতু ৰিহার শব্দটিকে ‘আবাস' বা ‘বিহার’ এই দুভাবেই ধরে নেওয়া যায়, তাই কোনো কোনো সংঘ এই দ্ব্যর্থক ভাবটা এড়ানোর জন্য প্রথমে আনুষ্ঠানিকভাবে তিনমাসের জন্য ভিক্ষুর আবাসের এলাকাটার সীমা ঘোষণা করে, যা সাধারণত সম্পূর্ণ বিহারের এলাকাটাকে অন্তর্ভুক্ত করে, এবং অধিষ্ঠানকে পরিবর্তন করে এভাবে :

ইমস্মিং আৰাসে ইমং তেমাসং ৰস্সং উপেমি। (আমি এই আবাসে এই ত্রৈমাসিক বর্ষাবাসে প্রবেশ করছি।)

অর্থকথার পরামর্শ হচ্ছে এক বা দুবার এই কথাটা বলা, কিন্তু তার বদলে সাধারণ প্রথা অনুসারে এটি তিনবার বলা হয়।

তবে ভিক্ষু যদি তার সীমাকে তার কুটিরের চারপাশের জায়গার মধ্যে সীমাবদ্ধ রাখতে চায়, সে তা নিজের মতো করে অধিষ্ঠান করতে পারে, তাতে কোনো বাধা নেই।

সময়সীমা
ভিক্ষু একবার বর্ষাতে প্রবেশ করলে পরবর্তী তিন মাস পর্যন্ত সে অবশ্যই ভ্রমণে বের হতে পারবে না। অর্থকথামতে, এর মানে হচ্ছে সে যে এলাকাকে তার আবাস হিসেবে অধিষ্ঠান করেছে তার অবশ্যই সেই এলাকার মধ্যে সেই তিন মাস ধরে সূর্যোদয় করতে হবে। যদি সে তার অধিষ্ঠিত এলাকার বাইরে একটি সূর্যোদয়ও কাটায়, তার বর্ষাবাস ভঙ্গ হয়। বর্ষাবাস ভঙ্গ হলে দুক্কট তো হয়ই, সেই সাথে বর্ষা সম্পন্ন করার পরে প্রাপ্য সুবিধাগুলোর জন্যও সে অনুপযুক্ত হয়।

তবে এই বিধির দুটো ব্যতিক্রম আছে : বিধিসম্মত সাতদিনের কাজে যাওয়া, এবং বৈধ কারণে বর্ষাবাস ভঙ্গ হওয়া।

সাতদিনের কাজ
সময়সীমা-সংশ্লিষ্ট বিধির প্রথম ব্যতিক্রমটি হচ্ছে, বিধিসম্মত কাজ থাকলে ভিক্ষুর সর্বোচ্চ সাতদিনের জন্য যাওয়া অনুমোদিত। অর্থকথার ভাষায় এর মানে হচ্ছে ভিক্ষু তার বাসস্থান থেকে সর্বোচ্চ ছয়টি সূর্যোদয় পর্যন্ত দূরে থাকতে পারে, এবং তার অবশ্যই সপ্তম সূর্যোদয়টা তার অধিষ্ঠিত বাসস্থানে থেকে কাটাতে হবে।

কাজটি বিধিসম্মত কি না তা নির্ভর করে কাজটি কী ধরনের, যে ব্যক্তিকে সাহায্য করতে হবে সে কী ধরনের এবং সেই ব্যক্তিটি ভিক্ষুকে যেতে বলেছে কি না তার উপরে।

যদি সতীর্থ ভিক্ষু, ভিক্ষুণী, শিক্ষামানা, শ্রামণ, শ্রামণী, উপাসক, উপাসিকা—এই সাত শ্রেণির লোকজন ভিক্ষুর কাছ থেকে কোনো সাহায্য চায়, সেক্ষেত্রে তারা যদি ভিক্ষুকে যেতে বলে, তখন ভিক্ষু যেতে পারে, কিন্তু যেতে না বললে যেতে পারে না। যদি কাজটি সেই ব্যক্তির পুণ্য করার আকাঙ্ক্ষা, ধর্মশ্রবণের আকাঙ্ক্ষা অথবা ভিক্ষুকে দেখার আকাঙ্ক্ষা-সংশ্লিষ্ট হয়, সেক্ষেত্রে ভিক্ষু যেতে পারে।

কোনো গৃহী বা উপসম্পন্ন ব্যক্তি যে-সমস্ত পরিস্থিতিতে তাদের কাজের জন্য ভিক্ষু আসুক বলে চাইতে পারে, পিটকে সেগুলোর দীর্ঘ একটি তালিকা রয়েছে। তালিকাটি যদিও সম্পূর্ণ নয়, তবে এটি সে সময়ের পুণ্য করার উপলক্ষগুলোকে দেখার দারুণ সুযোগ করে দিয়েছে, যেমন : দাতা কোনো সংঘ, ভিক্ষুদের দল অথবা কোনো একজন ভিক্ষুর জন্য বাড়ি বা ভবন নির্মাণের আয়োজন করেছে; সে তার নিজের ব্যবহারের জন্য কোনো বাড়ি বা ভবন নির্মাণের আয়োজন করেছে। অন্যান্য উপলক্ষগুলো কেবল গৃহী উপাসকদের ক্ষেত্রে দেওয়া হয়েছে যেগুলোর মধ্যে আছে : তার পুত্র বা কন্যার বিয়ে হচ্ছে; সে অসুস্থ হয়ে পড়েছে, অথবা সে একটি গুরুত্বপূর্ণ সূত্র মুখস্থ করেছে এবং সেটিকে সে ভিক্ষুর কাছে দিয়ে দিতে চায় যাতে তার মৃত্যুর পর সূত্রটি হারিয়ে না যায় (যা এই লিখিত যুগের আগেকার দিনগুলোতে সহজেই ঘটতে পারত)। এসব ক্ষেত্রে টীকা বলে যে, যেতে না বললেও ভিক্ষু যদি সেখানে যায়, তাহলে সে তার বর্ষাবাস ভেঙেছে এবং অপরাধ হয়ে গেছে।

অন্যান্য অনেক ক্ষেত্র আছে যেগুলোতে না বললেও ভিক্ষু যেতে পারে, আর বললে তো কথাই নেই। সেগুলো হচ্ছে নিম্নোক্ত পরিস্থিতিগুলো, যেগুলোতে কোনো সতীর্থ ভিক্ষু, ভিক্ষুণী, শিক্ষামানা, শ্রামণ অথবা শ্রামণী-সংশ্লিষ্ট, এবং ভিক্ষু সেখানে তাদের সাহায্য করতে যাওয়ার পরিকল্পনা করে থাকে :

সে অসুস্থ হয়ে পড়েছে;

সে ব্রহ্মচর্য নিয়ে অসন্তোষের কারণে দুঃখ পাচ্ছে;

সে কোনো শিক্ষাপদ ভেঙেছে মনে করে দুঃখ পাচ্ছে;

সে কোনো মিথ্যাদৃষ্টির আবর্তে (দিট্ঠিগত—অধ্যায়-৯-এর আলোচনা দেখুন) পড়ে গেছে।

এ ছাড়াও ভিক্ষু বা ভিক্ষুণী যদি সংঘাদিশেষ অপরাধ করে থাকে, এবং পুনর্বাসনের ধাপগুলোতে সাহায্যের প্রয়োজন হয়, অথবা কোনো সাংঘিক শৃঙ্খলাজনিত সংঘকর্মের (যেমন : তিরস্কারকর্ম) বিষয়াধীন হতে যায়, অথবা তার উপর কোনো সাংঘিক শৃঙ্খলাজনিত সংঘকর্ম আরোপিত হয়ে থাকে, সেক্ষেত্রে ভিক্ষু তাদের সাহায্যের জন্য যেতে পারে। শিক্ষামানার ক্ষেত্রে, সে যদি তার শিক্ষাপদগুলো ভঙ্গ করে থাকে এবং তার শিক্ষা স্থগিত করে থাকে, এবং ভিক্ষু তাকে তার শিক্ষা আবার শুরু করার কাজে সাহায্য করতে চায়, সেক্ষেত্রে ভিক্ষুটি যেতে পারে। শ্রামণ অথবা শিক্ষামানার ক্ষেত্রে, সে যদি উপসম্পদার উপযুক্ত কি না তা নির্ধারণ করতে চায় অথবা উপসম্পদা নিতে চায়, সেক্ষেত্রেও ভিক্ষু যেতে পারে। শ্রামণীর ক্ষেত্রে সে যদি শিক্ষামানার উপযুক্ত কি না তা নির্ধারণ করতে চায় অথবা শিক্ষামানার শিক্ষা গ্রহণ করতে চায় সেক্ষেত্রে ভিক্ষু যেতে পারে।

ভিক্ষুর বাবা-মার কেউ অসুস্থ হলে না বললেও সে যেতে পারে, আর বললে তো কথাই নেই। অন্যান্য আত্মীয়রা অসুস্থ হলে, অথবা ভিক্ষুদের উপর নির্ভরশীল কোনো ব্যক্তি অসুস্থ হলে সেক্ষেত্রে ভিক্ষুকে বলা হলে তবেই যেতে পারে, না বললে পারে না।

যে-সব ক্ষেত্রে ভিক্ষুকে বলা না হলেও সে যেতে পারে, সে-সব ক্ষেত্রে আলোচ্য ব্যক্তি একজন বার্তাবাহককে পাঠিয়ে ভিক্ষুরা আসুক বলে একটা সাধারণ আমন্ত্রণ করছে বলে পিটকে চিত্রিত হয়েছে। তবে অর্থকথা উল্লেখ করে যে, সেখানে যাওয়াটা অনুমোদিত হওয়ার জন্য আমন্ত্রণটা পূর্বশর্ত নয়। ভিক্ষুর উদ্দেশ্য যদি সাহায্য করার খাতিরে হয়, তাহলে বার্তাবাহক আসুক বা না আসুক, সে তখনো সাতদিনের কাজে যেতে পারে।

সংঘের কাজেও এভাবে যাওয়া যায়। পিটকে এর উদাহরণ দেওয়া আছে এমন- একটি সাংঘিক আবাস মেরামতের অভাবে ভেঙে পড়েছে, একজন গৃহী উপাসক সেই আবাস থেকে মালামালগুলো সরিয়ে অরণ্যে রেখে দিয়েছে। সে ভিক্ষুদের এসে সেগুলো নিয়ে গিয়ে নিরাপদে রাখতে বলেছে। অর্থকথায় উদাহরণ দেওয়া আছে যে, ভিক্ষু কোনো চৈত্য, অথবা হলের নির্মাণকাজে সাহায্য করতে যেতে পারে, এমনকি একক কোনো ভিক্ষুর কুটিরের নির্মাণকাজে সাহায্য করার জন্যও যেতে পারে। তবে শেষোক্ত উদাহরণটি যেহেতু সাংঘিক কাজ নয়, সেটি কোনো একক ভিক্ষুর কাজ, তাই সেটি মনে হয় পিটকের উদ্দেশ্যের বাইরে চলে গেছে।

সবশেষে, উপরে যেমনটা উল্লিখিত হয়েছে, কেউ যদি চারজন অথবা তারও বেশি ভিক্ষুর সাথে কোনো বাসস্থানে বর্ষা কাটানো শুরু করে, আর তাদের কেউই যদি পাটিমোক্খ সম্পূর্ণ অথবা সংক্ষিপ্তভাবে না জানে, তখন সেই ভিক্ষুদের একজন পাটিমোক্খ শেখার জন্য আশেপাশের বাসস্থানে সর্বোচ্চ সাতদিনের জন্য যেতে পারে।

সাতদিনের কাজের অধীনে অর্থকথা বাড়তি কয়েকটি অনুমোদন দিয়েছে, যেগুলো পিটক থেকে আসে নি বলে অর্থকথা নিজেই স্বীকার করেছে। যদি বর্ষার কিছুকাল আগে একদল ভিক্ষু বর্ষার সময়ে সমবেত হওয়ার জন্য একটা তারিখ ঠিক করে—অর্থকথার এই অনুমোদনের প্রাসঙ্গিক কাহিনি থেকে দেখা যায়, এখানে সমবেত হওয়াটা হচ্ছে ধর্মদেশনা শোনার জন্য—সেক্ষেত্রে সেটাকে সাতদিনের কাজ হিসেবে বিবেচনা করা যায়। কিন্তু যাওয়ার উদ্দেশ্য যদি হয় স্রেফ নিজের জিনিসপত্র ধোয়া, তাহলে তা সেভাবে বিবেচনা করা যায় না। তবে তার আচার্য যদি তাকে কোনো একটা কাজে পাঠায় (টীকামতে, সেটি চীবর ধোয়ার কাজে হলেও হয়), তাহলে সে সাতদিনের কাজে যেতে পারে। যদি কেউ অদূরেই কোনো বিহারে যায় সেদিনের মধ্যে ফেরার উদ্দেশ্য নিয়ে, কিন্তু কোনো কারণে যথাসময়ে ফিরতে পারে না, তখন সে এটিকে সাতদিনের কাজ হিসেবে বিবেচনা করতে পারে। এই সাতদিনের অনুমোদনটা আবৃত্তি ও জিজ্ঞাসাবাদ বা ধর্ম মুখস্থ করা ও পড়াশোনা করার জন্য ব্যবহার করা যায় না, অথচ সে যদি তার আচার্যের সাথে দেখা করে সেদিনই ফেরার উদ্দেশ্য নিয়ে যায়, কিন্তু আচার্য তাকে থাকতে বলে, তখন থাকাটা ঠিক আছে। টীকা এখানে যোগ করে যে, সে কোনো অপরাধ ছাড়াই সাতদিনেরও অধিক সময় থাকতে পারে, যদিও তার বর্ষা তখন ভেঙে যাবে। যেহেতু এই অনুমোদনগুলোর কোনো ভিত্তি পিটকে নেই, তাই অনেক সংঘ এগুলোকে বৈধ বলে স্বীকার করে না।

অর্থকথা মৰ.৩.১৪.৬-এর একটি অনুচ্ছেদের উদ্ধৃতি দিয়ে বলে যে, বর্ষার প্রথম দিনেও সাতদিনের কাজে যাওয়া যায়, আর এই তিনমাসের মধ্যে কতবার এই সাতদিনের কাজে যাওয়া যাবে আপাতদৃষ্টিতে তার কোনো সীমারেখা নেই। এতে একাধিক জায়গাতে বর্ষাবাস করার সম্ভাবনা খুলে যায়, যাতে এক বাসস্থানে অল্প কিছু সময় কাটিয়ে অন্যটাতে অল্প কিছু সময়, এভাবে পালাক্রমে বর্ষাবাস কাটানো যায়। আমরা এই সম্ভাবনার সম্ভাব্য ফলাফলগুলো নিয়ে নিচে আলোচনা করবো। মৰ.২০৭ নির্দেশ করে যে, বর্ষাবাস শেষ হওয়ার সাতদিনেরও কম সময়ের আগে সাতদিনের কাজে কোথাও গেলে তার আর ফেরার প্রয়োজন নেই।

কোনো ভিক্ষু যথাসময়ে ফিরে আসার পরিকল্পনা করে বিধিসম্মত সাতদিনের কাজে যায় কিন্তু হয় তার ভুলোমনের কারণে, নয়তো তার নিয়ন্ত্রণের বাইরের কোনো পরিস্থিতির কারণে সাতদিনেরও বেশি সময় সেখানে কাটাতে বাধ্য হয়, সেক্ষেত্রে কোনো গ্রন্থই তার জন্য কোনো অব্যাহতি রাখে নি। অন্য কথায়, তার ইচ্ছে থাকুক বা না থাকুক, সে যদি তার সাতদিনের সময়সীমার অতিরিক্ত অবস্থান করে, তার বর্ষাবাস ভেঙে যায় এবং তার একটি অপরাধ হয়।

প্রতিবন্ধকতা
সময়সীমা-সংশ্লিষ্ট বিধির দ্বিতীয় ব্যতিক্রমটি হচ্ছে, বৈধ প্রতিবন্ধকতা থাকলে ভিক্ষু তার বর্ষাবাস যে-কোনো সময়ে ভাঙতে পারে। তার কোনো অপরাধ হয় না বটে, তবে বর্ষা সম্পন্ন করার ফলে প্রাপ্য সুবিধাগুলো বিসর্জন দিতে হয়।

মৰ.২০০-২০২ এই বৈধ প্রতিবন্ধকতাগুলোর একটি দীর্ঘ তালিকা করেছে, যেগুলোকে Pv.VI.4[41] চারটি ভাগে ভাগ করেছে : জীবনের হুমকি, ব্রহ্মচর্যের হুমকি, সংঘের মধ্যে ভাঙনের হুমকি, এবং একটি সত্যিকারের ভাঙন।

জীবনের হুমকি :
ভিক্ষুরা কোনো অপরাধ ছাড়াই বর্ষা ভাঙতে পারে, যদি তারা—

-  পশুদের দ্বারা উৎপীড়িত হয়, যেগুলো তাদের ধরে নিয়ে যায় এবং আক্রমণ করে;

-  সরীসৃপদের দ্বারা উৎপীড়িত হয়, যেগুলো তাদের কামড়ায় এবং আক্রমণ করে;

-  অপরাধীদের দ্বারা উৎপীড়িত হয়, যারা তাদের লুট করে এবং প্রহার করে;

-  পিশাচদের দ্বারা উৎপীড়িত হয়, যারা তাদের উপর ভর করে এবং তাদের জীবনীশক্তিকে নিঃশেষিত করে;

পশুদের ক্ষেত্রে অর্থকথা বলে যে, ধরে নিয়ে যাওয়া এবং আক্রমণ করার মধ্যে সেইসমস্ত ঘটনাও আছে যেখানে পশুরা কাউকে ঘিরে ফেলে এবং তাড়িয়ে নিয়ে যায়, ভয় দেখায় অথবা আশেপাশের কাউকে মেরে ফেলে।

এ ছাড়াও, ভিক্ষুরা যে গ্রামে বর্ষায় প্রবেশ করেছে সেই গ্রামটি যদি পুড়ে যায় অথবা বন্যায় ভেসে যায়, আর ভিক্ষুরা পিণ্ডচারণে দুর্ভোগে পড়ে; অথবা যদি তাদের নিজ নিজ বাসস্থানগুলো পুড়ে যায় বা বন্যায় ভেসে যায়, এবং বাসস্থানের ব্যাপারে কষ্টে ভোগে, তারা তখন কোনো অপরাধ ছাড়াই চলে যেতে পারে।

যদি তারা যে গ্রামটির উপর নির্ভরশীল, সেটি নতুন কোনো জায়গায় যায়, ভিক্ষুরাও তার পিছু পিছু অনুসরণ করতে পারে। গ্রামটি যদি ভাগ হয়ে যায়, তাহলে যে ভাগে সংখ্যাগুরু গ্রামবাসীরা আছে, অথবা যে ভাগে শ্রদ্ধাসম্পন্ন উপাসকেরা গেছে সেখানে যেতে হবে। তবে অর্থকথা পরামর্শ দেয় যে, যদি গ্রামটি শুধু সামান্য দূরে সরে যায়, আর তা তখনো পিণ্ডচারণের আওতার মধ্যে হয়, তার সেই জায়গায় থাকা উচিত। যদি গ্রামটি এর বেশি দূরে চলে যায়, সেক্ষেত্রে ভিক্ষু সেই গ্রামটিকে নতুন জায়গায় অনুসরণ করে যেতে পারে, কিন্তু প্রতি সাত সূর্যোদয়ে একবার তার আদি জায়গায় ফেরা উচিত, যাতে তার বর্ষাটা অটুট থাকে। তা সম্ভব না হলে, তার সেই গ্রামটির নতুন অবস্থানে সমমনা ভিক্ষুদের সাথে থাকা উচিত।

যদি ভিক্ষুরা তাদের প্রয়োজনমতো যথেষ্ট খাদ্য না পায়, অথবা যদি খাদ্য সুলভ হলেও তা তাদের জন্য রুচিকর বা অনুকূল না হয়, অথবা যদি খাদ্য সুলভ এবং রুচিকর, কিন্তু উপযুক্ত ওষুধপত্র পাওয়া না যায়, অথবা কোনো উপযুক্ত সেবক না পায়, তাহলে তারা কোনো অপরাধ ছাড়াই সেখান থেকে চলে যেতে পারে। ৰিনয়-মুখ এই অনুমোদনটাকে এ সকল ক্ষেত্রে বৈধ বলে ধরে নেয় শুধু যদি ভিক্ষুর স্বাস্থ্য গুরুতর বিপদাপন্ন হয়।

ব্রহ্মচর্যের হুমকি :
যদি কেউ ভিক্ষুকে প্রলুব্ধ করতে চেষ্টা করে, তাকে ধনসম্পদ অথবা স্ত্রী দিতে চায় (অথবা তার স্ত্রী হতে চায়), অথবা যদি সে কোনো পরিত্যক্ত ধনসম্পদ দেখে থাকে, এসব ক্ষেত্রে সে যদি ভাবে, ‘ভগবান বুদ্ধ বলেছেন, মন সহজেই বদলে যায়। এটি আমার ব্রহ্মচর্যের প্রতিবন্ধক হতে পারে,’ এই ভেবে সে কোনো অপরাধ ছাড়াই তার বর্ষা ভাঙতে পারে।

সংঘের মধ্যে ভাঙনের হুমকি :
সে যে সংঘে বাস করছে সেখানে অনেক ভিক্ষু যদি সংঘভেদের প্রচেষ্টা চালায়, আর সে যদি না চায় যে, তার সামনে সংঘে ভেদ সৃষ্টি হোক, তাহলে তখন সে চলে যেতে পারে। তবে অন্য বাসস্থানের ভিক্ষুরা সেখানকার সংঘে ভাঙনের চেষ্টা করলে, ভিক্ষু যদি মনে করে যে, সে তাদের সাথে কথা বলে তাদেরকে এ ধরনের কাজ থেকে নিরস্ত করতে পারবে, তখন সে তাদের বাসস্থানে যেতে পারে। ভিক্ষুণীরা সংঘে ভাঙনের চেষ্টা চালালেও একই কথা খাটে। অর্থকথা এখানে সংঘ মানে 'ভিক্ষুসংঘ' ধরে নিয়ে এই অনুমোদনের বিরুদ্ধে এই যুক্তিতে আপত্তি তোলে যে, ভিক্ষুণীরা ভিক্ষুসংঘে ভেদ সৃষ্টি করতে পারে না। তবে পালিতে এর মূল অর্থ হয়তো হতে পারে যে, ভিক্ষুণীরা তাদের নিজেদের সংঘে বিভেদ সৃষ্টির চেষ্টা চালাচ্ছিল। সেক্ষেত্রে সেই বিভেদ রোধ করতে চেষ্টা করার জন্য ভিক্ষু তার বর্ষা ভাঙতে পারে কোনো অপরাধ ছাড়াই।

সংঘের মধ্যে বিভেদ বা সংঘভেদ :
অন্য কোনো আবাসের ভিক্ষু বা ভিক্ষুণীরা তাদের সংঘকে বিভক্ত করলে ভিক্ষু সেখানে যাওয়ার জন্য তার বর্ষা ভাঙতে পারে। অর্থকথা এখানে আরেকটি আপত্তি তুলেছে এই যুক্তিতে যে, সংঘ একবার বিভক্ত হয়ে গেলে সেখানে কিছুই করার নেই, আর তাই মূল পালিতে এই কথাটা হওয়া উচিত ছিল, ‘ভিক্ষুরা সংঘভেদের উপক্রম করলে।’ তবে অর্থকথা এখানে খুবই বাস্তব একটা সম্ভাবনাকে অগ্রাহ্য করছে যে, সংঘভেদের উভয় পক্ষই হয়তো দৃঢ় শ্রদ্ধাবোধ থেকে একাজ করেছে, আর সেক্ষেত্রে ভিক্ষু সেখানে গিয়ে তাদের আবার পুনর্মিলন করে দিতে পারে। (অধ্যায়-২১ দেখুন, বিশেষ করে মৰ.৪৭৫ এবং মৰ.৪৭৬।)

যদি এই চার ধরনের প্রতিবন্ধকতার কোনো একটি উৎপন্ন হয়, এবং ভিক্ষু সাতদিনের মধ্যেই সেখানে গিয়ে ব্যাপারটা সামাল দিতে পারে, সেক্ষেত্রে অর্থকথা সাতদিনের মধ্যে ফিরে আসার পরামর্শ দেয়, যাতে বর্ষা না ভাঙে। অন্য কথায়, ব্যাপারটাকে বিধিসম্মত সাতদিনের কাজ হিসেবে বিবেচনা করতে হবে। যদি তা করা না যায়, তাহলে ভিক্ষুর কোনো অপরাধ হয় না ঠিকই, তবে বর্ষা সম্পন্ন করার পরে প্রাপ্য সুবিধাগুলোর জন্য সে অনুপযুক্ত হয়।

এই চার শ্রেণি বাদেও উপরে উল্লিখিত আরেকটি বিধি আছে, যেখানে ভিক্ষুরা কোনো একটা আবাসে বর্ষা শুরু করেছে, আর তাদের কেউই পাটিমোক্খ জানে না, আর তাদের মধ্য থেকে একজন গিয়ে আশেপাশের কোনো আবাসে সাতদিনের মধ্যে পাটিমোক্খ শিখে আসবে তেমন কেউও নেই, সেক্ষেত্রে তাদের বর্ষা কাটানোর জন্য নিজেদের আবাস ফেলে আশেপাশের কোনো আবাসে যাওয়া উচিত।

অধর্মত একমত
বৌদ্ধ ঐতিহ্য অনুযায়ী, বর্ষাবাস হচ্ছে নিজের ধর্মচর্চায় আরও কঠোর হওয়ার সময়। প্রায়ই একত্রে থাকা ভিক্ষুরা একে অপরকে উৎসাহিত করার জন্য দলবদ্ধভাবে কোনো একটা অধিষ্ঠান করে থাকে। তবে ধর্মের সাথে সামঞ্জস্যহীন কোনো ধরনের ঐকমত্য করার বিরুদ্ধে একটি নিষেধাজ্ঞা আছে। এই নিষেধাজ্ঞার মূল কাহিনিতে, একদল ভিক্ষু বর্ষার সময়ে কোনো নতুন ভিক্ষুকে উপসম্পদা না দেওয়ার জন্য একমত হয়েছিল। বিশাখার এক আত্মীয় সেই সময়ে উপসম্পদা নিতে চেয়েছিল কিন্তু ভিক্ষুরা তাকে উপসম্পদা দিতে অস্বীকার করল এবং বর্ষা শেষ হওয়ার জন্য অপেক্ষা করতে বলল। কিন্তু বর্ষা শেষ হয়ে গেলে সে উপসম্পদা নেওয়ার ইচ্ছা পরিত্যাগ করল। তাই বুদ্ধ একটি বিধি জারি করলেন, “‘বর্ষার সময়ে প্রব্রজ্যা দেওয়া যাবে না’—এ ধরনের ঐকমত্য গ্রহণ করা উচিত নয়।”

মৰ.২০৫ আরও দুটো এ ধরনের ঐকমত্যের কথা উল্লেখ করে, এগুলো হচ্ছে : নিরবতার অধিষ্ঠান করা এবং যারা সাতদিনের কাজে চলে যায়, তাদের অনুপস্থিতিতে সংঘের লাভ বণ্টনের সময় তাদের জন্য কোনো ভাগ রেখে দেওয়া উচিত নয় বলে একমত হওয়া। নিরবতার অধিষ্ঠানের বিরুদ্ধে বিধিটি এসেছে মৰ.২০৯-তে। সেই বিধির মূল কাহিনিতে, বুদ্ধ জানলেন যে একদল ভিক্ষু বর্ষার সময়ে নিরবতার অধিষ্ঠান পালন করেছে, আর তার জবাব ছিল এই : ‘এই তুচ্ছ লোকেরা, অস্বস্তিকরভাবে বর্ষা কাটিয়ে স্বস্তিতে বর্ষা কাটিয়েছে বলে দাবি করে। গবাদিপশুর মতো বর্ষা কাটিয়ে স্বস্তিতে বর্ষা কাটিয়েছে বলে দাবি করে। ভেড়ার মতো বর্ষা কাটিয়ে স্বস্তিতে বর্ষা কাটিয়েছে বলে দাবি করে। মনোযোগহীনভাবে বর্ষা কাটিয়ে স্বস্তিতে বর্ষা কাটিয়েছে বলে দাবি করে। কীভাবে এই তুচ্ছ লোকেরা কথা না বলে নিরবতার অধিষ্ঠান করতে পারল, ভিন্নমতাবলম্বীদের মতো?’

সাধারণভাবে অর্থকথা বলে যে, ‘এ ধরনের’ ঐকমত্যগুলো হচ্ছে অধর্মত ঐকমত্য যেগুলোকে বুদ্ধ সুত্তবিভঙ্গে সমালোচনা করেছেন। আপাতদৃষ্টিতে এটি নিপা.১৫-এর মূল কাহিনিকে নির্দেশ করে, যেখানে বুদ্ধ একদল ভিক্ষুকে তারা নিজেরাই নিজেদের পাচিত্তিয় বিধি উদ্ভাবন করার জন্য সমালোচনা করেছিলেন এই বলে, ‘যা (বিধি হিসেবে) স্থাপিত হয় নি, তা স্থাপন করা উচিত নয়, আর যা স্থাপিত হয়েছে তা বাতিল করা উচিত নয়, বরং যে-সমস্ত বিধি বেঁধে দেওয়া হয়েছে সেগুলোর সাথে সামঞ্জস্যপূর্ণভাবে এবং সেগুলো অনুসারে বাস করা উচিত।’

পারাজিকা ৪-এর অর্থকথা এই বিষয়ে অনেকগুলো ঐকমত্যের একটি দীর্ঘ তালিকা দিয়েছে যেগুলো বর্ষার সময়ে গ্রহণ করা উচিত নয় : প্রব্রজ্যা দিতে অস্বীকার করা, ধর্ম শিক্ষা করা বা শিক্ষা দেওয়া নিষিদ্ধ করা, বর্ষার সময়ে সংঘের পাওয়া দানগুলো বিহার এলাকার বাইরের ভিক্ষুদের সাথে ভাগাভাগি করার সিদ্ধান্ত নেওয়া, অথবা ধুতাঙ্গব্রতগুলো পালনে বাধ্য করা। চুৰ.৩১৮ এই তালিকাতে আরও যোগ করে : উপসম্পদা দিতে অস্বীকার করা, নির্ভরতা বা নিশ্রয় দিতে অস্বীকার করা, ধর্মশ্রবণের সুযোগ দানে অস্বীকার করা, এবং যারা সাতদিনের কাজে গেছে, তাদেরকে সংঘের লাভের ভাগ না দেওয়া। এটি এরপরে ঐকমত্যের একটি তালিকা দিয়েছে যা ধর্মের সাথে সঙ্গতিপূর্ণ, যেমন : একজন আরেকজনকে কথা বলার ক্ষেত্রে সংযমী হতে উৎসাহিত করা, আলাপের দশটি যথাযথ বিষয়ের (পব্বজ্জাসুত্তং, অ.নি.১০.৬.৯) উপরে আলাপ করা, ধর্ম আবৃত্তির সময়ে ভাবনাকারীদের প্রতি বিবেচনা দেখানো, নিজের সামর্থ্য অনুযায়ী স্বেচ্ছায় কোনো একটি ধুতাঙ্গব্রত গ্রহণ করা, এবং সব সময় স্মৃতিমান থাকা।

কাপড়-দান
কোনো দাতা কোন কোন উপায়ে কাপড় দান করতে পারে তার জন্য মৰ.৩৭৯ আটটি উপায়ের একটি তালিকা দিয়েছে এবং এর মধ্যে একটি উপায় হচ্ছে, যে-সব ভিক্ষু বর্ষায় কোনো একটি নির্দিষ্ট আবাসে বাস করছে বা করেছে, তাদের জন্য কাপড় দান থাকতে পারে। আমরা এই ব্যবস্থাটা নিয়ে অধ্যায়-১৮তে আরও বিস্তারিতভাবে আলোচনা করব, কিন্ত এখানে আমরা শুধু অর্থকথার পর্যবেক্ষণকে উল্লেখ করব যে, বর্ষাবাস চলাকালে এই ব্যবস্থাটি শুধু সেইসব ভিক্ষুদের জন্য প্রযোজ্য, যারা সেপর্যন্ত তাদের বর্ষা না ভেঙে কাটিয়েছে; আর বর্ষার পরবর্তী এক মাসের সময়ে এটি শুধু সেইসব ভিক্ষুদের জন্য প্রযোজ্য যারা সফলভাবে সম্পূর্ণ বর্ষাবাস সম্পন্ন করেছে। পিটকমতে, কঠিন বিস্তৃত করা হয়ে গেলে এই ব্যবস্থাটি কঠিনের সুবিধাগুলো শেষ না হওয়া পর্যন্ত কার্যকর থাকে।

পিটক আরও যোগ করে যে, কোনো দাতা যদি বর্ষা যাপন করছে/করেছে এমন ভিক্ষুদের জন্য কাপড় দান করে থাকে, তাহলে যে ভিক্ষু সেই আবাসে বর্ষা বাস করছে না/ করে নি, তার এ থেকে ভাগ নেওয়া উচিত নয়। ভাগ নিলে দুক্কট হয়। অর্থকথা আরও যোগ করে যে, যদি সে এমন ভাগ গ্রহণ করে থাকে, তার সেটি ফেরত দেওয়া উচিত। যদি তা ফেরত দেওয়ার আগেই ক্ষয় হয়ে যায় বা হারিয়ে যায়, সেজন্য তার ক্ষতিপূরণ দেওয়া উচিত। সংঘ যদি তা ফেরত দিতে বলে, কিন্তু সে তা ফেরত না দেয়, তাহলে তার অপরাধটা সেই কাপড়ের মূল্যের উপরে নির্ধারিত হবে, যা পারাজিকা হওয়ার মতো মূল্যের হতে পারে। এটি বলার মাধ্যমে অর্থকথা ভণ্ডদেয্য এর নীতি অনুসরণ করছে, আর আমরা পারা.২-এর আলোচনায় বলেছি যে, এর কোনো ভিত্তি পিটকে নেই। বিশেষ করে পিটক যেখানে স্পষ্টভাবে শুধু দুক্কট হওয়ার মতো কাজ বলে উল্লেখ করেছে, সেখানে অর্থকথার এই শাস্তিটি বাড়াবাড়ি রকমের বলে মনে হয়। আমরা যদি পিটককে অনুসরণ করি, যে ভিক্ষু সেই ভাগটি গ্রহণ করেছে, তার সেটি ফেরত দেওয়ার দরকার নেই। তাকে সেটি দেওয়া হয়ে গেলে সেটি তখন তারই, যদিও তা গ্রহণের জন্য তার অপরাধ হয়ে যায়।

সাতদিনের কাজের অধীনে উপরে যেমনটা উল্লিখিত হয়েছে, তাত্ত্বিক একটা সম্ভাবনা আছে যে, একজন ভিক্ষু দুটো আবাসে বর্ষাতে প্রবেশ করতে পারে। যদি উভয় জায়গার দায়কেরা বর্ষাবাসের কাপড় দান দেয়, তখন ভিক্ষুটি এক আবাসে অর্ধেক বর্ষা, আরেক আবাসে অর্ধেক বর্ষা এভাবে কাটালে তাকে এখান থেকে অর্ধেক অংশ, এবং সেখান থেকে অর্ধেক অংশ দেওয়া উচিত। অথবা যদি সে একটি আবাসে অন্যটার চেয়ে বেশি সময় কাটায়, তাহলে তার মূল আবাসে পূর্ণ ভাগ দেওয়া উচিত এবং অন্য আবাসটিতে কোনো কিছুই দেওয়া উচিত নয়।

বিশেষ সুবিধা
অর্থকথা বিচ্ছিন্নভাবে বিভিন্ন জায়গায় স্পষ্টভাবে পাঁচটি বিশেষ সুবিধার কথা উল্লেখ করেছে, যেগুলো একজন ভিক্ষু তার বর্ষাবাস প্রথম মেয়াদের মধ্যে না ভেঙে সম্পন্ন করলে প্রাপ্য হয়। এর মধ্যে প্রথম চারটি হচ্ছে :

সে বর্ষাবাসের সমাপ্তিসূচক আমন্ত্রণকর্ম (পৰারণা)তে অংশগ্রহণ করতে পারে (অধ্যায়-১৬ দেখুন)।

সে বর্ষাবাসের পরে এক মাস ধরে সেই আবাসে বর্ষাবাসের কাপড় দান গ্রহণ করতে পারে।

সে অরণ্যে থাকলে তার একটি চীবর পিণ্ডচারণের গ্রামে রাখতে পারে (নিপা.২৯ দেখুন)। এবং

সে কঠিন বিস্তারে অংশগ্রহণ করতে পারে (অধ্যায়-১৭ দেখুন)।

এই প্রত্যেকটি ক্ষেত্রে অর্থকথা তার রায়গুলো এর ভিত্তিতে দিয়েছে যে, ‘যারা বর্ষাবাস (সম্পন্ন) করেছে, সেই ভিক্ষুদের জন্য’ এসব কাজে পিটকের অনুমতি রয়েছে।

পঞ্চম সুবিধাটির ভিত্তি হচ্ছে মৰ.৩৬৩-এর তিনটি অনুচ্ছেদ। এই তিনটির প্রত্যেকটিতে, দাতারা ‘সংঘকে’ কাপড় দান করে, এবং প্রত্যেকটি ক্ষেত্রে যারা সেই আবাসে বর্ষা কাটিয়েছে, তাদের কঠিনের সুবিধাগুলো শেষ না হওয়া পর্যন্ত (অধ্যায়-১৭ দেখুন) এই দানগুলোর উপরে তাদের একচ্ছত্র অধিকার থাকে। যদি ভিক্ষুরা কঠিন বিস্তার না করে, অর্থকথা বলে যে, সেক্ষেত্রে বর্ষাবাস শেষ হওয়ার পরবর্তী এক মাস ধরে তারা সেই অধিকার বজায় রাখে।

কোনো ভিক্ষু তার বর্ষাবাসটি দ্বিতীয় মেয়াদে না ভেঙে সম্পন্ন করলে তার একটি সুবিধা প্রাপ্য হয় : সে সেই বর্ষাবাসের সমাপ্তিসূচক আমন্ত্রণকর্মে বা প্রবারণায় অংশগ্রহণ করতে পারে। যদি তার আবাসের ভিক্ষুরা তাদের আমন্ত্রণকর্মটা পিছিয়ে দিয়ে সেই তারিখে নির্ধারণ করে, সেও তাদের আমন্ত্রণকর্মে যোগ দিতে পারে। তা না হলে, তার সাথে দ্বিতীয় মেয়াদে বর্ষাবাস সম্পন্ন করেছে এমন কোনো সতীর্থ ভিক্ষুর সাথে সে আমন্ত্রণকর্ম করতে পারে। যেহেতু Pv.XIV.4 কঠিন গ্রহণের সময়কালকে বর্ষার শেষ মাস বলে নির্ধারণ করে দিয়েছে, আর যেহেতু ভিক্ষু কঠিনের বিস্তারে অংশগ্রহণ করতে পারে একমাত্র তার বর্ষাবাস সম্পন্ন করার পরে, তাই এর মানে দাঁড়ায় যে, দ্বিতীয় মেয়াদে বর্ষাবাস সম্পন্নকারী ভিক্ষুর এই সুবিধা প্রাপ্য নয়।

ৰিনয-মুখ একটি পুরোনো মৌখিকভাবে প্রচলিত ঐতিহ্যকে অনুসরণ করেছে, অর্থাৎ যে ভিক্ষু তার বর্ষাবাস প্রথম মেয়াদেই সম্পন্ন করেছে, তার জন্য নিপা.১, ২ ও ৩, এবং পাচি.৩২, ৩৩, ও ৪৬ এক মাসের জন্য বাতিল হয়ে যায়। আমি এই প্রথাগত ঐতিহ্যের উৎসকে পিটকে এবং অর্থকথায় খুঁজে বের করার চেষ্টা করেছি, কিন্তু কোনো সফলতা পাই নি। নিপা.৩, পাচি.৩২, ৩৩, ও ৪৬-এ বিভঙ্গ স্পষ্ট বলে দিয়েছে যে, বর্ষাকালের চতুর্থ মাসটা—অর্থাৎ প্রথম মেয়াদের বর্ষাবাসের পরের মাসটা, এবং দ্বিতীয় মেয়াদের বর্ষাবাসের শেষ মাসটা হচ্ছে চীৰর-কাল বা চীবরের সময় (চীৰর-দান-সময বা চীবর দেওয়ার সময়ও বলা হয়), যেসময় নিপা.১-সহ উপরোক্ত বিধিগুলো অকার্যকর থাকে। তবে এসব বিধির পিটক ও অর্থকথাগুলো এই সুবিধাকে বর্ষা সম্পন্ন হওয়ার জন্য প্রাপ্য বলে উল্লেখ করে নি।

নিপা.২ বাতিল হওয়ার বেলায়, গ্রন্থগুলো এটিকে শুধু কঠিন বিস্তারের জন্য প্রাপ্ত সুবিধা হিসেবে উল্লেখ করেছে। চীবর কালে নিপা.২ বাতিল হয়ে থাকে বলে ধরে নেওয়াটা যৌক্তিক মনে হতে পারে, যেহেতু কঠিন বিস্তারের অন্যান্য সকল সুবিধাগুলো হচ্ছে চীবর কালের সুবিধাগুলোরই সম্প্রসারণ মাত্র, কিন্তু এই ধারণাটি পিটকেও সমর্থন মেলে না, অর্থকথায়ও সমর্থন মেলে না। উদাহরণস্বরূপ, মৰ.৩৬২ কোনো ভিক্ষু কঠিন বিস্তার করে থাকলে সে তার পূর্ণ ত্রিচীবর ছাড়া গ্রামে যাওয়া অনুমোদন করে, কিন্তু যে ভিক্ষু শুধু বর্ষাবাস সম্পন্ন করেছে, তার বেলায় এই অনুমোদন সম্প্রসারিত করে নি। অধিকন্তু, মহাবর্গের সপ্তম স্কন্ধের অর্থকথা নির্দেশ করে যে, কঠিন প্রবর্তনের ব্যাপারে বুদ্ধের উদ্দেশ্য ছিল, বর্ষার শেষ মাসে যখন রাস্তাঘাট তখনো ভেজা থাকে, সে-সময় ভিক্ষুদেরকে তাদের পূর্ণ ত্রিচীবর ছাড়াই ভ্রমণের সুবিধা করে দেওয়া। যদি এই সুবিধাটা বর্ষাবাস সম্পন্ন হওয়ার সাথে সাথেই আপনাআপনি এসে যেত, তাহলে এই উদ্দেশ্যে কঠিন প্রবর্তনের কোনো প্রয়োজন হতো না।

তাই বর্ষাবাস না ভেঙে সম্পন্ন করলে প্রাপ্য সুবিধাগুলো হচ্ছে এই :

প্রথম মেয়াদের বর্ষাবাস সম্পন্ন করার জন্য প্রাপ্য পাঁচটি সুবিধা (আমন্ত্রণকর্মে বা প্রবারণায় অংশগ্রহণ করতে পারা, অতিরিক্ত এক মাস ধরে বর্ষাবাসের কাপড় দান গ্রহণ করতে পারা, সেই আবাসে ‘সংঘকে’ দান করা কাপড়ের উপরে অতিরিক্ত এক মাস ধরে একচ্ছত্র অধিকার বজায় রাখতে পারা, অরণ্যে থাকলে একটি চীবর গ্রামে রাখতে পারা, এবং কঠিন বিস্তারে অংশগ্রহণ করতে পারা) এবং

দ্বিতীয় মেয়াদের বর্ষাবাস সম্পন্ন করার জন্য প্রাপ্য একটি সুবিধা (আমন্ত্রণকর্মে অংশগ্রহণ করতে পারা)।

বিধিবিধান
আমি অনুমোদন করি যে, তোমরা বর্ষাতে প্রবেশ কর।—মৰ.১৮৪

আমি অনুমোদন করি যে, তোমরা বর্ষাকালে বর্ষাতে প্রবেশ কর।—মৰ.১৮৪

বর্ষার দুটো শুরু আছে : আগে এবং পরে। আগেরটাতে প্রবেশ করতে হবে আষাঢ়ী পূর্ণিমার পরের দিন, পরেরটাকে প্রবেশ করতে হবে আষাঢ়ী পূর্ণিমার এক মাস পরে। এই হচ্ছে বর্ষার দুটো শুরু।—মৰ.১৮৪

বর্ষাতে না প্রবেশ করা উচিত নয়। যে প্রবেশ না করবে, তার দুক্কট অপরাধ।—মৰ.১৮৬

বর্ষা শুরুর দিনে, বর্ষাতে প্রবেশের অনিচ্ছায় কোনো আবাস অতিক্রম করে যাওয়া উচিত নয়। যে অতিক্রম করে যাবে, তার দুক্কট অপরাধ।—মৰ.১৮৬

আমি অনুমোদন করি যে, রাজাদের ইচ্ছাকে মেনে নাও।—মৰ.১৮৬

জায়গা
এমনও হয় যেখানে কোনো এক আবাসে অনেক অনভিজ্ঞ, অদক্ষ ভিক্ষু বর্ষাবাস করছে। তারা উপোসথ বা উপোসথকর্ম জানে না, পাটিমোক্খ বা পাটিমোক্খ আবৃত্তি জানে না... ভিক্ষুদের একজন ভিক্ষুকে তখনি কাছের কোনো আবাসে পাঠানো উচিত : ‘যান, বন্ধু। সংক্ষিপ্ত অথবা সম্পূর্ণভাবে পাটিমোক্খ আয়ত্ত করে ফিরে আসুন।’ সে যদি তা পারে, তো ভালো। না পারলে, কোনো ভিক্ষুকে সাতদিনের জন্য কাছের কোনো আবাসে পাঠানো উচিত : ‘যান, বন্ধু। সংক্ষিপ্ত অথবা সম্পর্ণূভাবে পাটিমোক্খ আয়ত্ত করে ফিরে আসুন।’ সে যদি তা পারে, তো ভালো। না পারলে, ভিক্ষুদের সেই বর্ষাটা কাছের আবাসে থাকার জন্য যাওয়া উচিত। তারা যদি (যেখানে আছে) সেখানেই থাকে : একটি দুক্কট অপরাধ।—মৰ.১৬৩

আমি অনুমোদন করি যে, রাখালের ছাউনিতে (§) বর্ষাতে প্রবেশ কর... আমি অনুমোদন করি যে, রাখালের ছাউনি যেখানে যেখানে যায়, তোমরাও সেখানে যাও।—মৰ.২০৩

আমি অনুমোদন করি যে, তোমরা যাত্রীদলের শকটে বর্ষাতে প্রবেশ কর... আমি অনুমোদন করি যে, তোমরা নৌকায় বর্ষাতে প্রবেশ কর।—মৰ.২০৩

গাছের কোটরে বর্ষাতে প্রবেশ করা উচিত নয়... গাছের শাখার ফাঁকে... খোলা জায়গায়... অনাবাসে... শবাগারে... শামিয়ানার নিচে... বড় মজুদাগারে বর্ষাতে প্রবেশ করা উচিত নয়। যে তা করবে তার দুক্কট অপরাধ।—মৰ.২০৪

প্রতিশ্রুতি ভঙ্গ করা
এমনও হয় যেখানে কোনো ভিক্ষু আগের মেয়াদের বর্ষার জন্য সম্মতি দেয়। সেই আবাসে যাওয়ার পথে সে দুটো আবাসে অনেক কাপড় দেখে। তার মনে এই চিন্তা জাগে, ‘এই দুটো আবাসে বর্ষাটা থাকলে কী হয়? এভাবে আমার কাছে প্রচুর কাপড় লাভ হবে।’ সে এই দুটো আবাসে বর্ষা কাটায়। সেই ভিক্ষুর আগের মেয়াদটা দেখা হয় না (অর্থাৎ গণ্য হয় না), এবং সম্মতি দেওয়ার জন্য দুক্কট অপরাধ হয়।—মৰ.২০৭

... সেই আবাসে যাওয়ার সময় সে সেই আবাসের বাইরে উপোসথ করে, এবং উপোসথ দিনের পরের দিন সেই আবাসে পৌঁছায়। সে তার বাসস্থান প্রস্তুত করে, খাওয়ার পানি ও ধোয়ার পানি প্রস্তুত রাখে, জায়গাটা ঝাড়ু দেয়। কোনো প্রয়োজন ছাড়াই সে সেই দিনই চলে যায়... সেই ভিক্ষুর আগের মেয়াদটা দেখা হয় না, আর সম্মতি দেওয়ার জন্য দুক্কট অপরাধ হয়।—মৰ. ২০৭

... সেই আবাসে যাওয়ার সময় সে সেই আবাসের বাইরে উপোসথ করে, এবং উপোসথ দিনের পরের দিন সেই আবাসে পৌঁছায়... কোনো একটা কাজে সে সেই দিনই চলে যায়... সেই ভিক্ষুর আগের মেয়াদটা দেখা হয় না, আর সম্মতি দেওয়ার জন্য দুক্কট অপরাধ হয়।—মৰ. ২০৭

... সেই আবাসে যাওয়ার সময় সে সেই আবাসের বাইরে উপোসথ করে, এবং উপোসথ দিনের পরের দিন সেই আবাসে পৌঁছায়... দুই বা তিন দিন (বর্ষাতে) প্রবেশ করে কোনো কাজ ছাড়াই সে চলে যায়... কোনো একটা কাজে সে চলে যায়... সাতদিনের কাজে সে চলে যায়, কিন্তু বাইরে সাতদিনেরও বেশি থাকে। সেই ভিক্ষুর আগের মেয়াদটা দেখা হয় না, আর সম্মতি দেওয়ার জন্য দুক্কট অপরাধ হয়।—মৰ. ২০৭

... সাতদিনের কাজে সে চলে যায়, কিন্তু সাতদিনের মধ্যে ফিরে আসে। সেই ভিক্ষুর আগের মেয়াদটা দেখা হয়, আর সম্মতি দেওয়ার জন্য কোনো অপরাধ হয় না।—মৰ. ২০৭

... আমন্ত্রণকর্মের (প্রবারণার) সাতদিন আগে সে কোনো কাজে চলে যায়। সে আবাসে ফিরে আসুক বা না আসুক তার আগের মেয়াদটা দেখা হয়, আর সম্মতি দেওয়ার জন্য কোনো অপরাধ হয় না।—মৰ.২০৭

... সে যে আবাসে সম্মতি দিয়েছিল সেখানে উপোসথ করে (বাদবাকিগুলো সবই মৰ.২০৭-এর মতো)—মৰ.২০৭

... পরবর্তী মেয়াদের জন্য বর্ষাতে সম্মতি দিয়েছে (বাদবাকিগুলো সবই মৰ.২০৭-এর মতো)—মৰ.২০৮)

সাতদিনের কাজ
বর্ষাতে প্রবেশ করে প্রথম তিন মাস অথবা শেষ তিন মাস না থেকে ভ্রমণে বের হওয়া উচিত নয়। যে বের হবে, তার দুক্কট অপরাধ।—মৰ.১৮৫

আমি তোমাদের এই সাত (শ্রেণির লোকজন) কর্তৃক যেতে বলা হলে সাতদিনের কাজের জন্য যাওয়া অনুমোদন করি, কিন্তু যেতে বলা না হলে নয় : কোনো ভিক্ষু, ভিক্ষুণী, শিক্ষামানা, শ্রামণ, শ্রামণী, উপাসক, উপাসিকা। আমি তোমাদের এই সাত (শ্রেণির লোকজন) কর্তৃক যেতে বলা হলে সাতদিনের কাজের জন্য যাওয়া অনুমোদন করি, কিন্তু যেতে বলা না হলে নয়। সাতদিনের মধ্যে ফিরে আসা উচিত।—মৰ.১৮৭

এমনও হয় যেখানে সংঘকে উৎসর্গীকৃত আবাসটি কোনো উপাসক কর্তৃক নির্মিত হয়েছে। যদি সে ভিক্ষুদের কাছে বার্তাবাহক পাঠায় এই বলে, ‘আর্যরা দয়া করে আসুন; আমি দান দিতে চাই, ধর্ম শুনতে চাই, ভিক্ষুদের দেখতে চাই,’ সেক্ষেত্রে ভিক্ষুকে যেতে বলা হলে সাতদিনের কাজের জন্য যেতে পারে, কিন্তু যেতে বলা না হলে নয়। সাতদিনের মধ্যে ফিরে আসা উচিত। (একইভাবে, গৃহী উপাসক যদি সংঘের জন্য, কয়েকজন ভিক্ষুর জন্য, কোনো ভিক্ষুর জন্য; ভিক্ষুণী সংঘের জন্য, কয়েকজন ভিক্ষুণীর জন্য, কোনো ভিক্ষুণীর জন্য; কয়েকজন শিক্ষামানার জন্য, একজন শিক্ষামানার জন্য; কয়েকজন শ্রামণের জন্য, একজন শ্রামণের জন্য; কয়েকজন শ্রামণীর জন্য, একজন শ্রামণীর জন্য; তার নিজের জন্য অন্যান্য ধরনের বাড়ি বা ভবন বানায়, গুহা, পদ্মপুকুর, বিহার অথবা বিহারের জায়গা বানায়)... অথবা তার ছেলের বিয়ে অথবা মেয়ের বিয়ে হয়, অথবা সে অসুস্থ হয় অথবা সে কোনো সুপরিচিত সূত্র আবৃত্তি করে। যদি সে ভিক্ষুদের কাছে বার্তাবাহক পাঠায় এই বলে, ‘আর্যরা দয়া করে আসুন। এটি হারিয়ে যাওয়ার আগেই তারা সেটি আয়ত্ত করে নিন।’ অথবা তার কোনো কর্তব্য আছে, কোনো কাজ আছে। যদি সে ভিক্ষুদের কাছে বার্তাবাহক পাঠায় এই বলে, ‘আর্যরা দয়া করে আসুন; আমি দান দিতে চাই, ধর্ম শুনতে চাই, ভিক্ষুদের দেখতে চাই,’ সেক্ষেত্রে ভিক্ষুকে যেতে বলা হলে সাতদিনের কাজের জন্য যেতে পারে, কিন্তু যেতে বলা না হলে নয়। সাতদিনের মধ্যে ফিরে আসা উচিত।—মৰ.১৮৮-১৮৯

(উপরোক্তটি পুনরাবৃত্তি হয়েছে, শুধু ‘উপাসক’-এর স্থলে ‘উপাসিকা’ বলা হয়েছে।)—মৰ.১৯০-১৯১

(উপরোক্তটিই বলা হয়েছে, তবে বিয়ের অংশটি বাদ দিয়ে অসুস্থ হওয়া ও সুপরিচিত সূত্র আবৃত্তির কথাগুলো পুনরাবৃত্তি করা হয়েছে, আর ‘উপাসক’-এর স্থলে নিম্নোক্তগুলো বলা হয়েছে : ভিক্ষু, ভিক্ষুণী, শিক্ষামানা, শ্রামণ, শ্রামণী)।—মৰ.১৯২

আমি তোমাদের এই পাঁচ (শ্রেণির লোকজন) কর্তৃক যেতে বলা না হলেও সাতদিনের কাজের জন্য যাওয়া অনুমোদন করি, যেতে বলা হলে তো কথাই নেই : কোনো ভিক্ষু, ভিক্ষুণী, শিক্ষামানা, শ্রামণ, শ্রামণী। আমি তোমাদের এই পাঁচ (শ্রেণির লোকজন) কর্তৃক যেতে বলা না হলেও সাতদিনের কাজের জন্য যাওয়া অনুমোদন করি, যেতে বলা হলে তো কথাই নেই। সাতদিনের মধ্যে ফিরে আসা উচিত।—মৰ.১৯৩

এমনও হয়, যেখানে ভিক্ষু অসুস্থ হয়ে পড়ে। যদি সে ভিক্ষুদের কাছে বার্তাবাহক পাঠায় এই বলে, ‘আমি অসুস্থ, তাই ভিক্ষুরা আসুন। আমি চাই ভিক্ষুরা আসুন,’ তখন যেতে বলা না হলেও সাতদিনের কাজের জন্য ভিক্ষু যেতে পারে এই ভেবে, ‘আমি অসুস্থ ব্যক্তিটির জন্য ভোজন সংগ্রহ করব, অথবা তার সেবকের জন্য ভোজন সংগ্রহ করব, অথবা ওষুধ সংগ্রহ করব। আমি তার স্বাস্থ্য বিষয়ে জিজ্ঞেস করব অথবা তার সেবাযত্ন করব,’ আর যেতে বলা হলে তো কথাই নেই। সাতদিনের মধ্যে ফিরে আসা উচিত।

এমনও হয়, যেখানে কোনো ভিক্ষুর (ব্রহ্মচর্যে) অসন্তোষ জাগে। যদি সে ভিক্ষুদের কাছে বার্তাবাহক পাঠায় এই বলে, ‘আমার মধ্যে অসন্তোষ জেগেছে, তাই ভিক্ষুরা আসুন। আমি চাই ভিক্ষুরা আসুন,’ তখন যেতে বলা না হলেও সাতদিনের কাজের জন্য ভিক্ষু যেতে পারে এই ভেবে, ‘আমি তার অসন্তোষ প্রশমিত করব, অথবা অন্য কাউকে দিয়ে প্রশমিত করাব, অথবা আমি একটি ধর্মদেশনা দেব,’ আর যেতে বলা হলে তো কথাই নেই। সাতদিনের মধ্যে ফিরে আসা উচিত।

(একইভাবে যদি ভিক্ষুর মধ্যে বিধিবিধানগুলো নিয়ে উদ্বেগ জাগে, অথবা মিথ্যাদৃষ্টিভাব (দিট্ঠিগত) জাগে।)

এমনও হয়, যেখানে ভিক্ষু একটি ভারী অপরাধ (সংঘাদিশেষ) করেছে এবং যাচাইপর্বের যোগ্য। যদি সে ভিক্ষুদের কাছে বার্তাবাহক পাঠায় এই বলে, ‘আমি একটি ভারী অপরাধ (সংঘাদিশেষ) করেছি এবং যাচাইপর্বের যোগ্য, তাই ভিক্ষুরা আসুন। আমি চাই ভিক্ষুরা আসুন,’ তখন যেতে বলা না হলেও সাতদিনের কাজের জন্য ভিক্ষু যেতে পারে এই ভেবে, ‘আমি তাকে যাচাইপর্বের অনুমতি দানের প্রচেষ্টা নেব, অথবা আমি ঘোষণা করব, অথবা আমি (যাচাইপর্বের জন্য প্রয়োজনীয়) দল পূর্ণ করব,’ আর যেতে বলা হলে তো কথাই নেই। সাতদিনের মধ্যে ফিরে আসা উচিত।

(একইভাবে কোনো ভিক্ষু শুরুতে ফেরত পাঠানোর যোগ্য হলে, প্রায়শ্চিত্তপর্বের যোগ্য হলে, পুনর্বাসনের যোগ্য হলে।)

এমনও হয়, যেখানে সংঘ কোনো একজন ভিক্ষুর বিরুদ্ধে একটি সংঘকর্ম করতে চায়, সেটি তিরস্কারকর্ম, অথবা পদাবনতিকর্ম, অথবা নির্বাসনকর্ম, অথবা মিটমাটকর্ম, অথবা সাময়িক বহিষ্কারকর্ম। যদি সে ভিক্ষুদের কাছে বার্তাবাহক পাঠায় এই বলে, ‘সংঘ আমার বিরুদ্ধে একটি সংঘকর্ম করতে চায়... তাই ভিক্ষুরা আসুন। আমি চাই ভিক্ষুরা আসুন,’ তখন যেতে বলা না হলেও সাতদিনের কাজের জন্য ভিক্ষু যেতে পারে এই ভেবে, ‘সংঘ কীভাবে তার বিরুদ্ধে সংঘকর্ম করবে না, অথবা লঘুকর্মে পরিণত করবে?’ আর যেতে বলা হলে তো কথাই নেই। সাতদিনের মধ্যে ফিরে আসা উচিত।

এমনও হয়, যেখানে সংঘ কোনো একজন ভিক্ষুর বিরুদ্ধে একটি সংঘকর্ম করেছে... যদি সে ভিক্ষুদের কাছে বার্তাবাহক পাঠায় এই বলে, ‘সংঘ আমার বিরুদ্ধে একটি সংঘকর্ম করেছে, তাই ভিক্ষুরা আসুন। আমি চাই ভিক্ষুরা আসুন,’ তখন যেতে বলা না হলেও সাতদিনের কাজের জন্য ভিক্ষু যেতে পারে এই ভেবে, ‘কীভাবে সে যথাযথভাবে আচরণ করতে পারে, তার ক্রোধ কমাতে পারে এবং তার ভুল সংশোধন করতে পারে যাতে সংঘ সেই সংঘকর্মটা বাতিল করতে পারে?’ আর যেতে বলা হলে তো কথাই নেই। সাতদিনের মধ্যে ফিরে আসা উচিত।—মৰ.১৯৩

(এরপর মৰ.১৯৩-এর পুনরাবৃত্তি হয়েছে, সেখানে ‘ভিক্ষু’-এর বদলে ‘ভিক্ষুণী’ বলা হয়েছে, একদম মিথ্যাদৃষ্টিভাব জাগা পর্যন্ত। এরপর—)

এমনও হয়, যেখানে ভিক্ষুণী একটি ভারী অপরাধ (সংঘাদিশেষ) করেছে এবং যাচাইপর্বের যোগ্য। যদি সে ভিক্ষুদের কাছে বার্তাবাহক পাঠায় এই বলে, ‘আমি একটি ভারী অপরাধ (সংঘাদিশেষ) করেছি এবং যাচাইপর্বের যোগ্য, তাই আর্যরা আসুন। আমি চাই আর্যরা আসুন,’ তখন যেতে বলা না হলেও সাতদিনের কাজের জন্য ভিক্ষু যেতে পারে এই ভেবে, ‘আমি তার যাচাইপর্বের অনুমতি দানের প্রচেষ্টা নেব,’ আর যেতে বলা হলে তো কথাই নেই। সাতদিনের মধ্যে ফিরে আসা উচিত।

(একইভাবে কোনো ভিক্ষুণী শুরুতে ফেরত পাঠানোর যোগ্য হলে, অথবা পুনর্বাসনের যোগ্য হলে।)

এমনও হয়, যেখানে সংঘ কোনো একজন ভিক্ষুণীর বিরুদ্ধে একটি সংঘকর্ম করতে চায়, সেটি তিরস্কারকর্ম, অথবা পদাবনতিকর্ম, অথবা নির্বাসনকর্ম, অথবা মিটমাটকর্ম, অথবা সাময়িক বহিষ্কারকর্ম। যদি সে ভিক্ষুদের কাছে বার্তাবাহক পাঠায় এই বলে, ‘সংঘ আমার বিরুদ্ধে একটি সংঘকর্ম করতে চায়... তাই আর্যরা আসুন। আমি চাই আর্যরা আসুন,’ তখন যেতে বলা না হলেও সাতদিনের কাজের জন্য ভিক্ষু যেতে পারে এই ভেবে, ‘সংঘ কীভাবে তার বিরুদ্ধে সংঘকর্ম করবে না, অথবা লঘুকর্মে পরিণত করবে?’ আর যেতে বলা হলে তো কথাই নেই। সাতদিনের মধ্যে ফিরে আসা উচিত।

এমনও হয়, যেখানে সংঘ কোনো একজন ভিক্ষুণীর বিরুদ্ধে একটি সংঘকর্ম করেছে... যদি সে ভিক্ষুদের কাছে বার্তাবাহক পাঠায় এই বলে, ‘সংঘ আমার বিরুদ্ধে একটি সংঘকর্ম করেছে, তাই আর্যরা আসুন। আমি চাই আর্যরা আসুন,’ তখন যেতে বলা না হলেও সাতদিনের কাজের জন্য ভিক্ষু যেতে পারে এই ভেবে, ‘কীভাবে সে যথাযথভাবে আচরণ করতে পারে, তার ক্রোধ কমাতে পারে এবং তার ভুল সংশোধন করতে পারে যাতে সংঘ সেই সংঘকর্মটা বাতিল করতে পারে?’ আর যেতে বলা হলে তো কথাই নেই। সাতদিনের মধ্যে ফিরে আসা উচিত।—মৰ.১৯৪

(এরপর মৰ.১৯৩-এর পুনরাবৃত্তি হয়েছে, সেখানে ‘ভিক্ষু’-এর বদলে ‘শিক্ষামানা’ বলা হয়েছে, একদম মিথ্যাদৃষ্টিভাব জাগা পর্যন্ত। এরপর—)

এমনও হয়, যেখানে কোনো শিক্ষামানার শিক্ষা ব্যাহত হয়েছে... ‘আমি সে যাতে (আবার) শিক্ষা গ্রহণ করতে পারে তার প্রচেষ্টা নেব’... এমনও হয় যেখানে কোনো শিক্ষামানা উপসম্পদার আকাঙ্ক্ষা করে... ‘আমি তার উপসম্পদার জন্য প্রচেষ্টা নেব', অথবা 'আমি ঘোষণা করব', অথবা 'আমি (উপসম্পদার জন্য প্রয়োজনীয়) দল পূর্ণ করব’...

(এরপর মৰ.১৯৩-এর পুনরাবৃত্তি হয়েছে, সেখানে ‘ভিক্ষু’-এর বদলে ‘শ্রামণ’ বলা হয়েছে, একদম মিথ্যাদৃষ্টিভাব জাগা পর্যন্ত। এরপর—)

এমনও হয় যেখানে কোনো শ্রামণ তার বয়সের ব্যাপারে জিজ্ঞেস করতে চায় (উপসম্পদার প্রস্তুতির জন্য)... ‘আমি জিজ্ঞেস করব' অথবা 'আমি ব্যাখ্যা করব’... এমনও হয় যেখানে কোনো শ্রামণ উপসম্পদার আকাঙ্ক্ষা করে... ‘আমি তার উপসম্পদার জন্য প্রচেষ্টা নেব, অথবা আমি ঘোষণা করব, অথবা আমি (উপসম্পদার জন্য প্রয়োজনীয়) দল পূর্ণ করব’...

(এরপর মৰ.১৯৩-এর পুনরাবৃত্তি হয়েছে, সেখানে ‘ভিক্ষু’-এর বদলে ‘শ্রামণী’ বলা হয়েছে, একদম মিথ্যাদৃষ্টিভাব জাগা পর্যন্ত। এরপর—)

এমনও হয় যেখানে কোনো শ্রামণী তার বয়সের ব্যাপারে জিজ্ঞেস করতে চায় (শিক্ষামানার শিক্ষা গ্রহণের প্রস্তুতির জন্য)... এমনও হয় যেখানে কোনো শ্রামণী (শিক্ষামানার) শিক্ষা গ্রহণের আকাঙ্ক্ষা করে... ‘আমি সে যাতে শিক্ষা গ্রহণ করতে পারে তার প্রচেষ্টা নেব’...।—মৰ.১৯৫-১৯৭

আমি তোমাদের এই সাত (শ্রেণির লোকজন) কর্তৃক যেতে বলা না হলেও সাতদিনের কাজের জন্য যাওয়া অনুমোদন করি, যেতে বলা হলে তো কথাই নেই : কোনো ভিক্ষু, ভিক্ষুণী, শিক্ষামানা, শ্রামণ, শ্রামণী, মা, বাবা। আমি তোমাদের এই সাত (শ্রেণির লোকজন) কর্তৃক যেতে বলা না হলেও সাতদিনের কাজের জন্য যাওয়া অনুমোদন করি, যেতে বলা হলে তো কথাই নেই। সাতদিনের মধ্যে ফিরে আসা উচিত।—মৰ.১৯৮

এমনও হয় যেখানে ভিক্ষুর মা অসুস্থ হয়ে পড়ে। যদি সে তার ছেলের কাছে বার্তাবাহক পাঠায় এই বলে, ‘আমি অসুস্থ, আমার ছেলে আসুক। আমি চাই আমার ছেলে আসুক,’ তখন যেতে বলা না হলেও সাতদিনের কাজের জন্য ভিক্ষু যেতে পারে এই ভেবে, ‘আমি অসুস্থ ব্যক্তিটির জন্য ভোজন সংগ্রহ করব, অথবা তার সেবকের জন্য ভোজন সংগ্রহ করব, অথবা ওষুধ সংগ্রহ করব। আমি তার স্বাস্থ্য বিষয়ে জিজ্ঞেস করব অথবা তার সেবাযত্ন করব,’ আর যেতে বলা হলে তো কথাই নেই। সাতদিনের মধ্যে ফিরে আসা উচিত।—মৰ.১৯৮

এমনও হয় যেখানে ভিক্ষুর বাবা অসুস্থ হয়ে পড়ে। যদি সে তার ছেলের কাছে বার্তাবাহক পাঠায় এই বলে, ‘আমি অসুস্থ, আমার ছেলে আসুক। আমি চাই আমার ছেলে আসুক,’ তখন যেতে বলা না হলেও সাতদিনের কাজের জন্য ভিক্ষু যেতে পারে এই ভেবে, ‘আমি অসুস্থ ব্যক্তিটির জন্য ভোজন সংগ্রহ করব, অথবা তার সেবকের জন্য ভোজন সংগ্রহ করব, অথবা ওষুধ সংগ্রহ করব। আমি তার স্বাস্থ্য বিষয়ে জিজ্ঞেস করব অথবা তার সেবাযত্ন করব,’ আর যেতে বলা হলে তো কথাই নেই। সাতদিনের মধ্যে ফিরে আসা উচিত।—মৰ.১৯৮

এমনও হয় যেখানে ভিক্ষুর ভাই অসুস্থ হয়ে পড়ে। যদি সে তার ভাইয়ের কাছে বার্তাবাহক পাঠায় এই বলে, ‘আমি অসুস্থ, তাই আমার ভাই আসুক। আমি চাই আমার ভাই আসুক,’ তখন যেতে বলা না হলেও সাতদিনের কাজের জন্য ভিক্ষু যেতে পারে... আর যেতে বলা হলে তো কথাই নেই। সাতদিনের মধ্যে ফিরে আসা উচিত।—মৰ.১৯৯

এমনও হয় যেখানে ভিক্ষুর বোন... আত্মীয়... ভিক্ষুদের সাথে থাকা কোনো ব্যক্তি অসুস্থ হয়ে পড়ে। যদি সে তার ভাইয়ের কাছে বার্তাবাহক পাঠায় এই বলে, ‘আমি অসুস্থ, তাই আমার ভাই আসুক। আমি চাই আমার ভাই আসুক,’ তখন যেতে বলা না হলেও সাতদিনের কাজের জন্য ভিক্ষু যেতে পারে... আর যেতে বলা হলে তো কথাই নেই। সাতদিনের মধ্যে ফিরে আসা উচিত।—মৰ.১৯৯

আমি অনুমোদন করি যে, সংঘের কাজে যাও। সাতদিনের মধ্যে ফিরে আসা উচিত।—মৰ.১৯৯-২০০

এ ছাড়াও ‘জায়গা’র অধীনে মৰ.১৬৩ দেখুন।

বর্ষা না ভেঙে চলে যাওয়া
এমনও হয়, যেখানে বর্ষাতে প্রবেশ করা ভিক্ষুরা পশুদের দ্বারা উপদ্রুত হয়, পশুরা তাদের ধরে ফেলে, এবং আক্রমণ করে। ‘এটি আসলেই একটি প্রতিবন্ধক,’ (এই ভেবে) ভিক্ষু তখন চলে যেতে পারে। বর্ষা ভাঙার জন্যও কোনো অপরাধ হয় না। এমনও হয়, যেখানে বর্ষাতে প্রবেশ করা ভিক্ষুরা সরীসৃপদের দ্বারা উপদ্রুত হয়, যারা তাদের কামড়ায় এবং আক্রমণ করে। ‘এটি আসলেই একটি প্রতিবন্ধক,’ (এই ভেবে) ভিক্ষু তখন চলে যেতে পারে। বর্ষা ভাঙার জন্যও কোনো অপরাধ হয় না।—মৰ.২০০

এমনও হয়, যেখানে বর্ষাতে প্রবেশ করা ভিক্ষুরা অপরাধীদের দ্বারা উপদ্রুত হয়, যারা তাদের লুট করে, এবং প্রহার করে। ‘এটি আসলেই একটি প্রতিবন্ধক,’ (এই ভেবে) ভিক্ষু তখন চলে যেতে পারে। বর্ষা ভাঙার জন্যও কোনো অপরাধ হয় না। এমনও হয়, যেখানে বর্ষাতে প্রবেশ করা ভিক্ষুরা পিশাচদের দ্বারা উপদ্রুত হয়, যারা তাদের উপর ভর করে এবং তাদের জীবনীশক্তি নিঃশেষিত করে। ‘এটি আসলেই একটি প্রতিবন্ধক,’ (এই ভেবে) ভিক্ষু তখন চলে যেতে পারে। বর্ষা ভাঙার জন্যও কোনো অপরাধ হয় না।—মৰ.২০০

... যে গ্রামে ভিক্ষুরা বর্ষাতে প্রবেশ করেছে, তা পুড়ে যায়। ভিক্ষুরা পিণ্ডের ব্যাপারে দুর্ভোগে পড়ে... যে বাসস্থানগুলোতে ভিক্ষুরা বর্ষাতে প্রবেশ করেছে, সেগুলো পুড়ে যায়। ভিক্ষুরা বাসস্থানের ব্যাপারে দুর্ভোগে পড়ে... যে গ্রামে ভিক্ষুরা বর্ষাতে প্রবেশ করেছে, তা পানিতে ভেসে যায়। ভিক্ষুরা পিণ্ডের ব্যাপারে দুর্ভোগে পড়ে... যে বাসস্থানগুলোতে ভিক্ষুরা বর্ষাতে প্রবেশ করেছে, সেগুলো পানিতে ভেসে যায়। ভিক্ষুরা বাসস্থানের ব্যাপারে দুর্ভোগে পড়ে। ‘এটি আসলেই একটি প্রতিবন্ধক,’ (এই ভেবে) ভিক্ষু তখন চলে যেতে পারে। বর্ষা ভাঙার জন্যও কোনো অপরাধ হয় না।—মৰ.২০০

(যে গ্রামে ভিক্ষুরা বর্ষাতে প্রবেশ করেছে, সেটি ডাকাতদের কারণে অন্যত্র সরে যায় : ) আমি অনুমোদন করি যে, গ্রামটি যেখানে যেখানে যায়, তোমরাও সেখানে যাও। আমি অনুমোদন করি যে, (গ্রামটি দুভাগে ভাগ হলে) গ্রামের বেশির ভাগ অংশে যাও। আমি তোমাদের যেখানে লোকজন শ্রদ্ধাবান ও বিশ্বাসী, সেখানে যাওয়া অনুমোদন করি।—মৰ.২০১

এমনও হয়, যেখানে বর্ষাতে প্রবেশ করা ভিক্ষুরা তাদের প্রয়োজনমাফিক যথেষ্ট ভালো-মন্দ খাদ্য পায় না। ‘এটি আসলেই একটি প্রতিবন্ধক,’ (এই ভেবে) ভিক্ষু তখন চলে যেতে পারে। বর্ষা ভাঙার জন্যও কোনো অপরাধ হয় না। এমনও হয়, যেখানে বর্ষাতে প্রবেশ করা ভিক্ষুরা তাদের প্রয়োজনমাফিক যথেষ্ট ভালো-মন্দ খাদ্য পায় ঠিকই, কিন্তু রুচিকর খাদ্য পায় না। ‘এটি আসলেই একটি প্রতিবন্ধক,’ (এই ভেবে) ভিক্ষু তখন চলে যেতে পারে। বর্ষা ভাঙার জন্যও কোনো অপরাধ হয় না।—মৰ.২০১

এমনও হয়, যেখানে বর্ষাতে প্রবেশ করা ভিক্ষুরা তাদের প্রয়োজনমাফিক যথেষ্ট ভালো-মন্দ খাদ্য পায়, রুচিকর খাদ্য পায়, কিন্তু উপযুক্ত ওষুধ পায় না... (অথবা) তারা উপযুক্ত ওষুধ পায় কিন্তু উপযুক্ত সেবক পায় না। ‘এটি আসলেই একটি প্রতিবন্ধক,’ (এই ভেবে) ভিক্ষু তখন চলে যেতে পারে। বর্ষা ভাঙার জন্যও কোনো অপরাধ হয় না।—মৰ.২০১

এমনও হয় যেখানে কোনো মহিলা ভিক্ষুকে আমন্ত্রণ জানায় এই বলে, ‘আমি তোমাকে রুপা দেব, আমি তোমাকে সোনা দেব... জমি দেব... বাড়ির জায়গা... ষাঁড়... গাভি... দাস... দাসী... তোমার স্ত্রী হওয়ার জন্য একটি কন্যা দেব, আমি তোমার স্ত্রী হবো, অথবা আমি তোমার জন্য আরেকটা স্ত্রী এনে দেব,’... যেখানে কোনো ‘মোটাসোটা রাজকন্যা’ (নারীরূপ ধারী পুরুষ?—এই শব্দটা অনিশ্চিত। তবে প্রাসঙ্গিক কাহিনি থেকে স্পষ্ট বুঝা যায় এটি প্রকৃত কোনো নারীকে বুঝায় না) ভিক্ষুকে আমন্ত্রণ জানায়... পণ্ডক আমন্ত্রণ জানায়... আত্মীয়রা ভিক্ষুকে আমন্ত্রণ জানায়... রাজা... ডাকাতেরা... দুষ্টচক্রীরা ভিক্ষুকে আমন্ত্রণ জানায় এই বলে, ‘আমি তোমাকে রুপা দেব, আমি তোমাকে সোনা দেব... জমি দেব... বাড়ির জায়গা... ষাঁড়... গাভি... দাস... দাসী... তোমার স্ত্রী হওয়ার জন্য একটি কন্যা দেব, অথবা আমি তোমার জন্য আরেকটা স্ত্রী এনে দেব,’... সে পরিত্যক্ত সম্পত্তি দেখে। ভিক্ষুর মনে এই চিন্তা আসে, ‘ভগবান বলেছেন যে, মন খুব দ্রুত বিপরীত হয়ে যায় (অনি.১.৪৮); এটি আমার ব্রহ্মচর্যের একটি প্রতিবন্ধক হতে পারে,’ (এই ভেবে) ভিক্ষু তখন চলে যেতে পারে। বর্ষা ভাঙার জন্যও কোনো অপরাধ হয় না।—মৰ.২০১

সে অনেক ভিক্ষুকে সংঘের মধ্যে বিভেদ সৃষ্টির জন্য চেষ্টা করতে দেখে। ভিক্ষুর মনে এই চিন্তা আসে, ‘ভগবান বলেছেন যে, সংঘভেদ একটি গুরুতর জিনিস। আমার উপস্থিতিতে সংঘভেদ না হোক,’—(এই ভেবে) ভিক্ষু তখন চলে যেতে পারে। বর্ষা ভাঙার জন্যও কোনো অপরাধ হয় না। সে শোনে যে, অনেক ভিক্ষু সংঘের মধ্যে বিভেদ সৃষ্টির জন্য চেষ্টা করছে... বর্ষা ভাঙার জন্যও কোনো অপরাধ হয় না।—মৰ.২০২

সে শোনে, ‘তারা বলছে যে, ওখানে (§) ঐ আবাসের অনেক ভিক্ষু নাকি সংঘের মধ্যে বিভেদ সৃষ্টির চেষ্টা চালাচ্ছে। এই ভিক্ষুরা তো আমার বন্ধু। আমি তাদের বলব, 'ভগবান বলেছেন যে, সংঘভেদ একটি গুরুতর জিনিস। সংঘে বিভেদ করে খুশি হবেন না।' তারা আমার কথা ধরবে, তারা আমার কথা শুনবে, তারা আমার কথায় গুরুত্ব দেবে,’ এই ভেবে সে যেতে পারে। বর্ষা ভাঙার জন্যও কোনো অপরাধ হয় না।—মৰ.২০২

‘... এই ভিক্ষুরা আমার বন্ধু নয় বটে, কিন্তু তাদের বন্ধুরা তো আমারই বন্ধু... তারা আমার কথা শুনবে...।’—মৰ.২০২

অনেক ভিক্ষু সংঘকে বিভক্ত করেছে... তারা আমার বন্ধু...।—মৰ.২০২

অনেক ভিক্ষু সংঘকে বিভক্ত করেছে... তারা আমার বন্ধু নয় বটে, কিন্তু তাদের বন্ধুরা তো আমারই বন্ধু...।—মৰ. ২০২

(মৰ.২০২-এর মতোই, শুধু ‘ভিক্ষু’-এর স্থলে ‘ভিক্ষুণী’ হবে)—মৰ.২০২

এ ছাড়াও উপরোক্ত ‘জায়গা’তে মৰ.১৬৩ দেখুন।

অধর্মত একমত
‘বর্ষার সময়ে প্রব্রজ্যা দেওয়া যাবে না’—এ ধরনের ঐকমত্য গ্রহণ করা উচিত নয়। যে এই ঐকমত্য গ্রহণ করবে, তার দুক্কট অপরাধ।—মৰ.২০৫

কথা না বলে নিরবতার অধিষ্ঠান করা, যা ভিন্নমতাবলম্বীদের কাজ, তা করা উচিত নয়। যে তা করবে, তার দুক্কট অপরাধ।—মৰ.২০৯

কাপড়-দান
(চীবর-কাপড় উৎপন্নের আটটি আদর্শ উপায়ের মধ্যে একটি : ) বর্ষা কাটিয়েছে এমন সংঘকে কেউ (যদি) দেয়... এটি সেই আবাসে যতজন ভিক্ষু বর্ষা কাটিয়েছে, তাদের মাঝে ভাগ করে দিতে হবে।—মৰ.৩৭৯

এক জায়গায় বর্ষাতে প্রবেশ করে অন্য জায়গার চীবর-কাপড়ের ভাগের জন্য সম্মতি দেওয়া উচিত নয়। যে তা করবে, তার দুক্কট অপরাধ।—মৰ.৩৬৪

এমনও হয়, যেখানে ভিক্ষু দুটো আবাসে বর্ষাতে প্রবেশ করে এই ভেবে, ‘এভাবে আমার কাছে প্রচুর চীবর-কাপড় আসবে।’ যদি সে অর্ধেক সময় এখানে এবং অর্ধেক ওখানে কাটায়, তাকে এখান থেকে অর্ধেক অংশ এবং ওখান থেকে অর্ধেক অংশ দেওয়া উচিত। অথবা যেখানে সে বেশি সময় কাটিয়েছে, সেখান থেকে এক অংশ দেওয়া উচিত।—মৰ.৩৬৪

এমনও হয়, যেখানে ভিক্ষু একাকী বর্ষাবাস কাটাচ্ছে। লোকজন ‘আমরা এগুলো সংঘকে দিচ্ছি,’ বলে চীবর-কাপড় দেয়। আমি অনুমোদন করি যে, সেই চীবর-কাপড়গুলো কঠিন অপসারণ না হওয়া পর্যন্ত শুধু তার হবে।—মৰ.৩৬৩

সেই সময় দুজন স্থবির ভাই—ইসিদাস ভন্তে এবং ইসিভত্ত ভন্তে, শ্রাবস্তীতে বর্ষাবাস কাটিয়ে কোনো এক গ্রামের বিহারে গেলেন। লোকজন ‘অনেক দিন পরে অবশেষে স্থবিররা আসলেন,’ এই বলে তাদের চীবর-কাপড়সহ খাদ্য দান করল। আবাসিক ভিক্ষুরা স্থবিরদের জিজ্ঞেস করল, ‘ভন্তেগণ, আপনাদের আসার কারণে এই সংঘের চীবর-কাপড় উৎপন্ন হয়েছে। আপনারা কি একভাগ নিতে সম্মত হবেন?’ স্থবিররা বললেন, ‘আমরা যেভাবে ভগবানের শিক্ষা দেওয়া ধর্মকে বুঝেছি, এই চীবর-কাপড়গুলো কঠিন অপসারণ না হওয়া পর্যন্ত শুধু তোমাদেরই।’—মৰ.৩৬৩

সেই সময় তিনজন ভিক্ষু রাজগৃহে বর্ষাবাস করছিল। সেখানে লোকজন ‘আমরা সংঘকে দিচ্ছি,’ বলে চীবর-কাপড় দান করল। ভিক্ষুদের মনে চিন্তা জাগল, ‘ভগবান কর্তৃক এই বিধি স্থাপিত হয়েছে যে, সংঘ হতে হলে কমপক্ষে চারজন হতে হবে। কিন্তু আমরা আছি তিনজন। অথচ এই লোকেরা ‘আমরা সংঘকে দিচ্ছি,’ বলে চীবর-কাপড় দান করেছে। তাহলে আমরা ব্যাপারটা কীভাবে মিটমাট করতে পারি?’ সেই সময় অনেক স্থবির ভিক্ষু যেমন : নীলৰাসী ভন্তে, সাণৰাসী ভন্তে, গোপক ভন্তে, ভগু ভন্তে, এবং ফলিদসনদান ভন্তে পাটলিপুত্রের মোরগ উদ্যানে বাস করছিলেন। তাই ভিক্ষুরা পাটলিপুত্রে গিয়ে স্থবিরদের কাছে জিজ্ঞেস করল। স্থবিররা বললেন, ‘আমরা যেভাবে ভগবানের শিক্ষা দেওয়া ধর্মকে বুঝেছি, এই চীবর-কাপড়গুলো কঠিন অপসারণ না হওয়া পর্যন্ত শুধু তোমাদেরই।’—মৰ.৩৬৩

অন্যান্য সুবিধা
আমি অনুমোদন করি যে, ভিক্ষুরা যারা বর্ষাবাস শেষ করেছে, তারা তিনটি বিষয়ে একে অপরকে আমন্ত্রণ জানাবে : যা দেখা গেছে, যা শোনা গেছে, এবং যা সন্দেহ করা হয়েছে। এটি হবে তোমাদের পারস্পরিক সমন্বয়ের জন্য (§), অপরাধ থেকে বেরিয়ে আসার জন্য, বিনয়ের প্রতি তোমাদের শ্রদ্ধাবোধের জন্য।—মৰ.২০৯

আমি অনুমোদন করি যে, বর্ষা শেষ করেছে যে-সব ভিক্ষু, তাদের দিয়ে কঠিন বিস্তৃত করবে।—মৰ.৩০৬

* * *


 

দ্বিতীয় অংশ

সংঘকর্ম

অধ্যায়—১২

সংঘকর্ম
বৌদ্ধ ভিক্ষু বিধি ১ম খণ্ডের (বৌভিবি-১) অধিকরণ-সমথ-এর অধ্যায়ে (অধ্যায়-১১) আমরা চার প্রকার বিষয় (অধিকরণ) সম্পর্কে আলোচনা করেছি, যেমন : বিতর্কের-বিষয়, অভিযোগের-বিষয়, অপরাধের বিষয় এবং কর্তব্যের বিষয়, আর এগুলো মিটমাটের জন্য সাতটি উপায় নিয়েও আলোচনা করেছি। সেখানে চতুর্থ ধরনের বিষয়টি, অর্থাৎ কর্তব্যের বিষয়টি (কিচ্চাধিকরণ) শুধু সংক্ষেপে আলোচিত হয়েছে। এই বিষয়টিই হচ্ছে এই অধ্যায়ের এবং সেই সাথে এই অংশের বাদবাকি অধ্যায়গুলোর বিষয়বস্তু।

কর্তব্যের বিষয়কে নির্দেশ করতে গিয়ে চুৰ.২১৫ বলে, ‘এটি হচ্ছে সংঘের যে-কোনো কর্তব্য বা কাজ, যথা :

একটি বিজ্ঞপ্তির কাজ (অপলোকনকম্ম);

একটি প্রস্তাবের কাজ (ঞত্তিকম্ম),

একটি ঘোষণাসহ একটি প্রস্তাবের কাজ (ঞত্তিদুতিযকম্ম),

তিনটি ঘোষণাসহ একটি প্রস্তাবের কাজ (ঞত্তিচতুত্থকম্ম)।’

এই সংজ্ঞাটি চারপ্রকার কর্মবাক্যকে নির্দেশ করে, যেগুলো দিয়ে একটি আনুষ্ঠানিক সংঘকর্ম গঠিত হয়, যেখানে সংঘ সমবেত হয় এবং একটি কর্মবাক্যের মাধ্যমে জানিয়ে দেওয়া হয় যে, এটি দলীয়ভাবে একটি পদক্ষেপ নিতে যাচ্ছে। এ ক্ষেত্রে কর্তব্যের বিষয়গুলো অন্য তিন প্রকার বিষয়গুলো থেকে উল্লেখযোগ্যভাবে ভিন্ন। অন্যান্য বিষয়গুলো হচ্ছে সমস্যা, যেগুলো আনুষ্ঠানিকভাবে মিটমাট করতে হয়। কিন্তু কর্তব্যের বিষয়গুলো হচ্ছে সমস্যা সমাধানের আনুষ্ঠানিক পন্থা। সংঘকর্ম হিসেবে এগুলো নিজেরাই এক একটি সমস্যা শুধু এই অর্থে যে, এগুলো অনুষ্ঠিত হতে হয় একদম যথাযথ আনুষ্ঠানিক রীতি অনুসারে। তা না হলে সেগুলো অবৈধ, সেগুলো নিয়ে প্রশ্ন উত্থাপন করা যায়, এবং সেগুলো আবার সম্পাদন করা যায়।

যেহেতু কিছু কর্তব্যের বিষয় আছে, যেগুলো অন্যান্য ধরনের বিষয়গুলোর মিটমাটের উপায় হিসেবেও কাজ করে, তাই এই অংশটি শুধু কর্তব্যের বিষয়গুলোই আলোচনা করবে না, অন্যান্য বিষয়গুলো মিটমাটের জন্য ব্যবহৃত কিছু প্রধান প্রধান কর্তব্যের বিষয়গুলো নিয়েও আলোচনা করবে। বিশেষ করে এগুলোর মধ্যে আছে, (১) সবচেয়ে জটিল অপরাধের বিষয়গুলো, যেমন : (ক) সংঘাদিশেষ অপরাধ এবং (খ) অভিযোগের-বিষয়গুলোর পরবর্তী পর্যায়ে অপরাধের বিষয়গুলো মিটমাট করার সাথে সংশ্লিষ্ট সংঘকর্মগুলো, এবং (২) সবচেয়ে গুরুতর যে বিবাদের বিষয়—সংঘভেদ—তা সমাপ্তির জন্য অনুসৃত সংঘকর্মগুলো। এগুলো ব্যতীত অন্যান্য বিষয়গুলো মিটমাট করতে ব্যবহৃত কর্তব্যের বিষয়গুলো নিয়ে ইতিমধ্যেই বৌভিবি-১, অধ্যায়-১১-তে আলোচনা করা হয়েছে।

একটি সংঘকর্মের আদর্শ রীতি হচ্ছে, সংঘ সমবেত হয় এবং এর একজন সদস্য একটি কর্মবাক্য (কম্মৰাচা) আবৃত্তি করে, আর সংঘের বাদবাকি সদস্যরা নিরব থেকে তাদের সম্মতি প্রদর্শন করে। যদি সংঘের সম-সম্পর্কভুক্ত কোনো নিয়মিত ভিক্ষু এই আবৃত্তির সময়ে প্রতিবাদ বা আপত্তি জানিয়ে কোনো কিছু বলে, সেই সংঘকর্মটা তখন পরিত্যক্ত হয়। সংঘকর্মের ঘোষণাটি কতবার পুনরাবৃত্তি করতে হবে তা দিয়ে কর্মবাক্যের দৈর্ঘ্য মাপা হয়। কর্মবাক্যের এমন দৈর্ঘ্য থেকেই সংশ্লিষ্ট কাজটির গুরুত্ব সম্পর্কে মোটামুটি একটা আন্দাজ পাওয়া যায়। যত বেশিবার পুনরাবৃত্তি হবে, তত বেশিবার সংঘের সদস্যদের কাজটা সম্পর্কে ভালোমতো বিচার বিবেচনা করতে হবে, আর তাদের আপত্তি জানিয়ে কোনো কিছু বলে ওঠার সম্ভাবনা তত বাড়বে।

কিছু কিছু ক্ষেত্রে, কর্মবাক্য বলার আগে অবশ্যই কিছু প্রাথমিক কাজ সেরে নিতে হয়। এগুলোর কোনো কোনো কাজের আবার নিজস্ব কর্মবাক্য আছে, যেমন : উপসম্পদার ক্ষেত্রে। প্রায়ই কর্মবাক্যটির মাধ্যমেই সংঘের কাজ হয়ে যায়, যেমন : শুধু কর্মবাক্য বলার মাধ্যমেই সংঘ উপসম্পদা দিয়ে থাকে, শৃঙ্খলাজনিত দণ্ডকর্ম আরোপ করে থাকে, যে দণ্ডকর্ম ভোগ করে শৃঙ্খলার মধ্যে এসেছে তাকে পুনর্বাসন করে থাকে, কোনো একটা কাজের জন্য কোনো ব্যক্তিকে ক্ষমতা অর্পণ করে থাকে ইত্যাদি।

চুৰ.২৪২ বলে যে, কর্তব্যের বিষয় (এবং সংজ্ঞানুসারে, কোনো সংঘকর্ম) একটি মাত্র নীতির মাধ্যমে মিটমাট করা হয়ে থাকে : ‘মুখোমুখিভাবে’। কীসের ভিত্তিতে একটি সংঘকর্ম বৈধ হয় সে বিষয়ে খন্ধকের আলোচনা থেকে এই নীতিটি দুটো অঙ্গে বিভক্ত হয়, যার একটি হচ্ছে, সংঘকর্মটি অবশ্যই ধর্মের সাথে সঙ্গতিপূর্ণ হতে হবে, অন্য কথায়, কর্মবাক্যটি বলার জন্য সংঘকে যথাযথ কার্যধারা অনুসরণ করতে হবে; এবং দ্বিতীয়টি হচ্ছে, সংঘকে অবশ্যই একতাবদ্ধ হতে হবে, অর্থাৎ একমাত্র এমন সংঘই কর্মবাক্য বলার যোগ্য।

ৰিনয-মুখ এই দুটো অঙ্গের প্রত্যেকটিকে আরও দুটি অঙ্গে ভাগ করেছে এবং পরিৰার থেকে একটি শব্দ ধার করে এনে এই অঙ্গগুলোর নাম দিয়েছে পূর্ণাঙ্গতা (সম্পত্তি)। আমরা ৰিনয-মুখ'কে অনুসরণ করতে পারি এবং সেক্ষেত্রে ধর্মের সাথে সঙ্গতিপূর্ণভাবে কাজ করার জন্য দুটো পূর্ণাঙ্গতা প্রয়োজন :

লক্ষ্যবস্তুর পূর্ণাঙ্গতা—সংঘকর্মের বিষয়বস্তু যে ব্যক্তি বা বস্তু, তার এই সংঘকর্মের জন্য প্রয়োজনীয় যোগ্যতাগুলোকে পরিপূর্ণ আছে; এবং

কর্মবাক্যের পূর্ণাঙ্গতা—উক্ত কর্মবাক্যটি সংঘকর্মের জন্য সঠিক রূপটি অনুসরণ করেছে।

সংঘের একতার জন্য আরও দুটো পূর্ণাঙ্গতার উপর প্রয়োজন হয় :

সভার পূর্ণাঙ্গতা—সভাতে সেই সংঘকর্মটি সম্পাদনের জন্য প্রয়োজনীয় সর্বনিম্ন সংখ্যক ভিক্ষু (অর্থাৎ কোরাম পূর্ণ) আছে; এবং

সীমার পূর্ণাঙ্গতা—যে সীমার মধ্যে সভাটা অনুষ্ঠিত হচ্ছে, সেই সীমার মধ্যে থাকা যে-কোনো ভিক্ষু—যার সম্মতি প্রয়োজন—সে হয় সভায় উপস্থিত আছে অথবা কাউকে দিয়ে তার সম্মতি পাঠিয়েছে এবং আপত্তি জানাবার যোগ্য কোনো ভিক্ষুই সংঘকর্মটি অনুষ্ঠিত হওয়ার সময়ে আপত্তি জানায় নি।

সাবলীল ইংরেজির জন্য আমরা এই আলোচনাটিতে ‘পূর্ণাঙ্গতা’-এর পরিবর্তে ‘বৈধতা’ শব্দটি ব্যবহার করব। (এই নামগুলোর বিষয়ে আরও আলোচনার জন্য দেখুন পরিশিষ্ট ৫।)

যে-সংঘকর্মটি এই চারটি উপায়ের সবকটিতেই বৈধতাপ্রাপ্ত, সেটি যথাযথ। এগুলোর কোনো একটিতে বৈধতার অভাব হলেই সেটি আর যথাযথ নয়। আরেক সংঘ পরে আবার সমবেত হতে পারে এবং সংঘকর্মটি আবার সম্পাদন করতে পারে অথবা সেটির বিপরীত করতে পারে। এই সময়ের মধ্যে প্রথম সংঘ যা করেছে, তা বিধি অনুযায়ী করা হয় নি বলে গণ্য হয়।

লক্ষ্যবস্তুর বৈধতা
সংঘকর্মের লক্ষ্যবস্তু কোনো ব্যক্তি হতে পারে (যেমন : উপসম্পদাপ্রার্থী), অথবা কোনো বস্তু হতে পারে (যেমন : আবাস নির্মাণের জায়গা), অথবা উভয়ই হতে পারে (যেমন : যখন সংঘ তার কোনো সদস্যকে কঠিনের কাপড় অর্পণ করে)। বিভিন্ন সংঘকর্মের নিজ নিজ লক্ষ্যবস্তুর ব্যাপারে ভিন্ন ভিন্ন পূর্বশর্ত রয়েছে। এ ব্যাপারে চারটি সাধারণ মন্তব্য করা যায় এভাবে : (১) যদি লক্ষ্যবস্তুটি এক ধরনের সংঘকর্মের জন্য প্রয়োজনীয় শর্তাবলি পূরণ করে, কিন্তু সংঘ সেটি দিয়ে আরেক ধরনের সংঘকর্ম সম্পাদন করে থাকে যেখানে লক্ষ্যবস্তুটি প্রয়োজনীয় শর্তাবলি পূরণ করে না, সেক্ষেত্রে সংঘকর্মটি লক্ষ্যবস্তুর দিক থেকে অবৈধ। (২) যদি লক্ষ্যবস্তুটি কোনো এক ব্যক্তি হয়, আর সে যদি ভিক্ষু হয়, তাহলে তাকে অবশ্যই সংঘকর্ম সম্পাদনকালে সমবেত সংঘের মধ্যে উপস্থিত থাকতে হবে। ব্যক্তিটি যদি ভিক্ষু না হয়, তাহলে তার সংঘকর্মে উপস্থিত থাকার প্রয়োজন নেই, যেমন : ভিক্ষুদের ক্ষতি করেছে এমন কোনো গৃহী ব্যক্তির প্রতি সংঘ 'ছাবেক-অধোমুখী'কর্ম করলে, অথবা বার্তাবাহকের মাধ্যমে সংঘ কোনো ভিক্ষুণীকে উপসম্পদা দিলে। (৩) সমগ্র সংঘ কোনো সংঘকর্মের লক্ষ্যবস্তু হতে পারে না। সর্বোচ্চ তিনজন ব্যক্তি কোনো একটি সংঘকর্মের লক্ষ্যবস্তু হতে পারে। (৪) লক্ষ্যবস্তু যদি কোনো ভিক্ষু হয় এবং সংঘকর্মের কার্যবিধি অনুযায়ী যদি তাকে আগে অপরাধ সম্পর্কে জিজ্ঞাসাবাদ করা এবং তাকে দিয়ে অপরাধ স্বীকার করানোর প্রয়োজন হয়, তাহলে এই প্রাথমিক কাজগুলো না করে সংঘকর্ম সম্পাদন করলে সেটি লক্ষ্যবস্তুর দিক থেকে অবৈধ হয়।

কর্মবাক্যের বৈধতা
সংঘকর্মের কর্মবাক্য অবশ্যই পিটকে দেওয়া ধাঁচে হতে হবে, কোনো অংশই বাদ দেওয়া যাবে না। উদাহরণস্বরূপ, কোনো সংঘকর্মে যদি একটি প্রস্তাব ও তিনটি ঘোষণার প্রয়োজন হয়, আর সেখানে কর্মবাক্যটি যদি চারটি প্রস্তাব দিয়ে অথবা একটি প্রস্তাব ও একটি ঘোষণা দিয়ে শেষ করা হয়, তাহলে সেই সংঘকর্মটি অবৈধ। এ ছাড়াও কর্মবাক্যের অংশগুলো অবশ্যই যথাযথ ক্রমানুযায়ী হতে হবে। যদি কর্মবাক্যটির প্রথমে একটি প্রস্তাব ও পরে একটি ঘোষণা থাকে, কিন্তু ঘোষণাকারী ভিক্ষু প্রথমেই ঘোষণাটি দিয়ে দেয়, তাহলে সেটি অবৈধ হয়ে যায়, কারণ সেটিকে বলা হয় এমন একটি সংঘকর্ম, যেটিতে ‘ধর্মের আভাস পাওয়া যায় মাত্র।’ তবে পালি গ্রন্থগুলো কোনো কর্মবাক্যের যে-কোনো অংশ প্রয়োজনের চেয়ে বেশিবার বলতে নিষেধ করে নি। উদাহরণস্বরূপ, কর্মবাক্যটি যদি হয় একটি প্রস্তাব ও একটি ঘোষণার, সেখানে একটি প্রস্তাবের পরে তিনটি ঘোষণা দিলে কোনো ভুল হবে না।

কর্মবাক্য আবৃত্তির ক্ষেত্রে প্রচলিত রীতি হচ্ছে পিটকে যেভাবে দেওয়া আছে, সেভাবে প্রত্যেকটি শব্দ হুবহু বলে যাওয়া, আর যেখানে যেখানে সংঘকর্মের লক্ষ্যবস্তু ও অন্যান্য ব্যক্তিদের নাম উল্লেখের প্রয়োজন হয়, সেখানে তাদের নাম বলে যাওয়া। তবে Pv.XIX.1.3-4 অনুমোদন করে যে, প্রস্তাব অথবা ঘোষণার বাক্যবিন্যাসে কিছুটা পরিবর্তন আনা যাবে যদি সেখান থেকে নিম্নোক্ত বিষয়গুলো বাদ দেওয়া না হয় : সংঘকর্মের লক্ষ্যবস্তুর নাম, সংঘ এই সংঘকর্মের সম্পাদনকারী এই তথ্যটা, এবং—প্রযোজ্য ক্ষেত্রে—সংঘকর্মে বিশেষ ভূমিকা পালনকারী ব্যক্তির নাম (যেমন : উপসম্পদা প্রদানকারী উপাধ্যায়ের নাম)। এই অনুমোদনটা বিশেষত শৃঙ্খলাজনিত সংঘকর্মগুলোর (অধ্যায়-২০) জন্য খুবই দরকারি, কারণ এ সকল ক্ষেত্রে পিটক শুধু সেই কর্মবাক্যটি দিয়েছে যা সেই নির্দিষ্ট ঘটনার জন্য উপযোগী, কিন্তু অন্যান্য অনেক ঘটনা আছে যেগুলোতেও এই শৃঙ্খলাজনিত সংঘকর্মগুলো বৈধ, অথচ এই কর্মবাক্যটি সেগুলোর জন্য উপযোগী নয়। কর্মবাক্যগুলোর শব্দবিন্যাসে কোনো হেরফের করার সুযোগ না থাকলে এই সংঘকর্মগুলো সেসকল ঘটনার ক্ষেত্রে প্রয়োগ করতে পারা যেত না। এই বিষয়ে পরিশিষ্ট ৪ দেখুন।

মৰ.১২২ কর্মবাক্যতে কোনো ভিক্ষুকে তার নিজ নামের বদলে তার গোত্র বা বংশের নামে উল্লেখ করাটা অনুমোদন করে। এই অনুমোদনটি সেই সময়ের, যখন ভিক্ষুদের নামগুলো ছিল পালি বংশগত নামের, আর কোনো ভিক্ষুকে তার গোত্রের বা বংশের নাম ধরে নির্দেশ করা ছিল শ্রদ্ধার লক্ষণ। এখন ভিক্ষুদের নামগুলো আর পালি বংশগত নামযুক্ত নয়, তাই এই অনুমোদনটা এখন মূল্যহীন।

প্রত্যেকটি কর্মবাক্যের বর্ণনায় এই নির্দেশনা আছে যে, কর্মবাক্য আবৃত্তিকারী ভিক্ষুকে অবশ্যই অভিজ্ঞ ও দক্ষ হতে হবে। মৰ.৬৯-এর অর্থকথামতে, তাকে কমপক্ষে কর্মবাক্যটি মুখস্থ করা এবং যথাযথ উচ্চারণে আবৃত্তি করতে সমর্থ হতে হবে। এ ছাড়াও পিটক সব সময়ই কর্মবাক্যের আবৃত্তিকারীকে একবচনে নির্দেশ করেছে, অর্থাৎ একজন ভিক্ষুই কর্মবাক্য আবৃত্তি করছে। তবে বর্তমানে, বিশেষত যেখানে গৃহী লোকজন উপস্থিত থাকে, যেমন : উপসম্পদায় অথবা কঠিনে, সেখানে ভুলত্রুটি এড়াতে সাধারণত দুজন ভিক্ষু একযোগে কর্মবাক্যগুলো আবৃত্তি করে থাকে।

ঘোষণাকর্মগুলো অন্য তিন ধরনের সংঘকর্ম থেকে আলাদা এ কারণে যে, পিটকে এর জন্য কোনো নির্দিষ্ট পন্থা দেওয়া নেই। তাই এ ধরনের ক্ষেত্রে কর্মবাক্যগুলোর বৈধতা কোনো বিষয় নয়। কোনো কোনো ক্ষেত্রে অর্থকথা এই ঘোষণাগুলো কীভাবে শব্দবিন্যাস করতে হবে তার পরামর্শ দিয়েছে, কিন্তু এর পরামর্শগুলো পালনের কোনো বাধ্যবাধকতা নেই।

যে-সমস্ত ব্যাপারগুলো বিতর্কিত হওয়ার সম্ভাবনা কম, সেগুলোর ক্ষেত্রে সাংঘিক কাজগুলো আরও গতিশীল করার জন্য চুৰ.২১৫-এর অর্থকথা বলে যে, নিম্নোক্ত একটি-ঘোষণাযুক্ত-প্রস্তাবের সংঘকর্মগুলো সাধারণ একটি ঘোষণার মাধ্যমে করা যায়, যথা : কোনো আবাস দাবি করার জন্য সম্মতি দান (আপাতদৃষ্টিতে এটি কোনো একটি ভবনের দায়িত্ব অর্পণের সংঘকর্মকে নির্দেশ করে—অধ্যায়-১৮ দেখুন), উত্তরাধিকার হিসেবে কোনো চীবর বা ছাবেক দেওয়ার কাজ (অধ্যায়-২২ দেখুন), এবং অন্যান্য সমস্ত ক্ষমতা অর্পণের কাজগুলো; তবে নিম্নোক্ত কাজগুলো ব্যতীত : সীমা সম্মতি, সীমা প্রত্যাহার, কঠিন চীবর দেওয়া, কঠিনের সুবিধাগুলোর সমাপ্তি, এবং কুটির বা আবাস নির্মাণের জায়গা নির্ধারণ করে দেওয়া (সং.৬ ও ৭)। তবে এসব মতামত দিতে গিয়ে অর্থকথা মৰ.৩৮৭তে বেঁধে দেওয়া নীতিগুলোর সাথে সাংঘর্ষিক অবস্থানে চলে গেছে, যে নীতিগুলোতে বলা হয়েছে, দীর্ঘ ধাঁচের সংঘকর্মগুলো সংক্ষিপ্ত ধাঁচে সম্পাদন করলে অবৈধ হয়।

সভার বৈধতা
বেশির ভাগ সংঘকর্মের কোরাম (সর্বনিম্ন যতজন উপস্থিত থাকা উচিত সেই সংখ্যা) পূরণের জন্য কমপক্ষে চারজন ভিক্ষুর প্রয়োজন হয়। তবে উপসম্পদাকর্ম, আমন্ত্রণকর্ম, ও পুনর্বাসনকর্মএই তিনটি সংঘকর্মে বেশিসংখ্যক ভিক্ষু লাগে। মধ্যগঙ্গা উপত্যকার বাইরে উপসম্পদাকর্মের জন্য পাঁচজন লাগে, আর তাদের মধ্যে কমপক্ষে একজনকে বিনয়ে দক্ষ হতে হবে। আমন্ত্রণকর্মে (পৰারণায়) লাগে পাঁচজন। মধ্যগঙ্গা উপত্যকায় উপসম্পদাকর্মে লাগে দশজন; এবং সংঘাদিশেষ অপরাধের জন্য প্রায়শ্চিত্তপর্বের পরে পুনর্বাসনকর্মের জন্য লাগে বিশজন।

কোরাম পূরণের জন্য সংঘকর্মের লক্ষ্যবস্তুকে (যেমন : কঠিন-কাপড় গ্রহণকারী ভিক্ষু, যাচাইপর্বের অনুমতি লাভকারী ভিক্ষু) হিসেবের মধ্যে ধরা যায় না। এ ছাড়াও নিম্নোক্তগুলো দিয়ে কোরাম পূর্ণ হয় না :

-  যে ব্যক্তি সত্যিকার ভিক্ষু হিসেবে গণ্য নয় (যেমন : ভিক্ষুণী, গৃহী ব্যক্তি, কোনো মাতৃঘাতক যে-কোনোভাবে উপসম্পদা লাভ করেছে, সংঘভেদী যে জানে বা সন্দেহ করেছে যে সে অধর্মের পক্ষে যোগ দিয়েছে—অধ্যায়-২১ দেখুন),

-  যে ভিক্ষুকে সাময়িক বহিষ্কার করা হয়েছে (অধ্যায়-২০ দেখুন),

-  যে ভিক্ষু অন্য নিকায়ের (পরিশিষ্ট ৫ দেখুন),

-  যে ভিক্ষু সীমার বাইরে দাঁড়িয়ে আছে (অর্থকথামতে, এটি সেই ঘটনাকে নির্দেশ করছে যেখানে একদল ভিক্ষু সীমার প্রান্তে একটি সভায় একত্রিত হয়েছে, এবং আলোচ্য ভিক্ষুটি হস্তপাশে থাকলেও সীমার ভেতরে নয়), অথবা

-  যে ভিক্ষু অলৌকিক শক্তির মাধ্যমে ভূমি থেকে উপরে ভেসে আছে।

যদি সেই সভায় এমন লোকজন থাকে, কিন্তু তাদেরকে হিসেবে না ধরলেও কোরাম পূর্ণ হয়, সেক্ষেত্রে সভাটি তখনো পরিপূর্ণ। যদি কোরাম পূর্ণ করতে হলে এমন লোকজনকেও হিসেবে ধরতে হয়, সেক্ষেত্রে সভাটি পরিপূর্ণ নয়।

সংঘকর্মের সভায় নিজ নিজ নিকায়ের এবং স্বাভাবিক মর্যাদার ভিক্ষু ছাড়া অন্যকাউকে হস্তপাশে বসার অনুমোদন না দেয়ার ক্ষেত্রে কোনো কোনো সংঘ খুব কড়াকড়ি করে, কিন্তু পিটকে এ ধরনের কড়াকড়ি প্রয়োজন হয় শুধু দুটো সংঘকর্মে : উপোসথ (অধ্যায়-১৫ দেখুন) এবং আমন্ত্রণকর্মে (অধ্যায়-১৬ দেখুন)। অন্যান্য সংঘকর্মে, যেমন : উপসম্পদা, কঠিন, ইত্যাদিতে অন্যান্য ব্যক্তিদের হস্তপাশে বসতে দিতে কোনো অপরাধ নেই, তারা উপস্থিত থাকলেও সংঘকর্ম অকার্যকর হয় না। (এই বিষয়টি পিটকে সরাসরি কোথাও উল্লেখ নেই, তবে মৰ.৩৯৪-এর বিধিমালা থেকে এটি ধরে নেওয়া যায়, কারণ সেখানে বলা হয়েছে, সভায় এমন ব্যক্তি সংঘকর্মের প্রতিবাদ করলে বা আপত্তি জানালেও তার প্রতিবাদ এখানে ধরা হয় না। তার প্রতিবাদ যদি সংঘকর্মকে অকার্যকর না করে থাকে, তাহলে তার উপস্থিতিও সংঘকর্মকে অকার্যকর করে না।)

সীমার বৈধতা
এই অঙ্গটি পরিপূর্ণ হয়, যখন সেই বৈধ সীমার মধ্যে, অর্থাৎ যেখানে সভাটা অনুষ্ঠিত হচ্ছে সেই সীমার মধ্যেকার সকল যোগ্য ভিক্ষু সেই সভায় উপস্থিত আছে, অথবা সভাতে তাদের সম্মতি পাঠিয়েছে, এবং সংঘকর্মটি সম্পাদনকালে প্রতিবাদ করার যোগ্য কোনো ভিক্ষুই সংঘকর্মটির ব্যাপারে প্রতিবাদ করে নি বা আপত্তি জানায় নি।

সীমা হতে পারে সঠিকভাবে সংঘকর্মের দ্বারা নির্ধারিত সীমা, অথবা কোনো প্রাকৃতিক বা রাজনৈতিক সীমানা দ্বারা নির্ধারিত সীমা। এই বিষয়টি পরবর্তী অধ্যায়ে বিস্তারিতভাবে আলোচিত হবে।

অযোগ্য ভিক্ষু :
সীমার মধ্যেকার সমস্ত ভিক্ষুর সম্মতি অথবা উপস্থিতি লাগবে বলে যে একটি আবশ্যকীয় শর্ত আছে, তাতে পিটক একটি বিশেষ ব্যতিক্রম দিয়ে রেখেছে উন্মাদ ভিক্ষুর ক্ষেত্রে। মৰ.১৬৭ দুই ধরনের উন্মত্ততার উল্লেখ করে : এক ধরনের উন্মত্ততা আছে যেখানে উন্মত্ত ব্যক্তি মাঝে মাঝে সুস্থ থাকে, সেই সময়ে তার স্মৃতি থাকে, এবং উপোসথ ও অন্যান্য সংঘকর্মে উপস্থিত হয়, আর মাঝে মাঝে উন্মত্ততা দেখা দেয়, সেই সময়ে তার স্মৃতি থাকে না, এবং উপোসথ ও অন্যান্য সংঘকর্মে উপস্থিত হয় না। আরেক ধরনের উন্মত্ততা আছে যেখানে সে ক্রমাগতভাবেই উন্মত্ত থাকে, কোনো কিছু স্মরণ করতে পারে না এবং সংঘকর্মে মোটেও উপস্থিত হয় না। প্রথম ক্ষেত্রে পিটক অনুমোদন করে যে, সংঘ একত্রিত হয়ে আনুষ্ঠানিকভাবে একটি প্রস্তাব ও একটি ঘোষণা সমন্বিত সংঘকর্মের মাধ্যমে উন্মত্ত ভিক্ষুকে উন্মত্ত হিসেবে চিহ্নিত করা এবং সংঘের একতাকে তার উপস্থিতি বা সম্মতিসহ বা ছাড়াই বৈধ বলে নির্ধারণ করা (পরিশিষ্ট ১ দেখুন)। দ্বিতীয় ধরনের উন্মত্ত ভিক্ষুর বেলায় অর্থকথা বলে যে, সেক্ষেত্রে কোনো নির্ধারণকর্মের দরকার নেই। তার অনুপস্থিতি অথবা সম্মতি কোনো সংঘকর্মকে অকার্যকর বা অবৈধ করবে না।

সেই সাথে, পিটকের দুটো অনুচ্ছেদ, মৰ.১৮০ ও মৰ.৪৫৫ দুটো ভিন্ন নিকায়ের ভিক্ষুদেরকে একই সীমার মধ্যে ভিন্ন ভিন্ন সংঘকর্ম সম্পাদনের অনুমোদন করে, যার মানে হচ্ছে, সীমার মধ্যে ভিন্ন নিকায়ের ভিক্ষু উপস্থিত আছে, কিন্তু সভার মধ্যে নেই, সেক্ষেত্রে তার উপস্থিতি সংঘকর্মকে অকার্যকর করবে না, আর তাই তার সম্মতি লাভের কোনো প্রয়োজন নেই। যেহেতু একজন সাময়িক বহিষ্কারকৃত ভিক্ষুকে ভিন্ন নিকায়ের বলে বিবেচনা করা হয় (মৰ.৪৫৫ এবং পাচি.৬৯ দেখুন), তার কাছ থেকেও কোনো সম্মতির দরকার হয় না।

যেহেতু নিজের অলৌকিক শক্তির মাধ্যমে সীমার মধ্যে ভেসে থাকা ভিক্ষু বিধি অনুযায়ী সেই সীমার মধ্যে উপস্থিত বলে বিবেচিত হয় না, তাই তার সম্মতিও লাগে না।

সংক্ষেপে বলা যায়, যে ভিক্ষু বিরোধিতা করলেও কর্মবাক্যটি অবৈধ বা অকার্যকর হয় না তার কাছ থেকে সম্মতি আনার কোনো দরকার নেই (নিচে দেখুন)।

উপস্থিত থাকা :
সংঘের সভায় উপস্থিত হওয়ার সঠিক সংজ্ঞাটা কী হবে, তা খন্ধকের কোনো গ্রন্থই বলে দেয় নি। পাচি.৮০-এর বিভঙ্গ সভায় উপস্থিত হওয়া বলতে বুঝিয়েছে সভায় উপস্থিত অন্যান্য ভিক্ষুদের যে-কোনো একজনের হস্তপাশের মধ্যে বসা (সেই বিধির আলোচনাটা দেখুন)। উপস্থিত না হওয়া মানে তাহলে বুঝায় হস্তপাশের বাইরে থাকা। এখানেই প্রশ্ন উঠেছে, পাচি.৮০-এর সংজ্ঞাটা কি প্রত্যেকটি ক্ষেত্রে প্রযোজ্য হবে, নাকি শুধু সেই বিধির অন্তর্ভুক্ত ঘটনাগুলোর ক্ষেত্রে প্রযোজ্য হবে, যেমন : সভাকে অবৈধ বা অকার্যকর করার উদ্দেশ্যে উঠে গিয়ে হস্তপাশের বাইরে যাওয়া অথচ সীমার মধ্যেই থাকা। যেহেতু পিটকে এটিই হচ্ছে উপস্থিত এবং অনুপস্থিত এর জন্য দেওয়া একমাত্র সংজ্ঞা, আর যেহেতু এ ক্ষেত্রে এমন একটি স্পষ্ট সংজ্ঞার প্রয়োজন রয়েছে, তাই সবদিক বিবেচনা করে এটি ধরে নেওয়া যৌক্তিক যে, পাচি.৮০-এর সংজ্ঞাটা স্বাভাবিকভাবেই সকল ক্ষেত্রে প্রযোজ্য হবে। যদি তা প্রযোজ্য না হতো, তাহলে ভিক্ষুর উঠে গিয়ে হস্তপাশের বাইরে চলে যাওয়ার ফলে সভার কাজকর্মের উপর কোনো প্রভাব পড়ার কারণ থাকতো না।

এমনও হতে পারে যে, সভায় উপস্থিত সকল ভিক্ষুদের জন্য সীমাটা যথেষ্ট বড় নয়, অর্থাৎ উপস্থিত ভিক্ষুরা সীমার মধ্যে আঁটছে না। এটি সীমাকে অথবা সভাকে অবৈধ করবে না, কিন্তু সীমার বাইরে বসে থাকা ভিক্ষুরা উপস্থিত বলে গণ্য হবে না। তাদেরকে কোরামের মধ্যে ধরা যাবে না, আর তাদের মধ্যে কেউ যদি সভার কার্যক্রমে প্রতিবাদ বা বিরোধিতা করে, তার প্রতিবাদ কোনো গুরুত্ব বহন করবে না। তবে একটি বিশেষ ব্যতিক্রম হচ্ছে, ভিক্ষুরা পাটিমোক্খ শোনার জন্য সম্মিলিত হলে (অধ্যায়-১৫ দেখুন), এবং ভিক্ষুদের সমাবেশটি এত বড় যে সকল ভিক্ষু সেই উপোসথ-হল (ঘ্যাং ঘর) অথবা উপোসথ-হলের সামনের জায়গাটিতে আঁটছে না, সেক্ষেত্রে শ্রবণ-সীমার মধ্যে থাকা সকল ভিক্ষুই পাটিমোক্খ শুনেছে বলে গণ্য হবে। যদি অন্য কোনো উদ্দেশ্যে সমবেত হওয়া সকল ভিক্ষুকে সভায় উপস্থিত বলে গণ্য করতে চাওয়া হয়, সেক্ষেত্রে সভাটি সীমার বাইরে সরিয়ে নিয়ে পাশের কোনো একটি বড় সীমায় নেওয়া যায় যেখানে সবাই আঁটে। বেশির ভাগ ক্ষেত্রে এর মানে হচ্ছে ছোটো বদ্ধসীমা থেকে বের হয়ে এর আশেপাশে কোনো বড় অবদ্ধসীমায় স্থানান্তরিত হওয়া।

সম্মতি :
কোনো ভিক্ষু যদি এতই অসুস্থ হয় যে সভাতে আসতে পারে না, সেক্ষেত্রে সে তার সম্মতি দিতে পারে এভাবে : অন্য কোনো ভিক্ষুর কাছে গিয়ে, সে তার চীবর একাংশ করে হাঁটু গেড়ে বসে, অঞ্জলিবদ্ধ হয়ে বলতে হবে :

ছন্দং দম্মি। ছন্দং মে হর। ছন্দং মে আরোচেহি। (আমি সম্মতি দিচ্ছি। আমার সম্মতি নিয়ে যান। আমার সম্মতি জানিয়ে দেবেন।)

যে যদি দৈহিক কোনো অঙ্গভঙ্গি করে, অথবা কোনো স্বরে, অথবা উভয়ভাবে সেটি বুঝাতে পারে, তাহলে তার সম্মতি দেওয়া হয়েছে বলে ধরে নেওয়া হয়। যদি না পারে, তাহলে তার সম্মতি দেওয়া হয়েছে বলে ধরা হয় না। কোনো ভিক্ষু যদি এতই দুর্বল হয় যে অন্য ভিক্ষুর কাছেও যেতে পারে না, অথবা হাঁটু গেড়ে বসতে পারে না, তখন তাকে তার বিছানা থেকে সম্মতি দেওয়াটা অনুমোদিত হওয়া উচিত, তবে গ্রন্থগুলো ব্যাপারটি উল্লেখ করে নি। ৰিনয-মুখ এর সাথে যোগ করে যে, সম্মতি দানকারী ভিক্ষুটি যদি সম্মতি বহনকারী ভিক্ষুর চেয়ে জুনিয়র হয়, তাহলে হর এর স্থলে হরথ এবং আরোচেহি এর স্থলে আরোচেথ বলা উচিত।

এখন, যে ভিক্ষুকে সম্মতি দান করা হয়েছে, তার কাজ হচ্ছে সভায় যোগ দিয়ে ঐ ভিক্ষুর সম্মতিটা জানানো। কিন্তু ক ভিক্ষু খ ভিক্ষুকে সম্মতি দেওয়ার পর পরই যদি খ ভিক্ষু দূরে কোথাও চলে যায়, তখন সম্মতি দেওয়া হয় নি বলে গণ্য করা হয়, আর ক ভিক্ষুর তখন অবশ্যই অন্য কোনো ভিক্ষুকে তার সম্মতি দিতে হবে (যদিও তা না দিলে কোনোরূপ শাস্তির কথা গ্রন্থগুলো বলে নি)। সেই মুহূর্তে যদি খ ভিক্ষু মরে যায়, কাপড় ত্যাগ করে, সত্যিকার ভিক্ষু নয় বলে স্বীকার করে, অথবা পাগল বা ভূতে পাওয়া বলে স্বীকার করে, ব্যথায় কাতর হয়ে প্রলাপ বকে, অথবা সাময়িক বহিষ্কৃত বলে স্বীকার করে, এসব ক্ষেত্রেও একই কথা খাটে। তবে এসব জিনিস যদি খ ভিক্ষু সভায় আসার পথে ঘটে, সেক্ষেত্রে ক ভিক্ষুর পুনরায় সম্মতি দিতে হবে না, যদিও তার সম্মতি পাঠানো হয়েছে বলে ধরা হয় না। (তবে, এটি সভায় গৃহীত যে-কোনো কার্যক্রমকে অবৈধ করে দেয়।) এসব জিনিস যদি খ ভিক্ষুর সভায় আসার পর ঘটে, তখন তার সম্মতি পাঠানো হয়েছে বলে ধরে নেওয়া হয়। যদি খ ভিক্ষু সভায় পৌঁছে যায়, কিন্তু অমনোযোগিতার কারণে, ঘুমিয়ে পড়ার কারণে, অথবা ধ্যানে প্রবেশের কারণে অনিচ্ছাকৃতভাবে ক ভিক্ষুর সম্মতিটি জানাতে অবহেলা করে, তখনো তার সম্মতিটি পাঠানো হয়েছে বলে ধরে নেওয়া হয়, এবং খ ভিক্ষুরও কোনো অপরাধ হয় না। তবে খ ভিক্ষু যদি ইচ্ছাকৃতভাবে ক ভিক্ষুর সম্মতি না জানায়, সম্মতিটি তখনো পাঠানো হয়েছে বলে ধরে নেওয়া হয়, কিন্তু খ ভিক্ষুর দুক্কট হয়।

অর্থকথা আরও উল্লেখ করে যে, ক ভিক্ষু খ ভিক্ষুকে তার সম্মতি দেয়, খ ভিক্ষু এরপর গ ভিক্ষুকে তার নিজের এবং ক’এর সম্মতিকে সভায় বয়ে নিয়ে যেতে বলে, আর গ ভিক্ষু যখন সভায় তা জানায়, সেক্ষেত্রে শুধু খ ভিক্ষুর সম্মতি আনা হয়। ক’-এর সম্মতিকে বলা হয় ‘বাঁধা-বেড়ালের সম্মতি,’ যার মানে হচ্ছে আপনি যতই টানুন না কেন, এটি আসবে না।

যদিও সংশ্লিষ্ট অনুচ্ছেদটি এভাবে কোনো অসুস্থ ভিক্ষুকে তার সম্মতি দেওয়ার অনুমোদন করে, কিন্তু এই অনুমোদনের যোগ্য হওয়ার জন্য ঠিক কতটুকু অসুস্থ হতে হবে সেটি কোনো গ্রন্থই নির্ধারণ করে নি। পাচি.৭৯-এর মূল কাহিনি একটি ঘটনার বর্ণনা করে যেখানে ভিক্ষুরা চীবর বানাতে এতই ব্যস্ত ছিল যে সভায় যেতে পারে নি, আর তাই তারা তাদের সম্মতি পাঠিয়েছিল। সেই সভায় অনুষ্ঠিত সংঘকর্মটা বৈধ বলে গণ্য হয়েছিল। তাই আপাতদৃষ্টিতে এখানে অসুস্থ মানে শুধু শারীরিকভাবে অসুস্থ নয়, অন্য কোনো গুরুতর কাজে আটকে আছে এমনও বুঝাতে পারে।

কোনো ভিক্ষু যদি এতই অসুস্থ হয় যে উপরোক্তভাবেও তার সম্মতি দিতে পারে না, তাহলে তাকে কোনো খাট অথবা বেঞ্চিতে করে সংঘের মধ্যে নিয়ে যাওয়া উচিত। যদি সে এতই অসুস্থ যে তাকে নড়ানো যাবে না, অর্থাৎ নড়ালে হয়তো তার রোগ আরও খারাপ হতে পারে অথবা সে মারা যেতে পারে, সেক্ষেত্রে সে যেখানে আছে সেখানে ভিক্ষুসংঘের যাওয়া উচিত এবং সেখানে গিয়ে সংঘকর্ম করা উচিত।

সংঘকর্মটি যদি উপোসথকর্ম হয়, তাহলে সভায় অনুপস্থিত কোনো ভিক্ষুর অবশ্যই সম্মতির বদলে তার বিশুদ্ধতা পাঠানো উচিত। একইভাবে সংঘকর্মটি যদি আমন্ত্রণকর্ম (প্রবারণা) হয়, তাহলে তার অবশ্যই তার আমন্ত্রণটি পাঠানো উচিত। আর উপোসথ বা আমন্ত্রণকর্মের পাশাপাশি সংঘ যদি সভায় অন্য কোনো কার্যক্রমের পরিকল্পনা করে থাকে, তাহলে এর সম্মতিও পাঠাতে হবে। (এ বিষয়ে পূর্ণ আলোচনার জন্য অধ্যায়-১৫ দেখুন।) এখানেও নিজের বিশুদ্ধতা বা আমন্ত্রণটি পাঠানোর জন্য ঠিক কীরকম অসুস্থ হতে হবে তা কোনো গ্রন্থই নির্ধারণ করে নি, কিন্তু যেহেতু এই সভাগুলো নিয়মিত হয়ে থাকে, তাই বেশির ভাগ সংঘের সাধারণ বিবেচনা এই যে, শুধু গুরুতর শারীরিক অসুস্থতা দেখা দিলে তবেই এই অনুমোদনের সুবিধা গ্রহণ বিধিসম্মত বা বৈধ হবে।

দ্বিতীয় সঙ্গীতির একটি বিষয় ছিল অসম্পূর্ণ সংঘ কোনো একটি সংঘকর্ম সম্পাদন করে পরে আসা ভিক্ষুদের দ্বারা অনুমোদন করিয়ে নিতে পারে কি না। সঙ্গীতির সিদ্ধান্ত ছিল—পারে না।

প্রতিবাদ বা আপত্তি :
সংঘকর্ম চলাকালে কোনো ভিক্ষু ধর্মত বা অধর্মত যে-কোনো কারণে অসন্তুষ্ট হলে প্রতিবাদ জানাবার অধিকার তার আছে। চাইলে সে বড় করে বলতে পারে, যাতে কার্যক্রম বাধাগ্রস্ত হয়। কিন্তু যদি সে ভিক্ষুদের দলকে দেখে ভয় পায়, সেক্ষেত্রে সে তার পাশে বসা কোনো ভিক্ষুকে তার প্রতিবাদের বিষয়টি জানাতে পারে। যদি তার প্রতিবাদটি গুরুত্ব বহন করে, তাহলে তা সংঘকর্মটিকে অবৈধ করে দেয় এবং বিষয়টি পরে কোনো একসময় আবার উত্থাপন করা যায়।

নিম্নোক্ত লোকদের প্রতিবাদ কোনো গুরুত্ব বহন করে না—

-  যে সঠিকভাবে ভিক্ষু নয়;

-  যে ভিক্ষু উন্মত্ত, ভূতগ্রস্ত, অথবা ব্যথায় প্রলাপ বকছে;

-  যে ভিক্ষু সাময়িকভাবে বহিষ্কার করা হয়েছে;

-  যে ভিক্ষু ভিন্ন নিকায়ের;

-  যে ভিক্ষু সীমার বাইরে দাঁড়িয়ে আছে;

-  যে ভিক্ষু অলৌকিক শক্তিবলে আকাশে ভেসে আছে;

-  যে ভিক্ষু সেই সংঘকর্মের লক্ষ্যবস্তু।

যদি এসব লোকদের কেউ সংঘকর্মটির বিরুদ্ধে প্রতিবাদ করে, তাদের আপত্তি সংঘকর্মের কার্যক্রমকে অকার্যকর করে দেয় না, এবং সেটি তখনো বৈধ বা গ্রহণযোগ্য।

এমনিতেই ধর্মানুসারে অনুষ্ঠিত হতো এবং বৈধ হতো এমন কোনো সংঘকর্মকে যদি সম-সম্পর্কভুক্ত বা নিজের নিকায়ের কোনো নিয়মিত ভিক্ষু রহিত করে দেয় বা থামিয়ে দেয়, সেক্ষেত্রে সে পাটিমোক্খ বাতিলকরণের (চুৰ.৩৮৬, অধ্যায়-১৫ দেখুন) বিষয়বস্তু হয়, যার পরবর্তীকালে সংঘ সেই ভিক্ষুর মতিগতি লক্ষ করে দেখবে তার উপরে কোনো শৃঙ্খলাজনিত সংঘকর্ম আরোপ করলে সুবিধা হবে কি না।

ঘোষণা :
সীমার বৈধতা কীভাবে ঘোষণাকর্মে প্রযোজ্য হয় তা নিয়ে কিছুটা বিতর্ক আছে। ‘ন্যাড়া করা’র ঘোষণাকর্মের (মৰ.৯৮, অধ্যায়-১৪ দেখুন) অর্থকথার আলোচনায় এই সুপারিশ পাওয়া যায় যে, সীমার সকল ভিক্ষু একত্র হয়ে ঘোষণা করা অথবা তাদের সবার কাছে বার্তা পাঠানো। পরবর্তী ক্ষেত্রে, এটি বলে যে, সেই কার্যবিধি চলাকালে তাদের কেউ কেউ ধ্যানে নিবিষ্ট বা ঘুমিয়ে থাকার কারণে তাতে উপস্থিত না থাকলেও সংঘকর্মটি বৈধ। অন্যান্য ঘোষণাকর্মের ক্ষেত্রেও এমনটা প্রযোজ্য হবে কি না তা এটি বলে না। অন্যদিকে ৰিনয-মুখ চুৰ.৩২৫-৩২৬-এর অর্থকথা থেকে আরেকটি ঘটনা উল্লেখ করে, যেখানে ভোজনশালায় খাদ্য বিতরণ করার সময় ঘোষণা করা হয়েছে, আর তা থেকে এই তত্ত্ব দেয় যে, ঘোষণাকর্ম কোনো সীমার মধ্যে সম্পাদন করার প্রয়োজন নেই, ভিক্ষুদেরও হস্তপাশে থাকার প্রয়োজন নেই, আর সেখানে সম্মতি বহন করারও কোনো প্রয়োজন নেই। তবে অর্থকথায় উল্লিখিত ঘোষণাটি সংঘকর্ম ছিল কি না সে বিষয়ে প্রশ্ন রয়েছে। সে যাই হোক, এই উভয় দৃষ্টান্ত থেকে একটা জিনিস দেখা যায়, কোনো ঘোষণাকর্মে শুধু দুটো অঙ্গের বৈধতা হচ্ছে ধর্তব্য বিষয় : লক্ষ্যবস্তুর বৈধতা এবং সভার বৈধতা।

অপরাধ
কোনো ভিক্ষু উপরোক্ত সমস্ত দিক দিয়ে একটি সংঘকর্মকে বৈধ বলে জানে, তারপরেও সে যদি এটি পুনরায় উত্থাপনের জন্য প্রচেষ্টা চালায়, তার পাচি.৬৩-এর অধীনে পাচিত্তিয় হয়। আরও বিস্তারিত জানার জন্য সেই বিধির আলোচনাটা দেখুন। এ সংক্রান্ত অপরাধগুলো সম্পর্কে জানতে আরও দেখুন পাচি.৭৯—৮১।

মৰ.১৫৪ মতে, ধর্মানুযায়ী নয় এমন সংঘকর্মে কোনো ভিক্ষু অংশগ্রহণ করলে তার দুক্কট হয়। একই অনুচ্ছেদে একটি ঘটনা আলোচিত হয়েছে যেখানে কয়েকজন ছয়-দলীয় ভিক্ষু ধর্মানুযায়ী নয় এমন একটি সংঘকর্ম সম্পাদন করে, এবং সভার সদস্যদের যে-কেউ প্রতিবাদ করলে তাকে দৈহিক হুমকি দেয়। এ ধরনের ঘটনায় আপনার পক্ষে চার বা পাঁচজন ভিক্ষু থাকলে প্রতিবাদ করা, দুই-তিনজন ভিক্ষু থাকলে কোনো একটি মতামত দেওয়া এবং একাকী হলে ‘আমি এটি মানি না’ বলে নিরবে সংকল্প করার অনুমোদন রয়েছে। যে-কোনো ভিক্ষু এমন করলে সে অপরাধ থেকে অব্যাহতি পায়। তবে নিরব সংকল্প কোনো প্রতিবাদ হিসেবে গণ্য হয় না এবং সংঘকর্মটির কার্যক্রমকেও অকার্যকর করে দেয় না। তবুও যেহেতু সংঘকর্মটি ধর্মানুযায়ী নয়, এ কারণেই এটি অবৈধ হয়ে যায়; আর কোনো ভিক্ষু সেটিকে এভাবে জানলে তার মানে হচ্ছে সে বিষয়টি পরবর্তী সময়ে পুনরায় উত্থাপন করতে পারে।

কোনো ভিক্ষু যদি বিভেদ সৃষ্টিকারী সংঘকর্মে অংশ নেয়, তার শাস্তিও হচ্ছে দুক্কট। যদি সেই সীমায় সেই সংঘকর্মের সভায় অংশগ্রহণ না করা বা সম্মতি না পাঠানো ভিক্ষুরা এত অসুস্থ হয় যে, তাদেরকে সভার মধ্যে বয়ে আনা যায় না, তাতেও এই শাস্তি প্রযোজ্য হয় (মৰ.১৬৫)।

বিধিবিধান
বিষয়
এই চারটি বিষয় রয়েছে : বিবাদের বিষয়, অভিযোগের-বিষয়, অপরাধের বিষয়, কর্তব্যের বিষয়।

এখানে বিবাদের বিষয় কী? এমনও হয় যেখানে ভিক্ষুরা তর্কাতর্কি করে : ‘এটি ধর্ম,’ ‘এটি ধর্ম নয়’; ‘এটি বিনয়,’ ‘এটি বিনয় নয়’; ‘এটি তথাগত কর্তৃক বলা হয়েছে,’ ‘এটি তথাগত কর্তৃক বলা হয় নি’; ‘এটি তথাগত কর্তৃক নিয়মিত আচরিত হয়েছে,’ ‘এটি তথাগত কর্তৃক নিয়মিত আচরিত হয় নি’; ‘এটি তথাগত কর্তৃক বিধিবদ্ধ হয়েছে,’ ‘এটি তথাগত কর্তৃক বিধিবদ্ধ হয় নি’; ‘এটি একটি অপরাধ,’ ‘এটি একটি অপরাধ নয়’; ‘এটি হালকা অপরাধ,’ ‘এটি ভারী অপরাধ’; ‘এটি অবশিষ্ট থাকে এমন একটি অপরাধ,’ ‘এটি অবশিষ্ট থাকে না এমন একটি অপরাধ’; অথবা ‘এটি একটি গুরুতর অপরাধ,’ ‘এটি একটি গুরুতর অপরাধ নয়।’ এর ভিত্তিতে যে-কোনো দ্বন্দ্ব, ঝগড়া, বিবাদ, বিতর্ক, ভিন্নমত, বিরোধী মত, উত্তপ্ত বাক্যবিনিময়, গালাগালি এগুলোকেই বলা হয় বিবাদের-বিষয়।

এখানে অভিযোগের বিষয় কী? এমনও হয়, যেখানে ভিক্ষুরা কোনো ভিক্ষুকে শীলে ত্রুটি, অথবা আচরণে ত্রুটি অথবা দৃষ্টিভঙ্গিতে ত্রুটি, অথবা জীবিকাতে ত্রুটি আছে বলে অভিযোগ করে। সেখানে যে-কোনো নিন্দা, তিরস্কার, দোষারোপ, অভিযুক্তকরণ, জোট বাঁধা, যে-কোনো অভিযোগকেই বলা হয় অভিযোগের-বিষয়।

এখানে অপরাধের বিষয় কী? পাঁচ শ্রেণির অথবা সাত শ্রেণির অপরাধ থেকে যে-কোনো একটি অপরাধের বিষয়। এটিকেই বলা হয় অপরাধের বিষয়।

এখানে কর্তব্যের বিষয় কী? সংঘের যে-কোনো কর্তব্য বা কাজ, যেমন : কোনো বিজ্ঞপ্তি, প্রস্তাব, একটি ঘোষণাসহ একটি প্রস্তাব, তিনটি ঘোষণাসহ একটি প্রস্তাব, একেই বলা হয় কর্তব্যের বিষয়।—চুৰ.২১৫

বিবাদের উৎস : তিন অকুশল এবং তিন কুশল।

[ছয়টি অকুশল চারিত্রিক বৈশিষ্ট্যের একটি তালিকা অন্তর্ভুক্ত করা হয়েছে, যেমন :] যে ভিক্ষু—

১) সহজেই রেগে যায় এবং মনে ক্ষোভ পুষে রাখে;

২) সংকীর্ণমনা বা নীচমনা এবং বিদ্বেষপূর্ণ;

৩) ঈর্ষাপরায়ণ ও তার দখলে রাখতে চায়;

৪) চক্রান্তকারী ও কপটতাপূর্ণ;

৫) পাপেচ্ছা ও মিথ্যাদৃষ্টিসম্পন্ন;

৬) নিজের দৃষ্টিভঙ্গিকে আঁকড়ে থাকে, একগুঁয়ে এবং সেগুলো ত্যাগ করতে অসমর্থ।

এমন ভিক্ষু বুদ্ধের প্রতি, ধর্মের প্রতি, সংঘের প্রতি কোনো শ্রদ্ধা বা সম্মান ছাড়াই বাস করে। সে তার শিক্ষা সম্পূর্ণ করে না। সে যখন সংঘে কোনো বিবাদের জন্ম দেয়, তা অনেক লোকের হয়রানি, অসুখী ভাব ও ক্ষতির কারণ হয়, মানুষ ও দেবতাদের দুঃখ ও ক্ষতির কারণ হয়।—চুৰ.২১৬

তিনটি অকুশল উৎস, যেগুলো হচ্ছে মনের লোলুপ, নীতিহীন অথবা বিভ্রান্ত অবস্থা। তিনটি কুশল উৎস, যেগুলো হচ্ছে মনের লোলুপ নয়, নীতিহীন নয়, অথবা বিভ্রান্ত নয় এমন অবস্থা।—চুৰ.২১৬

অভিযোগের উৎস হচ্ছে তিন অকুশল ও তিন কুশল, সেই সাথে বিবাদের ওখানে যে তালিকাটি দেওয়া হয়েছে সেটি। এ ছাড়া কায় এবং বাক্যও অভিযোগের উৎস।

কায় অভিযোগের উৎস মানে কী? এমনও হয় যেখানে কোনো ব্যক্তির গায়ের রং খারাপ, অথবা সে কুৎসিত, বিকৃত, খুব অসুস্থ, ক্ষীণদৃষ্টিসম্পন্ন, দেহের একপাশ অবশ, খোঁড়া, অথবা পঙ্গু, যার কারণে তারা তাকে অভিযুক্ত করে। কায় অভিযোগের উৎস মানে একেই বুঝায়।

বাক্য অভিযোগের উৎস মানে কী? এমনও হয় যেখানে কোনো ব্যক্তি বক্তা হিসেবে খারাপ, তোতলায়, কথা বলতে গিয়ে লালা ঝরে, যার কারণে তারা তাকে অভিযুক্ত করে। বাক্য অভিযোগের উৎস বলতে একেই বুঝায়।—চুৰ.২১৭

অপরাধের বিষয়ের উৎস হচ্ছে ছয়টি, যথা :

কায়, কিন্তু বাক্য বা মন নয়;

বাক্য, কিন্তু কায় বা মন নয়;

কায় ও বাক্য, কিন্তু মন নয়;

কায় ও মন, কিন্তু বাক্য নয়;

বাক্য ও মন, কিন্তু কায় নয়;

কায়, বাক্য ও মন।—চুৰ.২১৮

কর্তব্যের বিষয়ের উৎস হচ্ছে সংঘ।—চুৰ.২১৯

বিবাদের বিষয়গুলো (সংশ্লিষ্ট ভিক্ষুদের মনের অবস্থার উপর নির্ভর করে) কুশল, অকুশল, নিরপেক্ষ হতে পারে।—চুৰ.২২০

অভিযোগের-বিষয়গুলো (অভিযোগকারী ভিক্ষুদের মনের অবস্থার উপর নির্ভর করে) কুশল, অকুশল, নিরপেক্ষ হতে পারে।—চুৰ.২২১

অপরাধের বিষয়গুলো (অপরাধটি জেনেশুনে এবং ইচ্ছাকৃতভাবে করা হয়েছে নাকি নয় তার উপর নির্ভর করে) অকুশল অথবা নিরপেক্ষ হতে পারে।—চুৰ.২২২

কর্তব্যের বিষয়গুলো (সংশ্লিষ্ট ভিক্ষুদের মনের অবস্থার উপর নির্ভর করে) কুশল, অকুশল, নিরপেক্ষ হতে পারে।—চুৰ.২২৩

[শব্দ বা পদগুলোর বিশ্লেষণ : ]

১) বিবাদ এবং বিষয়; ২) বিবাদ, কিন্তু বিষয় নয়, ৩) বিষয় কিন্তু বিবাদ নয় :

১) বিবাদের বিষয়

২) মা ছেলের সাথে বিবাদ করে, ছেলে মায়ের সাথে বিবাদ করে... বাবার সাথে... ভাইয়ের সাথে... বোনের সাথে বিবাদ করে।

৩) অভিযোগের-বিষয়, অপরাধের বিষয়, কর্তব্যের বিষয়।—চুৰ.২২৪

১) অভিযোগ এবং বিষয় : ২) অভিযোগ, কিন্তু বিষয় নয়, ৩) বিষয় কিন্তু অভিযোগ নয় :

১) অভিযোগের-বিষয়

২) মা ছেলেকে অভিযুক্ত করে, ছেলে মাকে অভিযুক্ত করে... বাবাকে... ভাইকে... বোনকে অভিযুক্ত করে।

৩) বিবাদের বিষয়, অপরাধের বিষয়, কর্তব্যের বিষয়।—চুৰ.২২৫

১) অপরাধ এবং বিষয় : ২) অপরাধ (‘পড়ে যাওয়া’), কিন্তু বিষয় নয়, ৩) বিষয় কিন্তু অপরাধ নয় :

১) অপরাধের বিষয়

২) স্রোতে ‘পড়ে যাওয়া’ (অর্থাৎ স্রোতাপত্তি) লাভ [এটি হচ্ছে ‘আপত্তি’কে নিয়ে কৌতুক করা]

৩) বিবাদের বিষয়, অভিযোগের-বিষয়, কর্তব্যের বিষয়।—চুৰ.২২৬

১) কর্তব্য এবং বিষয় : ২) কর্তব্য, কিন্তু বিষয় নয়, ৩) বিষয় কিন্তু কর্তব্য নয় :

১) কর্তব্যের বিষয়

২) আচার্যের প্রতি কর্তব্য, উপাধ্যায়, আচার্যের সমশ্রেণি, উপাধ্যায়ের সমশ্রেণির প্রতি কর্তব্য

৩) বিবাদের বিষয়, অভিযোগের-বিষয়, অপরাধের বিষয়।—চুৰ.২২৭

একটি বিবাদের বিষয় কতভাবে মিটমাট করা যায়?

একটি বিবাদের বিষয় দুভাবে মিটমাট করা যায় : মুখোমুখি বা সামনাসামনি.রায় দিয়ে এবং সংখ্যাগরিষ্ঠতা অনুসারে কাজ করে।

সামনাসামনি :
সংঘ, ধর্ম, বিনয়, ব্যক্তি :

- সংঘের সামনাসামনি : সংঘকর্মের জন্য যোগ্য সম্পূর্ণ সংখ্যক ভিক্ষুরা এসেছে, আর সেখানে যাদের সম্মতি পাঠানোর কথা তারা যদি সম্মতি পাঠিয়ে থাকে, আর যারা উপস্থিত আছে তারা যদি প্রতিবাদ না করে (= একতাবদ্ধ সংঘকর্ম—মৰ.৩৮৭);

- ধর্মের সামনাসামনি, বিনয়ের সামনাসামনি : যখন বিষয়টি ধর্মসম্মত উপায়ে, বিনয়সম্মত উপায়ে, শাস্তার নির্দেশ অনুযায়ী মিটমাট হয়;

- ব্যক্তির সামনাসামনি : যদি কোনো বিষয় নিয়ে ঝগড়াকারী এবং ঝগড়ার প্রতিপক্ষ, উভয়ই উপস্থিত থাকে।

এভাবে যখন কোনো বিষয় মিটমাট হয়, তখন যে সেই সংঘকর্মটি পুনরায় উত্থাপন করে, তার পাচিত্তিয় অপরাধ হয় (পাচি.৬৩); যে এতে সম্মতি দিয়ে আবার অভিযোগ করে, তার পাচিত্তিয় অপরাধ হয় (পাচি.৭৯)।—চুৰ.২২৮

যে ভিক্ষুরা ঘটনাটি শুরু করেছিল, তারা যদি নিজেদের মধ্যে বিষয়টি মিটমাট করতে না পারে, তাহলে ২য় ও ৩য় ধাপ—দেখুন বৌভিবি-১, অধ্যায়-১১।—চুৰ.২২৯-২৩০

অন্য আবাসের ভিক্ষুরাও বিষয়টি মিটমাট করতে না পারলে ৪র্থ ও ৫ম ধাপ—দেখুন বৌভিবি-১, অধ্যায়-১১।—চুৰ.২৩১-২৩৪

সংখ্যাগরিষ্ঠতা অনুসারে :
দেখুন বৌভিবি-১, অধ্যায়-১১।—চুৰ.২৩৪-৩৫

একটি অভিযোগের-বিষয় কতভাবে মিটমাট করা যায়?

একটি অভিযোগের-বিষয় চারভাবে মিটমাট করা যায় : মুখোমুখি বা সামনাসামনি রায় দিয়ে, স্মৃতির (নির্দোষীতার) রায় দিয়ে, অতীত উন্মত্ততার রায় দিয়ে, আরও-শাস্তিকর্ম প্রদান করে।

স্মৃতির রায়ের জন্য কার্যপদ্ধতি, অনুরোধ, এবং কর্মবাক্য।—চুৰ.২৩৬

অতীত উন্মত্ততার রায়ের জন্য কার্যপদ্ধতি, অনুরোধ, এবং কর্মবাক্য।—চুৰ.২৩৭

আরও-শাস্তিকর্মের জন্য কার্যপদ্ধতি, অনুরোধ, এবং কর্মবাক্য।—চুৰ.২৩৮ [= চুৰ.২০৬]

একটি অপরাধের বিষয় কতভাবে মিটমাট করা যায়?

একটি অপরাধের বিষয় তিনভাবে মিটমাট করা যায় : মুখোমুখি বা সামনাসামনি রায় দিয়ে (অপরাধীর) স্বীকারোক্তি অনুসারে, ঘাস দিয়ে ঢাকার মতো করে ঢেকে দিয়ে।

অপরাধের স্বীকারোক্তি হয় : ধর্মের সামনাসামনি, বিনয়ের সামনাসামনি, ব্যক্তির সামনাসামনি (অর্থাৎ স্বীকারোক্তি প্রদানকারী ভিক্ষু এবং স্বীকারোক্তি গ্রহণকারী ভিক্ষু সামনাসামনি থাকে)

ব্যক্তির কাছে অপরাধ স্বীকার—চুৰ.২৩৯

দলের কাছে অপরাধ স্বীকার—চুৰ.২৪০-৪২

সংঘের কাছে অপরাধ স্বীকার—চুৰ.২৪০-৪২ (এখানে ‘সামনাসামনি’-এর মধ্যে সংঘের সামনাসামনিও অন্তর্ভুক্ত)

ঘাস দিয়ে ঢাকার মতো করে ঢেকে দেওয়া—চুৰ.২৪০-২৪২

একটি কর্তব্যের বিষয় কতভাবে মিটমাট করা যায়?

একটি কর্তব্যের বিষয় একভাবেই মিটমাট করা যায় : সামনাসামনি রায় দিয়ে।—চুৰ.২৪০-২৪২

মিটমাটের পদ্ধতি
সামনাসামনি
যে সমস্ত ভিক্ষু উপস্থিত নেই, তাদের উপর তিরস্কারকর্ম, পদাবনতিকর্ম, নির্বাসনকর্ম, মিটমাটকর্ম অথবা সাময়িক বহিষ্কারকর্ম আরোপ করা যাবে না। যে তা করবে তার দুক্কট অপরাধ।—চুৰ.১৮৫

অধর্মের কথা বলে এমন কোনো ব্যক্তি, দল, বা সংঘ ধর্মের কথা বলে এমন কোনো ব্যক্তি, দল, বা সংঘকে তাদের পক্ষে চলে আসার জন্য প্রভাবিত করে। এভাবে কোনো বিষয় মিটমাট করাকে বলা হয় অধর্মত মিটমাট, যেটি দেখতে সামনাসামনি রায়ের মতো।—চুৰ.১৮৬-১৮৭

এর উল্টোটা হয়। এভাবে কোনো বিষয় মিটমাট করাকে বলা হয় ধর্মত মিটমাট, যেটি হচ্ছে সামনাসামনি রায়।—চুৰ.১৮৮

স্মৃতি
স্মৃতির (নির্দোষীতার) রায়ের জন্য অনুরোধ ও কর্মবাক্য।—চুৰ.২২২ (দেখুন বৌভিবি-১, পরিশিষ্ট ৮)

স্মৃতির রায়ের জন্য পূর্বশর্ত :

১) ভিক্ষু বিশুদ্ধ এবং (আলোচ্য) অপরাধটি করে নি;

২) তাকে সে অপরাধে অভিযুক্ত করা হয়;

৩) সে (স্মৃতির রায়ের জন্য) অনুরোধ করে;

৪) সংঘ সেটি দেয়;

৫) আর সেটি হয় ধর্মানুসারে, সম্মিলিতভাবে।—চুৰ.১৯৫

অতীত উন্মত্ততা
অতীত উন্মত্ততার জন্য অনুরোধ ও কর্মবাক্য।—চুৰ.১৯৭ (দেখুন বৌভিবি-১, পরিশিষ্ট ৮)

রায়টি বৈধ হয় না, যদি—

-  সে অপরাধ স্মরণ করতে পারে কি না জিজ্ঞাসিত হলে সে বলে সে স্মরণ করতে পারে না, অথচ সে স্মরণ করতে পারে।

-  সে অপরাধ স্মরণ করতে পারে কি না জিজ্ঞাসিত হলে সে বলে সে যেন স্বপ্নের মতো করে স্মরণ করতে পারে, অথচ সে আসলেই (স্পষ্ট) স্মরণ করতে পারে।

-  সে অপরাধ স্মরণ করতে পারে কি না জিজ্ঞেসিত হলে সে উন্মত্তের মতো আচরণ করে, যদিও আদৌ সে উন্মত্ত নয়।—চুৰ.১৯৮

রায়টি বৈধ হয়, যদি—

-  সে অপরাধ স্মরণ করতে পারে কি না জিজ্ঞাসিত হলে সে বলে সে স্মরণ করতে পারে না, এবং সে আসলেই স্মরণ করতে পারে না।

-  সে অপরাধ স্মরণ করতে পারে কি না জিজ্ঞাসিত হলে সে বলে সে যেন স্বপ্নের মতো করে স্মরণ করতে পারে, এবং ব্যাপারটি আসলেই তাই।

-  সে অপরাধ স্মরণ করতে পারে কি না জিজ্ঞেসিত হলে সে উন্মত্তের মতো আচরণ করে, এবং আসলেই সে উন্মত্ত।—চুৰ.১৯৯

স্বীকারোক্তি অনুসারে
যে ভিক্ষুরা (§) আলোচ্য অপরাধটি স্বীকার করে নি, তাদের উপর তিরস্কারকর্ম, পদাবনতিকর্ম, নির্বাসনকর্ম, মিটমাটকর্ম অথবা সাময়িক বহিষ্কারকর্ম আরোপ করা যাবে না। যে তা করবে তার দুক্কট অপরাধ।—চুৰ.২০০

ভিক্ষু প্রকৃতপক্ষে যে অপরাধটি করেছে সেটি বাদে অন্য কোনো অপরাধ স্বীকার করলে রায়টি বৈধ নয় (এমনকি সে যে অপরাধটি করেছে তার চেয়ে ভারী কোনো অপরাধ স্বীকার করলেও নয়)।—চুৰ.২০১

ভিক্ষু প্রকৃতপক্ষে যে অপরাধটি করেছে সেটি স্বীকার করলে রায়টি বৈধ।—চুৰ.২০১

সংখ্যাগরিষ্ঠতা অনুসারে
ভোটের টিকেট বিতরণকারী ভিক্ষু বেছে নেওয়ার কার্যপদ্ধতি ও কর্মবাক্য—চুৰ.২০২-২০৩

ভোটের টিকেট বিতরণ বৈধ হয় না যদি—

বিষয়টা তুচ্ছ হয়;

সেটি যথানিয়মে হয় না;

সেটি স্মরণ হয় না বা স্মরণ করিয়ে দেওয়া হয় না;

সে জানে যে, অধর্মের পক্ষই সংখ্যাগরিষ্ঠ;

সে আশা করে যে, অধর্মের পক্ষ সংখ্যাগরিষ্ঠ হতে পারে;

সে জানে যে সংঘ বিভক্ত হয়ে যাবে;

সে আশা করে যে, সংঘ বিভক্ত হয়ে যাবে;

তারা অধর্মতভাবে টিকেট গ্রহণ করে;

কুচক্রীদল টিকেট গ্রহণ করে;

তারা তাদের দৃষ্টিভঙ্গি অনুযায়ী টিকেট গ্রহণ না করে।

(দেখুন বৌভিবি-১, অধ্যায়-১১)—চুৰ.২০৪

ভোটের টিকেট বিতরণ বৈধ হয় যদি—

বিষয়টা তুচ্ছ না হয়;

সেটি যথানিয়মে হয়;

সেটি স্মরণ হয় বা স্মরণ করিয়ে দেওয়া হয়;

সে জানে যে, ধর্মের পক্ষই সংখ্যাগরিষ্ঠ;

সে আশা করে যে, ধর্মের পক্ষ সংখ্যাগরিষ্ঠ হতে পারে;

সে জানে যে সংঘ বিভক্ত হয়ে যাবে না;

সে আশা করে যে, সংঘ বিভক্ত হয়ে যাবে না;

তারা ধর্মতভাবে টিকেট গ্রহণ করে;

(সংঘ) সম্মিলিতভাবে টিকেট গ্রহণ করে;

তারা তাদের দৃষ্টিভঙ্গি অনুযায়ী টিকেট গ্রহণ করে।

(দেখুন বৌভিবি-১, অধ্যায়-১১)—চুৰ.২০৪

আরও-শাস্তিকর্ম
আরও-শাস্তিকর্মের কার্যপদ্ধতি (অভিযুক্ত (§), স্মরণ করিয়ে দেওয়া হয়েছে, অপরাধ প্রকাশ করানো হয়েছে [এখানে পিটিএস সংস্করণে আছে রোপেতব্বো; বার্মিজ সংস্করণে আছে আরোপেতব্বো ]) এবং কর্মবাক্য—চুৰ.২০৬

আরও-শাস্তিকর্মের পাঁচটি পূর্বশর্ত :

১) সে (আলোচ্য ভিক্ষু) অবিশুদ্ধ;

২) সে অবিবেচক;

৩) সে অভিযুক্ত অবস্থায় (সানুৰাদ) আছে;

৪-৫) সংঘ তাকে ধর্মানুসারে এবং সম্মিলিতভাবে আরও-শাস্তিকর্ম দেয়।—চুৰ.২০৭

অধর্মত, অবিনয়সম্মত, এবং খারাপভাবে মিটমাটকৃত (§) আরও-শাস্তিকর্মের বারটি বৈশিষ্ট্য (§) (তিনের তালিকা) [=চুৰ.৪-৫]—চুৰ.২০৮-২০৯

ভিক্ষুর যে নয়টি বৈশিষ্ট্য থাকলে তার বিরুদ্ধে আরও-শাস্তিকর্ম সম্পাদন করা যায় [=চুৰ.৬](§—BD এই অনুচ্ছেদগুলোকে বাদ দিয়েছে এটি বুঝাতে যে, এগুলোর যে-কোনো একটি বৈশিষ্ট্যই যথেষ্ট)—চুৰ.২১০

যে ভিক্ষুর বিরুদ্ধে আরও-শাস্তিকর্ম সম্পাদিত হয়েছে তার আঠারোটি কর্তব্য [=চুৰ.৭]- চুৰ.২১১

ঘাস দিয়ে ঢাকার মতো করে ঢেকে দেওয়া
কার্যপদ্ধতি এবং কর্মবাক্য—চুৰ.২১২-২১৩

যে ভিক্ষুরা গুরুতর দোষগুলো [অর্থকথা : পারাজিকা ও সংঘাদিশেষ অপরাধগুলো] বাদে অন্যান্য অপরাধ থেকে উঠে এসেছে; গৃহীদের সাথে সম্পর্কযুক্ত ভিক্ষুরা বাদে; যাদের দৃষ্টিভঙ্গি সংঘকর্মের বিরুদ্ধে যায় তারা বাদে; আর যারা উপস্থিত নয় তারা বাদে—চুৰ.২১৪

সংঘকর্ম
সংঘের মাঝে অধর্মত সংঘকর্ম সম্পাদন করা উচিত নয়। যে তা করবে তার দুক্কট অপরাধ... আমি অনুমোদন করি যে, অধর্মত সংঘকর্ম সম্পাদিত হচ্ছে এমন অবস্থায় সেটির বিরুদ্ধে প্রতিবাদ জানাতে হবে।—মৰ.১৫৪। আমি অনুমোদন করি যে, এমনকি কোনো মতামত থাকলে তা-ও বলতে হবে। আমি অনুমোদন করি যে, চার-পাঁচজন হলে প্রতিবাদ করবে, দুই বা তিনজন হলে মতামত প্রকাশ করবে, একজন হলে প্রতিজ্ঞা করবে, ‘আমি এটি মানি না।’—মৰ.১৫৪

যেগুলো সংঘকর্ম নয় এবং যেগুলো করা যাবে না :

একটি বিভেদমূলক সংঘকর্ম, যা অধর্ম;

একটি সম্মিলিত (সমগ্গ) সংঘকর্ম, যা অধর্ম;

একটি বিভেদমূলক সংঘকর্ম যা দেখতে ধর্মের মতোই;

একটি সম্মিলিত সংঘকর্ম যা দেখতে ধর্মের মতো;

একজন একজনকে সাময়িক অব্যাহতি দেয়;

একজন দুজনকে সাময়িক অব্যাহতি দেয়;

একজন অনেকজনকে সাময়িক অব্যাহতি দেয়;

একজন সংঘকে সাময়িক অব্যাহতি দেয়;

দুজন একজনকে সাময়িক অব্যাহতি দেয়;

দুজন দুজনকে সাময়িক অব্যাহতি দেয়;

দুজন অনেকজনকে সাময়িক অব্যাহতি দেয়;

দুজন সংঘকে সাময়িক অব্যাহতি দেয়;

অনেকজন (সংঘ নয়) একজনকে সাময়িক অব্যাহতি দেয়;

অনেকজন দুজনকে সাময়িক অব্যাহতি দেয়;

অনেকজন অনেকজনকে সাময়িক অব্যাহতি দেয়;

অনেককজন সংঘকে সাময়িক অব্যাহতি দেয়;

সংঘ সংঘকে সাময়িক অব্যাহতি দেয়।—মৰ.৩৮৩

এই চারটি সংঘকর্ম আছে, যেমন : অধর্মত বিভেদমূলক সংঘকর্ম; অধর্মত সম্মিলিত সংঘকর্ম; ধর্মত বিভেদমূলক সংঘকর্ম; ধর্মত সম্মিলিত সংঘকর্ম।

এগুলোর মধ্যে অধর্মত বিভেদমূলক সংঘকর্ম তার বিভেদের কারণে, ধর্মতা অনুসারে না হওয়ার কারণে পরিবর্তনীয় এবং অযোগ্য। এ ধরনের সংঘকর্ম করতে নেই, আর তা আমার দ্বারা অনুমোদিতও নয়।

অধর্মত সম্মিলিত সংঘকর্ম ধর্মতা অনুসারে না হওয়ার কারণে পরিবর্তনীয় এবং অযোগ্য। এ ধরনের সংঘকর্ম করতে নেই, আর তা আমার দ্বারা অনুমোদিতও নয়।

ধর্মত বিভেদমূলক সংঘকর্ম তার বিভেদের কারণে পরিবর্তনীয় এবং অযোগ্য। এ ধরনের সংঘকর্ম করতে নেই, আর তা আমার দ্বারা অনুমোদিতও নয়।

ধর্মত সম্মিলিত সংঘকর্ম তার সম্মিলিত থাকার কারণে, ধর্মতা অনুসারে হওয়ার কারণে অপরিবর্তনীয় এবং যোগ্য। এ ধরনের সংঘকর্মই করতে হয়, আর তা আমার দ্বারা অনুমোদিত।

তাই তোমাদের নিজেদেরকে প্রশিক্ষিত করা উচিত এভাবে : ‘আমরা এ ধরনের সংঘকর্মই সম্পাদন করব, অর্থাৎ ধর্মত সম্মিলিত সংঘকর্মই করব।’ এভাবেই তোমাদের নিজেদেরকে প্রশিক্ষিত করা উচিত।—মৰ.৩৮৪

আরও সংঘকর্ম আছে যেগুলো সংঘকর্ম নয় এবং যেগুলো করতে নেই :

অবৈধ প্রস্তাব এবং বৈধ ঘোষণা;

অবৈধ ঘোষণা এবং বৈধ প্রস্তাব;

অবৈধ প্রস্তাব এবং অবৈধ ঘোষণা;

ধর্ম থেকে দূরে;

বিনয় থেকে দূরে;

শাস্তার নির্দেশনা থেকে দূরে;

প্রতিবাদ করা হয়েছে;

এগুলো পরিবর্তনীয় এবং অযোগ্য।—মৰ.৩৮৬

এই ছয়টি সংঘকর্ম আছে, যেমন : অধর্মত সংঘকর্ম; বিভেদমূলক সংঘকর্ম; সম্মিলিত সংঘকর্ম; ধর্মত মনে হয় এমন বিভেদমূলক সংঘকর্ম; ধর্মত মনে হয় এমন সম্মিলিত সংঘকর্ম; ধর্মত সম্মিলিত সংঘকর্ম।

আর অধর্মত সংঘকর্ম কী?

যদি কোনো সংঘকর্মে একটি প্রস্তাব ও একটি ঘোষণা লাগে, অথচ সেখানে কোনো কর্মবাক্য ঘোষণা না করেই কেবল একটি প্রস্তাব দ্বারা সংঘকর্ম সম্পাদন করা হয়, সেটি একটি অধর্মত সংঘকর্ম।

যদি কোনো সংঘকর্মে একটি প্রস্তাব ও একটি ঘোষণা লাগে, অথচ সেখানে কোনো কর্মবাক্য ঘোষণা না করেই কেবল দুইবার প্রস্তাব করে সংঘকর্ম সম্পাদন করা হয়, সেটি একটি অধর্মত সংঘকর্ম।

যদি কোনো সংঘকর্মে একটি প্রস্তাব ও একটি ঘোষণা লাগে, অথচ সেখানে কোনো প্রস্তাব উত্থাপন না করেই শুধু একটি কর্মবাক্য ঘোষণা করে সংঘকর্ম সম্পাদন করা হয়, সেটি একটি অধর্মত সংঘকর্ম।

যদি কোনো সংঘকর্মে একটি প্রস্তাব ও একটি ঘোষণা লাগে, অথচ সেখানে কোনো প্রস্তাব উত্থাপন না করেই শুধু দুবার কর্মবাক্য ঘোষণার মাধ্যমে সংঘকর্ম সম্পাদন করা হয়, সেটি একটি অধর্মত সংঘকর্ম।—মৰ.৩৮৭

যদি কোনো সংঘকর্মে একটি প্রস্তাব ও তিনটি ঘোষণা লাগে, অথচ সেখানে কোনো কর্মবাক্য ঘোষণা না করেই কেবল একটি প্রস্তাব দ্বারা সংঘকর্ম সম্পাদন করা হয়, সেটি একটি অধর্মত সংঘকর্ম।

যদি কোনো সংঘকর্মে একটি প্রস্তাব ও তিনটি ঘোষণা লাগে, অথচ সেখানে কোনো কর্মবাক্য ঘোষণা না করেই কেবল দুবার প্রস্তাব করে... তিনবার প্রস্তাব করে... চারবার প্রস্তাব করে সংঘকর্ম সম্পাদন করা হয়, সেটি একটি অধর্মত সংঘকর্ম।

যদি কোনো সংঘকর্মে একটি প্রস্তাব ও তিনটি ঘোষণা লাগে, অথচ সেখানে কোনো প্রস্তাব উত্থাপন না করেই শুধু একটি কর্মবাক্য ঘোষণা করে সংঘকর্ম সম্পাদন করা হয়, সেটি একটি অধর্মত সংঘকর্ম।

যদি কোনো সংঘকর্মে একটি প্রস্তাব ও তিনটি ঘোষণা লাগে, অথচ সেখানে কোনো প্রস্তাব উত্থাপন না করেই শুধু দুইবার... তিনবার... চারবার কর্মবাক্য ঘোষণা করে সংঘকর্ম সম্পাদন করা হয়, সেটি একটি অধর্মত সংঘকর্ম।—মৰ.৩৮৭

আর বিভেদমূলক সংঘকর্ম কী? যদি একটি প্রস্তাব ও একটি ঘোষণাযুক্ত সংঘকর্মে যোগ্য ভিক্ষুরা সবাই না আসে, যাদের সম্মতি পাঠানোর কথা তারা যদি সম্মতি না পাঠায়, (অথবা) উপস্থিত কেউ যদি প্রতিবাদ করে, সেটি একটি বিভেদমূলক সংঘকর্ম।

যদি একটি প্রস্তাব ও একটি ঘোষণাযুক্ত সংঘকর্মে যোগ্য ভিক্ষুরা সবাই আসে, যাদের সম্মতি পাঠানোর কথা তারা যদি সম্মতি না পাঠায়, (অথবা) উপস্থিত কেউ যদি প্রতিবাদ করে, সেটি একটি বিভেদমূলক সংঘকর্ম।

যদি একটি প্রস্তাব ও একটি ঘোষণাযুক্ত সংঘকর্মে যোগ্য ভিক্ষুরা সবাই আসে, যাদের সম্মতি পাঠানোর কথা তারা যদি সম্মতি পাঠায়, (কিন্তু) উপস্থিত কেউ যদি প্রতিবাদ করে, সেটি একটি বিভেদমূলক সংঘকর্ম।

(একটি প্রস্তাব ও তিনটি ঘোষণাযুক্ত সংঘকর্মের বেলায়ও একই।)—মৰ.৩৮৭

সমর্থনের অনুমতি কি অনুমোদনযোগ্য?

- সমর্থনের অনুমতি কী?

‘পরে যারা আসবে তাদের কাছ থেকে সম্মতি পাব,’ (এই ভেবে,) অসম্পূর্ণ সংঘ নিয়েও সংঘকর্ম সম্পাদন করা।

- সেটি অনুমোদনযোগ্য নয়।

কোথায় নিষেধ করা হয়েছে?

- চম্পেয়্যক-এ, বিনয়বত্থুতে (মৰ.৩৮৭)।

কী অপরাধ হয়?

- বিনয় অতিক্রমের কারণে দুক্কট হয়।—চুৰ.৪৫৭

আর কোনটি সম্মিলিত সংঘকর্ম? যদি একটি প্রস্তাব ও একটি ঘোষণাযুক্ত সংঘকর্মে যোগ্য ভিক্ষুরা সবাই আসে, যাদের সম্মতি পাঠানোর কথা তারা যদি সম্মতি পাঠায়, (এবং) উপস্থিত কেউ যদি প্রতিবাদ না করে, সেটি একটি সম্মিলিত সংঘকর্ম।

(একটি প্রস্তাব ও তিনটি ঘোষণাযুক্ত সংঘকর্মের বেলায়ও একই।)—মৰ.৩৮৭

আর ধর্মত মনে হয় এমন বিভেদমূলক সংঘকর্ম কী? যদি একটি প্রস্তাব ও একটি ঘোষণাযুক্ত সংঘকর্মে প্রথমে কর্মবাক্যটি ঘোষণা করা হয় এবং পরে প্রস্তাব উত্থাপন করা হয়, এবং তাতে যোগ্য ভিক্ষুরা সবাই না আসে, যাদের সম্মতি পাঠানোর কথা তারা যদি সম্মতি না পাঠায়, (‌অথবা) উপস্থিত কেউ যদি প্রতিবাদ করে, সেটি হচ্ছে ধর্মত মনে হয় এমন বিভেদমূলক সংঘকর্ম।—মৰ.৩৮৭

আর ধর্মত মনে হয় এমন সম্মিলিত সংঘকর্ম কী? যদি একটি প্রস্তাব ও একটি ঘোষণাযুক্ত সংঘকর্মে প্রথমে কর্মবাক্যটি ঘোষণা করা হয় এবং পরে প্রস্তাব উত্থাপন করা হয়, এবং তাতে যোগ্য ভিক্ষুরা সবাই আসে, যাদের সম্মতি পাঠানোর কথা তারা যদি সম্মতি পাঠায়, (‌এবং) উপস্থিত কেউ যদি প্রতিবাদ না করে, সেটি হচ্ছে ধর্মত মনে হয় এমন সম্মিলিত সংঘকর্ম।

(একটি প্রস্তাব ও তিনটি ঘোষণাযুক্ত সংঘকর্মের বেলায়ও একই।)—মৰ.৩৮৭

আর ধর্মত সম্মিলিত সংঘকর্ম কী? যদি একটি প্রস্তাব ও একটি ঘোষণাযুক্ত সংঘকর্মে প্রথমে প্রস্তাব উত্থাপন করা হয়, এবং পরে কর্মবাক্যটি ঘোষণা করা হয় এবং তাতে যোগ্য ভিক্ষুরা সবাই আসে, যাদের সম্মতি পাঠানোর কথা তারা যদি সম্মতি পাঠায়, (এবং) উপস্থিত কেউ যদি প্রতিবাদ না করে, সেটি হচ্ছে ধর্মত সম্মিলিত সংঘকর্ম।

(একটি প্রস্তাব ও তিনটি ঘোষণাযুক্ত সংঘকর্মের বেলায়ও একই।)—মৰ.৩৮৭

যে ভিক্ষুর কোনো অপরাধ দেখা যায় না, যে তার নিজের মধ্যে কোনো অপরাধ দেখে না, তাকে যদি কোনো অপরাধ না দেখার জন্য সাময়িক বরখাস্ত করা হয়, সেটি একটি অধর্মত সংঘকর্ম।

যে ভিক্ষুর কোনো অপরাধ নেই যার জন্য তার নিজেকে সংশোধন করা উচিত, তাকে যদি কোনো অপরাধের সংশোধন না করার জন্য সাময়িক বরখাস্ত করা হয়, সেটি একটি অধর্মত সংঘকর্ম।

কোনো পাপ দৃষ্টি নেই এমন ভিক্ষুকে যদি তার পাপ দৃষ্টি পরিত্যাগ না করার জন্য সাময়িক বরখাস্ত করা হয়, সেটি একটি অধর্মত সংঘকর্ম।—মৰ.৩৯৭

উপরোক্ত অঙ্গগুলোর সংমিশ্রণ—মৰ.৩৯৭

যে ভিক্ষুর কোনো অপরাধ দেখা যায়, যে তার অপরাধ দেখে (স্বীকার করে), তাকে যদি কোনো অপরাধ না দেখার জন্য সাময়িক বরখাস্ত করা হয়, সেটি একটি অধর্মত সংঘকর্ম।

যে ভিক্ষুর কোনো অপরাধ আছে যার জন্য তার নিজেকে সংশোধন করা উচিত, সে তা সংশোধন করবে বলে কথা দেয়, তাকে যদি কোনো অপরাধের সংশোধন না করার জন্য সাময়িক বরখাস্ত করা হয়, সেটি একটি অধর্মত সংঘকর্ম।

পাপ দৃষ্টি আছে এমন ভিক্ষু যদি তা পরিত্যাগ করবে বলে কথা দেয়, তাকে যদি তার পাপ দৃষ্টি পরিত্যাগ না করার জন্য সাময়িক বরখাস্ত করা হয়, সেটি একটি অধর্মত সংঘকর্ম।—মৰ.৩৯৮

উপরোক্ত অঙ্গগুলোর সংমিশ্রণ—মৰ.৩৯৮

যে ভিক্ষুর কোনো অপরাধ দেখা যায়, যে তার অপরাধ দেখতে অস্বীকার করে (অর্থাৎ সেটি যে একটি অপরাধ তা স্বীকার করে না), তাকে যদি কোনো অপরাধ না দেখার জন্য সাময়িক বরখাস্ত করা হয়, সেটি একটি ধর্মত সংঘকর্ম।

যে ভিক্ষুর কোনো অপরাধ আছে যার জন্য তার নিজেকে সংশোধন করা উচিত, সে তা সংশোধন করতে অস্বীকার করে, তাকে যদি কোনো অপরাধের সংশোধন না করার জন্য সাময়িক বরখাস্ত করা হয়, সেটি একটি ধর্মত সংঘকর্ম।

পাপদৃষ্টি আছে এমন ভিক্ষু যদি তার পাপদৃষ্টি পরিত্যাগ করতে অস্বীকার করে, তাকে যদি তার পাপদৃষ্টি পরিত্যাগ না করার জন্য সাময়িক বরখাস্ত করা হয়, সেটি একটি ধর্মত সংঘকর্ম।—মৰ.৩৯৯

উপরোক্ত অঙ্গগুলোর সংমিশ্রণ—মৰ.৩৯৯

যে-কোনো সংঘ সম্মিলিতভাবে যদি এমন কোনো সংঘকর্ম সম্পাদন করে, যা করা উচিত ছিল সামনাসামনি, অথচ সামনাসামনি করা হয় নি, সেটি একটি অধর্মত সংঘকর্ম, অবিনয় সংঘকর্ম, এবং সংঘ সেখানে তার সীমা অতিক্রম করেছে। যে-কোনো সংঘ সম্মিলিতভাবে যদি এমন কোনো সংঘকর্ম সম্পাদন করে, যা করা উচিত ছিল জিজ্ঞাসাবাদের মাধ্যমে, অথচ জিজ্ঞাসাবাদ ছাড়াই করা হয়েছে... যা করা উচিত ছিল (অভিযুক্ত ভিক্ষু কর্তৃক) স্বীকারোক্তির মাধ্যমে, অথচ তার স্বীকারোক্তি ছাড়াই করা হয়েছে... যে স্মৃতির রায় পাওয়ার যোগ্য, তাকে দেওয়া হয় অতীত উন্মত্ততার রায়... যে অতীত উন্মত্ততার রায় পাওয়ার যোগ্য, তাকে দেওয়া হয় আরও-শাস্তিকর্ম... যে আরও-শাস্তিকর্ম পাওয়ার যোগ্য, তার উপর আরোপ করা হয় তিরস্কারকর্ম... যে তিরস্কারকর্মের যোগ্য, তার উপর আরোপ করা হয় পদাবনতিকর্ম... যে পদাবনতিকর্মের যোগ্য, তার উপর আরোপ করা হয় নির্বাসনকর্ম... যে নির্বাসনকর্মের যোগ্য, তার উপর আরোপ করা হয় মিটমাটকর্ম... যে মিটমাটকর্মের যোগ্য, তার উপর আরোপ করা হয় সাময়িক বহিষ্কারকর্ম... যে সাময়িক বহিষ্কারকর্মের যোগ্য, তাকে যাচাইপর্বের অনুমোদন দেওয়া হয়... যে যাচাইপর্বের যোগ্য তাকে আবার শুরুতে ফেরত পাঠানো হয়... যে শুরুতে ফেরত পাঠানোর যোগ্য তাকে প্রায়শ্চিত্তপর্বের অনুমোদন দেওয়া হয়... যে প্রায়শ্চিত্তপর্বের যোগ্য তাকে পুনর্বাসনের অনুমোদন দেওয়া হয়... যে পুনর্বাসনের যোগ্য, তাকে উপসম্পদা দেওয়া হয়, সেটি একটি অধর্মত সংঘকর্ম, অবিনয় সংঘকর্ম, এবং সংঘ সেখানে তার সীমা অতিক্রম করেছে।—মৰ.৪০০

যে-কোনো সংঘ যদি সম্মিলিতভাবে যে যেমন যোগ্য (উপরোক্ত ঘটনাগুলো দেখুন), তার জন্য সেভাবেই যথাযথ উপায়ে সংঘকর্ম সম্পাদন করে থাকে, সেটি একটি ধর্মত সংঘকর্ম, বিনয় সংঘকর্ম, এবং সংঘ সেখানে তার সীমা অতিক্রম করে নি।—মৰ.৪০১

ভুলভাবে প্রযুক্ত সংঘকর্মগুলোর অন্যান্য সংমিশ্রণ—মৰ.৪০২

সঠিকভাবে প্রযুক্ত সংঘকর্মগুলোর অন্যান্য সংমিশ্রণ—মৰ.৪০৩

ভিক্ষুরা তিরস্কারকর্ম, ইত্যাদির যোগ্য, কিন্তু সেটি অনেকবার অযথাযথভাবে সম্পাদন করা হয়েছে।—মৰ.৪০৭-৪১৭

ভিক্ষুরা তিরস্কারকর্ম, ইত্যাদি প্রত্যাহারের যোগ্য, কিন্তু সেটি অনেকবার অযথাযথভাবে প্রত্যাহার করা হয়েছে।—মৰ.৪১৮-৪২৪

যারা এসব সংঘকর্মগুলোকে আবার সম্পাদন করতে বলে, তারা ধর্মতই বলে।—মৰ.৪২৯-৪৪৫

আমি ঘোষণার সময় ভিক্ষুকে তার গোত্রের নামে উল্লেখ করাটা অনুমোদন করি।—মৰ.১২২

কোরাম
পাঁচটি সংঘ আছে, যেমন : চারজন ভিক্ষুর সংঘ; পাঁচজন ভিক্ষুর সংঘ; দশজন ভিক্ষুর সংঘ; বিশজন ভিক্ষুর সংঘ; বিশজনের অধিক ভিক্ষুর সংঘ।

এগুলোর মধ্যে চারজন ভিক্ষুর সংঘ সম্মিলিত ও ধর্মানুসারে হলে সকল সংঘকর্ম সম্পাদনের যোগ্য, শুধু তিনটি বাদে, সেগুলো হচ্ছে উপসম্পদা, আমন্ত্রণকর্ম এবং পুনর্বাসনকর্ম।

পাঁচজন ভিক্ষুর সংঘ সম্মিলিত ও ধর্মানুসারে হলে সকল সংঘকর্ম সম্পাদনের যোগ্য, শুধু দুটি বাদে, সেগুলো হচ্ছে মধ্যদেশে উপসম্পদা ও পুনর্বাসনকর্ম।

দশজন ভিক্ষুর সংঘ সম্মিলিত ও ধর্মানুসারে হলে সকল সংঘকর্ম সম্পাদনের যোগ্য, শুধু একটি বাদে, তা হচ্ছে পুনর্বাসনকর্ম।

বিশজন... বিশজনের অধিক ভিক্ষুর সংঘ সম্মিলিত ও ধর্মানুসারে হলে সকল সংঘকর্ম সম্পাদনের যোগ্য।—মৰ.৩৮৮

চারজন লাগে এমন একটি সংঘকর্মে চতুর্থজন যদি ভিক্ষুণী হয়, তাহলে সেটি সংঘকর্ম নয় এবং তা সম্পাদন করতে নেই। চতুর্থজন যদি শিক্ষামানা... শ্রামণ... শ্রামণী... শিক্ষা পরিত্যাগকারী... চরম অপরাধকারী (পারাজিকাগ্রস্ত)... অপরাধ না দেখার জন্য সাময়িক বহিষ্কৃত ব্যক্তি... অপরাধের সংশোধন না করার জন্য সাময়িক বহিষ্কৃত ব্যক্তি... পাপদৃষ্টি পরিত্যাগ না করার জন্য সাময়িক বহিষ্কৃত ব্যক্তি... পণ্ডক... চুরি করে সংঘের সাথে মেলামেশা করে এমন ব্যক্তি... অন্য ধর্মে চলে গেছে এমন ব্যক্তি... পশু... মাতৃঘাতক... পিতৃঘাতক... অর্হৎঘাতক... ভিক্ষুণীকে যৌন হয়রানিকারী... সংঘভেদকারী বা সংঘে বিভেদ সৃষ্টিকারী... যে তথাগতের রক্তপাত করেছে... উভয়লিঙ্গের ব্যক্তি... আলাদা সম্পর্কভুক্ত ভিক্ষু... ভিন্ন সীমায় দাঁড়ানো... অলৌকিক শক্তির সাহায্যে আকাশে দাঁড়ানো ব্যক্তি হয়, তাহলে সেটি সংঘকর্ম নয় এবং তা সম্পাদন করতে নেই। যাকে উদ্দেশ্য করে সংঘ সেই সংঘকর্মটি সম্পাদন করতে যাচ্ছে সে যদি সেই সংঘের চতুর্থ সদস্য হয়, তাহলে সেটি সংঘকর্ম নয় এবং তা সম্পাদন করতে নেই।—মৰ.৩৮৯

(পাঁচজন, দশজন, এবং বিশজনের সংঘ লাগে এমন সংঘকর্মের জন্যও একই।)—মৰ.৩৯০-৩৯২

দুই ধরনের পাগল আছে। কোনো কোনো পাগল আছে যে মাঝে মাঝে উপোসথ স্মরণ করে, আর মাঝে মাঝে স্মরণ করে না, মাঝে মাঝে সংঘকর্ম স্মরণ করে, মাঝে মাঝে স্মরণ করে না। কোনো কোনো পাগল আছে যে মোটেও স্মরণ করে না (§)। কোনো কোনো পাগল আছে যে মাঝে মাঝে উপোসথে আসে, আর মাঝে মাঝে আসে না, মাঝে মাঝে সংঘকর্মে আসে, মাঝে মাঝে আসে না। কোনো কোনো পাগল আছে যে মোটেও আসে না (§)। এমন কোনো পাগল যদি থাকে, যে মাঝে মাঝে উপোসথ স্মরণ করে, আর মাঝে মাঝে স্মরণ করে না, মাঝে মাঝে সংঘকর্ম স্মরণ করে, মাঝে মাঝে স্মরণ করে না, মাঝে মাঝে উপোসথে আসে, আর মাঝে মাঝে আসে না, মাঝে মাঝে সংঘকর্মে আসে, মাঝে মাঝে আসে না, আমি অনুমোদন করি যে, এ ধরনের পাগলকে উন্মত্ততার সম্মতি দেওয়া যাবে।—মৰ.১৬৭

কোনো সংঘকর্মে পাগল ব্যক্তি আসুক বা না আসুক, সেই সংঘের সংঘকর্মগুলো বৈধ।—মৰ.১৬৭

সাময়িক বহিষ্কৃত ভিক্ষুর অনুসারীরা যদি সেই একই সীমায় আমার দ্বারা যেভাবে প্রস্তাব ও ঘোষণা বিধিবদ্ধ করে দেওয়া হয়েছে (§) সেভাবে উপোসথ করে, সংঘকর্ম সম্পাদন করে, তাদের সেই সংঘকর্মগুলো ধর্ম অনুসারেই হয়েছে, সেগুলো অপরিবর্তনীয় এবং যোগ্য। তোমরা যারা তাকে সাময়িক বহিষ্কার করেছ, তারা যদি সেই একই সীমায় আমার দ্বারা যেভাবে প্রস্তাব ও ঘোষণা বিধিবদ্ধ করে দেওয়া হয়েছে (§) সেভাবে উপোসথ কর, সংঘকর্ম সম্পাদন কর, তোমাদের সেই সংঘকর্মগুলো ধর্ম অনুসারেই হয়েছে, সেগুলো অপরিবর্তনীয় এবং যোগ্য। সেটি কেন হয়? সেই ভিক্ষুরা তোমাদের থেকে আলাদা সম্পর্কভুক্ত, আর তোমরা তাদের থেকে আলাদা সম্পর্কভুক্ত। আলাদা সম্পর্কভুক্ত হওয়ার এই দুটো কারণ : একজন নিজেকে আলাদা সম্পর্কভুক্ত করে অথবা একটি সম্মিলিত সংঘ তাকে (অপরাধ) না দেখার জন্য, (অপরাধ) সংশোধন না করার জন্য, অথবা (পাপদৃষ্টি) পরিত্যাগ না করার জন্য সাময়িক বহিষ্কার করে। এই দুটো হচ্ছে আলাদা সম্পর্কভুক্ত হওয়ার কারণ। সমসম্পর্কভুক্ত হওয়ার দুটো কারণ : সে নিজেকে সমসম্পর্কভুক্ত করে, অথবা একটি সম্মিলিত সংঘ তাকে (অপরাধ) না দেখার জন্য, (অপরাধ) সংশোধন না করার জন্য, অথবা (পাপদৃষ্টি) পরিত্যাগ না করার জন্য সাময়িক বহিষ্কৃত করার পরে তাকে আবার পুনর্বহাল করে। এই দুটো হচ্ছে সমান সংবাস বা সমসম্পর্কভুক্ত হওয়ার কারণ।—মৰ.৪৫৫

সম্মতি
আমি অনুমোদন করি যে, অসুস্থ ভিক্ষু (সংঘকর্মে) (§) তার সম্মতি দেবে। সেটি এভাবেই দিতে হবে। অসুস্থ ভিক্ষু অন্য এক ভিক্ষুর কাছে গিয়ে, চীবর একাংশ করে, হাঁটু গেড়ে বসে, অঞ্জলিবদ্ধ হয়ে, বলা উচিত, ‘আমি সম্মতি দিচ্ছি। আমার সম্মতি নিয়ে যান। আমার সম্মতি জানিয়ে দিন (ছন্দং দম্মি। ছন্দং মে হর। ছন্দং মে আরোচেহীতি।)’ যদি সে দৈহিক অঙ্গভঙ্গি করে, কথার মাধ্যমে, অথবা উভয় উপায়ে তা বুঝাতে সক্ষম হয়, তাহলে তার সম্মতি দেওয়া হয়ে যায়। যদি সে দৈহিক অঙ্গভঙ্গি করে, কথার মাধ্যমে, অথবা উভয় উপায়ে তা বুঝাতে সক্ষম না হয়, তাহলে তার সম্মতি দেওয়া হয় না।

যদি সে এভাবে করতে পারে, তাহলে ভালো। না পারলে, অসুস্থ ভিক্ষুকে খাট বা বেঞ্চিতে করে সংঘের মাঝখানে নিয়ে এসে সংঘকর্ম সম্পাদন করা যায়। যদি সেবক ভিক্ষুদের মনে চিন্তা আসে, ‘এই অসুস্থ ব্যক্তিকে এখান থেকে সরালে তার রোগ আরও খারাপ হবে অথবা সে মরে যাবে,’ তাহলে অসুস্থ ব্যক্তিকে সেখান থেকে সরানো উচিত হবে না। সংঘকে সেখানে গিয়ে সংঘকর্ম সম্পাদন করতে হবে। তারপরেও সংঘের একটি উপদল কর্তৃক সংঘকর্ম সম্পাদন করা উচিত হবে না। তা করলে দুক্কট অপরাধ।—মৰ.১৬৫

যদি সম্মতি বহনকারী ভিক্ষু সম্মতি গ্রহণ করে সেখান থেকে তখনই অন্য কোথাও চলে যায়, সেক্ষেত্রে অন্য কাউকে সম্মতি দেওয়া উচিত। যদি সম্মতি বহনকারী ভিক্ষু সম্মতি গ্রহণ করে সেখানে এবং তখনই সংঘকে পরিত্যাগ করে... মরে যায়... শ্রামণ হয়েছে বলে স্বীকার করে... শিক্ষা পরিত্যাগ করেছে বলে স্বীকার করে... চরম কিছু (পারাজিকা অপরাধ) করেছে বলে স্বীকার করে... উন্মত্ত বলে স্বীকার করে... ভূতগ্রস্ত... ব্যথায় প্রলাপ বকছে... অপরাধ না দেখার জন্য সাময়িক বহিষ্কৃত... অপরাধ সংশোধন না করার জন্য সাময়িক বহিষ্কৃত... পাপদৃষ্টি পরিত্যাগ না করার জন্য সাময়িক বহিষ্কৃত বলে স্বীকার করে; যদি সে সেখানে এবং সে-মুহূর্তেই পণ্ডক বলে স্বীকার করে... চুরি করে সম্পর্কভুক্ত হয়েছে বলে স্বীকার করে... ভিক্ষু অবস্থায়ই অন্য ধর্ম গ্রহণ করেছে... পশু... মাতৃঘাতক... পিতৃঘাতক... অর্হৎঘাতক... ভিক্ষুণীকে নিপীড়নকারী... সংঘভেদকারী বা সংঘে বিভেদ সৃষ্টিকারী... যে তথাগতের রক্তপাত করেছে... উভয়লিঙ্গের ব্যক্তি বলে স্বীকার করে, তাহলে অন্য কাউকে সম্মতি দেওয়া উচিত। যদি সম্মতি বহনকারী ভিক্ষু সম্মতি গ্রহণ করে (ভিক্ষুদের সভায়) যাওয়ার পথে অন্য কোথাও চলে যায়... পণ্ডক বলে স্বীকার করে, তাহলে সম্মতি পৌঁছে দেওয়া হয় না। যদি সম্মতি বহনকারী ভিক্ষু সম্মতি গ্রহণ করে সংঘের কাছে পৌঁছে অন্য কোথাও চলে যায়... উভয় লিঙ্গের ব্যক্তি বলে স্বীকার করে, তাহলে সম্মতি পৌঁছে দেওয়া হয়। যদি সম্মতি বহনকারী ভিক্ষু সম্মতি গ্রহণ করে সংঘের কাছে পৌঁছায়, কিন্তু ঘুমিয়ে পড়ে... অমনোযোগী হয়ে... ধ্যানে প্রবেশ করে এবং সম্মতি জানিয়ে দেয় না, সম্মতি পৌঁছানো হয়ে যায়, এবং সম্মতি বহনকারী ভিক্ষুর কোনো অপরাধ হয় না। যদি সম্মতি বহনকারী ভিক্ষু অন্য ভিক্ষুর সম্মতি নিয়ে সংঘের কাছে পৌঁছে ইচ্ছাকৃতভাবে তা না জানায়, তাহলে সম্মতি পৌঁছানো হয়ে যায়, কিন্তু সম্মতি বহনকারী ভিক্ষুর দুক্কট অপরাধ হয়। আমি অনুমোদন করি যে, উপোসথের দিনে সংঘের কোনো কিছু করার থাকলে বিশুদ্ধি পাঠাবে, সেই সাথে সম্মতিও পাঠাবে।—মৰ.১৬৫

প্রতিবাদ
সংঘের মধ্যে কারোর প্রতিবাদ গুরুত্ব বহন করে, কারোরটা গুরুত্ব বহন করে না। আর সংঘের মধ্যে কার প্রতিবাদ গুরুত্ব বহন করে না? ভিক্ষুণীর প্রতিবাদ... শিক্ষামানার... শ্রামণের... শ্রামণীর... শিক্ষা পরিত্যাগকারীর... চরম অপরাধকারীর (পারাজিকাগ্রস্তের)... উন্মত্তের... ভূতগ্রস্তের... ব্যথায় প্রলাপ বকছে এমন ব্যক্তির... অপরাধ না দেখার জন্য সাময়িক বহিষ্কৃত ব্যক্তির... অপরাধের সংশোধন না করার জন্য সাময়িক বহিষ্কৃত ব্যক্তির... পাপদৃষ্টি পরিত্যাগ না করার জন্য সাময়িক বহিষ্কৃত ব্যক্তির... পণ্ডকের... চুরি করে সম্পর্কভুক্ত হয়েছে এমন ব্যক্তির... অন্য ধর্মে চলে গেছে এমন ব্যক্তির... পশুর... মাতৃঘাতকের... পিতৃঘাতকের... অর্হৎঘাতকের... ভিক্ষুণী-নিপীড়কের... সংঘভেদকারী বা সংঘে বিভেদ সৃষ্টিকারীর... যে তথাগতের রক্তপাত করেছে তার... উভয়লিঙ্গের ব্যক্তির... আলাদা সম্পর্কভুক্ত ভিক্ষুর... ভিন্ন সীমায় দাঁড়ানো ভিক্ষুর... অলৌকিক শক্তির সাহায্যে আকাশে দাঁড়ানো ভিক্ষুর প্রতিবাদ গুরুত্ব বহন করে না। যাকে উদ্দেশ্য করে সংঘ কোনো সংঘকর্ম সম্পাদন করছে, সংঘের মধ্যে তার প্রতিবাদ গুরুত্ব বহন করে না।—মৰ.৩৯৪

আর সংঘের মধ্যে কার প্রতিবাদ গুরুত্ব বহন করে? সংঘের মধ্যে কোনো নিয়মিত ভিক্ষুর প্রতিবাদ গুরুত্ব বহন করে, যদি সে একই বা সম-সম্পর্কভুক্ত হয়, একই সীমায় থাকে, এমনকি সে যদি তা শুধু তার পাশের জনকে জানায় তাহলেও।—মৰ.৩৯৪

* * *


 

অধ্যায়—১৩

সীমা
আগের অধ্যায়ে যেমনটা বলা হয়েছে, সংঘকর্মে একতা বা সামগ্রিকতা নির্ভর করে যে সীমার মধ্যে সভাটা অনুষ্ঠিত হচ্ছে সেই সীমার মধ্যেকার সমসম্পর্কযুক্ত সমস্ত নিয়মিত ভিক্ষুদের সমর্থনের উপরে, সেটি হয় তাদের সম্মতির মাধ্যমে অথবা প্রতিবাদহীন উপস্থিতির মাধ্যমে। তাই যখনই সংঘ কোনো সংঘকর্মের জন্য সভায় সম্মিলিত হয়, তখন অবশ্যই সেই সভার সীমা স্পষ্টভাবে নির্ধারিত থাকতে হয়।

একটি বৈধ সীমা কোনো সংঘকর্ম দ্বারা যথাযথভাবে নির্ধারিত সীমা হতে পারে অথবা প্রাকৃতিক বা রাজনৈতিক সীমাও হতে পারে। এই দু-ধরনের সীমাকে অর্থকথায় বদ্ধ-সীমা এবং অবদ্ধ-সীমা বলা হয়েছে। ‘বদ্ধ’ শব্দটি সাধারণ পিটকীয় ভাষা থেকে গ্রহণ করা হয়েছে, যেমন : কোনো সীমা 'বদ্ধ' করা মানে হচ্ছে সীমা নির্দিষ্ট করে দেওয়া (নিপা.১ দেখুন), কিন্তু এখানে এই শব্দটি বিশেষ করে অর্থকথা কর্তৃক আনুষ্ঠানিকভাবে সীমা নির্ধারণের পদ্ধতিকে নির্দেশ করছে। এই পদ্ধতিতে সীমার চারদিকে সীমানা চিহ্ন (নিমিত্ত) স্থাপন করা হয়, এবং একদল ভিক্ষু আনুষ্ঠানিকভাবে প্রত্যেকটি সীমানা চিহ্নকে চিহ্নিত করে থাকে। তারা সীমার চারদিকে এক চিহ্ন থেকে কাল্পনিক রশির মতো সীমারেখা টেনে টেনে সোজা আরেক চিহ্নে যায়, সেখান থেকে সোজা আরেক চিহ্নে, এভাবেই চলতে থাকে। অবশেষে তারা ঘুরে এসে আবার প্রথম চিহ্নে ফিরে আসে, এবং সেটিকে আরেকবার আনুষ্ঠানিকভাবে চিহ্নিত করা হয়। এতে সীমারেখাটা সম্পূর্ণ হয়, এবং সীমাবদ্ধ করার কাজ সম্পন্ন হয়, যার ফলে এটি সীমারেখার বাইরের এলাকা থেকে আলাদা হয়ে যায়।

বুদ্ধধর্মের শুরুর দিকের বছরগুলোতে বিশাল বিশাল সীমা নির্ধারণের একটি প্রবণতা ছিল, যার মধ্যে কয়েকটি বিহার আওতাভুক্ত হতো এবং মাঝে মাঝে পুরো শহরও ঢুকে পড়তো। এর উদ্দেশ্য ছিল একটি বিশাল সমসম্পর্কবোধ সৃষ্টি করা। ভিক্ষুদের তখন নিয়মিতভাবে বৃহত্তর সংঘের মুখোমুখি হওয়ার সুযোগ হতো। দায়করা ‘সেই সীমার প্রতি’ (অধ্যায়-১৮ দেখুন) যে-কোনো আবশ্যকীয় দ্রব্য দান করলে তা সবার মাঝে ভাগাভাগি হতো। তবে বিশাল সীমা হওয়ার অসুবিধাও ছিল। প্রথমেই বলা যায়, কোনো সভা চলার সময়ে ভিক্ষুরা অজান্তে এই এতবড় সীমার মধ্যে কোনদিক দিয়ে ঢুকে পড়ছে কি না তা নিশ্চিত করাটাই কঠিন, ফলে সেই সভায় সম্পাদিত যে-কোনো সংঘকর্ম অকার্যকর হওয়ার সম্ভাবনা থেকেই যায়। আর আগের অধ্যায়ে যেমনটা উল্লেখ করা হয়েছে, যদি সীমার মধ্যে এমন কোনো ভিক্ষু থাকে, যে এত অসুস্থ যে তাকে সভাতে বয়ে নিয়ে যাওয়া যায় না, সেক্ষেত্রে সভাটি তার উপস্থিতিতে, সে যেখানে আছে, সেখানেই অনুষ্ঠিত হতে হবে। এমন ভিক্ষু একজন থাকলে সমস্যা হওয়ার কথা নয়, কিন্তু একের অধিক থাকলে, এবং তারা যদি বিশাল সীমার মধ্যে দূরে দূরে ছড়িয়ে ছিটিয়ে থাকে, তাহলে তো সমস্যা। এই অসুবিধাগুলো এড়ানোর জন্য অর্থকথার যুগের আগে থেকেই ছোটো ছোটো সীমা নির্ধারণের প্রবণতা দেখা দেয়, সেটি হয়তো বিশাল সীমার মধ্যে কোনো খণ্ডসীমা হতে পারে, অথবা বর্তমানে যেমনটা প্রচলিত, শুধু বিহারের জায়গার একটা অংশ নিয়ে সীমা নির্ধারিত হতে পারে।

সীমার ব্যাপারে পিটকের আলোচনা একদম সংক্ষিপ্ত। এতে আছে- একটি আনুষ্ঠানিকভাবে নির্ধারিত সীমা আড়াআড়িভাবে তিন যোজনের (৩০ মাইল বা ৪৮ কিমি) বেশি হতে পারবে না। নদীর উপর স্থায়ী সেতু বা নৌকার ব্যবস্থা না থাকলে নদীর উভয়তীরকে অন্তর্ভুক্ত করা যাবে না। কোনো সীমাকে সমসম্পর্কভুক্ত ও উপোসথের জন্য আনুষ্ঠানিকভাবে নির্ধারিত করা হলে সেই সীমাকে তখন একটি এলাকা হিসেবেও নির্ধারণ করা যায় যেখানে ভিক্ষু তার চীবর থেকে দূরে থাকে না (যা নিপা.২-এর সাথে সম্পর্কিত), তবে সেই এলাকাটি হবে সীমার মধ্যে থাকা গ্রামগুলো ব্যতীত। নতুন সীমাকে আগে থেকেই আনুষ্ঠানিকভাবে নির্ধারিত থাকা সীমার সাথে মিশিয়ে ফেলা চলবে না। তা নিশ্চিত হওয়ার জন্য এক সীমা ও আরেক সীমার মধ্যে একটি অন্তর্বর্তী এলাকা থাকতে হবে। সীমা একবার নির্ধারণ করলে তা প্রত্যাহার করা যায়। যেখানে আনুষ্ঠানিকভাবে কোনো সীমা নির্ধারিত হয় নি, সেখানে সীমা হিসেবে নিম্নোক্তগুলো ব্যবহার করা যায়, যথা : গ্রাম বা শহরের সীমা; অ-গ্রাম অথবা অরণ্য হলে সভার চারপাশে সাত অভ্যন্তরব্যাপী এলাকা; তা ছাড়াও নদী, সাগর অথবা প্রাকৃতিক হ্রদে সভার চারপাশে গড় উচ্চতার কোনো লোক যতটুকু দূরত্ব পর্যন্ত পানি ছিটাতে পারে ততদূর পর্যন্ত জায়গা সীমা হিসেবে ব্যবহার করা যায়।

অর্থকথা এই বিষয়গুলোকে বেশ বাড়িয়ে নিয়েছে, আর তা নেওয়ারই কথা, কারণ সীমার বৈধতা সেই সীমার মধ্যে সম্পাদিত সমস্ত সংঘকর্মের বৈধতাকে প্রভাবিত করে। এতে নতুন সীমা নির্ধারণে যারপরনাই নিখুঁত হওয়ার প্রয়োজন দেখা দেয়। বহু শতাব্দী ধরে, যখনই বিনয়ের পুনর্জাগরণের উদ্দেশ্যে সংস্কার আন্দোলন শুরু হয়েছে, এতে প্রথম কাজগুলোর একটা হয়েছে নতুন সীমা নির্ধারণ, আর তা ঠিক এই কারণেই। তাই এ বিষয়ে বিস্তারিত আলোচনা করতে গিয়ে আমাদের অর্থকথাকেই অনুসরণ করতে হবে। নিম্নোক্ত আলোচনাটা প্রধানত মৰ.১৩৮-১৪৮-এর অর্থকথা থেকে সংগ্রহ করা হয়েছে। অবদ্ধ সীমা প্রথমে আলোচিত হবে, এরপরে আসবে বদ্ধ সীমার আলোচনা।

অবদ্ধ সীমা
পিটকে যেমনটা বলা হয়েছে, যে এলাকায় আনুষ্ঠানিকভাবে কোনো সীমা নির্ধারিত হয় নি, সেখানে সীমা হিসেবে নিম্নোক্ত সীমাগুলো ব্যবহার করা যায়, যথা : গ্রাম বা শহরের সীমা; অ-গ্রাম অথবা অরণ্য হলে সভার চারপাশে সাত অভ্যন্তরব্যাপী এলাকা; আর নদী, সাগর অথবা প্রাকৃতিক হ্রদে সভার চারপাশে কোনো গড়পড়তা লোক যতটুকু দূরত্ব পর্যন্ত পানি ছিটাতে পারে ততদূর পর্যন্ত জায়গা সীমা হিসেবে ব্যবহার করা যায়।

অর্থকথা বলে, গ্রাম ও শহরের সীমার মধ্যে বড় বড় শহরের সীমাও অন্তর্ভুক্ত। এসব সীমার মধ্যে শুধু শহরের স্থাপনাভুক্ত এলাকাই নয়, এর চারপাশে যে-সমস্ত জায়গা থেকে শহরটি রাজস্ব বা খাজনা সংগ্রহ করে, সে-সব এলাকাও অন্তর্ভুক্ত, আগের দিনে যেগুলোর মানে বুঝাত ব্যক্তিগত মালিকানাধীন জমি অথবা আবাদী জমি। অর্থকথার কথাগুলোকে আধুনিক ভাষায় বলা যায় : পৌরসভা অথবা পৌরশহরের আওতাভুক্ত সমগ্র এলাকা এই শহরের সীমার অন্তর্ভুক্ত হবে। পৌরসভা অথবা পৌরশহরের বাইরে শহরের সীমার মধ্যে অন্তর্ভুক্ত হবে সেই জেলা বা থানার আওতাভুক্ত সকল স্থাপনাযুক্ত এলাকা, আবাদী জমি, এবং ব্যক্তিগত মালিকানাধীন অনাবাদী জমি। সাধারণ বন-জঙ্গল অথবা অন্যান্য সাধারণ আরণ্যিক এলাকাগুলো সীমার অংশ হিসেবে গণ্য নয়। অর্থকথা আরও যোগ করে যে, যদি শাসকেরা কোনো গ্রামের অংশবিশেষকে কর বা খাজনা থেকে অব্যাহতি দেয়—যেটিকে বলা হয় ‘গ্রাম থেকে আলাদা’ (ৰিসুণগাম) সীমা—সেটি তখন আলাদা গ্রাম সীমা হিসেবে গণ্য হয়। এর আধুনিক উদাহরণ হতে পারে কোনো পৌরসভা বা পৌরশহরের মধ্যেকার কোনো এলাকা যেখানে পৌরসভা বা পৌরশহর নাক গলাতে পারে না। এই গ্রাম, শহর বা গ্রাম-থেকে-আলাদা সীমাগুলোর কোনোটাই তিচীৰর-অৰিপ্পৰাস (নিচে দেখুন) হিসেবে ব্যবহার করা যায় না। তবে কোনো একটা কারণে অর্থকথা বলে যে, অন্যান্য অবদ্ধ সীমাগুলোকে এ কাজে ব্যবহার করা যায়, যদিও পিটকে তিচীবর-অবিপ্পবাসের জন্য অনুমোদনে বিশেষভাবে বলা হয়েছে যে, এটি শুধু আনুষ্ঠানিকভাবে নির্ধারিত সীমাগুলোর ক্ষেত্রে প্রযোজ্য।

অরণ্য :
অরণ্য হচ্ছে আগের অনুচ্ছেদে নির্দেশিত গ্রাম, শহর বা নগরের বাইরে থাকা জায়গাগুলো। উদাহরণস্বরূপ জেলা, প্রদেশ বা জাতীয় পর্যায়ের বনগুলো; জেলা, প্রদেশ বা জাতীয় পর্যায়ের উদ্যানগুলো; সংরক্ষিত বনাঞ্চলগুলো; এবং অন্যান্য যে-কোনো সরকারি অব্যবহৃত জমি বা খাসজমি (যেমন আমেরিকায় অব্যবহৃত বিএলএম জমিগুলো) এখানে অরণ্য হিসেবে গণ্য হবে। এমন অরণ্যে কোনো সভা অনুষ্ঠিত হলে সেখানে সভার একেবারে প্রান্তে বসা ভিক্ষুদের থেকে সাত অভ্যন্তরব্যাপী নিজস্ব একটি সাময়িক সীমা সৃষ্টি করে নেওয়া হয় এবং এই সীমাটা সভা চলাকালীন সময় পর্যন্ত স্থায়ী হয়, তবে এতে শর্ত থাকে যে, সমস্ত সীমাটা অরণ্যের অভ্যন্তরে হতে হবে। (থাই হিসেবে সাত অভ্যন্তর হচ্ছে ৯৮ মিটার, আর শ্রীলঙ্কান হিসেবে ৮০ মিটার। যেহেতু থাই হিসাবটি সবচেয়ে নিখুঁত হিসাব, তাই এটিকে অনুসরণ করাই বুদ্ধিমানের কাজ।) এর মানে হচ্ছে, অরণ্যে কোনো সংঘসভা অনুষ্ঠিত হলে তা অরণ্যের প্রান্ত থেকে কমপক্ষে ৯৮ মিটার দূরে হতে হবে আর তার সাথে সামান্য অন্তর্বর্তী এলাকাও থাকতে হবে। অর্থকথা আরও বলে যে, যদি সেই অরণ্যে একই সময়ে আরেকটি সংঘ সভা অনুষ্ঠিত হয়, তাহলে দুটো সভার সীমার মধ্যে কমপক্ষে ৯৮ মিটার অন্তর্বর্তী এলাকা থাকা উচিত। অন্য কথায় সভাগুলো পরস্পর থেকে কমপক্ষে ২৯৪ মিটার দূরে হতে হবে।

পিটকের বক্তব্যমতে, সকল নদী, সাগর ও প্রাকৃতিক হ্রদগুলো অসীমা, অর্থাৎ সেগুলো নিজেরা সীমা নয়, এবং সেগুলোকে বদ্ধ-সীমা করা যায় না। তবে অরণ্যের সভার মতোই এগুলোতেও যে-কোনোখানে সভা অনুষ্ঠিত হলে সভার একটি নিজস্ব সাময়িক সীমা সৃষ্টি হয় আপনা আপনিই, যা সভা চলাকালীন সময় পর্যন্ত স্থায়ী হয়। এই সীমার ব্যাপ্তি হচ্ছে পানি-ছিটানো-দূরত্ব (উদকুক্খেপ) পর্যন্ত, অর্থাৎ একজন গড়পড়তা লোক যতটুকু দূরত্বে পানি ছিটাতে পারে বা একমুঠো বালি ছিটাতে পারে ততটুকু দূরত্ব পর্যন্ত, আর দূরত্বটা ধরা হয় সভায় সবচেয়ে দূরের প্রান্তে বসা ভিক্ষুদের থেকে। সাময়িক অরণ্য-সীমার মতোই এখানেও পানি-ছিটানো-সীমাটা বৈধ হয় কেবল যদি পানি-ছিটানো দূরত্বের মধ্যে থাকা সমস্ত এলাকাটা জলাশয়ের ভেতরে থাকে। অন্য কথায় সভাটা হতে হয় তীর থেকে মাত্র পানি-ছিটানো দূরত্বে।

অর্থকথা এই জলাশয়গুলোকে নিম্নোক্তভাবে নির্ধারণ করেছে :

নদী :
নদী হচ্ছে যে-কোনো স্রোতধারা/জলপ্রবাহ, যা বর্ষাকালে অবিরলধারায় প্রবাহিত হয়, এবং কোনো যথাযথভাবে চীবর পরিহিত ভিক্ষুণী হেঁটে পার হওয়ার সময় কমপক্ষে তার অন্তর্বাসকে ভেজাতে পারে মতো গভীর হয়। যে-সমস্ত পাথর ও দ্বীপ সাধারণত কোনো গড়পড়তা বর্ষায় ডুবে যায়, সেগুলোকে নদীর অংশ হিসেবে গণ্য করা হয়। বর্ষাকালে সাধারণত যে-সব এলাকা নদীর পানিতে ডুবে যায়, কিন্তু শুকনো মৌসুমে শুকনো থাকে, সেগুলোও নদীর অংশ। তবে নদীতে বাঁধ দিয়ে সৃষ্ট খাল ও হ্রদগুলো নদীর অংশ বলে গণ্য হয় না।

সাগর :
সাগর হচ্ছে সচরাচর ভাটার সময় ঢেউগুলো যতদূর এসে পৌঁছায় ততদূর পর্যন্ত জায়গাটা, কিন্তু জোয়ারের সময় অথবা বাতাস প্রবাহিত হলে ঢেউ যতদূর আসে ততদূর পর্যন্ত নয়। ঢেউ থাকুক বা না থাকুক, সাগরের পাথরগুলোর মধ্যে যেগুলো ভাটার সময় ডুবে যায়, একমাত্র সেগুলোই সাগরের অংশ হিসেবে গণ্য হয়। সাগরের মধ্যে জনবসতিহীন দ্বীপ এবং পর্বতগুলো জেলেদের গমনাগমনের পথে না পড়লে সেগুলো অরণ্য হিসেবে গণ্য হয়। টীকামতে, জেলেদের গমনাগমনের পথে না পড়া মানে হচ্ছে সেগুলো জেলেদের জন্য এত দূরে হয়ে যায় যে তারা এক দিনে সেখানে গিয়ে সেদিন আর বাড়ি ফিরে যেতে পারে না। কাছাকাছি কোনো জনবসতি থেকে সেখানে লোকজন গমনাগমন করলে সেটি সবচেয়ে কাছাকাছি গ্রাম-সীমার অংশ হিসেবে গণ্য হয়।

যদি কোনো নদী বা সাগর কোনো গ্রাম/শহর/নগর-সীমার মধ্যে থাকা এলাকাকেও প্লাবিত করে, সেক্ষেত্রে পানিতে ডুবে থাকা এলাকাটা নদী বা সাগরের অংশ হিসেবে গণ্য হয়। নদী বা সাগর যদি কোনো নির্ধারিত সীমাকে প্লাবিত করে, সেই প্লাবিত এলাকা তখনো নির্ধারিত সীমার মধ্যে গণ্য হয়। প্লাবন বা বন্যা যদি স্বল্পস্থায়ী হয়, সেক্ষেত্রে এমন বিধান যৌক্তিক মনে হয়, কিন্তু ৰিনয-মুখ বাস্তব একটি ঘটনা উল্লেখ করেছে যেখানে থাইল্যান্ডের একটি নদী গতিপথ পরিবর্তন করে একটি নির্ধারিত সীমার অংশবিশেষ ডুবিয়ে দিয়েছিল। তবে নদীর যে অংশটা একসময় নির্ধারিত সীমা ছিল, সেটাকে এখনো সেই সীমার অংশ হিসেবে গণ্য করা উচিত হবে কি না সেই প্রশ্নটা ৰিনয-মুখ সমাধানের চেষ্টা করে নি। কিন্তু যেহেতু পিটকে বলা আছে, নদী একটি অসীমা, তাই পিটকের মতটাই এখানে প্রথমে গুরুত্ব পাবে বলে মনে হয়।

প্রাকৃতিক হ্রদ :
বর্ষার সময়ে কোনো জলাশয়ে যদি পান করার মতো অথবা হাত-পা ধোয়ার মতো যথেষ্ট পানি না থাকে, তাহলে সেটি হ্রদ হিসেবে গণ্য হয় না। এর থেকে বড় জলাশয় হলে, বর্ষাকালে এটি যতদূর পর্যন্ত পানিতে প্লাবিত করে, ততদূর পর্যন্ত এলাকাকে সারা বছরের হ্রদ হিসেবে গণ্য করা হয়, এমনকি সেটি শুকনো মৌসুমে শুকিয়ে গেলেও তা তখন হ্রদ হিসেবে গণ্য হয়। তবে শুকনো মৌসুমে লোকজন যদি হ্রদের তলায় কুপ খনন করে অথবা শস্য বপন করে, সেই খনন করা জায়গাটা বা শস্য বপনের জায়গাটা হ্রদ হিসেবে গণ্য হয় না। ভরাট করা হ্রদ অথবা একপাশে বাঁধ দেওয়া হ্রদ প্রাকৃতিক হ্রদ বলে গণ্য হয় না, তাই সেগুলোকে বদ্ধ-সীমা হিসেবে নির্ধারণ করা যায় (নিচে দেখুন)।

লবণে ঢাকা সমতল ভূমিগুলোও হ্রদ হিসেবে গণ্য হয়। বর্ষাকালে সেই লবণ-ভূমিগুলোর যে অংশ পানিতে ডুবে থাকে সে অংশে সংঘকর্ম করা যায়।

এসব জলাশয়ের যে-কোনোটিতে সম্মিলিত হলে, সংঘের সদস্যরা ইচ্ছে করলে পানিতে নামতে পারে এবং শুধু বর্ষা-স্নানবস্ত্র পরে নিয়ে সংঘকর্ম সম্পাদন করতে পারে। (এই অনুমোদনটা কাজে লাগতে পারে এমন পরিস্থিতি কল্পনা করা হয়তো সম্ভব, কিন্তু খুব সম্ভবত রুমের পিছনে বসে ঝিমাতে থাকা শিক্ষার্থীদের একটু ঝাঁকি দিয়ে জাগিয়ে তুলতে অর্থকথায় এই কথাটি যোগ করা হয়েছে। বাস্তবে, এমন সভায় সদস্যরা বোকার মতো হাসতে গিয়ে পানিতে ডুবে যেতে পারে। বিশেষ করে, সংঘকর্মের লক্ষ্যবস্তু হয় এমন কোনো ভিক্ষু যখন চীবর একাংশ করে অন্যান্য ভিক্ষুদের পায়ে বন্দনা করতে যাবে, তখন তো আরও ঝামেলা হতে পারে!) বিষয়টি বাস্তবসম্মত হয় যদি সভার সদস্যরা নৌকায় উঠে যায়, কিন্তু নৌকা চলাকালে কর্মবাক্য আবৃত্তি করা উচিত নয়। তার বদলে তারা নোঙর ফেলতে পারে, অথবা পানিতে থাকা কোনো খুঁটি অথবা গাছের সাথে বাঁধতে পারে (তবে তীরে থাকা কোনো খুঁটি অথবা গাছে নয় কিন্তু)। বিকল্প উপায় হচ্ছে, তারা পানির মাঝখানে অথবা পানিতে জন্মানো গাছের উপর হলঘর বানাতে পারে, শর্ত থাকে যে, সেই হলঘর অথবা গাছটি কোনো সেতু দিয়ে তীরের সাথে যুক্ত থাকতে পারবে না। নদী বা হ্রদের ক্ষেত্রে, পানি পারাপার হওয়ার সেতুতেও তারা সম্মিলিত হতে পারে, এখানেও শর্ত থাকে যে, সেতুটি কোনো তীরকে স্পর্শ করতে পারবে না।

বদ্ধ-সীমা
সংঘ একটি আনুষ্ঠানিক সংঘকর্মের মাধ্যমে অরণ্য অথবা কোনো অবদ্ধ-সীমার অংশকে আলাদা সীমা হিসেবে নির্ধারণ করতে পারে। অর্থকথার ভাষায়, এটিকে বলা হয় বদ্ধ-সীমা নির্ধারণ করা।

পিটকে শর্ত দেওয়া আছে, নির্ধারিত সীমাটি তিন যোজনের বেশি বড় হতে পারবে না। অর্থকথামতে এর মানে হচ্ছে, কেউ যদি সীমার মাঝখানে দাঁড়িয়ে থাকে, সেখান থেকে চারটি দিকে সীমাটি ১.৫ যোজনের চেয়ে বেশি বিস্তৃত হতে পারবে না। সীমাটি যদি চতুর্ভুজ অথবা ত্রিভুজাকৃতি হয়, তাহলে এর যে-কোনো বাহুর দৈর্ঘ্য তিন যোজনের চেয়ে বেশি হতে পারবে না।

অন্যদিকে, অর্থকথা বলে যে, ক্ষুদ্রতম বৈধ সীমাটি হচ্ছে সেই সীমা যার মধ্যে ২১জন ভিক্ষু আঁটে। সংঘাদিশেষ অপরাধের জন্য প্রায়শ্চিত্তপর্ব শেষে কোনো ভিক্ষুকে পুনর্বাসনের জন্য কমপক্ষে এই ২১ জন ভিক্ষু দরকার হয়।

পিটকে আরও শর্ত দেওয়া আছে, নতুন সীমাটি আগে থেকেই বিদ্যমান সীমার সাথে মিশ্রিত হতে পারবে না, নিমজ্জিতও হতে পারবে না। এখানে ৰিমতি-ৰিনোদনী টীকা উল্লেখ করে যে, আগে থেকেই বিদ্যমান সীমা মানে হচ্ছে আগে থেকেই বিদ্যমান নির্ধারিত সীমা। মিশ্রিত সীমা সম্পর্কে অর্থকথার আলোচনার ভিত্তি হচ্ছে এই কথাটি থেকে—কোনো সীমার ঠিক বাইরে একটি সীমানা চিহ্ন থাকে, আর সীমা শুরু হয় সীমানা চিহ্নের ঠিক ভেতর থেকে। তাই অর্থকথা এখানে নিম্নোক্ত উদাহরণ দিয়ে মিশ্রিত সীমাকে বুঝিয়েছে : একটি আমগাছ এবং একটি জাম গাছ তাদের শাখাপ্রশাখা জড়াজড়ি করে পাশাপাশি বেড়ে উঠছে। আমগাছটি হচ্ছে একটি বদ্ধ-সীমার জন্য সীমানা চিহ্ন। এর ঠিক পশ্চিম পাশে, সীমার ঠিক ভেতরে আছে জাম গাছটি। কেউ এসে যদি জাম গাছটিকে সীমানা চিহ্ন ধরে পূর্বদিকে আরেকটি বদ্ধসীমা নির্ধারণ করে, যেখানে আমগাছটি এই নতুন সীমার ঠিক ভেতরে থাকে, তখন এই নতুন সীমাকে বলা হয় আগে থেকে বিদ্যমান সীমার সাথে ‘মিশ্রিত’ সীমা। এখানে অর্থকথা মনে হয় এটি বুঝাতে চেয়েছে যে, দুটো গাছ পরস্পরের সাথে লাগোয়া অবস্থায় জন্মেছে, আর তাই দুটো সীমা একদম পাশাপাশি, সেইসাথে তাদের শাখাপ্রশাখাগুলো জড়াজড়ি হয়ে সীমাগুলো নিয়ে বিভ্রান্তির সৃষ্টি করেছে।

নিমজ্জিত সীমা মানে হচ্ছে আগে থেকেই বিদ্যমান সীমার মধ্যে অংশবিশেষ অথবা সম্পূর্ণ ঢুকে পড়া।

মিশ্রিত এবং নিমজ্জিত সীমাকে অন্যভাবেও বুঝানো যায়, অর্থাৎ ক সীমা খ সীমার মধ্যে মিশ্রিত হয় যদি ক সীমা খ সীমার মধ্যে কিছু অংশ ঢুকে পড়ে, আর খ সীমার মধ্যে নিমজ্জিত হয় যদি এটি খ সীমার ভেতরে সম্পূর্ণভাবে ঢুকে পড়ে। তবে এই ব্যাখ্যাটি অর্থকথায় সমর্থিত হয় নি।

মিশ্রিত অথবা নিমজ্জিত হওয়া রোধ করার জন্য পিটকে সীমাগুলোর মধ্যে অন্তর্বর্তী এলাকা থাকতে হবে বলে শর্ত আরোপ করা হয়েছে। এই অন্তর্বর্তী এলাকার সর্বনিম্ন মাপ কতটুকু হতে পারে তা বিভিন্ন অর্থকথায় বিভিন্নভাবে দেওয়া হয়েছে। বুদ্ধঘোষের মতে, এটি হতে হবে কমপক্ষে এক হাত, কুরুন্দীর মতে কমপক্ষে দেড় হাত, এবং মহাপচ্চরীর মতে কমপক্ষে চার আঙুল। যেহেতু সীমানা চিহ্নগুলো সীমার ঠিক বাইরে থাকে, তাই দুটো পাশাপাশি সীমার মধ্যে একটি বড়োসড়ো সীমানা চিহ্ন বসালেই সেটাকে দুটো সীমার মধ্যে অন্তর্বর্তী সীমা হিসেবে ব্যবহার করা যায়, তবে সেই সীমানা চিহ্নটি চওড়ায় হতে হবে কমপক্ষে উপরোক্ত সর্বনিম্ন মাপের। তবে অর্থকথা উল্লেখ করে, কোনো গাছকে এভাবে চিহ্ন হিসেবে ব্যবহার করা উচিত নয় কারণ গাছটি একসময় বড় হবে, আর যখন এটি উভয় সীমার মধ্যেও বিস্তৃত হবে, তখন তা সীমা দুটোকে যুক্ত করবে। টীকা উল্লেখ করে, এটি সীমাগুলোকে অবৈধ করে দেয় না, শুধু দুটো সীমাকে এক সীমা বানিয়ে দেয়।

ৰিনয-মুখ তীব্রভাবে এই ধারণার বিরোধিতা করেছে। এটি বলেছে যে, একটি গাছ যখন অন্তর্বর্তী সীমার মধ্যে সেতু হিসেবে কাজ করে, সেটি দুটো সীমাকে যুক্ত করে না, সীমাগুলো আগে যেভাবে চিহ্নিত করা ছিল সেভাবেই থেকে যায়। অন্তর্বর্তী এলাকার উদ্দেশ্যই হচ্ছে কোথায় কোন সীমা শুরু হয় এবং কোন সীমা শেষ হয় তা নিয়ে বিবাদ রোধ করা। একবার সীমারেখা টানা হয়ে গেলে অন্তর্বর্তী এলাকার মধ্যে কোনো গাছ বড় হয়ে সেতু হিসেবে কাজ করাটা সেই সীমারেখার উপরে কোনো প্রভাব ফেলে না। যদিও পিটক যেখানে নিরব, সেখানে সবচেয়ে কড়াকড়ি ব্যাখ্যাটা গ্রহণ করাই বুদ্ধিমানের নীতি, তবে এখানে ৰিনয-মুখ এর শিথিল ব্যাখ্যাটা সাধারণ বিবেচনাবোধে গ্রহণযোগ্যতা পায়।

নদীর দুটো তীর অন্তর্ভুক্ত করে সীমা নির্ধারণের ব্যাপারে পিটকের অনুমোদনটাকে অর্থকথা এভাবে ব্যাখ্যা করেছে : এতে স্থায়ী নৌকা অথবা সেতু থাকতে হবে মানে হচ্ছে, সেখানে একটা নৌকা থাকতে হবে যা তিনজন লোক পার হওয়ার মতো যথেষ্ট বড় হয়, অথবা একটা সেতু থাকতে হবে যা একজন পার হওয়ার মতো যথেষ্ট বড় হয়। নৌকা বা সেতুটি সীমার দুটো অংশ থেকে নদীর উজানে বা ভাটিতে চার ভাগের এক যোজন (= ২.৫ মাইল বা ৪ কিমি) দূরে হতে পারে। তবে নদীটি কিন্তু সীমার অংশ নয়।

যে-সব ভিক্ষু উপরোক্ত বিধানগুলোকে অমান্য করে সীমা নির্ধারণ করে, অর্থাৎ সীমা খুব বড় হয়, আগে থেকেই বিদ্যমান নির্ধারিত সীমার মধ্যে মিশ্রিত বা নিমজ্জিত হয়, নৌকা বা সেতু ছাড়াই নদীর দুটো তীর অন্তর্ভুক্ত করে সীমা নির্ধারণ করে, তাহলে তাদের প্রত্যেকেরই দুক্কট হয়। যেহেতু এমন সীমা নির্ধারণী সংঘকর্মটা ধর্মত হয় না, অথবা পরিবারের ভাষায়—লক্ষ্যবস্তুটি তার বৈধতা পায় না, তাই সেটি যোগ্য নয়। সেই সীমাটি তাই আগের অবদ্ধ-সীমা অবস্থাতেই থেকে যায়।

সীমানা চিহ্ন
একটি বদ্ধ-সীমা নির্ধারিত হয় সীমানা চিহ্ন দ্বারা। জ্যামিতি মতে, কোনো তলকে নির্ধারণ করতে গেলে কমপক্ষে তিনটি বিন্দুর দরকার হয়। ঠিক তদ্রুপ, সীমা নির্ধারণ করতে গেলেও কমপক্ষে তিনটি সীমানা চিহ্ন দরকার হয়, তার বেশি হলেও চলে। এই সীমানা চিহ্নগুলোকে সংযোগকারী সীমারেখাটা একটি চিহ্নের ভেতরের দিক থেকে সোজা আরেকটি চিহ্নের ভেতরের দিকে যায়। পিটকে আট ধরনের চিহ্ন অনুমোদন করা হয়েছে : পর্বত, পাথর, বন, গাছ, পথ, উইয়ের ঢিবি, নদী এবং পানি। সাধারণ বিবেচনাবোধ থেকে বলা যায়, সীমানা চিহ্নগুলো মোটামুটি স্থায়ী হতে হয়, কিন্তু অর্থকথার ব্যাখ্যা সব সময় সেভাবে হয় না।

পব্বতো বা পর্বত
সীমানা চিহ্ন হতে হলে পর্বতটি হতে হবে পাথর, মাটি অথবা দুটোর যে-কোনো অনুপাতের সংমিশ্রণ। পর্বতের সর্বনিম্ন সাইজ হচ্ছে হাতির মতো। এর চেয়ে ছোটো সাইজের পাথর বৈধ চিহ্ন হতে পারে বটে, তবে সেটিকে তখন আর পর্বত বলা যাবে না। ধুলোর স্তূপ অথবা বালির স্তূপ পর্বত হিসেবে গণ্য হয় না। কোনো বিহার যদি একটিমাত্র পর্বতমালা দিয়ে ঘেরা বা পরিবেষ্টিত থাকে, সেই পর্বতমালাকে একটি দিকের বেশি সীমানা চিহ্ন হিসেবে ব্যবহার করা উচিত নয়। অন্য দিকগুলোকে সংঘ সেই পর্বতমালার বেষ্টনীর মধ্যে থাকা কোনো চিহ্ন ব্যবহার করতে পারে, অথবা পর্বতমালার অংশবিশেষ সেই সীমার মধ্যে অন্তর্ভুক্ত করতে চাইলে তারা সেই বেষ্টনীর বাইরের কোনো চিহ্নকে ব্যবহার হতে পারে। অন্যান্য লম্বা এবং একটানা চিহ্নগুলো যেমন : সমতল পাথুরে স্তর, বন, রাস্তা ইত্যাদির ক্ষেত্রেও এই নিয়ম প্রযোজ্য।

পাসাণো বা পাথর
সীমানা চিহ্ন হিসেবে ব্যবহৃত পাথরটি সাইজে ঊর্ধ্বে বড়োসড়ো ষাঁড় বা মোষ হতে পারে, আর নিম্নে কোনো শিলা হতে পারে যার ওজন ৩২ পল। অর্থকথার থাই অনুবাদক ৩২ পলকে হিসাব করে আনুমানিক ৩ কেজি বলে নির্ধারণ করেছেন, শ্রীলঙ্কার হিসাবে এটি দাঁড়ায় ৮ পাউন্ড। যেহেতু শেষোক্ত হিসাবটিই অধিকতর কট্টর, সেই কট্টর হিসাবকে অনুসরণ করাই বুদ্ধিমানের কাজ। সমতল শিলাখণ্ড, সেটি খাড়া হোক বা শুয়ে থাকা অবস্থায় হোক, সেটাকেও ‘পাথর’ বলে ব্যবহার করা যায়। লৌহগোলকও ‘পাথর’ হিসেবে ব্যবহার করা যায়। বিহারটি যদি পাথুরে তলের উপরে অথবা তার কিনারায় নির্মিত হয়, তাহলে সেই তল/ঢালটি চিহ্ন হিসেবে ব্যবহার করা উচিত নয়।

ৰন
কোনো বনকে সীমানা চিহ্ন করতে হলে তার মধ্যে কমপক্ষে চারটি বা পাঁচটি সারবান বৃক্ষ থাকতে হবে। ঘাসের মতো উদ্ভিদের বন অথবা তালবৃক্ষের মতো উদ্ভিদের বন হলে হবে না। কোনো বিহার যদি বন দিয়ে পরিবেষ্টিত থাকে, তাহলে সেক্ষেত্রেও পর্বতমালা বেষ্টিত বিহারের শর্তগুলো প্রযোজ্য হবে, অর্থাৎ সেখানেও বনকে শুধু একদিকে সীমানা চিহ্ন হিসেবে ব্যবহার করা যাবে। অন্যান্য দিকে বনের ভেতরে বা বাইরে থাকা চিহ্নগুলো ব্যবহার করা উচিত।

রুক্খো বা গাছ
কোনো গাছকে সীমানা চিহ্ন করতে হলে সেটি অবশ্যই সারবান বৃক্ষ হতে হবে আর তা কমপক্ষে ৮ আঙুল লম্বা বা উঁচু হতে হবে এবং সেটি হতে হবে কমপক্ষে সুচিদণ্ডের মতো বড়। এই সুচিদণ্ডকে কেউ কেউ রেলিংয়ের খুঁটি হিসেবে অনুবাদ করেছেন, কেউ কেউ সেলাইয়ের সুচ হিসেবে অনুবাদ করেছেন। সে যাই হোক, পুরোনো ক/টীকা এটিকে কড়ে আঙুলের নখের সমান বড় হিসেবে উল্লেখ করেছে। সেই গাছটি অবশ্যই ভূমিতে রোপণ করা থাকতে হবে, এমনকি সেই দিনে রোপণ করলেও চলবে (তাই এখানে টবে লাগানো গাছগুলো উপযুক্ত নয়)। কোনো বটগাছ যদি এত বিশাল হয় যে, তার কাণ্ড বা গুঁড়িগুলো বিহারকে চারপাশে ঘিরে থাকে, সেখানেও বন এবং পর্বতমালার মতো নিয়ম প্রযোজ্য।

মগ্গো বা পথ/রাস্তা
কোনো পথ বা রাস্তাকে সীমানা চিহ্ন করতে হলে সেটি অবশ্যই দুই বা তিন গ্রাম পর্যন্ত বিস্তৃত পায়ে চলা পথ অথবা যানবাহন চলার পথ হতে হবে। তাই মাঠের বা বনের রাস্তা, নদীতীরের রাস্তা অথবা বাঁধ তীরবর্তী রাস্তা এর জন্য উপযুক্ত নয়। যদি বিহারকে ঘিরে দুই বা ততোধিক সংযুক্ত রাস্তা থাকে, সেগুলোকে কেবল একটি দিকে সীমানা চিহ্ন হিসেবে ব্যবহার করা যাবে।

ৰম্মিকো বা উইয়ের ঢিবি
উইয়ের ঢিবিটি যদি সেদিনও সৃষ্টি হয়ে থাকে, তাহলেও এটি সীমানা চিহ্ন হিসেবে বৈধ হবে যদি তা কমপক্ষে আট আঙুল উঁচু এবং গরুর শিংয়ের সমান ব্যাসের/বড় হয়।

নদী
অবদ্ধ-সীমাতে নদীর জন্য নির্দেশিত সংজ্ঞায় পড়ে এমন যে-কোনো জলপ্রবাহ এখানে নদী হওয়ার যোগ্য। একটি নদী কোনো বিহারকে ঘিরে থাকলে অথবা চারটি নদী চারপাশ থেকে কোনো বিহারকে ঘিরে থাকলে সেক্ষেত্রে নদীকে শুধু একদিকে সীমানা চিহ্ন হিসেবে ব্যবহার করা উচিত। নদীতে বাঁধ দেওয়া হলে, নদীর যে অংশে স্রোত নেই সেটি জলসীমা (উদক) বলে গণ্য হয়, নদীসীমা নয়। খালে যদি স্বাভাবিক নদীর মতো জলপ্রবাহ না থাকে, তাহলে সেটিকে নদীর সীমানা চিহ্ন হিসেবে ব্যবহার করা উচিত নয়।

উদকো বা পানি
এটি ভূমির উপর থাকা অপ্রবহমান পানিকে বুঝায় (অর্থাৎ কোনো ছাবেক বা পাত্র ইত্যাদিতে রাখা পানিকে নয়)। অনুমোদনযোগ্য ক্ষুদ্রতম জলাশয় হচ্ছে : কোনো শুয়োর খনন করেছে এমন ডোবা, ছোটো ছেলেমেয়েরা খেলা করতে পারে এমন ডোবা, ভূমিতে থাকা কোনো গর্ত যা কর্মবাক্য আবৃত্তি করার মতো সময় পর্যন্ত পানি ধরে রাখবে। শেষোক্ত ক্ষেত্রে অর্থকথা পরামর্শ দেয় যে, সংঘকর্মের পরে সেই জায়গাটি চিহ্নিত করার জন্য পাথর বা বালির স্তূপ, অথবা পাথর বা কাঠের খুঁটি স্থাপন করা উচিত। ৰিনয-মুখ এমন ক্ষণস্থায়ী জলাশয়কে সীমানাচিহ্ন হিসেবে ব্যবহারে ঘোরতর আপত্তি জানায় এই বলে যে, এই শেষোক্ত অনুমোদনটা সীমানা চিহ্ন দেওয়ার মূল উদ্দেশ্যকেই ধরতে ব্যর্থ হয়েছে। তার বদলে সেখানে চিহ্ন হিসেবে শুরুতেই পাথরের স্তূপ ইত্যাদি দেওয়া যেত।

এ ছাড়াও অর্থকথা কোনো বাড়ির মধ্যে সীমানা চিহ্নিত করার ব্যাপারে আলোচনা করেছে। এর মতে, বাড়ির কোনো দেয়ালকে চিহ্ন হিসেবে ব্যবহার করা উচিত নয়, বরং পাথরের খুঁটি উপযুক্ত (বর্তমানে কংক্রিট অথবা স্টীলের খুঁটিও উপযুক্ত হবে)। কোনো একটা কারণে এটি বলে যে, বহুতল ভবনে সীমানাচিহ্নগুলো যদি ভবনের উপরতলায় স্থাপন করা হয়, তাহলে সেক্ষেত্রে সীমাটা উপরতলাতেই সীমাবদ্ধ থাকবে, নীচতলায় বা ভূমি পর্যন্ত যাবে না। তবে উপরতলা ও নিচতলাগুলোকে ঘিরে কোনো একটি দেয়াল থাকলে তখন সীমাটা নীচতলা বা ভূমি পর্যন্ত বিস্তৃত হবে। একইভাবে, সীমানাচিহ্নগুলো যদি খুঁটি হয় যেগুলো নীচতলার দেয়ালের অংশ হয়, সেক্ষেত্রে সীমাটি উপরতলা পর্যন্ত বিস্তৃত হবে কেবল যদি সেখানে একটি দেয়াল থাকে যা নীচতলা থেকে উপরতলা পর্যন্ত একটানা বিস্তৃত থাকে। সীমানাচিহ্নগুলো যদি ভবনের বাইরে স্থাপিত হয় (যেমন : যেখান থেকে ছাদের পানি গড়িয়ে পড়ে সেখানে), সেক্ষেত্রে পুরো ভবনটিই সীমার মধ্যে থাকে, তখন সেই ভবনটির দেয়াল কীভাবে দেওয়া হলো তা আর বিবেচনায় আসে না।

থাইল্যান্ডের প্রচলিত প্রথা হচ্ছে মাটিতে পুঁতে রাখা পাথরগুলোকে সীমানাচিহ্ন হিসেবে ব্যবহার করা। প্রত্যেকটি পাথরকে ভূমিতে একটি গর্তের মধ্যে রাখা হয়, আনুষ্ঠানিকভাবে সীমানাচিহ্ন হিসেবে নির্ধারণ করা হয় এবং মাটি দিয়ে ঢেকে দেওয়া হয়। এরপর এর উপরে আরেকটি পাথর স্থাপন করা হয় আসল পাথরের সীমানাচিহ্নটি কোথায় পুঁতে রাখা হয়েছে তা চিহ্নিত করার জন্য। এই প্রথাটি সম্ভবত এই ধারণার ভিত্তিতে চালু হয়ে আসছে যে, মাটির উপরের পাথরের চেয়ে মাটির ভেতরে পুঁতে রাখা পাথর দীর্ঘস্থায়ী, এমনকি উপরের পাথর সরে গেলেও ভেতরের পাথরটি জায়গামতো থাকারই কথা। তবে পিটকে এই প্রথার সমর্থনে অথবা বিপক্ষে কোনো কিছু নেই।

সীমা নির্ধারণ পদ্ধতি
বুদ্ধঘোষ তার অর্থকথা জুড়ে দুজন বিনয় বিশারদের উল্লেখ করেছেন, একজন হচ্ছেন মহাসুমন থের এবং আরেকজন হচ্ছেন মহাপদুম থের। তবে কীভাবে সীমা নির্ধারণ করতে হবে সে ব্যাপারে দুজনেরই ভিন্নমত রয়েছে। তাদের মতপার্থক্যের বিষয়টি হচ্ছে, কোনো জেলাশহরের মধ্যে নির্ধারিত সীমার বাইরে জেলার বাদবাকি অংশগুলো একটি সীমা হিসেবে গণ্য হয়। তাই প্রশ্ন হচ্ছে, নতুন সীমা নির্ধারণকালে, কর্মবাক্য বলার সময় ভিক্ষুরা কোন সীমায় সম্মিলিত হবে, নতুন সীমার মধ্যে, নাকি সমগ্র জেলাতে (অন্যান্য নির্ধারিত সীমাগুলো বাদে)?

মহাসুমন থের দ্বিতীয় মতটি সমর্থন করেন, আর তাই পরামর্শ দেন যে, প্রথমে জেলার মধ্যে থাকা অন্যান্য বিহারগুলোর কাছ থেকে জিজ্ঞেস করে জেনে নিতে হবে তাদের আনুষ্ঠানিকভাবে নির্ধারিত সীমাগুলো কোথায় কোথায়। নতুন সীমা নির্ধারণকারী সংঘকে নিশ্চিত করতে হবে যেন নতুন সীমা এবং বিদ্যমান সীমাগুলোর মধ্যে একটি অন্তর্বর্তী এলাকা থাকে। এরপর সংঘ একটি সময় বেছে নেবে যখন ভিক্ষুরা এদিক-ওদিক ভ্রমণ করছে না, এবং আশেপাশের বিহারগুলোতে যেগুলোতে আনুষ্ঠানিকভাবে নির্ধারিত সীমা আছে সেগুলোতে খবর পাঠাবে যে, তারা অমুক সময়ে নতুন সীমা নির্ধারণ করতে যাচ্ছে, তাই সেই সময়ে তাদের ভিক্ষুরা যেন তাদের নিজেদের সীমার বাইরে না যায়। আর জেলার যে-সমস্ত বিহারগুলোতে আনুষ্ঠানিকভাবে নির্ধারিত সীমা নেই, এমন সকল বিহারে অবস্থানরত ভিক্ষুদের সংঘকর্মে যোগ দেওয়ার আমন্ত্রণ জানানো উচিত। তারা যদি না আসে, তাহলে অবশ্যই তাদের সম্মতি আনতে হবে।

তবে মহাপদুম থের এই মত দেন যে, ভিক্ষুরা যে সীমাটি নির্ধারণ করতে যাচ্ছে সেই সীমার মধ্যে সম্মিলিত হবে। তাই জেলার অন্যান্য অংশের ভিক্ষুদের সংঘকর্মে আমন্ত্রণ জানানো অথবা তাদের সম্মতি আনার কোনো দরকার নেই। শুধু যে সীমাটির সীমানা চিহ্নিত করা হচ্ছে সেই সীমার মধ্যেকার ভিক্ষুরা সম্মিলিত হলেই হলো। তিনি আরও বলেন যে, সমসম্পর্কের সীমা নির্ধারণের জন্য সকল ভিক্ষুকেই যে সীমানাচিহ্নের মধ্যে উপস্থিত থাকতে হবে (অথবা তাদের সম্মতি পাঠাতে হবে) তার কোনো দরকার নেই (কেন দরকার নেই তা তিনি বলেন নি), তবে নিজের চীবর থেকে দূরে না থাকার সীমা নির্ধারণের সময় সকল ভিক্ষুকেই উপস্থিত থাকতে হবে (অথবা তাদের সম্মতি পাঠাতে হবে)।

যদিও দুই বিনয়বিশারদের মধ্যে যতগুলো যুক্তিতর্ক দেখা গেছে, তাতে উভয় পক্ষকেই যৌক্তিক অবস্থানে আছে বলে মনে হয়, তবে এখানে মহাসুমন থের স্পষ্টই সঠিক বলে মনে হয়। ভিক্ষুরা যে সীমা নির্ধারণই করে নি, সেই সীমায় তারা কীভাবে সম্মিলিত হতে পারে তা বুঝা কঠিন। যদিও মহাসুমন থেরের ব্যাখ্যাটা অনেক অসুবিধার সৃষ্টি করে, তবে থাইল্যান্ডে যে এলাকাকে সীমা হিসেবে নির্ধারণ করা হবে সেটাকে সরকারি কর্তৃপক্ষ একটি ‘গ্রাম-থেকে-আলাদা’ সীমা হিসেবে ঘোষণা করে, এবং গ্রাম থেকে এটিকে আলাদা করে দেয়, ফলে জেলার চারপাশে থাকা ভিক্ষুদের আমন্ত্রণ জানানো অথবা তাদের সম্মতি পাঠানোর আর দরকার হয় না। এভাবে সরকারি কর্তৃপক্ষের সহায়তায় এসব অসুবিধা এড়ানো যায়।

মহাসুমন থের এবং মহাপদুম থেরের মধ্যকার এই ভিন্নমত বাদে সীমা নির্ধারণের জন্য আনুষ্ঠানিক প্রক্রিয়াগুলো পরিচালনা করার ব্যাপারে বিনয় বিশারদরা এককাট্টা। পিটক বলে, এখানে প্রথম ধাপটি হচ্ছে সীমানাচিহ্নগুলো নির্দেশ করা। কিন্তু কীভাবে তা করতে হবে তার কোনো নির্দেশনা পিটক দেয় নি। অর্থকথা সম্ভবত সং.৬ ও ৭-এ কোনো ভবনের জায়গা পরিদর্শনের জন্য যে প্রক্রিয়া নির্দেশ করা হয়েছে তার ভিত্তিতে নিম্নোক্ত পরামর্শ দেয় : সীমানাচিহ্ন নির্দেশ প্রক্রিয়া শুরু করতে হবে পূর্ব দিক থেকে। একজন ভিক্ষু পূর্ব সীমানা চিহ্নের ঠিক পশ্চিমপাশে দাঁড়াবে, এবং সীমানাচিহ্নের দিকে মুখ করে জিজ্ঞেস করবে, ‘পুরত্থিমায দিসায কিং নিমিত্তং? (পূর্বদিকে কী সীমানাচিহ্ন?) উপসম্পন্ন বা অনুপসম্পন্ন কোনো একজন তখন বলবে, (সীমানাচিহ্নটি পাথর হলে) ‘পাসাণো, ভন্তে।’ প্রথম ভিক্ষুটি তখন বলবে, ‘এসো পাসাণো নিমিত্তং (এটি পাথরের সীমানাচিহ্ন)। এরপর তারা দুজন ঘড়ির কাঁটার দিকে ঘুরতে থাকবে, অর্থাৎ এরপরে দক্ষিণ-পূর্বে, দক্ষিণে, দক্ষিণ-পশ্চিমে, পশ্চিমে, উত্তর-পশ্চিমে, উত্তরে, উত্তর-পূর্বে, এবং এরপরে প্রথম সীমানাচিহ্নে ফিরে আসবে সেটিকে আরেকবার নির্দেশ করার জন্য। এভাবে সবগুলো সীমানাচিহ্ন একটি চক্রে সংযুক্ত হয়। থাইল্যান্ডে প্রচলিত প্রথা হচ্ছে, যে ভিক্ষু সীমানাচিহ্নগুলোকে নির্দেশ করছে তার সাথে আরও তিনজন ভিক্ষু থাকবে। তারা চারজন সেই সীমানা চিহ্নের ঠিক ভেতরে থাকে, আর সীমানাচিহ্নগুলো চিহ্নিতকারী ব্যক্তি/লোকজন (এরা সাধারণত গৃহী লোকজন হয়) থাকে সীমানাচিহ্নের বাইরে। (সম্পূর্ণ প্রক্রিয়াটির জন্য পরিশিষ্ট ১ দেখুন।)

নতুন সীমাটা যদি নদীর দুটো তীরকেও অন্তর্ভুক্ত করে, তার প্রক্রিয়া হয় নিম্নরূপ : সীমানাচিহ্ন নির্দেশকারী ভিক্ষুরা বাম তীরের উজানে স্থাপিত সীমানাচিহ্ন থেকে শুরু করবে এবং এরপর একই তীরে নদী থেকে দূরের সীমানাচিহ্নগুলো নির্দেশ করে করে ভাটিতে চলে আসবে। এরপর তারা সোজা অপর তীরে যাবে এবং ভাটিতে স্থাপিত সীমানাচিহ্নকে নির্দেশ করবে। সেখান থেকে ক্রমান্বয়ে সেই তীরের অন্যান্য সীমানাচিহ্নগুলো নির্দেশ করে করে উজানে চলে আসবে এবং অন্য তীরে প্রথম যে সীমানাচিহ্ন নির্দেশিত হয়েছিল তার সোজাসুজি এই তীরেও আরেকটা সীমানাচিহ্ন নির্দেশ করবে। এরপর তারা আবার প্রথম নির্দেশিত সীমানাচিহ্নকে নির্দেশ করবে। নদীতে যদি কোনো চর বা দ্বীপ থাকে, এবং সেটি যদি যে-কোনো একটি তীরের সীমার অন্তর্ভুক্ত এলাকার চেয়ে ছোটো বা বড় হয়, সেক্ষেত্রে, নদীর ভাটিতে এক তীরের সীমানাচিহ্ন থেকে অন্য তীরের সীমানাচিহ্নে পার হওয়ার সময় সেই দ্বীপের নিচের প্রান্তে একটি সীমানাচিহ্ন নির্দেশ করে আসা উচিত এবং উজানে ডান তীরের সীমানাচিহ্ন থেকে বাম তীরের সীমানাচিহ্নে পার হওয়ার সময়ে সেই দ্বীপের উপর প্রান্তে আরেকটি সীমানাচিহ্ন নির্দেশ করে আসা উচিত। আর তারা যদি সেই দ্বীপের অংশবিশেষ-মাত্র সীমার মধ্যে অন্তর্ভুক্ত করতে চায়, তাহলে দ্বীপের দুই প্রান্তে পছন্দমতো জায়গায় সীমানাচিহ্ন স্থাপন করা উচিত এবং আগের ক্রমেই নদী পার হওয়ার সময়ে তাদের সীমানাচিহ্ন হিসেবে নির্দেশ করা উচিত।

সীমানাচিহ্নগুলো নির্দেশিত হয়ে গেলে, ভিক্ষুরা সবাই কর্মবাক্য আবৃত্তির জন্য নতুন সীমার কোনো একটা স্থানে জড়ো হওয়া উচিত (পরিশিষ্ট ১ দেখুন)। অর্থকথা বলে, কর্মবাক্য সম্পন্ন হলে সীমানাচিহ্নগুলোর ভেতরে থাকা জায়গাটা মাটির গভীরে একদম ‘পৃথিবী ধারক পানি’ (গলিত লাভা?) পর্যন্ত সেই সীমার অন্তর্ভুক্ত হয়। সেই সীমা এলাকায় পরবর্তীকালে মাটি ভরাট করলে অথবা কোনো জলাশয় খনন করলেও তা সীমার মর্যাদার হানি করে না বা প্রভাবিত করে না।

অর্থকথা এ ছাড়াও পরামর্শ দেয় যে, সংঘ যখন পাথুরে তল/তাক অথবা তার প্রান্তে সীমা নির্ধারণ করে, তখন সেখানে প্রথমে সেই পাথুরে তলের উপরে শিলা সাজিয়ে রাখা উচিত সীমানাচিহ্ন হিসেবে। কর্মবাক্যের পরে, সেই শিলাগুলোর অবস্থান চিহ্নিত করতে পাথুরে তাকের উপরে রেখা খোদাই করা উচিত, যাতে পরবর্তীতে সেগুলো সরে গেলেও কোনো অসুবিধা না হয়।

সীমা নির্ধারণ হয়ে গেলে সেটিকে এবার ত্রিচীবর-থেকে-দূরে-নেই (তিচীৰর অৰিপ্পৰাস) এমন এলাকা হিসেবে নির্ধারণ করা যায়। অন্য কথায়, যদি কোনো ভিক্ষু সেই এলাকার মধ্যে অরুণোদয় করে, তাহলে তার চীবরগুলো সেই এলাকার মধ্যে যে স্থানে থাকুক না কেন, সে তার চীবরগুলো থেকে দূরে নেই বলে গণ্য হয়। এই অনুমোদনের কারণটা মূল কাহিনি থেকে উঠে এসেছে এভাবে :

সেই সময় মহাকস্সপ ভন্তে উপোসথের জন্য অন্ধকবিন্দ থেকে রাজগৃহে আসছিলেন। পথে একটি নদী পার হতে গিয়ে তার প্রায় ভেসে যাওয়ার উপক্রম হলো। তার চীবরগুলো ভিজে গেল। ভিক্ষুরা তাকে বলল, ‘বন্ধু, তোমার চীবরগুলো ভেজা কেন?’

‘বন্ধুরা, একটু আগে আমি অন্ধকবিন্দ থেকে রাজগৃহে আসছিলাম... আমার প্রায় ভেসে যাওয়ার উপক্রম হয়েছিল। এ কারণেই আমার চীবরগুলো ভেজা।’

নতুন অনুমোদনের ফলে মহাকস্সপ ভন্তের জায়গায় থাকা কোনো ভিক্ষুকে বৃহত্তর সীমার মধ্যে দূরে কোথাও সংঘকর্মে যাওয়ার সময়ে ত্রিচীবরের সবগুলো নিতে হতো না, আর ফলে সেগুলো ভিজে যাওয়ার হাত থেকে বেঁচে যেত। সীমার মধ্যে থাকা সকল জায়গা এই অনুমোদনের অন্তর্ভুক্ত হয়, তবে সীমার মধ্যে থাকা গ্রামগুলো ব্যতীত। অর্থকথা বলে, গ্রামটি যদি ঘেরা দেওয়া হয়, তাহলে ঘেরার মধ্যে থাকা সবকিছু গ্রাম বলে গণ্য হয়। ঘেরা দেওয়া না হলে, গ্রামের সবচেয়ে দূরবর্তী প্রান্তে অবস্থিত ঘরবাড়িগুলো থেকে দুই লেড্ডুপাত দূরত্ব পর্যন্ত এলাকা গ্রাম বলে গণ্য হয়। কর্মবাক্যের পরে সেই সীমার মধ্যে কোনো গ্রাম গড়ে উঠলে বা সম্প্রসারিত হলে, সেটি তখনো তিচীবর-অবিপ্পবাস এলাকা হিসেবে থাকে। তবে এই অনুমোদনের যে উদ্দেশ্য ছিল ভিক্ষুদের চীবরগুলো গৃহী লোকদের বাড়িতে রেখে যাওয়া রোধ করার জন্য, এই শেষোক্ত কথাতে সেই উদ্দেশ্য ব্যর্থ হয়।

নতুন সীমা নির্ধারিত হয়ে গেলে আগে থেকেই বিদ্যমান অবদ্ধ-সীমার বাদবাকি অংশটি তখনো অবদ্ধ-সীমা হিসেবেই গণ্য হয়।

খণ্ডসীমা
বৃহত্তর সীমার অসুবিধাগুলো এড়ানোর একটি উপায় হচ্ছে বড় সীমার মধ্যে একটি খণ্ডসীমা সৃষ্টি করে নেওয়া। বড় সীমার মধ্যে ধরা যাক সম্পূর্ণ বিহার অন্তর্ভুক্ত, তাহলে সেই সীমাকে তিচীবর-অবিপ্পবাস এলাকা হিসেবে ব্যবহার করা যায়, এবং ছোটো সীমাকে সংঘের সভার জন্য ব্যবহার করা যায়। যেহেতু সীমাগুলো আলাদা, তাই খণ্ডসীমায় কোনো সভা চলাকালে তার জন্য বড় সীমার অসুস্থ ভিক্ষুর সম্মতি আনার প্রয়োজন হয় না।

অর্থকথা এই খণ্ডসীমাকে বিহারের কোনো নিরিবিলি এক কোনায় নির্দিষ্ট করার পরামর্শ দেয়। এমন সীমার ক্ষুদ্রতম অনুমোদনযোগ্য সাইজ হচ্ছে যে-কোনো নির্ধারিত সীমার সাইজের মতোই, অর্থাৎ সেই সীমার মধ্যে কমপক্ষে ২১ জন ভিক্ষুর ধারণক্ষমতা থাকতে হবে। খণ্ডসীমা এবং তাকে ঘিরে বৃহত্তর সীমা নির্ধারণ করতে গেলে প্রথমে খণ্ডসীমাটি দিয়ে শুরু করতে হয়। খণ্ডসীমার জন্য প্রস্তাবিত সীমাচিহ্নগুলোর ভেতরে দাঁড়ান এবং স্বাভাবিক নিয়মেই সেগুলোকে নির্দেশ করুন। নতুন সীমার জন্য কর্মবাক্য আবৃত্তি করুন। এরপর বৃহত্তর সীমার ভেতরের সীমাচিহ্নগুলো খণ্ডসীমার সীমাচিহ্নগুলোর ঠিক বাইরে এমনভাবে স্থাপন করুন, যেন এই দুই সীমার মধ্যে একটি সর্বনিম্ন অন্তর্বর্তী এলাকা থাকে। এরপর বড় সীমার ভেতরে দাঁড়িয়ে তার সীমাচিহ্নগুলোকে নির্দেশ করুন। প্রথমে খণ্ডসীমাকে ঘিরে থাকা সীমাচিহ্নগুলো দিয়ে শুরু করুন, এরপর বাইরের সীমাচিহ্নগুলো নির্দেশ করুন। এরপর বড় সীমার মধ্যে দাঁড়িয়ে কর্মবাক্য আবৃত্তি করুন। অর্থকথা আরেকটি বিকল্প উপায়ের কথা বলে। প্রথমে উপযুক্ত স্থানে দাঁড়িয়ে সকল সীমাচিহ্নগুলোকে নির্দেশ করে নিন (অর্থাৎ খণ্ডসীমার চিহ্নগুলোকে নির্দেশ করার সময় খণ্ডসীমার মধ্যে দাঁড়ান, আর বড়সীমার চিহ্নগুলোকে নির্দেশ করার সময় বড়সীমার মধ্যে দাঁড়ান)। এরপর উপযুক্ত স্থানে দাঁড়িয়ে খণ্ডসীমার জন্য কর্মবাক্য আবৃত্তি করুন, এর পরে বৃহত্তর সীমার জন্য কর্মবাক্য আবৃত্তি করুন। দুই সীমার মাঝখানে যে অন্তর্বর্তী এলাকাটা থাকল, তা অবদ্ধ-সীমার অংশ হিসেবেই থেকে যাবে।

অর্থকথা আরও বলে, খণ্ডসীমার কোনো গাছ যদি বড়সীমাকে স্পর্শ করে, অথবা এক সীমায় অবস্থিত বটগাছ যদি আরেক সীমার উপর ঝুড়ি নামিয়ে দেয়, তখন দুটো সীমা যুক্ত হয়ে যায় এবং তাদেরকে তখন অবশ্যই একসীমা বলে গণ্য করতে হবে যতক্ষণ না সংযোগটা সরিয়ে না দেওয়া হয়। ৰিমতি ৰিনোদনী টীকা এর বিপক্ষে যুক্তি দিয়ে বলে যে, একটি সাধারণ বদ্ধ-সীমা ও তার চারদিকে একটি অবদ্ধ-সীমার মধ্যে এই নিয়ম প্রযোজ্য নয়। আমরা আগেও যেমনটা উল্লেখ করেছি, ৰিনয-মুখ এর চেয়ে আরও এক কাঠি সরেস, অর্থাৎ এটি বলে যে, এই নিয়ম কোনোখানেই প্রযোজ্য হওয়া উচিত নয়, আর তা ন্যায়সঙ্গত। একটি অন্তর্বর্তী এলাকাকে সংযোগকারী উদ্ভিদ সেই অন্তর্বর্তী এলাকাকে মুছে ফেলে না।

সীমা বাতিল করা
পিটক বলে, কোনো নির্ধারিত সীমা বাতিল করতে হলে তার প্রক্রিয়াটি হয় শুরুর বিপরীত। অন্য কথায়, প্রথমে তিচীবর-বিপ্পবাস এলাকা বাতিল করতে হয়, এরপর সমসম্পর্কভুক্ত এলাকার সীমা বাতিল করতে হয়। অর্থকথা বলে, সীমা বাতিল করার শুধু দুটো বৈধ কারণ আছে : সেটিকে সম্প্রসারিত করার জন্য অথবা সংকুচিত করার জন্য। সংঘ যদি পুরোনো সীমা কোথায় আছে তা না জানে, তাহলে তারা তা বাতিল করতে পারে না, তদুপরি তার জায়গায় নতুন সীমাও স্থাপন করতে পারে না। একটি সীমা অসীমায় পরিণত হয় শুধু দুটো কারণে : সীমা বাতিল করার কর্মবাক্যের মাধ্যমে, অথবা বুদ্ধের শিক্ষার অন্তর্ধানের ফলে।

এই শেষোক্ত দুটো কথা দুনিয়ার ঝামেলাগুলোর জন্ম দেয়, কারণ এটি খুব সম্ভব যে, সংঘ কোনো একটা স্থানে যে সীমাটি একবার নির্ধারণ করেছে, তার কোনো লিখিত রেকর্ড রাখে নি। ফলে সেটি ঠিক কোন স্থানে ছিল, অথবা তার সীমাচিহ্নই বা কি ছিল তা জানার কোনো উপায় নেই। ফলে তা বাতিল করার কোনো উপায় তো নেইই, আর তার জায়গায় নতুন সীমা নির্ধারণও করা যাবে না। অর্থকথা যেমনটা বলে সেভাবে কোনো সীমা যদি বুদ্ধের শিক্ষা অন্তর্ধান না হওয়া পর্যন্ত অটুট থাকে, আর তার মধ্যে নতুন সীমা ঢুকে গেলে নতুন সীমাটি যদি অবৈধ হয়, আর যেহেতু অজান্তে এমন হলে তার জন্য কোনো অব্যাহতিও নেই, তাই নতুন সীমাটি সত্যিই বৈধ কি না তা কেউই নিশ্চিতভাবে জানবে না।

এই উভয়সংকটকে কাটানোর জন্য, পুরোনো সীমা না জানলে সংঘ সেই সীমা বাতিল করতে পারবে না বলে অর্থকথার যে দৃঢ়মত, সেটাকে আর আমলে নেওয়া হয় না। বর্তমানে প্রক্রিয়াটি হচ্ছে, কোনো স্থানে নতুন সীমা নির্ধারণের আগে প্রথমে সেখানে কোনো সম্ভাব্য বিদ্যমান সীমাকে বাতিল করা। থাইল্যান্ডে এটি করা হয় এভাবে : কমপক্ষে চারজন ভিক্ষু পরস্পরের হস্তপাশে থাকে, আর তাদের একজন তিচীবর-অবিপ্পবাস এলাকা বাতিলের কর্মবাক্য এবং সমসম্পর্কভুক্ত এলাকা বাতিলের কর্মবাক্য আবৃত্তি করে। এতে তাদের হস্তপাশের মধ্যে থাকা যে-কোনো বিদ্যমান সীমা বাতিল হয়ে যায়। এরপর তারা পাশের আরেকটি অংশে গিয়ে আবার এভাবে আবৃত্তি করে। এভাবে সমগ্র এলাকাটি অন্তর্ভুক্ত করার জন্য যতবার আবৃত্তি প্রয়োজন ততবার তারা এর পুনরাবৃত্তি করে। এই প্রক্রিয়ার কর্মবাক্যগুলো পরিশিষ্ট ১-এ দেওয়া আছে।

সংক্ষেপিত তালিকা
Pv.XIX.1-এর অর্থকথা এবং নিদানের ক/অর্থকথা কোনো একটি সীমা বদ্ধ করার সময়ে এগারটি বিষয় দেখে নিতে বলেছে, যেগুলো হয়তো সেই সীমাটাকে অবৈধ করে দিতে পারে : (১) সীমাটি খুব ছোটো, (২) সীমাটি বেশি বড়, (৩) সীমাচিহ্নগুলোতে ফাঁক আছে, (৪) ছায়া-সীমাচিহ্ন আছে (যেমন : আসল পর্বতের বদলে পর্বতের ছায়াকে সীমাচিহ্ন হিসেবে ব্যবহার করা), (৫) এটি কোনো সীমাচিহ্নবিহীন, (৬) এটি সীমার বাইরে দাঁড়ানো সংঘ কর্তৃক নির্ধারিত, (৭) এটি নদীর মধ্যে, (৮) এটি সাগরে, (৯) এটি একটি প্রাকৃতিক হ্রদের মধ্যে, (১০) এটি অন্য একটি সীমার সাথে মিশ্রিত হয়েছে, (১১) এটি আরেকটি সীমার মধ্যে নিমজ্জিত হয়েছে। অর্থকথা যেমনটা উল্লেখ করেছে, কোনো একটি সীমার মধ্যে এগুলোর যে-কোনো একটি বিষয় বিদ্যমান থাকলে সেই সীমাটি আর বদ্ধ-সীমা হিসেবে গণ্য হয় না। উদাহরণস্বরূপ, সেটি যদি গ্রাম-সীমার মধ্যে অবস্থিত হয়, তাহলে তা তখনো সেই গ্রাম-সীমার অংশ হিসেবেই থেকে যায়।

এই তালিকার একটি বিষয় আসলে দুটো অঙ্গকে নির্দেশ করে : ‘সীমাচিহ্নগুলোতে ফাঁক আছে’ বলতে দুটো জিনিস বুঝাতে পারে : (ক) সীমাচিহ্নগুলো বদ্ধ করার প্রক্রিয়াটি অসম্পূর্ণ হয়ে রয়েছে। ধরা যাক প্রক্রিয়াটি শুরু হয়েছে পূর্ব সীমাচিহ্ন থেকে। এরপর এটি ঘড়ির কাঁটার বিপরীত দিকে ঘুরে উত্তর সীমাচিহ্নে গিয়ে থেমে যায়। পূর্ব সীমাচিহ্নে আর ফিরে যায় না। অথবা (খ) সীমাচিহ্নগুলোর মধ্যে কোনো একটি হয়তো বৈধ সীমাচিহ্ন হওয়ার যোগ্য নয়। এই দুটো অঙ্গ যে আসলে সীমাটিকে অবৈধ করে দেবে তাতে ৰিনয-মুখ আপত্তি জানায়। কিন্তু যেহেতু পিটক এখানে নিরব, আর ৰিনয-মুখ এবং অর্থকথার মধ্যে অর্থকথার মতটাই বেশি কট্টর, তাই এখানে অর্থকথার বিচারটা অনুসরণ করাই বুদ্ধিমানের কাজ হবে।

তারপরেও অর্থকথার এই তালিকার মধ্যে কিছু গড়বড় আছে। বিষয়গুলো এখানে বিশৃঙ্খলভাবে দেওয়া হয়েছে, যার মধ্যে কয়েকটি তো বলতে গেলে অপ্রাসঙ্গিক (‘ছায়া-সীমাচিহ্ন’ কেন ‘অবৈধ সীমাচিহ্নের’ মধ্যে পড়ল না তা বলা কঠিন), আর সীমার মধ্যে সম্ভাব্য কিছু ত্রুটি এখানে বাদ পড়েছে, যেমন : নদীর উভয় তীর অন্তর্ভুক্ত আছে এমন সীমা অথচ সেখানে স্থায়ী নৌকা বা সেতু নেই, শুধু একটি বা দুটি সীমাচিহ্ন আছে এমন সীমা, এবং যে সীমার সীমাচিহ্নগুলোকে নির্দেশ করার সময় ভুলভাবে নির্দেশ করা হয়েছে, যেমন : কোনো পাথর হয়তো এত ছোটো যে তা পর্বত নামের যোগ্য নয়, কিন্তু সেটাকে ‘পর্বত’ হিসেবে নির্দেশ করা হয়েছে, অথবা একটি খালকে ‘নদী’ হিসেবে নির্দেশ করা হয়েছে। তাই এই তালিকাকে অধিকতর উপযোগী করার জন্য, এটিকে একটু বাড়িয়ে নিয়ে তেরোটি বিষয় অন্তর্ভুক্ত করা যায় নিম্নোক্ত তিনটি ভাগে :

সীমা হিসেবে অবৈধ : (১) খুব ছোটো, (২) বেশি বড়, (৩) নদীতে, (৪) সাগরে, (৫) প্রাকৃতিক হ্রদে, (৬) নদীর উভয় তীর অন্তর্ভুক্ত আছে কিন্তু স্থায়ী নৌকা বা সংযোগ সেতু নেই, (৭) অন্য একটি বদ্ধ-সীমার সাথে মিশ্রিত হয়েছে, (১১) অন্য একটি বদ্ধ-সীমার মধ্যে নিমজ্জিত হয়েছে।

সীমাচিহ্ন হিসেবে অবৈধ : (৯) সীমাচিহ্নগুলোর মধ্যে ফাঁক (অর্থাৎ বদ্ধ করার প্রক্রিয়াটা অসম্পূর্ণ), (১০) অবৈধ সীমাচিহ্ন, (১১) ভুলভাবে চিহ্নিত সীমাচিহ্ন, (১২) তিনটির কম সীমাচিহ্ন।

সীমা নির্ধারণী কর্মটা অবৈধ : (১৩) সীমাচিহ্নের বাইরে দাঁড়ানো সংঘ কর্তৃক সীমা নির্ধারণ।

অবশ্যই সাধারণভাবে সংঘকর্মের জন্য আবশ্যকীয় সকল আদর্শ শর্তাবলিও এখানে পরিপূর্ণ হতে হবে।

সীমার বৈধতা
কোনো সংঘকর্মে সংঘের একতা নিশ্চিত করতে গিয়ে সংঘের সীমাটা বৈধ হওয়া গুরুত্বপূর্ণ। যেভাবে বদ্ধ এবং অবদ্ধ-সীমাগুলো সংজ্ঞায়িত হয়েছে, তাতে পৃথিবীতে কোনো একটা জায়গা খুঁজে পাওয়া দুষ্কর হবে যেটা ইতিমধ্যেই বৈধ কোনো সীমার অংশ হয় নি অথবা যেখানে একত্রিত হয়ে সীমা হিসেবে নির্ধারণ করা যায় নি। একমাত্র সমস্যাটা থাকে সীমার ব্যাপ্তিটা নির্ধারণ করা। যদি একটি সংঘ কোনো অযথাযথভাবে নির্ধারিত বদ্ধ-সীমায় সম্মিলিত হয়, তাহলে সেই সভা বা সম্মেলনের প্রকৃত সীমা তখনো বৃহত্তর অবদ্ধ-সীমা থেকে যায়, যা থেকে বদ্ধ-সীমাটা আলাদা করা হয়েছে বলে আপাতদৃষ্টিতে ধরে নেওয়া হয়েছিল। এ ক্ষেত্রে সভার ভিক্ষুরা যদি সেই বদ্ধ-সীমার যে-সমস্ত ভিক্ষুরা সভায় অনুপস্থিত আছে তাদের সম্মতি পায়, কিন্তু অবদ্ধ-সীমার অন্যান্য অংশেও অনেক ভিক্ষু থাকে যারা তাদের সম্মতি পাঠায় নি, তাহলে সেই সভায় সম্পাদিত যে-কোনো সংঘকর্ম সীমার কারণে অবৈধ হয়ে যায়। কিন্তু তারা যদি মূল অবদ্ধ-সীমার সমস্ত অনুপস্থিত ভিক্ষুদের সম্মতি পায়, তাহলে এই অঙ্গটি পরিপূর্ণ হয়। তাই বদ্ধ-সীমা নির্ধারণের প্রক্রিয়াটি অক্ষরে অক্ষরে পালন করা গুরুত্বপূর্ণ। আর সেই সাথে সেই সংঘকর্মের পর্যাপ্ত রেকর্ড থাকাও গুরুত্বপূর্ণ, যাতে পরবর্তী প্রজন্মের ভিক্ষুরা সঠিকভাবে জানতে পারে তাদের সভার সীমা কতদূর পর্যন্ত বিস্তৃত।

বিধিবিধান
অবদ্ধ-সীমা
কোনো সীমা নির্ধারিত না হলে, বা একপাশে রেখে না দিলে (§), ভিক্ষু যে গ্রাম বা শহরের উপর নির্ভরশীল, সেখানে সেই গ্রাম-সীমা বা শহর-সীমা হবে সমসম্পর্ক এবং উপোসথের সীমা। অগ্রামে, অরণ্যে চারদিকে সাত অভ্যন্তর হচ্ছে সেখানে সমসম্পর্ক এবং উপোসথের সীমা। সকল নদী হচ্ছে অসীমা। সকল সাগর হচ্ছে অসীমা। সকল প্রাকৃতিক হ্রদ হচ্ছে অসীমা। নদী, সাগর অথবা প্রাকৃতিক হ্রদের মধ্যে, একজন গড়পড়তা লোক যতটুকু দূরত্বে চারদিকে পানি ছিটাতে পারে, সেই এলাকাটা হচ্ছে সমসম্পর্ক ও উপোসথের সীমা।—মৰ.১৪৭

বদ্ধ-সীমা
আমি অনুমোদন করি যে, সীমা নির্ধারণ করবে।—মৰ.১৩৮

কার্যপদ্ধতি এবং কর্মবাক্য—মৰ.১৩৮-১৩৯

অতিরিক্ত বড় সীমা, যেমন : চার, পাঁচ বা ছয় যোজন বড় সীমা নির্ধারণ করা উচিত নয়। যে তা করবে তার দুক্কট অপরাধ। আমি অনুমোদন করি যে, একটি সীমা সর্বোচ্চ তিন যোজন পর্যন্ত নির্ধারণ করবে।—মৰ.১৪০

এক সীমার সাথে (অন্য) সীমা মিশ্রিত করা উচিত নয়। যে তা করবে তার দুক্কট অপরাধ।—মৰ.১৪৮

এক সীমা আরেক সীমাকে নিমজ্জিত করা উচিত নয়। যে তা করবে তার দুক্কট অপরাধ। আমি অনুমোদন করি, সীমা নির্ধারণের সময় একটি অন্তর্বর্তী এলাকা রেখে সীমা নির্ধারণ করবে।—মৰ.১৪৮

নদীর অন্য তীর-সহ সীমা নির্ধারণ করা উচিত নয়। যে তা করবে, তার দুক্কট অপরাধ। আমি অনুমোদন করি যে, স্থায়ী নৌকা বা সেতু থাকলে তখন অন্য তীর-সহ সীমা নির্ধারণ করবে।—মৰ.১৪০

সমান সংবাস বা সমসম্পর্কের জন্য, উপোসথের জন্য যেখানে যেখানে সংঘ কর্তৃক সীমা নির্ধারিত হয়েছে, সংঘ সেই সীমাকে ত্রিচীবর থেকে দূরে নয় এমন এলাকা হিসেবে নির্ধারণ করুক।—মৰ.১৪৩

কর্মবাক্য—মৰ.১৪৩

সমান-সংবাস বা সমসম্পর্কের জন্য, উপোসথের জন্য যেখানে যেখানে সংঘ কর্তৃক সীমা নির্ধারিত হয়েছে, সংঘ কোনো গ্রাম বা গ্রাম-সীমা ব্যতীত সেই সীমাকে ত্রিচীবর থেকে দূরে নয় এমন এলাকা হিসেবে নির্ধারণ করুক।—মৰ.১৪৩

সংশোধিত কর্মবাক্য—মৰ.১৪৪

সীমা বাতিল করার কর্মবাক্য—মৰ.১৪৫-১৪৬

* * *


 

অধ্যায়—১৪

উপসম্পদা
উপসম্পদা হচ্ছে সংঘে প্রবেশে ইচ্ছুক প্রার্থীদের গ্রহণ বা বরণ করে নেওয়ার কার্যপদ্ধতি। বিনয়ের অন্যান্য অনেক বিষয়ের মতোই এই উপসম্পদাবিধিও একবারে পুরোটা নির্ধারিত হয় নি, বরং সময়ের সাথে সাথে বিভিন্ন ঘটনার পরিপ্রেক্ষিতে গড়ে উঠেছে। এই গড়ে ওঠার তিনটি প্রধান পর্যায় রয়েছে। প্রথম পর্যায়টা ছিল বুদ্ধের জীবনের প্রথম দিকের বছরগুলোতে। সে-সময় কোনো প্রার্থী সংঘে যোগ দিতে চাইলে বুদ্ধ শুধু বলতেন, এহি ভিক্খু... (এসো, ভিক্ষু।) তাতেই প্রার্থী সংঘে গৃহীত হয়ে যেত। সংঘ যখন বড় হলো, বুদ্ধ তার ভিক্ষু শিষ্যদের আলাদা আলাদা পথে পাঠালেন ধর্মপ্রচারের জন্য। তারা অন্যদের মনে সংঘে যোগ দেওয়ার মতো আগ্রহ সঞ্চারিত করলেও, সেই প্রার্থীদের আবার বুদ্ধের কাছে আনতে হতো সংঘে গ্রহণের জন্য। তখন রাস্তাঘাটের অবস্থা খারাপ ছিল। ভিক্ষুদেরকে এবং তাদের প্রার্থীদেরকে পায়ে হেঁটে অনেক দূর পথ অতিক্রম করতে হতো। এসব অসুবিধা দেখে বুদ্ধ তার শিষ্যদের অনুমোদন দিলেন যে, তারা নিজেরাই প্রার্থীদেরকে তিনটি আশ্রয় দিয়ে (ত্রিশরণ দিয়ে) সংঘে বরণ করে নিতে পারবে। এটি ছিল দ্বিতীয় পর্যায়। তৃতীয় পর্যায়ে বুদ্ধ দেখলেন যে সংঘকে আনুষ্ঠানিকভাবে আরও সংগঠিত করা দরকার। তিনি তখন সংঘে বরণ বা উপসম্পদার জন্য তিনটি আশ্রয়ে যাওয়াকে বাতিল করে দিলেন আর তার বদলে একটি প্রস্তাব ও তিনটি ঘোষণাযুক্ত আনুষ্ঠানিক সংঘকর্মের (ঞত্তি-চতুত্থ-কম্ম) প্রবর্তন করলেন।

তবে তারপরেও উপসম্পদাকে ঘিরে থাকা বিধিবিধান ও কার্যপ্রণালিগুলো বিভিন্ন ঘটনার প্রেক্ষিতে ক্রমাগত গড়ে উঠতেই থাকল, যা পিটকে লিপিবদ্ধ আছে। এমনকি পিটক সংকলন সমাপ্ত হওয়ার পরও উপসম্পদাকে ঘিরে অনেক ঐতিহ্য গড়ে উঠেছে, যার ফলে থেরবাদী ধারার বিভিন্ন নিকায়ে পিটকের নির্দেশনা ও অর্থকথার ব্যাখ্যাকে ঘিরে বিভিন্ন প্রথা চালু আছে। এই অধ্যায়ে আমরা মনোযোগ দেব মূল বিষয়ে, অর্থাৎ কোনো একটি উপসম্পদাকর্ম একটি বৈধ সংঘকর্ম হওয়ার জন্য যে-সব বিষয়গুলো একান্ত প্রয়োজনীয় সেগুলো নিয়েই আমরা আলোচনা করব। কিছু সাধারণ কথাবার্তার পরে আমাদের আলোচনা শুরু হবে লক্ষ্যবস্তুর বৈধতা নিয়ে, অর্থাৎ উপসম্পদাপ্রার্থী বৈধ কি না, আর তারপরে আসবে সভার বৈধতা এবং কর্মবাক্যগুলোর বৈধতা। বিভিন্ন থেরবাদী নিকায়ে বর্তমানে প্রচলিত উপসম্পদা প্রক্রিয়ার ব্যাপারে জানতে আগ্রহী হলে সে-সব নিকায় কর্তৃক প্রকাশিত তাদের নিজেদের উপসম্পদা গাইডগুলো দেখে নিতে পারেন।

প্রব্রজ্যা ও উপসম্পদা
উপসম্পদার দুটো অংশ : প্রব্রজ্যা (পব্বজ্জা) ও উপসম্পদা (উপসম্পদা)। প্রথমটাকে দ্বিতীয়টার জন্য পূর্বশর্ত হিসেবে বিবেচনা করা হয়ে আসছে অনেক আগে থেকে, কিন্তু সেটি যে একদম প্রয়োজনীয়, সেটি পিটকের কোথাও দেখা যায় না। উপসম্পদাকর্মের বিধি যখন প্রথম স্থাপিত হয়েছিল, তখন প্রব্রজ্যার বালাই ছিল না। এমনকি পরবর্তীতে যখন প্রব্রজ্যা চালু হয়, তখনো এমন কোনো নির্দেশনা ছিল না যে এটি উপসম্পদার আগের পর্ব হবে। সে যাই হোক, উপসম্পদার আগে প্রব্রজ্যা দেওয়ার প্রক্রিয়াটা সুপ্রাচীনকালের। মহাবর্গের ১ম অধ্যায়ে একটি সম্পূর্ণ উপসম্পদা প্রক্রিয়ার ছোট্ট বর্ণনা আছে এমন, ‘ক প্রব্রজ্যা লাভ করেছে; সে উপসম্পদা লাভ করেছে।’ তাই আমরা এই প্রক্রিয়াটাই অনুসরণ করব।

কেউ প্রব্রজ্যা নিলে সে একটি গৃহহীন জীবনের জন্য তার গৃহী জীবন ত্যাগ করে এবং শ্রামণ (সামণের) হয়। সে তার মাথা ন্যাড়া করে, এবং গৈরিক রঙের চীবর পরে, ত্রিরত্নের আশ্রয় গ্রহণ করে এবং দশশীল নেয়। আর উপসম্পদা নিলে সে তখন পরিপূর্ণ ভিক্ষু হয়, এবং ভিক্ষুসংঘের সাথে সমসম্পর্কভুক্ত হয়ে বাস করার পূর্ণ অধিকার তখন তার থাকে। এখানে প্রব্রজ্যা কোনো সংঘকর্ম নয়, কিন্তু উপসম্পদা একটি সংঘকর্ম।

লক্ষ্যবস্তুর বৈধতা
উপসম্পদাপ্রার্থীকে অবশ্যই পুরুষ হতে হবে, আর তাকে বয়সের শর্ত পরিপূরণ করতে হবে, এবং উপসম্পদার অযোগ্য কোনো বৈশিষ্ট্য তার মধ্যে অবশ্যই থাকতে পারবে না।

বয়সের শর্ত
প্রব্রজ্যাপ্রার্থীকে অবশ্যই কমপক্ষে পনের বছর বয়স্ক হতে হবে, অথবা যদি পনের বছর বয়স না হয়, তাহলে ‘কাক তাড়াতে সক্ষম’ হতে হবে। অর্থকথামতে এর মানে হচ্ছে, সে যখন এক হাত দিয়ে তার সামনে রাখা খাদ্য খাচ্ছে, সেই সময়ে অন্য হাতে মাটির ঢিল নিয়ে তার খাদ্যের সামনে থেকে কাক তাড়াতে সক্ষম।

পূর্ণ উপসম্পদাপ্রার্থীকে অবশ্যই কমপক্ষে বিশ বছর বয়স্ক হতে হবে, আর তা হিসাব করতে হবে মায়ের গর্ভে তার প্রথম বিজ্ঞানের উৎপত্তির সময় থেকে। যেহেতু এই সময়টি সঠিকভাবে জানা অসম্ভব না হলেও কঠিন তো বটেই, তাই কোনো ব্যক্তির বয়স হিসাব করার ক্ষেত্রে প্রচলিত রীতি হচ্ছে তার জন্মের পর থেকে যত বছর হয়েছে, তার সাথে ছয় মাস যোগ করা, কারণ সে হয়তো অকালেও জন্ম নিতে পারে। অর্থকথা উল্লেখ করে, সাত মাসের গর্ভজাত শিশু হয়তো বাঁচতে পারে, কিন্তু শুধু ছয় মাসের গর্ভজাত শিশু বাঁচে না। পাচি.৬৫ বলে যে, বিশ বছরের কম বয়স্ক ব্যক্তি উপসম্পদা লাভ করলে সে ভিক্ষু হিসেবে গণ্য হয় না। অর্থকথা বলে, সে শ্রামণই থেকে যায়। কোনো ভিক্ষু যদি জানে যে সেই উপসম্পদাপ্রার্থী এখনো অল্পবয়স্ক এবং তাকে উপসম্পদা দেওয়া যাবে না, তবুও যদি সে তার উপাধ্যায় হয়, তাহলে তার পাচিত্তিয় হয়। উপসম্পদা দানকালে সেই সভায় উপস্থিত যে-সব ভিক্ষু উপসম্পদা-প্রার্থীর অপূর্ণ বয়স সম্পর্কে জানে, তাদের দুক্কট হয়।

অযোগ্যতা
যে-সব বিষয়গুলো প্রার্থীকে উপসম্পদা লাভের অযোগ্য করে তোলে, সেগুলো তিন ধরনের :

যেগুলো তাকে সারাজীবনের জন্য একদম অযোগ্য করে তোলে,—এমনকি কোনোভাবে উপসম্পদা লাভ করলেও সে যথাযথভাবে উপসম্পন্ন বলে গণ্য হয় না।

যেগুলো তাকে সংঘের একটি অনাকাঙ্ক্ষিত সদস্য করে তোলে,—সে যদি কোনোভাবে উপসম্পদা লাভ করে থাকেও, সে উপসম্পন্ন বলে গণ্য হয় বটে, কিন্তু তার উপসম্পদায় অংশগ্রহণ করা ভিক্ষুদের দুক্কট হয়; এবং

যেগুলো নির্দেশ করে যে সে পূর্ণ উপসম্পদার জন্য আনুষ্ঠানিকভাবে অপ্রস্তুত (উদাহরণস্বরূপ, তার চীবর এবং ছাবেক নেই অথবা বৈধ উপাধ্যায় নেই)—এই বিষয়গুলো প্রার্থীর উপসম্পদা একদম অবৈধ করে দেয় কি না তা পিটক বলে না, কিন্তু অর্থকথা এগুলোকে উপরোক্ত অনাকাঙ্ক্ষিত বিষয়গুলোর শ্রেণিতে রেখেছে।

একদম অযোগ্য ব্যক্তি
কোনো ব্যক্তি একদমই অযোগ্য যদি—

১) তার অস্বাভাবিক লিঙ্গ থাকে;

২) সে পাঁচটি অব্যবহিত শাস্তিদায়ক কাজের (আনন্তরিয/ আনন্তরিক-কম্ম) যে-কোনো একটি করে থাকে, যা তাকে পরবর্তী জন্মে সোজা নরকে নিয়ে যাবে;

৩) সে ধর্মবিনয়ের প্রতি গুরুতর অন্যায় করেছে;

৪) সে একজন পশু/প্রাণী।

পিটক বলে যে, এমন লোকজন পূর্ণ উপসম্পদা লাভ করতে পারে না। অর্থকথা এর সাথে যোগ করে (একটি ব্যতিক্রম বাদে, যা নিচে উল্লেখ করা হয়েছে), তারা প্রব্রজ্যা লাভ করতে পারে না। উপসম্পদা লাভ করলেও তারা উপসম্পন্ন হিসেবে গণ্য হয় না। আসল সত্যটা জানার সাথে সাথে তাদেরকে অবশ্যই বিতাড়িত করতে হয়।

১) অস্বাভাবিক লিঙ্গের নিষেধাজ্ঞার মধ্যে পণ্ডক এবং উভয়লিঙ্গের ব্যক্তি আওতাভুক্ত। অর্থকথামতে, পাঁচ প্রকার পণ্ডক আছে। এদের মধ্যে দুপ্রকার পণ্ডক এই নিষেধাজ্ঞার আওতায় পড়ে না, যথা : অন্যদের যৌনকার্যকলাপ দেখে আনন্দ পায় এমন পণ্ডক, এবং অন্যদের পুরুষাঙ্গে মুখ-মৈথুন করে আনন্দ পায় এমন পণ্ডক। যারা এই নিষেধাজ্ঞার আওতায় পড়ে তারা হচ্ছে—খোজা ব্যক্তি, ক্লীব হয়ে জন্মেছে এমন ব্যক্তি, এবং অর্ধেক সময় পণ্ডক ব্যক্তি ( যে পণ্ডকের যৌনকামনা কৃষ্ণপক্ষের সময় থাকে কিন্তু শুক্লপক্ষের সময় থাকে না (?))। এই নিষেধাজ্ঞার মূল কাহিনিতে, একজন পণ্ডক উপসম্পদা লাভ করেছিল এবং কয়েকজন ভিক্ষু ও শ্রামণকে কুপ্রস্তাব দিয়ে ব্যর্থ হয়েছিল, কিন্তু পরে কয়েকজন ঘোড়া ও হাতি প্রশিক্ষকদের কুপ্রস্তাব দিয়ে সফল হলো। সেই ঘোড়া ও হাতি প্রশিক্ষকরা ঘটনাটি ছড়িয়ে দিল, ‘এই শাক্যপুত্রীয় ভিক্ষুরা পণ্ডক। আর যারা পণ্ডক নয় তারা পণ্ডক নিপীড়নকারী।’

২) অব্যবহিত শাস্তিদায়ক পাঁচটি কাজ হচ্ছে :

ক) নিজের মাকে হত্যা করা;

খ) নিজের বাবাকে হত্যা করা;

গ) অর্হৎকে হত্যা করা;

ঘ) দুষ্টমনে তথাগতকে এমনভাবে আঘাত করা যাতে রক্তপাত হয়;

ঙ) সংঘের মধ্যে বিভেদ সৃষ্টিতে সফল হওয়া।

(ক ও খ) অর্থকথা বলে, মাতৃঘাতক ও পিতৃঘাতককে উপসম্পদা দানের বিরুদ্ধে এই নিষেধাজ্ঞাটা শুধু সেই ব্যক্তির ক্ষেত্রে প্রযোজ্য, যে ইচ্ছাকৃতভাবে তার মানব মা অথবা বাবাকে হত্যা করেছে। নিজের জন্মদাতা পিতামাতার মধ্যেই এই নিষেধাজ্ঞা সীমাবদ্ধ রাখাটা বুঝা যায়, কিন্তু মানুষ-অমানুষ সম্পর্কও তো সম্ভব, তাই এই নিষেধাজ্ঞার মধ্যে অমানুষ পিতামাতাকেও কেন অন্তর্ভুক্ত করা হয় নি, তা বুঝা কঠিন। অর্থকথা আরও বলে যে, উপসম্পদাপ্রার্থীর পিতৃহত্যা বা মাতৃহত্যার কাজটা অনিচ্ছাকৃত হলে এই নিষেধাজ্ঞা প্রযোজ্য হয় না, কিন্তু জেনেশুনে করা হোক বা না হোক (ইচ্ছাকৃতভাবে হলেই) এটি প্রযোজ্য হয়। অন্য কথায়, এটি এমনকি সেই ব্যক্তির ক্ষেত্রেও প্রযোজ্য, যে ইডিপাসের মতো ইচ্ছাকৃতভাবে কাউকে হত্যা করেছে কিন্তু সে জানে না যে নিহত ব্যক্তি তারই সত্যিকারের বাবা অথবা মা।

(গ) একইভাবে, অর্হৎ হত্যার ক্ষেত্রে যে নিষেধাজ্ঞা আছে, তা অনিচ্ছাকৃত হত্যাকাণ্ডের বেলায় প্রযোজ্য নয়, কিন্তু ইচ্ছাকৃত হত্যাকাণ্ড হলে হত্যাকারী তাকে অর্হৎ বলে জানুক বা না জানুক এই নিষেধাজ্ঞা প্রযোজ্য।

(ঘ) তথাগতের দেহ থেকে রক্তপাত ঘটিয়েছে এমন ব্যক্তির প্রতি যে নিষেধাজ্ঞা আছে, তা শুধু তথাগতকে ক্ষতি করার উদ্দেশ্যে আঘাত করলে প্রযোজ্য। তথাগতকে অপারেশনকারী ডাক্তারের বেলায় তা প্রযোজ্য নয়।

(ঙ) সংঘভেদকারীর বিরুদ্ধে যে নিষেধাজ্ঞা, সেটি কেবল সেই ব্যক্তির প্রতি প্রযোজ্য, যে জানে বা সন্দেহ করে যে, তার অবস্থানটা ধর্মবিনয়ের বিরোধী, কিন্তু তবুও সে সংঘভেদ করতে সফল হয়। এটি সংঘভেদের সূচনাকারী এবং তার যে-কোনো অনুসারীর বেলায় প্রযোজ্য। সং.১০-এ যেমনটা উল্লেখ করা হয়েছে, কোনো ভিক্ষু যদি কোনো একটা সংঘভেদকারী দলে যোগ দেয়, যদিও সে জানে না যে, তাদের অবস্থানটা সত্যধর্ম ও বিনয়ের বিপরীত, সে সংঘের বহির্ভূত হয় না। যদি সংঘভেদের পুরোপুরি সিদ্ধান্তের আগেই সে সেই সংঘভেদকারী দল ত্যাগ করে আবার সঠিক পক্ষে ফিরে আসে, তার তখন শুধু থুল্লচয়ের জন্য অপরাধ স্বীকার করতে হয় এবং সে তখনো আগের মতোই সংঘে পরিপূর্ণ মর্যাদায় থাকে (অধ্যায়-২১ দেখুন)। যদি এমন হয় যে, থুল্লচ্চয় অপরাধ স্বীকারের আগেই সে কাপড় ত্যাগ করে, সেক্ষেত্রে তার যদি আবার উপসম্পদা লাভের ইচ্ছা হয়, তাকে উপসম্পদা দেওয়া উচিত।

৩) ধর্মবিনয়ের প্রতি গুরুতর অন্যায়কারীর জন্য যে নিষেধাজ্ঞা আছে, তা যে-কোনো ব্যক্তির জন্য প্রযোজ্য যে নিম্নোক্ত কাজগুলো করেছে :

ক) আগে ভিক্ষু থাকা অবস্থায় পারাজিকা অপরাধ করেছে (পারাজিকা গ্রন্থের ৪৩নং অনুচ্ছেদ);

খ) চুরি করে সমসম্পর্কভুক্ত হয়েছে;

গ) ভিক্ষু থাকা অবস্থায়ই অন্য ধর্মে ধর্মান্তরিত হয়েছে; অথবা

ঘ) ভিক্ষুণীকে যৌন নিপীড়ন করেছে।

(ক) পারা.১-এর অর্থকথা বলে যে, যদিও আগে ভিক্ষু থাকা অবস্থায় যে ব্যক্তি পারাজিকা অপরাধ করেছে, সে এই জীবনে আর পূর্ণ উপসম্পদা গ্রহণ করতে পারে না, তবে এটি হচ্ছে একদম অযোগ্য গুণগুলোর একটি, যেটি প্রব্রজ্যা নেওয়ার ক্ষেত্রে প্রভাব ফেলে না। কিন্তু ৰিনয-মুখ এমন ব্যক্তিকে প্রব্রজ্যা দেওয়াটা বুদ্ধিমানের কাজ নয় বলে দাবি করেছে। পারাজিকা বিধিগুলোর সারসংক্ষেপের মধ্যে অর্থকথা অন্যান্য চূড়ান্ত অযোগ্যতাগুলোকে ‘পারাজিকার সমতুল্য’ হিসেবে শ্রেণিভুক্ত করেছে, সেখানে এই প্রকৃত পারাজিকাকে পারাজিকার সমতুল্যের চেয়ে বেশি অধিকার বা সুবিধা দেওয়াটা অসামঞ্জস্যপূর্ণ বলে মনে হয়। তা ছাড়াও ৰিনয-মুখ এখানে পিটককে তার পক্ষে পেয়েছে বলে মনে হয়। পারা.১-এর চূড়ান্ত বিধিটার মূল কাহিনিতে কয়েকজন প্রাক্তন ভিক্ষু, যারা পারাজিকা অপরাধ করেছিল, তারা আনন্দ ভন্তের কাছে এসেছিল এবং প্রব্রজ্যার জন্য প্রার্থনা করেছিল, উপসম্পদার জন্য প্রার্থনা করেছিল, কিন্তু বুদ্ধ তাদেরকে কোনোটিই দিতে অস্বীকার করেছিলেন। যদিও বুদ্ধের মন্তব্যে স্পষ্টভাবে উল্লিখিত হয়েছে যে, আলোচ্য প্রাক্তন ভিক্ষুরা পূর্ণ উপসম্পদা গ্রহণ করতে পারবে না, তার কাজগুলোর মাধ্যমেই এটি নির্দেশিত হয় যে, তাদেরকে প্রব্রজ্যা দিতেও অস্বীকৃতি জানানো উচিত।

(খ) চুরি করে সম্পর্কভুক্ত হওয়া মানে কী বুঝায় সে ব্যাপারে অর্থকথায় দীর্ঘ আলোচনা রয়েছে। এটি তিন ধরনের চুরিকে তুলে ধরেছে, যেমন : মর্যাদা চুরি (সংঘসম্মতি ছাড়াই চীবর পরা), সম্পর্ক চুরি (শ্রামণত্ব বা ভিক্ষুত্বের সুবিধাগুলো যেমন সিনিয়রিটি, সংঘকর্মে অংশগ্রহণ ইত্যাদির অধিকার দাবি করা), এবং উভয় ধরনের চুরি। এই নিষেধাজ্ঞাটি তিনটি ক্ষেত্রে বাদে অন্যান্য সকল ক্ষেত্রে প্রযোজ্য। এই তিনটি ক্ষেত্র হচ্ছে, কোনো ব্যক্তি যদি রাজার উপদ্রব, দুর্ভিক্ষ, জনশূন্য প্রান্তরে ভ্রমণ, রোগ অথবা শত্রুর উপদ্রব থেকে বাঁচার জন্য ভিক্ষু বা শ্রামণের মতো করে কাপড় পরে, তাহলে তার উপর এই নিষেধাজ্ঞা প্রযোজ্য হবে না। যতক্ষণ পর্যন্ত সে ভিক্ষুদের সাথে সম্পর্কভুক্ত হওয়ার অধিকারগুলো দাবি না করে এবং নির্দোষ উদ্দেশ্য নিয়ে থাকে (টীকা এর মানে বুঝিয়েছে ভিক্ষুদের ধোঁকা দেওয়ার কোনো ইচ্ছা সেই ব্যক্তির নেই), ততক্ষণ পর্যন্ত এই অনুমোদন প্রযোজ্য। কোনো অভিনেতা যদি কোনো মুভি অথবা নাটকে ভিক্ষুর অভিনয় করতে গিয়ে চীবর পরে, সেও সম্ভবত এই অনুমোদনের আওতায় আসবে। অর্থকথার অন্য কোথাও বলা আছে যে, প্রব্রজ্যাপ্রার্থী যদি উপসম্পদার পরে যে চীবরগুলো পরার কথা, সেগুলো আগেভাগে পরেই সংঘের সভায় চলে আসে, তার ক্ষেত্রেও এই অনুমোদন প্রযোজ্য (নিচে দেখুন)। পাচি.৬৫-এর অর্থকথা পরামর্শ দেয়, কোনো ভিক্ষু যদি ধরে নেয় যে, সে যথাযথভাবে উপসম্পন্ন, কিন্তু পরে আবিষ্কার করে যে, তার উপসম্পদা অবৈধ, সেক্ষেত্রে তার যত তাড়াতাড়ি সম্ভব পুনরায় উপসম্পদা গ্রহণ করা উচিত। এ থেকে দেখা যায়, সেই ভিক্ষুও মর্যাদা বা সম্পর্ক চুরির জন্য অপরাধী হয় না।

তবে কোনো গৃহী ব্যক্তি ভিক্ষুর মতো পোশাক পরে পিণ্ডচারণে গেলে সেটি তখন ‘মর্যাদা চুরি’র পর্যায়ে পড়ে; অর্থকথা স্পষ্টভাবে বলে দেয়, কোনো শ্রামণ যদি ভিক্ষুর সুবিধাগুলো পাওয়ার জন্য নিজেকে ভিক্ষু হিসেবে দাবি করে, সেটি ‘সম্পর্ক চুরি’র পর্যায়ে আসে। কোনো গৃহী ব্যক্তি সম্পর্ক চুরির প্রচেষ্টা চালালে ভিক্ষুর বেশ ধরার সাথে সাথেই তার সম্পর্ক চুরি করা হয়ে যায়, সে যদি নিজেকে সংঘে অন্তর্ভুক্ত করার জন্য ভিক্ষুদের ধোঁকা দিয়ে না থাকেও, তবুও তার সম্পর্ক চুরি করা হয়ে যায়।

বুদ্ধঘোষ এই মত বজায় রাখেন যে, যে ভিক্ষু পারাজিকা অপরাধ করেছে, কিন্তু তবুও ভিক্ষু হিসেবে তার মর্যাদা ও অধিকারগুলো দাবি করছে, তার বেলায় এই শ্রেণি প্রযোজ্য নয়। তিনি উল্লেখ করেন যে, অন্ধক এব্যাপারে বিপরীত মত পোষণ করে। তবে কেন তিনি অন্ধকের মত থেকে সরে এলেন সে ব্যাপারে কোনো মন্তব্য করেন নি। এই ভিন্নমতের একটি সম্ভাব্য কারণ হতে পারে, পিটক প্রায়ই পারাজিকা অপরাধীদের আলাদাভাবে, সম্পর্ক চুরি থেকে ভিন্ন অন্য একটি শ্রেণিতে তালিকাভুক্ত করেছে।

অর্থকথায় একটি অদ্ভুত অনুচ্ছেদ আছে, যেখানে বলা হয়েছে, এই শ্রেণিটি সেসকল ভিক্ষু, শ্রামণ অথবা ভিক্ষুণীর ক্ষেত্রেও প্রযোজ্য, যে কাপড় ত্যাগের চিন্তা করে আগেভাগে গৃহী কাপড় পরে (সাদা কাপড় পরে অথবা ভিক্ষুদের চীবরগুলো গৃহীদের মতো করে পরে), এবং দেখে নেয় তাকে কেমন দেখাবে। সে যদি সিদ্ধান্ত নেয় যে, তাকে গৃহী কাপড়ে ভালোই মানাচ্ছে, সেই মুহূর্ত থেকেই সে সম্পর্ক চুরির মধ্যে পড়ে। এটি ভিত্তিহীন বলেই মনে হয়, কারণ শুধু গৃহী পোশাক পরলে দুক্কট হয় (চুৰ.২৮০), আর এখানে চীবর ত্যাগের যে অঙ্গগুলো, সেগুলো পরিপূর্ণ হয় নি।

(গ) অন্য ধর্মে ধর্মান্তরিত হওয়া ভিক্ষু হচ্ছে সেই ব্যক্তি, যে ভিক্ষু থাকা অবস্থাতেই অন্য ধর্মের পোশাকের সাজে সজ্জিত হয়, অথবা নগ্ন সন্ন্যাসী সাজে এবং তাদের কোনো একটি ব্রত পালন করে। বর্তমানে, মহাযান ও বজ্রযান, এই দুটো ধারার নিজস্ব পিটক রয়েছে এবং তাদের ধর্মচর্চাও পালি পিটকের সাথে মেলে না। তাই সেগুলোকে এই নিষেধাজ্ঞার অধীনে থেরবাদ থেকে আলাদা কোনো ধর্ম বলে গণ্য করা যায়, তবে এটি একটি বিতর্কিত বিষয়।

যদি কারো চীবর চুরি হয়ে যায় অথবা রাজা ইত্যাদির উপদ্রব থেকে পালানোর প্রয়োজন দেখা দেয়, সেক্ষেত্রে ভিক্ষু অন্য ধর্মের পোশাক পরতে পারে এবং তাকে এই শ্রেণিতে অন্তর্ভুক্ত করা হয় না। যদি কেউ চীবর ত্যাগ করে অন্য ধর্মের সদস্য হয়, এবং এরপর আবার তার মন পরিবর্তন করে, এবং আবার ভিক্ষু হওয়ার ইচ্ছা করে, সেক্ষেত্রে তাকে নিচে উল্লিখিত মেয়াদ পর্যন্ত যাচাইপর্বের মধ্য দিয়ে যাওয়ার পরে তাকে আবার উপসম্পদা দেওয়া যায়।

অর্থকথামতে, শ্রামণ থাকা অবস্থাতেই অন্য ধর্মে চলে গেলে সে এই শ্রেণির অন্তর্ভুক্ত হয় না।

(ঘ) ভিক্ষুণী-নিপীড়ক হচ্ছে সেই ব্যক্তি, যে ভিক্ষুণীর সাথে যৌন মিলন করেছে। অর্থকথা বলে যে, এমনকি সে যদি ভিক্ষুণীকে প্রথমে গৃহী কাপড় পরতে বাধ্য করে এবং এরপর তার ইচ্ছার বিরুদ্ধে জোর করে যৌন মিলন করে, সেটি তখন ভিক্ষুণী-নিপীড়ন বলে গণ্য হবে। তবে যদি ভিক্ষুণী স্বেচ্ছায় চীবর ত্যাগ করে এবং যৌন মিলন করে, তখন তা হবে না।

৪) পশু বা প্রাণীকে উপসম্পদা দেওয়ার বিরুদ্ধে নিষেধাজ্ঞাটা এসেছে পিটকের একটি হৃদয় নাড়া দেওয়া কাহিনি থেকে :

সেই সময় কোনো এক নাগ তার নাগজন্ম নিয়ে আতঙ্কিত, বিব্রত এবং ত্যক্তবিরক্ত হয়েছিল। এরপর তার মনে এই চিন্তা জাগলো : ‘এখন কোন উপায়ে আমি এই নাগজন্ম থেকে মুক্ত হতে পারি এবং তাড়াতাড়ি মানবজন্ম লাভ করতে পারি?’ এরপর তার চিন্তা আসলো, ‘এই শাক্যপুত্রীয় ভিক্ষুরা ধর্মচর্চা করে, সমানভাবে চর্চা করে, ব্রহ্মচর্যের চর্চা করে, সত্য কথা বলে, শীলবান এবং মধুর স্বভাবের। আমি যদি এই শাক্যপুত্রীয় ভিক্ষুদের মাঝে প্রব্রজিত হই, তাহলে আমি এই নাগ জন্ম থেকে মুক্ত হবো এবং তাড়াতাড়ি মানব জন্ম লাভ করব।’

তাই সে এক তরুণ ব্রাহ্মণ রূপে ভিক্ষুদের কাছে গেল এবং প্রব্রজ্যা প্রার্থনা করল। ভিক্ষুরা তাকে প্রব্রজ্যা দিল, তারা তাকে পূর্ণ উপসম্পদা দিল।

সেই সময় নাগটি কোনো এক ভিক্ষুর সাথে (বিহারের) সীমার মধ্যে কোনো একটি আবাসে একত্রে থাকত। সেই ভিক্ষুটি রাতের শেষ প্রহরে ঘুম থেকে উঠে গিয়ে খোলা জায়গায় চঙ্ক্রমণ করল। ভিক্ষুটি আবাস থেকে বেরিয়ে গেলে নাগটি অসতর্ক হয়ে ঘুমিয়ে পড়ল। সমস্ত আবাসটি সাপে পরিপূর্ণ হলো, জানালা দিয়ে সাপের কুণ্ডলী বের হয়ে পড়ল। এরপর ভিক্ষুটি, ‘আমি আবাসে প্রবেশ করব,’ এই ভেবে দরজা খুলল। সে দেখল, সারা আবাসটি সাপে পরিপূর্ণ হয়ে আছে, জানালাগুলো দিয়ে সাপের কুণ্ডলী বেরিয়ে পড়েছে। তা দেখে ভয়ে সে একটি চিৎকার দিয়ে উঠল। ভিক্ষুরা দৌড়ে তার কাছে গিয়ে বলল, ‘বন্ধু, তুমি চিৎকার দিয়েছ কেন?’

‘বন্ধুরা, এই সারা আবাসটি সাপে পরিপূর্ণ, জানালা দিয়ে সাপের কুণ্ডলী বেরিয়ে এসেছে।’ তখন গোলমালের শব্দ শুনে নাগটি জেগে গেল এবং তার আসনে উঠে বসল। ভিক্ষুরা বলল, ‘কে তুমি বন্ধু?’

‘ভন্তে, আমি একটি নাগ।’

‘কিন্তু তুমি এই কাজ করলে কেন?’

তখন নাগটি ভিক্ষুদের ব্যাপারটা খুলে বলল। ভিক্ষুরা ব্যাপারটি বুদ্ধকে জানাল। তখন ভগবান এই কারণে, এই ঘটনার প্রেক্ষিতে, ভিক্ষুদের আহ্বান করলেন এবং নাগকে উদ্দেশ্য করে বললেন : ‘তোমরা নাগেরা এই ধর্ম এবং বিনয়ে শ্রীবৃদ্ধি লাভ করতে পারবে না। যাও, নাগ। চতুর্দশী, পঞ্চদশী এবং অষ্টমীতে উপোসথ পালন করো। তাহলে তুমি নাগজন্ম থেকে মুক্ত হবে, এবং শীঘ্রই মানবজন্ম লাভ করবে।’

নাগটি, ‘আমি নাকি ধর্ম এবং বিনয়ে শ্রীবৃদ্ধি লাভ করতে পারব না!’ এই ভেবে বিষণ্ণ ও অসুখী হয়ে আর্তস্বরে চিৎকার দিয়ে উঠল এবং কাঁদতে কাঁদতে চলে গেল।

এরপর ভগবান ভিক্ষুদেরকে উদ্দেশ্য করে বললেন, ‘ভিক্ষুগণ, নাগেরা তাদের নিজেদের রূপে ফিরে যায় দুটো অবস্থায় : যখন সে নিজের স্ত্রীজাতির কারো সাথে যৌন মিলন করে, এবং যখন সে অসতর্ক হয়ে ঘুমিয়ে পড়ে। এই দুটো অবস্থায় নাগেরা নিজেদের রূপে ফিরে যায়।’—মৰ.১১১

অর্থকথামতে, এখানে প্রাণী বলতে সকল ধরনের অমানুষিক প্রাণীদের বুঝায়, ‘এমনকি দেবরাজ শক্রকেও।’ তবে উপরে মাতৃহত্যা এবং পিতৃহত্যার বিষয়ে অর্থকথার বক্তব্য থেকে দেখা যায় যে, মিশ্র মিলনের বেলায়, মানুষ এবং অমানুষের মিলনজাত সন্তান মানুষও হতে পারে, অমানুষও হতে পারে। সেই সন্তান মানুষ হলে উপসম্পদার যোগ্য, অমানুষ হলে নয়।

অনাকাঙ্ক্ষিত ব্যক্তি
নিম্নোক্ত শ্রেণির প্রার্থীদের প্রব্রজ্যা দেওয়া উচিত নয়। যেহেতু পূর্ণ উপসম্পদার প্রচলিত প্রথম ধাপটি হচ্ছে প্রব্রজ্যা, তার মানে হচ্ছে তাদের উপসম্পদা দেওয়াও উচিত নয়। কোনো ভিক্ষু এদের যেকাউকে প্রব্রজ্যা দিলে দুক্কট হয়, তবে প্রার্থীরা যথাযথভাবে প্রব্রজিত বলে গণ্য হয়, আর যদি তাদের পূর্ণ উপসম্পদা দেওয়া হয়, তাহলে তারা যথাযথভাবে উপসম্পন্ন হয় এবং তাদের বিতাড়ন করার প্রয়োজন হয় না।

১) যাদের বাধ্যবাধকতা আছে। এই সাধারণ শ্রেণিতে নিম্নোক্তরা অন্তর্ভুক্ত :

(ক) মাতাপিতা সম্মতি দেয় নি এমন সন্তান। অর্থকথামতে, এর মধ্যে জন্মগত পিতামাতা তো বটেই, পালক পিতামাতাও অন্তর্ভুক্ত। পিতা বা মাতা যদি জীবিত না হয়, অথবা সে যদি তার পুত্রকে পরিত্যাগ করে, তাহলে সেক্ষেত্রে তার সম্মতির প্রয়োজন নেই। এ থেকে যুক্তি দিয়ে বলা যায়, যদি পিতামাতার মধ্যে ডিভোর্স বা বিবাহবিচ্ছেদ হয়, আর তাদের মধ্যে কোনো একজন তাদের পুত্রের দায়দায়িত্ব সম্পূর্ণ পরিত্যাগ করে, তাহলে সেই পিতা বা মাতা থেকে অনুমতি লাভের প্রয়োজন নেই। তবে যদি উভয় পিতামাতাই পুত্রের দায়দায়িত্ব নেওয়া অব্যাহত রাখেন, তাহলে তাদের উভয়ের সম্মতি লাগবে।

অর্থকথা আরও যোগ করে যে, প্রব্রজ্যাপ্রার্থীর পিতামাতা মৃত হলে, এবং আত্মীয়-স্বজনরা প্রব্রজ্যাপ্রার্থীর উপর নির্ভরশীল হলে, তাকে প্রব্রজ্যা দেওয়ার আগে তার আত্মীয়দের জানানো বুদ্ধিমানের কাজ, যদিও তা না করলেও কোনো অপরাধ হয় না। যদি কোনো প্রার্থী তার মা-বাবার অনুমতি নিয়ে উপসম্পদা নেয়, পরে চীবর ত্যাগ করে, এবং পরে আবার উপসম্পদা নিতে চায়, তাকে অবশ্যই পুনরায় তার মা-বাবার অনুমতি নিতে হয়। কোনো প্রব্রজ্যা-প্রার্থীর মা-বাবার অনুমতি নেই, কিন্তু তবুও তাকে প্রব্রজ্যা না দিলে সে যদি আত্মহত্যা করার হুমকি দেয়, অথবা অন্য কোনো ঝামেলা বাঁধাতে চায়, সেক্ষেত্রে অর্থকথা তাকে প্রব্রজ্যা দেওয়ার পরামর্শ দেয় এবং পরে তার মা-বাবার কাছে পরিস্থিতিটা ব্যাখ্যা করে তার সাথে কথা বলতে বলার পরামর্শ দেয়। যদি কোনো প্রার্থীর বাড়ি অনেক দূরে হয়, এবং প্রব্রজ্যা প্রার্থনা করে, তখন সে সামান্য একটি শিশু হলেও তাকে প্রব্রজ্যা দেওয়াটা অনুমোদনযোগ্য। পরে তাকে কয়েকজন ভিক্ষুসহ তার মা-বাবার কাছে পাঠিয়ে তাদেরকে ব্যাপারটা জানানো যায়।

(খ) রাজার (সরকারের) সেবায় বা চাকুরিতে নিযুক্ত ব্যক্তি। অর্থকথা বলে, সরকারি চাকুরিতে থাকা ব্যক্তি উপসম্পদার জন্য অফিসিয়াল অনুমতি পেলে প্রব্রজ্যা লাভ করতে পারে। সে যদি অসমাপ্ত কোনো সরকারি কন্ট্রাক্ট বা চুক্তিতে কর্মরত থাকে, সেক্ষেত্রে সে যদি তার কাজগুলোর দায়িত্ব নেওয়ার জন্য কাউকে পায়, অথবা সে যদি সরকারের কাছ থেকে পাওয়া যে-কোনো টাকা-পয়সা ফেরত দেয়, অথবা সে যদি তাকে যে কাজের জন্য টাকা দেওয়া হয়েছে সেই কাজটা সম্পন্ন করে থাকে, তাহলে সে প্রব্রজ্যা লাভ করতে পারে। তাই যারা সামরিক চাকুরি বা অন্য কোনো সরকারি চাকুরি থেকে চলে এসেছে এবং যার জন্য তারা এখনো বেতন বা টাকা পাচ্ছে, তারা এই নিষেধাজ্ঞার আওতাভুক্ত। মৰ.৯২-এর অর্থকথা থেকে দেখা যায়, যে ব্যক্তি শাস্তি পাচ্ছে কোনো অপরাধের জন্য নয়, বরং তার স্বেচ্ছাশ্রম না দেওয়ার জন্য, সে উপসম্পদা লাভের উপযুক্ত হবে। এই অনুমোদনটা তাই সরকারি চাকুরি থেকে পালানো যে-কোনো ব্যক্তির জন্য প্রযোজ্য হবে, যে তার কাজের জন্য কোনো বেতন পাচ্ছে না। তবে এটি মনে রাখা ভালো যে, সকল সরকারি কর্মকর্তা সেই ব্যক্তির উপসম্পদাকে উপেক্ষার ভাব নিয়ে দেখবে না। আর এই নিষেধাজ্ঞার মূল কাহিনিতে রাজা বিম্বিসারের প্রধানমন্ত্রীদের পরিকল্পিত শাস্তিগুলোর কথা মনে রাখাও ভালো হবে, যারা বলেছিল, ‘মহামান্য, উপাধ্যায়ের শিরচ্ছেদ করা উচিত, বিজ্ঞপ্তিকারক আচার্যের জিহ্বা টেনে বের করে নেওয়া উচিত, এবং সেই দলের প্রত্যেকের অর্ধেক পাঁজরের হাড় ভেঙে দেওয়া উচিত।’

(গ) ঋণী ব্যক্তি। অর্থকথামতে, ঋণী বলতে এখানে পিতামাতা অথবা দাদা-দাদীর ঋণের দায়ভার তার উপর পড়েছে এমন যে কাউকে বুঝায়, আর নিজের ঋণ আছে এমন ব্যক্তিও এখানে অন্তর্ভুক্ত। অন্যরা তার ঋণের দায়ভার নিতে রাজি হলে, অথবা তা শোধের দায়িত্ব নিতে রাজি হলে সে প্রব্রজ্যা নিতে পারে। যদি খ-এর ঋণ থাকে, কিন্তু ক ভিক্ষু তা না জেনেই খ’কে প্রব্রজ্যা দেয়, এবং পরে সত্যটা জেনে যায়, তাহলে খ ভিক্ষুকে ধরে তার ঋণদাতাদের কাছে নিয়ে যাওয়া উচিত। তা না পারলে, সে খ’এর ঋণের জন্য দায়ী নয়। খুব ইচ্ছা হলে, বা যদি দেখে যে, খ তার ধর্মচর্চায় আন্তরিক, সেক্ষেত্রে খ’এর ঋণগুলো শোধ করার ব্যবস্থা সে গ্রহণ করতে পারে। কিন্তু সে খ’এর ঋণের কথা আগেভাগে জেনে তা নিজে শোধ করে দেবে এই ইচ্ছায় সে তাকে প্রব্রজ্যা দিতে পারে না। প্রব্রজ্যা দিলে তার দুক্কট হয়।

(ঘ) দাস। অর্থকথামতে, দেশের প্রচলিত প্রথা ও আইন অনুযায়ী দাসটি যদি তার দাসত্ব থেকে মুক্ত হয়, তাহলে সে প্রব্রজ্যা নিতে পারে। এই বিধিতে দাসের ছেলেকেও দাস হিসেবে গণ্য করা হবে কি না তা নিয়ে অর্থকথাগুলোর মধ্যে মতপার্থক্য রয়েছে। অর্থকথা বলে- হ্যাঁ, টীকা (গন্ঠীপদকে উদ্ধৃতি দিয়ে) বলে- না। এই ভিন্নমতগুলো কি বিষয়টি নিয়ে লেখকদের নিজস্ব ধারণার প্রকাশ, নাকি তাদের গ্রন্থগুলো লেখার সময় প্রচলিত আইনগুলোর প্রকাশ, তা কারো জানা নেই। তবে অর্থকথা একটি হৃদয়ছোঁয়া কাহিনি বলেছে, যেখানে একজন ভিক্ষু তার উপসম্পদার পরে জেনে যায় যে, তার মা ছিল অনুরাধাপুর থেকে পালানো দাসী। সে তার মায়ের মালিকদের কাছে যায় এবং ভিক্ষু হিসেবে থাকার জন্য তাদের অনুমতি প্রার্থনা করে (যদিও তার সেটি করার প্রয়োজন ছিল না, কারণ সে ইতিমধ্যেই ভিক্ষু হয়ে গেছে, আর সেভাবেই সে থাকতে পারে, তারা যা বলে বলুক না কেন)। সে যাই হোক, তারা তাদের অনুমতি দেয়, তাকে আবশ্যকীয় দ্রব্যসামগ্রী দেয়, এবং অবশেষে একসময় সে অর্হৎ হয়।

২) যাদের গুরুতর, বিকৃত ধরনের, অথবা সংক্রামক রোগ আছে। পিটক এই শ্রেণিকে তিনটি ভাগে ভাগ করেছে :

(ক) যে ব্যক্তির কুষ্ঠ, ফোড়া, একজিমা, যক্ষা অথবা মৃগীরোগ আছে। কেউ কেউ প্রশ্ন তুলেছে, এই নিষেধাজ্ঞাটি রোগীদের প্রতি ঠিক কতটুকু করুণা দেখাচ্ছে, তবে এই বিধির মূল কাহিনি থেকে দেখা যায়, এই বিধিটি ভিক্ষুদের এবং গৃহী দায়কদের প্রতি করুণাবশত বেধে দেওয়া হয়েছে, না হলে তারা অসুস্থ ব্যক্তিদের সেবাযত্নে ভারাক্রান্ত হয়ে যেত।

সেই সময় মগধবাসীদের মধ্যে পাঁচটি রোগ ছড়িয়ে পড়েছিল : কুষ্ঠ, ফোড়া, একজিমা, যক্ষা এবং মৃগীরোগ। এই পাঁচটি রোগে ক্লিষ্ট হয়ে লোকজন (ডাক্তার) জীবক কোমারভচ্চের কাছে গেল এবং বলল, ‘আচার্য, আমাদের চিকিৎসা করলে ভালো হয়।’

‘আর্যগণ, আমার অনেক কাজ আছে। আমি খুব ব্যস্ত। আমার মগধরাজ বিম্বিসারকে দেখতে হয়, তার অন্তঃপুরকে দেখতে হয় এবং বুদ্ধসহ ভিক্ষুসংঘকে দেখতে হয়। আমি আপনাদের চিকিৎসা করতে পারব না।’

তখন সেই লোকদের মনে এই চিন্তা জাগল, ‘এই শাক্যপুত্রীয় শ্রমণেরা সুশীল এবং সদাচারসম্পন্ন। তারা ভালো ভালো খাদ্য খেয়ে, বাতাসের হাত থেকে রক্ষা পাওয়া যায় এমন খাটে ঘুমিয়ে থাকে (পাচি.৬৫ দেখুন)। আমরা এই শাক্যপুত্রীয় শ্রমণদের কাছে প্রব্রজ্যা নিলে কেমন হয়? সেখানে ভিক্ষুরা আমাদের যত্ন নেবে এবং জীবক কোমারভচ্চ আমাদের চিকিৎসা করবে।’ তাই তারা ভিক্ষুদের কাছে গিয়ে প্রব্রজ্যার প্রার্থনা করল। ভিক্ষুরা তাদের প্রব্রজ্যা দিল, তারা তাদের পূর্ণ উপসম্পদা দিল। ভিক্ষুরা তাদের সেবাযত্ন করল, এবং জীবক কোমারভচ্চ তাদের চিকিৎসা করল। সেই সময় ভিক্ষুরা অনেক অসুস্থ ভিক্ষুকে সেবাযত্ন করতে গিয়ে ক্রমাগত ভিক্ষা করে যাচ্ছিল, ক্রমাগত ইঙ্গিত করছিল, ‘রোগীর জন্য খাদ্য দিন। রোগীর সেবকের জন্য খাদ্য দিন। রোগীর জন্য ওষুধ দিন।’ জীবক কোমারভচ্চ অনেক অসুস্থ রোগীর সেবা করতে গিয়ে রাজার কাজে অবহেলা করল।

তখন কোনো একজন লোক পাঁচটি রোগে ক্লিষ্ট হয়ে জীবক কোমারভচ্চের কাছে গেল... (উপরের মতো)। তখন তার মনে এই চিন্তা জাগল, ‘... আমি এই শাক্যপুত্রীয় শ্রমণদের কাছে প্রব্রজ্যা নিলে কেমন হয়? সেখানে ভিক্ষুরা আমাকে যত্ন নেবে এবং জীবক কোমারভচ্চ আমাকে চিকিৎসা করবে। আমি সুস্থ হলে চীবর ত্যাগ করব।’ তাই সে ভিক্ষুদের কাছে গিয়ে প্রব্রজ্যার প্রার্থনা করল। ভিক্ষুরা তাকে প্রব্রজ্যা দিল, তারা তাকে পূর্ণ উপসম্পদা দিল। ভিক্ষুরা তাকে সেবাযত্ন করল, এবং জীবক কোমারভচ্চ তাকে চিকিৎসা করল। সুস্থ হলে সে চীবর ত্যাগ করল।

তখন জীবক কোমারভচ্চ সেই চীবর ত্যাগ করা লোকটিকে দেখল। তাকে দেখে সে তাকে জিজ্ঞেস করল, ‘আর্য, আপনি কি ভিক্ষুদের মধ্যে প্রব্রজিত ছিলেন না?’

‘জ্বি, আচার্য।’

‘কিন্তু কেন আপনি এমন কাজ করলেন?’

তখন লোকটি ব্যাপারটা জীবক কোমারভচ্চকে খুলে বলল। জীবক কোমারভচ্চ বিষয়টির সমালোচনা করল, অভিযোগ করল এবং চারদিকে ছড়িয়ে দিল, ‘কীভাবে ভন্তেরা পাঁচটি রোগে ক্লিষ্ট ব্যক্তিকে প্রব্রজ্যা দিতে পারে?’—মৰ.৮৮-৮৯

এই রোগগুলোর মধ্যে চারটিকে অর্থকথায় ব্যাখ্যা করা হয়েছে। কুষ্ঠরোগ এর মধ্যে মামড়ি বা খোসপাঁচড়া, সংক্রামক চর্মরোগ (yaws), এবং কচ্ছুরোগ (psoriasis- একজাতীয় অসংক্রামক চর্মরোগ, যাতে লাল লাল দাগ হয় এবং চামড়া উঠে আসে) অন্তর্ভুক্ত। এমন রোগ যদি ছোটো ছোটো ছোপ ছোপ দাগের মতো হয়, এবং তা নখের সাইজের হয়, আর এমন জায়গায় হয় যা চীবর রুম করে পরলে ঢাকা থাকে, এবং সেটি যদি এমন অবস্থায় হয়, যা আর বাড়বে না, তাহলে প্রার্থী তখন প্রব্রজ্যা নিতে পারে। কিন্তু সেই দাগগুলো মুখে অথবা হাতের পিঠে দেখা যায়, তাহলে সেগুলো ছোটো না হলেও এবং না ছড়ালেও প্রব্রজ্যা নেওয়া উচিত নয়। চিকিৎসার মাধ্যমে সেই দাগগুলো সম্পূর্ণ দূর করলে তখন সে প্রব্রজ্যা নিতে পারে। টীকা এখানে আরও যোগ করেছে যে, নখ মানে হচ্ছে কড়ে আঙুল বা পায়ের বুড়ো আঙুলের নখ। যদি সেই দাগগুলো ছোটো হয় এবং ঢেকে রাখা জায়গায় হয়, কিন্তু সেগুলো ছড়াতে থাকে, তাহলে প্রার্থীর প্রব্রজ্যা নেওয়া উচিত নয়।

অর্থকথামতে, ফোড়া এর মধ্যে চামড়ার অস্বাভাবিক বৃদ্ধি হয় এমন জিনিস—যেগুলো দেখতে আঙুল বা গরুর দুধের বোঁটার মতো লাগে—সেগুলোও অন্তর্ভুক্ত। ফোড়াগুলো যদি না ছড়াতে থাকে, এবং বরই বীচির (আকারে জলপাইয়ের বীচির মতো) থেকে বড় না হয়, এবং চীবর রুম করে পরলে ঢাকা থাকে, তাহলে সে প্রব্রজ্যা নিতে পারে। তবে সেগুলো যদি অনাবৃত জায়গায় হয়, তাহলে পারে না। মেচেতা ও আঁচিল এখানে ফোড়া হিসেবে গণ্য নয়।

একজিমার মধ্যে অনেক ধরনের ত্বকের রোগ অন্তর্ভুক্ত, এগুলো ‘কুষ্ঠ’রোগের মধ্যে অন্তর্ভুক্ত রোগগুলো থেকে ভিন্ন এ কারণে যে, এগুলো দুর্বলকর নয়, এবং এগুলো থেকে ক্ষত হয় না বা পুঁজ/রস নিঃসৃত হয় না। তাই দাদ এবং পায়ের আঙুলগুলোর মাঝখানে হওয়া ত্বকের সংক্রামক রোগও এই শ্রেণিতে পড়ে। আগের শ্রেণির মতোই, ছোটো ছোটো, ছড়ায় না, এবং চীবর রূম করে পরলে ঢাকা থাকে, এমন রোগ হলে তা অনুমোদনযোগ্য।

মৃগীরোগের মধ্যে দীর্ঘক্ষণ অজ্ঞান হয়ে থাকা এবং অল্পক্ষণ অজ্ঞান হয়ে থাকা মৃগীরোগও অন্তর্ভুক্ত, আর সেই সাথে ভূতগ্রস্ত হয়ে খিঁচুনি হলে তা-ও অন্তর্ভুক্ত।

(খ) গলগণ্ড আছে এমন ব্যক্তি। মনে হয় এই রোগটির সেই সময়ে কোনো চিকিৎসা ছিল না। বর্তমানে এমন ব্যক্তি সুস্থ হয়ে উঠলে প্রব্রজ্যা নিতে পারে।

(গ) কোনো ‘খারাপ’ রোগে ক্লিষ্ট ব্যক্তি। অর্থকথামতে, এর মধ্যে পাইলস, ভগন্দর বা ফিস্টুলা, পিত্তের বা কফের প্রকোপ, কাশি, হাঁপানি, অথবা যে-কোনো রোগ ‘যা দীর্ঘদিন ধরে কষ্ট দিচ্ছে (অর্থকথার থাই সংস্করণে নিচ্চাতুর বলা হয়েছে), অতিরিক্ত যন্ত্রণাদায়ক, জঘন্য এবং অনুপযোগী।’ এইডস এবং ক্যান্সারও এই শ্রেণিতে আসবে।

৩) শান্তি ব্যাহতকারী। এই শ্রেণিতে তিনটি ভাগ আছে :

(ক) ‘পতাকা দিয়ে মোড়ানো’ অপরাধী। অর্থকথামতে, এর মানে হচ্ছে কুখ্যাত অপরাধী। মনে হয়, এ ধরনের ব্যক্তি তার অপরাধের জন্য স্বল্প বা দীর্ঘ মেয়াদে জেল খেটেছে কি না তা এখানে ব্যাপার নয়, তবে কোনো গ্রন্থেই এটি উল্লেখ নেই। সে জেল খাটুক বা না খাটুক, তার জন্য এই নিষেধাজ্ঞাটা প্রযোজ্য হবে। অর্থকথা উল্লেখ করে, সে যদি তার খারাপ আচরণগুলো সংশোধন করে বহুল পরিচিত হয়ে ওঠে, অর্থাৎ ভালো হয়ে যায়, তাহলে তাকে প্রব্রজ্যা দেওয়া যায়। সে যদি রাজপুত্র হয়, আর সে প্রব্রজ্যা নিলে রাজা যদি খুশি হন, তাহলে তাকে প্রব্রজ্যা দেওয়া যায়। ছোটখাটো অপরাধী, যারা ধরা পড়ে নি এবং তাদের অপরাধমূলক কর্মকাণ্ড ত্যাগ করেছে, তারা এই নিষেধাজ্ঞার অধীন নয়। এই নিষেধাজ্ঞাটা হয়েছিল মূলত অঙ্গুলিমাল ভন্তের উপসম্পদার প্রেক্ষিতে জনগণের প্রতিক্রিয়ার ফলে (অঙ্গুলিমালসুত্তং, মনি.২.৪.৬ দেখুন)। পিটকের কয়েকটি উদাহরণের মধ্যে এটি একটি, যেখানে বুদ্ধ তার শিষ্যদের যা করতে মানা করেছেন, সে-ধরনের কাজ কিন্তু তিনি নিজেই করেছেন এবং তা এ কারণে যে, তিনি তার কাজের ফলাফল বা পরিণাম কী হবে তা আগে থেকে বলতে পারতেন, কিন্তু তার শিষ্যদের এমন দূরদৃষ্টি থাকবে বলে তিনি বিশ্বাস করেন নি, এমনকি অর্হৎদেরও নয়।

(খ) কোনো সন্দেহভাজন অপরাধী, যার জন্য গ্রেফতারি পরোয়ানা জারি করা হয়েছে। বর্তমানে এর মধ্যে যারা জামিনে আছে সে-সব লোকজনও অন্তর্ভুক্ত।

(গ) যে অপরাধী তার শেকল ভেঙেছে, অর্থাৎ কারাগার বা অন্য কোনো বন্দী দশা থেকে পালিয়েছে। অর্থকথা উল্লেখ করে যে, পলায়নকারী যদি অপরাধী না হয়, শুধু কর্তৃপক্ষের ইচ্ছাকে মেনে নেওয়ার জন্যই তাকে বন্দী করে রাখা হয়ে থাকে, সেক্ষেত্রে সে প্রব্রজ্যা লাভ করতে পারে। যদি তাকে মিথ্যাভাবে অভিযুক্ত করা হয় এবং সে পালিয়ে আসে, তাহলে তার সেই দেশে প্রব্রজ্যা নেওয়া উচিত নয়, অন্য কোনো দেশে প্রব্রজ্যা নেওয়া উচিত। এখানে অর্থকথার এই বক্তব্যের সাথে দাসের সন্তান-সংশ্লিষ্ট পরামর্শের তুলনা করলে বেশ কৌতূহলোদ্দীপক একটি বিষয় উঠে আসে। এ ক্ষেত্রে অর্থকথা সিভিল আইনের অন্যায় প্রয়োগকে অমান্য করতে চাচ্ছে, কিন্তু কখনই সিভিল আইনকে চ্যালেঞ্জ করে নি বা তা নিয়ে প্রশ্ন তোলে নি, তা যত অন্যায়ই হোক না কেন।

৪) কঠোর শাস্তির চিহ্ন আছে এমন ব্যক্তি। পিটক এখানে দু-ধরনের ব্যক্তির উল্লেখ করেছে :

(ক) যে ব্যক্তিকে শাস্তি হিসেবে চাবুক বা লাঠি দিয়ে পেটানো হয়েছে। অর্থকথা এই নিষেধাজ্ঞাকে বাড়িয়ে অন্যান্য ধরনের পিটুনিকেও অন্তর্ভুক্ত করেছে, যেমন : কনুই দিয়ে পিটুনি খাওয়া, হাঁটু দিয়ে, নারিকেল অথবা পাথর দিয়ে পিটুনি খাওয়া। তার ক্ষতগুলো সেরে গেলে এবং আঘাতের দাগগুলো ভালো হয়ে গেলে এরপর তাকে প্রব্রজ্যা দেওয়া যায়।

(খ) যে ব্যক্তির গায়ে শাস্তিস্বরূপ উত্তপ্ত লোহা দিয়ে কোনো চিহ্ন এঁকে দেওয়া হয়েছে অথবা কোনো উল্কি আঁকা হয়েছে। এখানেও প্রার্থীর ক্ষতগুলো সেরে গেলে এবং চীবর একাংশ করে রুম করলে যদি সেই ক্ষতের দাগগুলো দেখা না যায়, তাহলে তাকে প্রব্রজ্যা দেওয়া যায়। গ্রন্থগুলো উল্কি আঁকার উল্লেখ করেছে শুধু শাস্তির বেলায়, তাই এটি ধরে নেওয়া যৌক্তিক যে, যারা স্বেচ্ছায় নিজেদের গায়ে উল্কি এঁকেছে তারা এখানে প্রব্রজ্যার জন্য নিষিদ্ধ নয়। তবুও, চীবর রুম করলে যদি উল্কিগুলো দেখা যায়, সেক্ষেত্রে সেই উল্কিতে যদি এমন কোনো শব্দ বা নকশা থাকে যা ভিক্ষুর আদর্শের সরাসরি বিপরীত, সেগুলোকে তুলে ফেলাই বুদ্ধিমানের কাজ।

৫) যারা শারীরিকভাবে প্রতিবন্ধী, দুর্বল অথবা বিকৃত। নিম্নোক্ত তালিকাটি পিটক থেকে নেওয়া হয়েছে, আর অর্থকথার কথাগুলো তৃতীয় বন্ধনীর মধ্যে দেওয়া হয়েছে : যার একটি হাত কাটা [অর্থকথা : কমপক্ষে হাতের তালু কাটা গেছে এমন]... একটি পা কাটা [অর্থকথা : কমপক্ষে পায়ের গুলফ পর্যন্ত কাটা]... একটি হাত ও একটি পা কাটা... একটি কান কাটা... একটি নাক কাটা... একটি কান ও একটি নাক কাটা [অর্থকথা : কান ও নাকের ক্ষেত্রে, যদি কাটা অংশটা জোড়া দেওয়া যায়, তাহলে প্রার্থী প্রব্রজ্যা লাভ করতে পারে]... হাতের বা পায়ের কোনো আঙুল কাটা [অর্থকথা : যাতে নখের কোনো কিছু দেখা না যায়]... হাতের বা পায়ের বুড়ো আঙুল কাটা... রগ (tendon) কাটা... জোড়া বা যুক্ত আঙুল আছে এমন [অর্থকথা : অপারেশনের মাধ্যমে আঙুলগুলো আলাদা করা হলে, অথবা অতিরিক্ত আঙুলটি কেটে ফেলে দেওয়া হলে প্রব্রজ্যা দেওয়া যায়]... কুঁজো ব্যক্তি [অর্থকথা : সামনের দিকে কুঁজো হয়ে ঝুঁকে থাকে এমন ব্যক্তি, পিছন দিকে ঝুঁকে থাকে এমন ব্যক্তি, উভয় দিকেই ঝুঁকে থাকে এমন ব্যক্তি; সকল প্রার্থীর মধ্যেই সামান্য কুঁজো ভাব আশা করা যায়, কারণ একমাত্র বুদ্ধই হচ্ছেন যথাযথভাবে খাড়া]... বামন... বিকৃত পা-যুক্ত (অথবা গোদ রোগ) [অর্থকথা : পা অপারেশন করে স্বাভাবিক হলে তখন সে প্রব্রজ্যা নিতে পারে]... যে সভার সম্মানহানি করে [অর্থকথা : কোনো অঙ্গবিকৃতির মাধ্যমে; (এই তালিকাটি খুব দীর্ঘ এবং এর মধ্যে এমন কতগুলো বিষয় আছে যেগুলো আপাতদৃষ্টিতে নির্দোষ বলা যায়, যেমন : যুক্ত ভ্রূ, দাড়ি বা গোঁফ নেই ইত্যাদি। এখানে মনে হয় অর্থকথা একটু বাড়াবাড়ি করে ফেলেছে)]... যার এক চোখ অন্ধ... যার কোনো বাঁকা অঙ্গ আছে [অর্থকথা : অঙ্গ = হাত, পা অথবা আঙুল]... যে খোঁড়া... যে অর্ধেক অবশ [অর্থকথা : এক হাত অবশ, অথবা এক পা, অথবা এক পাশ অবশ]... যে পঙ্গু [অর্থকথা : যার চলতে হলে ক্রাচ বা টুল প্রয়োজন হয়]... বুড়ো হওয়ার কারণে দুর্বল... অন্ধ... বোবা [অর্থকথা : কথা বলতে পারে না অথবা এমন তোতলায় যে ত্রিশরণও স্পষ্টভাবে উচ্চারণ করতে পারে না]... বধির... অন্ধ এবং বোবা... অন্ধ এবং বধির (§BD-তে উল্লিখিত হয় নি)... বধির এবং বোবা... অন্ধ এবং বধির এবং বোবা।

এখানেও কেউ কেউ এসব নিষেধাজ্ঞার পিছনে করুণা কতটুকু আছে সে বিষয়ে প্রশ্ন তুলেছে। কিন্তু এই নিষেধাজ্ঞাগুলোর উদ্দেশ্যই হচ্ছে যারা তাদের পরিবারের বোঝা বা লজ্জার কারণ, তারা যাতে ভিক্ষুদের বোঝা হয়ে না দাঁড়ায়। পিটকে অন্ততপক্ষে একটি উদাহরণ আছে যেখানে একজন বামনও উপসম্পদা লাভ করেছিল এবং অর্হৎ হয়েছিল (পঠম/দুতিযলকুণ্ডকভদ্দিযসুত্তং উদান ৭.১,২), কিন্তু অঙ্গুলিমালের মতোই এখানেও সে সম্ভবত সংঘে গৃহীত হয়েছিল বুদ্ধের নিজের মাধ্যমেই। এমন যদি হয় যে, কোনো ভিক্ষু তার উপসম্পদার পরে এমন প্রতিবন্ধকতাতে ভুগে থাকে, যেমন সে হয়তো অন্ধ হয় অথবা একটি অঙ্গ হারায়, সেক্ষেত্রে তার চীবর ত্যাগের দরকার নেই, এবং তার সতীর্থ ভিক্ষুরা তার সেবাযত্ন করতে দায়বদ্ধ (অধ্যায়-৫ দেখুন)।

আনুষ্ঠানিকভাবে অপ্রস্তুত
অর্থকথা বলে, নিম্নোক্ত প্রার্থীদের পূর্ণ উপসম্পদা দেওয়া উচিত নয়। ৰিনয-মুখ বলে, তাদের প্রব্রজ্যা দেওয়াও উচিত নয়। তারা কোনোমতে উপসম্পদা লাভ করলে সেই উপসম্পদা বৈধ হবে কি না তা নিয়ে যদিও পিটকে কোনো মন্তব্য নেই, তবে অর্থকথার দৃঢ়মত হচ্ছে, তাদের উপসম্পদা বৈধ। যেহেতু এই অযোগ্যতাগুলো আনুষ্ঠানিক, এবং সেগুলো সংশোধন করা সহজ, তাই সেগুলোকে উপেক্ষা করার কোনো কারণ থাকা উচিত নয়। এমন প্রার্থীকে উপসম্পদা দেওয়ার কাজে অংশগ্রহণ করলে দুক্কট হয়। এগুলো হচ্ছে :

-  যে ব্যক্তির ছাবেক এবং পূর্ণ ত্রিচীবর নেই।

-  যে ব্যক্তির ছাবেক অথবা ত্রিচীবর ধার করে আনা জিনিস।

-  যে ব্যক্তির কোনো যথাযথ উপাধ্যায় নেই। উপাধ্যায়কে অবশ্যই একজন সত্যিকারের ভিক্ষু হতে হবে (কোনো সংঘ বা দল উপাধ্যায়ের ভূমিকা পরিপূরণ করতে পারে না)। তার অন্যান্য যোগ্যতাগুলো বৌভিবি-১, অধ্যায়-২-এ দেওয়া হয়েছে।

বিশেষ ক্ষেত্র
আগে সাময়িক বরখাস্ত হলে
কোনো প্রার্থী আগে ভিক্ষু হয়ে থাকলে, তখন সে তার অপরাধ না দেখার জন্য সাময়িক বরখাস্ত হয়েছিল কি না, কোনো অপরাধ সংশোধন না করার জন্য সাময়িক বরখাস্ত হয়েছিল কি না, অথবা কোনো পাপদৃষ্টি পরিত্যাগ না করার জন্য সাময়িক বরখাস্ত হয়েছিল কি না তা সংঘের যাচাই করে দেখা উচিত। সে যদি আগে সাময়িক বরখাস্তকৃত হয়ে থাকে (উদাহরণ হিসেবে ধরা যাক, সে তার অপরাধ না দেখার জন্য সাময়িক বরখাস্ত হয়েছে), তাহলে তাকে নিম্নোক্তভাবে বিচার করা যায় :

সে উপসম্পদা চাইলে তাকে বলতে হবে, ‘তুমি কি অপরাধটা দেখবে?’ সে যদি বলে : হ্যাঁ, তাহলে তাকে প্রব্রজ্যা দেওয়া যাবে। সে যদি বলে : না, তাহলে তাকে প্রব্রজ্যা দিতে নেই। প্রব্রজ্যা দেওয়ার পরে, তাকে জিজ্ঞেস করতে হবে, ‘তুমি কি অপরাধটা দেখবে?’ সে যদি বলে : হ্যাঁ, তাহলে তাকে উপসম্পদা দেওয়া যাবে। সে যদি বলে : না, তাহলে তাকে উপসম্পদা দিতে নেই। উপসম্পদা দেওয়ার পরে তাকে জিজ্ঞেস করতে হবে, ‘তুমি কি অপরাধটা দেখবে?’ সে যদি বলে : হ্যাঁ, তাহলে তাকে স্বমর্যাদায় ফেরানো যাবে। সে যদি বলে : না, তাহলে তাকে স্বমর্যাদায় ফেরাতে নেই। স্বমর্যাদায় ফেরানোর পরে তাকে জিজ্ঞেস করতে হবে, ‘তুমি কি অপরাধটা দেখ?’ যদি সে বলে : হ্যাঁ, তাহলে ভালো। না হলে যদি সংঘ সম্মিলিত করা যায়, তখন তাকে আবার সাময়িক বরখাস্ত করতে হবে। আর যদি সংঘকে সম্মিলিত করা না যায়, তখন তার সাথে মেলামেশা অথবা সম্পর্ক রাখলে কোনো অপরাধ হয় না (পাচি.৬৯ দেখুন)।

যাচাইপর্ব
আরেকটি বিশেষ ক্ষেত্র হচ্ছে, যে ব্যক্তি আগে অন্য ধর্মে উপসম্পদা লাভ করেছে। মৰ.৮৬ বলে, তাকে অবশ্যই প্রথমে চার মাসের যাচাইপর্ব অনুমোদন করতে হবে। অর্থকথা দৃঢ়ভাবে বলে, এই যাচাইপর্বটা শুধু নগ্ন সন্ন্যাসীদের ক্ষেত্রে প্রযোজ্য, তবে পিটকে এর ব্যতিক্রম আছে শুধু তাদের জন্য, যাদের আগের ধর্মটি কর্মবাদ শিক্ষা দেয়। তাই যে-সমস্ত ধর্ম কর্মবাদের বিরোধিতা করে (উদাহরণস্বরূপ, একজনের সুখ-দুঃখ সম্পূর্ণরূপে কোনো সৃষ্টিকর্তা দ্বারা পূর্বনির্ধারিত, অথবা কোনো অব্যক্ত শক্তি দ্বারা সম্পূর্ণরূপে পূর্বনির্ধারিত), অথবা কর্মের বিশেষ বিধান সম্পর্কে শিক্ষা দেয় (যেমন : কয়েকটি বৌদ্ধধর্ম যেগুলো কর্মফলগুলোকে প্রতিহত করার বিভিন্ন বিধান বা রীতিনীতি সম্পর্কে শিক্ষা দেয়), সে-সব ধর্মের জন্য এই যাচাইপর্ব প্রযোজ্য।

যাচাইপর্ব অনুমোদন করা হয় এভাবে : প্রার্থী প্রব্রজ্যা নেয় এবং এরপর তিনবার যাচাইপর্বের প্রার্থনা করে। সংঘ তাকে উপযুক্ত দেখলে একটি প্রস্তাব ও একটি ঘোষণার মাধ্যমে যাচাইপর্বের অনুমোদন করতে পারে। অনুরোধ এবং কর্মবাক্যগুলো পরিশিষ্ট ২-এ দেওয়া আছে।

যদি, যাচাইপর্বে থাকার সময় সে নিম্নোক্ত কোনোভাবে আচরণ করে, তাহলে সে তার যাচাইপর্বে ব্যর্থ হয় এবং তাকে উপসম্পদা দেওয়া যাবে না। অর্থকথা যোগ করে যে, ‘এমনকি সে যদি ঘ্যাংঘরে গিয়েও শেষমুহূর্তে ব্যর্থ হয়, অথবা অষ্টসমাপত্তি লাভ করে,’ তাহলেও নয়। তবে সে যদি তবুও উপসম্পদা নিতে চায়, তার যাচাইপর্ব আবার নতুন করে চার মাসের জন্য শুরু হয়। তবে অর্থকথা বলে, যদি সে স্রোতাপন্ন হয়, তাহলে তাকে সেই দিনই উপসম্পদার জন্য অনুমোদন করা উচিত। যেহেতু কীসে স্রোতাপন্ন হয়, তা নিয়ে আধুনিক ভাবনা-পদ্ধতিগুলো একমত হতে পারে নি, তাই এমন দাবি সব সময় বিতর্কিত হবে, আর বুদ্ধিমানের কাজ হচ্ছে তাকে তার যাচাইপর্ব সম্পন্ন করতে দেওয়া। যদি সে সত্যিই স্রোতাপন্ন হয়ে থাকে, তাহলে কিছুটা দেরি হলেও তার খুব একটা মাইন্ড করার কথা নয়।

প্রার্থী তার যাচাইপর্বে ব্যর্থ হয় যদি—

১) সে কোনো গ্রামে খুব ভোরে প্রবেশ করে, আর গ্রাম থেকে ফিরে আসে খুব দেরিতে। অর্থকথামতে, খুব ভোরে মানে হচ্ছে যখন ভিক্ষুরা তাদের সকালের দৈনন্দিন কাজগুলো সম্পাদন করছে তখন, আর খুব দেরিতে মানে হচ্ছে সে খাওয়ার জন্য গ্রামে থাকে, গ্রামবাসীদের সাথে জাগতিক ব্যাপারগুলো নিয়ে আলোচনা করে। সে ফিরে এসে তার আচার্যের প্রতি কর্তব্যগুলো পালন করে না, সে সোজা তার আবাসে ফিরে গিয়ে ঘুমিয়ে পড়ে।

২) সে কোনো পতিতা, বিধবা অথবা তালাকপ্রাপ্ত মহিলা, অথবা কোনো ‘মোটাসোটা রাজকন্যা’ (কোনো মহিলারূপী পুরুষ?—অধ্যায়-১১ দেখুন), অথবা কোনো পণ্ডক, অথবা কোনো ভিক্ষুণীর সাথে মেলামেশা করে (পরিশিষ্ট ৫ দেখুন)। টীকামতে, মেলামেশা করা মানে হচ্ছে তাদের সাথে বন্ধু বা ঘনিষ্ঠজনের মতো আচরণ করা। অর্থকথা আরও যোগ করে, ভিক্ষুদের সাথে নিয়ে তাদের সাথে দেখা করলে অথবা ভিক্ষুদের কাজের সূত্রে তাদের সাথে দেখা করলে সেটি ঠিক আছে।

৩) সে তার সতীর্থ ব্রহ্মচারীদের সংশ্লিষ্ট ছোটো-বড় ব্যাপারগুলোতে কুশলী নয়, দক্ষ নয়, অধ্যবসায়ী নয়, সেগুলোর কৌশল বা পদ্ধতিগুলো সে চট করে ধরতে পারে না, সেগুলো করতে ইচ্ছুক নয়, অথবা অন্যদের দিয়ে করাতেও ইচ্ছুক নয়। অর্থকথা বলে, এখানে বড় ব্যাপার মানে হচ্ছে চৈত্য ও অন্যান্য বাড়িগুলো মেরামত করার জন্য ভিক্ষুদের একত্রে কাজ করার জন্য ডাকা। ছোটো ব্যাপার মানে হচ্ছে খন্ধকের ব্রত বা শিষ্টাচারবিধিগুলো (অধ্যায়-৯ দেখুন)। অধ্যবসায়ী নয় মানে হচ্ছে, উদাহরণস্বরূপ, তার কিছু কাজ শেষ করতে হবে, কিন্তু তবুও সে খুব ভোরে পিণ্ডচারণে যায় এবং রুমে ফিরে এসে সেই যে ঘুমিয়ে পড়ে এবং একদম বিকেলের দিকে জাগে। সেগুলো করতে ইচ্ছুক নয় মানে হচ্ছে অসুস্থতার অজুহাত দেখায় অথবা ‘শুধু মাথাটা দেখায়’, অর্থাৎ যেখানে কাজ চলছে সেখানে একটুক্ষণের জন্য দেখা দিয়ে আসে, কিন্তু আসলে কোনো কাজই করে না।

৪) তার আবৃত্তি নেই, জিজ্ঞাসা (ধর্মের ব্যাপারে জিজ্ঞাসা করা—পঞ্ঞাসুত্তং, অনি.৮.১.২ দেখুন) নেই, উচ্চতর শীল নেই, উচ্চতর মন নেই, উচ্চতর প্রজ্ঞা নেই। অর্থকথামতে, উচ্চতর শীল মানে হচ্ছে পাটিমোক্খ শীল; উচ্চতর মন হচ্ছে লৌকিক ধ্যান; উচ্চতর প্রজ্ঞা মানে হচ্ছে লোকোত্তর মার্গ।

৫) সে যে ধর্ম থেকে এসেছে সেই ধর্মের আচার্যের অগুণ বর্ণনা করলে রাগ করে, অসন্তুষ্ট হয়, বিষণ্ণ হয়; সেই ধর্মের দৃষ্টিভঙ্গি, উদ্দীপনা, পছন্দ-অপছন্দ, বিশ্বাসের অগুণ বর্ণনা করলে রাগ করে, অসন্তুষ্ট হয়, বিষণ্ণ হয়। বুদ্ধের, ধর্মের অথবা সংঘের অগুণ বর্ণনা করলে সন্তুষ্ট হয়, খুশি হয় অথবা খুশিতে আত্মহারা হয়।

যদি চার মাস পরে, প্রার্থী এগুলোর কোনোটাতেই ব্যর্থ না হয়, তাহলে তাকে পূর্ণ উপসম্পদা দেওয়া যায়। সে ব্যর্থ হলেও যদি তাকে পূর্ণ উপসম্পদা দেওয়া হয়, তাহলে কী হবে, তা নিয়ে কোনো গ্রন্থই উল্লেখ করে নি। আপাতদৃষ্টিতে তার উপসম্পদা বৈধ হবে ঠিকই, কিন্তু তাকে উপসম্পদা দেওয়া ভিক্ষুদের প্রত্যেকের দুক্কট হবে।

সভার বৈধতা
মধ্যগঙ্গা উপত্যকায় বা মধ্যদেশে পূর্ণ উপসম্পদার জন্য ন্যূনতম দশজন ভিক্ষু লাগে। প্রত্যন্ত জেলাগুলোতে (এর মধ্যে মধ্য গঙ্গা উপত্যকার বাইরে সমগ্র পৃথিবী অন্তর্ভুক্ত) পাঁচজন ভিক্ষুতেই যথেষ্ট হয় যদি তাদের মধ্যে একজন বিনয়-বিশেষজ্ঞ থাকে। এখানে অর্থকথা বিনয়-বিশেষজ্ঞ মানে বুঝিয়েছে কর্মবাক্য আবৃত্তিতে দক্ষ কোনো ভিক্ষুকে, কিন্তু এটি বাড়াবাড়ি রকমের উদারতা বলে মনে হয়। মৰ.৬৯ ব্যাখ্যা করতে গিয়ে অর্থকথা বলে যে, সকল সংঘকর্মে কর্মবাক্য আবৃত্তির জন্য ‘একজন দক্ষ, অভিজ্ঞ’ ধর্মআবৃত্তিকারকের উপস্থিত থাকা প্রয়োজন। তাই এখানে সেটাকে বিশেষ প্রয়োজন হিসেবে উল্লেখের কোনো কারণ আছে বলে মনে হয় না। এ ধরনের ঘটনায় বিনয়-বিশেষজ্ঞের একটি অধিকতর সম্ভাব্য সংজ্ঞা হবে, পাটিমোক্খতে দক্ষ এবং প্রব্রজ্যা ও উপসম্পদার বিধিবিধান ও কার্যপ্রক্রিয়াগুলো সম্পর্কে সুচারুরূপে জানে।

মৰ.২৫৯ মধ্যগঙ্গা উপত্যকার সীমানা নিখুঁতভাবে নির্দেশ করেছে- পূর্বে মহাসালা, দক্ষিণ-পূর্বে সল্লৰতী নদী, দক্ষিণে সেতকণ্ণিকা শহর, পশ্চিমে থূন গ্রাম, এবং উত্তরে উসীরদ্ধজ পর্বতের ঢাল। দুর্ভাগ্যবশত, এসব জায়গার নামগুলো বর্তমানে প্রায় অনুমাননির্ভর। বিনয় পিটকের ইংরেজি অনুবাদে থূনকে থানেশ্বর এবং উসিরদ্ধজকে উসিরগিরি নামে কঙ্খলের উত্তরের একটি পর্বত বলে চিহ্নিত করা হয়েছে। অন্যান্য জায়গাগুলোর জন্য B. C. Law নামক লেখকের Geography of Early Buddhism বইটি দেখুন।

কর্মবাক্যের বৈধতা
পিটকে যেভাবে উপসম্পদা প্রক্রিয়াকে উপস্থাপন করা হয়েছে, তাতে অনেকগুলো কর্মবাক্য ধারাবাহিকভাবে বলতে হয় এবং এ ছাড়াও এতে কয়েকটি প্রাথমিক এবং সমাপনী ধাপ আছে। সব মিলিয়ে এটি একটি জটিল প্রক্রিয়া হয়ে গেছে। আগেই উল্লেখ করা হয়েছে যে, অর্থকথা এবং বিভিন্ন দেশের বৌদ্ধ ধারাগুলো এই উপসম্পদা প্রক্রিয়াতে তাদের নিজস্ব ধাপ জুড়ে দিয়েছে, কিন্তু আমরা এখানে শুধু সেই ধাপগুলোতে মনোযোগ দেব যেগুলো মূল পিটকমতে দরকার হয়, আর সেইসাথে অর্থকথা থেকে তার প্রাসঙ্গিক ব্যাখ্যাগুলোতে যাব। কর্মবাক্যগুলো এবং অন্যান্য প্রাসঙ্গিক অনুচ্ছেদগুলো যেগুলো উপসম্পদার সময় আবৃত্তি করা হয়, সেগুলো পরিশিষ্ট ২-এ দেওয়া হয়েছে।

প্রাথমিক ধাপ
উপসম্পদার আগে প্রার্থীকে অবশ্যই তার মাথা ন্যাড়া করতে হয় এবং গৈরিক চীবর পরে আসতে হয়। এরপর সে রীতি অনুযায়ী প্রব্রজ্যা নেয়, এবং এরপর একজন উপাধ্যায় থেকে নির্ভরতা বা নিশ্রয় গ্রহণ করে। তার চীবর এবং ছাবেক দেখিয়ে দেওয়া হয়, এরপর তাকে সভার বাইরে পাঠিয়ে দেওয়া হয়, সেখানে একজন অভিজ্ঞ ও দক্ষ ভিক্ষু তাকে উপসম্পদার তেরোটি প্রতিবন্ধকতা সম্পর্কে নির্দেশনা দেয়। তাকে সেগুলোর ব্যাপারে নির্দেশনা দিয়ে ভিক্ষুটি সভাতে ফিরে আসে এবং প্রার্থীকে আবার সভায় ডাকা হয়। এবার প্রার্থী তার উপসম্পদা প্রার্থনা করে। সেই সভার মধ্যে তাকে প্রতিবন্ধকতাগুলোর ব্যাপারে জিজ্ঞেস করা হয়। উত্তর সন্তোষজনক হলে তাকে পূর্ণ উপসম্পদা দেওয়া যায়।

এই ধাপগুলোর মধ্যে কয়েকটির আরেকটু ব্যাখ্যা দরকার আছে।

মাথা ন্যাড়া করা
প্রার্থী যদি তার মাথায় দুই আঙুলের বেশি লম্বা চুল নিয়ে হাজির হয়, তাহলে অবশ্যই একটি আনুষ্ঠানিক বিজ্ঞপ্তির মাধ্যমে তার মাথা ন্যাড়া করার বিষয়ে সংঘকে জানাতে হবে। এর কারণটা এই বিধির মূল কাহিনি থেকে জানা যায় :

সেই সময় এক কামারের ছেলে তার বাবা-মার সাথে ঝগড়া করে বিহারে গেল এবং ভিক্ষুদের মাঝে প্রব্রজ্যা নিল। এরপর তার বাবা-মা তাকে খুঁজতে খুঁজতে বিহারে গেল এবং ভিক্ষুদের জিজ্ঞেস করল, ‘আপনারা কি এ রকম কোনো ছেলেকে দেখেছেন?’ ভিক্ষুরা (বাবা-মার বর্ণনার সাথে মেলে) এমন কাউকে সত্যিই চিনত না, তাই তারা বলল, ‘আমরা তাকে চিনি না।’ তারা তাকে সত্যিই দেখে নি, তাই বলল, ‘আমরা তাকে দেখি নি।’ এরপর বাবা-মা খুঁজতে খুঁজতে তাদের ছেলেকে ভিক্ষুদের মাঝে প্রব্রজিত দেখতে পেল এবং সমালোচনা করল, অভিযোগ করল এবং ব্যাপারটি ছড়িয়ে দিল, ‘এই শাক্যপুত্রীয় ভিক্ষুরা নির্লজ্জ, দুঃশীল, মিথ্যুক। জেনেশুনেই তারা বলে, ‘আমরা তাকে চিনি না।' দেখেছে অথচ তারা বলে, ‘আমরা তাকে দেখি নি।” এই ছেলেটি ভিক্ষুদের মাঝে প্রব্রজ্যা নিয়েছে।’—মৰ.৯৮

অর্থকথা এই বিজ্ঞপ্তির জন্য সীমার মধ্যকার সকল ভিক্ষুকে একত্র হয়ে এভাবে সবাইকে জানানোর পরামর্শ দেয়, ‘আমি সংঘকে এই ছেলেটির মাথা ন্যাড়া করার ব্যাপারে জানাচ্ছি,’ অথবা ‘এই ছেলেটি প্রব্রজ্যা নিতে চায়।’ আরেকটি বিকল্প হচ্ছে, বিহারের সকল ভিক্ষুর কাছে খবর পাঠানো। সেক্ষেত্রে কেউ কেউ যদি বাদ পড়ে যায়, যেমন : তারা হয়তো ঘুমাচ্ছে, অথবা ধ্যান করছে, ইত্যাদি হলে তখন কোনো সমস্যা নেই, ছেলেটির মাথা ন্যাড়া করে দিয়ে প্রব্রজ্যা দেওয়া যায়। প্রার্থীর মাথা যদি আগেই ন্যাড়া হয়ে থাকে, অথবা তার চুলগুলো যদি দুই আঙুল বা তার কম লম্বা হয়, তাহলে সংঘকে জানানোর কোনো প্রয়োজন নেই। এ ছাড়াও অর্থকথা তার মাথা ন্যাড়া করে দেওয়ার সময় বা তার আগেই তাকে পাঁচটি ভাবনার বিষয় বা আলম্বন (চুল, লোম, নখ, দাঁত, ও ত্বক) শিক্ষা দেওয়ার পরামর্শ দেয়।

প্রবজ্যা
প্রবজ্যা কোনো সংঘকর্ম নয়। পিটকে প্রব্রজ্যার যে পদ্ধতি দেওয়া আছে, তা বেশ সহজসরল : প্রার্থীকে তিনবার তিনটি আশ্রয় বা ত্রিশরণ দেওয়া হয়। পিটক যদিও উল্লেখ করে যে, প্রব্রজ্যার সময় ভিক্ষুরা উপস্থিত থাকে, কিন্তু তাদের ন্যূনতম উপস্থিতি এতজন হতে হবে অথবা বিশেষ কোনো যোগ্যতা থাকতে হবে এমনটা পিটক উল্লেখ করে নি। প্রার্থী যদি আগেই চীবর পরে উপস্থিত হয়, তার অবশ্যই সেই চীবর খুলে ফেলতে হবে এবং আবার পরে নিতে হবে। (থাইল্যান্ড ও শ্রীলঙ্কার রীতি হচ্ছে একজন শ্রামণ শুধু চীবর ও অন্তর্বাস পরবে। তবে মৰ.৩৬৮-এ শ্রামণদের ‘চীবর’-এর উল্লেখ করা হয়েছে, অথচ অনুরূপ একটি অনুচ্ছেদ মৰ.৩৬৭তে ভিক্ষুর ‘ত্রিচীবর’-এর উল্লেখ করা হয়েছে, যা থেকে দেখা যায়, পিটক সংকলনের সময়ে শ্রামণরা চীবরও পরত না, অর্থাৎ শুধু অন্তর্বাস পরে থাকত।) তার চীবরকে একাংশ করে, প্রার্থীর ভিক্ষুদের পায়ে বন্দনা করা উচিত, এবং হাত অঞ্জলিবদ্ধ করে, গোড়ালির উপর ভর দিয়ে বসা উচিত। এরপর তাকে বলা উচিত : ‘এৰং ৰদেহি (এরূপ বল),’ এরপর ত্রিরত্নের আশ্রয় নেওয়ার পালি বাক্যগুলো তিনবার বলা উচিত। অর্থকথা দৃঢ়সুরে বলে যে, উপাধ্যায় এবং প্রার্থী উভয়কেই অবশ্যই এই আশ্রয় গ্রহণের পালি বাক্যগুলো যথাযথ উচ্চারণে বলতে হবে। এতেই প্রার্থীর প্রব্রজ্যা সম্পন্ন হবে। রীতি অনুযায়ী, ত্রিরত্নের আশ্রয় গ্রহণের পর পরই তাকে দশশীল দেওয়া হয় (অধ্যায়-২৪ দেখুন)।

নির্ভরতা নেওয়া
নির্ভরতা নেওয়াটা মৰ.৭৭-৭৮-এ দেওয়া পালি সূত্রের মতো এবং তা বৌভিবি-১, অধ্যায়-৩-এ আলোচিত হয়েছে।

নির্দেশনা
উপসম্পদা-প্রার্থীকে সভার বাইরে পাঠিয়ে দিয়ে, তাকে নির্দেশনা দেওয়ার জন্য একটি আনুষ্ঠানিক প্রস্তাবের মাধ্যমে একজন দক্ষ ও অভিজ্ঞ ভিক্ষুকে মনোনীত করা হয়। একজন ভিক্ষু প্রস্তাবের মাধ্যমে আরেকজন ভিক্ষুকে মনোনীত করতে পারে, অথবা প্রস্তাবের মাধ্যমে সে নিজেই নিজেকে মনোনীত করতে পারে। ‘নির্দেশনা’টা হচ্ছে পূর্ণ উপসম্পদার ঠিক আগে সভার মধ্যে প্রার্থীকে যে-সব প্রশ্ন জিজ্ঞেস করা হবে সেগুলোর পূর্ব-মহড়া মাত্র। লক্ষণীয় যে, পূর্ণ উপসম্পদার জন্য সম্ভাব্য সকল অযোগ্যতাগুলো এই তেরোটি প্রশ্নের তালিকায় স্থান পায় নি। ৰিনয-মুখ ধারণা করে যে, প্রথম দিকে এগুলোই ছিল একমাত্র অযোগ্যতাগুলো, অথবা এগুলোকেই সবচেয়ে গুরুত্বপূর্ণ অযোগ্যতা হিসেবে বিবেচ্য হতো। দ্বিতীয় সম্ভাবনাটা বেশ অসম্ভবই মনে হয়, কারণ এই তেরোটির মধ্যে শুধু তিনটি হচ্ছে একদম সুনিশ্চিত বা অপরিবর্তনীয়।

নির্দেশনা শেষ হলে, প্রথমে নির্দেশক ভিক্ষু সভার মধ্যে ফিরে আসে, এবং একটি আনুষ্ঠানিক প্রস্তাবের মাধ্যমে সভাকে জানায় যে, প্রার্থীকে নির্দেশনা দেওয়া হয়েছে এবং তাকে সভার মধ্যে আসতে দেওয়া উচিত।

প্রার্থী আসলে এবং পূর্ণ উপসম্পদা প্রার্থনা করলে, তাকে তেরোটি প্রতিবন্ধকতার ব্যাপারে জিজ্ঞেস করার জন্য একজন অভিজ্ঞ, দক্ষ ভিক্ষু (সাধারণত প্রার্থীকে নির্দেশনা প্রদানকারী ভিক্ষু) একটি আনুষ্ঠানিক প্রস্তাবের মাধ্যমে নিজেকে মনোনীত করে। জিজ্ঞাসাবাদ শেষ হলে প্রাথমিক ধাপগুলো সম্পন্ন হয়।

পূর্ণ উপসম্পদা
পূর্ণ উপসম্পদার কর্মবাক্যটিতে একটি প্রস্তাব এবং তিনটি ঘোষণা আছে। অন্যান্য কর্মবাক্যের মতোই, এটিও কোনো একজন অভিজ্ঞ, দক্ষ ভিক্ষুর দ্বারা আবৃত্তি করা উচিত। বর্তমানে প্রায়ই দুজন ভিক্ষু একসাথে এটি আবৃত্তি করে থাকে। তৃতীয় ঘোষণা সম্পন্ন হলে প্রার্থী একজন ভিক্ষু হয়ে যায়। দুজন বা তিনজন প্রার্থী একই সময়ে পূর্ণ উপসম্পদা প্রার্থনা করলে, তাদের উপাধ্যায় যদি একই হয়, তাহলে তাদের সবাইকে একটি কর্মবাক্যের মধ্যে অন্তর্ভুক্ত করা যায়, কিন্তু উপাধ্যায় ভিন্ন হলে একটি কর্মবাক্যে সবাইকে অন্তর্ভুক্ত করা যাবে না। একটি কর্মবাক্যে তিনজনের বেশি অন্তর্ভুক্ত করা যায় না। অর্থকথা বলে, একটি কর্মবাক্য মানে হতে পারে একজন ভিক্ষু কর্তৃক আবৃত্তি করা একটি কর্মবাক্য, যার মধ্যে সকল প্রার্থীকে অন্তর্ভুক্ত করা হয়েছে; অথবা একজন প্রার্থীর জন্য একজন ভিক্ষু কর্মবাক্য আবৃত্তি করবে, এভাবে যতজন প্রার্থী আছে ততজন ভিক্ষু কর্তৃক একই সময়ে আবৃত্তি করা কর্মবাক্য। এই শেষোক্ত সম্ভাব্য উপায়টি যদিও বেসুরো একটি পরিস্থিতির সৃষ্টি করবে, তবে সম্ভবত এটি সেই সমস্ত সংঘের উদ্দেশ্য করে বলা হয়েছে, যেখানে কর্মবাক্যটিকে কীভাবে বহুবচনে বলতে হবে তা সংঘের কেউই জানে না।

পরবর্তী ধাপ
পিটক বলে, পূর্ণ উপসম্পদার পর পরই ছায়া (দিনের সময়) পরিমাপ করা উচিত। ঋতুর দৈর্ঘ্য বলা উচিত, দিনের কোন অংশ তা বলা উচিত, সেই সাথে ‘মহড়া’ দেওয়া উচিত, অর্থকথামতে যার মানে হচ্ছে প্রার্থীকে এসব বিষয় বার বার অনুশীলন করানো, যাতে এই তথ্যগুলো তার মুখস্থ হয়ে যায়। বর্তমানে সময়টা কোনো নির্ভরযোগ্য ঘড়ি থেকে চিহ্নিত করে রাখা হয়, এবং এরপর তারিখসহ লিখে রাখা হয়, আর সেই সাথে উপাধ্যায়ের নাম ও ঘোষণাকারী আচার্যদের নামও লিখে রাখা হয়।

পিটক আরও বলে যে, অনতিবিলম্বে নতুন ভিক্ষুকে চারটি অবলম্বনের ব্যাপারে বলা উচিত, এবং তাকে একজন সমমনা ব্যক্তি দেওয়া উচিত যে তাকে বলবে কোন চারটি জিনিস কখনোই-করতে-নেই (অর্থাৎ চারটি পারাজিকা বিধি)। বর্তমানে সাধারণ রীতি হচ্ছে, কর্মবাক্যের পর পরই উপাধ্যায় এই চারটি অবলম্বন এবং চারটি কখনোই-করতে-নেই এমন জিনিসগুলো বলে দেন। এতে উপসম্পদাপর্ব সমাপ্ত হয়।

বিধিবিধান
যোগ্যতা : উপাধ্যায়/আচার্য
ভিক্ষুগণ, আমি উপাধ্যায়ের অনুমোদন করি। উপাধ্যায় তার শিষ্যকে পুত্রের দৃষ্টিতে দেখবে। শিষ্য তার উপাধ্যায়কে পিতার দৃষ্টিতে দেখবে। এভাবে তারা পরস্পরের প্রতি শ্রদ্ধা, সম্মান ও গৌরবের মাধ্যমে বাস করে ধর্মবিনয়ে শ্রীবৃদ্ধি ও সম্পূর্ণতায় উপনীত হবে।—মৰ.৬৫

দশ বর্ষার কমে উপসম্পদা দেওয়া উচিত নয়। যে উপসম্পদা দেবে তার দুক্কট অপরাধ। আমি দশ বর্ষা বা তার বেশি হলে উপসম্পদা দেওয়া অনুমোদন করি।—মৰ.৭৫

অনভিজ্ঞ, অদক্ষ ভিক্ষু কর্তৃক উপসম্পদা দেওয়া উচিত নয়। যে উপসম্পদা দেবে তার দুক্কট অপরাধ। আমি দশ বর্ষা বা তার বেশি হয় এমন কোনো অভিজ্ঞ ও দক্ষ ভিক্ষু কর্তৃক উপসম্পদা দেওয়া অনুমোদন করি।—মৰ.৭৬

আমি আচার্যের অনুমোদন করি। আচার্য তার শিষ্যকে পুত্রের দৃষ্টিতে দেখবে। শিষ্য তার আচার্যকে পিতার দৃষ্টিতে দেখবে। এভাবে তারা পরস্পরের প্রতি শ্রদ্ধা, সম্মান ও গৌরবের মাধ্যমে বাস করে ধর্মবিনয়ে শ্রীবৃদ্ধি ও সম্পূর্ণতায় উপনীত হবে। আমি দশ বর্ষা যাবত নির্ভরতা নিয়ে বাস করা অনুমোদন করি এবং দশ বর্ষা হলে নির্ভরতা দেওয়া অনুমোদন করি।—মৰ.৭৭-৭৮ (নিচে মৰ.১০২-১০৩ দেখুন)

পাঁচটি বৈশিষ্ট্যসম্পন্ন ভিক্ষুর উপসম্পদা দেওয়া উচিত নয়, নির্ভরতা দেওয়া উচিত নয়, এবং কোনো শ্রামণকে তার সেবা করতে দেওয়া উচিত নয়। সে অশৈক্ষ্য শীলস্কন্ধের অধিকারী নয়... অশৈক্ষ্য সমাধিস্কন্ধের অধিকারী নয়... অশৈক্ষ্য প্রজ্ঞাস্কন্ধের অধিকারী নয়... অশৈক্ষ্য বিমুক্তিস্কন্ধের অধিকারী নয়... অশৈক্ষ্য বিমুক্তি-জ্ঞান-দর্শনস্কন্ধের অধিকারী নয়। এই পাঁচটি বৈশিষ্ট্যসম্পন্ন ভিক্ষুর উপসম্পদা দেওয়া উচিত নয়, নির্ভরতা দেওয়া উচিত নয়, এবং কোনো শ্রামণকে তার সেবা করতে দেওয়া উচিত নয়।

পাঁচটি বৈশিষ্ট্যসম্পন্ন ভিক্ষু উপসম্পদা দিতে পারে, নির্ভরতা দিতে পারে, এবং কোনো শ্রামণকে তার সেবা করতে দিতে পারে। সে অশৈক্ষ্য শীলস্কন্ধের অধিকারী... অশৈক্ষ্য সমাধিস্কন্ধের অধিকারী... অশৈক্ষ্য প্রজ্ঞাস্কন্ধের অধিকারী... অশৈক্ষ্য বিমুক্তিস্কন্ধের অধিকারী... অশৈক্ষ্য বিমুক্তি-জ্ঞান-দর্শনস্কন্ধের অধিকারী। এই পাঁচটি বৈশিষ্ট্যসম্পন্ন ভিক্ষু উপসম্পদা উপসম্পদা দিতে পারে, নির্ভরতা দিতে পারে, এবং কোনো শ্রামণকে তার সেবা করতে দিতে পারে।

আরও পাঁচটি বৈশিষ্ট্যসম্পন্ন ভিক্ষুর উপসম্পদা দেওয়া উচিত নয়, নির্ভরতা দেওয়া উচিত নয়, এবং কোনো শ্রামণকে তার সেবা করতে দেওয়া উচিত নয়। সে নিজে অশৈক্ষ্য শীলস্কন্ধের অধিকারী নয়, আর অন্যকেও অশৈক্ষ্য শীলস্কন্ধ গ্রহণ করায় না। সে নিজে অশৈক্ষ্য সমাধিস্কন্ধের অধিকারী নয়,... অশৈক্ষ্য প্রজ্ঞাস্কন্ধের অধিকারী নয়,... অশৈক্ষ্য বিমুক্তিস্কন্ধের অধিকারী নয়,... নিজে অশৈক্ষ্য বিমুক্তি-জ্ঞান-দর্শনস্কন্ধের অধিকারী নয়, আর অন্যকেও অশৈক্ষ্য বিমুক্তি-জ্ঞান-দর্শনস্কন্ধ গ্রহণ করায় না। এই আরও পাঁচটি বৈশিষ্ট্যসম্পন্ন ভিক্ষুর উপসম্পদা দেওয়া উচিত নয়, নির্ভরতা দেওয়া উচিত নয়, এবং কোনো শ্রামণকে তার সেবা করতে দেওয়া উচিত নয়।

আরও পাঁচটি বৈশিষ্ট্যসম্পন্ন ভিক্ষু উপসম্পদা দিতে পারে, নির্ভরতা দিতে পারে, এবং কোনো শ্রামণকে তার সেবা করতে দিতে পারে। সে নিজে অশৈক্ষ্য শীলস্কন্ধের অধিকারী, আর অন্যকেও অশৈক্ষ্য শীলস্কন্ধ গ্রহণ করায়। সে নিজে অশৈক্ষ্য সমাধিস্কন্ধের অধিকারী,... অশৈক্ষ্য প্রজ্ঞাস্কন্ধের অধিকারী,... অশৈক্ষ্য বিমুক্তিস্কন্ধের অধিকারী,... নিজে অশৈক্ষ্য বিমুক্তি-জ্ঞান-দর্শনস্কন্ধের অধিকারী, আর অন্যকেও অশৈক্ষ্য বিমুক্তি-জ্ঞান-দর্শনস্কন্ধ গ্রহণ করায়। এই আরও পাঁচটি বৈশিষ্ট্যসম্পন্ন ভিক্ষু উপসম্পদা দিতে পারে, নির্ভরতা দিতে পারে, এবং কোনো শ্রামণকে তার সেবা করতে দিতে পারে।

আরও পাঁচটি বৈশিষ্ট্যসম্পন্ন ভিক্ষুর উপসম্পদা দেওয়া উচিত নয়, নির্ভরতা দেওয়া উচিত নয়, এবং কোনো শ্রামণকে তার সেবা করতে দেওয়া উচিত নয়। সে শ্রদ্ধাহীন, লজ্জাবোধহীন, ভয়হীন (পাপের ফলের প্রতি ভয়হীন), অলস এবং হতবিহ্বল স্মৃতি নিয়ে থাকে। এই আরও পাঁচটি বৈশিষ্ট্যসম্পন্ন ভিক্ষুর উপসম্পদা দেওয়া উচিত নয়, নির্ভরতা দেওয়া উচিত নয়, এবং কোনো শ্রামণকে তার সেবা করতে দেওয়া উচিত নয়।

আরও পাঁচটি বৈশিষ্ট্যসম্পন্ন ভিক্ষু উপসম্পদা দিতে পারে, নির্ভরতা দিতে পারে, এবং কোনো শ্রামণকে তার সেবা করতে দিতে পারে। সে শ্রদ্ধাসম্পন্ন, লজ্জাবোধসম্পন্ন, ভয়পূর্ণ (পাপের ফলের প্রতি ভয় আছে), উদ্যমশীল এবং স্মৃতিমান। এই আরও পাঁচটি বৈশিষ্ট্যসম্পন্ন ভিক্ষু উপসম্পদা দিতে পারে, নির্ভরতা দিতে পারে, এবং কোনো শ্রামণকে তার সেবা করতে দিতে পারে।

আরও পাঁচটি বৈশিষ্ট্যসম্পন্ন ভিক্ষুর উপসম্পদা দেওয়া উচিত নয়, নির্ভরতা দেওয়া উচিত নয়, এবং কোনো শ্রামণকে তার সেবা করতে দেওয়া উচিত নয়। উচ্চতর বা অধিশীলের আলোকে দেখলে তার শীল ত্রুটিপূর্ণ (§)। উচ্চতর বা অধিআচরণের আলোকে দেখলে তার আচরণ ত্রুটিপূর্ণ। উচ্চতর বা অধিদৃষ্টির আলোকে দেখলে তার দৃষ্টি ত্রুটিপূর্ণ (§)। সে পণ্ডিত নয়। সে প্রজ্ঞাহীন। এই আরও পাঁচটি বৈশিষ্ট্যসম্পন্ন ভিক্ষুর উপসম্পদা দেওয়া উচিত নয়, নির্ভরতা দেওয়া উচিত নয়, এবং কোনো শ্রামণকে তার সেবা করতে দেওয়া উচিত নয়।

আরও পাঁচটি বৈশিষ্ট্যসম্পন্ন ভিক্ষু উপসম্পদা দিতে পারে, নির্ভরতা দিতে পারে, এবং কোনো শ্রামণকে তার সেবা করতে দিতে পারে। উচ্চতর বা অধিশীলের আলোকে দেখলে তার শীল ত্রুটিপূর্ণ নয়(§)। উচ্চতর বা অধিআচরণের আলোকে দেখলে তার আচরণ ত্রুটিপূর্ণ নয়। উচ্চতর বা অধিদৃষ্টির আলোকে দেখলে তার দৃষ্টি ত্রুটিপূর্ণ নয় (§)। সে পণ্ডিত। সে প্রজ্ঞাসম্পন্ন। এই আরও পাঁচটি বৈশিষ্ট্যসম্পন্ন ভিক্ষু উপসম্পদা দিতে পারে, নির্ভরতা দিতে পারে, এবং কোনো শ্রামণকে তার সেবা করতে দিতে পারে।

আরও পাঁচটি বৈশিষ্ট্যসম্পন্ন ভিক্ষুর উপসম্পদা দেওয়া উচিত নয়, নির্ভরতা দেওয়া উচিত নয়, এবং কোনো শ্রামণকে তার সেবা করতে দেওয়া উচিত নয়। সে কোনো অসুস্থ শিষ্য বা ছাত্রকে সেবা করার মতো দক্ষ নয়, অন্যকে দিয়ে অসুস্থ শিষ্য বা ছাত্রকে সেবা করানোর মতও দক্ষ নয়। সে (ব্রহ্মচর্যে) অসন্তুষ্টি প্রশমিত করতে বা কাউকে দিয়ে প্রশমিত করাতে দক্ষ নয়, উৎপন্ন উদ্বেগ ধর্মানুসারে দূর করতে বা কাউকে দিয়ে দূর করাতে দক্ষ নয়, সে কোনটা অপরাধ তা জানে না, আর কোন পদ্ধতিতে সেই অপরাধ থেকে উঠে আসবে তা-ও জানে না। এই আরও পাঁচটি বৈশিষ্ট্যসম্পন্ন ভিক্ষুর উপসম্পদা দেওয়া উচিত নয়, নির্ভরতা দেওয়া উচিত নয়, এবং কোনো শ্রামণকে তার সেবা করতে দেওয়া উচিত নয়।

আরও পাঁচটি বৈশিষ্ট্যসম্পন্ন ভিক্ষু উপসম্পদা দিতে পারে, নির্ভরতা দিতে পারে, এবং কোনো শ্রামণকে তার সেবা করতে দিতে পারে। সে কোনো অসুস্থ শিষ্য বা ছাত্রকে সেবা করতে দক্ষ, অথবা অন্যকে দিয়ে অসুস্থ শিষ্য বা ছাত্রকে সেবা করানোতেও দক্ষ। সে (ব্রহ্মচর্যে) অসন্তুষ্টি প্রশমিত করতে বা কাউকে দিয়ে প্রশমিত করাতে দক্ষ, উৎপন্ন উদ্বেগ ধর্মানুসারে দূর করতে বা কাউকে দিয়ে দূর করাতে দক্ষ, সে কোনটা অপরাধ তা জানে, আর কোন পদ্ধতিতে সেই অপরাধ থেকে উঠে আসবে তা-ও জানে। এই আরও পাঁচটি বৈশিষ্ট্যসম্পন্ন ভিক্ষু উপসম্পদা দিতে পারে, নির্ভরতা দিতে পারে, এবং কোনো শ্রামণকে তার সেবা করতে দিতে পারে।

আরও পাঁচটি বৈশিষ্ট্যসম্পন্ন ভিক্ষুর উপসম্পদা দেওয়া উচিত নয়, নির্ভরতা দেওয়া উচিত নয়, এবং কোনো শ্রামণকে তার সেবা করতে দেওয়া উচিত নয়। সে তার শিষ্য বা ছাত্রকে ভিক্ষুদের রীতিনীতি শিক্ষা দিতে দক্ষ নয়। সে তাকে ব্রহ্মচর্যজীবনের মৌলিক শিক্ষা দিতে দক্ষ নয়। সে তাকে উচ্চতর ধর্ম শিক্ষা দিতে দক্ষ নয়। উচ্চতর বিনয় শিক্ষা দিতে দক্ষ নয়। উৎপন্ন মিথ্যাদৃষ্টি ধর্মানুসারে দূর করতে বা কাউকে দিয়ে দূর করাতে দক্ষ নয়। এই আরও পাঁচটি বৈশিষ্ট্যসম্পন্ন ভিক্ষুর উপসম্পদা দেওয়া উচিত নয়, নির্ভরতা দেওয়া উচিত নয়, এবং কোনো শ্রামণকে তার সেবা করতে দেওয়া উচিত নয়।

আরও পাঁচটি বৈশিষ্ট্যসম্পন্ন ভিক্ষু উপসম্পদা দিতে পারে, নির্ভরতা দিতে পারে, এবং কোনো শ্রামণকে তার সেবা করতে দিতে পারে। সে তার শিষ্য বা ছাত্রকে ভিক্ষুদের রীতিনীতি শিক্ষা দিতে দক্ষ, ব্রহ্মচর্যজীবনের মৌলিক শিক্ষা দিতে দক্ষ, উচ্চতর ধর্ম শিক্ষা দিতে দক্ষ, উচ্চতর বিনয় শিক্ষা দিতে দক্ষ, উৎপন্ন মিথ্যাদৃষ্টি ধর্মানুসারে দূর করতে বা কাউকে দিয়ে দূর করাতে দক্ষ। এই আরও পাঁচটি বৈশিষ্ট্যসম্পন্ন ভিক্ষু উপসম্পদা দিতে পারে, নির্ভরতা দিতে পারে, এবং কোনো শ্রামণকে তার সেবা করতে দিতে পারে।

আরও পাঁচটি বৈশিষ্ট্যসম্পন্ন ভিক্ষুর উপসম্পদা দেওয়া উচিত নয়, নির্ভরতা দেওয়া উচিত নয়, এবং কোনো শ্রামণকে তার সেবা করতে দেওয়া উচিত নয়। সে কোনটা অপরাধ জানে না; কোনটা অপরাধ নয় জানে না; কোনটা হালকা অপরাধ জানে না; কোনটা ভারী অপরাধ জানে না; উভয় পাটিমোক্খ তার যথাযথভাবে আয়ত্ত হয় নি; যথাযথভাবে তার কাছে ব্যাখ্যাত হয় নি, তার দ্বারা মনে মনে যথাযথভাবে উল্টেপাল্টে দেখা হয় নি, যথাযথভাবে অনুচ্ছেদ বাই অনুচ্ছেদ, অক্ষর বাই অক্ষর বিচার করা হয় নি। এই আরও পাঁচটি বৈশিষ্ট্যসম্পন্ন ভিক্ষুর উপসম্পদা দেওয়া উচিত নয়, নির্ভরতা দেওয়া উচিত নয়, এবং কোনো শ্রামণকে তার সেবা করতে দেওয়া উচিত নয়।

আরও পাঁচটি বৈশিষ্ট্যসম্পন্ন ভিক্ষু উপসম্পদা দিতে পারে, নির্ভরতা দিতে পারে, এবং কোনো শ্রামণকে তার সেবা করতে দিতে পারে। সে কোনটা অপরাধ জানে; কোনটা অপরাধ নয় জানে; কোনটা হালকা অপরাধ জানে; কোনটা ভারী অপরাধ জানে; উভয় পাটিমোক্খ তার যথাযথভাবে আয়ত্ত হয়েছে, যথাযথভাবে তার কাছে ব্যাখ্যাত হয়েছে, তার দ্বারা মনে মনে যথাযথভাবে উল্টেপাল্টে দেখা হয়েছে, যথাযথভাবে অনুচ্ছেদ বাই অনুচ্ছেদ, অক্ষর বাই অক্ষর বিচার করা হয়েছে। এই আরও পাঁচটি বৈশিষ্ট্যসম্পন্ন ভিক্ষু উপসম্পদা দিতে পারে, নির্ভরতা দিতে পারে, এবং কোনো শ্রামণকে তার সেবা করতে দিতে পারে।

আরও পাঁচটি বৈশিষ্ট্যসম্পন্ন ভিক্ষুর উপসম্পদা দেওয়া উচিত নয়, নির্ভরতা দেওয়া উচিত নয়, এবং কোনো শ্রামণকে তার সেবা করতে দেওয়া উচিত নয়। সে কোনটা অপরাধ জানে না; কোনটা অপরাধ নয় জানে না; কোনটা হালকা অপরাধ জানে না; কোনটা ভারী অপরাধ জানে না; তার ভিক্ষুত্ব এখনো দশ বছর হয় নি। এই আরও পাঁচটি বৈশিষ্ট্যসম্পন্ন ভিক্ষুর উপসম্পদা দেওয়া উচিত নয়, নির্ভরতা দেওয়া উচিত নয়, এবং কোনো শ্রামণকে তার সেবা করতে দেওয়া উচিত নয়।

আরও পাঁচটি বৈশিষ্ট্যসম্পন্ন ভিক্ষু উপসম্পদা দিতে পারে, নির্ভরতা দিতে পারে, এবং কোনো শ্রামণকে তার সেবা করতে দিতে পারে। সে কোনটা অপরাধ জানে; কোনটা অপরাধ নয় জানে; কোনটা হালকা অপরাধ জানে; কোনটা ভারী অপরাধ জানে; তার ভিক্ষুত্ব দশ বছর হয়েছে। এই আরও পাঁচটি বৈশিষ্ট্যসম্পন্ন ভিক্ষু উপসম্পদা দিতে পারে, নির্ভরতা দিতে পারে, এবং কোনো শ্রামণকে তার সেবা করতে দিতে পারে।

আরও পাঁচটি বৈশিষ্ট্যসম্পন্ন ভিক্ষু উপসম্পদা দিতে পারে, নির্ভরতা দিতে পারে, এবং কোনো শ্রামণকে তার সেবা করতে দিতে পারে। সে কোনটা অপরাধ জানে; কোনটা অপরাধ নয় জানে; কোনটা হালকা অপরাধ জানে; কোনটা ভারী অপরাধ জানে; তার ভিক্ষুত্ব দশ বছর বা তারও বেশি হয়েছে। এই আরও পাঁচটি বৈশিষ্ট্যসম্পন্ন ভিক্ষু উপসম্পদা দিতে পারে, নির্ভরতা দিতে পারে, এবং কোনো শ্রামণকে তার সেবা করতে দিতে পারে।—মৰ.৮৪

(মৰ.৮৫তে ছয়টি বৈশিষ্ট্যের তালিকা দেওয়া হয়েছে, যেগুলোর মাধ্যমে কোনো ভিক্ষু উপসম্পদা দেওয়া, নির্ভরতা দেওয়া অথবা কোনো শ্রামণকে দিয়ে তার সেবা করানোর যোগ্য নাকি অযোগ্য তা নির্ধারণ করা হয়। এই বৈশিষ্ট্যগুলো মৰ.৮৪-এর মতোই, তবে সেখানে প্রত্যেকবার যে পাঁচটি করে অযোগ্য বৈশিষ্ট্য দেওয়া হয়েছে, সেগুলোর সাথে প্রত্যেকবারে ‘তার ভিক্ষুত্ব দশ বছরের কম’ এই বাক্যটি যোগ করা হয়েছে; আর যে পাঁচটি করে যোগ্য বৈশিষ্ট্য দেওয়া হয়েছে, সেগুলোর সাথে প্রত্যেকবারে ‘তার ভিক্ষুত্ব দশ বছর বা তারও বেশি’ এই বাক্যটি যোগ করা হয়েছে।)

নির্ভরতা
অনভিজ্ঞ, অদক্ষ ভিক্ষু কর্তৃক নির্ভরতা দেওয়া উচিত নয়। যে তা দেবে, তার দুক্কট অপরাধ। আমি যে ভিক্ষু দশ বর্ষা বা তারও অধিক হয়েছে এবং অভিজ্ঞ ও দক্ষ, তার দ্বারা নির্ভরতা দেওয়া অনুমোদন করি।—মৰ.৮২

অবিবেচক এমন কাউকে নির্ভরতা দেওয়া উচিত নয়। যে তা দেবে তার দুক্কট অপরাধ... যে অবিবেচক, তার অধীনে নির্ভরতা নিয়ে থাকা উচিত নয়। যে এভাবে থাকবে, তার দুক্কট অপরাধ... (ভিক্ষুরা জিজ্ঞেস করল, ‘এখন আমরা কীভাবে জানব যে কে বিবেচক আর কে বিবেচক নয়?’)... আমি অনুমোদন করি যে, তোমরা চার কি পাঁচ দিন অপেক্ষা কর (এবং এরপর সিদ্ধান্ত নিতে পারবে), ‘(তার সতীর্থ) ভিক্ষুদের সাথে তার আচরণ কেমন, তা থেকে আমি কিছুটা হলেও জানতে পারবো।’—মৰ.১২০

এভাবেই উপাধ্যায় গ্রহণ করতে হবে। চীবর একাংশ করে, তার পায়ে বন্দনা করে, হাঁটু গেড়ে বসে, হাত অঞ্জলিবদ্ধ করে বুকের কাছে হৃদয়ের উপর রেখে, এভাবে বলতে হবে : ‘ভন্তে, আমার উপাধ্যায় হোন। ভন্তে, আমার উপাধ্যায় হোন। ভন্তে, আমার উপাধ্যায় হোন।’ সে (উপাধ্যায়) যদি ইশারায়, কথায়, ইশারা ও কথা উভয়ভাবেই নির্দেশ করে, ‘খুব ভালো,’ অথবা ‘অবশ্যই’ অথবা ‘ঠিক আছে’ অথবা ‘যথাযথ হয়েছে’ অথবা ‘সুন্দরভাবে পরিপূর্ণতা লাভ করো,’ তাহলে সে উপাধ্যায় হিসেবে গৃহীত হয়ে যায়। সে যদি ইশারায়, কথায়, ইশারা ও কথা উভয়ভাবেই নির্দেশ না করে, তাহলে সে উপাধ্যায় হিসেবে গৃহীত হয় না।—মৰ.৬৬

উপাধ্যায়ের প্রতি শিক্ষার্থীর কর্তব্য—মৰ.৬৬

শিক্ষার্থীর প্রতি উপাধ্যায়ের কর্তব্য—মৰ.৬৭

যে ন্যায়সঙ্গত আচরণ করে, তাকে বিদায় করে দেওয়া যাবে না। যে তাকে বিদায় করে দেবে তার দুক্কট অপরাধ। যে ন্যায়সঙ্গত আচরণ করে না, তাকে বিদায় না করে দেওয়া যাবে না। যে তাকে বিদায় না করে দেবে, তার দুক্কট অপরাধ।—মৰ.৬৮

আমি অনুমোদন করি যে, ন্যায়সঙ্গত আচরণ না করলে তাকে বিদায় করে দিতে হবে। এভাবেই তাকে বিদায় করে দিতে হবে : ‘আমি তোমাকে বিদায় করে দিচ্ছি,’ ‘এখানে আর ফিরে এসো না’, ‘তোমার চীবর ও ছাবেক নিয়ে যাও।’ দৈহিক ভাবে, কথার মাধ্যমে, অথবা দৈহিক ও কথার মাধ্যমে এভাবে জানালে শিষ্যটিকে বিদায় করে দেওয়া হয়ে যায়। এভাবে দৈহিক ভাবে, কথার মাধ্যমে, অথবা দৈহিক ও কথার মাধ্যমে না জানালে শিষ্যটিকে বিদায় করে দেওয়া হয় না।—মৰ.৬৮

সেই সময় শিষ্যরা বিদায়কৃত হলেও ক্ষমা প্রার্থনা করত না... ‘আমি অনুমোদন করি যে তারা ক্ষমা প্রার্থনা করবে।’ তারা তবুও ক্ষমা প্রার্থনা করল না... ‘বিদায়কৃত হয়েও ক্ষমা প্রার্থনা না করা যাবে না। যে ক্ষমা প্রার্থনা না করবে, তার দুক্কট অপরাধ।' সেই সময়, ক্ষমা প্রার্থনা করলেও উপাধ্যায়রা ক্ষমা করত না... ‘আমি অনুমোদন করি যে, ক্ষমা দেওয়া যাবে।’ তারা তবুও ক্ষমা দিত না। শিষ্যরা চলে যেত, শিক্ষা ত্যাগ করত এবং অন্য ধর্মে যোগ দিত... ‘ক্ষমা প্রার্থনা করা হলে ক্ষমা না দেওয়া উচিত নয়। যে ক্ষমা না করবে তার দুক্কট অপরাধ।’—মৰ.৬৮

পাঁচটি বৈশিষ্ট্যযুক্ত শিষ্যকে বিদায় করে দেওয়া যাবে। উপাধ্যায়ের প্রতি তার দৃঢ় মমতা নেই, দৃঢ় বিশ্বাস নেই, দৃঢ় লজ্জাবোধ নেই, দৃঢ় শ্রদ্ধাবোধ নেই, (ধর্মচর্চাতে) দৃঢ় উন্নতি নেই। এই পাঁচটি বৈশিষ্ট্যযুক্ত শিষ্যকে বিদায় করে দেওয়া যাবে। পাঁচটি বৈশিষ্ট্যযুক্ত শিষ্যকে বিদায় করে দেওয়া উচিত নয়। উপাধ্যায়ের প্রতি তার দৃঢ় মমতা আছে, দৃঢ় বিশ্বাস আছে, দৃঢ় লজ্জাবোধ আছে, দৃঢ় শ্রদ্ধাবোধ আছে, (ধর্মচর্চাতে) দৃঢ় উন্নতি করেছে। এই পাঁচটি বৈশিষ্ট্যযুক্ত শিষ্যকে বিদায় করে দেওয়া উচিত নয়।—মৰ.৬৮

কোনো শিষ্য পাঁচটি বৈশিষ্ট্যসম্পন্ন হলে সে যথাযথভাবে বিদায়কৃত হয়ে যায় (মৰ.৬৮-এর মতো)।—মৰ.৬৮

কোনো শিষ্য পাঁচটি বৈশিষ্ট্যসম্পন্ন হলেও উপাধ্যায় যদি তাকে বিদায় করে না দেয়, তাহলে উপাধ্যায়ের পাপ হয়; তাকে বিদায় করে দিলে উপাধ্যায়ের পাপ হয় না (মৰ.৬৮-এর মতো)।—মৰ.৬৮

আচার্য হওয়ার অনুরোধ; আচার্যের প্রতি শিক্ষার্থীর কর্তব্য—মৰ.৭৭-৭৮

শিক্ষার্থীর প্রতি আচার্যের কর্তব্য—মৰ.৭৯

শিক্ষার্থীকে বিদায় করে দেওয়া এবং ক্ষমা করে দেওয়া—মৰ.৮০-৮১ (= মৰ.৬৮)

উপাধ্যায়ের প্রতি নির্ভরতা এই পাঁচটি কারণে ভঙ্গ হয় : উপাধ্যায় চলে যায়, শিক্ষা ত্যাগ করে, মরে যায়, অন্য দলে যোগ দেয় [অর্থকথামতে, এর মানে হচ্ছে অন্য ধর্মে যোগ দেওয়া, কিন্তু এর অন্য মানে হতে পারে সংঘের কাছ থেকে বিভক্ত হয়ে যাওয়া অন্য কোনো দলে যোগ দেওয়া], অথবা আদেশ দেয়। উপাধ্যায়ের প্রতি নির্ভরতা এই পাঁচটি কারণে ভঙ্গ হয়।

আচার্যের প্রতি নির্ভরতা এই ছয়টি কারণে ভঙ্গ হয় : আচার্য চলে যায়, শিক্ষা ত্যাগ করে, মরে যায়, অন্য দলে যোগ দেয় [অর্থকথামতে, এর মানে হচ্ছে অন্য ধর্মে যোগ দেওয়া, কিন্তু এর অন্য মানে হতে পারে সংঘের কাছ থেকে বিভক্ত হয়ে যাওয়া অন্য কোনো দলে যোগ দেওয়া], অথবা আদেশ দেয়। অথবা শিষ্য তার উপাধ্যায়ের কাছে যোগ দেয়। আচার্যের প্রতি নির্ভরতা এই পাঁচটি কারণে ভঙ্গ হয়।—মৰ.৮৩

পাঁচটি বৈশিষ্ট্যসম্পন্ন ভিক্ষুর স্বাধীনভাবে (উপাধ্যায় অথবা আচার্য ছাড়া) থাকা উচিত নয়। সে অশৈক্ষ্য শীলস্কন্ধ-সমন্বিত নয়... অশৈক্ষ্য সমাধিস্কন্ধ-সমন্বিত নয়... অশৈক্ষ্য প্রজ্ঞাস্কন্ধ-সমন্বিত নয়... অশৈক্ষ্য বিমুক্তিস্কন্ধ-সমন্বিত নয়... অশৈক্ষ্য বিমুক্তি জ্ঞান ও দর্শনস্কন্ধ-সমন্বিত নয়। এই পাঁচটি বৈশিষ্ট্যসম্পন্ন ভিক্ষুর স্বাধীনভাবে থাকা উচিত নয়।

পাঁচটি বৈশিষ্ট্যসম্পন্ন ভিক্ষু স্বাধীনভাবে থাকতে পারে। সে অশৈক্ষ্য শীলস্কন্ধ-সমন্বিত... অশৈক্ষ্য সমাধিস্কন্ধ-সমন্বিত... অশৈক্ষ্য প্রজ্ঞাস্কন্ধ-সমন্বিত... অশৈক্ষ্য বিমুক্তিস্কন্ধ-সমন্বিত... অশৈক্ষ্য বিমুক্তি জ্ঞান ও দর্শনস্কন্ধ-সমন্বিত। এই পাঁচটি বৈশিষ্ট্যসম্পন্ন ভিক্ষু স্বাধীনভাবে থাকতে পারে।

আরও পাঁচটি বৈশিষ্ট্যসম্পন্ন ভিক্ষুর স্বাধীনভাবে থাকা উচিত নয়। সে শ্রদ্ধাহীন, লজ্জাবোধহীন, ভয়হীন (পাপের ফলের প্রতি ভয়হীন), অলস এবং হতবিহ্বল স্মৃতি নিয়ে থাকে। এই আরও পাঁচটি বৈশিষ্ট্যসম্পন্ন ভিক্ষুর স্বাধীনভাবে থাকা উচিত নয়।

আরও পাঁচটি বৈশিষ্ট্যসম্পন্ন ভিক্ষু স্বাধীনভাবে থাকতে পারে। সে শ্রদ্ধাসম্পন্ন, লজ্জাবোধসম্পন্ন, ভয়পূর্ণ (পাপের ফলের প্রতি ভয় আছে), উদ্যমশীল এবং স্মৃতিমান। এই আরও পাঁচটি বৈশিষ্ট্যসম্পন্ন ভিক্ষু স্বাধীনভাবে থাকতে পারে।

আরও পাঁচটি বৈশিষ্ট্যসম্পন্ন ভিক্ষুর স্বাধীনভাবে থাকা উচিত নয়। উচ্চতর বা অধিশীলের আলোকে দেখলে তার শীল ত্রুটিপূর্ণ (§)। উচ্চতর বা অধিআচরণের আলোকে দেখলে তার আচরণ ত্রুটিপূর্ণ। উচ্চতর বা অধিদৃষ্টির আলোকে দেখলে তার দৃষ্টি ত্রুটিপূর্র্ণ (§)। সে পণ্ডিত নয়। সে প্রজ্ঞাহীন। এই আরও পাঁচটি বৈশিষ্ট্যসম্পন্ন ভিক্ষুর স্বাধীনভাবে থাকা উচিত নয়।

আরও পাঁচটি বৈশিষ্ট্যসম্পন্ন ভিক্ষু স্বাধীনভাবে থাকতে পারে। উচ্চতর বা অধিশীলের আলোকে দেখলে তার শীল ত্রুটিপূর্ণ নয়(§)। উচ্চতর বা অধিআচরণের আলোকে দেখলে তার আচরণ ত্রুটিপূর্ণ নয়। উচ্চতর বা অধিদৃষ্টির আলোকে দেখলে তার দৃষ্টি ত্রুটিপূর্র্ণ নয় (§)। সে পণ্ডিত। সে প্রজ্ঞাসম্পন্ন। এই আরও পাঁচটি বৈশিষ্ট্যসম্পন্ন ভিক্ষু স্বাধীনভাবে থাকতে পারে।

আরও পাঁচটি বৈশিষ্ট্যসম্পন্ন ভিক্ষুর স্বাধীনভাবে থাকা উচিত নয়। সে কোনটা অপরাধ জানে না; কোনটা অপরাধ নয় জানে না; কোনটা হালকা অপরাধ জানে না; কোনটা ভারী অপরাধ জানে না; উভয় পাটিমোক্খ তার যথাযথভাবে আয়ত্ত হয় নি; যথাযথভাবে তার কাছে ব্যাখ্যাত হয় নি, তার দ্বারা মনে মনে যথাযথভাবে উল্টেপাল্টে দেখা হয় নি, যথাযথভাবে অনুচ্ছেদ বাই অনুচ্ছেদ, অক্ষর বাই অক্ষর বিচার করা হয় নি। এই আরও পাঁচটি বৈশিষ্ট্যসম্পন্ন ভিক্ষুর স্বাধীনভাবে থাকা উচিত নয়।

আরও পাঁচটি বৈশিষ্ট্যসম্পন্ন ভিক্ষু স্বাধীনভাবে থাকতে পারে। সে কোনটা অপরাধ জানে; কোনটা অপরাধ নয় জানে; কোনটা হালকা অপরাধ জানে; কোনটা ভারী অপরাধ জানে; উভয় পাটিমোক্খ তার যথাযথভাবে আয়ত্ত হয়েছে, যথাযথভাবে তার কাছে ব্যাখ্যাত হয়েছে, তার দ্বারা মনে মনে যথাযথভাবে উল্টেপাল্টে দেখা হয়েছে, যথাযথভাবে অনুচ্ছেদ বাই অনুচ্ছেদ, অক্ষর বাই অক্ষর বিচার করা হয়েছে। এই আরও পাঁচটি বৈশিষ্ট্যসম্পন্ন ভিক্ষু স্বাধীনভাবে থাকতে পারে।

আরও পাঁচটি বৈশিষ্ট্যসম্পন্ন ভিক্ষুর স্বাধীনভাবে থাকা উচিত নয়। সে কোনটা অপরাধ জানে না; কোনটা অপরাধ নয় জানে না; কোনটা হালকা অপরাধ জানে না; কোনটা ভারী অপরাধ জানে না; তার ভিক্ষুত্ব এখনো পাঁচ বছর হয় নি। এই আরও পাঁচটি বৈশিষ্ট্যসম্পন্ন ভিক্ষুর স্বাধীনভাবে থাকা উচিত নয়।

আরও পাঁচটি বৈশিষ্ট্যসম্পন্ন ভিক্ষু স্বাধীনভাবে থাকতে পারে। সে কোনটা অপরাধ জানে; কোনটা অপরাধ নয় জানে; কোনটা হালকা অপরাধ জানে; কোনটা ভারী অপরাধ জানে; তার ভিক্ষুত্ব পাঁচ বছর বা তারও বেশি হয়েছে। এই আরও পাঁচটি বৈশিষ্ট্যসম্পন্ন ভিক্ষু স্বাধীনভাবে থাকতে পারে।—মৰ.১০৩

(মৰ.১০৪-এ ছয়টি বৈশিষ্ট্যের তালিকা দেওয়া হয়েছে, যেগুলোর মাধ্যমে কোনো ভিক্ষু স্বাধীনভাবে থাকার যোগ্য নাকি অযোগ্য তা নির্ধারণ করা হয়। এই বৈশিষ্ট্যগুলো মৰ.১০৮-এর মতোই, তবে সেখানে প্রত্যেকবার যে পাঁচটি করে অযোগ্য বৈশিষ্ট্য দেওয়া হয়েছে, সেগুলোর সাথে প্রত্যেকবারে ‘তার ভিক্ষুত্ব পাঁচ বছরের কম’ এই বাক্যটি যোগ করা হয়েছে; আর যে পাঁচটি করে যোগ্য বৈশিষ্ট্য দেওয়া হয়েছে, সেগুলোর সাথে প্রত্যেকবারে ‘তার ভিক্ষুত্ব পাঁচ বছর বা তারও বেশি’ এই বাক্যটি যোগ করা হয়েছে।)

আমি কোনো অভিজ্ঞ, দক্ষ ভিক্ষুকে পাঁচ বছর নির্ভরতা নিয়ে থাকা অনুমোদন করি, আর অনভিজ্ঞ হলে সারাজীবন নির্ভরতা নিয়ে থাকা অনুমোদন করি।—মৰ.১০২-১০৩

কোনো ভিক্ষু ভ্রমণে যাচ্ছে এবং নির্ভরতা পেতে সক্ষম হচ্ছে না, আমি সেক্ষেত্রে তার স্বাধীনভাবে থাকাটা অনুমোদন করি... কোনো ভিক্ষু অসুস্থ এবং নির্ভরতা পেতে সক্ষম হচ্ছে না, আমি সেক্ষেত্রে তার স্বাধীনভাবে থাকাটা অনুমোদন করি... যে ভিক্ষু রোগীর সেবা করছে এবং নির্ভরতা পেতে সক্ষম হচ্ছে না, তার স্বাধীনভাবে থাকাটা আমি অনুমোদন করি, এমনকি তাকে অনুরোধ করা হলেও [অর্থকথা : অসুস্থ ভিক্ষু তাকে তার অধীনে নির্ভরতা নিতে বললেও]... অরণ্যে বাস করছে এবং স্বচ্ছন্দে ধ্যানসাধনা করছে এমন ভিক্ষু, ‘নির্ভরতার দেওয়ার উপযুক্ত কেউ আসলে আমি তার কাছে নির্ভরতা নিয়ে বাস করব,’ (এমনটা ভেবে) স্বাধীনভাবে থাকলে আমি তার সেভাবে থাকাটা অনুমোদন করি।—মৰ.১২১

প্রার্থীর যোগ্যতা
দুটো উপসম্পদা রয়েছে। এমন ব্যক্তি আছে, যে উপসম্পদার যোগ্য নয়, কিন্তু সংঘ যদি তাকে উপসম্পদা দেয়, তাহলে কিছু কিছু ক্ষেত্রে তাকে ভুল উপসম্পদা দেওয়া হয়ে যায়, এবং কিছু কিছু ক্ষেত্রে সঠিক উপসম্পদা দেওয়া হয়ে যায়। আর সেই ব্যক্তি কে, যে উপসম্পদার জন্য অনুমোদিত না হলেও সংঘ যদি তাকে উপসম্পদা দেয়, তাহলে তাকে ভুল উপসম্পদা দেওয়া হয়ে থাকে? পণ্ডক... চুরি করে সংবাস বা সম্পর্কের মধ্যে থাকে... যে ভিক্ষু থাকতেই অন্য ধর্মে ধর্মান্তরিত হয়েছে... প্রাণী... পিতৃঘাতক... মাতৃঘাতক... অর্হৎঘাতক... ভিক্ষুণী-নিপীড়ক... সংঘভেদক... তথাগতের রক্তপাতকারী... উভয়লিঙ্গ ব্যক্তি হচ্ছে সেই ব্যক্তি, যাকে উপসম্পদার অনুমোদন করা হয় নি, অথচ যদি উপসম্পদা দেওয়া হয়ে থাকে, তাহলে ভুল উপসম্পদা দেওয়া হয়ে থাকে। [অর্থকথা : সেই ব্যক্তিকে যতবারই উপসম্পদা দেওয়া হোক না কেন, সে ভিক্ষু হিসেবে গণ্য হয় না।]—মৰ.৩৯৬

আর সেই ব্যক্তি কে, যে উপসম্পদার জন্য অনুমোদিত না হলেও সংঘ যদি তাকে উপসম্পদা দেয়, তাহলে তাকে সঠিক উপসম্পদা দেওয়া হয়ে থাকে? যার একটি হাত কাটা... একটি পা কাটা... একটি হাত ও একটি পা কাটা... একটি কান কাটা... একটি নাক কাটা... একটি কান ও একটি নাক কাটা... হাতের বা পায়ের কোনো আঙুল কাটা... হাতের বা পায়ের বুড়ো আঙুল কাটা... রগ কাটা... জোড়া বা যুক্ত আঙুল আছে এমন... কুঁজো ব্যক্তি... বামন... যাকে গরম লোহা দিয়ে চিহ্নিত করা হয়েছে... যাকে চাবুক দিয়ে পেটানো হয়েছে... যার গ্রেফতারি পরোয়ানা জারি করা হয়েছে... মুগুর-পা-যুক্ত/গোদ রোগ... যার খারাপ অসুস্থতা আছে... যে সভার সম্মানহানি করে... যার এক চোখ অন্ধ... যার কোনো বাঁকা অঙ্গ আছে... যে খোঁড়া... যে অর্ধেক অবশ... যে পঙ্গু... বুড়ো হওয়ার কারণে দুর্বল... অন্ধ... বোবা... বধির... অন্ধ এবং বোবা... অন্ধ এবং বধির... বধির এবং বোবা... অন্ধ এবং বধির এবং বোবা, তাকে উপসম্পদা অনুমোদন করা না হলেও, যদি উপসম্পদা দেওয়া হয়ে থাকে, তাহলে সঠিক উপসম্পদা হয়ে থাকে।—মৰ.৩৯৬

একদম অযোগ্য
বিশ বছরের কম বয়স্ক ব্যক্তিকে জেনেশুনে উপসম্পদা দেওয়া উচিত নয়। যে তাকে উপসম্পদা দেবে, তাকে বিধি অনুসারে বিচার করতে হবে (পাচি.৬৫)।—মৰ.৯৯

মায়ের গর্ভে মন উৎপন্ন হলে এবং বিজ্ঞান প্রথম আবির্ভূত হলে, সেটিই তার জন্ম। আমি অনুমোদন করি যে, ভ্রূণ হওয়ার পরে কমপক্ষে বিশ বছর হলে তাকে উপসম্পদা দেবে।—মৰ.১২৪

পণ্ডক যদি উপসম্পন্ন না হয়, তাহলে তাকে উপসম্পদা দেবে না। যদি উপসম্পদা দেওয়া হয়, তাহলে তাকে বিতাড়িত করতে হবে।—মৰ.১০৯

চুরি করে সংবাস বা সম্পর্কভুক্ত হয়ে আছে এমন ব্যক্তি উপসম্পন্ন না হলে তাকে উপসম্পদা দেওয়া যাবে না। ভিক্ষু থাকা অবস্থায় যে অন্য ধর্মে চলে গেছে, সে যদি উপসম্পন্ন না হয়, তাহলে তাকে উপসম্পদা দেওয়া যাবে না। উপসম্পদা দেওয়া হলে, তাকে বিতাড়িত করতে হবে।—মৰ.১১১

মাতৃহন্তা যদি উপসম্পন্ন না হয়, তাহলে তাকে উপসম্পদা দেবে না। যদি উপসম্পদা দেওয়া হয়, তাহলে তাকে বিতাড়িত করতে হবে।—মৰ.১১২

পিতৃহন্তা যদি উপসম্পন্ন না হয়, তাহলে তাকে উপসম্পদা দেবে না। যদি উপসম্পদা দেওয়া হয়, তাহলে তাকে বিতাড়িত করতে হবে।—মৰ.১১৩

অর্হৎহন্তা যদি উপসম্পন্ন না হয়, তাহলে তাকে উপসম্পদা দেবে না। যদি উপসম্পদা দেওয়া হয়, তাহলে তাকে বিতাড়িত করতে হবে।—মৰ.১১৪

ভিক্ষুণী-নিপীড়ক যদি উপসম্পন্ন না হয়, তাহলে তাকে উপসম্পদা দেবে না। যদি উপসম্পদা দেওয়া হয়, তাহলে তাকে বিতাড়িত করতে হবে। সংঘভেদকারী যদি উপসম্পন্ন না হয়, তাহলে তাকে উপসম্পদা দেবে না। যদি উপসম্পদা দেওয়া হয়, তাহলে তাকে বিতাড়িত করতে হবে। তথাগতের রক্তপাতকারী যদি উপসম্পন্ন না হয়, তাহলে তাকে উপসম্পদা দেবে না। যদি উপসম্পদা দেওয়া হয়, তাহলে তাকে বিতাড়িত করতে হবে।—মৰ.১১৫

উভয়লিঙ্গের ব্যক্তি যদি উপসম্পন্ন না হয়, তাহলে তাকে উপসম্পদা দেবে না। যদি উপসম্পদা দেওয়া হয়, তাহলে তাকে বিতাড়িত করতে হবে।—মৰ.১১৬

অনাকাঙ্ক্ষিত
বাবা-মা অনুমতি দেয় নি এমন ছেলেকে প্রব্রজ্যা দেওয়া উচিত নয়। যে প্রব্রজ্যা দেবে, তার দুক্কট অপরাধ।—মৰ.১০৫

পাঁচটি রোগ (কুষ্ঠ, ফোড়া, একজিমা, যক্ষা, মৃগীরোগ) এর যে-কোনো একটি রোগে পীড়িত ব্যক্তিকে প্রব্রজ্যা দেওয়া উচিত নয়। যে তা দেবে, তার দুক্কট অপরাধ।—মৰ.৮৯

রাজার (সরকারের) সেবায় নিযুক্ত ব্যক্তিকে প্রব্রজ্যা দেওয়া উচিত নয়। যে প্রব্রজ্যা দেবে, তার দুক্কট অপরাধ।—মৰ.৯০

‘পতাকায় মোড়ানো’ অপরাধীকে প্রব্রজ্যা দেওয়া উচিত নয়। যে প্রব্রজ্যা দেবে, তার দুক্কট অপরাধ।—মৰ.৯১

শেকল ভেঙেছে এমন অপরাধীকে প্রব্রজ্যা দেওয়া উচিত নয়। যে প্রব্রজ্যা দেবে, তার দুক্কট অপরাধ।—মৰ.৯২

গ্রেফতারি পরোয়ানা জারি করা হয়েছে এমন অপরাধীকে প্রব্রজ্যা দেওয়া উচিত নয়। যে প্রব্রজ্যা দেবে, তার দুক্কট অপরাধ।—মৰ.৯৩

শাস্তি হিসেবে যাকে চাবুক বা লাঠি দিয়ে পেটানো হয়েছে, তাকে প্রব্রজ্যা দেওয়া উচিত নয়। যে প্রব্রজ্যা দেবে, তার দুক্কট অপরাধ।—মৰ.৯৪

শাস্তি হিসেবে গরম লোহা দিয়ে চিহ্ন বা উল্কি মেরে দেওয়া হয়েছে এমন লোককে প্রব্রজ্যা দেওয়া উচিত নয়। যে প্রব্রজ্যা দেবে, তার দুক্কট অপরাধ।—মৰ.৯৫

ঋণগ্রস্তকে প্রব্রজ্যা দেওয়া উচিত নয়। যে প্রব্রজ্যা দেবে, তার দুক্কট অপরাধ।—মৰ.৯৬

দাসকে প্রব্রজ্যা দেওয়া উচিত নয়। যে প্রব্রজ্যা দেবে, তার দুক্কট অপরাধ।—মৰ.৯৭

যার একটি হাত কাটা... একটি পা কাটা... একটি হাত ও একটি পা কাটা... একটি কান কাটা... একটি নাক কাটা... একটি কান ও একটি নাক কাটা... হাতের বা পায়ের কোনো আঙুল কাটা... হাতের বা পায়ের বুড়ো আঙুল কাটা... রগ কাটা... জোড়া বা যুক্ত আঙুল আছে এমন... কুঁজো ব্যক্তি... বামন... গলগণ্ড আছে... যাকে গরম লোহা দিয়ে চিহ্নিত করা হয়েছে... যাকে চাবুক দিয়ে পেটানো হয়েছে... যার গ্রেফতারি পরোয়ানা জারি করা হয়েছে... মুগুর-পা-যুক্ত/গোদ রোগ... যার খারাপ অসুস্থতা আছে... যে সভার সম্মানহানি করে... যার এক চোখ অন্ধ... যার কোনো বাঁকা অঙ্গ আছে... যে খোঁড়া... যে অর্ধেক অবশ... যে পঙ্গু... বুড়ো হওয়ার কারণে দুর্বল... অন্ধ... বোবা... বধির... অন্ধ এবং বোবা... অন্ধ এবং বধির... বধির এবং বোবা... অন্ধ এবং বধির এবং বোবা, তাকে প্রব্রজ্যা দেওয়া উচিত নয়। যে তা দেবে, তার দুক্কট অপরাধ।—মৰ.১১৯

অপ্রস্তুত
উপাধ্যায়বিহীন হলে উপসম্পদা দেওয়া যাবে না। যে উপসম্পদা দেবে তার দুক্কট অপরাধ।—মৰ.১১৭

সংঘ উপাধ্যায় হিসেবে থাকলে উপসম্পদা দেওয়া যাবে না। যে উপসম্পদা দেবে তার দুক্কট অপরাধ।—মৰ.১১৭

কোনো দল উপাধ্যায় হিসেবে থাকলে উপসম্পদা দেওয়া যাবে না। যে উপসম্পদা দেবে তার দুক্কট অপরাধ।—মৰ.১১৭

পণ্ডক... চুরি করে সংবাস বা সম্পর্কভুক্ত হয়ে আছে... ভিক্ষু থাকতেই অন্য ধর্মে ধর্মান্তরিত হয়েছে... প্রাণী... পিতৃঘাতক... মাতৃঘাতক... অর্হৎঘাতক... ভিক্ষুণী নিপীড়ক... সংঘভেদক... তথাগতের রক্তপাতকারী... উভয়লিঙ্গ ব্যক্তি উপাধ্যায় হিসেবে থাকলে উপসম্পদা দেওয়া যাবে না। যে উপসম্পদা দেবে তার দুক্কট অপরাধ।—মৰ.১১৭

ছাবেকবিহীন হলে উপসম্পদা দেওয়া যাবে না। যে উপসম্পদা দেবে তার দুক্কট অপরাধ।—মৰ.১১৮

চীবর ছাড়া উপসম্পদা দেওয়া যাবে না। যে উপসম্পদা দেবে তার দুক্কট অপরাধ।—মৰ. ১১৮

ছাবেক ও চীবর ছাড়া উপসম্পদা দেওয়া যাবে না। যে উপসম্পদা দেবে তার দুক্কট অপরাধ।—মৰ. ১১৮

ধার করা ছাবেক দিয়ে উপসম্পদা দেওয়া যাবে না। যে উপসম্পদা দেবে তার দুক্কট অপরাধ।—মৰ. ১১৮

ধার করা চীবর দিয়ে উপসম্পদা দেওয়া যাবে না। যে উপসম্পদা দেবে তার দুক্কট অপরাধ।—মৰ. ১১৮

ধার করা ছাবেক ও চীবর দিয়ে উপসম্পদা দেওয়া যাবে না। যে উপসম্পদা দেবে তার দুক্কট অপরাধ।—মৰ.১১৮

পুনঃউপসম্পদা
এমনও হয়, যেখানে অপরাধ না দেখার জন্য সাময়িক বহিষ্কৃত কোনো ভিক্ষু শিক্ষা পরিত্যাগ করে। পরে ভিক্ষুদের কাছে ফিরে এসে উপসম্পদা চায়। তাকে বলতে হবে, ‘তুমি কি অপরাধ দেখবে?’ সে যদি বলে, হ্যাঁ, তাহলে তাকে প্রব্রজ্যা দেওয়া যাবে। সে যদি বলে, না, তাহলে তাকে প্রব্রজ্যা দিতে নেই। প্রব্রজ্যা দেওয়ার পরে, তাকে জিজ্ঞেস করতে হবে, ‘তুমি কি অপরাধটা দেখবে?’ সে যদি বলে, হ্যাঁ, তাহলে তাকে উপসম্পদা দেওয়া যাবে। সে যদি বলে, না, তাহলে তাকে উপসম্পদা দিতে নেই। উপসম্পদা দেওয়ার পরে তাকে জিজ্ঞেস করতে হবে, ‘তুমি কি অপরাধটা দেখবে?’ সে যদি বলে, হ্যাঁ, তাহলে তাকে স্বমর্যাদায় ফেরানো যাবে। সে যদি বলে, না, তাহলে তাকে স্বমর্যাদায় ফেরাতে নেই। স্বমর্যাদায় ফেরানোর পরে তাকে জিজ্ঞেস করতে হবে, ‘তুমি কি অপরাধটা দেখ?’ যদি সে বলে, হ্যাঁ, তাহলে ভালো। না হলে যদি সংঘ সম্মিলিত করা যায়, তখন তাকে আবার সাময়িক বরখাস্ত করতে হবে। আর যদি সংঘকে সম্মিলিত করা না যায়, তখন তার সাথে মেলামেশা অথবা সম্পর্ক রাখলেও কোনো অপরাধ হয় না।—মৰ.১৩০

অপরাধ সংশোধন না করার জন্য সাময়িক বহিষ্কৃত হলে তার বেলায়—মৰ.১৩০

পাপদৃষ্টি পরিত্যাগ না করার জন্য সাময়িক বহিষ্কৃত হলে তার বেলায়—মৰ.১৩০

ধর্মান্তরিত ব্যক্তি
ভিক্ষুগণ, যে আগে অন্য ধর্মের সদস্য ছিল, এবং তার উপাধ্যায় তাকে কোনো একটি বিধির ব্যাপারে কোনো কিছু বললে সে যদি তার উপাধ্যায়কে অস্বীকার করে এবং তার আগের ধর্মে ফিরে যায়, সে যদি আবার ফিরে আসে, তাহলে তাকে উপসম্পদা দেওয়া উচিত নয়। কিন্তু সে বাদে অন্য যে-কোনো অন্য ধর্মের ব্যক্তি যদি এই ধর্মবিনয়ে প্রব্রজ্যা নিতে চায়, উপসম্পদা নিতে চায়, তাহলে তাকে চার মাসের জন্য যাচাইপর্ব দিতে হবে।—মৰ.৮৬

যাচাইপর্ব অনুমোদন প্রক্রিয়া—মৰ.৮৬-৮৭

যে আগে অন্য ধর্মের সদস্য ছিল সে কীভাবে (ভিক্ষুদের কাছে) সন্তোষজনক হয়, আর যে আগে অন্য ধর্মের সদস্য ছিল সে কীভাবে সন্তোষজনক হয় না? এমনও হয়, যেখানে আগে অন্য ধর্মের সদস্য ছিল এমন ব্যক্তি খুব ভোরে গ্রামে প্রবেশ করে, আর সেদিন খুব দেরিতে গ্রাম থেকে ফিরে আসে। এভাবেই যে আগে অন্য ধর্মের সদস্য ছিল সে অসন্তোষজনক হয়।

তা ছাড়া, যে আগে অন্য ধর্মের সদস্য ছিল সে কোনো পতিতা... বিধবা/তালাকপ্রাপ্ত মহিলা... মোটাসোটা রাজকন্যা... পণ্ডক... ভিক্ষুণীর সাথে মেলামেশা করে। আগে অন্য ধর্মের সদস্য ছিল এমন ব্যক্তির মধ্যে সেও একজন, যে অসন্তোষজনক হয়।

তা ছাড়া, যে আগে অন্য ধর্মের সদস্য ছিল সে তার সতীর্থ ব্রহ্মচারীদের সংশ্লিষ্ট বড়-ছোটো ব্যাপারগুলোতে কুশলী হয় না, দক্ষ হয় না, অধ্যবসায়ী হয় না, সেগুলোর কৌশল বা পদ্ধতিগুলো সে চট করে ধরতে পারে না, সেগুলো করতে ইচ্ছুক নয়, অথবা অন্যদের দিয়ে করাতেও ইচ্ছুক নয়। আগে অন্য ধর্মের সদস্য ছিল এমন ব্যক্তির মধ্যে সেও একজন, যে অসন্তোষজনক হয়।

তা ছাড়া, যে আগে অন্য ধর্মের সদস্য ছিল তার আবৃত্তির জন্য তীব্র উৎসাহ নেই, জিজ্ঞাসা, উচ্চতর শীল, উচ্চতর মন, উচ্চতর প্রজ্ঞার জন্য তীব্র উৎসাহ নেই। আগে অন্য ধর্মের সদস্য ছিল এমন ব্যক্তির মধ্যে সেও একজন, যে অসন্তোষজনক হয়।

তা ছাড়া, যে আগে অন্য ধর্মের সদস্য ছিল সে সেই ধর্মের আচার্যের অগুণ বর্ণনা করলে রাগ করে, অসন্তুষ্ট হয়, বিষণ্ণ হয়; সেই ধর্মের দৃষ্টিভঙ্গি, উদ্দীপক জিনিসগুলো, পছন্দ-অপছন্দ, সেই ধর্মীয় বিশ্বাসের অগুণ বর্ণনা করলে রাগ করে, অসন্তুষ্ট হয়, বিষণ্ণ হয়। বুদ্ধের, ধর্মের অথবা সংঘের অগুণ বর্ণনা করলে সন্তুষ্ট হয়, খুশি হয় অথবা খুশিতে আত্মহারা হয়...

যে আগে অন্য ধর্মের সদস্য ছিল সে যদি এমন অসন্তোষজনক হয়, তাহলে তাকে উপসম্পদা দেওয়া উচিত নয়।

যে আগে অন্য ধর্মের সদস্য ছিল সে কীভাবে সন্তোষজনক হয়? এমনও হয় যেখানে, আগে অন্য ধর্মের সদস্য ছিল এমন ব্যক্তি খুব ভোরে গ্রামে প্রবেশ করে না, আর খুব দেরিতেও গ্রাম থেকে ফিরে আসে না। এভাবেই যে আগে অন্য ধর্মের সদস্য ছিল সে সন্তোষজনক হয়।

তা ছাড়া, যে আগে অন্য ধর্মের সদস্য ছিল সে কোনো পতিতা... বিধবা/তালাকপ্রাপ্ত মহিলা... মোটাসোটা রাজকন্যা... পণ্ডক... ভিক্ষুণীর সাথে মেলামেশা করে না। আগে অন্য ধর্মের সদস্য ছিল এমন ব্যক্তির মধ্যে সেও একজন, যে সন্তোষজনক হয় না।

তা ছাড়া, যে আগে অন্য ধর্মের সদস্য ছিল সে তার সতীর্থ ব্রহ্মচারীদের সংশ্লিষ্ট বড়-ছোটো ব্যাপারগুলোতে কুশলী হয়, দক্ষ হয়, অধ্যবসায়ী হয়, সেগুলোর কৌশল বা পদ্ধতিগুলো সে চট করে ধরতে পারে, সেগুলো করতে ইচ্ছুক হয়, অথবা অন্যদের দিয়ে করাতে ইচ্ছুক হয়। আগে অন্য ধর্মের সদস্য ছিল এমন ব্যক্তির মধ্যে সেও একজন, যে সন্তোষজনক হয়।

তা ছাড়া, যে আগে অন্য ধর্মের সদস্য ছিল তার আবৃত্তির জন্য তীব্র উৎসাহ থাকে, জিজ্ঞাসা, উচ্চতর শীল, উচ্চতর মন, উচ্চতর প্রজ্ঞার জন্য তীব্র উৎসাহ থাকে। আগে অন্য ধর্মের সদস্য ছিল এমন ব্যক্তির মধ্যে সেও একজন, যে সন্তোষজনক হয়।

তা ছাড়া, যে আগে অন্য ধর্মের সদস্য ছিল সে সেই ধর্মের আচার্যের অগুণ বর্ণনা করলে খুশি হয়, সন্তুষ্ট হয়, খুশিতে আত্মহারা হয়; সেই ধর্মের দৃষ্টিভঙ্গি, উদ্দীপক জিনিসগুলো, পছন্দ-অপছন্দ, সেই ধর্মীয় বিশ্বাসের অগুণ বর্ণনা করলে খুশি হয়, সন্তুষ্ট হয়, খুশিতে আত্মহারা হয়। বুদ্ধের, ধর্মের অথবা সংঘের অগুণ বর্ণনা করলে রাগ করে, অসন্তুষ্ট হয়, ও বিষণ্ণ হয়...

যে আগে অন্য ধর্মের সদস্য ছিল সে যদি এমন সন্তোষজনক হয়, তাহলে তাকে উপসম্পদা দেওয়া যায়।—মৰ.৮৭

যে আগে অন্য ধর্মের সদস্য ছিল সে যদি নগ্ন অবস্থায় আসে, তাহলে তার জন্য উপাধ্যায়ের কোনো চীবর খুঁজে দেওয়ার ব্যবস্থা করা উচিত। যদি সে চুল না কেটেই আসে, তার মাথা ন্যাড়া করার জন্য সংঘকে জানানো উচিত। (মৰ.৯৮ দেখুন।) যদি অগ্নি-পূজারী এবং জটাধারী সন্ন্যাসীরা আসে, তাহলে তাদের উপসম্পদা দেওয়া যেতে পারে। তাদের যাচাইপর্ব দিতে নেই। কেন দিতে নেই? কারণ, তারা কর্মবাদ শিক্ষা দেয়। যে আগে অন্য ধর্মের সদস্য ছিল সে যদি জন্মগতভাবে শাক্য হয়, তাহলে তাকে উপসম্পদা দেওয়া যাবে। তাকে যাচাইপর্ব দিতে নেই। আমি এটি আমার আত্মীয়দের জন্য বিশেষ সুবিধা দিচ্ছি।—মৰ.৮৭

উপসম্পদা প্রক্রিয়া
আমি অনুমোদন করি যে, (উপসম্পদা প্রার্থীর) মাথা ন্যাড়া করার জন্য সংঘকে জানাবে।—মৰ.৯৮

ভিক্ষুগণ, আমি ত্রিশরণে যাওয়ার মধ্য দিয়ে প্রব্রজ্যা ও উপসম্পদা দেওয়াটা অনুমোদন করি।—মৰ.৩৪

যে ত্রিশরণের মাধ্যমে উপসম্পদা দেওয়াটা আমার অনুমোদিত ছিল, তা আমি আজ থেকে বাতিল করছি। আমি একটি প্রস্তাব ও তিনটি ঘোষণাযুক্ত সংঘকর্মের দ্বারা উপসম্পদা দেওয়া অনুমোদন করি।—মৰ.৬৯

দশজনের কমে উপসম্পদা দেওয়া উচিত নয়। যে এভাবে উপসম্পদা দেবে তার দুক্কট অপরাধ। আমি অনুমোদন করি যে, দশজন বা তারও বেশি দলের মাধ্যমে উপসম্পদা দেবে।—মৰ.৭৪

আমি সকল প্রত্যন্ত জেলাগুলোতে সেই দলের মাধ্যমে উপসম্পদা দেওয়া অনুমোদন করি, যে দলের পঞ্চম জন বিনয় বিশারদ হয়।—মৰ.২৫৮

প্রত্যন্ত জেলাগুলোর সংজ্ঞা—মৰ.২৫৯

আদি কর্মবাক্য—মৰ.৭০; অনুরোধের পর কর্মবাক্য—মৰ.৭২ (সম্পূর্ণ কর্মবাক্যের জন্য মৰ.১২৬-১২৭ দেখুন)

প্রব্রজ্যা দেওয়ার প্রক্রিয়া—মৰ.১০৫

উপাধ্যায়ের কাছে নির্ভরতা নেওয়ার অনুরোধ।—মৰ.৬৬

অনুরোধ করা না হলে উপসম্পদা দেওয়া উচিত নয়। যে এভাবে উপসম্পদা দেবে, তার দুক্কট অপরাধ। যে প্রার্থী অনুরোধ করেছে, তাকে উপসম্পদা দেওয়াটা আমি অনুমোদন করি।—মৰ.৭১

উপসম্পদা প্রার্থনা বা অনুরোধ—মৰ.৭১

আমি অনুমোদন করি যে, উপসম্পদা দেওয়ার সময় তেরোটি প্রতিবন্ধকতার ব্যাপারে জিজ্ঞেস করে নিতে হবে।—মৰ.১২৫

আমি অনুমোদন করি যে, প্রথমে নির্দেশনা দিয়ে এরপরে তেরোটি প্রতিবন্ধকতার ব্যাপারে জিজ্ঞেস করে নিতে হবে।—মৰ.১২৫

আমি অনুমোদন করি যে, প্রথমে একপাশে গিয়ে প্রার্থীকে নির্দেশনা দিয়ে, এরপরে সংঘের মাঝে সেই তেরোটি প্রতিবন্ধকতার ব্যাপারে জিজ্ঞেস করে নিতে হবে। আর তাকে এভাবেই নির্দেশনা দিতে হবে। প্রথমে তাকে একজন উপাধ্যায় গ্রহণ করাতে হবে (মৰ.৬৬)। তাকে উপাধ্যায় গ্রহণ করানোর পরে তাকে তার চীবর ও ছাবেকের ব্যাপারে বলে দিতে হবে : ‘এই হচ্ছে তোমার ছাবেক, এই হচ্ছে তোমার দোয়াজিক, এই হচ্ছে তোমার চীবর, এই হচ্ছে তোমার অন্তর্বাস। যাও, ঐ স্থানে গিয়ে দাঁড়াও।’—মৰ.১২৬-১২৭

একপাশে গিয়ে নির্দেশনা দেওয়ার কথাগুলো—মৰ.১২৬-১২৭ (= মৰ.১২৫)

অনভিজ্ঞ, অদক্ষ ভিক্ষু কর্তৃক নির্দেশনা দেওয়া যাবে না। যে এভাবে নির্দেশনা দেবে, তার দুক্কট অপরাধ। অভিজ্ঞ, দক্ষ ভিক্ষুর দ্বারা নির্দেশনা দিতে হবে।—মৰ.১২৬-১২৭

সম্মতিপ্রাপ্ত নয় এমন ভিক্ষু কর্তৃক নির্দেশনা দেওয়া যাবে না। যে এভাবে নির্দেশনা দেবে, তার দুক্কট অপরাধ। আমি অনুমোদন করি যে, একজন সম্মতিপ্রাপ্ত ভিক্ষুর দ্বারা নির্দেশনা দিতে হবে।—মৰ.১২৬-১২৭

নিজেকে নিজে সম্মতি দেওয়ার প্রক্রিয়া—মৰ.১২৬-১২৭; অন্যজন কর্তৃক সম্মতি দেওয়া—মৰ.১২৬-১২৭

(তারা, অর্থাৎ নির্দেশনাকারী আচার্য এবং প্রার্থী, একসাথে ফিরে আসল) তাদের একসাথে ফিরে আসা উচিত নয়। নির্দেশনাকারী আচার্য প্রথমে ফিরে এসে সংঘকে জানাতে হবে।—মৰ. ১২৬-১২৭

সংঘকে জানানো এবং প্রার্থীকে সংঘের মাঝে ডাকার কথাগুলো—মৰ.১২৬-১২৭

সম্পূর্ণ কর্মবাক্য—মৰ. ১২৬-১২৭

আমি অনুমোদন করি যে, দুই বা তিনজনের একই উপাধ্যায় হলে তাদের জন্য একটি ঘোষণা করতে হবে, কিন্তু ভিন্ন ভিন্ন উপাধ্যায় হলে করতে হবে না।—মৰ.১২৩

সেই মুহূর্তের (দিনের) ছায়া মাপতে হবে। ঋতুর দৈর্ঘ্য বলে দিতে হবে, দিনের কোন অংশ তা-ও বলে দিতে হবে, মহড়া দিয়ে বলে দিতে হবে, চারটি অবলম্বন বলে দিতে হবে।—মৰ.১২৮

আমি অনুমোদন করি যে, উপসম্পদা দেওয়ার সময় চারটি অবলম্বনের কথা বলে দিতে হবে।—মৰ.৭৩

চারটি অবলম্বনের কথা- মৰ.৭৩

অবলম্বনগুলোর কথা আগে বলা উচিত নয়। যে এভাবে আগেই বলবে, তার দুক্কট অপরাধ। আমি অনুমোদন করি যে, উপসম্পদা দেওয়ার পর পরই তাকে অবলম্বনগুলোর কথা বলে দিতে হবে।—মৰ.৭৪

আমি অনুমোদন করি যে, উপসম্পদা দেওয়া হয়ে গেলে তাকে একটি সমমনা সতীর্থ দিতে হবে, যাতে চারটি কখনোই-করতে-নেই এমন জিনিস তাকে বলা যায়।—মৰ.১২৯

চারটি কখনোই-করতে-নেই জিনিস।—মৰ.১২৯

* * *


 

অধ্যায়—১৫

উপোসথ
মহাপরিনির্বাণ-সূত্রে (দীনি.২.৩) বুদ্ধ সাতটি জিনিসের একটি তালিকা দিয়েছেন যা সংঘের অবনতিকে রোধ করতে সাহায্য করবে। এগুলোর মধ্যে প্রথম দুটি হচ্ছে : ‘(১) যতক্ষণ পর্যন্ত ভিক্ষুরা প্রায়ই একত্রিত হবে, প্রচুর পরিমাণে একত্রিত হবে, ততক্ষণ পর্যন্ত তাদের উন্নতি আশা করা যায়, অবনতি নয়। (২) যতক্ষণ পর্যন্ত ভিক্ষুরা একযোগে সম্মিলিত হবে, একযোগে তাদের সভা শেষে চলে যাবে, ততক্ষণ পর্যন্ত তাদের উন্নতি আশা করা যায়, অবনতি নয়।’ এই জিনিসগুলো পূরণে সহায়তার জন্যই উপোসথ পালনের নিয়মটি বিধিবদ্ধ হয়েছে। এটি ভিক্ষুদেরকে তাদের আশেপাশে থাকা সতীর্থদের সাথে প্রতি পনের দিনে একবার মিলিত হওয়ার সুযোগ করে দেয়, আর তার পাশাপাশি তাদের সদস্যপদটা কতদূর এগোল বা পিছাল তা জানার সুযোগ হয়, কোনো সদস্য বিপথগামী হলে তাকে বিচার করার সুযোগ হয়, এবং বিনয়বিধিগুলো একনিষ্ঠভাবে মেনে চলার জন্য আরেকবার দৃঢ়ভাবে অঙ্গীকার করা হয়। একত্রে উপোসথ পালনের কাজকেই বলা হয় কোনো একটা সীমার মধ্যে সমান-সংবাস বা সমসম্পর্কভুক্ত থাকা।

চুৰ.৩৮৩ বলে যে, বুদ্ধও উপোসথ পালনে অংশগ্রহণ করতেন। কিন্তু এক রাতে একজন ভুয়া ভিক্ষু সেই সভায় বসেছিল, এবং বুদ্ধ সতর্ক করে দিলেও সে চলে যায় নি। পরে মহামোগ্গল্লান ভন্তে তাকে হাতে ধরে জোর করে বের করে দিলেন। তখন থেকে বুদ্ধ আর উপোসথে অংশগ্রহণ করেন নি, এবং এরপর থেকে তার শিষ্যদের দ্বারাই উপোসথকর্ম পরিচালিত হতো।

বুদ্ধের দৃষ্টিতে উপোসথ পালনের গুরুত্ব যে কতখানি তা মৰ.১৩৭ থেকে দেখা যায়। মহাকপ্পিন ভন্তে অর্হত্ত্ব লাভের পরে রাজগৃহের একপ্রান্তে বাস করছিলেন। তিনি ভাবছিলেন, উপোসথে গেলে বা না গেলেও তো তিনি সর্বোচ্চ বিশুদ্ধিতে থাকবেন, আর তাই যেতে ইচ্ছা করলেন না। বুদ্ধ কাছেই শকুনের চূড়া (গৃধ্রকুট) পর্বতে ছিলেন, তিনি মহাকপ্পিন ভন্তের মনের কথা জেনে শকুনের চূড়া থেকে অদৃশ্য হয়ে তার সামনে আবির্ভূত হলেন এবং তাকে বললেন, ‘তোমরা ব্রাহ্মণেরা (ব্রাহ্মণ বলতে অর্হৎকে বুঝানো হয়েছে) যদি উপোসথকে শ্রদ্ধা, সম্মান, গৌরব না কর, তাহলে কে এটিকে শ্রদ্ধা, সম্মান ও গৌরব করবে? উপোসথে যাও। না যেও না যেন। সংঘকর্মগুলোতেও যেও। না যেও না যেন।’ অতএব অর্হতেরাও সাধারণভাবে সংঘের দায়বদ্ধতা থেকে অব্যাহতি পায় না, বিশেষ করে উপোসথে তো নয়ই।

গোপকমোগ্গল্লানসুত্তং (মনি.৩.১.৮)-এর একটি অনুচ্ছেদ থেকে দেখা যায় বুদ্ধের পরিনির্বাণের পরে সংঘকে পরিচালনা করার জন্য উপোসথের সভাটা কতটা গুরুত্বপূর্ণ, কারণ বুদ্ধ কখনোই তার এমন কোনো উত্তরসূরি নির্ধারণ করে দিয়ে যান নি যিনি বুদ্ধ চলে গেলে সংঘের দায়িত্ব গ্রহণ করবেন। বুদ্ধের পরিনির্বাণের পরে আনন্দ ভন্তে গোপক মোগ্গল্লান ব্রাহ্মণকে বলছিলেন :

ব্রাহ্মণ, ব্যাপারটা এমন নয় যে, আমরা কোনো মধ্যস্থাতাকারী-বিহীন হয়ে আছি। আমাদের একজন মধ্যস্থাতাকারী আছে। ধর্ম হচ্ছে আমাদের সেই মধ্যস্থাতাকারী... ভগবান, যিনি জানেন, যিনি দেখেন, যিনি অর্হৎ সম্যক সম্বুদ্ধ, সেই ভগবান আমাদের জন্য একটি শিক্ষাবিধি তৈরি করে দিয়ে গেছেন, একটি পাটিমোক্খ বিধিবদ্ধ করা হয়েছে। উপোসথের দিনে, আমরা যারা কোনো একটি গ্রামের উপর নির্ভর করে বাস করি, তারা সবাই একস্থানে একত্রিত হই। একসাথে একত্রিত হয়ে, আমরা সেদিন যার (পাটিমোক্খ আবৃত্তির) পালা আছে, তাকে আমন্ত্রণ জানাই। সে পাটিমোক্খ আবৃত্তির সময়ে কোনো ভিক্ষু যদি তার অপরাধ বা পাপকাজকে স্মরণ করে, আমরা তাকে ধর্মানুসারে বিচার করি, যেভাবে নির্দেশনা দেওয়া আছে, সেভাবে বিচার করি। সেই ভন্তেকে আমরা বিচার করি না, বরং ধর্মই আমাদের বিচার করে।

উপোসথের দিন
উপোসথ শব্দটি এসেছে বৈদিক সংস্কৃত উপৰসথ থেকে, যার মানে হচ্ছে প্রস্তুতির দিন, যা সাধারণত সোম আচার-অনুষ্ঠানের বিশেষ ব্রত পালনের সাথে সংশ্লিষ্ট। এই প্রস্তুতির দিনগুলো পালিত হতো অষ্টমী, পূর্ণিমা ও অমাবস্যার দিনগুলোতে, যেগুলো হচ্ছে এক চান্দ্রপক্ষের অষ্টম, চতুর্দশ অথবা পঞ্চদশ দিন। বৌদ্ধধর্মের আগে অবৈদিক ধারাগুলো এই দিনগুলোকে তাদের নিজস্ব প্রথা পালনের জন্য ব্যবহার করতো, সাধারণত সেই প্রথা ছিল তারা সম্মিলিত হয়ে নিজ নিজ ধর্ম শিক্ষা দেওয়া। বুদ্ধ এই রীতিটি গ্রহণ করেন এবং এগুলোকে ভিক্ষুদের সম্মিলিত হওয়ার দিন ও ধর্মশিক্ষা দেওয়ার দিন হিসেবেও নির্ধারণ করে দেন। তিনি এ ছাড়াও একটি সম্পূর্ণ ভিক্ষুদের উপোসথ পালনের ব্যবস্থা করে দেন, যার জন্য তিনি চাঁদের এক পক্ষের শেষ দিনটিকে নির্ধারণ করে দেন। এই তারিখ নির্ধারণে সুবিধার জন্য তিনি জ্যোতিষবিদ্যা শেখার বিরুদ্ধে যে-বিধি আছে সেটিকেও শিথিল করে দেন (অধ্যায়-১০ দেখুন)। তৎকালীন সময়ে জ্যোতিষবিদ্যা জ্যোতির্বিদ্যা থেকে আলাদা কোনো বিষয় ছিল না। কোনো এক পক্ষে চাঁদের অমাবস্যা বা পূর্নিমা চতুর্দশীতে হবে নাকি পঞ্চদশীতে হবে তা হিসাব করার জন্য যতটুকু জ্যোতির্বিদ্যা লাগে ততটুকু শিক্ষা করার অনুমোদন তিনি দিয়েছিলেন। (সেই সময় লোকজন পিণ্ডচারণে যাওয়া ভন্তেদের জিজ্ঞেস করত, আজকে কোন তিথি, ভন্তে? ভিক্ষুরা বলত, আমরা জানি না। লোকজন সমালোচনা করল, অভিযোগ করল এবং চারদিকে ছড়িয়ে দিল, ‘এই শাক্যপুত্রীয় ভিক্ষুরা তিথি কীভাবে হিসাব করতে হয় তাই জানে না, তাই অন্য যে-সব জিনিস প্রশংসিত, সেগুলো তারা কীভাবে জানবে?’—মৰ.১৫৬)

ভিক্ষুদের উপোসথ চারটি উপায়ে পালন করা যায়, আর তা কোনো একটি সীমার মধ্যে থাকা সংঘের আকারের উপর নির্ভর করে। সেখানে যদি চারজন বা তারও বেশি ভিক্ষু থাকে, তারা পাটিমোক্খ আবৃত্তির জন্য একত্রিত হয়; যদি তিনজন থাকে, তাহলে তারা পরস্পরের কাছে নিজেদের বিশুদ্ধতা ঘোষণা করে; যদি দুজন হয়, তারা একে অপরকে নিজেদের বিশুদ্ধতা ঘোষণা করে; যদি একজন হয়, তাহলে সে সেই দিনটিকে তার উপোসথ হিসেবে অধিষ্ঠান করে। এই নিয়মিত উপোসথ দিন বাদে বুদ্ধ কেবল অন্য একটি উপলক্ষে পাটিমোক্খ আবৃত্তির অনুমতি দিয়েছিলেন, তা হচ্ছে সংঘের ঐকমত্য পুনঃপ্রতিষ্ঠিত হলে। অর্থকথামতে, এর মানে হচ্ছে যখন সংঘের মধ্যে বড় কোনো বিবাদ মীমাংসিত হয় (সংঘভেদের মতো বিবাদ—অধ্যায়-২১ দেখুন) তখন, কিন্তু ছোটখাটো কারণে উপোসথ সাময়িক স্থগিত হলে তখন নয়। তাই দুটো সময় আছে যখন ভিক্ষুদের উপোসথের জন্য সম্মিলিত হওয়াটা অনুমোদিত, সেগুলো হচ্ছে, চাঁদের শুক্ল বা কৃষ্ণপক্ষের শেষ তিথিতে, এবং ঐকমত্য পুনঃপ্রতিষ্ঠার দিনে।

স্থান
কোনো একটি বিহারে কোথায় উপোসথ হবে তা নিয়ে বিভ্রান্তি এড়াতে শুধু একটি বাড়িকে উপোসথ-ঘর হিসেবে নির্ধারণ করা যায়। যদি উপোসথ-ঘরটি অব্যবহারযোগ্য হয়ে যায়, তাহলে সেটিকে বাতিল করে নতুন আরেকটা ঘরকে নির্ধারণ করা যায়। সেই ঘরটি যদি সম্মিলিত ভিক্ষুদের জন্য ছোটো হয়ে যায়, তারা ঘরের বাইরেও বসতে পারে, শুধু পাটিমোক্খ আবৃত্তি শোনা গেলেই হলো। সংঘ চাইলে উপোসথ-ঘরের সামনের জায়গাটাকে বিশেষ করে এই উদ্দেশ্যে সীমাচিহ্ন দিয়ে চিহ্নিত করতে পারে। (চিহ্নগুলো সীমাচিহ্নগুলোর মতো করেই নির্ধারণ করতে হবে। তার জন্য অধ্যায়-১৩ দেখুন। তা ছাড়াও, উপোসথ-ঘর নির্ধারণ ও বাতিল করতে এবং উপোসথ-ঘরের সামনের স্থানটিকে নির্ধারণে ব্যবহৃত কর্মবাক্যগুলোর জন্য দেখুন পরিশিষ্ট ১।)

যদি অনেক বিহার একটি সাধারণ সীমার অন্তর্ভুক্ত হয়, তাহলে সেই বিহারগুলোর সকল ভিক্ষুকে অবশ্যই উপোসথের জন্য একটা জায়গায় সম্মিলিত হতে হবে। পিটক বলে যে, যে বিহারে সেই সীমার মধ্যে সবচেয়ে সিনিয়র ভিক্ষু থাকে, সেই বিহারে সবাই সম্মিলিত হতে পারে, তবে তা বাধ্যতামূলক নয়। অর্থকথা সেই সীমার মধ্যে সবচেয়ে পুরোনো বিহারে সম্মিলিত হওয়ার পরামর্শ দেয় যদি তা অসুবিধাজনক না হয় (যেমন : সেই বিহারের উপোসথ-ঘরটা বেশি ছোটো হলে অসুবিধা)। সবচেয়ে সিনিয়র ভিক্ষুর ক্ষেত্রে, সে যে বিহারে আছে সেই বিহারটা যদি সুবিধাজনক হয়, তাহলে ভিক্ষুরা সেখানে সম্মিলিত হতে পারে। তা না হলে তাকে অন্য কোনো সুবিধাজনক জায়গায় যেতে আমন্ত্রণ জানানো উচিত। যদি সে যেতে অস্বীকার করে, তাহলে ভিক্ষুরা তার সম্মতি ও বিশুদ্ধতা নিয়ে অন্য কোনো সুবিধাজনক স্থানে সম্মিলিত হতে পারে (এখানে অবশ্যই ধরে নেওয়া হয়েছে যে, সে সেখানে নিজে নিজে যেতে পারছে না)।

যদি কোনো বিহারে একটি পরিপূর্ণ সংঘ ভিক্ষু থাকে কিন্তু তাদের কেউই ‘উপোসথ বা উপোসথকর্ম জানে না, পাটিমোক্খ অথবা পাটিমোক্খ আবৃত্তি জানে না,’ তখন পিটক সেখানকার সিনিয়র ভিক্ষুকে দায়িত্ব দেয়, সে যেন তাড়াতাড়ি কোনো এক জুনিয়র ভিক্ষুকে আশেপাশের কোনো এক বিহারে পাঠায়, যাতে সে পাটিমোক্খ সংক্ষিপ্ত বা বিস্তারিতভাবে শিখে আসতে পারে (অর্থকথামতে, সেই দিনেই আবৃত্তির জন্য)। এভাবে আদেশ পেলে জুনিয়র ভিক্ষু যদি অসুস্থ না হয়, তাহলে তাকে অবশ্যই যেতে হবে, না হলে তার দুক্কট হয়। যদি সে পাটিমোক্খ শিখতে সমর্থ হয়, সেটি সংক্ষিপ্ত বা বিস্তারিত হোক, ভালো। না পারলে সকল ভিক্ষুর অন্য কোনো বিহারে যাওয়া উচিত যেখানে উপোসথ ও পাটিমোক্খ জানা আছে। না হলে তাদের সবারই দুক্কট হয়।

একতা
অন্যান্য সকল সংঘকর্মের মতোই উপোসথ পালনটাও একতাবদ্ধভাবে করতে হয়। তবে সাধারণ সংঘকর্মগুলো থেকে একটি বিষয়ে এটি আলাদা, আর সেটি হচ্ছে সেই সীমার মধ্যে থাকা যে-কোনো ভিক্ষু সেই সভায় অংশগ্রহণ না করলেও তার অবশ্যই বিশুদ্ধতা পাঠাতে হবে (ভিক্ষুরা যদি সেই সভায় অন্যান্য কাজ করার পরিকল্পনাও করে থাকে, তাহলে বিশুদ্ধতার সাথে সাথে সে-সব কাজের জন্য সম্মতিও পাঠাতে হবে।)। এটি নিচে, প্রাথমিক কর্তব্যগুলোর মধ্যে আলোচিত হবে।

পিটক তিনটি বিশেষ ক্ষেত্র নিয়ে আলোচনা করে থাকে, যা সংঘের একতাকে ব্যাহত করতে পারে, যেমন : লোকজন সীমার মধ্যস্থ কোনো এক ভিক্ষুকে আটক করে; ভিক্ষুরা সভাতে দেরি করে পৌঁছায়, এবং আগন্তুক ভিক্ষুরা সভার আগে পৌঁছে যায়। যেহেতু এই ঘটনাগুলো বিরল, আর সেগুলো সমাধানের প্রক্রিয়াগুলোও বেশ জটিল, তাই সেগুলো এই অংশের শেষে বিশেষ ক্ষেত্র হিসেবে আলোচিত হবে।

বাদ পড়া ব্যক্তি
যেহেতু একসাথে উপোসথ করাকেই কোনো সীমার মধ্যে সমসম্পর্ক বা সমান-সংবাস হিসেবে সংজ্ঞায়িত করা হয়, তাই উপোসথকর্মটি হচ্ছে সংঘকর্মগুলোর মধ্যে অসাধারণ একটি সংঘকর্ম, কারণ সংঘের মধ্যে শুধু সম-মর্যাদাসম্পন্ন এবং সম-সম্পর্কভুক্ত ভিক্ষুরা এই উপোসথে অংশগ্রহণের জন্য অনুমোদিত, অর্থাৎ সভার হস্তপাশের মধ্যে বসা অনুমোদিত। (এমন আরেকটিমাত্র সংঘকর্ম আছে যেখানেও এই একই শর্ত লাগে, আর সেটি হচ্ছে প্রবারণা।) সভার মধ্যে গৃহী লোকজন, ভিক্ষুণী, শিক্ষামানা, শ্রামণ, শ্রামণী, প্রাক্তন ভিক্ষু, পণ্ডক, অথবা যাদের পূর্ণ উপসম্পদা লাভ একদম নিষিদ্ধ এমন অন্যান্য ব্যক্তি থাকলে, সেই সভায় পাটিমোক্খ আবৃত্তি করলে আবৃত্তিকারীর দুক্কট হয়। আলাদা সম্পর্কভুক্ত ভিক্ষু বা অন্য নিকায়ের ভিক্ষু সভায় উপস্থিত আছে, এই অবস্থায় সেখানে পাটিমোক্খ আবৃত্তি করলেও আবৃত্তিকারীর দুক্কট হয়, তবে আবৃত্তিকারীকে তা জানতে হবে, অর্থাৎ তাকে জানতে হবে যে, সেই ভিক্ষুটি আলাদা সম্পর্কের এবং আলাদা সম্পর্কের ব্যাপারে মতপার্থক্যগুলো এখনো মিটমাট হয় নি। না জানলে সেক্ষেত্রে কোনো শাস্তি প্রযোজ্য হয় না। যে সভায় সাময়িক বহিষ্কৃত ভিক্ষু আছে, সেখানে পাটিমোক্খ আবৃত্তি করলে পাচি.৬৯ অনুসারে আবৃত্তিকারীর দুক্কট হয়।

প্রাথমিক কাজ
উপোসথের বেলায় কোনো বিহারের সিনিয়র ভিক্ষুর কর্তব্য হচ্ছে অন্যদের জানিয়ে দেওয়া যে, ‘আজ উপোসথ দিন।’ পিটক এটিকে ভালো একটা সময়ে জানিয়ে দেওয়ার পরামর্শ দেয় (অর্থকথামতে, ভালো একটা সময় মানে হচ্ছে ভোরবেলা), তবে সেই দিন যেসময় মনে পড়ে সে-সময়ই জানিয়ে দেওয়ার অনুমোদন করে (অর্থকথামতে, সন্ধ্যায় হলেও চলবে)। পূর্বনির্ধারিত সময়ে সংঘের একত্রিত হওয়া উচিত, আর এতে সবচেয়ে সিনিয়র ভিক্ষু সর্ৰপ্রথম আসবে। যদি সে আগে না আসে, তাহলে অর্থকথামতে তার দুক্কট হয়।

অর্থকথা উপোসথ পালনের প্রাথমিক কর্তব্যগুলোকে দু-অংশে ভাগ করেছে : পুব্ব-করণ এবং পুব্ব-কিচ্চ। উভয় নামেরই অর্থ হচ্ছে ‘প্রাথমিক কর্তব্য’, তবে পুব্ব-করণ হচ্ছে সভার স্থানটাকে প্রস্তুত করা, আর পুব্ব-কিচ্চ হচ্ছে সভা আহ্বান করা হলে যে যে কাজগুলো প্রথমে করা উচিত সেই কাজগুলো।

পুব্ব-করণ :
উপোসথ-ঘর ঝাড়ু দেওয়া, বসার আসনগুলো প্রস্তুত করা, বাতি জ্বালানো (সভাটা যদি রাতে অনুষ্ঠিত হয়, অথবা কোনো অন্ধকার জায়গায় হয়), এবং খাওয়ার পানি ও ধোয়ার পানি তুলে রাখার কাজগুলোর জন্য ভিক্ষুদের তদারকি করাটা হচ্ছে সিনিয়র ভিক্ষুর দায়িত্ব। সিনিয়র ভিক্ষু জুনিয়র ভিক্ষুদের এসব কাজ করার আদেশ দিতে পারে। জুনিয়র ভিক্ষুরা অসুস্থ না হলে তাদের দেওয়া আদেশ পালন করতে হবে। তারা যদি তা পালন না করে, তাহলে তাদের দুক্কট হয়। অর্থকথা পরামর্শ দেয় যে, নিম্নোক্ত ভিক্ষুদের এসব কাজ করার আদেশ দেওয়া উচিত নয় : নির্মাণকাজ করছে এমন ভিক্ষু, অন্যদের কাজে সাহায্য করছে এমন ভিক্ষু, ধর্ম আচার্য এবং দক্ষ আবৃত্তিকারী। অর্থকথামতে, বাদবাকিদের পালাক্রমে আদেশ দেওয়া উচিত।

পুব্ব-কিচ্চ :
ভিক্ষুরা সম্মিলিত হলে, সেই সীমার মধ্যে অন্যান্য যে-সব ভিক্ষু আসে নি, তাদের সম্মতি ও বিশুদ্ধতা জানিয়ে দেওয়া উচিত। এরপর ঋতু বলা উচিত, ভিক্ষুসংখ্যা গণনা করা উচিত, এবং ভিক্ষুণীদের উপদেশ দানের ব্যবস্থা করা উচিত।

সম্মতি জানানোর ব্যাপারটা অধ্যায়-১২-তে ইতিমধ্যেই আলোচনা করা হয়েছে। বিশুদ্ধতা জানানোর নিয়মগুলোও সম্মতি জানানোর নিয়মগুলোর মতোই একই, তবে দুটো পার্থক্য আছে :

(১) যে ভিক্ষু তার বিশুদ্ধতা দিচ্ছে তার বিশুদ্ধতা বহনকারী ভিক্ষুকে বলা উচিত :

পরিসুদ্ধিং দম্মি। পরিসুদ্ধিং মে হর [হরথ]। পরিসুদ্ধিং মে আরোচেহি [আরোচেথ]। (আমি বিশুদ্ধতা দিচ্ছি। আমার বিশুদ্ধতা নিয়ে যান। আমার বিশুদ্ধতা জানিয়ে দিন।)

টীকা উল্লেখ করে যে, ভিক্ষুর যদি অস্বীকারকৃত কোনো অপরাধ থেকে থাকে, তাহলে বিশুদ্ধতা দানের আগে প্রথমে সেই অপরাধকে স্বীকার করা উচিত।

(২) বিশুদ্ধতা বয়ে নিয়ে গেলে সমবেত সংঘ উপোসথ পালন করতে পারে, আর সম্মতি নিয়ে গেলে অন্য কাজও করতে পারে। অর্থকথা উল্লেখ করে যে, সীমার মধ্যে থাকা কোনো ভিক্ষু সভায় উপস্থিত না থেকে যদি শুধু তার বিশুদ্ধি পাঠায়, কিন্তু সম্মতি পাঠায় না, তাহলে সমবেত সংঘ উপোসথ করতে পারে, কিন্তু অন্যান্য সংঘকর্মগুলো সম্পাদন করতে পারে না। সে যদি তার সম্মতি পাঠায়, কিন্তু তার বিশুদ্ধি না পাঠায়, তাহলে তারা উপোসথসহ সকল সংঘকর্ম করতে পারে বটে, কিন্তু উপোসথে অংশগ্রহণ না করার জন্য তার দুক্কট হয়। অন্য কথায়, অর্থকথা ধরে নিয়েছে যে, সংঘকর্ম করার ব্যাপারে বিশুদ্ধি সম্মতির কাজটা করতে পারে না, কিন্তু উপোসথ করার ব্যাপারে সম্মতি তার বিশুদ্ধির কাজটা করতে পারে।

তবে এটি মৰ.১৬৪-এর বিরুদ্ধে যায়, যেখানে বলা হয়েছে যে, কোনো অনুপস্থিত ভিক্ষু তার বিশুদ্ধতা না পাঠালে তখন সেই উপোসথটি বিভেদমূলক হিসেবে বলা হয়ে থাকে। আরও গুরুত্বপূর্ণ একটি কথা হচ্ছে, এটি উপোসথের উদ্দেশ্যটাকেই এড়িয়ে গেছে, কেননা উপোসথ তো শুধু সংঘের সম্মতি লাভ করা নয়, বরং সংঘের বিশুদ্ধিকেও প্রতিষ্ঠা করা। তাই অধিকতর ভালো একটি ব্যাখ্যা হবে যে, যদি অনুপস্থিত ভিক্ষু তার সম্মতি পাঠায়, কিন্তু বিশুদ্ধি না পাঠায়, তাহলে সংঘ যে-কোনো কাজ করতে পারবে বটে, কিন্তু উপোসথ করতে পারবে না। যদি এমন হয় যে, সীমার মধ্যে দুজন বা তারো বেশি ভিক্ষু থাকে যারা এত অসুস্থ যে তাদের বিশুদ্ধি/সম্মতি পাঠাতে পারে না, অথবা সভাতেও বয়ে নিয়ে আসা সম্ভব হয় না, আর তারা এত দূরে দূরে আছে যে, তাদেরকে সভার হস্তপাশের মধ্যেও অন্তর্ভুক্ত করা সম্ভব হয় না, তখন আর সেদিন উপোসথ করার কোনো দরকার নেই। এই অবস্থা দীর্ঘদিন ধরে চলতে পারে, ফলে সেই সীমায় কোনো ধরনের সংঘকর্ম করা যায় না। বোধহয় এ থেকেই পুরো বিহারের বদলে বিহারের ছোট্ট একটি জায়গায় সীমা প্রতিষ্ঠা করার রীতিটি চালু হয়েছে।

পিটকে একটি অস্পষ্ট বিধি আছে যেখানে বলা হয়েছে যে, সমবেত সংঘ আসন থেকে উঠে গেলে এরপর 'বাসি' হওয়া বিশুদ্ধি নিয়ে উপোসথ করা আর উচিত নয়। অর্থকথা দুটো উদাহরণ দিয়ে এর মানে বুঝাতে চেয়েছে : (১) ভিক্ষুরা পাটিমোক্খ আবৃত্তির জন্য সম্মিলিত হয়েছে, কিন্তু পরে যারা আসবে তাদের জন্য অপেক্ষা করতে করতে পরদিন সকাল হয়ে গেল। তারা যদি চতুর্দশী উপোসথ করার পরিকল্পনা করে থাকে, তাহলে তারা সেক্ষেত্রে পঞ্চদশী উপোসথ করতে পারে। (যদি তারা আগে পঞ্চদশী উপোসথ করার পরিকল্পনা করে থাকে, তাহলে তাদের আর উপোসথ করা উচিত নয়, কারণ উপোসথের দিন তখন চলে গেছে।) (২) ভিক্ষুরা সম্মিলিত হয়েছে, অনুপস্থিত ভিক্ষুদের বিশুদ্ধি আনা হয়েছে, কিন্তু সমবেত ভিক্ষুরা সেদিন সভা করার ব্যাপারে মন পাল্টাল, অর্থাৎ তারা উপোসথ করবে না এবং এরপর আবার মন পাল্টাল যে তারা উপোসথ করবে। যদি তারা আসন থেকে ওঠার আগেই শেষের সিদ্ধান্তটা গৃহীত হয়ে যায়, তাহলে তারা উপোসথ করতে পারে। আসন থেকে ওঠার পরে শেষ সিদ্ধান্তটা গৃহীত হলে তারা তৎক্ষণাৎ উপোসথ করতে পারে না, আগে তাদের মধ্যে কয়েকজনকে দিয়ে আবার অনুপস্থিত সদস্যদের বিশুদ্ধি নিয়ে আসতে হয়, কারণ তাদের আগের বিশুদ্ধিগুলো বাসি হয়ে গেছে।

ঋতু বলার ব্যাপারটা পিটকে উল্লিখিত নেই। সাধারণত নিয়ম হচ্ছে গ্রীষ্ম, বর্ষা বা হেমন্ত ঋতুর মধ্যে কোন ঋতু চলছে তা উল্লেখ করা, আর সেই সাথে সেই ঋতুর কয়টি উপোসথ দিন চলে গেল, আরও কয়টি উপোসথ দিন বাকি আছে তা উল্লেখ করা। যে-সমস্ত অঞ্চলে তিন ঋতুর বদলে চার ঋতু বিরাজমান, সেখানেও এভাবে ভিক্ষুরা স্মরণ করতে পারে তারা চন্দ্র বছরের কোন সময়ে আছে, যাতে তারা গুরুত্বপূর্ণ দিন-তারিখ যেমন : বর্ষাবাস শুরুর দিন, অথবা কঠিন চীবরের সুবিধাগুলো শেষের দিন ইত্যাদি হিসাব ভুলে না যায়।

পিটকে অবশ্য সমবেত ভিক্ষুদেরকে গণনার ব্যাপারটা উল্লিখিত আছে। এতে হয় নাম ডাকা হয় নতুবা গণনার টিকেট নেওয়া হয়।

ভিক্ষুণীদের উপদেশ দানের ব্যাপারটা অধ্যায়-২৩-এ আলোচিত হয়েছে। সেখানকার আলোচনা থেকে এটি পরিষ্কার যে, পাটিমোক্খ আবৃত্তির জন্য এটি একটি প্রাথমিক কর্তব্য মানে হচ্ছে, পাটিমোক্খ আবৃত্তির আগে ভিক্ষুণীদের উপদেশ দানের জন্য কোনো একজন ভিক্ষুকে বাছাই বা নির্ধারণ করা। সেই বাছাইকৃত ভিক্ষুটির কাজ হচ্ছে, পাটিমোক্খ আবৃত্তির পরে কোনো একটা সময় এবং কোনো একটা স্থান নির্ধারণ করে ভিক্ষুণীদের জানিয়ে দেওয়া। ভিক্ষুণীদেরকে আসল উপদেশ দানের ব্যাপারটি ঘটে সেই নির্ধারিত দিনক্ষণে।

অপরাধ স্বীকার
যেহেতু অস্বীকৃত অপরাধ নিয়ে কোনো ভিক্ষুর পাটিমোক্খ শোনা অনুমোদিত নয়, তাই সভার ঠিক আগে স্বীকারযোগ্য অপরাধগুলো স্বীকার করার একটা রীতি ভিক্ষুদের মধ্যে গড়ে উঠেছে। অপরাধ স্বীকারের পদ্ধতি এবং উপস্থিত সকল ভিক্ষু একই অপরাধে অপরাধী হলে সেই পরিস্থিতিতে কী করা যায় তা নিয়ে বৌভিবি-১, পরিশিষ্ট ৭-এ আলোচনা করা হয়েছে।

পাটিমোক্খ শোনার আগে যদি কোনো ভিক্ষুর কোনো অপরাধ সম্বন্ধে সন্দেহ জাগে, তাহলে সে তার সন্দেহের ব্যাপারটা সতীর্থ ভিক্ষুদের বলতে পারে, আর সাথে এই প্রতিশ্রুতি দিতে পারে যে, তার সন্দেহগুলো দূরীভূত হলে যদি সেটি আসলেই অপরাধ হয়েছে বলে জানতে পারে, তাহলে সে তা সংশোধন করবে। এরপর সে পাটিমোক্খ শুনতে পারে।

পাটিমোক্খ শোনার সময় যদি কোনো ভিক্ষুর কোনো একটা অস্বীকৃত অপরাধ স্মরণ হয়, অথবা কোনো একটা অপরাধের ব্যাপারে সন্দেহ দেখা দেয়, তাহলে সে ব্যাপারটা পাশের ভিক্ষুকে জানানো উচিত। এরপর সে আবার পাটিমোক্খ শোনার কাজে মন দিতে পারে। অর্থকথা আরও যোগ করে যে, যদি পাশের ভিক্ষুটি ঠিক উপযুক্ত না হয়, তাহলে সে নিজেকে নিজে বলতে পারে, ‘এখান থেকে চলে গেলে আমি অপরাধটি সংশোধন করব।’

ক ভিক্ষু যদি জানে যে খ ভিক্ষুর একটি অস্বীকৃত অপরাধ আছে, তখন সে তাকে পাটিমোক্খের আগে সেই অপরাধে অভিযুক্ত করতে পারে, অথবা প্রস্তাব উত্থাপনের সময় খ ভিক্ষুর পাটিমোক্খ শোনার অধিকার থেকে বাতিল করতে পারে। যেহেতু এটি একটি বিরল ঘটনা, আর একে ঘিরে যে বিধিবিধানগুলো আছে সেগুলো বেশ জটিল, তাই সেগুলো নিচে বিশেষ ক্ষেত্রের অংশে আলোচনা করা হবে।

পাটিমোক্খ আবৃত্তি
চারজন অথবা তারও অধিক ভিক্ষু সমবেত হয়ে পাটিমোক্খ আবৃত্তি শোনার মাধ্যমে উপোসথ পালন করতে পারে। আবৃত্তির দায়িত্বটা হচ্ছে সিনিয়র ভিক্ষুর, অথবা সে যে জুনিয়র ভিক্ষুকে আমন্ত্রণ জানায় তার। আমন্ত্রিত না হয়ে কোনো জুনিয়র ভিক্ষু পাটিমোক্খ আবৃত্তি করলে দুক্কট হয়।

আবৃত্তির কর্মবাক্যটি হচ্ছে একটি প্রস্তাব, যা আবৃত্তিকারী পাটিমোক্খের নিদানের শুরুতে বলে থাকে। পাটিমোক্খ আবৃত্তির সময় আবৃত্তিকারীর অবশ্যই সাধ্যমত চেষ্টা করতে হবে যাতে তার কথা শোনা যায়। যদি সে ইচ্ছাকৃতভাবে তার আবৃত্তি শোনা না যায় মতো করে আবৃত্তি করে, তাহলে তার দুক্কট হয়।

পিটক পাঁচ পদ্ধতিতে পাটিমোক্খ আবৃত্তি অনুমোদন করে :

১) নিদান আবৃত্তি করে অবশিষ্ট অংশগুলো ‘শোনা হয়েছে’ বলে ঘোষণা করা যায়।

২) নিদান এবং চারটি পারাজিকা আবৃত্তি করে, অবশিষ্ট অংশগুলো ‘শোনা হয়েছে’ বলে ঘোষণা করা যায়।

৩) নিদান, চারটি পারাজিকা এবং তেরোটি সঙ্ঘাদিশেষ আবৃত্তি করে, অবশিষ্ট অংশগুলো ‘শোনা হয়েছে’ বলে ঘোষণা করা যায়।

৪) নিদান, চারটি পারাজিকা, তেরোটি সঙ্ঘাদিশেষ এবং দুটো অনিয়ত আবৃত্তি করে, অবশিষ্ট অংশগুলো ‘শোনা হয়েছে’ বলে ঘোষণা করা যায়।

৫) সম্পূর্ণ আবৃত্তি করা যায়।

সাধারণত পাটিমোক্খ সম্পূর্ণভাবে আবৃত্তি করা উচিত। তবে পাটিমোক্খ আবৃত্তির সময় দশটি বাধার মধ্যে কোনো একটি বাধা আসলে তখন আবৃত্তির অবশিষ্ট অংশ সংক্ষেপে দেওয়া যায়। অর্থকথামতে এর মানে হচ্ছে, দ্বিতীয় থেকে চতুর্থ পদ্ধতির মধ্যে অন্তর্ভুক্ত যে-কোনো অংশ আবৃত্তিকালে কোনো বাধা আসলে, সেই অংশটির মাঝখানেই আবৃত্তি বন্ধ করা যায়, এবং আলোচ্য অংশটি ও অবশিষ্ট অংশগুলো ‘শোনা হয়েছে’ বলে ঘোষণা করা যায়। যদি আবৃত্তির আগেই বাধা আসে, তখন অর্থকথা বলে, আবৃত্তিটা দেরি করে করা উচিত।

খেয়াল করুন যে, নিস্সগ্গিয় পাচিত্তিয় থেকে পরবর্তী অংশগুলোর মাঝখানে আবৃত্তি বন্ধ করার কোনো অনুমোদন পিটকেও নেই, অর্থকথাতেও নেই।

দশটি বাধা হচ্ছে নিম্নরূপ :

১) রাজার বাধা [অর্থকথা : রাজা আসলে],

২) চোরের বাধা [অর্থকথা : চোরেরা আসলে],

৩) আগুনের বাধা [অর্থকথা : বিহারের বাইরে থেকে দাবানল আসতে থাকলে, অথবা বিহারে আগুন লাগলে (বর্তমানে, শহর বা গ্রামের বিহারে কাছেপিঠের কোনো বাড়িতে আগুন লাগলে তাতেও এটি প্রযোজ্য)],

৪) পানির বাধা [অর্থকথা : ভারী বর্ষণ, বন্যা];

৫) মানুষের বাধা [অর্থকথা : প্রচুর লোকজন আসলে],

৬) অমনুষ্যের বাধা [অর্থকথা : ভিক্ষুদের কারো উপর ভূত ভর করলে ],

৭) পশুর বাধা [অর্থকথা : হিংস্র প্রাণী যেমন : বাঘ আসলে],

৮) সরীসৃপের বাধা [অর্থকথা : সাপ ইত্যাদি কোনো ভিক্ষুকে কামড়ালে],

৯) জীবনের বাধা [অর্থকথা : ভিক্ষু অসুস্থ হয়ে পড়লে বা মৃত্যুবরণ করলে; শত্রুভাবাপন্ন লোকজন হত্যার উদ্দেশ্যে কোনো ভিক্ষুকে ধরলে],

১০) ব্রহ্মচর্যের বাধা [অর্থকথা : লোকজন এক বা অনেক ভিক্ষুকে ব্রহ্মচর্য থেকে চ্যুত করার ইচ্ছায় ধরলে]।

পাটিমোক্খের বিধিগুলোর কোনো একটা অংশকে কীভাবে ‘শোনা হয়েছে’ বলে ঘোষণা করতে হবে তা পিটক নির্দিষ্ট করে বলে নি। অর্থকথা নিম্নোক্ত সূত্র অনুযায়ী প্রত্যেক ‘শোনা হওয়া’ অংশকে ঘোষণা করার পরামর্শ দেয়, এখানে ‘চত্তারো পারাজিকা’র স্থলে সেই অংশের নাম ও বিধিগুলোর সংখ্যাকে বদলে দিতে হবে, যেমন :

সুতা খো পনাযস্মন্তেহি (চত্তারো পারাজিকা) ধম্মা...

এরপর সাধারণত যেভাবে শেষ হয় সেভাবেই শেষ করতে হবে :

এত্তকন্তস্স ভগৰতো... অৰিৰাদমানেহি সিক্খিতব্বং।

তবে ৰিনয-মুখ ঠিকই বলেছে যে, এই সূত্রটি আরও বেশি মানানসই হয়, যদি এটি পাটিমোক্খ স্বাভাবিকভাবে যেরূপে শেষ হয় সেভাবে সমাপ্ত করা হয় (উদাহরণস্বরূপ সঙ্ঘাদিশেষ অংশের মাঝে আবৃত্তি বন্ধ করলে) :

উদ্দিট্ঠং খো আযস্মন্তো নিদানং, উদ্দিট্ঠা চত্তারো পারাজিকা ধম্মা, সুতা তেরস সঙ্ঘাদিসেসা ধম্মা... সুতা সত্তাধিকরণ-সমথা ধম্মা। এত্তকন্তস্স... সিক্খিতব্বং।

পারস্পরিক বিশুদ্ধতা (অঞ্ঞমঞ্ঞ উপোসথ)
তিনজন ভিক্ষুর একটি দল হলে সেখানে পাটিমোক্খ আবৃত্তি করা যায় না। তার বদলে ভিক্ষুদের অবশ্যই তাদের পারস্পরিক বিশুদ্ধতা ঘোষণা করতে হবে। এটি করতে গিয়ে তারা উপোসথ-ঘরে সম্মিলিত হয় এবং ভিক্ষুদের একজন এই প্রস্তাব দেয় :

সুণাতু মে ভন্তে [আৰুসো] আযস্মন্তা, অজ্জুপোসথো পণ্ণরসো [চতুদ্দসো], যদাযস্মন্তানং পত্তকল্লং, মযং অঞ্ঞমঞ্ঞং পরিসুদ্ধি উপোসথং করেয্যাম।

এর মানে হচ্ছে : ‘ভন্তেরা [বন্ধুরা] আমার কথা শুনুন। আজকে পঞ্চদশীর [চতুর্দশীর] উপোসথ। যদি ভন্তেরা প্রস্তুত থাকেন, তাহলে আমাদের পারস্পরিক বিশুদ্ধতার উপোসথ করা উচিত।’

এরপর সবচেয়ে সিনিয়র ভিক্ষু তার চীবর একাংশ করে, উবু হয়ে বসে, হাত অঞ্জলিবদ্ধ করে, তিনবার বলতে হবে :

পরিসুদ্ধো অহং আৰুসো। পরিসুদ্ধো’তি মং ধারেথ।

এর মানে হচ্ছে : ‘বন্ধুরা, আমি বিশুদ্ধ। আমাকে বিশুদ্ধ বলেই জানুন।’

এরপর সিনিয়রিটি অনুযায়ী অন্য দুজন ভিক্ষুও এভাবে (তিনবার করে) বলতে হবে :

পরিসুদ্ধো অহং ভন্তে। পরিসুদ্ধো’তি মং ধারেথ।

এতে ‘বন্ধু’ শব্দটি অধিকতর শ্রদ্ধাসুলভ ‘ভন্তে’ শব্দটিতে বদলে যায়।

বিশুদ্ধতা
যদি ভিক্ষুদের দলে শুধু দুজন থাকে, তারা কোনো প্রস্তাব ছাড়া পরস্পরকে কেবল নিজেদের বিশুদ্ধি জানালেই হয়। সিনিয়র ভিক্ষু তার চীবর একাংশ করে, উবু হয়ে বসে, হাত অঞ্জলিবদ্ধ করে, তিনবার বলবে :

পরিসুদ্ধো অহং আৰুসো। পরিসুদ্ধো’তি মং ধারেহি।

এর মানে হচ্ছে : ‘বন্ধু, আমি বিশুদ্ধ। আমাকে বিশুদ্ধ বলেই জানুন।’

জুনিয়র ভিক্ষুকেও এভাবে (তিনবার করে) বলতে হবে :

পরিসুদ্ধো অহং ভন্তে। পরিসুদ্ধো’তি মং ধারেথ।

এতে ‘বন্ধু’ শব্দটি ‘ভন্তে’ শব্দটিতে বদলে যায়, আর ক্রিয়াপদটি অধিকতর শ্রদ্ধাসুলভ রূপে প্রকাশ পায়।

অধিষ্ঠান
শুধু একজন ভিক্ষু হলে ভিক্ষুরা সাধারণত উপোসথের জন্য যেখানে সম্মিলিত হয় তার সেখানে যাওয়া উচিত, সেটি হতে পারে উপোসথ-ঘর, কোনো হলরুম, অথবা কোনো গাছের গোড়ায়। সেখানে খাওয়ার পানি ও ধোয়ার পানি প্রস্তুত করে রাখা উচিত, আসন প্রস্তুত করে রাখা উচিত, এবং (অন্ধকার হলে) বাতি জ্বালানো উচিত, এবং এরপর বসা উচিত। যদি অন্যান্য ভিক্ষুরা ঘটনাক্রমে উপস্থিত হয়, তাহলে তাদের সাথে উপোসথ করা উচিত। অন্যান্য ভিক্ষুরা না আসলে তার নিম্নোক্ত অধিষ্ঠান করা উচিত :

অজ্জ মে উপোসথো (আজ আমার উপোসথ)।

এমনটা না করলে তার দুক্কট হয়। অর্থকথা উল্লেখ করে, সে এই কথাটির শেষে পণ্ণরসো (পঞ্চদশী) বা চতুদ্দসো (চতুর্দশী) শব্দটি জুড়ে দিতে পারে যখন যেমন লাগে, কিন্তু সেটি তার খুশি।

ন্যূনতম উপস্থিতি
পিটক বলে যে, সীমার মধ্যে যদি চারজন ভিক্ষু থাকে, তাহলে তাদের মধ্যে একজনের বিশুদ্ধি নিয়ে এসে বাকি তিনজন দিয়ে পাটিমোক্খ আবৃত্তি করা যাবে না। মৰ.১৪৯-এর অর্থকথা এর সাথে যোগ করে যে, সেই তিনজনের পরস্পর অঞ্ঞমঞ্ঞ উপোসথ বা পারস্পরিক বিশুদ্ধির উপোসথ করা উচিত নয়। এতে একটা পথই খোলা থাকে : তাদের চারজনকে অবশ্যই সম্মিলিত হতে হবে, যে ভিক্ষু বিশুদ্ধি পাঠানোর পরিকল্পনা করছে, প্রয়োজন হলে সেই ভিক্ষুর আবাসেই সম্মিলিত হতে হবে, এবং পাটিমোক্খ আবৃত্তি করতে হবে। একইভাবে, সীমার মধ্যে দু্‌জন বা তিনজন ভিক্ষু থাকলে তাদের সবাইকেই অবশ্যই উপোসথের সভায় উপস্থিত থাকতে হবে, তাদের কেউই বিশুদ্ধি পাঠাতে পারবে না।

ভ্রমণ
উপোসথ দিনে এমন কোনো জায়গায় যাওয়া নিষিদ্ধ যেখানে কোনো ভিক্ষু নেই, অথবা যেখানে শুধু আলাদা সম্পর্কভুক্ত বা আলাদা সংবাসের ভিক্ষু আছে। এটি হচ্ছে কঠিন পদ্ধতির উপোসথ এড়িয়ে সহজতর পদ্ধতিতে পাটিমোক্খ আবৃত্তির ঘটনাকে রোধ করার জন্য। তবে সে-সব জায়গায় ভিক্ষুরা যেতে পারে যদি তারা চারজন বা তারও বেশি সংঘ হিসেবে যায়, অথবা তারা বর্তমানে যে জায়গাতে আছে সেখানে কোনো বাধা আছে, অর্থকথামতে এটি উপরোক্ত দশটি বাধাকে নির্দেশ করছে। পিটক আরও বলে যে, উপোসথের দিন এক বিহার থেকে আরেক বিহারে যাওয়া যায় যদি অন্য বিহারটির ভিক্ষুরা সম-সম্পর্কভুক্ত হয়, এবং সেই দিনের মধ্যেই সেখানে পৌঁছানো যাবে।

অর্থকথা বলে, সেদিন উপোসথ করার পরে, অথবা উপোসথ বাতিল হওয়ার পরে আর এই নিষেধাজ্ঞা প্রযোজ্য হয় না। তবে কেউ যদি জঙ্গলে একাকী থাকে, এবং উপোসথের দিনে গ্রামে পিণ্ডচারণে যায়, তাহলে পিণ্ডচারণ থেকে তার সোজা নিজের আবাসে ফিরে যাওয়া উচিত। অন্য কোনো আবাসে থামলে সেখানকার ভিক্ষুদের সাথে উপোসথ না করা পর্যন্ত তার ফিরে যাওয়া উচিত নয়।

বিশেষ ক্ষেত্র : একতা
উপরে যেমনটা উল্লিখিত হয়েছে, পিটক তিনটি বিশেষ পরিস্থিতির উল্লেখ করেছে, উপোসথের সভার একতার সাথে যে-সব পরিস্থিতির সম্পর্ক রয়েছে, যেমন : সীমার মধ্যে কোনো ভিক্ষু যখন আটক হয়, ভিক্ষুরা যখন দেরি করে পৌঁছায়, অথবা অনাবাসিক ভিক্ষুরা যখন উপোসথ দিনে পাটিমোক্খ আবৃত্তির আগেই এসে পৌঁছায় তখন কী করতে হবে। এই ঘটনাগুলোই এখানে আলোচিত হবে।

কোনো ভিক্ষু আটক হলে :
যদি আত্মীয়-স্বজন, রাজা (সরকারি কর্মকর্তা), ডাকাত, প্রতারক, অথবা ভিক্ষুদের প্রতিপক্ষ উপোসথের দিনে সীমার মধ্যে কোনো ভিক্ষুকে ধরে আটক করে, ভিক্ষুদের তখন তাদের বলা উচিত যেন উপোসথে অংশগ্রহণের জন্য প্রয়োজনীয় সময়টুকু হলেও তাকে ছেড়ে দেওয়া হয়। তারা যদি তা করে, তাহলে ভালো। না হলে, তাদের বলা উচিত যেন বিশুদ্ধি দেওয়ার সময়টুকু হলেও তাকে ছেড়ে দেওয়া হয়। তারা যদি তা করে, তাহলে ভালো। না হলে ভিক্ষুদের তাদের বলা উচিত, যেন উপোসথ করার সময়ে তারা তাকে সীমার বাইরে নিয়ে যায়। তারা সেটি করলে ভালো। না হলে সংঘ সেদিন আর সেই সীমায় উপোসথের জন্য সম্মিলিত হতে পারবে না।

ভিক্ষুরা দেরিতে পৌঁছালে :
ভিক্ষুরা পাটিমোক্খের জন্য সম্মিলিত হয়ে আবৃত্তি শুরু করলে, আবৃত্তি চলাকালে অন্য কোনো ভিক্ষুদের দল এসে পৌঁছালে, তখন পরে আসা দলটা যদি প্রথম দলটা থেকে বড় হয়, তাহলে আবার শুরু থেকে পাটিমোক্খ আবৃত্তি শুরু করা উচিত। পরে আসা দলটা যদি প্রথম দলের সমান বা তার চেয়ে ছোটো হয়, তাহলে যা আবৃত্তি হয়েছে তা ঠিকই হয়েছে, বাদবাকি যা আছে সেটাই সম্মিলিত সংঘের কাছে আবৃত্তি করতে হবে।

পরে আসা দলটা যদি পাটিমোক্খ আবৃত্তি শেষ হওয়ার পরে এসে পৌঁছায়, তাহলে প্রথম দলটা সভা শেষ করে চলে যাক বা না যাক, পরে আসা দলটা যদি প্রথম দলটা থেকে বড় হয়, তাহলে আবার শুরু থেকে পাটিমোক্খ আবৃত্তি শুরু করা উচিত। পরে আসা দলটা যদি প্রথম দলের সমান বা তার চেয়ে ছোটো হয়, তাহলে পরে আসা দলটি প্রথম দলের সামনে তাদের বিশুদ্ধি ঘোষণা করা উচিত।

প্রথম বা পরে আসা দলের যে-কোনোটিতে আবাসিক বা অনাবাসিক ভিক্ষু থাকুক বা না থাকুক, এই বিধানটি প্রযোজ্য। এ সমস্ত ক্ষেত্রে প্রথম দলটির পাটিমোক্খ আবৃত্তি বৈধ বলে বিবেচিত হয়, যদিও মৰ.৩৮৭ মতে, নীতিগতভাবে এসব ক্ষেত্রের অনেকগুলোই বিভেদমূলক সংঘকর্মের পর্যায়ে পড়ে, কারণ সীমার মধ্যে তখন অন্যান্য ভিক্ষুও আছে। তবে প্রথম দলটির জানা এবং ইচ্ছাটা এখানে নির্ধারণ করে, তাদের দলের ভিক্ষুদের কোনো অপরাধ হয়েছে কি না। যদি তারা না জানে যে অন্য দলও আসছে, তখন তাদের কোনো অপরাধ হয় না। তারা যদি জানে, দেখে অথবা শোনে যে, অন্য দল আসছে, সীমার মধ্যে প্রবেশ করছে, অথবা সীমার মধ্যে প্রবেশ করেছে, তখন তারা যদি যে-কোনোভাবেই আবৃত্তি চালিয়ে যায়, অর্থাৎ তারা যেটা করছে তা বিভেদমূলক হলেও ঠিকই করছে বলে মনে করে, অথবা সেটি ঠিক হচ্ছে কি না তা নিয়ে সন্দেহ করে, অথবা অস্বস্তিতে ভোগে, তাহলে তাদের দুক্কট হয়। আর যদি অন্য দলের কথা জেনেও তারা সংঘভেদের উদ্দেশ্যে আবৃত্তি চালিয়ে যায়, তাহলে তাদের থুল্লচ্চয় হয়।

ইচ্ছা ও জানা এখানে সরাসরি একটি ভূমিকা পালন করে যা সাধারণত সংঘকর্মে দেখা যায় না। এই অঙ্গগুলোর অনুমোদনটা এখানে বিশেষ ক্ষেত্র হিসেবে শুধু পাটিমোক্খ আবৃত্তির ক্ষেত্রে (এবং প্রবারণার ক্ষেত্রেও) প্রয়োগ করা উচিত হবে, নাকি সংঘকর্মের বৈধতা সম্পর্কিত সাধারণ বিধিগুলো কীভাবে বাস্তবে প্রয়োগ করা উচিত তার একটি দৃষ্টান্ত হিসেবে ধরা হবে তা নিয়ে মতপার্থক্য রয়েছে। বিশেষ করে এই যুক্তি দেওয়া হয় যে, এ ক্ষেত্রে যেহেতু পরে আসা দলটির ব্যাপারে না জেনে যদি প্রথম দলটি সংঘকর্ম করে, তাহলে সেটি বৈধ এবং অপরাধবিহীন হয়ে থাকে, তাহলে অন্যান্য সংঘকর্মগুলোতেও অবৈধ হওয়ার যে অঙ্গগুলো আছে সেগুলো বিদ্যমান থাকলেও সেগুলোর অস্তিত্ব সম্বন্ধে না জেনেই সংঘকর্ম সম্পাদন করলে সেই সংঘকর্মগুলোও বৈধ এবং অপরাধবিহীন হওয়া উচিত।

তবে এই যুক্তিটি এই অংশে অনুমোদিত অনুমোদনের পূর্ণাঙ্গ অর্থটি ধরতে ব্যর্থ হয়। এখানে সকল সংঘকর্মই বৈধ, এমনকি প্রথম দল পরবর্তী দলটির আসার ব্যাপারে জেনেও দুষ্ট উদ্দেশ্যে আবৃত্তি শুরু করলেও তা বৈধ। এমন পদ্ধতি যদি সকল সংঘকর্মের বৈধতার অঙ্গগুলোতে প্রয়োগ করা হয়, তাহলে অবৈধ সংঘকর্ম বলে আর কিছু থাকে না। কোন কোন জিনিস একটি সংঘকর্মকে অবৈধ করে দেয় সে ব্যাপারে পিটকে যে বিস্তারিত আলোচনা রয়েছে সেগুলো তাহলে অনর্থক। তাই এখানে প্রদত্ত অনুমোদনগুলোকে মৰ.৩৮৭ থেকে বিশেষ অব্যাহতি বলে বিবেচনা করাই শ্রেয় হবে, আর এগুলো কেবল পাটিমোক্খ আবৃত্তি এবং প্রবারণাতে প্রযোজ্য হবে, যেহেতু এই সংঘকর্মগুলো আবশ্যিক বিষয় এবং এগুলো দীর্ঘক্ষণ সময় ধরে করতে হয়।

যখন অনাবাসিক ভিক্ষুরা উপোসথ দিনের আবৃত্তির আগেই এসে পৌঁছায়, তখন যদি এমন হয় যে, আবাসিক ভিক্ষু এবং আগন্তুক ভিক্ষুরা উপোসথের জন্য ভিন্ন ভিন্ন তারিখ ঠিক করেছে, তখন সেখানে উপযুক্ত পদক্ষেপ নেওয়ার বিষয়টি নির্ভর করে এক পক্ষ অন্য পক্ষের হিসাবকৃত তারিখটিকে (১) সেই শুক্ল বা কৃষ্ণপক্ষের চতুর্দশী বা পঞ্চদশী হিসেবে দেখে কি না, অথবা (২) পরবর্তী কৃষ্ণ বা শুক্লপক্ষের প্রথমা তিথি হিসেবে দেখে কি না। প্রথম ক্ষেত্রে, যদি আগন্তুক ভিক্ষুদের দলটি আবাসিক ভিক্ষুদের দলটির চেয়ে বড় হয়, তখন আবাসিক দলটি আগন্তুকদের মধ্যে মিশে যাওয়া উচিত। উল্টোটা হলে আগন্তুক দলটির আবাসিক দলটির মধ্যে মিশে যাওয়া উচিত। দ্বিতীয় ক্ষেত্রে, আবাসিকরা যদি আগন্তুকদের হিসাবকৃত তারিখটিকে প্রথমা তিথি হিসেবে দেখে, তাহলে সেক্ষেত্রে আবাসিক দলটি ছোটো হলে তাদের হয় আগন্তুক ভিক্ষুদের সাথে মিশে যাওয়া উচিত, অথবা আগন্তুক দলটি তাদের নিজেদের উপোসথ করার সময় আবাসিকদের তখন সীমার বাইরে চলে যাওয়া উচিত। আবাসিক দলটি যদি আগন্তুক দলটির সমান বা বড় হয়, তাহলে আগন্তুক দলটি সীমার বাইরে গিয়ে নিজেদের উপোসথ করা উচিত। অন্যদিকে যদি, আগন্তুকরা আবাসিকদের হিসাবকৃত তারিখটিকে প্রথমা তিথি হিসেবে দেখে, তাহলে তারা যদি আবাসিকদের চেয়ে সংখ্যায় সমান বা কম হয়, তাহলে তারা হয় আবাসিক দলের সাথে মিলিত হতে পারে, অথবা আবাসিকরা সম্মিলিত হওয়ার সময় তারা সীমার বাইরে চলে যেতে পারে। আর তারা যদি বৃহত্তর হয়, তাহলে আবাসিক ভিক্ষুরা সীমার বাইরে গিয়ে তাদের নিজেদের উপোসথ করা উচিত।

উপোসথ দিনে, আগন্তুক ভিক্ষুরা যদি আবাসিক ভিক্ষুদের চিহ্ন দেখে (অথবা উল্টোটা হয়), তাহলে তারা তাদের খুঁজে নিতে দায়বদ্ধ। যদি তারা না খোঁজে, এবং নিজেদের উপোসথ করে, তাহলে তাদের দুক্কট হয়। আর তারা যদি খুঁজেটুজে তাদের না পায়, সেক্ষেত্রে নিজেরাই উপোসথ করলে কোনো অপরাধ হয় না। যদি তারা তাদের খুঁজে পায় কিন্তু তবুও নিজেরাই উপোসথ করে, তাদের দুক্কট অপরাধ হয়। আর তারা যদি সেটি সংঘভেদের উদ্দেশ্যে করে, তাহলে তার শাস্তি হচ্ছে থুল্লচ্চয়।

আবাসিক ভিক্ষুরা ভিন্ন সম্পর্কের বা ভিন্ন সংবাসের ভিক্ষু হলেও আগন্তুক ভিক্ষুরা যদি ধরে নেয় যে, তারা সম-সম্পর্কের, তখন এটিও একটি বিশেষ ক্ষেত্র হয়ে দাঁড়ায় যেখানে জানাটা একটি ভূমিকা পালন করে, অর্থাৎ তখন তাদের একত্রে উপোসথ করলে কোনো অপরাধ হয় না। যদি তারা দেখে যে আবাসিক ভিক্ষুরা ভিন্ন সম্পর্কের, আর তখন তারা যদি তাদের মতপার্থক্যগুলো মিটমাট না করে (অধ্যায়-২১ দেখুন) একসাথে উপোসথ করে, তাহলে উভয় পক্ষের দুক্কট হয়। যদি মতপার্থক্যগুলো মিটমাট না করে তারা আলাদা উপোসথ করে, তাহলে তাতে কোনো অপরাধ হয় না।

আবাসিক ভিক্ষুরা সম-সম্পর্কের হলেও আগন্তুক ভিক্ষুরা যদি তাদের ভিন্ন সম্পর্কের বলে ধরে নেয়, এখানেও জানাটা একটা ভূমিকা পালন করে, অর্থাৎ তারা যদি একত্রে উপোসথ করে, তাদের দুক্কট হয়। যদি তারা তাদের মতপার্থক্যগুলো মিটমাট করে, কিন্তু তারপরও আলাদা উপোসথ করে, তাহলে তাদের সবার দুক্কট হয়। যদি তারা তাদের মতপার্থক্যগুলো মিটমাট করে এবং একত্রে উপোসথ করে, সেক্ষেত্রে তাদের কোনো অপরাধ হয় না।

বিশেষ ক্ষেত্র : অভিযোগকর্ম
সংঘ উপোসথে মিলিত হলে ক ভিক্ষু যদি খ ভিক্ষুর অস্বীকৃত অপরাধ আছে বলে সন্দেহ করে, তখন সে বিষয়টি পাটিমোক্খ আবৃত্তির আগে উত্থাপন করতে পারে। সাধারণত পদ্ধতিটি হচ্ছে প্রথমে একটি আনুষ্ঠানিক প্রস্তাব করা হয়, যার মাধ্যমে সংঘের মধ্যে বিনয় বিষয়ে জিজ্ঞেস করার জন্য নিজেকে অথবা অন্য কোনো ভিক্ষুকে মনোনীত করা হয়। একইভাবে উত্তরদাতা ভিক্ষুকেও অবশ্যই আনুষ্ঠানিক প্রস্তাবের মাধ্যমে মনোনীত হতে হবে, সেটি সে নিজেই করুক অথবা অন্য কেউ তাকে মনোনীত করুক। প্রশ্ন জিজ্ঞাসা ও উত্তর দেওয়ার আগে প্রশ্নকর্তা ও উত্তরদাতা উভয়কেই সংঘের উপর চোখ বুলিয়ে নেওয়া উচিত এবং উপস্থিত ভিক্ষুদের মনে মনে বিচার করা উচিত। তারা যদি বোধ করে যে, খোলামনে কথা বলতে কোনো বিপদ নেই, তখন তাদের প্রশ্নোত্তর পর্ব শুরু করা উচিত। (এই বিধির মূল কাহিনিতে, কয়েকজন ছয়-দলীয় ভিক্ষু আলোচ্য বিষয়টি নিয়ে ক্ষুদ্ধ হয়ে ওঠে এবং অন্য ভিক্ষুদের ক্ষতি করবে বলে শাসায়।)

বিনয় সম্পর্কে জিজ্ঞেস করার জন্য নিজেকে মনোনীত করার প্রস্তাবটি হচ্ছে :

সুণাতু মে ভন্তে সঙ্ঘো। যদি সঙ্ঘস্স পত্তকল্লং অহং ইত্থন্নামং ৰিনযং পুচ্ছেয্যং।

ভন্তে সংঘ আমার কথা শুনুন। সংঘ যদি প্রস্তুত থাকেন তাহলে আমি অমুককে বিনয় সম্বন্ধে জিজ্ঞেস করব।

বিনয় সম্পর্কে জিজ্ঞেস করার জন্য অন্যকে মনোনীত করার প্রস্তাবটি হচ্ছে :

সুণাতু মে ভন্তে সঙ্ঘো। যদি সঙ্ঘস্স পত্তকল্লং ইত্থন্নামো ইত্থন্নামং ৰিনযং পুচ্ছেয্য।

ভন্তে সংঘ আমার কথা শুনুন। সংঘ যদি প্রস্তুত থাকেন তাহলে অমুক অমুককে বিনয় সম্বন্ধে জিজ্ঞেস করবে।

প্রশ্নের উত্তর দেওয়ার জন্য নিজেকে মনোনীত করার প্রস্তাবটি হচ্ছে :

সুণাতু মে ভন্তে সঙ্ঘো। যদি সঙ্ঘস্স পত্তকল্লং অহং ইত্থন্নামেন ৰিনযং পুট্ঠো ৰিস্সজ্জেয্যং।

ভন্তে সংঘ আমার কথা শুনুন। সংঘ যদি প্রস্তুত থাকেন তাহলে অমুক বিনয় সম্বন্ধে জিজ্ঞেস করলে আমি উত্তর দেব।

প্রশ্নের উত্তর দেওয়ার জন্য অন্যকে মনোনীত করার জন্য বলুন :

সুণাতু মে ভন্তে সঙ্ঘো। যদি সঙ্ঘস্স পত্তকল্লং ইত্থন্নামো ইত্থন্নামেন ৰিনযং পুট্ঠো ৰিস্সজ্জেয্য।

ভন্তে সংঘ আমার কথা শুনুন। সংঘ যদি প্রস্তুত থাকেন তাহলে অমুক বিনয় সম্বন্ধে জিজ্ঞেস করলে অমুক উত্তর দেবে।

এ প্রসঙ্গে বিনয় সম্বন্ধে জিজ্ঞেস করা এবং উত্তর দেওয়ার উদ্দেশ্য চারটি : (১) যে ভিক্ষু অভিযোগ করার পরিকল্পনা করছে তার নিশ্চিত হওয়ার সুযোগ থাকে যে তার অভিযোগ তথ্যপূর্ণ; (২) আলোচ্য বিধিগুলো পক্ষপাতহীনভাবে আলোচনা করা যায়, কারণ এখনো কাউকে অভিযুক্ত করা হয় নি; (৩) প্রত্যেক ভিক্ষু সতর্ক হয়ে যায় এটি দেখে যে, একটা অভিযোগের প্রস্তুতি চলছে, সে আলোচ্য বিধিগুলো লঙ্ঘন করেছে কি না তা ভেবে দেখার একটি সুযোগ তার থাকে এবং অভিযুক্ত করার আগেই সে তা সংশোধন করতে পারে; এবং (৪) সমগ্র সংঘ আলোচ্য বিধিগুলো সম্পর্কে সমানভাবে এবং ভালোমতো জ্ঞাত হয়, ফলে তারা ব্যাপারটা নিয়ে বিজ্ঞতার সাথে বিচার করতে পারে। উদাহরণস্বরূপ, অভিযুক্ত ভিক্ষু যদি আসলেই কোনো বিধি লঙ্ঘন করে থাকে, কিন্তু সেটি সে অপরাধ বলে দেখতে অস্বীকার করে, অথবা সংশোধন করতে অস্বীকার করে, তাহলে সংঘ তাকে বৈধভাবে সাময়িক বহিষ্কার করার জন্য উপযুক্ত অবস্থানে থাকে।

বিনয় আলোচনা সমাপ্ত হওয়ার পরে ক ভিক্ষু যদি তখনো মনে করে যে, খ ভিক্ষুর একটি অস্বীকৃত অপরাধ আছে, তখন সে পাটিমোক্খ শুরু হওয়ার আগে অভিযোগের জন্য খ ভিক্ষুর অবকাশ চাইতে পারে, অথবা পাটিমোক্খ আবৃত্তির শুরুতে প্রস্তাবনার সময় খ ভিক্ষুর পাটিমোক্খ শোনার অধিকার বাতিল করতে পারে (নিচে দেখুন)। (ক যদি বিশ্বাস করে যে, খ ভিক্ষু অপরাধবিহীন এবং বিশুদ্ধ, তারপরও সে যদি খ ভিক্ষুর অবকাশ চায়, তাহলে তার দুক্কট হয়।)

অবকাশ চাওয়া, অভিযোগ করা এবং বিষয়টা মিটমাট করার প্রক্রিয়াগুলো বৌভিবি-১-এ সং.৮ ও অধ্যায়-১১-তে বিস্তারিতভাবে আলোচিত হয়েছে।

বিশেষ ক্ষেত্র : পাটিমোক্খ বাতিল করা
অন্য ভিক্ষুর পাটিমোক্খ বাতিল করতে হলে অবশ্যই পাটিমোক্খ আবৃত্তির শুরুতে প্রস্তাবনার সময়ই সরব হয়ে উঠতে হবে এবং একটি আনুষ্ঠানিক প্রস্তাব করতে হবে :

সুণাতু মে ভন্তে সঙ্ঘো। [ইত্থন্নামো পুগ্গলো] সাপত্তিকো। তস্স পাটিমোক্খং থাপেমি। ন তস্মিং সম্মুখিভূতে পাটিমোক্খং উদ্দিসিতব্বং।

এর মানে হচ্ছে : ভন্তে সংঘ আমার কথা শুনুন। [অমুক নামক ব্যক্তির] অপরাধ আছে। আমি তার পাটিমোক্খ বাতিল করছি। তার মুখোমুখি হয়ে পাটিমোক্খ আবৃত্তি করা যাবে না।

ভিত্তিহীনভাবে অন্য ভিক্ষুর পাটিমোক্খ বাতিল করলে দুক্কট হয়। কোনো ভিক্ষুর পাটিমোক্খ বাতিল করাটা বৈধ হতে হলে যে-সব শর্ত পূরণ আবশ্যক, পিটকে তার দীর্ঘ এবং চরমভাবে অনাবশ্যক একটি তালিকা আছে। অনাবশ্যক বিষয়গুলো বাদ দিলে আবশ্যকীয় শর্ত হিসেবে নিম্নোক্ত যে-কোনো একটি হতে হয় :

১) অন্য ভিক্ষুটি পারাজিকা অপরাধ করেছে বলে সন্দেহ করার কারণ রয়েছে এবং প্রাসঙ্গিক অপরাধটি নিয়ে আলোচনা সমাপ্ত হয়েছে।

২) অন্য ভিক্ষুটি শিক্ষা পরিত্যাগ করেছে বলে সন্দেহ করার কারণ রয়েছে এবং শিক্ষা পরিত্যাগ করা মানে কী বুঝায় তা নিয়ে আলোচনা সমাপ্ত হয়েছে।

৩) কোনো একটি সংঘকর্মে ঐকমত্য থাকলেও এবং ধর্মানুসারে হলেও ভিক্ষুটি তাতে সায় দেয় নি। অর্থকথামতে, এর মানে হচ্ছে, সে সভাতে আসে নি, তার সম্মতি পাঠায় নি, অথবা সংঘকর্মটা বানচাল করে দেওয়ার জন্য শুধু শুধু আপত্তি তুলেছে। অর্থকথামতে, শুধু এটুকু করলেই তার দুক্কট হয় এবং তার পাটিমোক্খ বাতিল করা যাবে।

৪) কোনো একটি সংঘকর্মে ঐকমত্য থাকলেও এবং ধর্মানুসারে হলেও ভিক্ষুটি তাতে আপত্তি জানিয়েছে। (অর্থকথামতে, এর মানে হচ্ছে সে জেদ ধরে বসে যে, সংঘকর্মটা আবার করতে হবে; এমন করাতে তার পাচিত্তিয় হয় (পাচি.৬৩ এর অধীনে) এবং তার পাটিমোক্খ বাতিল করতে হয়।) অধিকন্তু ঐক্যবদ্ধ এবং ধর্মানুসারে সম্পাদিত সংঘকর্মে আপত্তি জানানো বলতে কী বুঝায় সে বিষয়ে আলোচনা সমাপ্ত হয়েছে।

৫) ভিক্ষুটিকে সংঘাদিশেষ থেকে শুরু করে দুক্কট বা দুব্ভাসিত আপত্তির যে-কোনোটি করতে দেখা গেছে, শোনা গেছে, অথবা সন্দেহ করা হয়েছে।

৬) ভিক্ষুটির দৃষ্টিভঙ্গিতে সমস্যা আছে বা ত্রুটিপূর্ণ বলে দেখা গেছে, শোনা গেছে, অথবা সন্দেহ করা হয়েছে (পরবর্তী অধ্যায়ের আলোচনা দেখুন)। এটি শুধু তার পাটিমোক্খ আবৃত্তি বাতিল হওয়ার ভিত্তিই হয় না, অধিকন্তু সে যদি সত্যিই এমন দৃষ্টিভঙ্গি আঁকড়ে ধরে থাকে এবং তা পরিত্যাগ করতে অস্বীকার করে, তাহলে তা একটি তিরস্কারকর্ম আরোপের কারণও হয়ে দাঁড়ায়। তার দৃষ্টিভঙ্গি যদি পাপ দৃষ্টিভঙ্গি হয়—যেমনটা পাচি.৬৮তে ব্যাখ্যা করা হয়েছে—এবং সে যদি তা পরিত্যাগ করতে অস্বীকার করে, তাহলে তা তার সাময়িক বহিষ্কারের ভিত্তিও হয়ে দাঁড়ায়। (অধ্যায়-২০ দেখুন।)

৭) খ ভিক্ষুর পাটিমোক্খ বাতিল হয়ে গেলে তার বিরুদ্ধে একটি অভিযোগ আনা যায়, এবং সংঘকে অবশ্যই বিষয়টি সমাধা করতে হবে। যদি সভাটি উপরোক্ত দশটি বাধার যে-কোনোটি দ্বারা ব্যাহত হয়, তাহলে ব্যাপারটির তদন্ত ও মিটমাটের জন্য সেখানে অথবা খ ভিক্ষুর উপস্থিতিতে অন্য কোনো সংঘে পরবর্তী সময়েও উত্থাপন করা যায়। ব্যাপারটা যতক্ষণ পর্যন্ত মিটমাট না হয়, ততক্ষণ পর্যন্ত খ ভিক্ষুর পাটিমোক্খ ক্রমাগত বাতিল করা যেতে পারে।

বিধিবিধান
উপোসথ দিন
ভিক্ষুগণ, আমি তোমাদের (কৃষ্ণ বা শুক্লপক্ষের) চতুর্দশী, পঞ্চদশী এবং অষ্টমীতে একত্রিত হওয়াটা অনুমোদন করি।—মৰ.১৩২

ভিক্ষুগণ, আমি তোমাদের অর্ধমাসের চতুর্দশী, পঞ্চদশী এবং অষ্টমীতে ধর্ম বলার জন্য একত্রিত হওয়াটা অনুমোদন করি।—মৰ.১৩২

আমি অনুমোদন করি যে, পাটিমোক্খ আবৃত্তি করতে হবে।—মৰ.১৩৩

প্রতিদিন পাটিমোক্খ আবৃত্তি করা উচিত নয়। যে তা করবে তার দুক্কট অপরাধ। আমি অনুমোদন করি যে, উপোসথের দিনে পাটিমোক্খ আবৃত্তি করতে হবে।—মৰ.১৩৬

অর্ধমাসে তিনবার পাটিমোক্খ আবৃত্তি করা উচিত নয়। যে অর্ধমাসে তিনবার পাটিমোক্খ আবৃত্তি করবে তার দুক্কট অপরাধ। আমি অনুমোদন করি যে, অর্ধমাসে একবার পাটিমোক্খ আবৃত্তি করতে হবে, চতুর্দশী অথবা পঞ্চদশীতে।—মৰ.১৩৬

আমি অনুমোদন করি যে, অর্ধমাসের হিসাব শিক্ষা করতে হবে।—মৰ.১৫৬ আমি অনুমোদন করি যে, সবাইকেই অর্ধমাসের হিসাব শিক্ষা করতে হবে।—মৰ.১৫৬

উপোসথ দিন না হলে সংঘের-একত্রীকরণ ব্যতীত উপোসথ অনুষ্ঠান করা উচিত নয়।—মৰ.১৮৩

একতা
পাটিমোক্খ নিজ নিজ দল কর্তৃক আবৃত্তি করা উচিত নয়। আমি যারা একতাবদ্ধ তাদের জন্য উপোসথকর্ম অনুমোদন করি।—মৰ.১৩৬

আমি অনুমোদন করি যে, একতা বা সামগ্রিকতার ব্যাপ্তি আবাসের (বিহারের) ব্যাপ্তি পর্যন্ত হবে।—মৰ.১৩৬

অবস্থান
বিহারের বা এলাকার কোনো একটা জায়গা নির্ধারণ না করে যে-কোনোখানে পাটিমোক্খ আবৃত্তি করা উচিত নয়। যে তা করবে তার দুক্কট অপরাধ। আমি অনুমোদন করি যে, সংঘ কোনো আবাস, পিপে আকৃতির বাড়ি, বহুতলা ভবন, চিলেকোঠাযুক্ত ভবন, অথবা কোনো কক্ষকে উপোসথ-ঘর হিসেবে আনুষ্ঠানিকভাবে নির্ধারণ করার পরে উপোসথ করতে হবে।—মৰ.১৪১

কর্মবাক্য—মৰ.১৪১

এক আবাসে (বিহারে) দুটো উপোসথ-ঘর নির্ধারণ করা উচিত নয়। যে তা করবে তার দুক্কট অপরাধ। আমি অনুমোদন করি যে, একটা জায়গায় উপোসথ করতে হবে, অন্যটা বাতিল করতে হবে।—মৰ.১৪১

বাতিল করার কর্মবাক্য—মৰ.১৪১

কোনো জায়গায় বসে যদি পাটিমোক্খ শোনা যায়, সেই জায়গাটা আনুষ্ঠানিকভাবে নির্ধারিত হোক বা না হোক, উপোসথ সম্পন্ন হয়েছে।—মৰ.১৪২

উপোসথ-ঘরের সামনের স্থানটি (§) অনুমোদনের কর্মবাক্য—মৰ.১৪২

এমনও হয়, যেখানে অনেক আবাস আছে যাদের সীমা একই। সেখানকার সকল ভিক্ষুরা এক জায়গায় একত্রিত হয়ে উপোসথ করা যায়। অথবা সবচেয়ে সিনিয়র ভিক্ষু যেখানে আছে, সেখানে একত্রিত হয়ে উপোসথ করা যায়। কিন্তু সংঘের একটি গোষ্ঠী বা উপদল দ্বারা উপোসথ করা উচিত নয়। যে তা করবে তার দুক্কট অপরাধ।—মৰ.১৪২

আবাসগুলোর অনুমতি কি অনুমোদনযোগ্য?

আবাসগুলোর অনুমতি কী?

একই সীমাভুক্ত বিভিন্ন আবাসের আলাদা আলাদা উপোসথ করাটা অনুমোদনযোগ্য।

সেটি অনুমোদনযোগ্য নয়।

কোথায় নিষিদ্ধ করা হয়েছে?

রাজগৃহে, উপোসথ সংযুক্তে (মৰ.১৪২(§))।

কী অপরাধ হয়?

বিনয় অতিক্রমের জন্য দুক্কট হয়।—চুৰ.৪৫৭

এমনও হয় যেখানে অনেক অনভিজ্ঞ, অদক্ষ ভিক্ষু উপোসথের দিন কোনো এক আবাসে থাকে। তারা উপোসথ জানে না, উপোসথকর্ম জানে না, পাটিমোক্খ বা পাটিমোক্খ আবৃত্তি জানে না... একজন ভিক্ষুকে কাছের কোনো আবাসে অতিসত্বর পাঠানো উচিত এই বলে, ‘যাও বন্ধু। সংক্ষিপ্ত বা বিস্তারিতভাবে পাটিমোক্খ আয়ত্ত করে ফিরে এসো।’—মৰ.১৫৫। আমি সিনিয়র ভিক্ষু জুনিয়র ভিক্ষুকে আদেশ করাটা অনুমোদন করি... যে অসুস্থ নয় এবং সিনিয়র ভিক্ষু কর্তৃক আদিষ্ট হয়েছে, তার না যাওয়া উচিত নয়। যে না যাবে, তার দুক্কট অপরাধ।—মৰ.১৫৫। এমনও হয় যেখানে অনেক অনভিজ্ঞ, অদক্ষ ভিক্ষু উপোসথের দিন কোনো এক আবাসে থাকে। তারা উপোসথ জানে না, উপোসথকর্ম জানে না, পাটিমোক্খ বা পাটিমোক্খ আবৃত্তি জানে না... একজন ভিক্ষুকে কাছের কোনো আবাসে অতিসত্বর পাঠানো উচিত এই বলে, ‘যাও বন্ধু। সংক্ষিপ্ত বা বিস্তারিতভাবে পাটিমোক্খ আয়ত্ত করে ফিরে এসো।’ যদি সে তা পারে, তাহলে ভালো। না পারলে সকল ভিক্ষুর কোনো একটা আবাসে যাওয়া উচিত যেখানে তারা উপোসথ বা উপোসথকর্ম জানে, পাটিমোক্খ বা পাটিমোক্খ আবৃত্তি জানে। তারা যদি না যায়, দুক্কট অপরাধ।—মৰ.১৬৩

বহির্ভূত ব্যক্তি
যে সভায় গৃহী ব্যক্তি আছে সেখানে পাটিমোক্খ আবৃত্তি করা উচিত নয়। যে তা আবৃত্তি করবে তার দুক্কট অপরাধ।—মৰ.১৫৪

যে সভায় ভিক্ষুণী... শিক্ষামানা... শ্রামণ... শ্রামণী... শিক্ষা পরিত্যাগকারী... চরম (পারাজিকা) অপরাধকারী আছে, সেখানে পাটিমোক্খ আবৃত্তি করা উচিত নয়। যে তা আবৃত্তি করবে তার দুক্কট অপরাধ।—মৰ.১৮৩

যে সভায় অপরাধ না দেখার জন্য সাময়িক বহিষ্কৃত ব্যক্তি, অপরাধ সংশোধন না করার জন্য... পাপদৃষ্টি পরিত্যাগ না করার জন্য সাময়িক বহিষ্কৃত ব্যক্তি আছে, সেখানে পাটিমোক্খ আবৃত্তি করা উচিত নয়। যে তা আবৃত্তি করবে তার দুক্কট অপরাধ।—মৰ.১৮৩

যে সভায় পণ্ডক... চুরি করে সম্পর্কভুক্ত ব্যক্তি... অন্যধর্মান্তরিত ব্যক্তি... প্রাণী... মাতৃঘাতক... পিতৃঘাতক... অর্হৎঘাতক... ভিক্ষুণী-নিপীড়নকারী... সংঘভেদকারী... (তথাগতের) রক্তপাতকারী... উভয়লিঙ্গ ব্যক্তি আছে, সেখানে পাটিমোক্খ আবৃত্তি করা উচিত নয়। যে তা আবৃত্তি করবে তার দুক্কট অপরাধ।—মৰ.১৮৩

এ ছাড়াও নিম্নে উল্লিখিত মৰ.১৮০ দেখুন।

প্রাথমিক কর্তব্য
আমি অনুমোদন করি যে, 'আজ উপোসথ দিন' বলে ঘোষণা করতে হবে... আমি অনুমোদন করি যে, সিনিয়র ভিক্ষু একটা ভালো সময়ে এটি ঘোষণা করবে... আমি অনুমোদন করি যে, ভোজনের সময়ে ঘোষণা করতে হবে... আমি অনুমোদন করি যে, যখন তার স্মরণ হয় তখন ঘোষণা করবে।—মৰ.১৫৮

আমি অনুমোদন করি যে, উপোসথ দিনে ভিক্ষুরা সম্মিলিত হবে, সবচেয়ে সিনিয়র ভিক্ষুরা প্রথমে আসবে (§)।—মৰ.১৪২

পুব্ব-করণ
আমি অনুমোদন করি যে, উপোসথ-হলটি ঝাড়ু দেবে।—মৰ.১৫৯। আমি সিনিয়র ভিক্ষু জুনিয়র ভিক্ষুকে আদেশ করাটা অনুমোদন করি... যে অসুস্থ নয় এবং সিনিয়র ভিক্ষু কর্তৃক আদিষ্ট হয়েছে, তার ঝাড়ু না দেওয়া উচিত নয়। যে ঝাড়ু না দেবে, তার দুক্কট অপরাধ।—মৰ.১৫৯।

আমি অনুমোদন করি যে, উপোসথ-হলে আসনগুলো প্রস্তুত করবে। আমি সিনিয়র ভিক্ষু জুনিয়র ভিক্ষুকে আদেশ করাটা অনুমোদন করি... যে অসুস্থ নয় এবং সিনিয়র ভিক্ষু কর্তৃক আদিষ্ট হয়েছে, তার আসনগুলো প্রস্তুত না করা উচিত নয়। যে আসনগুলো প্রস্তুত না করবে, তার দুক্কট অপরাধ।—মৰ.১৬০।

আমি অনুমোদন করি যে, উপোসথ-হলে বাতির ব্যবস্থা করবে। আমি সিনিয়র ভিক্ষু জুনিয়র ভিক্ষুকে আদেশ করাটা অনুমোদন করি... যে অসুস্থ নয় এবং সিনিয়র ভিক্ষু কর্তৃক আদিষ্ট হয়েছে, তার বাতির ব্যবস্থা না করা উচিত নয়। যে বাতির ব্যবস্থা না করবে, তার দুক্কট অপরাধ।—মৰ.১৬১।

আমি অনুমোদন করি যে, খাওয়ার পানি এবং ধোয়ার পানি প্রস্তুত করে রাখবে।—মৰ.১৬২। আমি সিনিয়র ভিক্ষু জুনিয়র ভিক্ষুকে আদেশ করাটা অনুমোদন করি... যে অসুস্থ নয় এবং সিনিয়র ভিক্ষু কর্তৃক আদিষ্ট হয়েছে, তার খাওয়ার পানি এবং ধোয়ার পানি প্রস্তুত করে না রাখা উচিত নয়। যে প্রস্তুত করে না রাখবে, তার দুক্কট অপরাধ।—মৰ.১৬২।

পুব্ব-কিচ্চ
আমি অনুমোদন করি যে, অসুস্থ ভিক্ষু তার বিশুদ্ধি দেবে (§)।—মৰ.১৬৪

যেভাবে বিশুদ্ধি দিতে হয়। অসুস্থ ভিক্ষু যদি এত অসুস্থ হয় যে বিশুদ্ধি দিতে না পারে তাহলে যা যা করতে হয়। সে যদি এত অসুস্থ হয় যে নড়ানো যায় না তখন যা যা করতে হয়। ‘তবুও সংঘের একটি উপদল কর্তৃক উপোসথকর্ম করা উচিত নয়। যদি তা করা হয়, তাহলে দুক্কট অপরাধ।’—মৰ.১৬৪

যখন পুনরায় বিশুদ্ধি দিতে হয় (বিশুদ্ধি বহনকারী সেখানেই এবং তখনই চলে গেলে, শিক্ষা পরিত্যাগ করলে, শ্রামণ বলে স্বীকার করলে (§),... চরম (পারাজিকা) অপরাধ করেছে... পাগল... ভূতগ্রস্ত... অপরাধ না দেখার জন্য সাময়িক বহিষ্কৃত ব্যক্তি... অপরাধ সংশোধন না করার জন্য সাময়িক বহিষ্কৃত ব্যক্তি... পাপদৃষ্টি পরিত্যাগ না করার জন্য সাময়িক বহিষ্কৃত ব্যক্তি... পণ্ডক... চুরি করে সংবাস বা সম্পর্কের মধ্যে আছে বলে স্বীকার করলে, যে ভিক্ষু থাকতেই অন্য ধর্মে ধর্মান্তরিত হয়েছে... প্রাণী... পিতৃঘাতক... মাতৃঘাতক... অর্হৎঘাতক... ভিক্ষুণী নিপীড়ক... সংঘভেদক... তথাগতের রক্তপাতকারী... উভয়লিঙ্গ ব্যক্তি বলে স্বীকার করলে)।—মৰ.১৬৪

কখন বিশুদ্ধি পৌঁছে দেওয়া হয়েছে বলে গণ্য করা হয় এবং কখন গণ্য করা হয় না (মৰ.১৬৫-এর সম্মতির মতো (অধ্যায়-১২ দেখুন))। ‘বিশুদ্ধি বহনকারী যদি (অন্য ভিক্ষুর) বিশুদ্ধি নিয়ে সংঘের কাছে পৌঁছে তা ইচ্ছাকৃতভাবে ঘোষণা না করে, সেই বিশুদ্ধি পৌঁছে দেওয়া হয়েছে বলে গণ্য করা হয় কিন্তু বিশুদ্ধি বহনকারীর দুক্কট হয়।’—মৰ.১৬৪

আমি উপোসথ দিনে বিশুদ্ধি দিলে, সংঘের যদি কিছু করার থাকে, তাহলে তার সাথে সাথে সম্মতি দেওয়াও অনুমোদন করি (§)।—মৰ.১৬৫

সভার ভিক্ষুরা তাদের আসন থেকে উঠে গেলে তখন আর ‘বাসি' বিশুদ্ধি (§) নিয়ে উপোসথ সম্পাদন করা উচিত নয়।—মৰ.১৮৩

আমি অনুমোদন করি যে, ভিক্ষুদের গণনা করতে হবে।—মৰ.১৫৭। আমি অনুমোদন করি যে উপোসথ দিন নাম গণনা করতে হবে (নাম ডাকতে হবে (§)) অথবা টিকেট গ্রহণ করতে হবে।—মৰ.১৫৭

স্বীকারোক্তি
অপরাধ আছে এমন ভিক্ষু কর্তৃক পাটিমোক্খ শোনা উচিত নয়।—চুৰ.৩৮৬

ব্যক্তিগতভাবে জিজ্ঞেস করলে যখন উত্তর দেওয়া উচিত, ঠিক একইভাবে সভার মধ্যে (প্রত্যেক অংশের শেষে) তিনবার ঘোষণা করা হলেও সেই একই নিয়ম খাটে। কোনো ভিক্ষু তিনবার ঘোষণা করা হলে যদি কোনো বিদ্যমান অপরাধের কথা স্মরণ করে, কিন্তু তা প্রকাশ করে না, তা একটি ইচ্ছাকৃত মিথ্যা... ইচ্ছাকৃত মিথ্যা কী? একটি দুক্কট অপরাধ।—মৰ.১৩৪; মৰ.১৩৫

অপরাধ স্বীকারের পদ্ধতি—মৰ.১৬৯

উপোসথ দিনে কোনো অপরাধ করেছে বলে সন্দেহ হলে তখন যে পদ্ধতি অনুসরণ করতে হবে।—মৰ.১৬৯

পাটিমোক্খ আবৃত্তির সময়ে কোনো ভিক্ষু তার অপরাধ স্মরণ করলে অথবা কোনো অপরাধের বিষয়ে সন্দেহ করলে তখন যে পদ্ধতি অনুসরণ করতে হবে।—মৰ.১৭০

একই ধরনের অপরাধ একে অপরের কাছে স্বীকার করা উচিত নয়। যে তা করবে তার দু্‌ক্কট অপরাধ... একজন অন্যজনের একই ধরনের অপরাধের স্বীকারোক্তি গ্রহণ করা উচিত নয়। যে তা করবে তার দু্‌ক্কট অপরাধ।—মৰ.১৬৯

একই জাতীয় অপরাধ থাকলে সংঘের যে পদ্ধতি অনুসরণ করতে হয়—মৰ.১৭১ (বৌভিবি-১, পরিশিষ্ট ৭ দেখুন।)

পাটিমোক্খ আবৃত্তি
আমি অনুমোদন করি যে, চারজন হলে পাটিমোক্খ আবৃত্তি করতে হবে।—মৰ.১৬৮

আমন্ত্রিত না হলে সংঘের মাঝে পাটিমোক্খ আবৃত্তি করা উচিত নয়। যে এভাবে আবৃত্তি করবে তার দুক্কট অপরাধ। আমি অনুমোদন করি যে, পাটিমোক্খ আবৃত্তির কাজটা সিনিয়র ভিক্ষুকে দিতে হবে (শ্রীলঙ্কান সংস্করণে থেরাধেয্যং আছে )।—মৰ.১৫৪

আমি অনুমোদন করি যে, অভিজ্ঞ এবং দক্ষ যে-কোনো ভিক্ষুকে পাটিমোক্খের কাজটা দিতে হবে।—মৰ.১৫৫

প্রস্তাব—মৰ.১৩৪

পাটিমোক্খ আবৃত্তিকারীর ইচ্ছাকৃতভাবে না শোনা যায় মতো আবৃত্তি করা উচিত নয় (§)। যে তা করবে তার দুক্কট অপরাধ।—মৰ.১৫৪। আমি অনুমোদন করি যে, পাটিমোক্খ আবৃত্তিকারী প্রচেষ্টা করবে, ‘কীভাবে আমার কথা শোনা যাবে?’ প্রচেষ্টা করলে কোনো অপরাধ হবে না।—মৰ.১৫৪

পাটিমোক্খ আবৃত্তির পাঁচটি উপায় :

১) নিদান আবৃত্তি করে অবশিষ্ট অংশগুলো ‘শোনা হয়েছে’ বলে ঘোষণা করা যায়।

২) নিদান আবৃত্তি করে, চারটি পারাজিকা আবৃত্তি করে, অবশিষ্ট অংশগুলো ‘শোনা হয়েছে’ বলে ঘোষণা করা যায়।

৩) নিদান আবৃত্তি করে, চারটি পারাজিকা আবৃত্তি করে, তেরোটি সংঘাদিশেষ আবৃত্তি করে, অবশিষ্ট অংশগুলো ‘শোনা হয়েছে’ বলে ঘোষণা করা যায়।

৪) নিদান আবৃত্তি করে, চারটি পারাজিকা আবৃত্তি করে, তেরোটি সংঘাদিশেষ আবৃত্তি করে, দুটো অনিয়ত আবৃত্তি করে, অবশিষ্ট অংশগুলো ‘শোনা হয়েছে’ বলে ঘোষণা করা যায়।

৫) সম্পূর্ণ আবৃত্তি করা যায়।—মৰ.১৫০

পাটিমোক্খ সংক্ষেপে আবৃত্তি করা যাবে না। যে সংক্ষেপে আবৃত্তি করবে তার দুক্কট অপরাধ।—মৰ.১৫০

আমি অনুমোদন করি যে, বাধা আসলে সংক্ষেপে পাটিমোক্খ আবৃত্তি করতে হবে।—মৰ.১৫০

কোনো বাধা না থাকলে পাটিমোক্খ সংক্ষেপে আবৃত্তি করা যাবে না। যে সংক্ষেপে আবৃত্তি করবে তার দুক্কট অপরাধ। বাধা আসলে সংক্ষেপে পাটিমোক্খ আবৃত্তি করতে হবে। বাধাগুলো হচ্ছে এগুলো : রাজার বাধা, চোরের বাধা, আগুনের বাধা, পানির বাধা, মানুষের বাধা, অমনুষ্যের বাধা, পশুর বাধা, সরীসৃপের বাধা, জীবনের বাধা, ব্রহ্মচর্যের বাধা। আমি অনুমোদন করি যে, এ ধরনের বাধা আসলে সংক্ষেপে পাটিমোক্খ আবৃত্তি করতে হবে।—মৰ.১৫০

পারস্পরিক সম্মতি ও অধিষ্ঠান
আমি অনুমোদন করি যে, তিনজন থাকলে বিশুদ্ধি উপোসথ করতে হবে।—মৰ.১৬৮। পদ্ধতি—মৰ.১৬৮

আমি অনুমোদন করি যে, দুজন থাকলে বিশুদ্ধি উপোসথ করতে হবে।—মৰ. ১৬৮। পদ্ধতি—মৰ. ১৬৮

এমনও হয়, যেখানে কোনো ভিক্ষু উপোসথের দিনে কোনো আবাসে একাকী আছে। যেখানে ভিক্ষুরা সম্মিলিত হয়, যেমন : কোনো উপস্থিতির ঘরে, প্যাভিলিয়নে, অথবা গাছের গোড়ায় ঝাড়ু দিয়ে সেখানে খাওয়ার পানি ও ধোওয়ার পানি প্রস্তুত করে রেখে, আসনগুলো প্রস্তুত করে, বাতি জ্বালিয়ে, তার বসে থাকা উচিত। অন্য ভিক্ষুরা আসলে তার সেই ভিক্ষুদের সাথে উপোসথ করা উচিত। না আসলে তার অধিষ্ঠান করা উচিত : ‘আজ আমার উপোসথ।’ যদি অধিষ্ঠান করা না হয়, তাহলে দুক্কট অপরাধ।—মৰ. ১৬৮

চারজন থাকলে একজনের বিশুদ্ধি নিয়ে এসে তিনজন দ্বারা পাটিমোক্খ আবৃত্তি করা উচিত নয়। তারা এভাবে আবৃত্তি করলে দুক্কট অপরাধ। তিনজন থাকলে একজনের বিশুদ্ধি নিয়ে এসে দুজন দ্বারা পাটিমোক্খ আবৃত্তি করা উচিত নয়। তারা এভাবে আবৃত্তি করলে দুক্কট অপরাধ। দুজন থাকলে একজনের বিশুদ্ধি নিয়ে এসে অন্যজন দ্বারা পাটিমোক্খ আবৃত্তি করা উচিত নয়। তার এভাবে আবৃত্তি করলে দুক্কট অপরাধ।—মৰ. ১৬৮

উপোসথের দিন সংঘের সাথে না হলে, বাধা না থাকলে, ভিক্ষুযুক্ত আবাস থেকে ভিক্ষুহীন আবাসে... ভিক্ষুহীন অনাবাসে .. ভিক্ষুহীন আবাস বা অনাবাসে যাওয়া উচিত নয়।—মৰ.১৮১

... ভিক্ষুযুক্ত অনাবাস থেকে... যাওয়া উচিত নয়।—মৰ.১৮১

... ভিক্ষুযুক্ত আবাস বা অনাবাস থেকে... যাওয়া উচিত নয়।—মৰ. ১৮১

... ভিক্ষুহীন আবাস থেকে আরেক ভিক্ষুহীন আবাসে .. যাওয়া উচিত নয়। (আগের সব বিন্যাস প্রযোজ্য)—মৰ. ১৮১

সংঘের সাথে না হলে, বাধা না থাকলে, ভিক্ষুযুক্ত আবাস থেকে আলাদা সম্পর্কভুক্ত ভিক্ষুযুক্ত আবাসে... (আগের সব ধরনের সমন্বয় বা বিন্যাস প্রযোজ্য)... যাওয়া উচিত নয়।—মৰ. ১৮১

উপোসথ দিন ভিক্ষুযুক্ত আবাস থেকে... অনাবাসে .. আবাস বা অনাবাসে... যাওয়া যায়, অনাবাস থেকে... সম-সম্পর্কভুক্ত ভিক্ষুযুক্ত অন্য আবাসে যাওয়া যায় যদি সে জানে ‘আমি দিনের মধ্যেই পৌঁছাব।’—মৰ.১৮২

একতা (বিশেষ ক্ষেত্র)
এমনও হয় যেখানে আত্মীয়রা উপোসথের দিন একজন ভিক্ষুকে ধরে ফেলে। ভিক্ষুদের তাদেরকে বলা উচিত, ‘মহোদয়গণ, আপনারা কি তাকে উপোসথ করার সময়টুকু পর্যন্ত ছেড়ে দিতে পারবেন?’ সেটার ব্যবস্থা করা গেলে ভালো। তা না হলে আত্মীয়দেরকে ভিক্ষুদের বলা উচিত, ‘মহোদয়গণ, আপনারা কি তাকে বিশুদ্ধি দেওয়ার জন্য একপাশে ছেড়ে দিতে পারবেন?’ সেটার ব্যবস্থা করা গেলে ভালো। তা না হলে আত্মীয়দেরকে ভিক্ষুদের বলা উচিত, ‘মহোদয়গণ, সংঘ উপোসথ করার সময়ে আপনারা কি তাকে সীমার বাইরে নিয়ে যেতে পারবেন?’ সেটার ব্যবস্থা করা গেলে ভালো। তা না হলে তারপরেও সংঘের উপদল দ্বারা সংঘকর্ম করা উচিত নয়। যদি তা করা হয় তাহলে দুক্কট অপরাধ।—মৰ.১৬৬

ভিক্ষুরা রাজা কর্তৃক আটক হয়, ডাকাত... দুর্বৃত্ত... ভিক্ষুদের প্রতিপক্ষ কর্তৃক আটক হয়।—মৰ.১৬৬

পাটিমোক্খ আবৃত্তিকালে অন্যান্য আবাসিক ভিক্ষুরা অপ্রত্যাশিতভাবে এসে পৌঁছালে কী করতে হবে : সংঘকর্মটা বৈধ এবং তাতে কোনো অপরাধ হয় না।—মৰ.১৭২

অন্য আবাসিক ভিক্ষুরা আসবে বলে আশা আছে, কিন্তু প্রথম ভিক্ষুরা তবুও পাটিমোক্খ আবৃত্তি করে : সংঘকর্মটা বৈধ হয়, কিন্তু দুক্কট অপরাধ হয়।—মৰ.১৭৩

অন্য আবাসিক ভিক্ষুরা আসবে বলে আশা আছে, কিন্তু প্রথম ভিক্ষুরা কী করা উচিত তা নিয়ে সন্দেহ করলেও তবুও পাটিমোক্খ আবৃত্তি করে : সংঘকর্মটা বৈধ হয়, কিন্তু দুক্কট অপরাধ হয়।—মৰ.১৭৪

অন্য আবাসিক ভিক্ষুরা আসবে বলে আশা আছে, কিন্তু প্রথম ভিক্ষুরা সিদ্ধান্ত নেয় যে, পাটিমোক্খ আবৃত্তি করাটা ঠিক হবে, যদিও তারা মনে মনে অস্বস্তি নিয়ে পাটিমোক্খ আবৃত্তি করে : সেক্ষেত্রে সংঘকর্মটা বৈধ হয়, কিন্তু দুক্কট অপরাধ হয়।—মৰ.১৭৫

অন্য আবাসিক ভিক্ষুরা আসবে বলে আশা আছে, কিন্তু প্রথম ভিক্ষুরা সংঘভেদের উদ্দেশ্যে তবুও যদি পাটিমোক্খ আবৃত্তি করে : সেক্ষেত্রে সংঘকর্মটা বৈধ হয়, কিন্তু গুরুতর অপরাধ হয়।—মৰ.১৭৬

মৰ.১৭২-১৭৬-এর বিধিগুলো সে-সব ক্ষেত্রে প্রযোজ্য হয়, যেখানে প্রথম আবাসিক ভিক্ষুরা জানে, দেখে অথবা শোনে যে, অন্য আবাসিক ভিক্ষুরাও সীমার মধ্যে প্রবেশ করছে অথবা প্রবেশ করেছে। মৰ.১৭২ থেকে মৰ.১৭৭-এর প্রথম অংশের বিধিগুলো সে-সব ক্ষেত্রে প্রযোজ্য যেখানে প্রথম ভিক্ষুদের দলটি আগন্তুক এবং দ্বিতীয় ভিক্ষুরা আবাসিক; প্রথম ভিক্ষুরা আবাসিক এবং দ্বিতীয় ভিক্ষুরা আগন্তুক; প্রথম ভিক্ষুরা আগন্তুক এবং দ্বিতীয় ভিক্ষুরাও আগন্তুক হয়।—মৰ.১৭৭

আবাসিক ভিক্ষুরা ও আগন্তুক ভিক্ষুরা উপোসথের দিন হিসেবে ভিন্ন ভিন্ন তারিখ হিসেব করে।—মৰ.১৭৮

এমনও হয় যেখানে আগন্তুক ভিক্ষুরা আবাসিক ভিক্ষুদের চিহ্ন দেখে এবং চিহ্নগুলো দেখে তাদের সন্দেহ জাগে, ‘আবাসিক ভিক্ষুরা আছে নাকি নেই?’ কিন্তু সন্দেহ হলেও তারা খুঁজে দেখে না। না খুঁজেই তারা উপোসথ করে : দুক্কট অপরাধ।

সন্দেহ হলে তারা খুঁজে দেখে। খুঁজলেও তাদের তারা দেখে না। না দেখে তারা উপোসথ করে : কোনো অপরাধ হয় না।

সন্দেহ হলে তারা খুঁজে দেখে। খুঁজতে খুঁজতে তারা তাদের দেখে। তাদের দেখে তারা তাদের সাথে একত্রে উপোসথ করে : কোনো অপরাধ হয় না।

সন্দেহ হলে তারা খুঁজে দেখে। খুঁজতে খুঁজতে তারা তাদের দেখে। তাদের দেখেও তারা আলাদাভাবে উপোসথ করে : দুক্কট অপরাধ।

সন্দেহ হলে তারা খুঁজে দেখে। খুঁজতে খুঁজতে তারা তাদের দেখে। তাদেরকে দেখে তারা ভাবে, ‘তারা বিতাড়িত। তারা বিনষ্ট। তাদেরকে কার প্রয়োজন আছে?’ এই ভেবে তারা সংঘকে ভাগ করার উদ্দেশ্যে বা সংঘভেদের উদ্দেশ্যে আলাদাভাবে উপোসথ করে : গুরুতর অপরাধ।—মৰ.১৭৯

আগন্তুক ভিক্ষুরা আবাসিক ভিক্ষুদের চিহ্ন শোনে—মৰ. ১৭৯

আবাসিক ভিক্ষুরা আগন্তুক ভিক্ষুদের চিহ্ন দেখে—মৰ. ১৭৯

আবাসিক ভিক্ষুরা আগন্তুক ভিক্ষুদের চিহ্ন শোনে—মৰ. ১৭৯

এমনও হয় যেখানে আগন্তুক ভিক্ষুরা আলাদা সম্পর্কভুক্ত আবাসিক ভিক্ষুদের দেখে। তাদেরকে তারা সম-সম্পর্কভুক্ত মনে করে। এরূপ ধারণা করে তারা আর জিজ্ঞেস করে না। জিজ্ঞেস না করেই তারা একসাথে উপোসথ করে : কোনো অপরাধ হয় না।

তারা জিজ্ঞেস করে। জিজ্ঞেস করে তারা তাদের মতপার্থক্যগুলো মিটমাট করে না (§)। মতপার্থক্যগুলো মিটমাট না করেই তারা একত্রে তাদের উপোসথ করে : দুক্কট অপরাধ।

তারা জিজ্ঞেস করে। জিজ্ঞেস করে তারা তাদের মতপার্থক্যগুলো মিটমাট করে না। মতপার্থক্যগুলো মিটমাট না করে তারা আলাদাভাবে তাদের উপোসথ করে : কোনো অপরাধ হয় না।—মৰ.১৮০

এমনও হয় যেখানে আগন্তুক ভিক্ষুরা আলাদা সম্পর্কভুক্ত আবাসিক ভিক্ষুদের দেখে। তাদেরকে তারা আলাদা সম্পর্কভুক্ত মনে করে। এরূপ ধারণা করে তারা আর জিজ্ঞেস করে না। জিজ্ঞেস না করেই তারা একসাথে উপোসথ করে : দুক্কট অপরাধ।

তারা জিজ্ঞেস করে। জিজ্ঞেস করে তারা তাদের মতপার্থক্যগুলো মিটমাট করে। মতপার্থক্যগুলো মিটমাট করে তারা আলাদাভাবে তাদের উপোসথ করে : দুক্কট অপরাধ।

তারা জিজ্ঞেস করে। জিজ্ঞেস করে তারা তাদের মতপার্থক্যগুলো মিটমাট করে। মতপার্থক্যগুলো মিটমাট করে তারা একত্রে তাদের উপোসথ করে : কোনো অপরাধ হয় না।—মৰ.১৮০

এমনও হয় যেখানে আবাসিক ভিক্ষুরা আলাদা সম্পর্কভুক্ত আগন্তুক ভিক্ষুদের দেখে। তাদেরকে তারা সম-সম্পর্কভুক্ত মনে করে... - মৰ. ১৮০

এমনও হয় যেখানে আবাসিক ভিক্ষুরা সম-সম্পর্কভুক্ত আগন্তুক ভিক্ষুদের দেখে। তাদেরকে তারা আলাদা সম্পর্কভুক্ত মনে করে... - মৰ. ১৮০

অভিযোগকর্ম
মনোনীত না হলে সংঘের মধ্যে বিনয় জিজ্ঞেস করা যাবে না। আমি অনুমোদন করি যে, (নিজে নিজে অথবা অন্যজন কর্তৃক) মনোনীত হলে সংঘের মধ্যে বিনয় জিজ্ঞেস করা যাবে।—মৰ.১৫১

আমি অনুমোদন করি যে, মনোনীত ব্যক্তি সমবেত সভার উপর চোখ বুলিয়ে নিয়ে এবং উপস্থিত ব্যক্তিদের বিচার করে সংঘের মধ্যে বিনয় সম্বন্ধে জিজ্ঞেস করবে।—মৰ.১৫১

মনোনীত না হলে সংঘের মধ্যে বিনয় উত্তর দেওয়া যাবে না। আমি অনুমোদন করি যে, (নিজে নিজে অথবা অন্যজন কর্তৃক) মনোনীত হলে সংঘের মধ্যে বিনয়ের প্রশ্নের উত্তর দেওয়া যাবে।—মৰ.১৫২

আমি অনুমোদন করি যে, মনোনীত হলে সমবেত সভার উপর চোখ বুলিয়ে নিয়ে এবং উপস্থিত ব্যক্তিদের বিচার করে সংঘের মধ্যে বিনয়ের প্রশ্নের উত্তর দেবে।—মৰ.১৫২

যে ভিক্ষু অবকাশ দেয় নি, তাকে অপরাধের ব্যাপারে অভিযুক্ত করা যাবে না। যে তাকে অভিযুক্ত করবে তার দুক্কট অপরাধ... আমি তোমাদের অনুমোদন করি যে, তার কাছে ‘ভন্তে, অবকাশ দিন। আমি আপনার সাথে কথা বলতে চাই,’ এই বলে অবকাশ চেয়ে নেওয়ার পরে তাকে অভিযুক্ত করবে... (কয়েকজন ছয়-দলীয় ভিক্ষু অবকাশ দেওয়ার পরে যখন অপরাধে অভিযুক্ত হলো এবং অভিযোগকারীদের ক্ষতি করবে বলে শাসালো) আমি তোমাদের অনুমোদন করি যে, অবকাশ দেওয়ার পরেও সেই ব্যক্তিকে বিচার-বিবেচনা করে তারপর তাকে অভিযুক্ত করবে... ভিত্তিহীনভাবে, কারণ ব্যতীত, অপরাধহীনভাবে বিশুদ্ধ ভিক্ষুদের অবকাশ দিতে বলা উচিত নয়। যে তাদের অবকাশ দিতে বলবে তার দুক্কট অপরাধ। আমি অনুমোদন করি যে, ব্যক্তিকে বিচার-বিবেচনা করে তারপর অবকাশ দেবে। ((§)—বার্মিজ সংস্করণে আছে কাতুং; অন্যান্য সংস্করণে আছে, ‘আমি অনুমোদন করি যে, তাকে বিচার-বিবেচনা করার পরে তাকে দিয়ে অবকাশ দেওয়াবে (কারাপেতুং)।)—মৰ.১৫৩

কোনো বিষয়ে জড়িত হতে চাইলে নিজেকে পাঁচটি প্রশ্ন করতে হয় (কোনো বিষয়ে নিজেকে জড়িত করানো—অত্তাদানং; অর্থকথামতে, এখানে অত্ত মানে ‘নিজ’ ও ‘জড়িত’ উভয়ই বুঝায়।) :

১) এটি কি সঠিক সময় নাকি সঠিক সময় নয়?

২) এটি কি আসলেই বাস্তবে ঘটেছে নাকি নয়?

৩) এটি কি লক্ষ্যের সাথে (অথবা ব্যাপারটির সাথে) সম্পর্কযুক্ত নাকি নয়?

৪) যে-সব ভিক্ষু ধর্ম ও বিনয়ের পক্ষে, আমি কি তাদের সান্নিধ্য ও সহযোগিতা পাব নাকি পাব না?

৫) এই উৎস থেকে কি সংঘের মধ্যে দ্বন্দ্ব, ঝগড়া, বিবাদ, কলহ, বিভেদ, ফাটল, গণ্ডগোল, ভিন্নতা সৃষ্টি হবে নাকি হবে না?—চুৰ.৩৯৮

অন্যের বিরুদ্ধে কোনো অভিযোগ আনতে চাইলে নিজেকে পাঁচটি প্রশ্ন জিজ্ঞেস করতে হয় :

১) আমি কি আমার দৈহিক আচরণে বিশুদ্ধ? আমার দৈহিক আচরণ কি বিশুদ্ধ, নিখুঁত এবং ত্রুটিহীন? এই গুণটা আমার মধ্যে আছে নাকি নেই? (না হলে অনেকেই আছে যারা তাকে বলবে : ‘দয়া করে নিজেকে দৈহিক দিক দিয়ে প্রশিক্ষিত করুন।’)

২) আমি কি আমার বাচনিক আচরণে বিশুদ্ধ? আমার বাচনিক আচরণ কি বিশুদ্ধ, নিখুঁত এবং ত্রুটিহীন? এই গুণটা আমার মধ্যে আছে নাকি নেই? (না হলে অনেকেই আছে যারা তাকে বলবে : ‘দয়া করে নিজেকে বাচনিক দিক দিয়ে প্রশিক্ষিত করুন।’)

৩) আমি কি আমার সতীর্থ ব্রহ্মচারীদের প্রতি মৈত্রীপূর্ণ এবং বিদ্বেষহীন মনোভাব গড়ে তুলেছি? এই গুণটা আমার মধ্যে আছে নাকি নেই? (না-হলে অনেকেই আছে যারা তাকে বলবে : ‘দয়া করে আপনার সতীর্থ ব্রহ্মচারীদের প্রতি মৈত্রীপূর্ণ মনোভাব গড়ে তুলুন।’)

৪) আমি কি অনেক কিছু শুনেছি (বহুশ্রুত)? যা শুনেছি তা কি মনে রেখেছি? জমা করে রেখেছি? যে শিক্ষাগুলো আদিতে প্রশংসনীয়, মাঝে প্রশংসনীয়, শেষেও প্রশংসনীয়, আর যে শিক্ষাগুলো তাদের অর্থ ও অভিব্যক্তিতে সেই ব্রহ্মচর্যকে ঘোষণা করে যা সম্পূর্ণ, অতুলনীয়ভাবে বিশুদ্ধ, আমি কি সেগুলো প্রায়ই শুনেছি? ধরে রেখেছি? আলোচনা করেছি? জড়ো করেছি? মনে মনে পরীক্ষা করেছি? এবং আমার দৃষ্টিকোণ থেকে সেগুলোকে ভালোমতো তন্ন তন্ন করে বুঝেছি? নাকি এমনটা করি নি? (এমন না করলে অনেকেই আছে যারা তাকে বলবে : ‘দয়া করে যা দেওয়া হয়েছে তা আয়ত্ত করুন।)

৫) উভয় পাটিমোক্খ কি আমাকে বিস্তারিতভাবে শেখানো হয়েছে, যথাযথভাবে ব্যাখ্যা করা হয়েছে? যথাযথভাবে চক্রগুলো বার বার শেখানো হয়েছে? যথাযথভাবে এর প্রতিটি বাক্য, প্রতিটি অক্ষর বিচার করা হয়েছে? (না হলে অনেকেই আছে যারা তাকে বলবে : ‘দয়া করে বিনয় আয়ত্ত করুন।’)—চুৰ.৩৯৯

অভিযোগ করার আগে নিজেকে যে পাঁচটি গুণে প্রতিষ্ঠিত করতে হয় :

১) আমি সঠিক সময়ে বলব, অসময়ে নয়। [অর্থকথা : সঠিক সময় = দুজনেই একা আছে এমন সময়; অসময় = উদাহরণস্বরূপ, সংঘের মাঝে, দলের মাঝে, যাগু ঘরে, বসার ঘরে, পিণ্ডচারণের পথে, দায়কেরা আবশ্যকীয় দ্রব্য লাগলে বলার আমন্ত্রণ করার সময়ে।]

২) আমি যা সত্য তাই বলব, যা সত্য নয় তা বলব না।

৩) আমি ভদ্রভাবে বলব, কর্কশভাবে নয়।

৪) আমি লক্ষ্যের সাথে (আলোচ্য ব্যাপারটির সাথে) সম্পর্কযুক্ত কথাই বলব, লক্ষ্যের সাথে সম্পর্কবিহীন কথা নয়।

৫) আমি মৈত্রীর মনোভাব নিয়ে বলব, ভেতরে ভেতরে হিংসার মনোভাব নিয়ে নয়।—চুৰ.৪০০

এই বিবেচনাগুলো না মানলে ধর্ম অনুসারে হয় নি এমন অভিযোগ করার ব্যাপারে তার অনুতপ্ত হওয়া প্রয়োজন হবে এবং অভিযুক্ত ব্যক্তির আর অনুতাপ করার প্রয়োজন নেই।—চুৰ.৪০১

এই বিবেচনাগুলো মানলে ধর্ম অনুসারে হয় নি এমন অভিযোগ করার ব্যাপারে তার আর অনুতপ্ত হওয়া প্রয়োজন হবে না এবং অভিযুক্ত ব্যক্তির আর অনুতাপ করার প্রয়োজন নেই।—চুৰ. ৪০১

অভিযোগ উত্থাপনের সময় তার ভেতরে পাঁচটি গুণ থাকতে হবে : মৈত্রী, অন্যের কল্যাণ খোঁজা, করুণা, অপরাধগুলোর অপসারণ, এবং বিনয়কে সম্মান করা।—চুৰ. ৪০১

অভিযুক্ত হওয়ার সময় দুটো গুণে প্রতিষ্ঠিত থাকতে হবে : সত্য এবং উত্তেজনাহীনতা।—চুৰ. ৪০১

পাটিমোক্খ বাতিল করা
যে ভিক্ষুর অপরাধ আছে তার পাটিমোক্খ শোনা উচিত নয়। যে তা (অপরাধ নিয়ে) শুনবে তার দুক্কট অপরাধ। আমি অনুমোদন করি যে, অপরাধ আছে এমন ভিক্ষু পাটিমোক্খ শুনলে তার পাটিমোক্খ বাতিল করবে। তার পদ্ধতি এবং কর্মবাক্য (প্রস্তাব)।—চুৰ.৩৮৬

কোনো কারণ ছাড়া, ভিত্তিহীনভাবে বিশুদ্ধ এবং অপরাধশূন্য ভিক্ষুদের পাটিমোক্খ বাতিল করা যাবে না। যে বাতিল করবে তার দুক্কট অপরাধ।—চুৰ.৩৮৬

পাটিমোক্খ বাতিলকরণ কোনটা ধর্মানুসারে হয়েছে আর কোনটা হয় নি তার তালিকা। অপ্রয়োজনীয়গুলো বাদ দিলে, তালিকাতে থাকে নিম্নোক্তগুলো :

কোন সাতটি পাটিমোক্খ বাতিলকরণ ধর্মানুসারে নয়? ভিত্তিহীন পারাজিকার অভিযোগে পাটিমোক্খ বাতিল করা হয়। ভিত্তিহীন সঙ্ঘাদিসেসের অভিযোগে পাটিমোক্খ বাতিল করা হয়। ভিত্তিহীন থুল্লচয়ের অভিযোগে পাটিমোক্খ বাতিল করা হয়। ভিত্তিহীন পাচিত্তিয়ের অভিযোগে পাটিমোক্খ বাতিল করা হয়। ভিত্তিহীন পাটিদেসনীয়ের অভিযোগে পাটিমোক্খ বাতিল করা হয়। ভিত্তিহীন দুক্কটের অভিযোগে পাটিমোক্খ বাতিল করা হয়। ভিত্তিহীন দুর্ভাষিতের অভিযোগে পাটিমোক্খ বাতিল করা হয়। এই সাতটি পাটিমোক্খ বাতিলকরণ ধর্মানুসারে নয়।

কোন সাতটি পাটিমোক্খ বাতিলকরণ ধর্মানুসারে হয়? ভিত্তি আছে এমন পারাজিকার অভিযোগে পাটিমোক্খ বাতিল করা হয়। ভিত্তি আছে এমন সঙ্ঘাদিসেসের অভিযোগে পাটিমোক্খ বাতিল করা হয়। ভিত্তি আছে এমন থুল্লচয়ের অভিযোগে পাটিমোক্খ বাতিল করা হয়। ভিত্তি আছে এমন পাচিত্তিয়ের অভিযোগে পাটিমোক্খ বাতিল করা হয়। ভিত্তি আছে এমন পাটিদেসনীয়ের অভিযোগে পাটিমোক্খ বাতিল করা হয়। ভিত্তি আছে এমন দুক্কটের অভিযোগে পাটিমোক্খ বাতিল করা হয়। ভিত্তি আছে এমন দুর্ভাষিতের অভিযোগে পাটিমোক্খ বাতিল করা হয়। এই সাতটি পাটিমোক্খ বাতিলকরণ ধর্মানুসারে হয়।

কোন আটটি পাটিমোক্খ বাতিলকরণ ধর্মানুসারে নয়? শীলের ত্রুটি হয় এমন কোনো কিছু না করা সত্ত্বেও শীলে ত্রুটি আছে [পারাজিকা বা সংঘাদিশেষ অপরাধ করেছে—মৰ.২৩৭] এমন ভিত্তিহীন অভিযোগে পাটিমোক্খ বাতিল করা হয়। একজন শীলে ত্রুটি হয় এমন কিছু করেছে, কিন্তু শীলে ত্রুটি আছে এমন ভিত্তিহীন অভিযোগে অন্যজনের পাটিমোক্খ বাতিল করা হয়। আচরণে ত্রুটি হয় এমন কোনো কিছু না করা সত্ত্বেও আচরণে ত্রুটি আছে [থুল্লচ্চয়, পাচিত্তিয়, পাটিদেসনীয়, দুক্কট অথবা দুব্ভাসিত অপরাধ করেছে—মৰ. ২৩৭] এমন ভিত্তিহীন অভিযোগে পাটিমোক্খ বাতিল করা হয়। একজন আচরণে ত্রুটি হয় এমন কিছু করেছে, কিন্তু আচরণে ত্রুটি আছে এমন ভিত্তিহীন অভিযোগে অন্যজনের পাটিমোক্খ বাতিল করা হয়। দৃষ্টিভঙ্গিতে ত্রুটি হয় এমন কোনো কিছু না করা সত্ত্বেও দৃষ্টিভঙ্গিতে ত্রুটি আছে [মিথ্যাদৃষ্টি অথবা চরমপন্থি দৃষ্টি—মৰ. ২৩৭] এমন ভিত্তিহীন অভিযোগে পাটিমোক্খ বাতিল করা হয়। একজন দৃষ্টিভঙ্গিতে ত্রুটি হয় এমন কিছু করেছে, কিন্তু দৃষ্টিভঙ্গিতে ত্রুটি আছে এমন ভিত্তিহীন অভিযোগে অন্যজনের পাটিমোক্খ বাতিল করা হয়। জীবিকার ত্রুটি হয় এমন কোনো কিছু না করা সত্ত্বেও জীবিকাতে ত্রুটি আছে এমন ভিত্তিহীন অভিযোগে পাটিমোক্খ বাতিল করা হয়। একজন জীবিকাতে ত্রুটি হয় এমন কিছু করেছে, কিন্তু জীবিকাতে ত্রুটি আছে এমন ভিত্তিহীন অভিযোগে অন্যজনের পাটিমোক্খ বাতিল করা হয়। এই আটটি পাটিমোক্খ বাতিলকরণ ধর্মানুসারে নয়।

কোন আটটি পাটিমোক্খ বাতিলকরণ ধর্মানুসারে হয়? শীলের ত্রুটি হয় এমন কোনো কিছু না করা সত্ত্বেও শীলে ত্রুটি থাকার ভিত্তি আছে এমন অভিযোগে পাটিমোক্খ বাতিল করা হয়। একজন শীলে ত্রুটি হয় এমন কিছু করেছে, কিন্তু শীলে ত্রুটি থাকার ভিত্তি আছে এমন অভিযোগে অন্যজনের পাটিমোক্খ বাতিল করা হয়। আচরণে ত্রুটি হয় এমন কোনো কিছু না করা সত্ত্বেও আচরণে ত্রুটি থাকার ভিত্তি আছে এমন অভিযোগে পাটিমোক্খ বাতিল করা হয়। একজন আচরণে ত্রুটি হয় এমন কিছু করেছে, কিন্তু আচরণে ত্রুটি থাকার ভিত্তি আছে এমন অভিযোগে অন্যজনের পাটিমোক্খ বাতিল করা হয়। দৃষ্টিভঙ্গিতে ত্রুটি হয় এমন কোনো কিছু না করা সত্ত্বেও দৃষ্টিভঙ্গিতে ত্রুটি থাকার ভিত্তি আছে এমন অভিযোগে পাটিমোক্খ বাতিল করা হয়। একজন দৃষ্টিভঙ্গিতে ত্রুটি হয় এমন কিছু করেছে, কিন্তু দৃষ্টিভঙ্গিতে ত্রুটি থাকার ভিত্তি আছে এমন অভিযোগে অন্যজনের পাটিমোক্খ বাতিল করা হয়। জীবিকার ত্রুটি হয় এমন কোনো কিছু না করা সত্ত্বেও জীবিকাতে ত্রুটি থাকার ভিত্তি আছে এমন অভিযোগে পাটিমোক্খ বাতিল করা হয়। একজন জীবিকাতে ত্রুটি হয় এমন কিছু করেছে, কিন্তু জীবিকাতে ত্রুটি থাকার ভিত্তি আছে এমন অভিযোগে অন্যজনের পাটিমোক্খ বাতিল করা হয়। এই আটটি পাটিমোক্খ বাতিলকরণ ধর্মানুসারে হয়।

কোন দশটি পাটিমোক্খ বাতিলকরণ ধর্মানুসারে নয়?

১) যে পারাজিকা করেছে সে সেই সভাতে বসে নেই।

২) পারাজিকা অপরাধের আলোচনার সমাপ্তি টানা হয় নি।

৩) যে শিক্ষা পরিত্যাগ করেছে সে সেই সভাতে বসে নেই।

৪) শিক্ষা পরিত্যাগের আলোচনার সমাপ্তি টানা হয় নি।

৫) যে সংঘকর্মটি ধর্মানুসারে হয়েছে এবং ঐকমত্যের ভিত্তিতে হয়েছে সেটিকে সে মেনে নিয়েছে।

৬) যে সংঘকর্মটি ধর্মানুসারে হয়েছে এবং ঐকমত্যের ভিত্তিতে হয়েছে সে এর বিরুদ্ধে আপত্তি তোলে নি।

৭) যে সংঘকর্মটি ধর্মানুসারে হয়েছে এবং ঐকমত্যের ভিত্তিতে হয়েছে সেটির বিরুদ্ধে আপত্তি তোলার আলোচনার সমাপ্তি টানা হয় নি।

৮) তার শীলে ত্রুটি আছে বলে দেখা যায় নি, শোনা যায় নি অথবা সন্দেহ করা হয় নি।

৯) তার আচরণে ত্রুটি আছে বলে দেখা যায় নি, শোনা যায় নি অথবা সন্দেহ করা হয় নি।

১০) তার দৃষ্টিভঙ্গিতে ত্রুটি আছে বলে দেখা যায় নি, শোনা যায় নি অথবা সন্দেহ করা হয় নি।

এই দশটি পাটিমোক্খ বাতিলকরণ ধর্মানুসারে নয়।

কোন দশটি পাটিমোক্খ বাতিলকরণ ধর্মানুসারে হয়?

১) যে পারাজিকা করেছে সে সেই সভাতে বসে আছে।

২) পারাজিকা অপরাধের আলোচনার সমাপ্তি টানা হয়েছে।

৩) যে শিক্ষা পরিত্যাগ করেছে সে সেই সভাতে বসে আছে।

৪) শিক্ষা পরিত্যাগের আলোচনার সমাপ্তি টানা হয়েছে।

৫) যে সংঘকর্মটি ধর্মানুসারে হয়েছে এবং ঐকমত্যের ভিত্তিতে হয়েছে সেটিকে সে মেনে নেয় নি।

৬) যে সংঘকর্মটি ধর্মানুসারে হয়েছে এবং ঐকমত্যের ভিত্তিতে হয়েছে সে এর বিরুদ্ধে আপত্তি তুলেছে।

৭) যে সংঘকর্মটি ধর্মানুসারে হয়েছে এবং ঐকমত্যের ভিত্তিতে হয়েছে সেটির বিরুদ্ধে আপত্তি তোলার আলোচনার সমাপ্তি টানা হয়েছে।

৮) তার শীলে ত্রুটি আছে বলে দেখা গেছে, শোনা গেছে অথবা সন্দেহ হয়েছে।

৯) তার আচরণে ত্রুটি আছে বলে দেখা গেছে, শোনা গেছে অথবা সন্দেহ হয়েছে।

১০) তার দৃষ্টিভঙ্গিতে ত্রুটি আছে বলে দেখা গেছে, শোনা গেছে অথবা সন্দেহ হয়েছে।

এই দশটি পাটিমোক্খ বাতিলকরণ ধর্মানুসারে হয়।—চুৰ.৩৮৭

উপরোক্ত বিষয়ের একটি ব্যাখ্যা নিম্নরূপ : উদাহরণস্বরূপ, ‘যে পারাজিকা করেছে সে সেই সভাতে বসে আছে’ :

ক ভিক্ষু খ ভিক্ষুকে এমন কিছু করতে দেখে যা দেখতে পারাজিকার মতো; অথবা কেউ তাকে বলেছে যে খ ভিক্ষু পারাজিকা করেছে; অথবা খ তাকে নিজেই বলেছে যে সে (অর্থাৎ খ) পারাজিকা করেছে। ক যদি ইচ্ছা করে, তাহলে ব্যাপারটি সভার মাঝে ঘোষণা করতে পারে এবং খ-এর পাটিমোক্খ বাতিল করতে পারে। কোনো বাধার কারণে সেই সভাটি ব্যাহত হলে ক আবার পরবর্তীতে ব্যাপারটি উত্থাপন করতে পারে, সেখানে অথবা অন্য কোনো সংঘে যেখানে খ’ও উপস্থিত আছে, যাতে ব্যাপারটি তদন্ত করা যায়। সে যদি ব্যাপারটির তদন্ত করাতে সক্ষম না হয়, তাহলে সে আবার খ-এর পাটিমোক্খ বাতিল করতে পারে।—চুৰ.৩৮৮

একইভাবে উপরোক্ত দশটি কারণের অবশিষ্টগুলোতেও একই নিয়ম খাটে—চুৰ.৩৯০-৩৯৭

* * *


 

অধ্যায়—১৬

প্রবারণা বা আমন্ত্রণকর্ম
আগের অধ্যায়ে আমরা যেমনটা উল্লেখ করেছি, ভিক্ষুদের কোনো সতীর্থ যদি কোনো অপরাধ করে থাকে যা সে সংশোধন করে নি, সেক্ষেত্রে উপোসথ পালনের সময়ে তারা তাকে অভিযুক্ত করার একটা সুযোগ পেয়ে থাকে নিয়মিতভাবে। তবে অনেকগুলো কারণ থাকতে পারে যেগুলোর জন্য কোনো ভিক্ষু নিয়মিত উপোসথের সভাতে এমন অভিযোগ করার সুযোগ পেয়েও অভিযোগ করা থেকে বিরত হতে পারে। পাটিমোক্খ আবৃত্তি এত সময়সাপেক্ষ ব্যাপার যে সে আর সভাকে দীর্ঘতর করতে অনীহা বোধ করতে পারে। বর্ষা বাদে অন্যান্য মাসগুলোতে সংঘের সদস্যসংখ্যা প্রতি সপ্তাহে সপ্তাহে এমনভাবে বদলে যেতে পারে যে তারা অভিযোগের বিষয়টি ন্যায়সঙ্গতভাবে বিচার করতে সমর্থ বা ইচ্ছুক কি না সে বিষয়েও সে অনিশ্চিত থাকে, আর তারা নিজেরাও হয়তো অভিযুক্ত ব্যক্তি এবং অভিযোগকারী ব্যক্তির নির্ভরযোগ্যতা বিচার করার মতো অবস্থানে নেই। তবে বর্ষাবাসের মাসগুলোতে সংঘ একটু স্থিতিশীল হয়, কিন্তু সে-সময় তার বর্ষাবাস ভাঙার অনিচ্ছা হয়তো তাকে বিষয়টি উত্থাপন করা থেকে বিরত রাখতে পারে কারণ সে উপলব্ধি করে যে, অভিযোগ করলে সেই ব্যক্তি অথবা তার দল দুর্ব্যবহার করবে সেই সম্ভাবনা প্রবল। এমন হলে সে তার ব্যক্তিগত স্বাচ্ছন্দ্য ও সুবিধাগুলো বিনয়ের ঊর্ধ্বে রাখার ইচ্ছা বোধ করতে পারে, এবং অভিযোগটি তখন আর কখনোই বিচার হওয়ার সুযোগও পাবে না।

এ কারণে বুদ্ধ অনুমোদন করেছিলেন যে, বছরে একবার বর্ষাবাসের শেষে ভিক্ষুরা যারা না ভেঙে বর্ষাবাস পালন করেছে, তারা একটি উপোসথের বদলে প্রবারণা বা আমন্ত্রণকর্ম করতে পারে, যেখানে প্রত্যেকেই তার সতীর্থদের এই সুযোগ দেয় যে, তারা যদি তার কোনো অপরাধ করেছে বলে দেখে থাকে, শুনে থাকে অথবা সন্দেহ করে থাকে তাহলে তারা সে বিষয়ে তাকে অভিযোগ করতে পারবে। এই প্রবারণা যদি কোনো অভিযোগ ছাড়া হয়, তাহলে এরপরে ভিক্ষুরা প্রত্যেকেই যে যার পথে যেতে পারে, পরিষ্কার একটা সুনাম নিয়ে। কিন্তু যদি অভিযোগ থাকে, তাহলে সেটি মিটমাটের তখনই সময়।

যে সভাতে এই অভিযোগের আমন্ত্রণটা দেওয়া হয়, সেটি হচ্ছে এমন বিষয়গুলো মিটমাট করার জন্য আদর্শ সময়। যেহেতু তখন পাটিমোক্খ আবৃত্তি হচ্ছে না, আর যেহেতু দীর্ঘ আলোচনার ক্ষেত্রে প্রবারণার প্রক্রিয়াটি কাঁটছাট করার অবকাশ রয়েছে, তাই অভিযোগ করার অনেক সময় মেলে। যেহেতু অংশগ্রহণকারী ভিক্ষুরা বেশির ভাগই তিনমাস ধরে একসাথে বাস করেছে, তাই তারা অভিযুক্ত এবং অভিযোগকারী উভয়ের চরিত্র বিচার করার মতো একটা ভালো অবস্থানে থাকে। আর যেহেতু বর্ষাবাস শেষ হবে পরদিন সকালে, তাই অভিযোগকারীর মনে অভিযুক্ত ব্যক্তি পাল্টা দুর্ব্যবহার করবে বলে যে আশঙ্কা থাকে তা একটু কমবে, কারণ এরপরে তো তার সেই সংঘের সাথে থাকার কোনো দায়বদ্ধতা নেই।

তা ছাড়াও, প্রবারণাকে ঘিরে যে-সমস্ত বিধি রয়েছে সেগুলো এমন একটি পরিবেশ গড়ে তুলতে উৎসাহিত করে, যে পরিবেশে অভিযোগগুলো শোনা যেতে পারে। একদিকে, যেখানে প্রত্যেকটি অংশগ্রহণকারী অভিযোগের আমন্ত্রণ জানাবে বলে আশা করা হয়, সেখানে কেউ যদি অভিযোগের অবকাশ দিতে অস্বীকার করে, তখন তাতে মনে হয় তার লুকানোর মতো একটা কিছু রয়েছে। তখন সংঘ যদি দেখে যে, অভিযোগকারী দক্ষ এবং জ্ঞানী, তারা তখন অভিযুক্ত ব্যক্তির অবকাশ দিতে অস্বীকৃতি জানানোকে আমলে না নিয়ে তাকে জিজ্ঞাসাবাদ করতে পারে। অন্যদিকে, কোনো ভিক্ষু যদি সন্দেহ করে যে, তার সতীর্থ কেউ কোনো অপরাধ করেছে, কিন্তু সন্দেহ করলেও প্রবারণার সভায় সে বিষয়টি উত্থাপন করে না, সেক্ষেত্রে পরবর্তী কোনো একটি সময়ে সে বিষয়টি উত্থাপনের চেষ্টা করলে তার অপরাধ হয়। এভাবে তাদের নিজস্ব সাময়িক সুবিধা ও স্বাচ্ছন্দ্যগুলোর চেয়ে বিনয়কে অগ্রগণ্য রাখার স্বার্থে উভয়পক্ষকেই ছাড় দেওয়া হয়েছে। বুদ্ধ এই প্রবারণার মূল অনুমোদন করতে গিয়ে যেমনটা বলেছেন, এর উদ্দেশ্য হচ্ছে, ভিক্ষুদের মধ্যে পারস্পরিক সম্প্রীতি বজায় রাখতে সহযোগিতা করা, তাদের অপরাধগুলো থেকে উঠে আসতে সহায়তা করা এবং বিনয়ের প্রতি তাদের শ্রদ্ধাবোধ গড়ে তোলা।

যেহেতু এই প্রবারণাটি উপোসথ পালনের বিকল্প হিসেবে কাজ করে, তাই একে ঘিরে যে-সমস্ত বিধি রয়েছে তার অনেকগুলোই উপোসথের বিধিগুলোর মতো একই। এই অধ্যায়ে আমরা প্রধানত সেই সমস্ত অংশে মনোযোগ দেব যেখানে বিধিবিধান এবং প্রক্রিয়াগুলো ভিন্ন।

প্রবারণার দিন
প্রবারণা সাধারণত বর্ষাবাসের শেষদিনে অনুষ্ঠিত হয়। তবে ভিক্ষুরা যদি ইচ্ছা করে তাহলে এক বা দুই পক্ষ (এক পক্ষ = ১৫ দিন) পেছাতে পারে, কিন্তু তার বেশি নয়। উভয় ক্ষেত্রেই প্রবারণার দিনটি হচ্ছে স্বাভাবিক উপোসথের দিনের মতোই এবং সেটি অবশ্যই কৃষ্ণ বা শুক্লপক্ষের শেষ তিথিতে অনুষ্ঠিত হতে হবে। প্রবারণার দিন পেছানোর সম্ভাব্য কারণ দুটো :

১) প্রথম কারণটি হতে পারে, যারা এতদিন একসাথে বাস করছে তারা এমন একটি স্বাচ্ছন্দ্যপূর্ণ ও সম্প্রীতিপূর্ণ সম্পর্ক গড়ে তুলেছে, যা তারা হারাতে চায় না। যেহেতু প্রবারণাটি হচ্ছে বিদায়ের মুহূর্তের লক্ষণ, কারণ এরপর ভিক্ষুরা যে যার আলাদা পথে চলতে শুরু করবে, তাই তারা আরও এক মাসের জন্য সেই স্বাচ্ছন্দ্য ও সম্প্রীতিবোধ দীর্ঘায়িত করতে পারে। অর্থকথা দাবি করে যে, এই অনুমোদনটা শুধু সেই সকল ক্ষেত্রে প্রযোজ্য যেখানে সংঘের অন্তত একজন সদস্য ভাবনা করছে, তার শমথ ও বিদর্শন এখনো দুর্বল পর্যায়ে আছে এবং সে এখনো স্রোতাপন্ন হয় নি। তবে এই দাবির সপক্ষে পিটকে কোনো কিছু নেই।

২) দ্বিতীয় কারণটি হতে পারে, কোনো এক বিহারের বিদ্বেষপূর্ণ ভিক্ষুরা হয়তো পাশের বিহারের সু-আচরণসম্পন্ন ভিক্ষুদের সাথে ঝগড়াঝাঁটি শুরু করার জন্য প্রবারণাকে ব্যবহার করার পরিকল্পনা করছে। এ ক্ষেত্রে পাশের বিহারের ভিক্ষুরা প্রবারণাকে পিছিয়ে দিতে পারে যাতে সম্ভাব্য ঝগড়া এড়ানো যায়। এই পদক্ষেপের জন্য পিটকে যে সুপারিশ রয়েছে তা বেশ দীর্ঘ ও জটিল, তাই সেটি বিশেষ ক্ষেত্র হিসেবে নিম্নে আলোচিত হবে।

কোনো সংঘ যদি প্রবারণা পিছানোর সিদ্ধান্ত নেয়, তাহলে সেই সংঘের সকল সদস্য বর্ষাকালের যে দুটো বর্ষা রয়েছে তার প্রথম বর্ষার শেষে পূর্ণিমার দিনে একটি সভায় সম্মিলিত হওয়া উচিত। অর্থকথামতে, এর মানে হচ্ছে কারোরই সম্মতি পাঠানো উচিত নয়, বরং নিজে উপস্থিত হওয়া উচিত। এরপর তাদের একজন প্রবারণা পেছানোর জন্য একটি প্রস্তাব ও একটি ঘোষণা করবে (পরিশিষ্ট ১ দেখুন)। এরপর ভিক্ষুরা স্বাভাবিক নিয়মেই উপোসথ করবে।

চতুর্দশী ও পঞ্চদশী ছাড়াও, আরেকটা উপলক্ষ আছে যেটি হচ্ছে সম্মিলিত প্রবারণার দিন, যা সম্মিলিত উপোসথ দিনের মতোই একই। অর্থকথামতে, প্রথম বর্ষা শেষ হওয়ার পর প্রথম দিন থেকে শুরু করে দ্বিতীয় বর্ষা শেষের পূর্ণিমার দিনের মধ্যে এই সম্মিলিত প্রবারণা করা যায়। অর্থকথা আরও যোগ করে, সম্মিলিত উপোসথ দিনের মতোই একমাত্র সংঘের মধ্যে কোনো বড় ধরনের ভাঙন মিটমাট হওয়ার পরে তবেই এই সম্মিলিত প্রবারণা করা যায়।

আমন্ত্রণ নিয়ে যাওয়া
সীমার মধ্যে থাকা কোনো ভিক্ষু যদি এতই অসুস্থ হয় যে প্রবারণার সভায় যোগ দিতে পারে না, তখন বিশুদ্ধির বদলে তার অবশ্যই আমন্ত্রণ দিতে হবে। আমন্ত্রণ দেওয়া ও নিয়ে যাওয়াকে ঘিরে যে-সমস্ত বিধি আছে সেগুলো বিশুদ্ধি দেওয়া ও নিয়ে যাওয়ার মতোই একই, তবে দুটো ব্যতিক্রম আছে :

১) যে ভিক্ষু আমন্ত্রণ দিচ্ছে সে আমন্ত্রণ বহনকারী ভিক্ষুকে বলবে :

পৰারণং দম্মি। পৰারণং মে হর [হরথ]। মমত্থায পৰারেহি [পৰারেথ]। (আমি আমন্ত্রণ দিচ্ছি। আমার আমন্ত্রণ নিয়ে যান। আমার পক্ষ হয়ে আমন্ত্রণ জানান।)

২) অর্থকথা বলে যে, আমন্ত্রণ বহনকারী ভিক্ষু সভার মাঝে তা ঘোষণা করার বদলে যখন সেই অসুস্থ ভিক্ষুর পালা আসবে, তখন অবশ্যই তার পক্ষ হয়ে নিম্নোক্তভাবে আমন্ত্রণ জানাতে হবে :

ইত্থন্নামো ভন্তে ভিক্খু সঙ্ঘং পৰারেতি। দিট্ঠেন ৰা সুতেন ৰা পরিসঙ্কায ৰা, ৰদতু তং ভন্তে সঙ্ঘো অনুকম্পং উপাদায, পস্সন্তো পটিক্করিস্সতি। দুতিযম্পি ভন্তে ইত্থন্নামো ভিক্খু... ততিযম্পি ভন্তে ইত্থন্নামো ভন্তে ভিক্খু সঙ্ঘং পৰারেতি... পস্সন্তো পটিক্করিস্সতি।

এর মানে হচ্ছে, ‘ভন্তেগণ, অমুক নামের ভিক্ষুসংঘকে আমন্ত্রণ জানাচ্ছে। যা দেখা গেছে, যা শোনা গেছে অথবা যা সন্দেহ হয়েছে তার ভিত্তিতে সংঘ তার উপর করুণাবশত তাকে বলুন। (অপরাধগুলো) দেখে সে তা সংশোধন করবে। দ্বিতীয়বার... তৃতীয়বারও, ভন্তেগণ, অমুক নামের ভিক্ষু সংঘকে আমন্ত্রণ জানাচ্ছে... (অপরাধগুলো) দেখে সে তা সংশোধন করবে।

আমন্ত্রণদাতা ভিক্ষু যদি আমন্ত্রণ বহনকারী ভিক্ষুর চেয়ে সিনিয়র হয়, তাহলে ইত্থন্নামো ভন্তে ভিক্খু সঙ্ঘং এর বদলে আযস্মা ভন্তে ইত্থন্নামো বলা উচিত। ৰিনয-মুখ ভিক্ষুর নামের পরে গিলানো শব্দটি যোগ করার পরামর্শ দেয়, এতে প্রথম বাক্যটি দাঁড়ায়, ‘ ‘ভন্তেগণ, অমুক নামের অসুস্থ ভিক্ষু সংঘকে আমন্ত্রণ জানাচ্ছে।’ অর্থকথা বা টীকা কোনোটাই এই বিষয়টির উল্লেখ করেনি।

উপোসথের মতোই এখানেও, সংঘ যদি প্রবারণার পাশাপাশি অন্য কোনো সংঘকর্ম করার পরিকল্পনা করে থাকে, তাহলে অসুস্থ ভিক্ষুর আমন্ত্রণের সাথে সাথে সম্মতিও আনতে হবে।

প্রবারণার প্রাথমিক কর্তব্যগুলো উপোসথের মতোই একই, তবে একটা জিনিস বাদে, আর সেটি হচ্ছে, উপরে যেমনটা বলা হয়েছে, অসুস্থ ভিক্ষুর আমন্ত্রণটা প্রবারণার প্রস্তাবের আগে করা হয় না, বরং সিনিয়রিটি অনুসারে অসুস্থ ভিক্ষুর প্রবারণার পালা আসলে তখন তার আমন্ত্রণটা জানিয়ে দিতে হয়।

কোরাম বা ন্যূনতম উপস্থিতি
প্রবারণার জন্য সম্মিলিত সভায় উপস্থিত ভিক্ষুর সংখ্যা যদি পাঁচজন বা তারও বেশি হয় তাহলে তারা সংঘ প্রবারণা করে। দুই থেকে চারজন হলে পারস্পরিক প্রবারণা করে। একজন হলে সে তার প্রবারণা অধিষ্ঠান করে। এমন পরিস্থিতি যদি হয় যেখানে উপস্থিত ভিক্ষুদের মধ্যে কয়েকজন প্রবারণায় অংশগ্রহণ করতে পারবে না, কারণ তারা হয়তো তাদের বর্ষা ভেঙেছে, অথবা বর্ষা চলার সময়ে উপসম্পদা নিয়েছে, অথবা অন্যরা সেই বর্ষাবাসের প্রথম বর্ষাটি শেষ করলেও তারা তখন দ্বিতীয় বর্ষা পালন করছে, অথবা তারা প্রথম বর্ষা আগেই শেষ করেছে কিন্তু অন্যরা তখন দ্বিতীয় বর্ষাটি শেষ করতে যাচ্ছে, এমন পরিস্থিতিগুলো বিশেষ ক্ষেত্র হিসেবে নিম্নে আলোচিত হবে।

সংঘ-প্রবারণা শুরু হয় একটি প্রস্তাবের মাধ্যমে, যার পরে ভিক্ষুরা একে একে সংঘকে আমন্ত্রণ জানায়, সাধারণত তিনবার আমন্ত্রণ জানায়। সংঘ যদি সময়ের অভাব বোধ করে, সেক্ষেত্রে তারা ঠিক করতে পারে যে, প্রত্যেক ভিক্ষু কেবল দুবার, অথবা কেবল একবার তার আমন্ত্রণ জানাবে, অথবা সংঘ বলতে পারে যে, একই বর্ষার ভিক্ষুরা একসাথে আমন্ত্রণ জানাক। এভাবে প্রবারণার প্রক্রিয়াটি সংক্ষেপিত করার জন্য পিটক নিম্নোক্ত পরিস্থিতিগুলোকে বৈধ কারণ হিসেবে উল্লেখ করেছে : বর্বর লোকজন সংঘকে বিপজ্জনক হুমকি দিচ্ছে, অনেক লোকজন গভীর রাত পর্যন্ত দান দিতে এসেছে, ধর্ম বা বিনয়ের আলোচনা গভীর রাত পর্যন্ত চলেছে, ভিক্ষুরা গভীর রাত পর্যন্ত ঝগড়া করেছে, মহামেঘ এসে বৃষ্টির হুমকি দিচ্ছে, অথবা মৰ.১৩৭-এ উল্লিখিত দশটি বাধার যে-কোনোটি উপস্থিত হয়েছে। ৰিনয-মুখ যুক্তি দেখায় যে, বিশেষ করে প্রচুর সংখ্যক ভিক্ষু সভায় উপস্থিত থাকলে সেটাও প্রবারণার প্রক্রিয়াটি সংক্ষিপ্ত করার একটি বৈধ কারণ হওয়া উচিত, যাতে জুনিয়র ভিক্ষুদের মহা দুর্ভোগ পোহাতে না হয়, কারণ তারা তাদের আমন্ত্রণ না জানানো পর্যন্ত অবশ্যই গোড়ালির উপর ভর দিয়ে উবু হয়ে বসে থাকতে হয়। কতবার আমন্ত্রণটা বলতে হবে তা সিদ্ধান্ত হয়ে গেলে প্রবারণার প্রস্তাবে সেটি উল্লেখ থাকা উচিত। পিটক নির্দেশ করে যে, সংঘ যদি প্রত্যেক ভিক্ষু তার আমন্ত্রণ তিনবার না বলার সিদ্ধান্ত নেয়, তাহলে প্রস্তাবে সেটি করার কারণটা অন্তর্ভুক্ত করা উচিত। তবে পুব্বসিক্খা-ৰণ্ণনা একটি প্রাচীন ঐতিহ্যের উল্লেখ করে, যেখানে এটিকে ঐচ্ছিক কাজ হিসেবে গণ্য করা হয়, সম্ভবত এটি হচ্ছে পালিতে অদক্ষ ভিক্ষুদের জন্য, যারা প্রস্তাবটি তখন কীরূপ হবে তা মেলাতে গিয়ে মহা সমস্যায় পড়ে যায়। আমি অর্থকথাগুলোতে এই ঐতিহ্যবাহী রীতির উৎস খুঁজে বের করতে ব্যর্থ হয়েছি, তবে এটি Pv.IXI.1.3-4-এ দেওয়া অনুমোদনের অধীনে খাটে (অধ্যায়-১২ দেখুন)। আমি এখানে পুব্বসিক্খা-ৰণ্ণনা-এর পরামর্শটা দেব, এবং পিটকের পরামর্শটা দেব পরিশিষ্ট ১-এ।

প্রত্যেক ভিক্ষুকে যদি তার আমন্ত্রণ তিনবার বলতে হয়, তাহলে প্রস্তাবটি হবে :

সুণাতু মে ভন্তে সঙ্ঘো। অজ্জ পৰারণা পণ্ণরসী [চাতুদ্দসী]। যদি সঙ্ঘস্স পত্তকল্লং, সঙ্ঘো তে-ৰাচিকং পৰারেয্য।

এর মানে হচ্ছে : ‘ভন্তেগণ, সংঘ আমার কথা শুনুন। আজ পঞ্চদশী [চতুর্দশী] প্রবারণার দিন। সংঘ যদি প্রস্তুত থাকেন তাহলে সংঘকে তিনবার করে আমন্ত্রণ জানানো উচিত।’

সম্মিলিত বা সামগ্রিক প্রবারণার ক্ষেত্রে পণ্ণরসী-এর বদলে বলতে হবে সামগ্গী।

প্রত্যেক ভিক্ষুকে যদি তার আমন্ত্রণ দুবার বলতে হয়, তাহলে তে-ৰাচিকং-এর বদলে বলা উচিত দ্বে-ৰাচিকং। একবার হলে এক-ৰাচিকং।

পুব্বসিক্খা-ৰণ্ণনা-তে উল্লিখিত ঐতিহ্যবাহী রীতি অনুযায়ী, এই দুটো সংক্ষিপ্ত রূপের যে-কোনোটি ব্যবহার করা হলে ভিক্ষু তখন ইচ্ছা করলে তিনবার পর্যন্ত তার আমন্ত্রণ জানাতে পারে কিন্তু প্রস্তাবে উল্লিখিত সংখ্যার চেয়ে কম বলতে পারবে না। অন্য কথায়, প্রস্তাবে যদি বলা হয় দুই বার, তাহলে সে তার আমন্ত্রণ দুই বা তিনবার বলতে পারে, কিন্তু কেবল একবার বললে হবে না।

একই বর্ষার ভিক্ষুরা একযোগে আমন্ত্রণ জানাতে হলে, সঙ্ঘো তে-ৰাচিকং পৰারেয্য-এর বদলে বলা উচিত সঙ্ঘো সমান-ৰস্সিকং পৰারেয্য, যার মানে হচ্ছে, ‘সমান বর্ষার রীতিতে সংঘকে আমন্ত্রণ জানানো উচিত।’

পুব্বসিক্খা-ৰণ্ণনা-তে উল্লিখিত ঐতিহ্যবাহী রীতিটি আরও বলে যে, প্রত্যেক ভিক্ষু কয়বার তার আমন্ত্রণ জানাবে সেটি যদি সংঘ নির্ধারণ করতে না চায়, তাহলে প্রস্তাবের শেষ কথাটি হতে পারে সঙ্ঘো পৰারেয্য, অর্থাৎ ‘সংঘকে আমন্ত্রণ জানানো উচিত।’ এটি বেছে নেওয়া হলে তখন ঐতিহ্যটি বলে যে, প্রত্যেক ভিক্ষু একবার, দুবার বা তিনবার তার আমন্ত্রণ জানাতে পারে, কিন্তু সমান বর্ষার ভিক্ষুরা তাদের আমন্ত্রণটা একযোগে জানাতে পারে না।

প্রবারণার প্রস্তাব বলা হয়ে গেলে সকল ভিক্ষুকে গোড়ালির উপর ভর দিয়ে বসতে হয়, তাদের চীবরগুলো একাংশ করে হাত অঞ্জলিবদ্ধ করে তুলে রেখে তাদের আমন্ত্রণগুলো সিনিয়রিটি অনুসারে বলতে হয়। সবচেয়ে সিনিয়র ভিক্ষুর আমন্ত্রণের কথাটি হচ্ছে এমন :

সঙ্ঘং আৰুসো পৰারেমি। দিট্ঠেন ৰা সুতেন ৰা পরিসঙ্কায ৰা, ৰদন্তু মং আযস্মন্তো অনুকম্পং উপাদায। পস্সন্তো পটিক্করিস্সামি। দুতিযম্পি আৰুসো সঙ্ঘং পৰারেমি... ততিযম্পি আৰুসো সঙ্ঘং পৰারেমি... পস্সন্তো পটিক্করিস্সামি।

এর মানে হচ্ছে : বন্ধুগণ, আমি সংঘকে আমন্ত্রণ জানাচ্ছি। যা দেখা গেছে, যা শোনা গেছে অথবা যা সন্দেহ হয়েছে তার ভিত্তিতে সংঘ করুণাবশত আমাকে তা বলুন। (অপরাধগুলো) দেখে আমি তা সংশোধন করব। দ্বিতীয়বার... তৃতীয়বারও, বন্ধুগণ, আমি সংঘকে আমন্ত্রণ জানাচ্ছি... (অপরাধগুলো) দেখে আমি তা সংশোধন করব।

এরপর অবশিষ্ট ভিক্ষুরা সিনিয়রিটি অনুসারে তাদের নিজ নিজ আমন্ত্রণগুলো বলবে, তবে তাদের বেলায় সঙ্ঘং আৰুসো-এর বদলে বলা উচিত সঙ্ঘং ভন্তে, এবং আৰুসো-এর বদলে বলা উচিত ভন্তে, অর্থাৎ ‘বন্ধু’র স্থলে ‘ভন্তে’ বলতে হবে।

শুরুর দিকে, প্রত্যেকে তার নিজ নিজ আমন্ত্রণ জানানো শেষ না করা পর্যন্ত গোড়ালির উপর উবু হয়ে বসে থাকত। কিন্তু অনেক ভিক্ষু আছে এমন বিহারে সিনিয়র ভিক্ষুরা অজ্ঞান হয়ে পড়তে লাগল, ফলে বুদ্ধ আইন জারি করলেন, নিজের আমন্ত্রণ জানানো শেষ হলে সে বসতে পারবে।

পারস্পরিক প্রবারণা
সভায় যদি চারজন ভিক্ষু থাকে, তাহলে প্রস্তাবটি হয় নিম্নরূপ :

সুণাতু মে আযস্মন্তো। অজ্জ পৰারণা পণ্ণরসী [চাতুদ্দসী]। যদা’যস্মন্তানং পত্তকল্লং, মযং অঞ্ঞমঞ্ঞং পৰারেয্যাম।

এর মানে হচ্ছে : ‘আয়ুস্মানগণ, আমার কথা শুনুন। আজ পঞ্চদশী [চতুর্দশী] প্রবারণার দিন। আপনারা যদি প্রস্তুত থাকেন তাহলে আমাদের পরস্পরকে আমন্ত্রণ জানানো উচিত।’

ভিক্ষুদের এরপর সিনিয়রিটি অনুসারে একজন আরেকজনকে আমন্ত্রণ জানানো উচিত। আর যেহেতু তারা সংখ্যায় অল্প, তাই প্রত্যেকেই তিনবার নিম্নোক্ত কথাটি বলা উচিত :

অহং আৰুসো [ভন্তে] আযস্মন্তে পৰারেমি। দিট্ঠেন ৰা সুতেন ৰা পরিসঙ্কায ৰা, ৰদন্তু মং আযস্মন্তো অনুকম্পং উপাদায। পস্সন্তো পটিক্করিস্সামি। দুতিযম্পি আৰুসো [ভন্তে] আযস্মন্তে পৰারেমি... ততিযম্পি আৰুসো [ভন্তে] আযস্মন্তে পৰারেমি... পস্সন্তো পটিক্করিস্সামি।

এর মানে হচ্ছে : ‘বন্ধুগণ [ভন্তেগণ], আমি আপনাদের আমন্ত্রণ জানাচ্ছি। যা দেখা গেছে, যা শোনা গেছে অথবা যা সন্দেহ হয়েছে তার ভিত্তিতে আপনারা করুণাবশত আমাকে তা বলুন। (অপরাধগুলো) দেখে আমি তা সংশোধন করব। দ্বিতীয়বার... তৃতীয়বারও, বন্ধুগণ [ভন্তেগণ], আমি আপনাদের আমন্ত্রণ জানাচ্ছি... (অপরাধগুলো) দেখে আমি তা সংশোধন করব।’

সভাতে তিনজন ভিক্ষু থাকলে তারা ঐ একই প্রক্রিয়া অনুসরণ করবে, শুধু আযস্মন্তো-এর বদলে আযস্মন্তা বলতে হবে। সেটি প্রস্তাব ও প্রবারণা উভয়ের ক্ষেত্রেই এভাবে বলতে হবে, যা তিনজন লোককে বলার বদলে দুজন লোককে বলার জন্য উপযুক্ত সম্বোধন।

সভাতে শুধু দুজন ভিক্ষু থাকলে তাদের প্রবারণার প্রস্তাব বলার দরকার নেই, শুধু পরস্পরকে এই বলে আমন্ত্রণ জানাবে :

অহং আৰুসো [ভন্তে] আযস্মন্তং পৰারেমি। দিট্ঠেন ৰা সুতেন ৰা পরিসঙ্কায ৰা, ৰদতু মং আযস্মা অনুকম্পং উপাদায। পস্সন্তো পটিক্করিস্সামি। দুতিযম্পি আৰুসো [ভন্তে] আযস্মন্তং পৰারেমি... ততিযম্পি আৰুসো [ভন্তে] আযস্মন্তে পৰারেমি... পস্সন্তো পটিক্করিস্সামি।

অধিষ্ঠান
সভায় যদি একজনমাত্র ভিক্ষু থাকে, তখন তার অধিষ্ঠান উপোসথ করার জন্য একটা জায়গাকে যেভাবে প্রস্তুত করতে হয়, এখানেও সেভাবে প্রস্তুত করে রাখা উচিত এবং এরপর যখন সে নিশ্চিত যে অন্য কেউ আসবে না, তখন তার প্রবারণা অধিষ্ঠান করা উচিত :

অজ্জ মে পৰারণা (আজ আমার প্রবারণা)।

অর্থকথা যোগ করে যে, উপোসথের মতোই এখানেও অধিষ্ঠানের কথাটার শেষে পণ্ণরসী (পঞ্চদশী) অথবা চাতুদ্দসী (চতুর্দশী) যোগ করা যেতে পারে, কিন্তু সেটি আপনার ইচ্ছা।

ন্যূনতম উপস্থিতির সীমারেখা
উপোসথ পালন পদ্ধতির মতোই, কোনো সীমা বা বিহারের ভিক্ষুর সংখ্যা পাঁচজন বা তার কম হলে, অসুস্থ ভিক্ষু হলেও সে তার সম্মতি বা আমন্ত্রণ পাঠাতে পারবে না, আর তার অনুপস্থিতিতে অন্যরা তার আমন্ত্রণটা জানিয়ে দিতে পারবে না। সেক্ষেত্রে সবাইকেই একত্রিত হতে হবে, তাতে যদি অসুস্থ ভিক্ষুর আবাসেই সবাইকে একত্রিত হতে হয়, তাহলে তাই করতে হবে।

অভিযোগকরণ
উপোসথের মতোই এখানেও, কোনো ভিক্ষুর যদি এমন কোনো অপরাধ থাকে যা সে সংশোধন করে নি, তাহলে সে আমন্ত্রণ জানাতে পারবে না। আমন্ত্রণ জানানোর সময় তার যদি কোনো অপরাধ করার কথা স্মরণ হয়, অথবা কোনো অপরাধ করেছে বলে সন্দেহ হয়, সে তখন উপোসথের মতোই এখানেও পাশের ভিক্ষুকে তা জানাতে পারে।

প্রবারণার সময় যদি ক ভিক্ষু খ ভিক্ষুকে অভিযুক্ত করতে চায়, সেক্ষেত্রে অভিযোগের প্রক্রিয়াটি উপোসথের তুলনায় অনেক সহজতর, কারণ এখানে সভার মধ্যে প্রথমে বিনয় সম্পর্কে জিজ্ঞেস বা উত্তর দেওয়ার কোনো প্রয়োজন হয় না। এ কারণে সভায় উপস্থিত সকল ভিক্ষু হয়তো আলোচ্য অপরাধটি সংশ্লিষ্ট বিনয়বিধিগুলো সম্পর্কে অত নাও জানতে পারে। এই সমস্যাটি দূর করার জন্য মৰ.২৩৮ নির্দেশ করে যে, অভিযুক্ত ব্যক্তি যদি কোনো ছোটখাটো বা ক্ষুদ্রানুক্ষুদ্র অপরাধের কথা স্বীকার করে, কিন্তু সেটি কতটুকু ক্ষুদ্রানুক্ষুদ্র সে বিষয়ে সভায় তখন মতপার্থক্য দেখা দেয়, তখন যারা সেই বিধিগুলো সম্পর্কে ভালোভাবে জানে, তারা সভা থেকে দূরে গিয়ে বিষয়টি সুরাহা করবে এবং পরে ফিরে এসে প্রবারণার জন্য একটি প্রস্তাব দেবে, যা নিচে ব্যাখ্যা করা হয়েছে।

কোনো একটি অভিযোগের ধাপগুলো হচ্ছে এই : ক ভিক্ষুর যদি দৃঢ় বিশ্বাস হয় যে, খ ভিক্ষুর একটি অপরাধ আছে যা সে সংশোধন করে নি, মৰ.২৩৫-২৩৭ বলে যে, তখন ক ভিক্ষু খ ভিক্ষুর আমন্ত্রণের মাঝখানে বাধা দিতে পারে, তার কাছ থেকে অবকাশ চাইতে পারে এবং এরপর তাকে অপরাধের জন্য অভিযুক্ত করতে পারে। খ ভিক্ষু যদি অবকাশ দিতে অস্বীকার করে, তাহলে ক ভিক্ষু তার আমন্ত্রণ বাতিল করতে পারে, যদিও তা অবশ্যই খ ভিক্ষুর আমন্ত্রণ শেষ করার আগেই বাতিল করতে হবে। মৰ.২৩৬-২৩৭ মনে হয় এটি নির্দেশ করে যে, এমনটা করার উপযুক্ত সময় হচ্ছে খ ভিক্ষুর আমন্ত্রণ জানানোর সময়, কিন্তু অর্থকথা বলে যে, ক ভিক্ষু সেটি প্রবারণার প্রস্তাবের সময়ও করতে পারে। খ ভিক্ষুর প্রবারণা বাতিলের প্রস্তাবটি হচ্ছে এমন :

সুণাতু মে ভন্তে সঙ্ঘো। [ইত্থন্নামো পুগ্গলো] সাপত্তিকো পৰারেতি। তস্স পৰারণং থাপেমি। ন তস্মিং সম্মুখীভূতে পৰারেতব্বং।

এর মানে হচ্ছে : ভন্তে সংঘ আমার কথা শুনুন। [অমুক নামের ব্যক্তি] আপত্তিযুক্ত হয়ে আমন্ত্রণ করছে। আমি তার আমন্ত্রণ বাতিল করছি। তার মুখোমুখি হয়ে আমন্ত্রণ জানানো উচিত নয়।

এভাবে কোনো ভিক্ষুর আমন্ত্রণ বাতিল করা হলে তার কি তখনো অভিযোগকারীকে অবকাশ দিতে অস্বীকার করার অধিকার থাকে সে বিষয়ে কোনো গ্রন্থই স্পষ্ট কিছু বলে নি, কিন্তু আমন্ত্রণ বাতিলের পরে যে-সব প্রক্রিয়ার মধ্য দিয়ে যেতে হয়, সেগুলো নিয়ে আলোচনাকালে পিটকের এ ব্যাপারে নিরবতা থেকে দেখা যায় সেই অধিকার তখন আর তার থাকে না। সংঘের তখন অভিযোগকারীকে জিজ্ঞাসাবাদ করতে হবে, এবং এরপর তারা যদি সন্তুষ্ট হয় যে, অভিযোগটি সম্ভব, তখন তাদের সেই অভিযুক্ত ভিক্ষুকে জিজ্ঞাসাবাদ করতে হবে যতক্ষণ না বিষয়টি মিটমাট না হয়।

যেহেতু প্রবারণায় অভিযুক্ত ভিক্ষু একটি দুর্বল অবস্থানে থাকে, পিটক তাই তাকে কোনো দুষ্ট ছলাকলার ভিত্তিতে অভিযুক্ত হওয়ার হাত থেকে রক্ষা করার জন্য সংঘকে সক্রিয় ভূমিকা পালন করতে বলে। তারা যদি জানে যে, অভিযোগকারী অজ্ঞ, অনভিজ্ঞ, এবং এমন অদক্ষ যে জিজ্ঞাসাবাদ করলেও ভালোমতো জবাব দিতে পারে না, তখন তার দৈহিক আচরণ, বাচনিক আচরণ, এবং জীবিকার ক্ষেত্রে বিশুদ্ধ হোক বা অবিশুদ্ধ হোক, তাদের তার বাতিল করাটা অগ্রাহ্য করা উচিত, তাকে সংঘে দ্বন্দ্ব সৃষ্টি না করতে বলা উচিত এবং প্রবারণা চালিয়ে যাওয়া উচিত। কিন্তু তারা যদি তার দৈহিক আচরণ, বাচনিক আচরণ, এবং জীবিকা বিশুদ্ধ বলে জানে, বিজ্ঞ, অভিজ্ঞ, এবং জিজ্ঞাসাবাদ করলে ভালোমতো জবাব দিতে পারার মতো দক্ষ বলে জানে, তখন তাদের তাকে জিজ্ঞেস করা উচিত, সেই অভিযোগটা কোন বিষয়ে, অর্থাৎ সেটি কি শীলের ত্রুটি, আচরণের ত্রুটি, নাকি দৃষ্টিভঙ্গির ত্রুটি। (মৰ.২৩৭ মতে, শীলের ত্রুটি মানে হচ্ছে পারাজিকা অথবা সংঘাদিশেষ; আচরণের ত্রুটি মানে হচ্ছে হালকা অপরাধগুলো, দৃষ্টিভঙ্গির ত্রুটি মানে হচ্ছে লৌকিক মিথ্যা দৃষ্টি যা মহাচত্তারিসকসুত্তং (মনি.৩.২.৭)-এ সংজ্ঞায়িত হয়েছে এবং আনেঞ্জসুত্তং (অ.নি.৩.১২.৪)-এ সেটাকে দৃষ্টিভঙ্গির ত্রুটি হিসেবে শ্রেণিভুক্ত করা হয়েছে। এতে চরমপন্থি দৃষ্টি বলতে বুদ্ধ যে দশটি বিষয়ে কোনো একটি পক্ষ অবলম্বন করতে অস্বীকার করেছিলেন সেগুলোর কোনো একটি বিষয়কে বলা হয়েছে। দেখুন পোট্ঠপাদসুত্তং (দীনি.৯) এবং অগ্গিবচ্ছসুত্তং (মনি.২.৩.২)।) অভিযোগকারী যদি এই প্রশ্নগুলো যথাযথভাবে উত্তর দিতে পারে, এরপরে তাকে তার কারণগুলো সম্পর্কে জিজ্ঞেস করতে হবে, সে কি দেখেছে, নাকি শুনেছে, নাকি সন্দেহ করেছে, কীসের ভিত্তিতে তার এই অভিযোগ সেটি জিজ্ঞেস করতে হবে।

জিজ্ঞাসাবাদের পদ্ধতিকে যে অনুচ্ছেদে বর্ণনা করা হয়েছে সেটি একটা পড়ার মতো বিষয়, যেভাবে সুচারুরূপে একজন অভিযোগকারীকে জিজ্ঞেস করা দরকার সে বিষয়ে এটি একটি ভালো শিক্ষা দেয়। তবে যেহেতু এটি দীর্ঘ এবং পুনরাবৃত্তি করা হয়েছে বার বার, তাই আমি সেটাকে নিচে, এই অধ্যায়ের বিধিবিধানের অংশে রেখে দিয়েছি।

অভিযোগকারী যদি জিজ্ঞাসাবাদের সময় মূর্খভাবে অথবা অসামঞ্জস্যপূর্ণভাবে জবাব দেয়, সংঘ তার অভিযোগটি অগ্রাহ্য করে প্রবারণা চালিয়ে যেতে পারে। তবে যদি তার জবাবগুলো বিজ্ঞ এবং সামঞ্জস্যপূর্ণ হয়, তখন সংঘের সেই অভিযুক্ত ব্যক্তিকে জিজ্ঞাসাবাদ করা উচিত। খ যদি কোনো অপরাধ করেছে বলে স্বীকার করে, তখন তাকে সেই অপরাধের গুরুত্ব অনুসারে বিচার করতে হবে। অপরাধটি যদি পারাজিকা হয়, তাহলে তাকে বিতাড়িত করতে হবে। সংঘাদিশেষ হলে তাকে মানত্ব ও পরিবাসের জন্য প্রস্তুত হতে বলতে হবে, আহ্বানের প্রক্রিয়াগুলো সেগুলো পরবর্তীতে করার জন্য রেখে দিতে হবে। এর চেয়ে হালকা ধরনের অপরাধ হলে সেটিকে বিধি অনুসারে বিচার করতে হবে। এরপর প্রবারণা চলতে পারে আগের মতোই।

একইভাবে, ক ভিক্ষু যদি খ ভিক্ষুকে মানহানির জন্য অভিযোগ করেছে বলে স্বীকার করে, তখন তাকে আগে সেই মানহানির গুরুত্ব অনুসারে সং.৮, সং.৯ অথবা পাচি.৭৬-এর অধীনে বিচার করতে হবে, এরপরে তবেই প্রবারণার কাজ চলতে পারে। তৃতীয় সম্ভাব্য ফলাফলটি হচ্ছে, ক ভিক্ষুর অভিযোগের ভিত্তি রয়েছে বটে, কিন্তু খ ভিক্ষু প্রকৃতপক্ষে নির্দোষ, সেক্ষেত্রে উভয়কেই শাস্তি পেতে হয় না। সত্যটি প্রকাশিত হলে তখন সংঘের কাছে খ ভিক্ষুকে একটি স্মৃতির রায় চাইতে হয় (বৌভিবি-১, অধ্যায়-১১ দেখুন), আর সংঘের সেই আবেদনকে অনুমোদন করতে হয়। প্রবারণার প্রক্রিয়াটি এরপর যেখানে থেমেছিল, সেখান থেকে আবার শুরু করা যেতে পারে।

পিটকে একটা সম্ভাবনা তুলে ধরা হয়েছে যে, অভিযোগটা হয়তো কোনো বিধি লঙ্ঘনের ব্যাপারে নাও হতে পারে, সেটি হয়তো তার দৃষ্টিভঙ্গির ত্রুটির ব্যাপারেও হতে পারে। এ ক্ষেত্রে সংঘকেই সেটি নির্ধারণ করতে হবে, তার সেই দৃষ্টিভঙ্গি সং.১০-এর অধীনে বিচার্য নাকি পাচি.৬৮-এর অধীনে বিচার্য, নাকি সে তিরস্কারকর্মের যোগ্য। তিরস্কারকর্মের যোগ্য হলে আনুষঙ্গিক প্রক্রিয়াগুলো অনুসরণ করা উচিত। তা না হলে প্রবারণা আগের মতোই চলতে পারে।

উপরে যেমনটা উল্লেখ করা হয়েছে, ভিক্ষু যদি তার অপরাধটা স্বীকার করে, কিন্তু তার অপরাধের মাত্রা কতটুকু সে বিষয়ে সংঘে মতপার্থক্য দেখা দেয়, তাহলে যারা বিনয়বিধিগুলো সম্পর্কে ভালোভাবে অবগত আছে এবং যারা তার অপরাধের গুরুত্ব সম্পর্কে সঠিকভাবে জানে, তারা তাকে একপাশে নিয়ে গিয়ে বিধি অনুসারে তাকে দিয়ে তার অপরাধের সংশোধন বা প্রতিকার করিয়ে নেবে। এরপরে তারা সভায় ফিরে এসে নিম্নোক্ত ঘোষণাটি করবে :

যং খো সো আৰুসো ভিক্খু আপত্তিং আপন্নো, সাস্স যথাধম্মং পটিকতা। যদি সঙ্ঘস্স পত্তকল্লং, সঙ্ঘো পৰারেয্য।

এর মানে হচ্ছে : ‘বন্ধুগণ, সেই ভিক্ষু যে অপরাধের মধ্যে পড়ে গিয়েছিল সে তা বিধি মোতাবেক সংশোধন বা প্রতিকার করে নিয়েছে। সংঘ যদি প্রস্তুত থাকেন, তাহলে সংঘের আমন্ত্রণ জানানো উচিত।’

সম্মিলিত মত থেকে সরে যাওয়ার এমন অনুমোদন আছে মৰ.২৩৮ এ, যেখানে সে-সব ঘটনার উল্লেখ করা হয়েছে যেগুলোতে সর্বোচ্চ প্রকৃত শাস্তি হচ্ছে থুল্লচ্চয় এবং মিথ্যা সন্দেহ করা হয়েছে এমন সর্বোচ্চ অপরাধ হচ্ছে সংঘাদিশেষ। আপাতদৃষ্টিতে এর মানে হচ্ছে, যে-সমস্ত ক্ষেত্রে অপরাধটি পারাজিকা কি না এমন প্রশ্ন ওঠে, অথবা যেখানে প্রকৃত অপরাধটি পারাজিকা বা সংঘাদিশেষ ছিল সে-সব ক্ষেত্রে এই অনুমোদনটি ব্যবহার করা যাবে না, তবে কোনো অর্থকথা এ বিষয়টি নিয়ে আলোচনা করেনি। বিজ্ঞ ভিক্ষুরা যদি দেখে যে, অপরাধের প্রশ্নটি এই শেষোক্ত ধরনের, তখন তাদের দরকার একটি সম্মিলিত ঐকমত্যের ভিত্তিতে দেওয়া রায়। তাই বুদ্ধিমানের কাজ হবে তাকে জিজ্ঞাসাবাদের কোনো এক পর্যায়ে সভার মধ্যে আনুষ্ঠানিকভাবে বিনয় সম্বন্ধে জিজ্ঞাসা ও উত্তর দেওয়ার জন্য ভিক্ষু নির্ধারণ করা, যাতে উপস্থিত ভিক্ষুরা সবাই সংশ্লিষ্ট বিনয়বিধিগুলো সম্পর্কে ভালোমতো জ্ঞাত হয়।

এমনও সম্ভাব্য ঘটনা হতে পারে যেখানে, প্রবারণার আগে ক ভিক্ষু সভার মধ্যে ঘোষণা করে যে, একটি অপরাধ হয়েছে, কিন্তু কে করেছে বা অপরাধটা ঠিক কী ধরনের, সে ব্যাপারে সে নিশ্চিত নয়। সে যদি সভাতে বিষয়টি আপাতত স্থগিত রাখার অনুরোধ করে, এবং প্রবারণা চালিয়ে যাওয়ার অনুরোধ করে, তাকে বলতে হবে যে, বুদ্ধ এই প্রবারণার বিধান দিয়েছেন যারা বিশুদ্ধ এবং সম্মিলিত তাদের জন্য, আর তাই অবিলম্বে তার ব্যাপারটি খুলে বলা উচিত। সে ব্যাপারটা খুলে বলার পরে সেই ব্যক্তিটা কে অথবা অপরাধটা ঠিক কী ধরনের সেটি নিয়ে সভায় যদি তখনো অনিশ্চয়তা বিরাজ করে, তখন তারা প্রবারণা চালিয়ে যেতে পারে এবং অনিশ্চিত বিষয়গুলো যখন স্পষ্ট হবে তখন ব্যাপারটি আবার উত্থাপন করা যেতে পারে।

ক যদি সভার মধ্যে ঘোষণা করে যে, সে জানে অপরাধটা কী এবং কে করেছে, কিন্তু তবুও সে ব্যাপারটা স্থগিত রেখে প্রবারণা চালিয়ে যাওয়ার অনুরোধ জানায়, তাকে আবারো তা খুলে বলার জন্য বলতে হবে। এ ক্ষেত্রে ব্যাপারটি মিটমাট না হওয়া পর্যন্ত প্রবারণা চলতে পারবে না। ব্যাপারটির কোনো সুরাহা না করেই যদি প্রবারণা করা হয়, তাহলে তারা পরবর্তীতে বিষয়টি পুনর্বার উত্থাপন করতে পারবে না। যে সেটি পুনরুত্থাপনের চেষ্টা করবে পাচি.৬৩ অনুসারে তার পাচিত্তিয় হবে। ক ভিক্ষু যদি প্রবারণার আগেই কী অপরাধ এবং কে করেছে তা জেনে থাকে, কিন্তু ব্যাপারটি নিয়ে টুঁ শব্দটিও করে না, সেক্ষেত্রেও একই কথা খাটে।

অর্থকথা জোর দিয়ে বলে যে, এই পাচিত্তিয় শুধু সে-সব ক্ষেত্রে প্রযোজ্য যেখানে সংঘ ব্যাপারটির তদন্ত করেছে এবং প্রবারণার আগেই সেটি মিটমাট করেছে, কিন্তু অর্থকথা মনে হয় একটি বিষয় ধরতে পারে নি : কোনো বাধা ছাড়াই প্রবারণা চালিয়ে যাওয়াটা অনুমোদন করার মানেই তো হচ্ছে ব্যাপারটি মিটমাট হয়ে গেছে। তবে ক ভিক্ষু যদি জানে যে খ ভিক্ষু অপরাধটি করেছে, কিন্তু তার বোধ হয় যে, ব্যাপারটি নিয়ে বেশি চাপাচাপি করলে খ ভিক্ষুর সাঙ্গপাঙ্গরা হয়তো তাকে ঝামেলা করতে পারে, সেক্ষেত্রে এখানে পিটক এই বিধির মাধ্যমে ক ভিক্ষুর উপর একটি বিশেষ দায়িত্ব চাপিয়ে দিয়েছে। সোজা কথা হচ্ছে, পিটক বলছে যে, ক ভিক্ষু বিনয় এবং সমগ্র ভিক্ষুসংঘের খাতিরে তার তাৎক্ষণিক স্বাচ্ছন্দ্য উৎসর্গ করুক এবং ব্যাপারটি খুলে বলুক। এমনকি সে যদি আশঙ্কা করে যে, এই সভায় হয়তো তার অভিযোগটি ধর্মানুসারে বিচার করা হবে না তাহলেও তার বলা উচিত। পরে যদি সে ব্যাপারটা কোনো অনুকূল সভায় উত্থাপন করতে চায়, তখন তার একটা সুবিধা থাকবে : সে বিধিসম্মতভাবে দাবি করতে পারবে যে, সে আগেই ব্যাপারটি উত্থাপন করেছে কিন্তু তা অন্যায়ভাবে অগ্রাহ্য করা হয়েছে। কিন্তু সে যদি এখন এই প্রবারণার সময়ে ব্যাপারটা উত্থাপন না করে চলে যেতে দেয়, তখন খ ভিক্ষু ভবিষ্যতে যে-কোনো সভায় একটি সুবিধা পাবে : সে তখন বৈধভাবেই ক ভিক্ষুকে প্রশ্ন করতে পারবে, আগে এত স্পষ্টভাবে আমন্ত্রণ জানালেও কেন তখন সে ব্যাপারটা উত্থাপন করে নি?

প্রবারণার কাজ চালিয়ে নেওয়ার আগে অভিযোগগুলো মিটমাট করার বাধ্যবাধকতার ব্যাপারে একটা ব্যতিক্রম আছে। প্রবারণার দিনে অভিযুক্ত ব্যক্তি বা অভিযোগকারী অসুস্থ হয়ে পড়লে তখন অভিযোগকারী বিষয়টা উত্থাপন করতে পারে বটে, কিন্তু সংঘের তখন জিজ্ঞাসাবাদ পেছানোর জন্য আনুষ্ঠানিক অনুমোদন করা উচিত এই ভিত্তিতে, কারণ অসুস্থ ব্যক্তি—সেটি অভিযোগকারী হোক বা অভিযুক্ত ব্যক্তি হোক—জিজ্ঞাসাবাদের জন্য উপযুক্ত নয়। অভিযোগকারী অথবা অভিযুক্ত ব্যক্তি যদি জিজ্ঞাসাবাদ পেছানোটা মানতে অস্বীকার করে, তার পাচি.৫৪-এর অধীনে পাচিত্তিয় হয়। পেছানোটা আনুষ্ঠানিকভাবে অনুমোদিত হলে প্রবারণা আবার চলতে পারে।

বিশেষ ক্ষেত্র : দুই দল
চারটি বিশেষ পরিস্থিতি রয়েছে যেখানে উপস্থিত সকল ভিক্ষু প্রবারণায় অংশ নিতে পারে না, যেমন : কেউ কেউ বর্ষা ভেঙেছে, কেউ কেউ বর্ষার মধ্যেই উপসম্পদা লাভ করেছে, কেউ কেউ দ্বিতীয় বর্ষা পালন করছে অথচ অন্যরা প্রথম বর্ষা শেষ করেছে, অথবা কেউ কেউ প্রথম বর্ষা পালন করেছে অথচ অন্যরা দ্বিতীয় বর্ষা শেষ করছে মাত্র।

পিটকে এগুলো নিয়ে আলোচনা হয় নি, কিন্তু শেষোক্ত দুটো ঘটনার ক্ষেত্রে কীভাবে ব্যাপারটা সামাল দিতে হবে তা নিয়ে মৰ.২২৮-২৩৩-এর অর্থকথাতে নিম্নোক্ত একটি পদ্ধতি দেখিয়ে দেওয়া হয়েছে। আর সেটি প্রথম দুটো ক্ষেত্রেও প্রয়োগ করা যায়। মূল নীতিটা হচ্ছে, একই দিনে একই সীমার মধ্যে দুটো আলাদা প্রস্তাব করা উচিত নয়, কারণ তা সংঘভেদের মতো হয়। তাই :

প্রথম বর্ষা শেষে পূর্ণিমার দিনে, প্রথম বর্ষা পালনকারী ভিক্ষুদের সংখ্যা যদি কমপক্ষে পাঁচজন হয় এবং দ্বিতীয় বর্ষা পালনকারী ভিক্ষুদের চেয়ে সংখ্যায় সমান বা বেশি হয়, তাহলে প্রথম দলটির একটি প্রস্তাবসহ পরিপূর্ণ সংঘ-প্রবারণা করা উচিত। তারা তাদের আমন্ত্রণ জানানো শেষ করলে দ্বিতীয় দলটি প্রথম দলটির উপস্থিতিতে তাদের নিজেদের বিশুদ্ধি ঘোষণা করা উচিত।

প্রথম দলটি যদি সংঘকে প্রস্তাব দেওয়ার জন্য সংখ্যায় যথেষ্ট না হয়, তাহলে সংঘ পূরণ করতে গিয়ে দ্বিতীয় দলকে অন্তর্ভুক্ত করা উচিত নয়। অন্য কথায়, প্রথম দলটির পারস্পরিক প্রবারণা করা উচিত।

যদি প্রথম দলে একজন ভিক্ষু এবং দ্বিতীয় দলে একজন ভিক্ষু থাকে, তাহলে প্রথম ভিক্ষুর দ্বিতীয় ভিক্ষুকে আমন্ত্রণ জানানো উচিত। দ্বিতীয় ভিক্ষুর প্রথম ভিক্ষুর সামনে তার বিশুদ্ধি ঘোষণা করা উচিত।

দ্বিতীয় দলটি বৃহত্তর হলে, তাদের পাটিমোক্খ আবৃত্তি করা উচিত এবং এরপর প্রথম দলটির দ্বিতীয় দলটির উপস্থিতিতে আমন্ত্রণ জানানো উচিত, এবং সেটি করা উচিত কোনো প্রস্তাব ছাড়াই শুধু পারস্পরিক প্রবারণার পালি কথাটির মাধ্যমে।

দ্বিতীয় বর্ষা শেষ হওয়ার আগের দিনে, দ্বিতীয় বর্ষা পালনকারী ভিক্ষুরা যদি প্রথম বর্ষা পালন করেছে এমন ভিক্ষুদের চেয়ে সংখ্যায় সমান বা বেশি হয়, তাহলে দ্বিতীয় দলটির প্রবারণা করা উচিত। তারা তাদের আমন্ত্রণ জানানো শেষ করলে প্রথম দলটির দ্বিতীয় দলটির উপস্থিতিতে তাদের নিজেদের বিশুদ্ধি ঘোষণা করা উচিত।

প্রথম বর্ষা পালনকারী দলটি বৃহত্তর হলে, তাদের পাটিমোক্খ আবৃত্তি করা উচিত। এরপর দ্বিতীয় দলটির প্রথম দলটির উপস্থিতিতে আমন্ত্রণ জানানো উচিত, এবং সেটি করা উচিত কোনো প্রস্তাব ছাড়াই শুধু পারস্পরিক প্রবারণার পালি কথাটির মাধ্যমে।

বিশেষ ক্ষেত্র : প্রবারণা পিছিয়ে দেওয়া
সংঘ তার প্রবারণা পেছানোর সিদ্ধান্ত নিয়েছে, কিন্তু সংঘের কোনো সদস্য যদি চলে যেতে ইচ্ছুক হয়, তাহলে সে তার উপোসথ পালনের দিনে আমন্ত্রণ জানিয়ে চলে যেতে পারে। তার আমন্ত্রণ জানানোর সময় অন্য ভিক্ষুদের কেউ যদি তার আমন্ত্রণ বাতিল করে, তাহলে সংঘের অবশ্যই ব্যাপারটা তদন্ত করে দেখতে হবে এবং মিটমাট করতে হবে। তবে সে অন্যদের আমন্ত্রণ বাতিল করতে পারবে না। সে যদি তার কাজ শেষে সংঘ তাদের প্রবারণা করার আগেই ফিরে আসে, তাহলে তাদের প্রবারণার দিনে সে তাদের যে-কোনোজনের আমন্ত্রণ বাতিল করতে পারে, কিন্তু তারা তার প্রবারণা বাতিল করতে পারবে না।

বিশেষ ক্ষেত্র : বিদ্বেষপূর্ণ প্রতিবেশী
যদি কোনো সু-আচরণসম্পন্ন ভিক্ষুদের দলটি জানে যে, কাছেপিঠের কোনো এক সীমার মধ্যে একদল ঝামেলাবাজ ভিক্ষু আছে যারা তাদের প্রবারণায় অংশগ্রহণ করে তাদেরকে ভিত্তিহীনভাবে অভিযোগ করার পরিকল্পনা করছে এবং বিবাদের পরিকল্পনা করছে, তখন প্রথম দলটি দ্বিতীয় দলটিকে নিম্নোক্তভাবে এড়িয়ে যাওয়ার চেষ্টা করতে পারে :

১) বর্ষার তৃতীয়, চতুর্থ এবং পঞ্চম উপোসথটি চতুর্দশীতে করুন। এরপর পঞ্চম উপোসথের পরবর্তী পনেরতম দিনে অর্থাৎ পঞ্চদশীতে আমন্ত্রণকর্ম বা প্রবারণা করুন, যা হবে সেই বিদ্বেষী ভিক্ষুদের প্রবারণার জন্য আসার দুদিন আগে। এরপর তারা যখন প্রবারণার হিসাব করে সেদিন আসবে, তাদের বলুন, ‘আমরা আগেই আমন্ত্রিত। আপনারা যা উপযুক্ত মনে হয় করতে পারেন।’

২) বিদ্বেষী ভিক্ষুরা যদি প্রবারণার দিনে অপ্রত্যাশিতভাবে হাজির হয়, তাহলে আবাসিক ভিক্ষুদের তাদেরকে শ্রদ্ধা ও সম্মানের সাথে অভ্যর্থনা জানানো উচিত এবং এরপর তাদেরকে অন্যদিকে মনোযোগী করে দিয়ে সীমার বাইরে গিয়ে প্রবারণা করা উচিত। (তাদের অন্যদিকে মনোযোগী করার জন্য অর্থকথা এভাবে বলার পরামর্শ দেয়, ‘দয়া করে খানিকক্ষণ বিশ্রাম নিন এবং ক্লান্তি দূর করুন।’)

৩) আবাসিক ভিক্ষুরা সেটি করতে না পারলে (উদাহরণস্বরূপ অর্থকথা বলে, ঝামেলাবাজ দলের তরুণ ভিক্ষু ও শ্রামণরা তাদের অনুসরণ করে) তখন তাদের সেই বিদ্বেষী ভিক্ষুদের সাথে একত্রে সম্মিলিত হওয়া উচিত এবং আরও এক পক্ষ (= ১৫ দিন) সময়ের জন্য প্রবারণা পেছানো উচিত।

৪) বিদ্বেষী ভিক্ষুরা যদি পরবর্তী পক্ষেও উপস্থিত থাকে, তাহলে আবাসিক ভিক্ষুদের সেই বিদ্বেষী ভিক্ষুদের সাথে একত্রে সম্মিলিত হওয়া উচিত এবং আরও এক পক্ষ (= ১৫ দিন) সময়ের জন্য প্রবারণা পেছানো উচিত।

৫) তখনো যদি বিদ্বেষী ভিক্ষুরা উপস্থিত থাকে, আবাসিক ভিক্ষুরা অনিচ্ছুক হওয়া সত্ত্বেও তখন তাদের সেই বিদ্বেষী ভিক্ষুদের সাথে একত্রে প্রবারণা করা উচিত।

অন্যান্য বিষয়
প্রবারণা বা আমন্ত্রণকর্মের সভায় বসার অনুমতি নেই এমন ব্যক্তিরা উপোসথের সময় বাদ পড়া ব্যক্তিদের মতোই একই। কোনো একটা কারণে, গৃহী ব্যক্তিসহ উপোসথ করার বিরুদ্ধে যে বিধি আছে তার অনুরূপ কোনো বিধি প্রবারণা খন্ধকে নেই, তবে এটি মনে হয় ভুলবশত হয়েছে। যেখানে শ্রামণদেরও সভা থেকে দূরে রাখা হয়, সেখানে গৃহী লোকদের অংশগ্রহণের অনুমোদন দেওয়ার কোনো কারণ থাকতে পারে না।

প্রবারণার সময়ে ভ্রমণ ও একতা বা সামগ্রিকতা-সংশ্লিষ্ট বিশেষ ক্ষেত্রের বিধিগুলো উপোসথের মতোই একই। বিস্তারিত জানার জন্য আগের অধ্যায়টা দেখুন।

বিধিবিধান
প্রবারণার দিন
আমি অনুমোদন করি যে, ভিক্ষুরা যারা বর্ষা থেকে বের হয়ে এসেছে, তারা তিনটা বিষয়ে (একে অপরকে) আমন্ত্রণ জানাবে : যা তারা দেখেছে, যা তারা শুনেছে, এবং যা তারা সন্দেহ করেছে। সেটি হচ্ছে তোমাদের পারস্পরিক সম্প্রীতির জন্য, অপরাধ থেকে উঠে আসার জন্য এবং বিনয়ের প্রতি তোমাদের শ্রদ্ধাবোধের জন্য।—মৰ.২০৯

দুটো প্রবারণা আছে : চতুর্দশীতে এবং পঞ্চদশীতে।—মৰ.২১২

সংঘের সম্মিলিতভাব বা সামগ্রিকতার জন্য না হলে অণ্ডপ্রবারণা দিনে আমন্ত্রণ জানানো উচিত নয়।—মৰ.২৩৩

আমি অনুমোদন করি যে, প্রবারণা পেছানো যাবে।—মৰ.২৪১

কর্মবাক্য—মৰ.২৪১

চারটি প্রবারণাকর্ম : বিভেদমূলক, ধর্ম অনুসারে নয়; সম্মিলিত, ধর্মানুসারে নয়; বিভেদমূলক, ধর্ম অনুসারে হয়; সম্মিলিত, ধর্ম অনুসারে হয়। প্রথম তিনটির বেলায় : ‘এ ধরনের প্রবারণাকর্ম করা যাবে না এবং সেটি আমার দ্বারা অনুমোদিত নয়।’ শেষোক্ত ক্ষেত্রে : ‘এ ধরনের প্রবারণাকর্ম করা যাবে এবং সেটি আমার দ্বারা অনুমোদিত।’ তাই ভিক্ষুগণ, তোমরা নিজেদের এভাবে প্রশিক্ষিত করবে, ‘আমরা এ ধরনের প্রবারণাকর্ম করব, অর্থাৎ সামগ্রিক এবং ধর্ম অনুসারে হয় এমন প্রবারণা।’—মৰ.২১২

প্রবারণা বহন করা
আমি অনুমোদন করি যে, অসুস্থ ভিক্ষু তার আমন্ত্রণ বা প্রবারণা দেবে।—মৰ.২১৩

মৰ.২১৩ = মৰ.১৬৪ (আমন্ত্রণ দেওয়া এবং বহন করা)

আমি অনুমোদন করি যে, প্রবারণার দিনে সংঘের কোনো কিছু করার থাকলে আমন্ত্রণের সাথে সাথে সম্মতিও দিতে হবে।—মৰ.২১৩

সংঘ তাদের আসন থেকে উঠে গেলে তখন আর ‘বাসি আমন্ত্রণ দিয়ে আমন্ত্রণ জানানো উচিত নয়।—মৰ.২৩৩

একতা বা সামগ্রিকতা
মৰ.২১৪ = মৰ.১৬৬ (লোকজন কোনো ভিক্ষুকে ধরে ফেলে)

মৰ.২২২-২২৮ = মৰ.১৭২-১৮১ (অপ্রত্যাশিত এবং প্রত্যাশিতভাবে দেরিতে আসা আগন্তুকেরা, আগন্তুক ভিক্ষুরা, আলাদা এবং সম-সম্পর্কের প্রশ্নগুলো)

মৰ.২৩৩ = মৰ.১৮৩ (বহির্ভূত ব্যক্তিরা)

প্রবারণার প্রক্রিয়া
আমি অনুমোদন করি যে, পাঁচজন হলে সংঘ প্রবারণা বা আমন্ত্রণ করবে।—মৰ.২১৫

কর্মবাক্য—মৰ.২১০

আমি অনুমোদন করি যে, দুটো কথা দ্বারা... একটা কথা দ্বারা আমন্ত্রণ করবে... আমি অনুমোদন করি যে, (সিনিয়রিটিতে) যারা একই বর্ষার, তারা একযোগে আমন্ত্রণ করবে।—মৰ.২৩৪

তিনবার আমন্ত্রণবাক্য বলার মতো সময় না থাকলে সে-সব ক্ষেত্রে যে প্রস্তাব দিতে হয়—মৰ.২৩৪

সিনিয়র ভিক্ষুরা গোড়ালিতে ভর দিয়ে বসে তাদের আমন্ত্রণ বলার সময় বসে থাকা উচিত নয়। যে আসনে বসে থাকবে তার দুক্কট অপরাধ। আমি অনুমোদন করি যে, সবাই গোড়ালিতে ভর দিয়ে বসে থাকলে তখন আমন্ত্রণ করতে হবে।—মৰ.২১১। আমি অনুমোদন করি যে, তার আমন্ত্রণ না বলা পর্যন্ত সে গোড়ালিতে ভর দিয়ে বসবে এবং বলা শেষ হলে আসনে বসে পড়বে।—মৰ.২১১

আমি চারজন হলে পারস্পরিক প্রবারণা অনুমোদন করি।—মৰ.২১৬-২১৮। পারস্পরিক প্রবারণার প্রক্রিয়া—মৰ.২১৬-২১৮

আমি তিনজন হলে পারস্পরিক প্রবারণা অনুমোদন করি। পারস্পরিক প্রবারণার প্রক্রিয়া—মৰ.২১৬-২১৮

আমি দুজন হলে পারস্পরিক প্রবারণা অনুমোদন করি।—মৰ. ২১৬-২১৮। পারস্পরিক প্রবারণার প্রক্রিয়া—মৰ. ২১৬-২১৮

এমনও হয় যেখানে একজন ভিক্ষু প্রবারণার দিনে একাকী কোনো আবাসে থাকে। ভিক্ষুরা সেখানে যেজায়গায় সম্মিলিত হয়, যেমন : কোনো সভাগৃহ, প্যাভিলিয়ন বা ছাদযুক্ত খোলা মাঠ, অথবা কোনো গাছের গোড়ায় ঝাড়ু দিয়ে পরিষ্কার করে, সেখানে খাওয়ার পানি ও ধোয়ার পানি প্রস্তুত রেখে, আসনগুলো প্রস্তুত রেখে, বসে থাকা উচিত। অন্য ভিক্ষুরা আসলে তার তাদের সাথে একত্রে আমন্ত্রণ করতে হবে। না আসলে, তার অধিষ্ঠান করা উচিত, ‘আজ আমার প্রবারণা।’ সে যদি এটি অধিষ্ঠান না করে, তাহলে দুক্কট অপরাধ।—মৰ. ২১৬-২১৮

পাঁচজন ভিক্ষু থাকলে একজনের আমন্ত্রণ নিয়ে এসে চারজন মিলে আমন্ত্রণ করা উচিত নয়। তারা এভাবে আমন্ত্রণ করলে দুক্কট অপরাধ। চারজন থাকলে একজনের আমন্ত্রণ নিয়ে এসে তিনজন মিলে আমন্ত্রণ করা উচিত নয়। তারা এভাবে আবৃত্তি করলে দুক্কট অপরাধ। তিনজন থাকলে একজনের আমন্ত্রণ নিয়ে এসে দুজন মিলে আমন্ত্রণ করা উচিত নয়। তারা এভাবে আবৃত্তি করলে দুক্কট অপরাধ। দুজন থাকলে একজনের আমন্ত্রণ নিয়ে এসে অন্যজন দ্বারা প্রবারণা বা আমন্ত্রণ অধিষ্ঠান করা উচিত নয়। তার এভাবে অধিষ্ঠান করলে দুক্কট অপরাধ।—মৰ. ২১৬-২১৮

প্রবারণা বাতিল করা
যার অপরাধ আছে তার আমন্ত্রণ করা উচিত নয়। যে আমন্ত্রণ করবে তার দুক্কট অপরাধ। আমি অনুমোদন করি যে, অপরাধ আছে এমন কেউ যদি আমন্ত্রণ করে, তাহলে তার কাছ থেকে অবকাশ চেয়ে নিয়ে, তাকে অপরাধের ব্যাপারে অভিযুক্ত করবে।—মৰ.২৩৫

মৰ.২১৯ = মৰ.১৬৯ (কোনো অপরাধের ব্যাপারে সন্দেহ হলে)

মৰ.২২০ = মৰ.১৭০ (প্রবারণা চলাকালে সে কোনো অপরাধ স্মরণ করলে অথবা তা নিয়ে সন্দেহে ভুগলে)

আমি অনুমোদন করি যে, অবকাশ না দিলে তার প্রবারণা বাতিল করবে। বাতিল করার প্রক্রিয়া।—মৰ.২৩৫

ভিত্তিহীনভাবে, কারণ ব্যতীত অপরাধবিহীন বিশুদ্ধ ভিক্ষুদের প্রবারণা বা আমন্ত্রণ বাতিল করা উচিত নয়। যে এভাবে বাতিল করবে তার দুক্কট অপরাধ। যে আগেই আমন্ত্রণ করেছে, তার আমন্ত্রণ বাতিল করা উচিত নয়। যে এভাবে বাতিল করবে তার দুক্কট অপরাধ।—মৰ.২৩৫

যথাযথ এবং অযথাযথ আমন্ত্রণ বাতিলকরণ—মৰ.২৩৬

একজন ভিক্ষু আরেকজনের আমন্ত্রণ বাতিল করলে সেটি কী করে বিচার করতে হয় :

কখন এটি সরাসরি প্রত্যাখ্যান করা যায়—মৰ.২৩৭

যে বাতিল করতে চায় তাকে প্রশ্ন করতে হবে :

(অভিযোগকারীকে) জিজ্ঞেস করা উচিত : ‘বন্ধু, আপনি যে এই ভিক্ষুর আমন্ত্রণ বাতিল করছেন, কেন আপনি সেটি বাতিল করছেন? আপনি কি সেটি শীলের ত্রুটির কারণে বাতিল করছেন? নাকি আচরণে ত্রুটির কারণে বাতিল করছেন? নাকি দৃষ্টিভঙ্গির ত্রুটির কারণে বাতিল করছেন?’

সে যদি বলে, ‘আমি সেটি শীলের ত্রুটির কারণে... আচরণে ত্রুটির কারণে... অথবা দৃষ্টিভঙ্গির ত্রুটির কারণে বাতিল করছি,’ তখন তাকে জিজ্ঞেস করা উচিত, ‘কিন্তু আপনি কি জানেন কোনটা শীলের ত্রুটি, কোনটা আচরণের ত্রুটি, কোনটা দৃষ্টিভঙ্গির ত্রুটি?’

যদি সে বলে, ‘আমি জানি... ,’ তখন তাকে জিজ্ঞেস করা উচিত, ‘তাহলে বন্ধু, কোনটা শীলের ত্রুটি, কোনটা আচরণের ত্রুটি, কোনটা দৃষ্টিভঙ্গির ত্রুটি?’

যদি সে বলে, ‘চারটি পারাজিকা এবং তেরোটি সংঘাদিশেষ হচ্ছে শীলের ত্রুটি। থুল্লচ্চয়, পাচিত্তিয়, পাটিদেসনীয়, দুক্কট ও দুব্ভাসিত হচ্ছে আচরণের ত্রুটি। মিথ্যাদৃষ্টি এবং চরমপন্থি দৃষ্টি হচ্ছে দৃষ্টিভঙ্গির ত্রুটি।’ তখন তাকে জিজ্ঞেস করা উচিত, ‘বন্ধু, আপনি যে এই ভিক্ষুর আমন্ত্রণ বাতিল করছেন, সেটি কি আপনি যা দেখেছেন তার ভিত্তিতে... যা শুনেছেন... যা সন্দেহ করেছেন তার ভিত্তিতে বাতিল করছেন?’

সে যদি বলে, ‘আমি যা দেখেছি... শুনেছি... যা সন্দেহ করেছি, তার ভিত্তিতে সেটি বাতিল করছি।’ তখন তাকে জিজ্ঞেস করা উচিত, ‘বন্ধু, আপনি যে এই ভিক্ষুর আমন্ত্রণ বাতিল করছেন আপনি যা দেখেছেন তার ভিত্তিতে : আপনি কী দেখেছেন? আপনি ঠিক কী দেখেছেন? কখন দেখেছেন? কোথায় দেখেছেন? তাকে কি পারাজিকা করতে দেখেছেন? সংঘাদিশেষ করতে দেখেছেন? থুল্লচ্চয়, পাচিত্তিয়, পাটিদেসনীয়, দুক্কট ও দুব্ভাসিত করতে দেখেছেন? তখন আপনি কোথায় ছিলেন? আর এই ভিক্ষু কোথায় ছিল? আপনি তখন কী করছিলেন? আর এই ভিক্ষু তখন কী করছিল?’

সে যদি বলে, ‘আমি যা দেখেছি তার ভিত্তিতে এই ভিক্ষুর আমন্ত্রণ বাতিল করছি না। আমি যা শুনেছি তার ভিত্তিতে এই ভিক্ষুর আমন্ত্রণ বাতিল করছি।’ তখন তাকে জিজ্ঞেস করা উচিত, ‘বন্ধু, আপনি যে এই ভিক্ষুর আমন্ত্রণ বাতিল করছেন আপনি যা শুনেছেন তার ভিত্তিতে : আপনি কী শুনেছেন? আপনি ঠিক কী শুনেছেন? কখন শুনেছেন? কোথায় শুনেছেন? তাকে কি পারাজিকা করেছে বলে শুনেছেন? সংঘাদিশেষ করেছে বলে শুনেছেন? থুল্লচ্চয়, পাচিত্তিয়, পাটিদেসনীয়, দুক্কট ও দুব্ভাসিত করেছে বলে শুনেছেন? সেটি কি আপনি কোনো ভিক্ষুর কাছ থেকে শুনেছেন? সেটি কি আপনি কোনো ভিক্ষুণীর কাছ থেকে শুনেছেন?... শিক্ষামানা... শ্রামণ... শ্রামণী... উপাসক... উপাসিকা... রাজা... মন্ত্রী... অন্যধর্মের নেতা... অন্যধর্মের শিষ্যদের কাছ থেকে শুনেছেন?’

সে যদি বলে, ‘আমি যা শুনেছি তার ভিত্তিতে এই ভিক্ষুর আমন্ত্রণ বাতিল করছি না। আমি যা সন্দেহ করেছি তার ভিত্তিতে এই ভিক্ষুর আমন্ত্রণ বাতিল করছি।’ তখন তাকে জিজ্ঞেস করা উচিত, ‘বন্ধু, আপনি যে এই ভিক্ষুর আমন্ত্রণ বাতিল করছেন আপনি যা সন্দেহ করেছেন তার ভিত্তিতে : আপনি কী সন্দেহ করেছেন? আপনি ঠিক কী সন্দেহ করেছেন? কখন (ঘটেছে বলে) সন্দেহ করেছেন? কোথায় (ঘটেছে বলে) সন্দেহ করেছেন? তাকে কি পারাজিকা করেছে বলে সন্দেহ করেছেন? সংঘাদিশেষ করেছে বলে সন্দেহ করেছেন? থুল্লচ্চয়, পাচিত্তিয়, পাটিদেসনীয়, দুক্কট ও দুব্ভাসিত করেছে বলে সন্দেহ করেছেন? সেটি কি আপনি কোনো ভিক্ষুর কাছ থেকে শুনে সন্দেহ করেছেন? সেটি কি আপনি কোনো ভিক্ষুণীর কাছ থেকে শুনে সন্দেহ করেছেন?... শিক্ষামানা... শ্রামণ... শ্রামণী... উপাসক... উপাসিকা... রাজা... মন্ত্রী... অন্যধর্মের নেতা... অন্যধর্মের শিষ্যদের কাছ থেকে শুনে সন্দেহ করেছেন?’

সে যদি বলে, ‘আমি যা সন্দেহ করেছি তার ভিত্তিতে এই ভিক্ষুর আমন্ত্রণ বাতিল করছি না। আসলে আমি নিজেই জানি না, কীসের ভিত্তিতে আমি এই ভিক্ষুর আমন্ত্রণ বাতিল করছি।’ তখন অভিযোগকারী ভিক্ষু যদি তার জবাব দিয়ে সব্রহ্মচারীদের মনকে সন্তুষ্ট করতে না পারে, তাহলে এটি বললেই যথেষ্ট হবে যে, যাকে অভিযুক্ত করা হয়েছে সে অভিযুক্ত হিসেবে গণ্য নয়। কিন্তু অভিযোগকারী ভিক্ষু যদি তার জবাব দিয়ে সব্রহ্মচারীদের মনকে সন্তুষ্ট করতে পারে, তাহলে এটি বললেই যথেষ্ট হবে যে, যাকে অভিযুক্ত করা হয়েছে সে অভিযুক্ত হিসেবে গণ্য।’—মৰ.২৩৭

বিষয়টির মিটমাট করার প্রক্রিয়া—মৰ.২৩৭

ভিক্ষুর কৃত অপরাধ নিয়ে বিবাদ এবং কীভাবে তা মিটমাট করা উচিত—মৰ.২৩৮

কোনো অজানা অপরাধ, অথবা অজানা অপরাধীর ক্ষেত্রে যদি ব্যাপারটি আপাতত স্থগিত রাখতে অনুরোধ করা হয়, তাহলে সেটি অবশ্যই আগে মিটমাট করতে হবে, এরপরে তবেই প্রবারণা চলতে পারে।—মৰ.২৩৯

অপরাধ ও অপরাধী উভয়ই জানা আছে, সেক্ষেত্রে যদি ব্যাপারটি আপাতত স্থগিত রাখতে অনুরোধ করা হয়, তাহলে সেটি অবশ্যই আগে মিটমাট করতে হবে, এরপরে তবেই প্রবারণা চলতে পারে।—মৰ.২৩৯

প্রবারণার আগেই যদি ব্যাপারটি জানা থাকে, কিন্তু ব্যক্তিটি সম্বন্ধে পরবর্তীতে জানা যায়, তাহলে সেটি বলে ফেলা যথাযথ। প্রবারণার আগে যদি ব্যক্তিটি সম্বন্ধে জানা থাকে, কিন্তু ব্যাপারটা সম্বন্ধে পরবর্তীতে জানা যায়, তাহলে সেটাও বলে ফেলা যথাযথ। প্রবারণার আগেই ব্যক্তি ও ব্যাপারটি উভয়ই জানা থাকলে, এবং প্রবারণা শেষে বিষয়টি উত্থাপন করলে তখন তা উত্থাপনের জন্য পাচিত্তিয় (পাচি.৬৩)।—মৰ.২৩৯

কোনো অসুস্থ ভিক্ষু অন্যজনের আমন্ত্রণ বাতিল করলে, অথবা কোনো অসুস্থ ভিক্ষুর আমন্ত্রণ বাতিল করা হলে, বিষয়টি পিছিয়ে দেওয়া (অভিযোগকারী বা অভিযুক্ত কেউ যদি সেটি পেছাতে অস্বীকার করে, তখন অশ্রদ্ধাজনিত কারণে পাচিত্তিয়—পাচি.৫৪)—মৰ.২৪০

প্রবারণা পেছানো
প্রবারণা পিছিয়ে দিলেও তা অনুষ্ঠিত হওয়ার আগেই কোনো ভিক্ষু যদি চলে যেতে চায় তখন যা করতে হবে—মৰ.২৪১

প্রবারণা পিছিয়ে দেরিতে অনুষ্ঠিত হওয়ার সময় সে যদি সেই সময়ে আবার ফিরে আসে—মৰ.২৪১

বিদ্বেষভাবাপন্ন প্রতিবেশী
আপনার সু-আচরণসম্পন্ন দলের সাথে প্রতিবেশী ভিক্ষুরা যদি প্রবারণার দিনে ঝগড়াঝাঁটি শুরু করতে চায়, তাহলে যে কৌশল অবলম্বন করতে হবে—মৰ.২৪০

* * *


 

অধ্যায়—১৭

কঠিন
অধ্যায়-১১-তে আগেই বলা হয়েছে, বর্ষাকালের প্রথম বর্ষাটি সম্পন্ন করার জন্য যে পুরস্কার রয়েছে তার মধ্যে একটি হচ্ছে, কঠিন বিস্তৃত করার কাজে অংশগ্রহণ করার উপযুক্ত হওয়া। দায়কেরা কমপক্ষে পাঁচজনের একটি সংঘকে কাপড় দান করে, এবং ভিক্ষুরা সেটি তাদের কোনো এক সদস্যকে অর্পণ করে। কাপড় লাভ করে সেই ভিক্ষুটিকে তখন সংঘের সহায়তায় সেই কাপড়টিকে পরবর্তী দিনের সূর্যোদয়ের আগে চীবরে পরিণত করতে হয়। চীবর বানানোর কাজ শেষ হলে সে অন্য ভিক্ষুদের কাছে ‘কঠিন বিস্তৃত করা’র কথা ঘোষণা করে, এবং অন্যরাও তাদের অনুমোদন দেয়। এভাবে কঠিন বিস্তৃত করার পুরস্কার হিসেবে, যে ভিক্ষু কঠিন বিস্তৃত করে এবং যারা তা অনুমোদন করে, তারা কয়েকটি বিশেষ সুবিধা লাভ করে, যেগুলো কিছু কিছু পরিস্থিতির উপর নির্ভর করে বর্ষা শেষ হওয়ার পরে পাঁচ মাস পর্যন্ত, অর্থাৎ শীতকালের শেষ পর্যন্ত বলবৎ থাকতে পারে (নিপা.২৮ দেখুন)।

কঠিন নামটি এসেছে কঠিন নামক একটি কাঠামো থেকে, যেটি বুদ্ধের আমলে চীবর সেলাই করতে ব্যবহার করা হতো, অনেকটা আমেরিকান তোশক সেলাই করার কাঠামোর মতো। তবে এক দিনের মধ্যে কাপড় বানানোর কাজে এমন কাঠামো যে ব্যবহার করতেই হবে এমন কোনো বাধ্যবাধকতা নেই। বরং কঠিন শব্দটি ব্যবহার করা হয় আলংকারিক অর্থে, চীবর বানানোর ফল হিসেবে প্রাপ্ত সুবিধাগুলো যে সময়কাল পর্যন্ত বলবৎ থাকে, সেই সময়কে বুঝানোর জন্য। আর এই সময়ের সাথে সংশ্লিষ্ট নামটি গ্রহণ করা হয়েছে সেই কাঠামো থেকে। অধ্যায়-২তে আগেই বলা হয়েছে যে, এই কাঠামোটি গুটিয়ে অথবা ভাঁজ করে রাখা যায়। ব্যবহারের সময় হলে এটি ভাঁজ খুলে বিস্তৃত করা হয়। কাজ শেষে এটি আবার গুটিয়ে অথবা ভাঁজ করে রাখা হয়। একইভাবে উপরোক্ত সুবিধাগুলোর সূচনা বা প্রতিষ্ঠা করাকে বলা হয় কঠিন বিস্তৃত করা; সেই সুবিধাগুলোর মেয়াদের পরিসমাপ্তিকে বলা হয় কঠিন নিক্ষিপ্ত হওয়া।

বুদ্ধ কেন এই সংঘকর্মটি বিধিবদ্ধ করে দিলেন পিটকে তার কোনো স্পষ্ট ব্যাখ্যা নেই। এর মূল কাহিনিতে একদল ভিক্ষু বর্ষাবাসের পরে তাকে শ্রদ্ধা জানাতে এসেছিল। বর্ষাবাস শেষ হলেও বৃষ্টি তখনো হচ্ছিল, ফলে তাদের চীবরগুলো ভিজে চুপচুপে হয়ে গিয়েছিল। তখন বুদ্ধ তাদেরকে এই সংঘকর্মের অনুমোদন দিয়েছিলেন। অর্থকথার মত হচ্ছে, বুদ্ধ কঠিনের অনুমোদন করেছিলেন এই উদ্দেশ্যে : (১) যাতে এই সময়ে ভ্রমণকালে ভিক্ষুদেরকে তাদের পূর্ণ ত্রিচীবর বয়ে বেড়ানোর বাধ্যবাধকতা না থাকার সুবিধা দেওয়া যায়, এবং (২) অতীতের বুদ্ধদের রীতি অনুসরণ করার জন্য। তবে প্রথম উদ্দেশ্যটি বর্ষাবাস সম্পন্ন করার ফল হিসেবে দিয়ে দেওয়া যেত। তাই দ্বিতীয় উদ্দেশ্যটি নিয়ে প্রশ্ন জাগে, এই সংঘকর্মের মধ্য দিয়ে এমন কী পরিপূর্ণ হয়, যাতে বুদ্ধগণ এই রীতিটি বজায় রাখতে চান? অর্থকথা এই প্রশ্নের কোনো ব্যাখ্যা দেয় নি, কিন্তু কয়েক মুহূর্ত ভাবলে দেখা যাবে যে, এই সংঘকর্মটি ভিক্ষুদের মধ্যে সহযোগিতা এবং সম্প্রীতির মনোভাব বৃদ্ধি করে; এটি তাদেরকে মাঝখানে বর্ষাবাস ভঙ্গ না করতে এবং চীবর বানানোর কাজে একসাথে কাজ করতে উৎসাহিত করে। অন্ততপক্ষে এটি সিনিয়র ভিক্ষুদের সেলাইয়ের দক্ষতাকে জুনিয়রদের মাঝে ছড়িয়ে দেওয়ার একটি সুযোগ করে দেয়। আর যেহেতু কঠিন বিস্তৃত করার সুবিধাগুলো বলবৎ থাকে যতক্ষণ পর্যন্ত সেই বিহারের প্রতি একটি দায়বদ্ধতা বা অঙ্গীকারবোধ থাকে ততক্ষণ পর্যন্ত, তাই যে ভিক্ষু সেই আবাস বা বিহারের প্রতি একটা সম্পর্ক বজায় রাখতে চায় তার জন্য সেগুলো পুরস্কারস্বরূপ হয়ে ওঠে। এতে ভিক্ষু ও সেখানকার উপাসক-উপাসিকাদের মধ্যে চলমান সম্পর্কের উন্নয়ন ঘটে।

মৰ.৭-এ কঠিনের যে আলোচনা রয়েছে, তা কোনো কোনো অংশে খুব সংক্ষিপ্ত এবং অন্যান্য অংশে অসম্ভব বিস্তারিত। তাই এই অধ্যায়ে আমরা পিটকের আলোচনার খালিস্থানটি পূরণের জন্য পরিবার ও অর্থকথাগুলোর দিকে বেশি করে ঝুঁকব, আর সেই সাথে যে-সব অংশে বেশি বিস্তারিতভাবে বলা হয়েছে, সেগুলোকে কেটেছেঁটে তাদের প্রয়োজনীয় অংশগুলো রেখে দেব। যেহেতু এই অধ্যায়ে পরিবার থেকে খুব বেশি আলোচনা করা হয়েছে, তাই এই অধ্যায়ের শেষে বিধিবিধানের অংশে সেই পরিবার গ্রন্থটি থেকে কয়েকটি অনুচ্ছেদের উদ্ধৃতি দেওয়া হয়েছে।

দুর্ভাগ্যবশত, অর্থকথায় কঠিনের যে-সব ব্যাখ্যা দেওয়া হয়েছে, সেগুলো মহাবর্গ ও পরিবারের কয়েকটি মূল বিষয়ের সাথে মেলে না, তাই আমাদেরকে পরস্পর বিপরীত কয়েকটি ব্যাখ্যার মুখোমুখি হতে হবে। মুখ্য বিষয়গুলো হচ্ছে দুটো সংঘকর্মের মধ্যেকার সম্পর্ককে নিয়ে, অর্থাৎ যে সংঘকর্মের মাধ্যমে কঠিন কাপড়টি কোনো একজন ভিক্ষুকে অর্পণ করা হয় এবং যে সংঘকর্মের মাধ্যমে কঠিন বিস্তৃত করা হয়, তাদের মধ্যকার সম্পর্ক নিয়ে। মৰ.৩০৬-এর অর্থকথা দুটোকে একত্র করেছে এই বলে যে, প্রথমটাতে যেমন ন্যূনতম একটি সম্পূর্ণ সংঘ লাগে, দ্বিতীয়টাতেও লাগে, এবং এর দ্বারা বুঝাতে চায় যে, দ্বিতীয়টিতে পূর্ণ অংশগ্রহণের যোগ্যতাগুলো প্রথমটিতে ন্যূনতম সংঘ-পূরণকারী যেকারো জন্যও প্রযোজ্য। তবে মৰ.৩০৯ বলে যে, ‘সীমার মধ্যে দাঁড়ানো কেউ’ যদি কঠিন বিস্তৃত করাটা অনুমোদন করে, তাহলেই কঠিন বিস্তৃত করা কার্যকর হয়ে যায়। পরিবার এই কথাটির অর্থকে ধরে নিয়ে বলে যে, কঠিন বিস্তৃত করতে পূর্ণ সংঘের দরকার নেই। কোনো ভিক্ষু কর্তৃক কঠিন বিস্তৃত করার পরে সেটি কোনো পূর্ণ সংঘ, দুই বা তিনজনের দল, অথবা একজন ভিক্ষুর অনুমোদন পেলেই সেটি কার্যকর হয়ে যায়। তাই পরিবার এই দুটো সংঘকর্মকে আলাদা আলাদা হিসেবে ধরে নিয়েছে : কাপড় অর্পণ করাটা হচ্ছে সংঘকর্ম, কঠিন বিস্তৃত করাটা সংঘকর্ম নয়। অধিকন্তু, এটি কোথাও বলে নি যে, প্রথম সংঘকর্মটির সংঘ-পূরণকারী ভিক্ষুকে দ্বিতীয়টিতে অংশগ্রহণের জন্যও অবশ্যই কয়েকটি যোগ্যতা পূরণ করতে হবে।

ৰিনয-মুখ এখানে অর্থকথা ও পরিবারের মধ্যে অমিলের বিষয়টি উল্লেখ করেছে এবং অর্থকথার পক্ষ নিয়ে একটি মতামত দিয়েছে যে, একমাত্র সংঘই যে কঠিন বিস্তৃত করতে পারে তা নয়, বরং কোনো দলও কঠিন বিস্তৃত করতে পারে বলে পরিবার যেমনটা উল্লেখ করেছে তা হচ্ছে পরিবারের লেখকদের অমনোযোগীতারই ফসল। তবে পরিবারের ব্যাখ্যাটি সামগ্রিকভাবে বিবেচনা করলে দেখা যায়, একটিমাত্র অনুচ্ছেদ—যেটি পরিশিষ্ট ৫এ আলোচনা করা হয়েছে, সেটি বাদে, বাকি সবটাই পুরোপুরি সামঞ্জস্যপূর্ণ, যেখানে অর্থকথার ব্যাখ্যাগুলো সামঞ্জস্যহীন। যদিও অর্থকথা কঠিন বিস্তৃত করাকে একটি সংঘকর্ম হিসেবে বিবেচনা করেছে, কিন্তু এটি যে পদ্ধতির বর্ণনা দিয়েছে সেটি এমন একটি সংঘকর্মের স্বাভাবিক পদ্ধতি থেকে ভিন্ন। এটি বলে যে, কঠিন বিস্তৃত করার কাজটা আবাসের যে-কোনো স্থানে করা যায় এবং কঠিন বিস্তৃতকারী ভিক্ষু তার সতীর্থদেরকে একটা জায়গায় জড়ো করার বদলে তাদের কাছ থেকে জনে জনে অনুমোদন চাইতে পারে। অর্থকথার এমন অসঙ্গতির কারণে পরিবারের ব্যাখ্যাটিই মনে হয় অনেকটা সুদৃঢ়।

অর্থকথা সেই প্রাচীন মহাপচ্চরী অর্থকথাকে অনুসরণ করে আরও ধরে নিয়েছে যে, ভিক্ষুরা যারা কঠিনের অনুমোদন করছে তাদেরকে কঠিনের সুবিধাগুলো লাভের জন্য অবশ্যই সেই বিহার বা সীমার মধ্যে বর্ষাবাসকারী হতে হবে। যে ভিক্ষুরা অন্য কোথাও একাকী, দলবদ্ধভাবে, অথবা সংঘের মধ্যে বর্ষা কাটিয়েছে, তারা এই সংঘের কঠিন থেকে সুবিধা লাভ করতে পারবে না। পিটকের কোথায় এই ব্যাখ্যার প্রমাণ আছে তা অর্থকথা বলে নি, তবে এটি হয়তো মৰ.৩৬৪ থেকে আসতে পারে, যেখানে কোনো ভিক্ষু এক জায়গায় বর্ষাবাস করলে অন্য জায়গা থেকে চীবর-কাপড়ের একটা ভাগ গ্রহণের সম্মতি জানানো নিষিদ্ধ করা হয়েছে। কিন্তু সেই নিষেধাজ্ঞাটা মনে হয় শুধু সে-সব ক্ষেত্রে প্রযোজ্য যেখানে ভিক্ষুরা সংঘের চীবর-কাপড়গুলো ভাগাভাগি করছে, কারণ মৰ.৩৬৩তে একটি অনুচ্ছেদ আছে যেখানে কোনো ভিক্ষু একাকী বর্ষা যাপন করলে তার চীবর-কাপড় কঠিন নিক্ষিপ্ত হওয়ার সময় পর্যন্ত রাখতে পারবে বলে অনুমোদন আছে। এর মানে হচ্ছে যে, এমনকি সেও কঠিন বিস্তৃত করার কাজে অংশগ্রহণের উপযুক্ত এবং কঠিনের সুবিধাগুলো পাওয়ার উপযুক্ত, আর সেটি একমাত্র সম্ভব যদি সে অন্য কোনো বিহার বা আবাসের কঠিনে অংশগ্রহণ করতে পারে, যেখানে কাপড় অর্পণ করার সংঘকর্মটি করার জন্য যথেষ্ট ভিক্ষু একত্রিত হয়েছে। এ কারণে এই প্রশ্নে অর্থকথার অবস্থানটা পিটকের সাথে বেমানান মনে হয়। পিটকের সাথে মেলে এমন একটি ব্যাখ্যা হবে, কোনো বিহারের কঠিনে অংশগ্রহণ করার জন্য অথবা কঠিনের সুবিধাগুলো লাভের জন্য ভিক্ষুর সেই বিহারে বর্ষাবাস করতেই হবে, এমন কোনো কথা নেই।

তাই যেখানে পিটক ও অর্থকথা ভিন্নপথে গেছে, সেকানে আমাদের ব্যাখ্যাটা পিটককেই অনুসরণ করবে। তবে যেহেতু অনেক সংঘে অর্থকথার ব্যাখ্যাটাই বহুল প্রচলিত, আমরা তাই সেটি কিছু বিস্তারিতভাবে আলোচনা করব।

মেয়াদকাল
মৰ.৩০৬ শুধু বলে যে, ভিক্ষুরা তাদের বর্ষা সমাপ্ত করলে কঠিন বিস্তৃত করা যাবে। Pv.XIV.4-এর সাথে যোগ করে যে, এটি করতে হবে বর্ষাকালের চতুর্থ মাসের মধ্যে, প্রথম বর্ষাবাস শেষ হওয়ার পরের প্রথম মাসটির মধ্যে। মৌখিকভাবে বহুল প্রচলিত ঐতিহ্যবাহী একটি রীতি আছে যে, কোনো একটি আবাসে এই সময়ের মধ্যে ভিক্ষুরা কেবল একটি কঠিন চীবর দান গ্রহণ করতে পারবে। বোধহয় অর্থকথার একটি কথাকেই অন্যভাবে গ্রহণ করে এই রীতির প্রচলন হয়েছে, তবে অর্থকথায় আরেকটি কথা আছে যা থেকে দেখা যায়, এই ঐতিহ্যটি হয়তো সে-সময়েও প্রচলিত ছিল। কিন্তু কোনো গ্রন্থই এই রীতিটি স্পষ্ট করে বলে নি। পিটকের সময়ে এই সীমাবদ্ধতা বেঁধে দেওয়ার কমই প্রয়োজন হয়েছিল, কারণ কঠিন চীবর দানটা তখন হতো শুধু কাপড় দান, আর হয়তো সেই সাথে কয়েকটি টুকিটাকি জিনিস দান করা হতো। ভিক্ষুরা সেই কাপড় দিয়ে কঠিন চীবর বিস্তৃত করলে তারা তখন কঠিন চীবরের ফল লাভ করতো, তাই তখন আর তাদের অন্য কোনো কঠিন চীবর দান লাভের ইচ্ছা খুব কমই থাকতো, বা হয়তো থাকতোই না। তবে বর্তমানে কঠিন চীবরটি সাধারণত কঠিন চীবর দানানুষ্ঠানের ক্ষুদ্র অংশমাত্র হয়, আর কঠিন চীবর দানটা প্রায়ই হয় সেই বিহারে সেই বছরে পাওয়া সবচেয়ে বড় দান। এই মৌখিক ঐতিহ্যবাহী রীতিটা তাই এটি নিশ্চিত করে যে, এই বড়োসড়ো কঠিন চীবর দানটি শুধু জনপ্রিয় কয়েকটি বিহারে সীমিত না থেকে সর্বোচ্চ সংখ্যক বিহারে ছড়িয়ে পড়ুক।

দাতা
অর্থকথা বলে যে, মানুষ বা দেবতা, উপসম্পন্ন বা অনুপসম্পন্ন যে-কেউ সংঘকে কঠিন চীবরের কাপড় দিতে পারে। তবে মৰ.৩০৮ যেহেতু কঠিন চীবর পাওয়ার জন্য কোনো কিছু করতে নিষেধ করে, তাই অর্থকথার উপরোক্ত কথাকে অবশ্যই এভাবে পড়তে হবে যে, চীবর দাতা ব্যক্তি হয়তো গৃহী বা উপসম্পন্ন হতে পারে, মানুষ বা অমানুষ হতে পারে, কিন্তু সে অবশ্যই যে সংঘটি কঠিন চীবর লাভ করতে যাচ্ছে সেই সংঘের অন্তর্ভুক্ত হতে পারবে না।

কাপড়
Pv.XIV.3.5 বলে যে, কঠিন চীবরের কাপড়টি অবশ্যই ছয়টি অনুমোদনযোগ্য চীবর-কাপড়ের যে-কোনোটি হতে হবে। মৰ.৩০৯-এর নির্দেশনা আছে যে, এটি অবশ্যই ময়লাবিহীন হতে হবে অথবা ‘ময়লাবিহীন' করাতে হবে, অর্থকথামতে যার মানে হচ্ছে সেটি এক বা দুবার ধুতে হবে। এটি হতে পারে ন্যাকড়া, অথবা পরিত্যক্ত কাপড়, অথবা দোকান থেকে পাওয়া। অর্থকথা এই শেষের কথাটির মানে ব্যাখ্যা করেছে, দোকানের সামনে পড়ে থাকা (টুকরোটাকরা?) কাপড়। তবে সেটি যদি হতো, তাহলে পিটকে দোকান থেকে কেনা কাপড়ের অনুমোদনের কোনো অনুচ্ছেদই থাকত না, তাই ‘দোকান থেকে পাওয়া’ কথাটির মধ্যে সম্ভবত দাতা কর্তৃক দোকান থেকে কেনা কাপড়ও অন্তর্ভুক্ত।

মৰ.৩০৯ মতে, কাপড়টি ধার করা হতে পারবে না, রাতে জমা রাখা হয়েছে এমন হতে পারবে না, অথবা বিসর্জিত হবে এমন হতে পারবে না। Pv.XIV.1 রাতে জমা রাখার দুটো উপায় বলেছে : (চীবরের কাজ) করার সময় রাতে জমা রাখা, এবং জড়ো করার পরে রাতে জমা রাখা। অর্থকথা প্রথম ধরনের কাপড় বলতে সেই দিনে সমাপ্ত না করে রেখে দেওয়া কাপড়কে বুঝিয়েছে (আপাতদৃষ্টিতে এটি হচ্ছে সংঘ কাপড় লাভ করে সেটি কোনো একজন ভিক্ষুকে অর্পণ করার পরে)। আর দ্বিতীয় ধরনের কাপড় বলতে বুঝিয়েছে সেই কাপড়কে, যেটি সংঘকে যেদিন দান করা হয়েছে তার পরের দিন সংঘ সেটি কোনো একজন ভিক্ষুকে বিস্তৃত করতে দেয়। পরিবারের একই অনুচ্ছেদে ‘বিসর্জিত হবে’ বলতে বুঝিয়েছে সেই কাপড়কে যা সূর্যোদয়কালেও বানানো অব্যাহত আছে, কিন্তু তা রাতে জমা রাখার শ্রেণিতে অহেতুক অন্তর্ভুক্ত হয়েছে। ৰিনয-মুখ ‘বিসর্জিত হবে’ এর মানে সেই কাপড়কে বুঝিয়েছে যা একজন ভিক্ষু নিপা. বিধিগুলো অনুসারে একজন ভিক্ষু অবশ্যই বিসর্জন দিতে হবে। এই ব্যাখ্যাটি অধিকতর যৌক্তিক বলে মনে হয়। সংক্ষেপে বলা যায়, কাপড়টি অবশ্যই মুক্তদান এবং পরিষ্কার দান হতে হবে।

মৰ.৩০৮ কঠিন চীবরের কাপড় লাভ করার জন্য কী করতে পারে এবং কী করতে পারে না তার নির্দেশনা দিয়েছে। আকারে ইঙ্গিতে বা ঘুরিয়ে প্যাঁচিয়ে বলার মাধ্যমে প্রাপ্ত যে-কোনো কাপড় অননুমোদনযোগ্য। Pv.XIV.1 আকারে ইঙ্গিতে এবং ঘুরিয়ে প্যাঁচিয়ে বলা মানে বুঝিয়েছে, কঠিন চীবর বিস্তৃত করার জন্য কাপড় পাওয়ার উদ্দেশ্যে সংঘের যে-কোনো সদস্যের বলা যে-কোনো কিছু। অর্থকথায় আকারে ইঙ্গিতে বলার উদাহরণ হচ্ছে, ‘এটি ভালো কাপড়। এই কাপড় দিয়ে কঠিন চীবর বিস্তৃত করা যায়।’ ঘুরিয়ে প্যাঁচিয়ে বলার উদাহরণ হচ্ছে : ‘কঠিন চীবর দান করা ভালো। কঠিন চীবর দাতা অনেক পুণ্য অর্জন করে।’ এটি আরও যোগ করে যে, নিজের মায়ের কাছ থেকেও কঠিন চীবরের কাপড় চাওয়া যাবে না। কাপড়টি হতে হবে একদম ‘আকাশ থেকে পড়ার মতো।’

তবে অর্থকথা বলে যে, যদি কোনো ব্যক্তি কঠিন চীবরের কাপড় দান করতে চায়, কিন্তু তা করার যথাযথ পদ্ধতি সম্পর্কে জানে না, এবং সে এসে জিজ্ঞেস করে, ‘কীভাবে কঠিন চীবর দান করা উচিত?’ তখন তাকে বলা যায়, ‘সূর্য আকাশে থাকাকালীন সময়ে কঠিন চীবরের কাপড় দান করা উচিত, এবং ত্রিচীবরের একটা চীবর বানানোর মতো যথেষ্ট কাপড় দান করা উচিত, এবং এই বলে দান করা উচিত : “আমরা এই কাপড়টি কঠিন চীবরের জন্য দান করছি।’ কঠিন চীবর বানানোতে যতজন ভিক্ষু কাজ করবে ততগুলো সুচ, ততটা সুতা, ততটা রং, ততটা যাগু এবং খাদ্য দান করা উচিত।’ এভাবে বললে তা কাপড়টিকে অবৈধ করে দেবে না।

সংঘকর্ম
কঠিন চীবরের কাপড়টি অর্পণ করার সংঘকর্মটি একটি প্রস্তাব ও একটি ঘোষণা দ্বারা সম্পন্ন হয়, যা পরিশিষ্ট ১-এ দেওয়া হয়েছে।

ন্যূনতম উপস্থিতি
মৰ.৩৮৮ বলে যে, এই সংঘকর্মে কমপক্ষে চারজন ভিক্ষু লাগে, তার মানে হচ্ছে অন্ততপক্ষে পাঁচজন অংশগ্রহণকারী থাকতে হবে, অর্থাৎ চারজন হচ্ছে কাপড়টা অর্পণ করার জন্য, এবং একজন হচ্ছে গ্রহণ করার জন্য।

কাপড়টি অর্পণ করার সংঘকর্মে ন্যূনতম উপস্থিতি, এবং কঠিন চীবর বিস্তৃত করার জন্য ন্যূনতম উপস্থিতি, এ দুটোর মধ্যে কোনো পার্থক্য অর্থকথা উল্লেখ করে নি। এতে কিছুটা বিভ্রান্তির তৈরি হয়। এটি বলে যে, কঠিন চীবর বিস্তৃত করার জন্য কমপক্ষে পাঁচজন ভিক্ষু লাগে এবং তাদেরকে অবশ্যই বর্ষাবাস ভঙ্গ না করে বর্ষাবাস সম্পন্ন করতে হবে। অর্থকথার এমন আলোচনার মানে হচ্ছে, এই নিয়মটি কঠিন চীবর বিস্তৃত করা এবং সংঘ কর্তৃক কাপড়টি অর্পণ করা উভয় ক্ষেত্রেই প্রযোজ্য। পিটক এর কোনোটিই সমর্থন করে না। একদিকে, পিটক যদিও কাপড়টি অর্পণ করার জন্য সব মিলিয়ে পাঁচজন ভিক্ষুর প্রয়োজন বলে, কিন্তু তাদের সবাইকেই যে অবশ্যই বর্ষাবাস ভঙ্গ না করে কাটিয়েছে এমন হতে হবে, এমনটা পিটক বলে না। আর যদিও মৰ.৩০৬ উল্লেখ করে যে, কঠিন বিস্তৃতকারী ভিক্ষুকে অবশ্যই বর্ষাবাস ভঙ্গ না করে কাটিয়েছে এমন হতে হবে, কিন্তু পিটকের কোথাও বলা নেই যে, কঠিন বিস্তৃত করতে পূর্ণ সংঘ দরকার হয়। এটি হয়তো ছোটখাটো বিষয়ে বেশি গুরুত্ব দেওয়ার মতো হয়ে যাচ্ছে, কিন্তু পার্থক্যটি নিম্নোক্ত বিশেষ ক্ষেত্রে গুরুত্বপূর্ণ হয়ে দাঁড়ায় : পাঁচজন ভিক্ষু অন্য কোনো ভিক্ষুর কাছ থেকে দূরে কোনো এক বিচ্ছিন্ন স্থানে একত্রে বর্ষা কাটায়। কিন্তু বিভিন্ন কারণে তাদের মধ্যে তিনজন তাদের বর্ষা ভাঙে। অর্থকথার ব্যাখ্যা অনুসরণ করলে, বাকি দুজন কঠিন বিস্তৃত করার ফল লাভ করা থেকে বঞ্চিত হয় যদিও সেটি তাদের দোষ নয়। কিন্তু পিটক মনে হয় পাঁচজনের একটি সংঘ হিসেবে কঠিন চীবরের কাপড় গ্রহণ করাটা অনুমোদন করে, এবং সেই সাথে যে দুজন বর্ষা সম্পন্ন করেছে তাদের কোনো একজনকে কাপড়টা অর্পণ করাটাও অনুমোদন করে। সেই কাপড় থেকে চীবর বানিয়ে সে এবং অন্য ভিক্ষুটি মিলে কঠিন চীবর বিস্তৃত করার আনুষ্ঠানিক প্রক্রিয়াতে অংশগ্রহণ করতে পারে এবং তার সুবিধাগুলো ভোগ করতে পারে।

অর্থকথা আরও বলে যে, কঠিন বিস্তৃত করার কাজে অংশগ্রহণকারী ভিক্ষুরা অবশ্যই প্রবারণায় অংশগ্রহণ করেছে এমন হতে হবে। আক্ষরিক অর্থে, এর মানে হচ্ছে, যারা তাদের প্রবারণা এক মাসের জন্য পিছিয়ে দিয়েছে তারা কঠিনের জন্য উপযুক্ত নয়। এখানেও অর্থকথাকে সমর্থন করার মতো পিটকে কোনো কিছু নেই। তবে টীকা বোধহয় এখানে সমস্যা আছে বুঝতে পেরে বলে যে, অর্থকথার এই কথার মানে হচ্ছে ভিক্ষুরা তাদের প্রথম বর্ষাবাস শেষ করেছে এবং প্রথম প্রবারণার দিন অতিক্রান্ত হয়েছে।

অর্থকথা আরও যোগ করে যে, অন্য বিহারের (টীকামতে, অন্য সীমার) কোনো ভিক্ষু ন্যূনতম সংঘ-পূরণকারী হতে পারবে না, যদিও তারা সেই সভাতে যোগ দিতে পারে। এখানেও অর্থকথার সমর্থনে পিটকে এমন কিছু নেই যা থেকে বাইরের ভিক্ষুদেরকে ন্যূনতম সংঘ-পূরণকারী হিসেবে গণ্য করা যাবে না। আমরা আগেই উল্লেখ করেছি, মৰ.৩৬৩ এটি বুঝায় যে, একাকী বর্ষা কাটিয়েছে এমন ভিক্ষুও কঠিন চীবর বিস্তৃত করার সুবিধাগুলো উপভোগ করার যোগ্য, যা একমাত্র সম্ভব যদি সে অন্য কোনো আবাসে কঠিন চীবরের বিস্তৃত করার কাজে অংশগ্রহণ করে। তার যদি সেই সুবিধাগুলো উপভোগের অনুমোদন থাকে, তাহলে কাপড় অর্পণ করার সময়ে তাকে ন্যূনতম সংঘ-পূরণকারী হিসেবে গণ্য না করার কোনো কারণ আছে বলে মনে হয় না। তবে অর্থকথার এই বিষয়টি বহুলভাবে প্রচলিত, তাই এটি পরিপূর্ণভাবে জানা ভালো হবে :

আবাসিক ভিক্ষুদের কেউই যদি কঠিন চীবর অর্পণ ও বিস্তৃত করার আনুষ্ঠানিকতাগুলো পরিচালনা করার মতো দক্ষ না হয়, তাহলে তারা অন্য কোথাও থেকে কোনো বিজ্ঞ ভিক্ষুকে আমন্ত্রণ করে আনতে পারে কর্মবাক্য পাঠ করার জন্য, কঠিন চীবর বিস্তৃত করার নির্দেশনা দানের জন্য, এরপর সে পিণ্ড গ্রহণ করে চলে যেতে পারে। সে এই আবাসে ন্যূনতম সংঘ-পূরণকারী হিসেবে গণ্য হয় না এবং এই আবাসে কঠিন চীবর বিস্তৃত করার সুবিধাগুলো লাভের যোগ্য হয় না। সেই একই আবাসে দ্বিতীয় বর্ষা কাটাচ্ছে এমন ভিক্ষুরা সংঘ-পূরণকারী হিসেবে গণ্য হতে পারে কিন্তু তারা সেই আবাসে কঠিন বিস্তৃত করার সুবিধাগুলো লাভের যোগ্য হয় না। তাই যে আবাসে প্রথম ও দ্বিতীয় বর্ষা মিলিয়ে কমপক্ষে পাঁচজন ভিক্ষু বর্ষাবাস করছে, একমাত্র সেখানেই কঠিন চীবর অনুষ্ঠান করা যায়। কোনো একটা কারণে, অর্থকথা বলে যে, কোনো শ্রামণ যদি প্রথম বর্ষাটা সেই আবাসে থাকে, এবং দ্বিতীয় বর্ষার সময়ে উপসম্পদা নেয়, তাহলে তাকেও সংঘ-পূরণকারী বলে গণ্য করা যাবে এবং কঠিন চীবর বিস্তৃত করার সুবিধাগুলো পাওয়ার যোগ্য হবে।

অর্থকথা আরও বলে যে, এক সীমার মধ্যে যদি অনেক বিহার থাকে, তখন সেই বিহারগুলোর ভিক্ষুরা সবাই এক জায়গায় সম্মিলিত হয়ে কঠিন চীবর বিস্তৃত করা উচিত, আলাদা আলাদাভাবে কঠিন চীবর বিস্তৃত করা উচিত নয়। এই কথাটিই হয়তো সেই ঐতিহ্যের উৎস যে, এক বছরে এক সীমার মধ্যে একটি কঠিন চীবর হতে পারবে, তবে অর্থকথা স্পষ্ট করে বিষয়টি বলে নি।

গ্রহীতা
যেহেতু গ্রহীতা হচ্ছে কঠিন চীবর বিস্তৃত করার জন্য মুখ্য ব্যক্তি, তাই মহাবর্গ বলে যে, তাকে অবশ্যই বর্ষা ভঙ্গ না করে কাটাতে হবে। Pv.XIV.3.7 আরও যোগ করে যে, তাকে নিম্নোক্ত আটটি বিষয়ে জানতে হবে :

-  কঠিন চীবর বিস্তৃত করার আগে করণীয় প্রাথমিক কাজগুলো,

-  তার পুরোনো চীবরের অধিষ্ঠান কীভাবে বাতিল করা যায়,

-  কীভাবে তার নতুন চীবর অধিষ্ঠান করতে হয়,

-  কীভাবে কঠিন চীবর বিস্তৃত করার ঘোষণা করতে হয়,

-  কঠিন চীবর যে আটটি উপায়ে (মাতিকা) নিক্ষিপ্ত হতে পারে,

-  কঠিন চীবর নিক্ষিপ্ত করার দুটো বাধা,

-  যে সংঘকর্মের মাধ্যমে সংঘ কঠিন চীবর বিস্তৃত করার সুবিধাগুলো বাতিল করতে পারে, এবং

-  কঠিন চীবর বিস্তৃত করার সুবিধাগুলো।

এগুলো সবই নিচে আলোচনা করা হয়েছে।

তবে অর্থকথা শুধু বলে যে, কঠিন চীবর গ্রহণকারী ভিক্ষুটি পুরোনো চীবরওয়ালা হওয়া উচিত। পুরোনো চীবরওয়ালা ভিক্ষু অনেকজন থাকলে সংঘের তখন সিনিয়রিটি বিবেচনা করে একজনকে বেছে নেওয়া উচিত; এবং সিনিয়র ভিক্ষু অনেকজন থাকলে সংঘের তখন একজন ‘মহাব্যক্তি’কে বেছে নেওয়া উচিত যে সেই দিনে কঠিন চীবর বিস্তৃত করতে সমর্থ। সিনিয়র ভিক্ষুরা যদি তাতে সমর্থ না থাকে, অথচ কোনো জুনিয়র ভিক্ষু তা করতে সমর্থ, তখন সংঘের কঠিন চীবরটি সেই জুনিয়র ভিক্ষুটিকেই দেওয়া উচিত। তবে যেহেতু সংঘের সবাই যেহেতু চীবর বানানোতে সাহায্য করবে, তাই অধিকতর গ্রহণযোগ্য পদক্ষেপ হচ্ছে কোনো সিনিয়র ভিক্ষুকে বলা, ‘দয়া করে এই কঠিন চীবরের কাপড়টি গ্রহণ করুন। আমরা দেখব যাতে এটি বানানো সম্পন্ন হয়।’

আনুষঙ্গিক জিনিসপত্র দান
অর্থকথা বলে যে, কঠিন চীবরের আনুষঙ্গিক দ্রব্যাদি অর্থাৎ কঠিন চীবরের সাথে অন্যান্য জিনিসপত্র পাওয়া গেলে তাদেরকে কী হিসেবে বিবেচনা করা হবে সেটি নির্ভর করে দায়কেরা কী বলে তার উপরে। তারা যদি বলে, ‘এই জিনিসপত্রগুলো ঐ ভিক্ষুর জন্য,’ তাহলে সংঘের সেগুলোতে কোনো অধিকার নেই। সেগুলো তখন কাপড় গ্রহণকারী ভিক্ষুর মালিকানায় যাবে। দায়কেরা যদি তা না বলে, তাহলে জিনিসপত্রগুলো তখন সংঘের হয়ে যায়। কঠিন চীবর বিস্তৃত করছে যে ভিক্ষু, তার অন্য চীবরগুলোও জীর্ণশীর্ণ হয়ে গেলে, সংঘের কাছে একটি ছোট্ট ঘোষণা দিয়ে তাকে যথেষ্ট পরিমাণ আনুষঙ্গিক কাপড় দেওয়া উচিত, যাতে সে তার সেই চীবরগুলো বদলাতে পারে। অবশিষ্ট কাপড়গুলো সংঘের মাঝে বিতরণ করে দেওয়া উচিত, যেখানে বর্ষা-স্নানবস্ত্র বিতরণ শেষ হয়েছিল সেখান থেকে শুরু করা উচিত (অধ্যায়-১৮ দেখুন)। কোনো বর্ষা-স্নানবস্ত্র না থাকলে, আনুষঙ্গিক কাপড়গুলো সিনিয়র ভিক্ষুদের কাছে প্রথম বিতরণ শুরু করা উচিত। অন্যান্য হালকা বা সস্তা জিনিসগুলোর (লহুভণ্ড) ক্ষেত্রেও এই নিয়ম প্রযোজ্য। তবে যে-কোনো ভারী বা দামি জিনিস (গরুভণ্ড—অধ্যায়-৭ দেখুন) বিতরণ করা উচিত নয়।

চীবর বানানো
মৰ.৩০৯ বলে যে, কাপড়টি থেকে যে চীবর বানানো হবে সেই চীবরটি অবশ্যই হতে হবে কোনো অন্তর্বাস, নতুবা চীবর বা একাজিক, নতুবা দোয়াজিক। সেটি অবশ্যই কমপক্ষে পাঁচটি খণ্ড দিয়ে তৈরি হতে হবে (অধ্যায়-২ দেখুন)। অর্থকথা পরামর্শ দেয়, গ্রহীতার ত্রিচীবরের মধ্যে যেটি সবচেয়ে জীর্ণশীর্ণ হয়ে গেছে, সেটি বদলানোর উদ্দেশ্যে নতুন চীবরটি বানানো উচিত। সীমিত সময়ের কারণে সাধারণত কাপড়টি দিয়ে অন্তর্বাস তৈরি করা হয়, কারণ এটি তৈরি করতে সবচেয়ে কম সময় লাগে।

মহাবর্গে চীবর কীভাবে সেলাই করতে হবে তার যে নির্দেশনা দেওয়া হয়েছে তা অস্পষ্ট। মৰ.৩০৮এ অনেকগুলো বাক্য আছে এ ধরনের : ‘শুধু ক দ্বারা কঠিন বিস্তৃত করা যাবে না’ যেগুলোতে ক-এর স্থানে বসাতে হবে চিহ্নিত করা [অর্থকথা : মাপ নেওয়া বা মাপজোখ করা], ধোয়া, কাপড় হিসাব করা [অর্থকথা : কয়টি খণ্ড করতে হবে তার পরিকল্পনা করা], কাটা, লম্বা ফোঁড় দিয়ে জোড়া লাগানো, লম্বা সেলাই দিয়ে কাপড় আটকানো, কাপড়ের দুই মাথা উল্টিয়ে সেলাই করা, দৃঢ় করা [কুরুন্দী : পুরু ও মোটা করা], পাড় দেওয়া (প্রান্তের জন্য) {সারত্থদীপনী টীকা : চীবরের খাটো প্রান্তে পাড় যোগ করা}, তালি দেওয়া [অর্থকথা : কঠিন চীবরের কাপড়খণ্ড থেকে অন্য চীবরে তালি দেওয়া], অপর্যাপ্ত রং করা [অর্থকথা : শুধু একবার রং করা, যাতে চীবরটি হাতির দাঁত বা বিবর্ণ পাতার রং হয়ে যায়]। এটি স্পষ্টই বুঝায় যে, কঠিন চীবর বিস্তৃত করতে হবে একটি সম্পূর্ণ এবং পর্যাপ্ত রং করা হয়েছে এমন চীবর দিয়ে, যে চীবরটি বানানো হয়েছে সেই উদ্দেশ্যে দানকৃত কাপড় থেকে, কিন্তু পিটক কোনোখানেই বলে নি যে, এই কাজগুলো সবই কি ভিক্ষুদের দ্বারা করতে হবে, নাকি এগুলোর কোনো একটা না করলেও চলবে। পরিবার এর কঠিন চীবর বিস্তৃত করার জন্য প্রাথমিক করণীয়গুলোর আলোচনায় শুধু বলেছে যে, এই প্রাথমিক করণীয়গুলোর মধ্যে রয়েছে ধোয়া, কাপড় হিসাব করা, কাটা, লম্বা ফোঁড় দিয়ে জোড়া লাগানো, সেলাই করা, রং করা, এবং অনুমোদনযোগ্য করা (অর্থকথামতে, পাচি.৫৮ অনুসারে চিহ্ন বা কপ্পবিন্দু দেওয়া)। এখানেও এসব কাজের সবগুলোই যে ভিক্ষুদের নিজেদেরই করতে হবে, তা পরিবার বলে নি।

অর্থকথামতে, যদি কঠিন চীবরের কাপড়টি সম্পূর্ণ একটি চীবর হিসেবে ভিক্ষুদেরকে দেওয়া হয়, তাহলে ভালো, কিন্তু বিষয়টি বিতর্কিত। ৰিনয-মুখ যেমনটা দেখিয়ে দিয়েছে, কঠিনের প্রক্রিয়াটির উদ্দেশ্য যদি হয় ভিক্ষুদেরকে একসাথে কাজ করার শিক্ষা দেওয়া, তাহলে অর্থকথার কথাতে সেই উদ্দেশ্যটি ভন্ডুল হয়ে যায়।

কাপড়টি যদি সম্পূর্ণ একটি চীবর না হয়, তাহলে তখন অর্থকথামতে প্রক্রিয়াটি হচ্ছে এরূপ : কাপড়টি ধুয়ে নিন যাতে এটি ভালোমতো পরিষ্কার হয়। চীবর বানানোর জিনিসপত্র যেমন : সুচ, সুতা ইত্যাদি প্রস্তুত করুন। সকল ভিক্ষুকে জড়ো করে চীবর সেলাই করুন, সেলাই করা চীবরটি রং করুন, অনুমোদনযোগ্য করুন, এবং সেই দিনই বিস্তৃত করুন। কেউ সিনিয়র, বা দক্ষ, বা অন্য কোনো কিছু বলে এই দায়িত্ব থেকে পার পেয়ে যেতে পারবে না। চীবরটি অবশ্যই কয়েকবার যথেষ্টভাবে রং করতে হবে যাতে যথাযথ রংয়ের হয়। প্রথম কাপড়টা প্রস্তুত করার সময়ে যদি অন্য কোনো ব্যক্তি অনেকগুলো দানীয়দ্রব্যসহ আরেকটি কাপড় নিয়ে আসে, তাহলে ভিক্ষুরা অনেক দানীয়দ্রব্যসহ যে কাপড়টি রয়েছে সেটি দিয়ে চীবর বানাতে পারে, তখন তাদের আগের কাপড়দাতাদেরকে নির্দেশনা দিতে হবে যাতে তারা সেটি মেনে নেয়।

এই শেষোক্ত রায়টি একটু সন্দেহজনক, কারণ ভিক্ষুরা প্রথম কাপড়টার বদলে পরবর্তীতে অধিকতর দানীয় দ্রব্যাদিসহ প্রদত্ত কাপড়কে পছন্দ করলে প্রথম দায়কটি ক্ষুদ্ধ হবে না এমনটি কল্পনা করা কঠিন। তবে এমনও হয়, যেখানে অনেক দাতা তাদের নিজ নিজ দানীয়দ্রব্য দিয়ে প্রথম দাতার সাথে যোগ দেয়, সে-সব দ্রব্যের মধ্যে এমন কাপড়ও থাকতে পারে যা প্রথম দাতার দেওয়া কাপড়ের চেয়ে ভালো মানের। এসব ক্ষেত্রে প্রথম দাতা নমনীয় কি না দেখে নিয়ে আনুষঙ্গিক কাপড়গুলোকেও তার কাপড়ের সাথে একত্র করে পুরো কাপড়ের স্তূপটিকেই কর্মবাক্যে অন্তর্ভুক্ত করাটা অনুমোদনযোগ্য। এভাবে তখন ভিক্ষুরা চীবর বানানোর জন্য কোন কাপড়টি ব্যবহার করবে তা তারা স্বাধীনভাবে বেছে নিতে পারে।

এই বিষয়ে অর্থকথার রায়ের বৈধতা থাকুক বা না থাকুক, এটি পরামর্শ দেয় যে, এক বছরে প্রত্যেকটি বিহারে কেবল একটি কঠিন চীবরের নিয়মটি একটি অব্যক্ত ধারণা হিসেবে অর্থকথা সংকলিত হওয়ার সময়েই প্রচলিত ছিল। অর্থকথা যদি ধারণা করত যে, একটির চেয়ে বেশি কঠিন চীবর অনুমোদিত, তখন সেখানে অর্থকথা সহজেই পরামর্শ দিত যে, এই অবস্থায় দুটো আলাদা কঠিন চীবরের কর্মবাক্য পাঠ করে একটিতে ব্যবহার করা হবে প্রথম দাতার দেওয়া কাপড়টি, আরেকটিতে ব্যবহার করা হবে দ্বিতীয় দায়কের দেওয়া কাপড়টি। সে যাই হোক, একটি আবাসে প্রতি বছর একটির চেয়ে বেশি কঠিন চীবরের রীতি কোনোখানেই স্পষ্ট উল্লেখ নেই।

বিস্তৃত করা
চীবরটি সম্পন্ন হলে এবং অনুমোদনযোগ্য করা হয়ে গেলে, কঠিন বিস্তৃত করা যায়। মৰ.৩০৮ বলে যে, কঠিন অবশ্যই একজন কর্তৃক বিস্তৃত করতে হবে, কোনো দল বা সংঘ সেটি বিস্তৃত করতে পারবে না। অর্থকথামতে, সংঘ যাকে কাপড়টি দিয়েছিল সেই ভিক্ষুরই চীবরটি বিস্তৃত করা উচিত।

Pv.XIV.3.4 বলে যে, তার পুরোনো চীবরের অধিষ্ঠান বাতিল করে (উদাহরণস্বরূপ, নতুন চীবরটা যদি হয় একটি অন্তর্বাস, তখন তার বর্তমান অন্তর্বাসটির অধিষ্ঠান বাতিল করে) নতুন চীবরটি ব্যবহারের জন্য অধিষ্ঠান করতে হয়। অধিষ্ঠান করা হয়ে গেলে এই নতুন চীবরটি যদি উপযুক্ত ধরনের কাপড় হয়, সংঘকে যেদিন দান করা হয়েছে সেদিনই যদি সেটিকে চীবরে পরিণত করা হয়ে থাকে এবং যদি পরবর্তী ভোরের আগেই সেটি সম্পন্ন হয়ে থাকে, তখন কঠিন বিস্তৃত করার জন্য এই নতুন চীবরটি ব্যবহার করা যায়। যদিও পরিবার বলে যে, চীবরটি অবশ্যই পরবর্তী সূর্যোদয়ের আগে সম্পন্ন হতে হবে, অর্থকথা সেখানে আরও দৃঢ়ভাবে বলে যে, কঠিন বিস্তৃত করাটা বৈধ হতে হলে সেটি বিস্তৃত করাটাও অবশ্যই ভোরের আগেই হতে হবে। এই শর্তটা মহাবর্গেও নেই, পরিবারেও নেই।

মহাবর্গে চীবর বিস্তৃত করার প্রক্রিয়ার কোনো বিস্তারিত বিবরণ দেওয়া হয় নি, শুধু এটি বলা হয়েছে যে, কঠিন বিস্তৃত করার অনুমোদন দেওয়ার জন্য ভিক্ষুকে অবশ্যই সেই সীমার মধ্যে দাঁড়ানো হতে হবে। সীমার বাইরে দাঁড়িয়ে কেউ যদি তার অনুমোদন করে, তাহলে সেই বিস্তৃত করাটা বৈধ বা কার্যকর নয়। এই কথাটি দুটো প্রশ্নের জন্ম দেয় :

১) কোনো ভিক্ষু যদি সীমার বাইরে দাঁড়িয়ে তার অনুমোদন দেয়, তখন সেই বিস্তৃত করাটা কি শুধু তার জন্য অকার্যকর, নাকি অন্য যে-সব ভিক্ষু অনুমোদন দিয়েছে তাদের জন্যও অকার্যকর? গ্রন্থগুলো বিষয়টি সরাসরি উল্লেখ করে নি, তবে তারা মনে হয় ধরে নিয়েছে যে, কঠিন বিস্তৃত করাটা সেক্ষেত্রে শুধু সেই সীমার বাইরে দাঁড়িয়ে অনুমোদন দেওয়া ভিক্ষুর ক্ষেত্রে অকার্যকর। অন্য কথায়, সে তার সুবিধাগুলো লাভ করে না, কিন্তু যে-সব ভিক্ষু সীমার ভেতরে দাঁড়িয়ে কঠিন বিস্তৃত করার অনুমোদন দেয়, তারা সেই সুবিধাগুলো লাভ করে।

২) সীমার বাইরে দাঁড়ানো মানে কি বুঝাচ্ছে? অর্থকথামতে, এর মানে হচ্ছে অনুমোদনটি অবশ্যই বিহারের ঘেরার (উপচার-সীমা, অধ্যায়-১৮ দেখুন) মধ্যে করতে হবে। অন্য কথায়, এখানে সীমা বলতে আনুষ্ঠানিকভাবে অনুমোদিত সীমা হতে হবে এমন নয়, এটি হচ্ছে স্রেফ বিহার এলাকা মাত্র। অনুমোদন হিসেবে গণ্য হওয়ার জন্য অনুমোদনকারী ভিক্ষুকে অবশ্যই তখনো সেই বিহারে থাকতে হবে। ৰিনয-মুখ বলে যে, সীমার বাইরে দাঁড়ানো মানে হচ্ছে সে অন্য বিহারে বর্ষা কাটিয়েছে, কিন্তু আমরা আগেই বলেছি যে, পিটক তার এই কথাটি সমর্থন করে না।

অনুমোদনকারী ব্যক্তিকে অবশ্যই ভিক্ষু হতে হবে অথবা সে অবশ্যই বর্ষাবাস ভঙ্গ না করে কাটাতে হবে এমনটা মহাবর্গ স্পষ্ট করে বলেনি। তবে পরিবার স্পষ্ট বলে দিয়েছে যে, তাকে অবশ্যই একজন ভিক্ষু হতে হবে। এটি আরও বলেছে যে, কঠিন বিস্তৃত করা হয় দুজন ব্যক্তি দ্বারা, যে ভিক্ষু সেটি বিস্তৃত করে এবং যে ব্যক্তি তার অনুমোদন করে, আর যেহেতু মহাবর্গ কঠিন বিস্তৃত করার অনুমোদন দিয়েছে শুধু যে বর্ষাবাস সম্পন্ন করেছে সেই ভিক্ষুকে, তাই এর মানে হচ্ছে, যে ভিক্ষু তার অনুমোদন দিচ্ছে, সেই অনুমোদনটা বৈধ বলে গণ্য হওয়ার জন্য তাকে অবশ্যই বর্ষাবাস ভঙ্গ না করে কাটিয়েছে এমন ভিক্ষু হতে হবে।

পরিবারমতে, কঠিন বিস্তৃত করা এবং অনুমোদনের সাধারণ কয়েকটি প্রয়োজনীয় শর্ত হচ্ছে :

কঠিন বিস্তৃত করাটা অবশ্যই কথার মাধ্যমে জানাতে হবে (অর্থাৎ কঠিন বিস্তৃত করাটা বড় করে বলতে হবে, সামান্য চিন্তা বা ইশারাতে কাজ হবে না);

অনুমোদন দিতে হলে অবশ্যই কথার মাধ্যমে জানাতে হবে, এবং সেটি জানাতে হবে সীমার মধ্যে দাঁড়িয়ে, এবং অন্য ব্যক্তিকে (সাধারণত কঠিন বিস্তৃতকারী ভিক্ষুকে) অবশ্যই তার অনুমোদনটা জানাতে হবে।

পরিবারে নির্দিষ্ট করে দেওয়া পদ্ধতিটি নিম্নরূপ :

কোনো ভিক্ষু যদি অন্তর্বাস দিয়ে বিস্তৃত করতে চায়, তাহলে সে তার পুরোনো অন্তর্বাসের অধিষ্ঠান বাতিল করে নতুন অন্তর্বাসটি অধিষ্ঠান করবে এবং বড় করে বলবে :

ইমিনা অন্তরৰাসকেন কঠিনং অত্থরামি।

এর মানে হচ্ছে ‘এই অন্তর্বাস দিয়ে আমি কঠিন বিস্তৃত করছি।’ চীবর বা একাজিক দিয়ে কঠিন বিস্তৃত করার জন্য একই পদ্ধতি অনুসরণ করতে হবে এবং বলার ক্ষেত্রে ইমিনা অন্তরৰাসকেন-এর বদলে বলতে হবে ইমিনা উত্তরাসঙ্গেন; আর দোয়াজিক হলে ইমিনা অন্তরৰাসকেন-এর বদলে বলতে হবে ইমায সঙ্ঘাটিযা।

এরপর চীবর একাংশ করে সংঘের কাছে গিয়ে অঞ্জলিবদ্ধ হলে বলতে হবে,

অত্থতং ভন্তে [আৰুসো] সঙ্ঘস্স কঠিনং। ধম্মিকো কঠিনত্থারো। অনুমোদথ।

এর মানে হচ্ছে, ‘ভন্তেগণ [বন্ধুগণ], সংঘের কঠিন বিস্তৃত করা হয়েছে। কঠিন বিস্তৃত করাটা ধর্ম অনুসারে হয়েছে। এটি অনুমোদন করুন।’ ভিক্ষুরা প্রত্যেকেই তাদের চীবর একাংশ করে এবং অঞ্জলিবদ্ধ হয়ে বলবে,

অত্থতং ভন্তে [আৰুসো] সঙ্ঘস্স কঠিনং। ধম্মিকো কঠিনত্থারো। অনুমোদাম।

‘ভন্তে [বন্ধু], সংঘের কঠিন বিস্তৃত করা হয়েছে। কঠিন বিস্তৃত করাটা ধর্ম অনুসারে হয়েছে। আমরা এটি অনুমোদন করছি।’

Pv.XIV.4-এর সাথে বিকল্প একটি পদ্ধতির উল্লেখ করে, যেখানে কঠিন বিস্তৃতকারী ভিক্ষুটি সংঘের কাছে না গিয়ে প্রত্যেক ভিক্ষুর কাছে আলাদা আলাদাভাবে যেতে পারে অথবা ভিক্ষুদের ছোটো ছোটো দলের কাছে যেতে পারে এবং একই পদ্ধতি অনুসরণ করতে পারে, শুধু পার্থক্য হচ্ছে : সে যদি একজন ভিক্ষুর কাছে যায়, তাহলে অনুমোদথ-এর স্থলে অনুমোদসি বলতে হবে; এবং অনুমোদনকারী ভিক্ষু তখন অনুমোদাম (আমরা অনুমোদন করছি)-এর স্থলে অনুমোদামি (আমি অনুমোদন করছি) বলতে হবে।

ভিক্ষুদেরকে একজন একজন করে অনুমোদন করতে বলা, অথবা ছোটো ছোটো দলে অনুমোদন করতে বলার অনুমোদনটি থেকে দেখা যায়, কঠিন বিস্তৃত করাটা কোনো সংঘকর্ম নয়, বিস্তৃত করাটা বৈধ হওয়ার জন্য তাতে সমগ্র সংঘের উপস্থিতি বা অনুমোদনের দরকার হয় না। এটি একটি গুরুত্বপূর্ণ বিষয়। চীবর বানানো সম্পন্ন হওয়ার পরে সমগ্র সংঘকে সম্মিলিত করতে না পারলে সংঘের কোনো এক সদস্যের কাছে গিয়ে কঠিন বিস্তৃত করার জন্য তার অনুমোদন নিলেই সেটি যথাযথভাবে বিস্তৃত করা হয়ে যায়।

এই তথ্যের আলোকে, সঙ্ঘস্স কঠিনং বা সংঘের কঠিন বলতে প্রথমে সংঘ সম্মিলিতভাবে কঠিন চীবরের কাপড়টি একজনকে অর্পণ করেছে এই অর্থে সংঘ সেই কঠিনের মালিক বুঝায়, কিন্তু তার মানে এই নয় যে, কঠিন বিস্তৃত করতে গিয়ে সমগ্র সংঘ অংশগ্রহণ করছে বা কঠিনের সুবিধাগুলো লাভ করছে। উদাহরণস্বরূপ, এমনও হয়, যেখানে কঠিন চীবরের কাপড়টি একজনকে অর্পণ করার সংঘকর্মটির পরে এত ভিক্ষু সেই বিহার থেকে চলে যায় যে, বিহারে যারা থাকে তাদেরকে দিয়ে সংঘ পূরণ হয় না। (যে ভিক্ষুরা চলে গেছে তারা হয়তো দায়কদেরকে খুশি করতেই কর্মবাক্যতে অংশ নিয়েছে, কিন্তু চীবর বানানো বা কঠিনের সুবিধাগুলো গ্রহণের জন্য তাদের কোনো আগ্রহ নেই।) এ ক্ষেত্রে, অবশিষ্ট দলটি তখনো নতুন চীবর বানাতে পারে এবং সেটি দিয়ে কঠিন বিস্তৃত করতে পারে। (Pv.XIV.5 সঙ্ঘস্স কঠিনং এর আরেকটি ব্যাখ্যা দিয়েছে, কিন্তু এটি এতই সমস্যাবহুল, এবং সমস্যাটি এতই তাত্ত্বিক যে, আমি তার আলোচনাটি পরিশিষ্ট ৫-এর জন্য রেখে দিয়েছি।)

এমনও হয়, উপরে যেমনটা বলা হয়েছে, সংঘের সকল ভিক্ষু সফলভাবে বর্ষা সম্পন্ন করতে পারে নি। এ ক্ষেত্রে সকল ভিক্ষু কাপড়টি একজনকে অর্পণ করার সংঘকর্মে অংশগ্রহণ করতে পারে, কিন্তু কঠিন বিস্তৃত করার ফলগুলো শুধু যারা বর্ষা সম্পন্ন করেছে, তারাই পাবে।

আমরা যদি অর্থকথার মত অনুসরণ করি যে, পরবর্তী দিনের সূর্যোদয়ের আগেই কঠিন বিস্তৃত করতে হবে, সেখানেও একটি প্রাসঙ্গিক বিষয় আছে : সকালের কাছাকাছি সময়ে চীবর বানানো সম্পন্ন হলে, এবং বেশির ভাগ ভিক্ষু যদি তখন ঘুমাতে চলে যায়, তাহলে কঠিন বিস্তৃতকারী ভিক্ষুটি তাদের সবাইকে সূর্যোদয়ের আগে খুঁজে আনতে পারবে না। এ ক্ষেত্রে সে যাদেরকে অবশিষ্ট সময়ের মধ্যে খুঁজে আনতে সমর্থ হয়েছে, তাদেরকে জানানোর জন্য সে দায়বদ্ধ।

বিশেষ সুবিধা
কঠিন বিস্তৃত করার কাজে অংশগ্রহণকারীরা যে-সব বিশেষ সুবিধা পায়, পিটকে সেগুলো নিয়ে কিছুটা গড়বড় আছে। মৰ.৩০৬ বলে, কঠিনের বিশেষ সুবিধাগুলো পাঁচটি :

১) তারা অনুমতি না চেয়েই চলে যেতে পারে (পাচি.৪৬)।

২) তারা ত্রিচীবরের সবগুলো না নিয়েও কোথাও যেতে পারে (নিপা.২)।

৩) তারা গণভোজনে অংশগ্রহণ করতে পারে (পাচি.৩২)।

৪) তারা চীবর-কাপড় যতদিন প্রয়োজন হয় বা যতদিন ইচ্ছা হয় ততদিন রাখতে পারে, অধিষ্ঠান বা অংশীদারী মালিকানায় বিকপ্পন করতে হয় না (নিপা.১, নিপা.৩)।

৫) সেখানে যা-কিছু চীবর-কাপড় লাভ হয়, তা তাদের হয়। এর মানে হচ্ছে, তারা যে আবাসে বর্ষা কাটিয়েছে সেখানে সংঘকে দেওয়া যে-কোনো কাপড়ে তাদের একচ্ছত্র অধিকার আছে—দেখুন মৰ.৩৬৩, মৰ.৩৬৩। (মৰ.৩৭৯-এর অর্থকথা আরও যোগ করে যে, সেই আবাসে বর্ষা কাটিয়েছে যে সংঘ, সেই সংঘের উদ্দেশ্যে দানকৃত কাপড়গুলোর ক্ষেত্রেও এই সুবিধাটি প্রযোজ্য, অধ্যায়-১৮ দেখুন।) কোনো ভিক্ষু একাকী বর্ষাবাস কাটিয়ে অন্য কোনো বিহারের কঠিনে অংশগ্রহণ করলে, তখন ‘সেখানে' যা-কিছু চীবর লাভ হয় তা তার হয়। ‘সেখানে' বলতে বুঝাচ্ছে সে যে আবাসে বর্ষা কাটিয়েছে সেই আবাসে, যে আবাসে সে কঠিনে অংশগ্রহণ করেছে সেই আবাসে নয়। অর্থকথামতে, ‘সংঘকে দানকৃত’ কাপড়ের মধ্যে শুধু সংঘের উদ্দেশ্যে দানকৃত কাপড়ই বুঝাচ্ছে না, এর মধ্যে মৃত ভিক্ষুর চীবর, সংঘের জমি থেকে পাওয়া লাভ দিয়ে কেনা চীবর-কাপড় অথবা সংঘের অধিকারে বৈধভাবে আসা যে-কোনো চীবর-কাপড়ও অন্তর্ভুক্ত।

খেয়াল করুন যে, (১), (৩), (৪) ও (৫) নং সুবিধাগুলো চীবর-কাল বা চীবরের সময়ের সুবিধাগুলোর একটি বর্ধিত সংস্করণ মাত্র (অধ্যায়-১১ দেখুন)। তবে ২নং সুবিধাটি পুরোপুরিই কঠিনের সুবিধা, সেটি চীবরকাল হলেও আপনাআপনি আসে না।

চীবরকালের অবশিষ্ট যে একটি সুবিধা আছে তা কোনো একটা কারণে মৰ.৩০৬-এর মধ্যে অন্তর্ভুক্ত করে নি, আর সেটি হচ্ছে : নিমন্ত্রিত ভোজনের আগে অন্য কোথাও ভোজন করার (পাটিপাটি ভোজন বা পরম্পরা ভোজনের) বিরুদ্ধে যে বিধি আছে তা স্থগিত থাকে (পাচি.৩৩ দেখুন)। এখানেই ঝামেলাটা বেধেছে, কারণ পাচি.৩৩এ বিভঙ্গ বলেছে যে, এই বিধিটা শুধু বর্ষাকালের চতুর্থ মাস জুড়েই বাতিল হয়ে যায় না, বরং কঠিনের সুবিধাগুলো যতদিন পর্যন্ত থাকে, ততদিন পর্যন্ত সেটি কার্যকর হবে না। কোনো গ্রন্থেই এই গড়বড়ের কথা উল্লেখ নেই, তাই মৰ.৩০৬-এর তালিকাটি অসম্পূর্ণ, নাকি পাচি.৩৩-এ বিভঙ্গ ভুল বলেছে সে বিষয়ে সিদ্ধান্ত নিতে গিয়ে কোনো উদাহরণ পাওয়া যায় না। যেহেতু চীবর-দানের সময়ে (চীৰর-দান-সময) পাচি.৩৩ বাতিল করার অনুমোদনটা শিক্ষাপদে লিখিত আছে, আর যেহেতু অন্য সব ক্ষেত্রে এই সময়টা কঠিনের সুবিধাগুলো বর্তমান থাকা পর্যন্ত বর্ধিত করা হয়েছে, তাই আমরা ধরে নিতে পারি যে, মৰ.৩০৬-এর তালিকাটা অসম্পূর্ণ, এবং যারা কঠিন বিস্তৃত করার কাজে অংশগ্রহণ করেছে, তাদের জন্য ষষ্ঠ একটি সুবিধা আসলেই রয়েছে।

৬) তারা পরম্পরা ভোজনে অংশগ্রহণ করতে পারে, অর্থাৎ নিমন্ত্রিত ভোজনের আগে অন্য কোথাও ভোজন করতে পারে (পাচি.৩৩)।

Pv.XIV.1 মতে, যে ভিক্ষু কঠিন বিস্তৃত করেছে এবং যে ভিক্ষু কঠিন বিস্তৃত করাটা অনুমোদন করেছে তাদের উভয়ের জন্য এই বিশেষ সুবিধাগুলো প্রযোজ্য। যতক্ষণ পর্যন্ত নির্দিষ্ট কিছু শর্ত অনুকূল থাকে, ততক্ষণ পর্যন্ত এই সুবিধাগুলো বজায় থাকে, আর তা শীতকালের শেষ পর্যন্ত, অর্থাৎ প্রথম বর্ষার পরবর্তী পাঁচ মাস পর্যন্ত বজায় থাকে।

কঠিন অপসারণ
ভিক্ষুর কঠিনের সুবিধাগুলো শীতকাল শেষ হওয়ার আগেই দুভাবে শেষ হতে পারে, অর্থাৎ কঠিন অপসারিত হতে পারে :

১) বিহারের সকল ভিক্ষু যদি ইচ্ছাকৃতভাবে তাদের কঠিনের সুবিধাগুলো প্রত্যাহার করার সংঘকর্ম করে থাকে, সেই সংঘকর্মে যোগ দিলে তার কঠিন অপসারিত হয়ে যায়। এই সংঘকর্মের কর্মবাক্যটি পরিশিষ্ট ১-এ দেওয়া হয়েছে।

২) বিহারের বাধা (আৰাস-পলিবোধ) এবং চীবরের বাধা (চীৰর-পলিবোধ) না থাকলে তার কঠিন অপসারিত হয়ে যায়।

ৰিনয-মুখ ১নং পদ্ধতিতে উল্লিখিত সংঘকর্ম কোন কাজে আসতে পারে তা নিয়ে প্রশ্ন তুলেছে, কিন্তু কঠিনের সুবিধাগুলো প্রত্যাহার করে নেওয়ার সম্ভাব্য কয়েকটি কারণ আছে। কিছু কিছু সংঘ এই ভিত্তিতে সেটি করে যে, বিনয়বিধিগুলো পালনে শিথিলতা না করার অনেক গুণ বা মূল্য আছে, এমনকি শিথিল করাটা যেখানে অনুমোদিত সেখানেও শিথিল করা উচিত নয়। ফলে, কোনো অলস ভিক্ষু যদি শুধু কঠিনের সুবিধাগুলো লাভের জন্য সংঘে যোগ দিতে চায়, সংঘের এই মনোভাবটি তার জন্য বাধা হিসেবে কাজ করে। এই সুবিধাগুলো প্রত্যাহার করার আরেকটা কারণ হবে কঠিন বিস্তৃত করার পরে সংঘে নতুন ভিক্ষু যোগ দিলে তাদেরকে একটু অনুগ্রহ করার জন্য। কারণ এই সুবিধাগুলো প্রত্যাহার করা হলে কঠিনের সুবিধাগুলো প্রত্যাহার করা হলে নতুন ভিক্ষুরা সেই বিহারে সংঘের লাভকৃত সমস্ত কাপড়ের অংশ পাবে।

২নং পদ্ধতিতে, ফিরে আসার ইচ্ছে না করে বিহার ত্যাগ করলে ভিক্ষুর বিহারের বাধা শেষ হয়। মহাবর্গে বিশেষভাবে উল্লেখ করা না হলেও সেখানে কঠিন অপসারণের যে যে উপায়গুলো আছে পরিবার সেগুলো নিয়ে বিশ্লেষণ করেছে। সেই বিশ্লেষণ থেকে দেখা যায়, ভিক্ষু যদি শোনে, তার বিহারের ভিক্ষুরা কঠিনের সুবিধাগুলো প্রত্যাহার করার জন্য সংঘকর্ম করেছে, তাতেই তার বিহারের বাধা শেষ হয়ে যায়।

নতুন চীবর বানানো সমাপ্ত হলে, হারিয়ে গেলে, নষ্ট হলে, পুড়ে গেলে অথবা কাপড়ের আশা ব্যাহত হলে (অর্থাৎ আশানুরূপ কাপড় না পেলে) ভিক্ষুর চীবরের বাধা শেষ হয়।

মৰ.৭.১.৭ দেখিয়েছে যে, বাস্তবে কঠিন অপসারিত হওয়ার এই শর্তগুলো সব মিলিয়ে আটভাবে কার্যকর হতে পারে। যেমন :

১) চলে যাওয়ার কারণে;

২) (চীবর) ঠিকঠাক হওয়ার কারণে;

৩) (চীবর না বানানো অথবা ফিরে না আসার) সংকল্পের কারণে;

৪) (কাপড়টি) হারিয়ে যাওয়ার কারণে;

৫) (সুবিধাগুলো ঐকমত্যের ভিত্তিতে প্রত্যাহার করা হয়েছে) শোনার কারণে;

৬) (চীবর-কাপড়ের জন্য) আশাভঙ্গের কারণে;

৭) সীমার বাইরে চলে যাওয়ার কারণে;

৮) একত্রে মিলে সুবিধাগুলো অপসারণ করার কারণে।

১নং ও ৫নং কারণগুলোর ক্ষেত্রে চীবরের বাধা ইতিমধ্যেই শেষ হয়ে গেছে, তাই সেই সাথে বিহারের বাধাও শেষ হয়ে যায় দুটোর যে-কোনো একভাবে, অর্থাৎ ফেরার চিন্তা না করেই বিহার ত্যাগ করলে বিহারের বাধা শেষ হয়, অথবা সে ফেরার চিন্তা নিয়ে বিহার ত্যাগ করলেও পরে শোনে যে সংঘ কঠিনের সুবিধাগুলো প্রত্যাহারের সিদ্ধান্ত নিয়েছে, তাতেও বিহারের বাধা শেষ হয়। দুটো বাধা শেষ হয়ে যাওয়ায় কঠিন অপসারিত হয়ে যায়। ২নং, ৪নং এবং ৬নং কারণগুলোতে বিহারের বাধা ইতিমধ্যেই শেষ হয়ে গেছে, আর তাই চীবরের বাধা তিনটি উপায়ের যে-কোনোভাবে শেষ হলে যেমন : সে তার চীবর বানানো সম্পন্ন করলে, চীবর বানানোর জন্য প্রয়োজনীয় কাপড়টি হারিয়ে ফেললে, অথবা কাপড় লাভের আশা ভঙ্গ হলে, তার কঠিনও অপসারিত হয়ে যায়। ৩নং কারণটির ক্ষেত্রে দুটো বাধা একযোগে শেষ হয়, অর্থাৎ বিহার ত্যাগের পরে যখন সে না ফেরার সিদ্ধান্ত নেয় এবং চীবর না বানানোর সিদ্ধান্ত নেয় সেখানেই তার কঠিন অপসারিত হয়। ৮নং কারণে সংঘের অন্যান্য ভিক্ষুদের সুবিধাগুলো শেষ হওয়ার সাথে সাথে তার কঠিনের সুবিধাগুলোও শেষ হয়ে যায়। এটি মনে হয় সেই পরিস্থিতিকে নির্দেশ করছে যেখানে ভিক্ষু একটি সভায় অংশগ্রহণ করেছে যে সভায় কঠিনের সুবিধাগুলো আনুষ্ঠানিকভাবে প্রত্যাহার করা হয়েছে।

৭নং কারণটিতে সমস্যা আছে। অর্থকথা ও পরিবার সীমার বাইরে যাওয়া’কে বিহারের সীমার বাইরে যাওয়া হিসেবে নির্দেশ করেছে, কিন্তু তা মহাবর্গে দেওয়া উদাহরণগুলোর সাথে মেলে না। টীকা এখানে সীমা বলতে সুবিধাগুলোর সময়সীমাকে গ্রহণ করেছে। তাই সীমার বাইরে যাওয়া মানে হচ্ছে শীতকাল শেষ হয়ে যাওয়া, যেটি মহাবর্গের সাথে মেলে এবং অধিকতর যুক্তিসঙ্গত। তা না হলে, আটটি কারণের কোনোটিই এই সম্ভাবনার কথা বলে নি।

মৰ.৩১১-৩২৪ এই কারণগুলো থেকে সব মিলিয়ে সম্ভাব্য নব্বইটি পরিস্থিতি বিবেচনা করেছে, যার মধ্যে কয়েকটি উদাহরণ দেওয়া হয়েছে এই অধ্যায়ের বিধিবিধানের অংশে। এর সাথে, আরও একটু কল্পনা করলে অন্যান্য অনেক সম্ভাব্য পরিস্থিতিও বের করা যায়। সৌভাগ্যবশত এসব পরিস্থিতির সবগুলোই যে জানতে হবে এমন কোনো প্রয়োজন নেই। শুধু শীতকাল শেষ হওয়ার আগে কঠিন অপসারিত হওয়ার যে দুটো উপায় আছে সেগুলো মনে রাখলেই হলো। অর্থাৎ কঠিনের সুবিধাগুলো প্রত্যাহার করা হচ্ছে এমন কোনো সংঘকর্মে অংশগ্রহণ করা, অথবা ভিক্ষুর চীবরের বাধা ও বিহারের বাধা উভয়ই শেষ হওয়া, এই দুটো উপায় মনে রাখলেই জানা যাবে তার কঠিনের সুবিধাগুলো এখনো কার্যকর আছে নাকি নেই।

বিধিবিধান
আমি অনুমোদন করি যে, ভিক্ষুরা বর্ষাবাস থেকে বের হয়ে আসলে তখন তাদের দ্বারা কঠিন বিস্তৃত করা যাবে।—মৰ.৩০৬

‘কঠিনের কাপড় বানানোর মাসটি জানা উচিত’ এর মানে হচ্ছে বর্ষার শেষ মাসটি জানা উচিত।—Pv.XIV.4

কঠিন-কাপড়টি অর্পণের কর্মবাক্য—মৰ.৩০৭

কাপড়
ছয়টি বস্তু (ছয় ধরনের অনুমোদনযোগ্য কাপড়)—Pv.XIV.3.5

কাপড় প্রাপ্তির অযথার্থ পন্থা :

নিমিত্তকতেন—কৌশলের মাধ্যমে,

পরিকথকতেন—ঘুরিয়ে প্যাঁচিয়ে বলার মাধ্যমে।

কৌশল
সে এভাবে নিমিত্ত বা কৌশল অবলম্বন করে, ‘আমি এই কাপড় দিয়ে কঠিন বিস্তৃত করব।’ ঘোরানো-প্যাঁচানো কথাবার্তা : সে ঘোরানো-প্যাঁচানো কথা বলে (এই ভেবে), ‘এভাবে ঘুরিয়ে কথাবার্তা বলার মাধ্যমে আমি কঠিনের কাপড়টি উৎপন্ন করব।’—Pv.XIV.1

অযথাযথ ধরনের কাপড় :

কুক্কুকত—ধার করা হয়েছে এমন,

সন্নিধিকত—রাতে রেখে দেওয়া হয়েছে এমন,

নিস্সগ্গিয—বিসর্জিত হবে এমন—মৰ.৩০৮

রাতে রেখে দেওয়া হয়েছে এমন : কাজ করতে করতে রাতে রেখে দেওয়া হয়েছে (করণ-সন্নিধি), জমা করে রাতে রেখে দেওয়া হয়েছে (নিচয-সন্নিধি)।

বিসর্জিত হবে এমন : বানানোর সময় সূর্যোদয় হয়ে গেলে।—Pv.XIV.1

যথাযথ ধরনের কাপড় :

অহত—ময়লাবিহীন,

অহত-কপ্প—ময়লাবিহীন করা হয়েছে এমন,

পিলোতিকা—ন্যাকড়া,

পঙ্সুকূল—ফেলে দেওয়া হয়েছে এমন,

আপণিক—বণিক/দোকানদার থেকে, দোকানের দরজা থেকে নেওয়া হয়েছে এমন।

কাপড় প্রাপ্তির যথাযথ পন্থা : কৌশলের মাধ্যমে নয়, ঘোরানো প্যাঁচানো কথার মাধ্যমে নয়।

যথাযথ ধরনের কাপড় : ধার করা নয়, রাতে রেখে দেওয়া কাপড় নয়, বিসর্জিত হবে এমন কাপড় নয়।—মৰ.৩০৯

গ্রহীতা
আটটি গুণে সমন্বিত ব্যক্তি কঠিন বিস্তৃত করতে সমর্থ : সে প্রাথমিক কাজগুলো জানে, অপসারণ, অধিষ্ঠান, বিস্তৃতকরণ, কারণ, বাধা, প্রত্যাহার এবং পুরস্কারগুলো জানে।—Pv.XIV.3.7

চীবর বানানো
শুধু—

-  উল্লিখিত—চিহ্ন দেওয়া,

-  ধোৰন—ধোয়া,

-  চীৰর-ৰিচারণ—কাপড় হিসাব করা,

-  ছেদন—কাটা,

-  বন্ধন—বাঁধা,

-  ওৰট্টিককরণ—ভাঁজ করা,

-  কণ্ডূসকরণ—জোড়া দেওয়া,

-  দল্হিকম্মকরণ—দৃঢ় বা মজবুত করা,

-  অনুৰাতকরণ—পাড় দেওয়া,

-  পরিভণ্ডকরণ—(পাড়ের প্রান্তের জন্য) দৃঢ় করণ,

-  ওৰড্ডেয্যকরণ—তালি দেওয়া,

-  কম্বলমদ্দন—অপর্যাপ্ত রং করা দ্বারা কঠিন বিস্তৃত হয় না।—মৰ.৩০৮

অযথাযথ পোশাক : পাঁচটি বা তারও বেশি অংশে বিভক্ত করে এবং মণ্ডল কেটে সেদিনই বানানো হয়েছে এমন চীবর বা একাজিক, অথবা অন্তর্বাস, অথবা দোয়াজিক বাদে যে-কোনো কিছু।—মৰ.৩০৮

যথাযথ পোশাক : পাঁচটি বা তারও বেশি অংশে বিভক্ত করে এবং মণ্ডল কেটে সেদিনই বানানো হয়েছে এমন চীবর বা একাজিক, অথবা অন্তর্বাস, অথবা দোয়াজিক।—মৰ.৩০৯

সাতটি প্রাথমিক কাজ : ধোয়া, কাপড় হিসাব করা, কাটা, বাঁধা, সেলাই করা, রং করা, অনুমোদনযোগ্য করা।—Pv.XIV.3.4

বিস্তৃত করা ও অনুমোদন
কঠিনের অযথাযথ বিস্তৃতকরণ : অনুমোদনযোগ্য করা হয় নি এমন চীবর দিয়ে কঠিন বিস্তৃত করা—মৰ.৩০৯

অযথাযথ প্রক্রিয়া : যদি কোনো ব্যক্তি দ্বারা বিস্তৃত করা না হয়; যদিও সবকিছু ঠিকমতো করা হয়েছে, কিন্তু কেউ একজন সীমার বাইরে দাঁড়িয়ে তা অনুমোদন করেছে।—মৰ.৩০৮

কঠিনের যথাযথ বিস্তৃতকরণ : অনুমোদনযোগ্য করা হয়েছে এমন চীবর দিয়ে কঠিন বিস্তৃত করা—মৰ.৩০৯

যথাযথ প্রক্রিয়া : যদি কোনো ব্যক্তি দ্বারা বিস্তৃত করা হয়; সবকিছু ঠিকমতো করা হয়েছে, এবং কেউ একজন সীমার ভেতরে দাঁড়িয়ে তা অনুমোদন করেছে।—মৰ.৩০৯

(নতুন চীবর) অধিষ্ঠান—Pv.XIV.3.4

বিস্তৃতকরণ : কথার মাধ্যমে বলা—Pv.XIV.3.4

কঠিনের বিস্তৃতকরণ কার্যকর হয় শুধু যদি : অনুমোদন দেওয়ার সময় সে সীমার মধ্যে দাঁড়িয়ে থাকে, কথার মাধ্যমে জানায়, কথার মাধ্যমে অন্যকে জানায়।—Pv.XIV.3.8

তিনটি উপায়ে কঠিনের বিস্তৃতকরণ কার্যকর হয় না : লক্ষ্যবস্তুতে ত্রুটি, সময়ের ত্রুটি, বানানোতে ত্রুটি।—Pv.XIV.3.9

সংঘের কঠিন বিস্তৃতকারী ভিক্ষুকে (কাপড়টি) একটি প্রস্তাব ও একটি ঘোষণাযুক্ত সংঘকর্মের মাধ্যমে দিতে হবে। তার সেটি ধুয়ে, মসৃণ করে (এটি শুধু এই তালিকার মধ্যে আছে), হিসাব করে, কেটে সেলাই করে, রং করে এবং অনুমোদনযোগ্য করে সেটি দিয়ে কঠিন বিস্তৃত করতে হবে। যদি সে দোয়াজিক দিয়ে কঠিন বিস্তৃত করতে চায়, তাহলে তার পুরোনো দোয়াজিকের অধিষ্ঠান বাতিল করতে হবে, নতুন দোয়াজিকটি অধিষ্ঠান করতে হবে এবং কথার মাধ্যমে বলতে হবে, ‘এই দোয়াজিকটি দিয়ে আমি কঠিন বিস্তৃত করছি।’ (অন্য দুটো চীবরের বেলায়ও একই।) সংঘের কাছে গিয়ে চীবর একাংশ করে, হাত অঞ্জলিবদ্ধ করে বুকের কাছে হৃদয়ের উপর ধরে রেখে বলতে হবে, ‘ভন্তেগণ, সংঘের কঠিন বিস্তৃত করা হয়েছে। কঠিনের বিস্তৃতকরণ ধর্মানুসারে হয়েছে। এটি অনুমোদন করুন।’ ভিক্ষুদের তখন তাকে উদ্দেশ্য করে বলা উচিত, ‘সংঘের কঠিন বিস্তৃত করা হয়েছে। কঠিনের বিস্তৃতকরণ ধর্মানুসারে হয়েছে। আমরা এটি অনুমোদন করছি।’ (বিকল্প পদ্ধতিতে, সে প্রত্যেক ভিক্ষুর কাছে অথবা ভিক্ষুদের ছোটো ছোটো দলের কাছে গিয়ে একইভাবে বলতে পারে।)—Pv.XIV.4

সংঘ পাটিমোক্খ আবৃত্তি করে না, দল পাটিমোক্খ আবৃত্তি করে না, ব্যক্তি পাটিমোক্খ আবৃত্তি করে থাকে। যদি সংঘ পাটিমোক্খ আবৃত্তি না করে, দল পাটিমোক্খ আবৃত্তি না করে, ব্যক্তি পাটিমোক্খ আবৃত্তি করে, তাহলে পাটিমোক্খ আবৃত্তি সংঘের দ্বারা হয় না, দলের দ্বারা হয় না, বরং পাটিমোক্খ আবৃত্তি ব্যক্তির দ্বারাই হয়ে থাকে। কিন্তু সংঘের ঐকমত্যের মধ্য দিয়ে, দলের ঐকমত্যের মধ্য দিয়ে, এবং ব্যক্তি কর্তৃক আবৃত্তির মাধ্যমে পাটিমোক্খ সংঘের দ্বারা আবৃত্তি হয়... দলের দ্বারা আবৃত্তি হয়... ব্যক্তির দ্বারা আবৃত্তি হয়। একইভাবে সংঘ কঠিন বিস্তৃত করে না, দল কঠিন বিস্তৃত করে না, ব্যক্তিই কঠিন বিস্তৃত করে থাকে। কিন্তু সংঘের অনুমোদনের মাধ্যমে, দলের অনুমোদনের মাধ্যমে, এবং ব্যক্তি কর্তৃক বিস্তৃত করার মাধ্যমে সংঘ দ্বারা... দল দ্বারা... ব্যক্তি দ্বারা কঠিন বিস্তৃত হয়ে থাকে।—Pv.XIV.5 (পরিশিষ্ট ৫ দেখুন)

কঠিনের সুবিধা
কার কঠিন বিস্তৃত? দুজন ব্যক্তির কঠিন বিস্তৃত : যে বিস্তৃত করে এবং যে তা অনুমোদন করে।—Pv.XIV.1

তোমরা যখন কঠিন বিস্তৃত করবে, তখন পাঁচটি জিনিস যথাযথ হবে : অনুমতি ব্যতীত চলে যাওয়া (পাচি.৪৬ দেখুন), (পূর্ণ ত্রিচীবর) না নিয়ে চলে যাওয়া (নিপা.২ দেখুন), দলীয় ভোজন (পাচি.৩২), চীবর-কাপড় (অধিষ্ঠান করা হয় নি এমন) যতদিন প্রয়োজন/ইচ্ছা রাখা (নিপা.১ ও ৩ দেখুন), এবং সেখানে যে-সব চীবর-কাপড় উৎপন্ন হবে সেগুলো তাদেরই (মৰ.৩৬৩, এবং মৰ.৩৭৯ দেখুন)।—মৰ.৩০৬

এমনও হয় যেখানে কোনো ভিক্ষু একাকী বর্ষাবাস করে। সেখানে লোকজন ‘আমরা সংঘকে দিচ্ছি,’ (বলে) চীবর-কাপড় দেয়। আমি অনুমোদন করি যে, সেগুলো কঠিনের অপসারণ না হয় পর্যন্ত তার একার।—মৰ.৩৬৩

সেই সময় ইসিদাস ভন্তে এবং ইসিভত্ত ভন্তে এই দুজন স্থবির ভাই শ্রাবস্তীতে বর্ষাবাস করে কোনো এক গ্রামের বিহারে গেলেন। লোকজন ‘বহুদিন পরে অবশেষে স্থবিরেরা আসলেন' এই বলে তাদেরকে চীবর-কাপড়সহ খাদ্যদ্রব্য দিল। আবাসিক ভিক্ষুরা স্থবিরদ্বয়কে জিজ্ঞেস করল, ‘ভন্তেগণ, আপনাদের আসার কারণে সংঘের কাছে এই চীবর-কাপড় উৎপন্ন হয়েছে। আপনারা কি তার ভাগ নিতে সম্মতি দেবেন?’ স্থবিরেরা বললেন, ‘আমরা ভগবানের শেখানো ধর্মকে যেভাবে বুঝেছি, এই চীবর-কাপড়গুলো কঠিনের অপসারণ না হয় পর্যন্ত শুধু তোমাদেরই।’—মৰ.৩৬৩

সেই সময় তিনজন ভিক্ষু রাজগৃহে বর্ষাবাস করছিল। সেখানে লোকজন ‘আমরা এটি সংঘকে দিচ্ছি,’ এই বলে তাদেরকে চীবর-কাপড় দিল। সেই ভিক্ষুদের মনে এই চিন্তা জাগল, ‘ভগবানের দ্বারা এটি প্রজ্ঞাপ্ত করা হয়েছে যে, সংঘ হতে হলে কমপক্ষে চারজনের একটি দল হতে হবে। কিন্তু আমরা তো তিনজন মাত্র। অথচ এই লোকেরা ‘আমরা এটি সংঘকে দিচ্ছি,’ এই বলে চীবর-কাপড় দিল। এখন এগুলো নিয়ে আমাদের কীভাবে কী করা উচিত?’ সেই সময় অনেক স্থবির- নীলবাসী ভন্তে, সাণবাসী ভন্তে, গোপক ভন্তে, ভগু ভন্তে, এবং ফলিদসন্দান ভন্তে পাটলিপুত্রে মোরগ উদ্যানে (Rooster park—কুক্কুটারাম) বাস করছিলেন। তাই ভিক্ষুরা পাটলিপুত্রে গিয়ে স্থবিরদেরকে জিজ্ঞেস করল। স্থবিরেরা বললেন, ‘আমরা ভগবানের শেখানো ধর্মকে যেভাবে বুঝেছি, এই চীবর-কাপড়গুলো কঠিনের অপসারণ না হয় পর্যন্ত শুধু তোমাদেরই।’—মৰ.৩৬৩

কঠিনের অপসারণ

কঠিনের দুটো বাধা আছে। কোন দুটো? আবাস বাধা এবং চীবর বাধা।

সেখানে আবাস বাধা কীভাবে হয়? এমনও হয় যেখানে কোনো ভিক্ষু কোনো একটি আবাসে বাস করছে অথবা সেই আবাসে থাকতে আগ্রহী এবং সে চলে যায় (এই ভেবে), ‘আমি ফিরে আসব।’ এভাবেই আবাস বাধা হয়।

কীভাবে চীবর বাধা হয়? এমনও হয় যেখানে কোনো ভিক্ষুর চীবর অসমাপ্ত, অথবা অর্ধসমাপ্ত অথবা তার চীবর-কাপড়ের আশা এখনো ভঙ্গ হয় নি। এভাবেই চীবর বাধা হয়।

এই হচ্ছে কঠিনের জন্য দুটো বাধা।—মৰ.৩২৫

কঠিনের দুটো অ-বাধা আছে। কোন দুটো? আবাস অ-বাধা এবং চীবর অ-বাধা।

আর সেখানে কীভাবে আবাস অ-বাধা হয়? এমনও হয় যেখানে কোনো ভিক্ষু সেই আবাস থেকে পরিত্যাগের ভাব নিয়ে, মুক্তির ভাব নিয়ে, (ফিরে আসার) ইচ্ছার অভাব নিয়ে চলে যায়, ‘আমি ফিরব না।’ এভাবেই আবাস অ-বাধা হয়।

আর কীভাবে চীবর অ-বাধা হয়? এমনও হয় যেখানে কোনো ভিক্ষুর চীবর সমাপ্ত হয়, অথবা হারিয়ে যায়, নষ্ট হয়, পুড়ে যায়, অথবা তার চীবর-কাপড় পাওয়ার আশাভঙ্গ হয়। এভাবেই চীবর অ-বাধা হয়।

এই দুটো হচ্ছে কঠিনের জন্য অ-বাধা।—মৰ.৩২৫

কঠিন কীভাবে অপসারিত হয়? এই আটটি কারণ হচ্ছে কঠিনের অপসারণের কারণ : চলে যাওয়ার মাধ্যমে পৌঁছানো, (চীবর) মিটমাট হওয়ার মাধ্যমে পৌঁছানো, (চীবর না বানানো অথবা না ফেরার) সিদ্ধান্তের মাধ্যমে পৌঁছানো, (চীবর) হারিয়ে যাওয়ার মাধ্যমে পৌঁছানো, (সুবিধাগুলো সমাপ্ত করার ঐকমত্যের বিষয়টি) শোনার মাধ্যমে পৌঁছানো, (চীবর-কাপড়ের জন্য) আশাভঙ্গের মাধ্যমে পৌঁছানো, সীমার বাইরে যাওয়ার মাধ্যমে পৌঁছানো, একসাথে অপসারণ করা।—মৰ.৩১০

কিছু উদাহরণ :

১) কোনো ভিক্ষু কঠিন বিস্তৃত হয়ে গেছে এমন সময়ে বানানো সমাপ্ত হয়েছে এমন চীবর নিয়ে চলে যায় এই ভেবে : ‘আমি আর ফিরব না।’ সেই ভিক্ষুর চলে যাওয়ার মাধ্যমে তার কঠিনের অপসারণ হয়ে যায়।

২) কোনো ভিক্ষু কঠিন বিস্তৃত হয়ে গেছে এমন সময়ে একটি চীবর-কাপড় (যেটা দিয়ে এখনো চীবর বানানো হয় নি) নিয়ে চলে যায়। সীমার বাইরে গিয়ে তার এই চিন্তা জাগে : ‘আমি এই চীবরটা এখানেই বানাব, আমি আর ফিরব না।’ সে চীবর বানায়। চীবরটি মিটমাট বা সমাপ্ত হওয়ার মাধ্যমে সেই ভিক্ষুর কঠিন অপসারণ হয়ে যায়।

৩) কোনো ভিক্ষু কঠিন বিস্তৃত হয়ে গেছে এমন সময়ে একটি চীবর-কাপড় নিয়ে চলে যায়। সীমার বাইরে গিয়ে তার এই চিন্তা জাগে : ‘আমি চীবরটাও বানাব না, ফিরেও আসব না।’ সেই সিদ্ধান্ত নেওয়ার মধ্য দিয়েই সেই ভিক্ষুর কঠিন অপসারণ হয়ে যায়।

৪) কোনো ভিক্ষু কঠিন বিস্তৃত হয়ে গেছে এমন সময়ে একটি চীবর-কাপড় নিয়ে চলে যায়। সীমার বাইরে গিয়ে তার এই চিন্তা জাগে : ‘আমি এই চীবরটা এখানেই বানাব, আমি আর ফিরব না।’ সে চীবর বানায়। চীবরটি বানানোর সময়ে সেটি হারিয়ে যায়। সেই চীবরটি হারিয়ে যাওয়ার মাধ্যমে সেই ভিক্ষুর কঠিন অপসারণ হয়ে যায়।

৫) কোনো ভিক্ষু কঠিন বিস্তৃত হয়ে গেছে এমন সময়ে একটি চীবর-কাপড় নিয়ে ‘আমি ফিরে আসব,’ এই ভেবে চলে যায়। সীমার বাইরে গিয়ে সে চীবর বানায়। চীবরটি বানানো সমাপ্ত হলে সে শোনে যে, ‘তারা বলাবলি করছে, সেই বিহারের ভিক্ষুরা নাকি কঠিনের অপসারণ করেছে।’ তা শোনার মাধ্যমে সেই ভিক্ষুর কঠিন অপসারণ হয়ে যায়।—মৰ.৩১১

৬) কোনো ভিক্ষু কঠিন বিস্তৃত হয়ে গেছে এমন সময়ে চীবর-কাপড় পাওয়ার আশা নিয়ে চলে যায়। সীমার বাইরে গিয়ে তার মনে এই চিন্তা জাগে : ‘আমি চীবর-কাপড়ের আশায় এখানেই থাকব। আমি আর ফিরব না।’ তার চীবর-কাপড়ের আশা ভঙ্গ হয়। আশাভঙ্গের মাধ্যমে সেই ভিক্ষুর কঠিন অপসারণ হয়ে যায়।—মৰ.৩১৬-৩১৮

৭) কোনো ভিক্ষু কঠিন বিস্তৃত হয়ে গেছে এমন সময়ে একটি চীবর-কাপড় নিয়ে ‘আমি ফিরে আসব,’ এই ভেবে চলে যায়। সীমার বাইরে গিয়ে সে চীবর বানায়। চীবরটি বানানো সমাপ্ত হলে সে ‘আমি ফিরব, আমি ফিরব,’ এই ভেবে বিহারের বাইরে সময় কাটায়, একটা সময়ে কঠিন অপসারণ হয়ে যায়। তখন (সময়) সীমার বাইরে যাওয়ার মাধ্যমে সেই ভিক্ষুর কঠিন অপসারণ হয়ে যায়।

৮) কোনো ভিক্ষু কঠিন বিস্তৃত হয়ে গেছে এমন সময়ে একটি চীবর-কাপড় নিয়ে ‘আমি ফিরে আসব,’ এই ভেবে চলে যায়। সীমার বাইরে গিয়ে সে চীবর বানায়। চীবরটি বানানো সমাপ্ত হলে সে ‘আমি ফিরব, আমি ফিরব,’ ভেবে সে কঠিনের অপসারণে উপস্থিত হয়। অন্য ভিক্ষুদের কঠিনের অপসারণের সাথে সাথেই তারও কঠিন অপসারিত হয়ে যায়।—মৰ.৩১১

কঠিনের অপসারণের কর্মবাক্য—ভিক্ষুণী পাচি.৩০।

* * *


 

অধ্যায়—১৮
সংঘ কর্মকর্তা
ভদ্দালি সুত্তং (মনি.২.২.৫) থেকে জানা যায়, সাধারণভাবে বুদ্ধ বড়োসড়ো সংঘের চেয়ে ছোটখাটো সংঘকেই ধর্মচর্চার সহায়ক বলে পছন্দ করতেন। তা সত্ত্বেও বুদ্ধের আমলে বড় বড় সংঘ গড়ে উঠেছিল, মাঝেমধ্যে সেগুলো থেকে ভালো ফল আসতো (উদাহরণস্বরূপ আনাপানস্সতিসুত্তং, মনি.৩.২.৮ দেখুন), মাঝেমধ্যে আসতো না (মহাবর্গের ১০ম অধ্যায় দেখুন)। উভয় ক্ষেত্রেই সংঘের বিশাল আকারের কারণে তার ব্যবস্থাপনার বোঝা বা চাপও বহুগুণে বেড়ে গিয়েছিল। এ সকল বোঝাকে একটু হালকা করতে বুদ্ধ সংঘকে কর্মকর্তা নিয়োগ করার অনুমতি দিয়েছিলেন, যাদের কাজ ছিল সংঘের আকার বৃদ্ধির সাথে সাথে পাল্লা দিয়ে বেড়ে চলা দুটো দায়িত্বের তদারকি করা : বস্তুগত লাভ বরাদ্দ দেওয়া বা বণ্টন করা এবং কাজের তদারকি করা।

অন্তত দুটো ঘটনায় বুদ্ধ বস্তুগত লাভকে ঘু-এর সাথে তুলনা করেছেন (মীল্হকসুত্তং, সনি.২.৬.১.৫; মহাসুপিনসুত্তং, অনি.৫.২০.৬), কিন্তু তা সত্ত্বেও এ ধরনের ঘু যখন বিলিবণ্টন করা হয়, সেক্ষেত্রে কেউ যদি দেখে যে তার ভাগে কম পড়েছে, তখন খুব কম ব্যক্তিই আছে যে নিজেকে বঞ্চিত মনে করবে না। আর সেই সাথে, যে-সব দায়কেরা সংঘের স্টোরে বস্তুগত লাভ দান করে, তারা যদি দেখে যে, তাদের দানকে ঘুয়ের মতো ব্যবহার করা হচ্ছে, তাহলে স্বাভাবিকভাবেই তাদের মন খারাপ হওয়ার কথা। এ কারণেই সংঘের মধ্যে শান্তি ও সম্প্রীতি বজায় রাখার জন্য এবং সংঘের শুভাকাঙ্খীদের কাছ থেকে অব্যাহত শুভকামনার স্বার্থে সংঘের সম্পত্তির যথাযথ ব্যবস্থাপনা এতটা গুরুত্বপূর্ণ। মালামাল গ্রহণ ও সংরক্ষণ করতে গিয়ে অবশ্যই যত্নশীল হতে হবে যাতে অবহেলার কারণে সেগুলো নষ্ট না হয় বা হারিয়ে না যায়। অন্যথায় দাতাদের শ্রদ্ধাবোধ পাতলা হয়ে যাবে এবং ভবিষ্যতে দানের সম্ভাবনা হারিয়ে যাবে। সংঘের সদস্যদের মাঝে লহুভণ্ড বা হালকা বা সস্তা মালামাল ভাগ করে দেওয়ার সময় এবং তাদেরকে গরুভণ্ড বা ভারী অথবা দামি মালামাল সাময়িক ব্যবহারের জন্য দেওয়ার সময় অবশ্যই বিশেষ যত্নশীল হতে হবে যেন প্রত্যেকে তার ন্যায্য ভাগ পায়। অন্যথায় বৈষম্য তখন অসম্প্রীতির সৃষ্টি করবে, আর অসম্প্রীতি থেকে এমন পরিবেশ সৃষ্টি হবে যা ধর্মচর্চার পরিপন্থি। তাই সংঘের মাঝে এবং সেই সাথে সংঘ ও দায়কদের মাঝে নির্ঝঞ্ঝট একটি সম্পর্কের জন্য ভিক্ষুদেরকে অবশ্যই সংঘ-সম্পত্তির প্রতি দায়িত্বপূর্ণ মনোভাব গ্রহণ করতে হবে।

সংঘের কাজের বেলায়, সংঘের ঘরবাড়িগুলো যাতে ভালো মেরামত করা হয় তার জন্য অবশ্যই ব্যবস্থা গ্রহণ করতে হবে। শ্রামণ ও বিহারের সেবকরা কাজ করার সময় অবশ্যই তাদের উপর তদারকি করতে হবে যেন তারা ভালোভাবে কাজ শেষ করে। তা না হলে অব্যবস্থাপনার লক্ষণ শীঘ্রই প্রকট হয়ে দেখা দেবে, যা সংঘের মাঝে অসন্তোষের সৃষ্টি করবে তো বটেই, সেই সাথে সংঘের বাইরেও অসন্তোষের কারণ হয়ে দাঁড়াবে।

ছোটখাটো সংঘগুলোতে এর সদস্যরা এসব ব্যাপারগুলো অনানুষ্ঠানিকভাবে তদারকি করতে পারে। কিন্তু বৃহত্তর সংঘ হলে তখন একটা আনুষ্ঠানিক জবাবদিহিতা প্রয়োজন হয়। দায়দায়িত্ব স্পষ্টভাবে দেখিয়ে দেওয়া হয় নি এমন যে-কোনো ক্ষেত্র অবহেলিত হয়ে থাকে অথবা খাপছাড়াভাবে দেখাশোনা হয়ে থাকে। কোনো একটা ব্যাপারে যদি প্রত্যেকেরই দায়িত্ব থাকে তখন সেটি অস্বাস্থ্যকর ও মাত্রাতিরিক্ত গুরুত্ব পায়, কেননা সভা ও আলোচনায় যে সময় ব্যয় হয় তা মনের প্রশিক্ষণে বড় বাধা হয়ে দাঁড়ায়। এ কারণেই বুদ্ধ সংঘকে দায়দায়িত্বগুলো কয়েকজন ভিক্ষুর হাতে ন্যস্ত করার অনুমোদন দিয়েছেন, যাতে সংঘের অবশিষ্টরা আসল বিষয়ে মন দিতে পারে : অর্থা‌ৎ উচ্চতর শীল, উচ্চতর সমাধি এবং উচ্চতর প্রজ্ঞাতে মন দিতে পারে। যে-সব কর্মকর্তাদের উপর এসব কাজ ন্যস্ত করা হয়, তাদের মাঝে পদাধিকার ও মর্যাদাগত কোনো তারতম্য নেই। প্রত্যেকেই তার নিজ নিজ পরিমণ্ডলে সর্বময় এবং চূড়ান্ত কর্তা। তাই দীর্ঘ সভা ও আলোচনাতে সময় কাটানো থেকে সে মুক্ত থাকে। তাই সেও তার নিজের চর্চাতে অনেক বেশি সময় দিতে পারে।

যদিও আদর্শ পদ্ধতি হচ্ছে ভিক্ষুদের মাঝ থেকে কর্মকর্তা বাছাই করা, কিন্তু পাচি.১৩ এবং পাচি.৮১ থেকে দেখা যায় অনুপসম্পন্ন লোকজন যেমন : শ্রামণ ইত্যাদিকেও কর্মকর্তা হিসেবে বেছে নেওয়া যায়।

বস্তুগত লাভের ব্যবস্থাপনার জন্য পিটক প্রত্যেক সংঘকে কর্মকর্তা নিয়োগের অনুমোদন করে, যারা নিম্নোক্ত দ্রব্যগুলোর তদারকি করবে :

চীবর-কাপড় (চীবর-কাপড় গ্রহীতা, চীবর-কাপড় রক্ষক, স্টোরের রক্ষক বা ভাণ্ডাগারিক, চীবর-কাপড় বণ্টনকারী, কাপড় (বর্ষা-স্নানবস্ত্র) প্রদানকারী);

খাদ্য (ভোজন নির্দেশক, যাগু বণ্টনকারী, ফল বিতরণকারী, অপ্রধান-খাদ্য বণ্টনকারী);

আবাস (আবাস প্রদানকারী (সেনাসন-গাহাপক), আবাস নির্দেশক (সেনাসন-পঞ্ঞাপক)); এবং

বিবিধ দ্রব্যসামগ্রী (ভিক্ষাপাত্র প্রদানকারী, ছোটখাটো জিনিসপত্র প্রদানকারী)।

প্রত্যেক সংঘ সংঘের কাজের তদারকির জন্য কর্মকর্তা নিয়োগ করতে পারে যারা বিহারের সেবকদের কাজ এবং শ্রামণদের কাজগুলো দেখাশোনা করবে।

এ ছাড়াও সংঘ কোনো একটি ভবন নির্মাণের জন্য ভিক্ষুদেরকে নিয়োগ দিতে পারে, যদিও সঠিকভাবে বলতে গেলে এসব ভিক্ষু সংঘকর্মকর্তা হিসেবে গণ্য হয় না।

প্রত্যেক সংঘকর্মকর্তার জন্য পিটকে তাদের যোগ্যতার তালিকা দেওয়া আছে, যেগুলো সেই কাজে নিযুক্ত হতে গেলে প্রার্থীকে অবশ্যই পূরণ করতে হবে এবং এতে সে নিযুক্ত হলে কীভাবে তার কর্তব্যগুলো পালন করবে তার কিছু হালকা-পাতলা নির্দেশনা দেওয়া আছে। আমরাও এখানে সেই একই ধাঁচে আলোচনা করব, প্রথমে সমস্ত সংঘকর্মকর্তাদের জন্য প্রযোজ্য সাধারণ যোগ্যতাগুলো নিয়ে কথা হবে, এরপর থাকবে বিশেষ বিশেষ ক্ষেত্রে তাদের কর্তব্যগুলো। অর্থকথা পিটকের এই দিক-নির্দেশনাগুলোকে বাড়িয়ে নিয়ে সুপারিশের একটি দীর্ঘ তালিকা করেছে যেখানে প্রায় সবধরনের কল্পনাযোগ্য পরিস্থিতিকে অন্তর্ভুক্ত করা হয়েছে। যদিও এই সুপারিশগুলো পালনের বাধ্যবাধকতা নেই, আর কয়েকটি ক্ষেত্রে সেগুলো পিটকের সাথে সাংঘর্ষিক, তবুও সেগুলো এসব ব্যাপারে বহু প্রজন্মের অভিজ্ঞতাকে তুলে ধরেছে। তাই আমরা এখানে এসব সুপারিশের বেশ বিস্তারিত তথ্য দেব, বিশেষ করে সবচেয়ে গুরুত্বপূর্ণ সংঘকর্মকর্তাদের কর্তব্যগুলোর ক্ষেত্রে, যেমন : কাপড় ও খাদ্যদ্রব্য বণ্টন এবং আবাস প্রদানের দায়িত্বে থাকা কর্মকর্তাদের জন্য। সেই সাথে আমরা অর্থকথার সুপারিশগুলোকে পিটকের কথাগুলো থেকে পরিষ্কারভাবে আলাদা করে রাখব, যাতে কোনটা পালনে বাধ্যবাধকতা আছে, কোনটাতে নেই তার একটা স্পষ্ট একটা সীমারেখা বজায় রাখা যায়।

শুরুতেই একটি বিষয় বলা ভালো যে, পিটক ও অর্থকথার মধ্যে যেক্ষেত্রে বড় একটি পার্থক্য রয়েছে তা হচ্ছে, অর্থকথা সব সময়ই বেশি করে সুপারিশ করেছে যে, সম্পত্তি বণ্টন করতে হবে সিনিয়রিটি অনুসারে। পিটক যেখানে চীবর-কাপড় বণ্টন করার সুপারিশ করেছে লটারির মাধ্যমে এবং আবাস নির্দেশকারীকে প্রশংসা করেছে কারণ সে বিহারের আবাসগুলোতে সমমনা ভিক্ষুদেরকে আবাসের নির্দেশ করে দিয়েছে, সেখানে অর্থকথা উভয় ক্ষেত্রেই পিটকের দিক-নির্দেশনাকে অমান্য করে সেরা কাপড় ও সেরা আবাসটি সবচেয়ে সিনিয়র ভিক্ষুদেরকে দেওয়ার সুপারিশ করেছে।

এই অধ্যায়টি পড়তে গিয়ে মনে রাখবেন যে, পিটকের দিক-নির্দেশনা এবং অর্থকথার সুপারিশগুলো করা হয়েছে সকল ভিক্ষুর প্রতি, সেগুলো কেবল সংঘ কর্তৃক নিযুক্ত কর্মকর্তার প্রতি নয়। পাচি.১৩-এর বিভঙ্গ দেখিয়ে দেয় যে, আনুষ্ঠানিকভাবে নিযুক্ত কর্মকর্তার অনুপস্থিতিতে অন্যান্য ভিক্ষুরাও কর্মকর্তাদের দায়িত্বগুলো গ্রহণ করতে পারে। প্রকৃতপক্ষে ছোটো ছোটো সংঘগুলোর জন্য স্বাভাবিক নিয়ম হচ্ছে এসব দায়িত্ব পালনকারী ভিক্ষুরা আনুষ্ঠানিকভাবে নিযুক্ত নয়। তার পরিবর্তে অধ্যক্ষই তাদেরকে নিযুক্ত করবেন, অথবা তাদের সতীর্থরা তাদেরকে অনানুষ্ঠানিক ঐকমত্যের ভিত্তিতে সেই দায়িত্বগুলো নিতে উ‌ৎসাহিত করবে। এসব ক্ষেত্রে সংশ্লিষ্ট দায়িত্বগুলোর জন্য পিটকের দিক-নির্দেশনাগুলো তখনো প্রযোজ্য। সেই সাথে যারা সংঘের সম্পত্তির ভাগ গ্রহণ করে, তাদের জানা থাকা উচিত কোন কোন বিষয়গুলো কর্মকর্তাকে অবশ্যই বিবেচনায় নিতে হয় যাতে তারা বুঝতে পারে তাদের ভাগটি কখন ন্যায্য এবং কখন ন্যায্য নয়।

সংঘকর্মকর্তাদের সাধারণ যোগ্যতা
সকল সংঘকর্মকর্তাকে অবশ্যই চার ধরনের পক্ষপাত থেকে মুক্ত থাকতে হবে, সেগুলো হচ্ছে : লোভমূলক পক্ষপাত, বিদ্বেষমূলক পক্ষপাত, মোহমূলক পক্ষপাত, এবং ভয়মূলক পক্ষপাত। অর্থকথা এই পক্ষপাতগুলোকে দুজন কর্মকর্তার সম্ভাব্য আচরণের উদাহরণের মাধ্যমে ব্যাখ্যা করেছে : চীবর-কাপড় গ্রহণকারী এবং চীবর-কাপড় বিতরণকারী। কোনো চীবর-কাপড় গ্রহণকারী হয়তো আগে যারা এসেছে তাদের কাছ থেকে চীবর গ্রহণ না করে যারা পরে এসেছে তাদের কাছ থেকে চীবর গ্রহণ করতে পারে, কারণ তারা তার আত্মীয় ইত্যাদি; অথবা সে কোনো কোনো দাতাকে বেশি সুবিধা দিতে পারে; অথবা লোভবশত দানগুলোকে নিজের দিকে দেওয়ার জন্য নির্দেশ করতে পারে। এভাবে সে তার লোভমূলক পক্ষপাত দেখাতে পারে। যারা পরে এসেছে তাদের কাছ থেকে সে প্রথমে দান গ্রহণ করে এবং আগে যারা এসেছে তাদের কাছ থেকে পরে দান গ্রহণ করে, অথবা গরিব লোকদেরকে অবজ্ঞা দেখিয়ে বিদ্বেষমূলক পক্ষপাত দেখাতে পারে। সে স্মৃতিহীন ও অসতর্ক থেকে মোহমূলক পক্ষপাত দেখাতে পারে। আর যে-সব উচ্চপদস্থ লোকজন পরবর্তীতে এসেছে তাদের কাছ থেকে তাদের পদমর্যাদার ভয়ে প্রথমে তাদের কাছ থেকেই দান গ্রহণ করা, এই হচ্ছে ভয়মূলক পক্ষপাত। চীবর-কাপড় বিতরণকারী হয়তো তার বন্ধুদের পালা না আসলেও তাদেরকে দামি কাপড় দিতে পারে যা লোভমূলক পক্ষপাতের প্রদর্শন। যাদের দামি কাপড় লাভের পালা, তাদেরকে বিদ্বেষমূলক পক্ষপাতের মাধ্যমে সস্তা কাপড় দিতে পারে। আর সে এতই মূর্খ হয় যে, কাপড় ভাগ করা ও বিতরণ করার প্রক্রিয়াগুলোও সে জানে না, এই হচ্ছে তার মোহমূলক পক্ষপাতের প্রদর্শন। আর ভয়মূলক পক্ষপাত হচ্ছে তীক্ষ্ণ জিহ্বাধারী নবীন ভিক্ষুদের ভয়ে ভীত হয়ে তাদের পালা না আসলেও তাদেরকে দামি কাপড় দেওয়া।

এই চার ধরনের পক্ষপাত থেকে মুক্ত থাকা ছাড়াও একজন সংঘকর্মকর্তাকে অবশ্যই তার কাজের দায়িত্বগুলোর ব্যাপারে বিজ্ঞ হতে হবে। সে যদি তার সম্মতি দেয়, একমাত্র তবেই সংঘ তাকে আনুষ্ঠানিকভাবে তার পদে নিযুক্ত করতে পারে। প্রত্যেকটি ক্ষেত্রে কর্মবাক্যতে একটি প্রস্তাব ও একটি ঘোষণা থাকে, যদিও কোনো একটি অজ্ঞাত কারণে অর্থকথা বলে যে, সামান্য একটি ঘোষণাও যথেষ্ট হবে। কয়েকটি সাধারণ সংঘকর্মের কর্মবাক্য পরিশিষ্ট ১ দেওয়া হয়েছে।

চীবর-কাপড় কর্মকর্তা
পিটক অনুমোদন করে যে, সংঘকে দেওয়া কাপড়ের দানগুলো ব্যবস্থাপনার দায়িত্বটি পাঁচজন কর্মকর্তার মাঝে ভাগ করে দিতে হবে : একজন হচ্ছে কাপড় দান গ্রহণের জন্য, একজন হচ্ছে সেগুলো গুছিয়ে তুলে রাখার জন্য, একজন হচ্ছে সেগুলো যে স্টোরে রাখা হয়েছে সেই স্টোরটা পাহারা দেওয়ার জন্য, একজন হচ্ছে সেগুলো বিতরণের জন্য, আর একজন হচ্ছে স্নানবস্ত্র দেওয়ার জন্য। ৰিনয-মুখ পরামর্শ দেয় যে, তুলনামূলকভাবে ছোটখাটো কোনো সংঘ হলে এসব কাজের জন্য একজন ভিক্ষুই যথেষ্ট। শুধু কোনো বড়োসড়ো বিহারে এই কাজগুলো আলাদা আলাদা ব্যক্তি করার প্রয়োজন দেখা দেয়, সেক্ষেত্রে কর্মকর্তাদের পরস্পরের মধ্যে কাজের সমন্বয় করার বাড়তি একটা দায়িত্ব যোগ হয়। অর্থকথা অনেকটা মনে করিয়ে দেওয়ার মতো করে উল্লেখ করে যে, কর্মকর্তাদের মাঝে লোভ অথবা অসন্তোষকে জাগিয়ে তুলতে বুদ্ধ এই দায়িত্বগুলো সৃষ্টি করে দেননি, বরং কাপড়গুলো যাতে ন্যায্যভাবে এবং যথাযথভাবে সবার কাছে ভাগ করা যায় তা নিশ্চিত করার কাজে সংঘকে সহায়তা করার জন্যই বুদ্ধ এগুলোর সৃষ্টি করে দিয়েছেন।

গ্রহণ ও জমা করা
অর্থকথা বলে যে, চীবর-কাপড় গ্রহীতাকে আদর্শগতভাবে ভালো শীল ও আচরণ অনুশীলনকারী হওয়া উচিত; তার হওয়া উচিত বিজ্ঞ, স্মৃতিমান এবং মনোজ্ঞ কণ্ঠ ও পরিষ্কার উচ্চারণে আশীর্বাদ দিতে সমর্থ হওয়া উচিত যাতে দাতাদের মনে শ্রদ্ধা ও বিশ্বাস জাগে। নিয়োগ করার পরে তাকে বিহারের এমন একটা অংশে জায়গা দেওয়া উচিত যাতে দাতাদের পক্ষে তাকে খুঁজে পাওয়া সহজ হয়।

পিটক কোনো একটা ভবন বা বাড়িকে বিহারের স্টোরঘর হিসেবে আনুষ্ঠানিকভাবে নির্ধারিত করাটা অনুমোদন করে। অর্থকথা পরামর্শ দেয় যে, স্টোরঘরটি এমন একটা বাড়িতে হতে হবে, যেটা বিহারের কেন্দ্রস্থল বা মধ্যবর্তী স্থান থেকে দূরে অবস্থিত, যেটি সাধারণত একত্রিত হওয়ার বা সম্মিলিত হওয়ার জায়গা নয়, এবং যেটি শ্রামণ ও বিহারের সেবকশূন্য (এই ভয়ে যে, তারা হয়ত কাপড় চুরি করতে পারে)। সেই সাথে, এটি আবার বিহারের একদম দূরবর্তী প্রান্তেও হওয়া উচিত নয় যেখানে বাইরে থেকে চোরেরা সহজে ঢুকতে পারবে। স্টোরঘরটা নির্ধারণকালে সেটি যে সীমায় অবস্থিত, ভিক্ষুদেরকেও সেই একই সীমায় অবস্থিত হওয়া উচিত। অন্য কথায়, বিহারের যদি একটি মূল সীমা ও তার অধীনস্থ আরেকটি ছোটো সীমা থাকে, সেক্ষেত্রে স্টোরঘরটি কোনো মূল সীমার মধ্যে হলে ভিক্ষুদের সেই স্টোরঘরটিকে নির্ধারণ করার জন্য সেই মূল সীমার মধ্যেই সম্মিলিত হওয়া উচিত।

অর্থকথামতে, স্টোররক্ষকের দায়িত্ব হচ্ছে স্টোরঘরকে পরিদর্শন করা সেখানে ছাদে বা চালে কোনো ফুটো হয়েছে কি না, দেয়ালে অথবা মেঝেতে কোনো ফুটো হয়েছে কি না যেখান দিয়ে পানি, ইঁদুর অথবা উইপোকা ইত্যাদি প্রবেশ করতে পারে, আর সেরূপ দেখলে তার সেটি মেরামত করার ব্যবস্থা নেওয়া। তার স্টোরঘরের জানালাগুলো শীতকালে বন্ধ রাখা উচিত যাতে কাপড়ে ছাতা না পড়ে বা ছত্রাক না জন্মায়, আর গরমকালে জানালা খোলা রাখা উচিত যাতে বাতাস ঢুকতে পারে। যদিও এই পদটি সৃষ্টি করা হয়েছিল চীবর-কাপড়কে সুরক্ষা দেওয়ার জন্য, তবে পিটকের ছড়িয়ে ছিটিয়ে থাকা বিভিন্ন অনুচ্ছেদে (যেমন, চুৰ.৩২৮) দেখা যায় যে, অন্যান্য দ্রব্যসামগ্রী যেমন : ছাবেক ও ছোটখাটো জিনিসগুলোও স্টোরঘরে রাখা যায়, অতএব স্টোররক্ষককে সেগুলোরও দেখাশোনা করা উচিত।

চীবর-কাপড় গ্রহণকারী, চীবর-কাপড় রক্ষক, এবং স্টোরঘর রক্ষকের একটি সাধারণ দায়িত্ব হচ্ছে দানকৃত কাপড়টি বিশেষ ধরনের কি না (যেমন, সেটি সময়ের চীবর নাকি অসময়ের চীবর (কাল-চীৰর বা অকাল-চীৰর ) দেখুন নিপা.৩), আর সেটি কার জন্য বা কাকে উদ্দেশ্য করে দেওয়া হয়েছে। পিটকে আটটি উপায় দেখানো হয়েছে যেগুলোর মাধ্যমে দাতা তার কাপড় দান করতে পারে :

১. সীমার মধ্যে,

২. চুক্তির মধ্যে,

৩. যেখানে খাদ্য প্রস্তুত হচ্ছে,

৪. সংঘকে,

৫. উভয় সংঘকে,

৬. বর্ষাবাসকারী সংঘকে,

৭. নির্দেশ করে দিয়ে, এবং

৮. একক কোনো ব্যক্তিকে।

এই আটটি বিষয় নিয়ে বিস্তারিত আলোচনা করা হবে চীবর-কাপড় বিতরণকারীর দায়িত্ব সম্পর্কে আলোচনাকালে। অন্যান্য চীবর-কাপড় কর্মকর্তাদের কেবল এসব নামগুলো জানাটাই যথেষ্ট হবে যাতে তারা নিশ্চিত হতে পারে যে, তারা এর মধ্য দিয়ে দাতার ইচ্ছাকে যতটা সম্ভব পরিষ্কার বুঝে নিয়েছে, এবং তারা এরপর সেই বিশেষ ধরনের কাপড়টি অথবা ভিন্ন কোনো দলকে দান করার কাপড়টি আলাদাভাবে রেখে দিতে পারে। এতে চীবর-কাপড় বিতরণকারীর পক্ষে দাতার ইচ্ছানুসারে কাপড়টি বিতরণ করার কাজে সহায়ক হবে।

বিতরণ
চীবর-কাপড় বিতরণকারীর জন্য পিটকের দিক-নির্দেশনাগুলো দুটো প্রধান ভাগে বিভক্ত : সাধারণ বিতরণ প্রক্রিয়া এবং বিশেষ দলকে দেওয়া চীবর-কাপড়ের জন্য নির্দিষ্ট নির্দেশনাবলি।

সাধারণ বিতরণ প্রক্রিয়াটি নিম্নরূপ : প্রথমে কাপড়গুলোকে কোনটা কোন ধরনের কাপড় সে অনুসারে সাজান এবং সেগুলোর আনুমানিক মূল্য কত হবে তা ভেবে নিন। এরপর আকর্ষণীয় ও অনাকর্ষণীয় কাপড়গুলোকে মিশিয়ে ভাগ ভাগ করে নিন যাতে প্রত্যেক ভাগে সমান মূল্যমানের কাপড় থাকে, এরপর প্রত্যেকটি ভাগকে বান্ডিল হিসেবে বেঁধে নিন। কাপড় পাবার যোগ্য সকল ভিক্ষু ও শ্রামণদেরকে জড়ো হতে বলুন, তাদেরকে এক একটা দলে সাজান এবং কাপড়ের বান্ডিলগুলোকে তাদের সামনে সাজিয়ে রেখে দিন। শ্রামণদেরকে অর্ধেক বান্ডিল দেওয়া যায়। কোনো ভিক্ষু যদি ভ্রমণের উদ্দেশ্যে যাত্রা করে থাকে, তাকে আগেভাগে একটি বান্ডিল দেওয়া যায়, আর সে যদি সংঘকে কোনো ধরনের উপকার করে থাকে, তাহলে তাকে তার ভাগের চেয়েও বেশি দেওয়া যায়। কাপড়ের বান্ডিলগুলোতে যদি সমমূল্যমানের হিসেবে সাজানোর শত চেষ্টা সত্ত্বেও কোনো অসাম্যতা থেকে থাকে, তাহলে তারপরেও কোনোভাবে সেই অসাম্যতা পূরণ করার উপায় খুঁজে বের করুন এবং এরপর ভিক্ষুদেরকে লটারি টানার ব্যবস্থা করুন।

অর্থকথাতে এই পদ্ধতি নিয়ে অনেক কিছু বলা আছে। কাপড়গুলোকে কোনটা কোন ধরনের কাপড় সে অনুসারে সাজাতে গিয়ে সেগুলোকে কর্কশ ও মিহি কাপড়ের স্তূপ, ফাঁকা বুনন ও ঠাসা বুননের কাপড়ের স্তূপ, ভারী ও হালকা, ব্যবহৃত এবং অব্যবহৃত কাপড়ের স্তূপ হিসাবে সাজান। এরপর কাপড়ের আলাদা আলাদা ভাগ বানান, প্রত্যেকটি কাপড়ের ভাগে যেন আকর্ষণীয় ও অনাকর্ষণীয় কাপড়ের মিশ্রণ যতটা সম্ভব সমপরিমাণে থাকে তা নিশ্চিত করুন। একজন একজন করে দেওয়ার সময় না থাকলে প্রতি বান্ডিলে দশটি ভাগ ঢুকিয়ে দিন এবং ভিক্ষুদেরকে দশজন দশজন করে আলাদা আলাদা দলে ভাগ করুন। এবার দলগুলোকে লটারি টানতে বলুন, লটারির মাধ্যমে কোন দল কোন বান্ডিল পাবে তা নির্ধারণ করুক। এরপর প্রত্যেক দলের মধ্যে এক একজন ভিক্ষুকে আলাদা আলাদা করে লটারি টানতে বলুন তাদের কে কোন ভাগটা পাবে তা নির্ধারণের জন্য।

শ্রামণদের বেলায় : অকাল-চীবর বিতরণের সময় কোনো শ্রামণ যদি নিজের মত করে থাকে, অথবা কেবল তার আচার্যকে সেবাযত্ন করে, তাকে অর্ধেক ভাগ দিন। সে যদি পুরো সংঘের জন্য কাজ করে, তাকে সম্পূর্ণ ভাগ দিন। কাল-চীবর বা সময়ের চীবর বিতরণের সময় সবাইকে সমান ভাগ দিন। বর্ষাবাসের কাপড় বিতরণের সময় শ্রামণদেরকে তাদের ভাগের বিনিময়ে কাজ আদায় করে দিন, যেমন—তাদেরকে ঝাড়ু বানাতে বলুন, কিন্তু তারা যদি আপত্তি জানায় যে, তারা এমনিতেই সব ধরনের কাজ করে থাকে, যেমন : যাগু গরম করা, ভাত রান্না করা, খাদ্য ভাজা করা, তাহলে আর উচ্চবাচ্য না করে তাদেরকে সম্পূর্ণ ভাগ দিয়ে দিন।

কোনো ভিক্ষু যদি কোনো কাফেলা বা শকটদলের সাথে ভ্রমণে যাওয়ার বন্দোবস্ত করে থাকে, এবং সম্পূর্ণ বিতরণের জন্য থাকার সময় তার নেই, সেক্ষেত্রে কেবল সেখানকার পুরো সংঘ সেখানে সেই বিতরণীতে উপস্থিত হওয়ার পরে তবেই তাকে তার ভাগ দিন। তার ভাগটি যদি অন্যদের চেয়ে সামান্য বেশি বা কম হয়, তাহলে তা কীভাবে সামলাতে হবে তা নিয়ে অর্থকথা দুটো পরস্পর বিরোধী নির্দেশনা দিয়েছে। একটি অনুচ্ছেদে এটি বলেছে যে, ভাগে যদি সামান্য কম হয়ে থাকে, তাহলে চীবর-বিতরণকারীর তা পূরণ করে দেওয়ার কোনো দরকার নেই, আর ভাগে যদি সামান্য বেশি হয়ে থাকে, তাহলে সেই ভিক্ষুরও তার জন্য ক্ষতিপূরণ দেওয়ার দরকার নেই। এরপর এর কয়েক লাইন পরে এটি আবার বুদ্ধের উদ্ধৃতি দিয়ে বলেছে যে, সংঘ বা দলের জিনিসের ক্ষেত্রে '‍সামান্য' বলে কোনো কিছু নেই, আর তাই বুদ্ধ এমন অসাম্যতার অনুমোদন করেন একমাত্র যদি ক্ষতিপূরণ দেওয়া হয়। তাই পিটক অনুযায়ী, ভিক্ষু যদি তার ভাগের চেয়ে সামান্য বেশি পেয়ে যায়, তাহলে সেজন্য তার ক্ষতিপূরণ দেওয়া উচিত।

বিতরণকারীকে দু-ধরনের অসাম্যতার কথা অবশ্যই মাথায় রাখতে হবে : কাপড়ের ক্ষেত্রে অসাম্যতা এবং ব্যক্তির ক্ষেত্রে অসাম্যতা।

কাপড়ের ক্ষেত্রে অসাম্যতা : কাপড় ভাগ করে দেওয়ার পরে, যদি কয়েক টুকরো কাপড় বেঁচে যায় যেগুলো সবার মধ্যে ভাগ করে দেওয়ার জন্য যথেষ্ট নয়, সেগুলোকে ছোটো ছোটো টুকরো করে কাটুন, তবে চার বাই আট আঙুলের চেয়ে বেশি ছোটো না হয় যেন, এরপর সেগুলো যতজনকে সম্ভব ভাগ করে দিন। প্রাচীন অন্ধক অর্থকথা এখানে যোগ করে যে, এটি করা হয়ে গেলে যারা অতিরিক্ত কাপড় পায় নি তাদের ভাগে ভিক্ষুর ব্যবহার্য অন্যান্য উপযুক্ত দ্রব্য দিয়ে দিন। সেই ভাগগুলো যারা যারা স্বেচ্ছায় নিতে চায় তাদেরকে দিন, এরপর অবশিষ্ট ভাগগুলো লটারি টেনে ভাগ করে দিন।

ব্যক্তির ক্ষেত্রে অসাম্যতা : কোনো দলে হয়তো দশজনের বদলে আটজন বা নয়জন হতে পারে। তখন সেই দলকে আট বা নয়টি ভাগের একটি বান্ডিল দিয়ে দিন। সেই দলের ভিক্ষুরা তাদের ভাগ নিয়ে সন্তুষ্ট হলে এবার বাকি দলগুলো অবশিষ্ট বান্ডিলগুলোর কে কোনটা পাবে তার জন্য লটারি টানা উচিত।

নির্দিষ্ট দল
উপরোক্ত আটটি উপায়ে দানকৃত কাপড়গুলোর ব্যাপারে পিটক নিম্নোক্ত নির্দেশনা দিয়েছে :

১. দাতা যদি সীমার মধ্যে দেয়, তখন সেই সীমার মধ্যে যতজন ভিক্ষু থাকে, ততজনের মধ্যে কাপড়টা ভাগ করে দিতে হবে।

২. ‍‍'দাতা যদি চুক্তির মধ্যে দেয়' এই কথাটি সে-সব ক্ষেত্রে প্রযোজ্য যেখানে কয়েকটি বিহার মিলে তাদের লাভগুলো একত্রে জড়ো করার চুক্তি করেছে। একটি আবাসে যাই দেওয়া হোক না কেন তা সেই চুক্তিতে থাকা অন্যান্য সকল আবাসের মধ্যে ভাগ করে দেওয়া হয়।

৩. 'যেখানে খাদ্য প্রস্তুত করা হয়' সেখানে যদি দাতা দান করে, সেই দানটা দাতা যে-সমস্ত বিহারগুলো নিয়মিত দান দেয় তার সবগুলোতে ভাগ করে দিতে হবে।

৪. দাতা যদি সংঘকে দান দেয়, সেটি কেবল সেই বিহারের আবাসিক ভিক্ষুদেরকে নয়, বরং সেই বিতরণীতে উপস্থিত সমগ্র ভিক্ষুসংঘের সদস্যদের মাঝে ভাগ করে দিতে হবে। কোনো বিহারের ভিক্ষুরা যদি কঠিন বিস্তৃত করে থাকে, তাহলে কঠিনের অপসারণ না হওয়া পর্যন্ত সেই বিহারে সংঘের জন্য দানকৃত সকল কাপড় যারা সেই নির্দিষ্ট কঠিনের সুবিধা লাভ করেছে শুধু তাদের কাছে যাবে, সেগুলো আর অন্য কারো কাছে যাবে না। কোনো ভিক্ষু যদি একাকী বর্ষাবাস করে, এবং 'সংঘের জন্য কাপড়' দান পেয়ে থাকে, তার কঠিন অপসারণ না হওয়া পর্যন্ত সেগুলো তারই হয়। বর্ষার বাইরে একাকী থাকাকালে সে যদি 'সংঘের জন্য' কাপড় দান পায়, সে সেই কাপড় নিজের জন্য অধিষ্ঠান করতে পারে। সে তার কাপড়টি অধিষ্ঠানের আগেই যদি সেখানে অন্য কোনো ভিক্ষু এসে হাজির হয়, তখন তার অবশ্যই সেই আগন্তুক ভিক্ষুর সাথে কাপড় ভাগাভাগি করতে হবে। সেই দুজন ভিক্ষু তাদের ভাগগুলো কে কোনটা পাবে তা লটারি টেনে নির্ধারণের আগেই যদি তৃতীয় কোনো ভিক্ষু আসে, তাদের তখন অবশ্যই তাকেও ভাগ দিতে হবে। লটারি টানার আগেই যদি চতুর্থ ভিক্ষু আসে, তখন তারা যদি না চায়, সেই চতুর্থজনকে তার ভাগ না দিলেও চলবে।

৫. দাতা যদি উভয়সংঘকে উদ্দেশ্য করে দিয়ে থাকে, তখন অর্ধেক ভাগ দিতে হবে ভিক্ষুসংঘকে এবং বাকি অর্ধেক দিতে হবে ভিক্ষুণীসংঘকে, তাদের সংঘের আকার ছোটো বা বড় যাই হোক না কেন।

৬. দাতা যদি বর্ষাবাসকারী সংঘকে উদ্দেশ্য করে দান দেয়, তখন কাপড়টি সেই বিহারে যারা সেই বর্ষাটা কাটাচ্ছে অথবা কাটিয়েছে তাদের মাঝে ভাগ করতে হবে। সেই বিহারে বর্ষাবাস করে নি এমন ভিক্ষু সেই বিহার থেকে ভাগ গ্রহণ করলে ভিক্ষুর দুক্কট হয়। কোনো ভিক্ষু যদি বর্ষাটা দুটো বিহারে কাটায়, সেক্ষেত্রে সে যদি সময়টা দুটো বিহারে সমানভাগে কাটায়, তখন সে প্রত্যেক বিহার থেকে আধা-ভাগ করে গ্রহণ করতে পারে। সে যদি একটাতে বেশি সময় কাটিয়েছে এমন হয়, আর অন্যটিতে একটু কম সময় কাটিয়েছে, তখন সে যেখানে বেশি সময় কাটিয়েছে সেখান থেকে পুরো ভাগ গ্রহণ করতে পারে এবং আপাতদৃষ্টিতে, অন্য বিহার থেকে কিছুই গ্রহণ করতে পারে না। কোনো ভিক্ষু বর্ষা কাটিয়েছে কিন্তু কাপড় বিতরণের আগেই যদি সে পাগল হয়ে যায়, ভূতগ্রস্ত হয়, অথবা সংঘ থেকে সাময়িক বহিষ্কৃত হয়, অন্য ভিক্ষুর তার পক্ষ হয়ে তার ভাগটা নিয়ে রেখে দেওয়া উচিত এবং সে ভালো হয়ে গেলে অথবা তার সাময়িক বহিষ্কারাদেশ তুলে নেওয়া হলে তাকে দিয়ে দেওয়া উচিত। কাপড় বিতরণের আগে কোনো ভিক্ষু যদি মারা যায়, রংকাপড় ত্যাগ করে, অথবা সত্যিকার ভিক্ষু নয় বলে স্বীকার করে, তার ভাগটা সংঘের হবে। কাপড় গ্রহণের আগে বা পরে কিন্তু সেটি বিতরণের আগে যদি সংঘ বিভক্ত হয়ে যায় বা সংঘভেদ হয়ে যায়, তাহলে সেই কাপড় সংঘের উভয় পক্ষের সকল ভিক্ষুদের মাঝে সমানভাবে ভাগ করে দিতে হবে। তবে দাতা যদি সংঘভেদের পরে কোনো একটা পক্ষকে উদ্দেশ্য করে কাপড় ইত্যাদি দান দেয় এবং বলে যে, এই দান হচ্ছে সেই পক্ষের জন্য, তখন সেটি শুধু সেই পক্ষের জন্য, সেটি আর অন্যপক্ষের সাথে ভাগাভাগি করা যাবে না।

৭. দাতা যদি নির্দেশিত হয়ে দান দেয়, সেই নির্দেশটা যাগু, ভোজন, অপ্রধান খাদ্য, চীবর-কাপড়, বাসস্থান বা ওষুধের নামে নির্দেশিত হতে পারে। পিটকে এই বিষয়ে আর কিছু বলা নেই, তবে অর্থকথা এটিকে ব্যাখ্যা করেছে, নিচে দেখুন।

৮. দাতা যদি কোনো একক ভিক্ষুকে দেয়, দাতা যাকে বলেছে সেটি তার কাছেই যাবে।

অর্থকথা এই নির্দেশনাগুলোকে এভাবে সম্প্রসারিত করেছে :

১. সীমার মধ্যে দেওয়া : পনের প্রকার সীমা আছে, যার মধ্যে কয়েকটি আমরা ইতিমধ্যেই অধ্যায়-১৩তে দেখেছি :

-  খণ্ড সীমা;

-  বিহার সীমা বা উপচার সীমা (বিহারে ঘেরা থাকলে সেই ঘেরার মধ্যকার এলাকা; ঘেরা না থাকলে বিহারের সীমানার চারদিকে দুই লেড্ডুপাত (৩৬ মিটার) পর্যন্ত এলাকা);

-  সম-সম্পর্ক সীমা বা সমান-সংবাস সীমা (এর মধ্যে সেই সীমার মধ্যেকার সকল বদ্ধ সীমা ও খণ্ড সীমা অন্তর্ভুক্ত);

-  ত্রিচীবর-থেকে-দূরে-বাস-না-করা (তিচীৰর-অৰিপ্পৰাস) সীমা;

-  লাভ সীমা (কোনো রাজা বিহারের চারদিকে কোনো একটা এলাকার উ‌ৎপন্ন শস্য বা পণ্য সেই বিহারকে দিলে সেই এলাকাকে বলা হয় লাভ সীমা);

-  গ্রাম সীমা;

-  শহর সীমা;

-  নগর সীমা;

-  ধনু-দৈর্ঘ্য সীমা (অরণ্যের মধ্যে প্রযোজ্য সীমা);

-  পানি-ছিটানো সীমা (কোনো হ্রদ, নদী অথবা সাগর-মহাসাগরের মধ্যে সীমা);

-  জেলা বা প্রদেশ সীমা;

-  দেশ সীমা;

-  রাজ্য সীমা (একজন রাজার শাসনাধীন সীমা, যার মধ্যে একের অধিক দেশ থাকতে পারে);

-  দ্বীপ সীমা;

-  চক্রবাল সীমা (চক্রবালকে ঘিরে থাকা পর্বতগুলোর মধ্যবর্তী সবটুকু এলাকা (!))।

কোনো দাতা যদি বলে, 'আমি এই কাপড়টা x সীমার ভিক্ষুদেরকে দিচ্ছি,' এটি তখন সেই সীমার সকল ভিক্ষুদের অধিকারে যাবে, কিন্তু সেই সীমার বাইরের ভিক্ষুদের কাছে নয়। কোন ধরনের সীমা, সেটি যদি দাতা নির্দিষ্ট করে না দেয়, তাহলে কাপড় গ্রহণকারী ভিক্ষুর তাকে আরও নির্দিষ্ট করে বলার জন্য বলা উচিত। সে যদি বিভিন্ন প্রকারের সীমা সম্পর্কে না বোঝে, এবং শুধু বলে, ‍'সীমার মধ্যে', তাহলে সেই কাপড়টি বিহার সীমার ভিক্ষুদেরকে দিন, অর্থা‌ৎ বিহারের সীমানার মধ্যে থাকা ভিক্ষুদেরকে দিন।

২. চুক্তির মধ্যে দেওয়া : যেহেতু বিহারগুলো কীভাবে তাদের লাভকে একত্র করবে সে ব্যাপারে চুক্তি কীভাবে করা হবে, পিটকে তার কোনো নির্দেশনা দেওয়া নেই, তাই অর্থকথা নিম্নোক্ত পদ্ধতিতে সাধারণ একটি ঘোষণার পরামর্শ দেয়। x বিহারের ভিক্ষুরা যদি y বিহারের ভিক্ষুদের সাথে তাদের লাভ ভাগাভাগি করতে চায়, তাদের x বিহারে গিয়ে দেখা করা উচিত। (কোনো গ্রন্থই বিষয়টি নিয়ে সরাসরি আলোচনা করেনি, তবে এটি মনে হয় যথাযথ হবে যে, y বিহারে যে-সব ভিক্ষু থাকে, তাদেরও সেই চুক্তিটা গ্রহণ বা প্রত্যাখান করার জন্য উপস্থিত থাকা উচিত।) ভিক্ষুদের একজনের y-এর ভিক্ষুদেরকে লাভ ভাগাভাগি করার কারণ সম্পর্কে বলা উচিত, এবং এরপর তিনবার ঘোষণা করা উচিত, ‍'এই বিহার ও ঐ বিহারকে একটি একক-লাভ সীমাতে পরিণত করার জন্য সংঘ রাজি বা একমত।'

৩. খাদ্য যেখানে প্রস্তুত হয় সেখানে দান করা : যেখানে খাদ্য প্রস্তুত করা হয় সেখানেই কাপড় বিতরণ করা হোক বলে অনুরোধ করা হয়ে থাকলে সেই অনুরোধটিকে এভাবে সামলানো উচিত : দাতা যদি দুই বা ততোধিক বিহারে নিয়মিত খাদ্য দিয়ে থাকে, সেই দ্রব্যগুলো তখন সে-সব বিহারের সবার কাছে বিতরণ করে দেওয়া উচিত। দাতা যদি বলে, 'ভিক্ষুদের সংখ্যা অনুসারে ভাগ করে দিন,' তখন ভিক্ষুদের সংখ্যা অনুসারেই বিহারগুলোতে দ্রব্যগুলো বিতরণ করা উচিত। দাতা এরূপ না বললে প্রত্যেক বিহারকে সমান ভাগ দেওয়া উচিত। দানীয় সামগ্রীর মধ্যে ভাগ করা যায় না এমন দ্রব্য যেমন : ফার্নিচার ইত্যাদি থাকলে সেগুলো কোথায় যাবে তা জিজ্ঞেস করা উচিত। দাতা যদি কিছু না বলে, তাহলে সেগুলো সবচেয়ে সিনিয়র ভিক্ষুর আবাসে দেওয়া উচিত। সেই আবাসে যদি সেই দ্রব্য দিয়ে ইতিমধ্যেই পরিপূর্ণ থাকে, তাহলে যেখানে সেই দ্রব্যটির অভাব আছে সেই আবাসে সেটি দিয়ে দেওয়া উচিত।

৪. সংঘের প্রতি দান দেওয়া : এই শিরোনামের অধীনে অর্থকথার দেওয়া সমস্ত উদাহরণে কাপড়গুলো বিতরণ করা হয়েছে সিনিয়রিটি অনুসারে, যা পিটককে অমান্য করেছে, কারণ পিটক সেখানে লটারি টানার পরামর্শ দেয়। 'সেই বিতরণীতে ভিক্ষুসংঘের যে-সব সদস্য উপস্থিত আছে তাদের সবার মাঝে ভাগ করে দিন,‌' অর্থকথা বলে যে, এখানে 'উপস্থিত আছে' কথাটির অর্থ হচ্ছে সেই বিহার সীমার মধ্যে উপস্থিত আছে। সীমার মধ্যে যদি শম্বুক গতিতে নড়াচড়া করে এমন বয়োবৃদ্ধ ভিক্ষু থাকে যারা বিতরণীতে যথাসময়ে পৌঁছাতে পারে নি, চীবর-কাপড় বিতরণকারীর তখন তাদের ভাগটা আলাদা করে রেখে দেওয়া উচিত এবং এরপর বিতরণীর কাজ চালিয়ে যাওয়া উচিত। কাপড় বিতরণী হবে শুনে অন্য বিহার থেকে ভিক্ষু আসলে তাদেরকেও বিতরণীতে অন্তর্ভুক্ত করা উচিত। তারা যদি বিতরণীর মাঝামাঝি সময়ে আসে, তাদেরকে তাদের সিনিয়রিটি অনুসারে বসান এবং সিনিয়রিটি অনুসারে কাপড় বিতরণী অব্যাহত রাখুন (অন্য কথায়, তারা যদি তাদের পালার অনেক পরে এসে উপস্থিত হয়, তাহলে তাদেরকে অপেক্ষা করতে হবে এবং দেখতে হবে যে আরেকবার পালা ঘুরে আসার মতো যথেষ্ট কাপড় আছে কি না)। তারা যদি বিহার সীমার মধ্যে থাকে কিন্তু লাইন ধরে নি বা লাইনের মধ্যে দাঁড়ায় নি, তাদের শিষ্যদেরকে তাদের আচার্যদের জন্য কাপড়ের ভাগ দিন। কিন্তু তারা যদি বিহার সীমার মধ্যে না থাকে, তাহলে তাদের শিষ্যদেরকে অতিরিক্ত অংশ দেবেন না। আরেক দফা বিতরণের মতো যথেষ্ট কাপড় থাকলে সবচেয়ে সিনিয়র ভিক্ষুকে দিয়ে বিতরণী শুরু করুন।

পরিত্যক্ত-চীবর ধুতাঙ্গ পালনকারী ভিক্ষুর এই বিতরণী থেকে চীবর-কাপড়ের ভাগ গ্রহণ করা উচিত নয়, তবে সেই ধুতাঙ্গ পালন করছে না এমন ভিক্ষু তার নিজের ভাগটা তাকে দিতে পারে এবং এভাবে তার ধুতাঙ্গ ভঙ্গ হয় না। কাপড় বা সুতা যদি চীবর ব্যতীত অন্য কোনো উদ্দেশ্যে দান করা হয়ে থাকে, তাহলে পরিত্যক্ত-চীবর ধুতাঙ্গ পালনকারী ভিক্ষু সেখান থেকে একটা ভাগ গ্রহণ করতে পারে। সেই উদ্দেশ্যটি সম্পন্ন করার পরে যদি চীবর বানানোর মতো কাপড় অবশিষ্ট থেকে যায়, তাহলে সে তা দিয়ে চীবর বানাতে পারে, তাতে তার ধুতাঙ্গ ভঙ্গ হয় না।

একাকী বর্ষাবাস করার সময় কোনো ভিক্ষু 'সংঘের জন্য' কাপড় লাভ করলে সেক্ষেত্রে কঠিন না থাকলে চীবর সময় বা চীবর-কাল শেষ না হওয়া পর্যন্ত কাপড়টা তারই থাকে। যারা একটি গণ বা দল হিসেবে বর্ষাবাস করে, তাদের বেলায়ও একই নীতি খাটে, অর্থা‌ৎ চীবরকালের শেষ পর্যন্ত তারা যে-কোনো কাপড় লাভ করলে সেটি তাদেরই হয় এবং চীবরকালে কোনো আগন্তুক ভিক্ষু আসলেও সেই কাপড় তাদের সাথে ভাগাভাগি করার দরকার হয় না। বর্ষাবাসের বাইরে, অর্থা‌ৎ বর্ষাবাস ব্যতীত অন্য কোনো সময়ে ভিক্ষু একাকী থাকার সময় 'সংঘের জন্য' কাপড় লাভ করলে তার একটি ঘণ্টা বাজানো উচিত, এবং চীবর ভাগাভাগি করার সময় ঘোষণা করা উচিত। (আপাতদৃষ্টিতে সেই ঘণ্টাধ্বনিটা কেউ শুনুক বা না শুনুক, তার সেটি বাজানো উচিত।) সে সেটি বাজাক বা না বাজাক, সে যদি ভাবে, ‍'একমাত্র আমিই এখানে আছি। এই চীবরগুলো কেবল আমার জন্য,‌' সেটি অযথাযথভাবে গ্রহণ করা হয়ে যায়। সে যদি ভাবে, 'এখানে অন্য কেউ নেই। কাজেই এগুলো আমার উপরই পড়বে,' এমন হলে তার সেগুলো যথাযথভাবে গ্রহণ করা হয়। পিটকে 'প্রথম দুজন তাদের ভাগের জন্য লটারি টানা শেষ করার আগে' কথাটির মানে হচ্ছে তাদের লটারি টানা শুরুর আগে। লটারি টানার সময়ে আসা আগন্তুকেরা কোনো ভাগ পাবে না।

৫.উভয় সংঘকে দান দেওয়া : দাতা যদি চীবর-কাপড় গ্রহণকারী ভিক্ষুকে বলে, ‌'আমি এটি উভয় সংঘকে এবং আপনাকে দিচ্ছি', তখন সেখানে যদি দশজন ভিক্ষু এবং দশজন ভিক্ষুণী থাকে, তাহলে ২১ ভাগ করা উচিত। চীবর-কাপড় গ্রহণকারী প্রথম ভাগটি পায় এভং সেই দশজন ভিক্ষুর মধ্যে সিনিয়রিটি অনুসারে প্রাপ্য আরেকটি ভাগও পায়। দাতা যদি দুটো সংঘকে দিচ্ছে বলে উল্লেখ না করে, কেবল 'ভিক্ষু ও ভিক্ষুণীদেরকে‌' দিচ্ছে বলে উল্লেখ করে, সেই দানটা তখন দুটো সংঘের মাঝে অর্ধেক অর্ধেক ভাগ করা উচিত নয়। তার বদলে ভিক্ষু ও ভিক্ষুণীর মোট সংখ্যা অনুসারে দানটি ভাগ করা উচিত এবং প্রত্যেককে একটি ভাগ দেওয়া উচিত। দাতা যদি বলে, ‌'আমি এটি ভিক্ষু, এবং ভিক্ষুণী এবং আপনাকে দিচ্ছি,' চীবর-কাপড় বিতরণকারী তখন কেবল একটি ভাগ পায়।

৬. বর্ষাবাস যাপনকারী সংঘকে দান দেওয়া : কোনো ভিক্ষু এক জায়গায় বর্ষা কাটিয়ে আরেক জায়গার চীবর-কাপড়ের ভাগ গ্রহণ করলে তার সেটি ফেরত দেওয়া উচিত। সেটি যদি জীর্ণশীর্ণ হয়, অথবা হারিয়ে যায়, তার ক্ষতিপূরণ দেওয়া উচিত। সংঘ যদি সেটি চায়, কিন্তু সে তা ফেরত না দেয়, তখন তার অপরাধটা সেই কাপড়ের মূল্য অনুসারে বিচার করতে হবে। (?—এতে ভণ্ডদেয্য নীতি অনুসরণ করা হয়েছে যা আমরা পারা.২-এর আলোচনায় বাতিল করে দিয়েছি। যেখানে পিটক স্পষ্ট দুক্কট বলেছে সেখানে বিশেষ করে এখানে এমন করাটা মাত্রাতিরিক্ত শাস্তি হয়ে যায়।)

কঠিনের সুবিধাগুলো বিদ্যমান থাকা অবস্থায় কোনো দাতা যদি বলে, ‌'আমি এই কাপড় এখানে যে ভিক্ষুরা বর্ষাবাস করেছে তাদেরকে দিচ্ছি' (এতে সেটি কাল-চীবর বা সময়ের-চীবর হয়ে যায়), তখন কাপড়টি সেখানে যারা প্রথম বর্ষাবাস ভঙ্গ না করে সম্পন্ন করেছে তাদের সবার জন্য। তাদের কেউ যদি ইতিমধ্যে ভ্রমণে বের হয়ে থাকে, সেই ভ্রমণরত ভিক্ষুদের ভাগগুলো তাদের বিশ্বস্ত বন্ধুদের কাছে দেওয়া যায়।

দাতা যদি বলে, 'আমি এই কাপড় যারা বর্ষাবাস করছে তাদেরকে দিচ্ছি', তখন (ক) সেটি যদি প্রথম বর্ষাবাসের সময়ে হয়, তাহলে সেটি সেখানে সে-সময়ে বর্ষা ভঙ্গ না করে বর্ষাবাসরত সকল ভিক্ষুর কাছে যাবে। (খ) সেটি যদি বর্ষাকালের চতুর্থ মাসে হয়, তাহলে সেটি যারা দ্বিতীয় বর্ষাটা ভঙ্গ না করে কাটাচ্ছে শুধু তাদের জন্য।

দাতা যদি বলে, 'আমি এই কাপড়টা বর্ষাবাস যাপনকারীদের জন্য দিচ্ছি,' তখন (ক) শীতকালে হলে (শুকনো মৌসুমের প্রথম চার মাস) সেটি যারা সবেমাত্র বর্ষাবাস শেষ করেছে তাদের কাছে যাবে। (খ) সেটি যদি গরমকাল হয় (শুকনো মৌসুমের শেষ চার মাস) তখন তার জিজ্ঞেস করা উচিত, 'যারা গত বর্ষাটা কাটিয়েছে তাদেরকে, নাকি যারা আগামী বর্ষাটা কাটাবে তাদের জন্য?' দানটা যদি হয় আগামী বর্ষা যাপনকারীদের জন্য কিন্তু তা রাখার কোনো উপায় না থাকে, তাহলে সেটি দাতাকে বলুন। সে যদি বলে, 'বর্তমানে যে সংঘ আছে তাদেরকে দিন,' তখন কাপড়টি সংঘের প্রতি দেওয়া দান হিসেবে বিতরণ করে দিন ((৪) নং-এর মতো)।

৭. নির্দেশিত হয়ে দান দেওয়া : নির্দেশনাটা যদি যাগু, ভোজন অথবা অপ্রধান খাদ্য সম্পর্কিত হয়, তখন কাপড়টি হবে যারা এসব জিনিস গ্রহণের জন্য আমন্ত্রিত হয়েছে তাদের জন্য এবং সেভাবেই দিয়ে দিন। এটি আর অন্য কারো জন্য নয়।

চীবর-কাপড় সম্পর্কিত নির্দেশনাটা সেই ঘটনার ক্ষেত্রে প্রযোজ্য যেখানে দাতা বলে, 'আমি যাদেরকে অতীতে কাপড় দিয়েছি, এটি হচ্ছে তাদের জন্য।' দাতা তখন যা-কিছুই দিক না কেন, সেগুলো তাদেরই, আর কারো নয়।

আবাস সম্পর্কিত নির্দেশনাটা সেই ঘটনার ক্ষেত্রে প্রযোজ্য যেখানে দাতা বলে, 'আমি যে আবাসটি বানিয়েছি, এটি হচ্ছে সেই আবাসে বসবাসরতদের জন্য।' দাতা তখন যা-কিছুই দিক না কেন, সেগুলো তাদেরই, আর কারো নয়।

ওষুধ সম্পর্কিত নির্দেশনাটা সেই ঘটনার ক্ষেত্রে প্রযোজ্য যেখানে দাতা বলে, 'আমি যাদেরকে অতীতে নিয়মিত ওষুধ দিয়েছি, এটি হচ্ছে তাদের জন্য।' দাতা তখন যা-কিছুই দিক না কেন, সেগুলো তাদেরই, আর কারো নয়।

৮. কোনো ব্যক্তিকে দান দেওয়া : দাতা সেই ব্যক্তির সামনে বলতে পারে, 'আমি এটি আপনাকে দিচ্ছি,' অথবা তার অনুপস্থিতিতে বলতে পারে, ‌'আমি এটি অমুককে দিচ্ছি।' দাতা যদি বলে,' আমি এটি আপনাকে এবং আপনার শিক্ষার্থীদেরকে দিচ্ছি,' এটি তখন গ্রহীতা এবং তার সকল বর্তমান ও অতীত শিক্ষার্থীদের কাছে যাবে ('যারা শিক্ষা করতে এসেছে এবং যারা শিক্ষা করে চলে গেছে')।

স্নানবস্ত্র দেওয়া
অ.নি.-এর অর্থকথা পঞ্চক নিপাতের শেষের দিকের সূত্রগুলোর আলোচনা করতে গিয়ে কাপড়-প্রদানকারীর (সাটিয-গাহাপক) পদটাকে বর্ষা-স্নানবস্ত্র প্রদানকারী হিসেবে নির্দেশ করেছে। এই কাজের জন্য কেন পৃথক একটি কর্মকর্তা প্রয়োজন অথবা কেন একে বিতরণকারী/বণ্টনকারী (ভাজক) না বলে প্রদানকারী (গাহাপক) বলা হলো সেটি কোনো গ্রন্থেই ব্যাখ্যা করা হয় নি। চুৰ.৭৫ বলে যে, পরিবাসরত ভিক্ষুর তখনো সিনিয়রিটি অনুসারে একটা বর্ষা-স্নানবস্ত্র পাওয়ার অধিকার আছে, যার মানে হচ্ছে নিয়মিত ভিক্ষুরাও সেগুলো সিনিয়রিটি অনুসারে পায়। মৰ.৩০৭-এর অর্থকথা বলে যে, কঠিন চীবরের সাথে যদি আনুষঙ্গিক কাপড়ও দান করা হয়, সেই কাপড়গুলো বর্ষা-স্নানবস্ত্র যেখানে ফুরিয়ে গিয়েছিল সেখান থেকে বিলি করা শুরু করা উচিত। এ থেকে দেখা যায়, বর্ষা শুরুর অল্প কিছু সময় আগেই স্নানবস্ত্র প্রদানকারী কর্মকর্তা সংঘকে দেওয়া সবগুলো বর্ষাস্নানবস্ত্র গ্রহণ করে সেগুলো সিনিয়রিটি অনুসারে বিলি করে, এবং সিনিয়রিটির যে পর্যায়ে বা যার কাছে এসে তা ফুরিয়ে যায় তা মনে রাখে। এটি আরও একটি সম্ভাব্য কারণ দেখিয়ে দেয় কেন তাকে 'বণ্টনকারী' বা ভাজক বলা হয় না, কারণ সে তো আর স্নানবস্ত্রগুলোকে কেটে টুকরো টুকরো করে সংঘের প্রত্যেককে সমান টুকরো বিতরণ করতে যাচ্ছে না। তার বদলে সে সবাইকে সম্পূর্ণ স্নানবস্ত্র দেয়, এমনকি সবাইকে দেওয়ার মতো বস্ত্র না থাকলেও দেয়।

খাদ্য কর্মকর্তা
দানীয় খাদ্যসামগ্রীর দায়িত্বটা চারজন কর্মকর্তার মধ্যে ভাগ করে দেওয়া যায় : ভোজন নির্দেশক, যাগু বিতরণকারী, ফল বিতরণকারী এবং অপ্রধান খাদ্য বিতরণকারী। চীবর-কাপড়ের পদগুলোর মতই এ ক্ষেত্রেও সংঘের আকারের উপর নির্ভর করে সংঘ সিদ্ধান্ত নিতে পারে তারা সকল পদের জন্য একজন ভিক্ষুকে নিয়োগ করতে চায়, নাকি পদগুলোকে আলাদা আলাদা করতে চায়। এই চারটি পদের মধ্যে গ্রন্থে কেবল একটি পদের বিস্তারিত বর্ণনা দিয়েছে, আর তা হচ্ছে ভোজন নির্দেশক। তবে বাকি তিনটার কর্তব্যগুলো এথেকে খুব সহজেই অনুমান করে নেওয়া যায়।

পিটকের দিক-নির্দেশনা
কোন ভিক্ষুদেরকে নিম্নোক্ত কোন ভোজন দেওয়া হবে তা নির্ধারণের দায়িত্ব হচ্ছে ভোজন নির্দেশকের। এই ভোজনগুলো হচ্ছে : সংঘ ভোজন, নির্দেশিত ভোজন, আমন্ত্রিত ভোজন, লটারি ভোজন, শুক্ল বা কৃষ্ণপক্ষের কোনো একটি নির্দিষ্ট তিথিতে প্রদত্ত ভোজন (দৈনিক ভোজনও এর মধ্যে অন্তর্ভুক্ত), উপোসথ দিনে নিয়মিতভাবে প্রদত্ত ভোজন, উপোসথের পরের দিন নিয়মিতভাবে প্রদত্ত ভোজন, নবাগতদের জন্য প্রদত্ত ভোজন, গমনকারীদের জন্য প্রদত্ত ভোজন, রোগীদের জন্য ভোজন, রোগীর সেবাকারীদের জন্য ভোজন।

আমরা প্রথম ছয় প্রকার ভোজনের কথা বৌভিবি-১-এর পরিশিষ্ট ৩-এ আলোচনা করেছি। সংঘভোজন হচ্ছে যে ভোজনে দাতা সংঘের সবাইকে আমন্ত্রণ করে। নির্দেশিত ভোজন হচ্ছে যে ভোজনে দাতা সংঘ থেকে x সংখ্যক ভিক্ষুর জন্য অনুরোধ করে। নিমন্ত্রিত ভোজন হচ্ছে সে ভোজনে কারা কারা যাবে তা দাতা নির্দিষ্ট করে দেয়। লটারি ভোজন হচ্ছে যে সেই ভোজনে কে কে যাবে তা লটারি দ্বারা নির্দেশ করা হয়। পর্যায়ক্রমিক (periodic meal) হচ্ছে প্রতি সপ্তাহ, মাস বা বছরের কোনো একটি নির্দিষ্ট দিনে ভিক্ষুদের একটি তালিকা থেকে ক্রমান্বয়ে প্রত্যেকবারে x জন ভিক্ষুকে ভোজন দেওয়া হয়।

নবাগতদের জন্য ভোজন হচ্ছে বিশেষভাবে যে-সব ভিক্ষু বিহারে নতুন এসেছে তাদের জন্য প্রদত্ত ভোজন; গমনকারীদের জন্য ভোজন হচ্ছে যে-সব ভিক্ষু সেই বিহার থেকে ভ্রমণে বের হচ্ছে তাদের জন্য। অসুস্থদের জন্য ভোজন এবং অসুস্থদের সেবাকারীদের জন্য ভোজনগুলো নাম থেকেই বুঝা যায়।

প্রথম ছয় প্রকার ভোজন : (১) বিহারে পাঠিয়ে দেওয়া দানীয় খাদ্যসামগ্রী হতে পারে অথবা (২) বিহারের বাইরের ভোজন হতে পারে, সেটি হয়তো দাতার বাড়িতে অথবা দাতা কর্তৃক নির্দেশিত কোনো স্থানে হতে পারে। প্রথমোক্ত ক্ষেত্রে চুৰ.৩২৫-৩২৬ অনুমোদন করে যে, ভোজন নির্দেশকারী খাদ্যগুলোকে ভাগ ভাগ করবে, প্রত্যেক ভাগে একটি করে টিকেট লাগিয়ে দেবে, এবং যে ভিক্ষুরা সেগুলো পাবে তাদের কে কোনটা পাবে তা নির্দিষ্ট করে দেবে। (২) নং ক্ষেত্রে, সং.৮-এর মূল কাহিনি থেকে দেখা যায় যে, যে-সব ভিক্ষুরা ভোজন গ্রহণ করবে তাদেরকে ব্যাপারটা সম্পর্কে সেই ভোজনের দুদিন আগে জানিয়ে দিতে হবে।

নির্দেশিত ভোজন, লটারি, পাক্ষিক, উপোসথ এবং উপোসথের পরের দিনের ভোজনের ক্ষেত্রে, সং.৮-এর মূল কাহিনি থেকে দেখা যায়, ভোজন নির্দেশকের উচিত হবে নির্দেশিত শ্রেণির জন্য ভিক্ষুদের একটি তালিকা থেকে পর্যায়ক্রমে নির্দেশ করা আর সেগুলো অন্যান্য শ্রেণির জন্যও প্রযোজ্য, যাতে সব ভিক্ষুই প্রত্যেক শ্রেণির ভোজন গ্রহণ করতে পারার সমান সুযোগ পায় তা নিশ্চিত হয়।

অর্থকথার পরামর্শ হচ্ছে নিম্নরূপ :

সাংঘিক ভোজন : যে-সব ভিক্ষু সেই দিন ইতিমধ্যেই সেই বিহারে পৌঁছেছে, তাদের জন্য সাংঘিক ভোজন। যারা পরের দিনগুলোতে আসে, তারা আগের যে-সব দিনে বিহারে উপস্থিত ছিল না সে-সব দিনে সাংঘিক ভোজন না পাওয়ার জন্য ক্ষতিপূরণ হিসেবে বিশেষ বিবেচনা চাইতে পারে না।

নির্দেশিত ভোজন : কখন ভোজন নির্দেশ করা হবে তার সময়টা ভোজন নির্দেশকের জানিয়ে দেওয়া উচিত। ভিক্ষুরা জমায়েত হলে তাদেরকে তার জিজ্ঞেস করা উচিত গত নির্দেশিত ভোজনটা কোথায় থেমেছিল। সেটি যদি লাইনের শেষে থেমে যায়, অথবা তিনবার জিজ্ঞেস করেও কেউ স্মরণ করতে না পারে কোথায় সেটি থেমেছিল, তার তখন সবচেয়ে সিনিয়র ভিক্ষুকে দিয়ে শুরু করা উচিত। কিন্তু উদাহরণস্বরূপ, কেউ একজন স্মরণ করতে পারল যে, দশ বর্ষার ভিক্ষুদের কাছে এসে গতবারের পালাটা থেমেছিল। তখন দশ বর্ষার যারা যারা আছে তাদেরকে একত্রে জড়ো করা উচিত এবং তাদেরকে নিরব থাকতে বলা উচিত। এরপর মাস, দিন, ঘণ্টা হিসেবে তাদের সিনিয়রিটি নিখুঁতভাবে বের করা উচিত। সিনিয়রিটি নির্ধারণকালে অন্য দশবর্ষার ভিক্ষুরাও আসলে তাদেরকেও সেই দলের মধ্যে অন্তর্ভুক্ত করা উচিত। নির্দিষ্ট সংখ্যক ভিক্ষুদেরকে যাওয়ার জন্য নির্দেশিত করার পরে যদি তারা আসে, তারা (অর্থা‌ৎ পরবর্তীকালে আগতরা) তাদের পালা হারাবে। এমনকি যারা পিণ্ডচারিক ধুতাঙ্গ নিয়েছে এবং শুধু পিণ্ডচারণ করে ভোজন করার ব্রত পালন করে, তাদেরকেও বাদ দেওয়া উচিত নয়, কেননা তারা যদি তাদের ধুতাঙ্গ রাখতে চায় তারা নিজেরাই তাদেরকে বাদ দিতে বলবে।

কোনো দাতা যদি কোনো ভিক্ষুকে বলে যে, সে আগামীকাল দশজন ভিক্ষুর জন্য একটি নির্দেশিত ভোজন দেবে, ভিক্ষুর সেটি আজকেই ভোজন নির্দেশককে জানানো উচিত। সে যদি ভুলে যায়, তাহলে পরদিন ভোরে জানানো উচিত। সে যদি তখনো ভুলে যায় এবং কিছু ভিক্ষু পিণ্ডচারণে যাওয়ার পরে তবেই তার স্মরণ হয়, তখন যারা বিহার সীমার বাইরে যায় নি তাদের মধ্য থেকে সেই ভোজনের জন্য ভিক্ষুদেরকে নির্দেশ করা উচিত। তখন উপস্থিত সকল ভিক্ষুই নির্দেশিত হওয়ার যোগ্য, সেটি তারা সেই বিহার থেকে আসুক বা অন্য কোথাও থেকে আসুক (যেমন : তারা হয়তো শুনেছে যে এই বিহারের ভিক্ষুদের জন্য প্রচুর নির্দেশিত ভোজন দেওয়া হয় আর তারাও তার একটা ভাগ গ্রহণের জন্য এসেছে)। কোনো ভিক্ষু 'উপস্থিত আছে' কি না তা নির্ধারণের জন্য উপরে সংঘের প্রতি প্রদত্ত চীবর-কাপড় বিতরনের জন্য অর্থকথার সুপারিশগুলো নিয়ে যে আলোচনা হয়েছে, সেখানে দেওয়া দিক-নির্দেশনাগুলো অনুসরণ করুন।

এই দুই শ্রেণির ভোজনের উল্লেখের পাশাপাশি, অর্থা‌ৎ বিহারে পাঠানো খাদ্য এবং বিহারের বাইরে ভোজন এই দু-ধরনের ভোজন বাদেও অর্থকথা তৃতীয় ধরনের একটি ভোজনের উল্লেখ করে, যেখানে দাতা অথবা তার কর্মচারীরা বিহারে আসে, x জন ভিক্ষুর ভিক্ষাপাত্র নিয়ে বাড়িতে ফিরে যায় এবং এরপর ভিক্ষাপাত্রগুলো খাদ্যপূর্ণ করে নিয়ে আসে। অর্থকথা এরপর এই ব্যবস্থার অসুবিধা নিয়ে আলোচনা করেছে : দাতা যদি আটজন ভিক্ষুর ভিক্ষাপাত্র নিয়ে যায় এবং এর মধ্যে সাতটিতে খাদ্য ও আরেকটিতে পানি দিয়ে পূর্ণ করে, তখন দাতা যা বলে সে অনুসারে সেই খাদ্যকে গ্রহণ করতে হবে। সে যদি আটজনের সকলকে খাদ্য ও পানি ভাগাভাগি করে খেতে বলে, তখন তা অবশ্যই আটজনের সবাইকে ভাগাভাগি করতে হবে। কিন্তু সে যদি কিছু না বলেই চলে যায়, তখন যে সাতজন খাদ্য পেয়েছে তাদের অষ্টমজনের সাথে খাদ্য ভাগাভাগি করার দরকার হয় না। অষ্টমজনকে তখন পরবর্তী নির্দেশিত ভোজনের জন্য লাইনের শুরুতে রাখা উচিত। (ভিক্ষাপাত্র ফিরিয়ে দেওয়ার সময়ে যদি আবার পিণ্ডচারণে যাওয়ার জন্য বেশি দেরি হয়ে যায়, তখন আপাতদৃষ্টিতে, তাকে পানি খেয়েই সন্তুষ্ট থাকতে হয়।)

দাতা যদি বিশেষভাবে বলে যে, সিনিয়র ভিক্ষুদেরকেই কেবল নির্দেশিত ভোজন দেবে সে, সেক্ষেত্রে তাকে বলা উচিত যে, তাদের পালা এখনো আসে নি। ভোজন নির্দেশকের তখন তালিকা থেকে নিয়মিত পালা অনুযায়ী ভিক্ষুদেরকে পাঠানো উচিত। কোনো রাজা অথবা রাজার মন্ত্রী যদি নিয়মিতভাবে বিশেষ ভালো ভালো নির্দেশিত ভোজন দান করে থাকে, ভোজন নির্দেশকের তখন এসব ভোজনের জন্য আলাদা তালিকা করা উচিত, যাতে বিহারের প্রত্যেক ভিক্ষুই সেখানে যাওয়ার সুযোগ পায়। কোনো দাতা যদি 'সংঘের জন্য' এক ট্রে খাদ্য নিয়ে আসে, সেটিকে গ্রাস করে খাওয়ার মতো বড় না করে তার বদলে ভোজনের আকারে ভাগ করুন, এবং নির্দেশিত ভোজনের জন্য যে তালিকা আছে সে অনুসারে বিতরণ করুন। সেখানে যদি প্রত্যেকের জন্য যথেষ্ট পরিমাণ খাদ্য থাকে, তাহলে তালিকা অনুসরণের দরকার নেই, সবচেয়ে সিনিয়র ভিক্ষু থেকে বিতরণ শুরু করে দিন। দাতা যদি সংঘের জন্য ভৈষজ্য অথবা ওষুধদানের নির্দেশ করে থাকে, সেগুলোর জন্য আলাদা আলাদা তালিকা করা উচিত, যেমন : ঘি, তেল, চিনি, মধু, এবং অন্যান্য ওষুধের জন্য একটি করে নামের তালিকা।

আমন্ত্রণমূলক ভোজন : অর্থকথা বলে যে, এ ধরনের ভোজনের সাথে ভোজন নির্দেশকের জড়িয়ে যাওয়া উচিত নয়, কিন্তু বর্তমানে দাতারা তাদের ভোজনে যে-সব ভিক্ষু আমন্ত্রিত হয়েছে তাদেরকে ভোজনের আমন্ত্রণ জানিয়ে দেওয়ার জন্য ভোজন নির্দেশককে অনুরোধ করে থাকে, যা একটি প্রচলিত নিয়ম হয়ে গেছে। পাচি.৩২-এ আমরা আগেই দেখেছি, যথাযথ উপলক্ষ না হলে এমন ভোজনে তিনজনের চেয়ে বেশি ভিক্ষুকে আমন্ত্রণ করা যায় না। দাতা যদি তিনজনের চেয়ে বেশি ভিক্ষু চায়, অবশিষ্ট ভিক্ষুদেরকে তখন নির্দেশিত ভোজনের তালিকা থেকে দিয়ে দেওয়া উচিত।

লটারি ভোজন : লটারিটা অনুষ্ঠিত হওয়া উচিত বিহারের মধ্যে, বাইরে নয়। ভোজন নির্দেশকের উচিত হবে দাতাদের নামগুলো কাঠ, বাঁশ অথবা তালপাতার টুকরোতে লিখে দেওয়া (বর্তমানে কাগজ ব্যবহার করা যথাযথ হবে), এরপর সেগুলো ঝুড়িতে স্তূপাকারে রাখা উচিত অথবা তার চীবরের ভাঁজে রাখা উচিত। সেগুলোকে বামে-ডানে এবং উপরে-নিচে ভালোমতো মেশানো উচিত এবং এরপর ভিক্ষুদেরকে সেগুলো একজন একজন করে টানতে দেওয়া উচিত, গত লটারিটা যে ভিক্ষুর কাছে এসে শেষ হয়েছিল, সেই ভিক্ষু থেকে শুরু করা উচিত। কোনো কারণে কোনো ভিক্ষু যদি লটারি টেনেও ভোজনে যেতে অস্বীকার করে, তাকে পরবর্তী তিন দিন ধরে বা তিনটি পালাতে লটারি টানতে দেওয়া উচিত নয়। এরপরে তাকে আরেকটি অতিরিক্ত লটারি টানার অনুমোদন করা যায়। সে আগে যে বাড়িতে যেতে অস্বীকার করেছিল এবার যদি তার লটারিতে এর চেয়ে নিকটবর্তী কোনো বাড়ি উঠে আসে এবং সে তা গ্রহণ করে, তখন তাকে আর লটারি টানতে দেওয়া উচিত নয়। তাকে খুব কড়াভাবে শাস্তি দেওয়া উচিত : তার শাস্তি যদি হয় পানি আনা, তাহলে ৫০-৬০ বালতির কম পানি হওয়া উচিত নয়; জ্বালানি কাঠ বয়ে আনতে হলে ৫০-৬০ বান্ডিলের কম জ্বালানি কাঠ হওয়া উচিত নয়; বালি বহন করতে বললে ৫০-৬০ ভিক্ষাপাত্রের চেয়ে কম বালি হওয়া উচিত নয়। (!- এটি মনে হয় বাড়াবাড়ি হয়ে গেছে। পিটকে এভাবে কোনো ভিক্ষুকে শাস্তি দেওয়ার অনুমোদন নেই।)

ফল, মিষ্টি, ভৈষজ্য ইত্যাদির জন্য লটারি আলাদাভাবে অনুষ্ঠিত হওয়া উচিত।

পিণ্ডচারিক ধুতাঙ্গ পালনকারী ভিক্ষুর পক্ষে লটারিতে বিতরণ করা দ্রব্য গ্রহণ করা উচিত নয়, এমনকি সেগুলো যদি ভৈষজ্য এবং ওষুধ হয় তাহলেও নয়। (টীকা এই শেষোক্ত বিষয়ে দ্বিমত পোষণ করে, এই যুক্তিতে যে, লটারিটা শুধু ভোজনের ক্ষেত্রে বিশেষ লাভ বা অতিরিক্ত লাভ হিসেবে গণ্য হয়, ভৈষজ্য এবং ওষুধের ক্ষেত্রে নয়। এ ছাড়াও লক্ষ করবেন যে, অর্থকথা কিন্তু এমন ভিক্ষুকে সংঘের প্রতি দান করা ওষুধ ও ভৈষজ্যের ভাগ গ্রহণ করাটা অনুমোদন করে।)

নবাগতদের জন্য ভোজন : কোনো আগন্তুক ভিক্ষু যদি প্রতিদিন আসে, তাহলে তাকে এসব ভোজনে শুধু প্রথম দিন অন্তর্ভুক্ত করা উচিত। তার আগমনের মধ্যে যদি দু-তিন দিন গ্যাপ থাকে, তাহলে তাকে প্রত্যেকবার আসার প্রথম দুই বা তিন দিনের জন্য নবাগত ভোজন গ্রহণের অনুমোদন করা উচিত।

দাতা যদি বলে যে, আগন্তুক ভিক্ষু না থাকলে সেদিন আবাসিক ভিক্ষুরা তার ভোজনে আসতে পারে, তখন সেটি করলে ঠিক আছে। দাতা যদি অনুমতি না দেয়, তাহলে তারা সেই ভোজনে অংশগ্রহণ করতে পারে না, যদিও ভ্রমণে বের হতে যাচ্ছে এমন ভিক্ষুরা নবাগতদের ভোজনে অংশ নিতে পারে।

ভ্রমণে যাচ্ছে এমন ভিক্ষুদের জন্য ভোজন : এমন ভোজনে একজন ভিক্ষু কেবল এক দিনই যেতে পারে। তবে যদি তার যাওয়াটা পরিকল্পনামাফিক না হয়, সেক্ষেত্রে সে পরের দিনও এমন ভোজনে যেতে পারে। তার যাওয়ার পরিকল্পনা যদি ডাকাত, বন্যা ইত্যাদি দ্বারা বাধাগ্রস্ত হয়, সে তখন এই বাধাগুলো দূর না হওয়া পর্যন্ত অপেক্ষা করার সময়ে দুই বা তিন দিনের জন্য এসব ভোজনে অংশগ্রহণ করতে পারে।

রোগীর জন্য ভোজন : এটি হচ্ছে এমন কোনো ভিক্ষুর জন্য, যার রোগ 'মিশ্র' খাদ্য খেলে বেড়ে যায়। এখানে মিশ্র খাদ্য মানে আপাতদৃষ্টিতে বুঝাচ্ছে বাছবিচারহীনভাবে পাওয়া খাদ্য (পাচি.৪৭ দেখুন)। অন্য কথায়, তার রোগের প্রকোপ যাতে বেড়ে না যায়, তার জন্য তার বিশেষ খাদ্য দরকার। (অর্থকথার অন্যান্য ব্যাখ্যা থেকে বুঝা যায় এটিও যৌক্তিক হবে যে, যে-সব ভিক্ষুর বিশেষ খাদ্যের দরকার নেই কিন্তু তারা এত দুর্বল অথবা অসমর্থ যে পিণ্ডচারণে যেতে পারে না তাদের জন্যও এই ভোজনগুলো প্রযোজ্য।) এসব ভোজনে যদি বিহারের সমস্ত অসুস্থ ভিক্ষুর জন্য যথেষ্ট খাদ্য না থাকে, তাহলে সেই খাদ্য প্রথমে সে-সব রোগী ভিক্ষুকে দেওয়া উচিত যারা পিণ্ডচারণে যেতে অসমর্থ। যারা এমন রোগী তাদের মধ্য থেকে যাদের অন্য কোনো সহায়তা নেই তাদেরকে প্রথম দেওয়া উচিত। একজন অসুস্থ ভিক্ষু কতদিন ধরে এসব ভোজনে খেতে পারে তার কোনো সময়সীমা নেই। যতদিন পর্যন্ত 'মিশ্র' খাদ্য খেলে তার অবস্থা খারাপ হয়, ততদিন পর্যন্ত সে এই বিশেষ ভোজন চালিয়ে যেতে পারে।

রোগীকে সেবাযত্নকারীদের জন্য ভোজন : এগুলোও রোগীর ভোজনের মতো নিয়মে বিতরণ করা উচিত : অর্থা‌ৎ প্রথমে গুরুত্ব দিতে হবে সে-সব সেবকদেরকে, যাদের রোগীরা খুব অসুস্থ, এবং সেই সেবকদেরকে, যারা এমন রোগীদের সেবা করছে যাদের অন্য কোনো সহায়তা নেই।

পিটকে উল্লিখিত ভোজনগুলোর পাশাপাশি অর্থকথা নিম্নোক্ত ভোজনগুলোর কথা উল্লেখ করেছে যেগুলোর জন্য ভোজন নির্দেশক দায়ী :

আবাসিক ভোজন : এগুলো হচ্ছে বিশেষ কোনো আবাসে বসবাসকারী ভিক্ষুদের জন্য এবং সেই দিন সেই আবাসে যে ভিক্ষু বা ভিক্ষুরা আছে, সেই ভোজনগুলো তাদের কাছেই যাবে। আবাসটি যদি সংঘকে না দিয়ে কোনো একজন ভিক্ষুকে দেওয়া হয়ে থাকে, তাহলে আবাসিক ভোজনটি তার একার। সে যদি অন্য কোথাও যায়, তার শিষ্যরা তার বদলে খেতে পারে।

তালিকাভুক্ত ভোজন : এগুলো হচ্ছে সে-সব ভোজন যেখানে দাতারা দুর্ভিক্ষের সময়ে ভিক্ষুদেরকে পালাক্রমে খাদ্য দেয়। তারা যদি তাদের দানকে ঘোষণা করার সময় 'খাদ্য' বা 'ভোজন' শব্দটি বলে, তখন পিণ্ডচারিক ভিক্ষুরা তাতে অংশগ্রহণ করতে পারে না। দাতা যদি 'খাদ্য' বা 'ভোজন' শব্দটি না বলে, তখন পিণ্ডচারিক ভিক্ষুরা তাতে অংশগ্রহণ করতে পারে (?)।

বিহারের ভোজন : এগুলো হচ্ছে বিহারের জায়গাজমিতে উ‌ৎপন্ন খাদ্য থেকে বানানো ভোজন। পিণ্ডচারিক ধুতাঙ্গ পালনরত ভিক্ষুরা এসব ভোজনে অংশগ্রহণ করতে পারে(?)। সেগুলোকে সামগ্রিক সংঘের প্রতি দান হিসেবে বিবেচনা করতে হবে, শুধু বিহারের আবাসিক ভিক্ষুদের জন্য নয়।

ভৈষজ্য/ওষুধ দান : বড়োসড়ো দান দেওয়া হলে ভোজন নির্দেশকের উচিত হবে ঘণ্টা বাজানো এবং ভিক্ষুরা তাদের পাত্র নিয়ে আসলে তাদের পাত্রগুলো পূর্ণ করে দেওয়া। কোনো স্থবির ভিক্ষু যদি তার পালা চলে যাওয়ার পরে এসে উপস্থিত হয়, তাহলে তাকে তার ভাগটি দিয়ে দেওয়া উচিত। পিণ্ডচারিক ধুতাঙ্গ পালনরত ভিক্ষুরাও এসব ভাগ গ্রহণ করতে পারে। অন্য বিহার থেকে আসা ভিক্ষুদেরকেও ভাগ দেওয়া উচিত; তারা উপস্থিত আছে কি না তা বিবেচনা করতে হবে সংঘের প্রতি কাপড় দানের নির্দেশনাগুলো অনুসারে। (ভৈষজ্য বা ওষুধের দানটি যদি প্রত্যেকের জন্য সংকুলান না হয়, তাহলে সেটি হয়ে ওঠে ছোটখাটো দ্রব্য বিতরণকারীর দায়িত্ব। নিচে দেখুন।)

আবাস-কর্মকর্তা
পিটকে আবাস সম্পর্কিত দুজন কর্মকর্তার অনুমোদন রয়েছে : আবাস প্রদানকারী (সেনাসন-গাহাপক) এবং আবাস নির্দেশকারী (সেনাসন-পঞ্ঞাপক)। এদুজনের দায়িত্বগুলোর মধ্যে ঠিক কী কী পার্থক্য রয়েছে তা পিটকও পরিষ্কার করে বলে নি, অর্থকথাও বলে নি। ৰিনয-মুখ এদের কাজের মধ্যে একটি অস্বাভাবিক বিভাজনের ধারণা দেয় এই বলে যে, আবাস প্রদানকারী হচ্ছে ভিক্ষুদেরকে কোনো নির্দিষ্ট আবাস নির্দেশ করে দেওয়ার জন্য দায়ী আর আবাস নির্দেশকারী হচ্ছে সেই আবাসের মধ্যে কে কোথায় ঘুমাবে তা নির্দেশ করে দেয়।

এই দুটো পদ কীভাবে প্রতিষ্ঠিত হয়েছিল সে সম্পর্কিত পিটকের বিবরণ থেকে তাদের কাজের মধ্যে একটি অধিকতর সম্ভাব্য পার্থক্য খুঁজে পাওয়া যায়। প্রথম যে-সমস্ত পদ প্রতিষ্ঠিত হয়েছিল তার মধ্যে আবাস নির্দেশকারীর পদটা ছিল অন্যতম। পরবর্তীতে ভিক্ষুরা আবাস দাবি করতে পারবে বলে অনুমোদিত হওয়ার পর আবাস প্রদানকারীর পদটা প্রতিষ্ঠিত হয়। যেহেতু সেই দাবিগুলো কেবল বর্ষাবাসের তিন মাস পর্যন্ত কার্যকর থাকে, তাই মনে হয় আবাস প্রদানকারী হচ্ছে বর্ষার সময়ে আবাসের দাবি অনুমোদনের জন্য দায়িত্বপ্রাপ্ত। অন্যদিকে আবাস নির্দেশকারী বছরের বাকি সময়টা জুড়ে আবাস নির্দেশ করে থাকে, যখন ভিক্ষুরা অনেক আসা-যাওয়ার মধ্যে থাকে। এই ব্যাখ্যাটি সং.৮-এর মূল কাহিনির সাথে মেলে, যা বলে যে, দব্ব মল্লপুত্র ভন্তে ছিলেন প্রথম আবাস নির্দেশকারী। তাকে দিনরাতের সকল সময়ে পৌঁছানো আগন্তুক ভিক্ষুদেরকে আবাস নির্দেশ করে দিতে হতো। কাজের এই শ্রমবিভাগ আবাস বণ্টনের বিভিন্ন দিক-নির্দেশনার সাথেও মেলে, কেননা সেগুলো দুটো ভিন্ন ভিন্ন সময়ের জন্য কিছুটা পৃথক। এই অংশের আলোচনাটা এই শ্রমবিভাগকে ঘিরে সাজানো হয়েছে, প্রথমে সাধারণ দিক-নির্দেশনাগুলোর ব্যাপারে আলোচনা করা হয়েছে যেগুলো তাদের দুজনেরই জন্য প্রযোজ্য, এরপরে রয়েছে বর্ষাবাসের জন্য আবাসের দাবি দেওয়ার দিক-নির্দেশনা এবং এরপরে আছে বর্ষার বাইরের সময়ে আবাস নির্দেশ করে দেওয়ার দিক-নির্দেশনা।

সাধারণ দিক-নির্দেশনা
আবাস-কর্মকর্তারা শুধু সংঘের মালিকানাধীন আবাসের জন্য দায়িত্বপ্রাপ্ত। কোনো ভিক্ষুর ব্যক্তিগত মালিকানাধীন আবাসে তারা কোনো ভিক্ষুকে ঢুকিয়ে দিতে পারে না বা সেখান থেকে কাউকে বের করেও দিতে পারে না। তারা উপযুক্ত মনে করলে কোনো ভিক্ষুকে একটি সাংঘিক আবাস থেকে আরেকটি সাংঘিক আবাসে সরাতে পারে, যদিও তাতে তাদের কিছুটা সীমাবদ্ধতা রয়েছে। পাচি.১৬, চুৰ.৩১৬ এবং মৰ.৩৪৩-এ নির্দেশিত সীমাবদ্ধতাগুলো হচ্ছে এরূপ :

জুনিয়র ভিক্ষুকে জায়গা দেওয়ার জন্য সিনিয়র ভিক্ষুকে সরানো যাবে না।

স্টোরঘর রক্ষককে সরানো যাবে না।

সাধারণ নিয়ম অনুযায়ী, অসুস্থ ভিক্ষুকে সরানো যাবে না, তবে এই অনুমোদনের কিছু ব্যতিক্রম আছে যাতে নিশ্চিত থাকা যায় যে, এই সুবিধার অপব্যবহার করা না হয়। উদাহরণস্বরূপ, কোনো ভিক্ষু তার সামান্য অসুস্থতাকে (অর্থকথামতে, যেমন : মাথাব্যথাকে) সরে না যাওয়ার অজুহাত হিসেবে দেখাতে পারে না। কয়েকজন ছয়-দলীয় ভিক্ষু যখন সেরা আবাসগুলো যাতে ছাড়তে না হয় সেজন্য তাদের অসুস্থতাকে অজুহাত হিসেবে দেখাল, বুদ্ধ তখন অসুস্থ ভিক্ষুদের জন্য একটি 'উপযুক্ত আবাস' দেওয়ার অনুমোদন দিলেন। আপাতদৃষ্টিতে এটি হচ্ছে বিহারের অসুস্থ ভিক্ষুদের জন্য বিহারের একপাশে একটি আবাস বা রুম রেখে দেওয়া এবং অসুস্থ ভিক্ষুদেরকে সেই আবাসে বা রুমে স্থানান্তর করা। পঠমগেলঞ্ঞসুত্তং (সনি.৪.২.১.৭)-এ যে অসুস্থদের জন্য আবাসের উল্লেখ আছে তাতে এই ধারণার সমর্থন মেলে। অর্থকথা আরও যোগ করে যে, যে-সব ভিক্ষু ওষুধ মেশানো এবং চিকি‌ৎসার দায়িত্বে আছে তাদের জন্যও যথোপযুক্ত আবাস দেওয়া উচিত, আর সেগুলো রোগীদের রুমের পাশেই হওয়া উচিত, এবং এই ভিক্ষুদেরকে সরানো উচিত নয়।

অর্থকথা আরও বলে যে, যে ভিক্ষু সংঘের কাছ থেকে একটি আবাস পেয়েছে তাকে সরানো উচিত নয়। এর একটি উদাহরণ হচ্ছে বর্ষার সময়ে যে ভিক্ষুকে কোনো আবাস দাবি করার অনুমোদন করা হয়। তাকে তার বর্ষাবাসকালে সরানো যাবে না। তবে অর্থকথা আরেকটি উদাহরণ দিয়েছে যেখানে সংঘ যদি কোনো পণ্ডিত ভিক্ষুকে দেখে, যে অন্যদেরকে শিক্ষা দেওয়ার কাজ করছে, তারা তখন তার জন্য একটি আবাস দিতে পারে এবং এই নির্দেশ জারি করতে পারে যে, তাকে সেই আবাস থেকে সরানো যাবে না। যেহেতু অর্থকথা রচিত হয়েছিল পণ্ডিত ভিক্ষুদের দ্বারা, তাই এই রায়টা নিজেদের জন্য একটু সুবিধা লাভের মতো বলে মনে হয়।

আবাস-কর্মকর্তা ছাড়া অন্য কেউ কোনো ভিক্ষুকে তার আবাস থেকে সরাতে পারবে না, তবে কিছু কিছু পরিস্থিতি বাদে, যেগুলো পাচি.১৭-তে আলোচিত হয়েছে।

কোনো ভিক্ষুকে সরানোর বিরুদ্ধে এসব নিষেধাজ্ঞা মনে হয় সে-সব ঘটনাকে নির্দেশ করে যেখানে তাকে তার ইচ্ছার বিরুদ্ধে সরানো হচ্ছে, তবে কোনো গ্রন্থই বিষয়টি উল্লেখ করে নি। সে যদি অন্য কোনো জায়গায় সরে যেতে চায় যা আবাস-কর্মকর্তার কাছে উপযুক্ত মনে হয়, তাহলে সে তার অনুরোধের ভিত্তিতে তাকে সেই জায়গায় সরাতে পারে।

চুৰ.৩১১ এবং চুৰ.৩১৩তে আগেই উল্লেখ করা হয়েছে, ভিক্ষুরা সিনিয়রিটি অনুসারে সাংঘিক আবাসগুলো দখল করতে পারবে না, সেটি তাদের নিজেদের জন্যই হোক, অথবা তাদের আচার্যদের জন্যই হোক (অধ্যায়-৮ দেখুন)। আবাস-কর্মকর্তা হয়তো আবাস নির্দেশ করে দিতে গিয়ে সিনিয়রিটিকে বিবেচনায় নিতে পারে তবে সেক্ষেত্রে তার অন্যান্য বিষয়গুলোও বিবেচনায় নেওয়া উচিত। এটি আমরা সং.৮-এর মূল কাহিনি থেকে দেখতে পাই :

দব্ব মল্লপুত্র ভন্তে (আবাস নির্দেশকারী হিসেবে) নিযুক্ত হয়ে যে-সব ভিক্ষু পরস্পর সমমনা তাদেরকে একই জায়গায় আবাস নির্দেশ করে দিলেন। যারা সূত্র জানত, তাদের জন্য তিনি একই জায়গায় আবাস নির্দেশ করে দিলেন এই ভেবে : 'তারা একজন আরেকজনের সাথে সূত্র আবৃত্তি করবে।' বিনয় বিশেষজ্ঞদেরকে তিনি একই জায়গায় আবাস নির্দেশ করে দিলেন এই ভেবে, 'তারা একজন আরেকজনের সাথে বিনয় বিষয়ে গবেষণা করবে।' ধর্মদেশকদের জন্য তিনি একই জায়গায় আবাস নির্দেশ করে দিলেন এই ভেবে : 'তারা একজন আরেকজনের সাথে ধর্ম আলোচনা করবে।' যারা ধ্যান চর্চা করে, তাদের জন্য তিনি একই জায়গায় আবাস নির্দেশ করে দিলেন এই ভেবে : 'তারা একজন আরেকজনকে ডিস্টার্ব করবে না।' যারা পশুসুলভ কথাবার্তা ও শরীরচর্চায় সময় কাটায় তাদেরকে তিনি একই জায়গায় আবাস নির্দেশ করে দিলেন এই ভেবে : 'এভাবে এই ভন্তেরা তাদের ইচ্ছানুযায়ী থাকবে।'

এই অনুচ্ছেদ থেকে দেখা যায়, সবচেয়ে ভালো আবাসগুলো অবশ্যই সিনিয়র ভিক্ষুদেরকে বরাদ্দ দিতে হবে বলে অর্থকথার যে শর্ত, তা একটু বাড়াবাড়ি হয়ে গেছে। বিভিন্ন ভিক্ষু বিভিন্ন কারণে ভিন্ন ভিন্ন আবাসকে সবচেয়ে ভালো হিসেবে মনে করতে পারে, তাই কীসে "সবচেয়ে ভালো" আবাস হয় তার কোনো একক মাপকাঠি থাকতে পারে না। কোন আবাসটা কোন ভিক্ষুর জন্য সবচেয়ে ভালো হবে তা নির্ধারণের ক্ষেত্রে আবাস-কর্মকর্তার অবশ্যই পার্থিব সুযোগ-সুবিধার চেয়ে মনস্তত্ত্বের দিকে অধিকতর খেয়াল রাখতে হবে।

অর্থকথার শর্ত অনুযায়ী, প্রত্যেক সংঘকেই দুজন আবাস-কর্মকর্তা নিয়োগ করতে হয় যাতে তারা পরস্পরের আবাস নির্ধারণ করে দিতে পারে। কিন্তু ৰিনয-মুখ দেখিয়ে দিয়েছে যে, অর্থকথা মনে হয় এখানে ভুল করেছে। কারণ এই ব্যবস্থাটা কেন আবাস-কর্মকর্তাদের ক্ষেত্রে প্রয়োজন হবে, কেনই বা অন্যান্য কর্মকর্তাদের বেলায় প্রয়োজন হবে না তা অর্থকথা বলে না। বোধ হয় এর মাধ্যমে এটি আবাসের সাথে সম্পর্কিত দুটো আলাদা আলাদা পদের জন্য একটা ব্যাখ্যা দাঁড় করাতে চেয়েছে, কিন্তু আমরা তো আগেই বলেছি, এই দুটো পদবি হচ্ছে খুব সম্ভবত শ্রমবণ্টনের ভিত্তিতে করা হয়েছে।

বর্ষার জন্য আবাস দাবি করা
বর্ষার জন্য আবাস দাবি করার তিনটি সময় আছে : আগে, এটি হচ্ছে প্রথম বর্ষাবাসের জন্য (যা শুরু হয় আষাঢ়ী পূর্ণিমার পরের দিন থেকে); পরে, এটি হচ্ছে দ্বিতীয় বর্ষাবাসের জন্য (যা শুরু হয় পরবর্তী পূর্ণিমার পরের দিন থেকে); এবং অন্তর্বর্তী সময়ে, যা হচ্ছে প্রবারণার পরের দিন থেকে পরবর্তী বর্ষাবাস শুরু হওয়ার আগ পর্যন্ত। তবে অন্তর্বর্তী সময়ে সে পরবর্তী বর্ষার জন্য আগে থেকেই আবাস দাবি করতে পারে বটে, কিন্তু সেই পরবর্তী বর্ষা শুরু হওয়ার আগে মধ্যবর্তী সময়টাতে তার অবশ্যই সেই আবাসটাকে সিনিয়র ভিক্ষুদের ব্যবহারের জন্য ছেড়ে দিতে হবে।

একজন ভিক্ষু একবারে কেবল একটি আবাসের দাবি করতে পারে (তবে নিচে দেখুন)। সে বর্তমানে যে বিহারে বাস করছে না সেই বিহারে কোনো আবাসের দাবি করতে পারে না। একবার তার আবাসের দাবি গৃহীত হয়ে গেলে সেটি কেবল তার বর্ষাবাসের তিনমাস পর্যন্ত বলব‌ৎ থাকে। সে "ঋতুর সময়ে" তার আবাসের দাবি করতে পারে না, টীকামতে, এই "ঋতুর সময়" মানে হচ্ছে গরম ও ঠান্ডা ঋতু।

আগে ও পরের দাবি : পিটক পরামর্শ দেয় যে, আবাস প্রদানকারী প্রথম বর্ষাবাসের শুরুতে আবাস বরাদ্দ দেবে এভাবে : সে ভিক্ষুদেরকে গণনা করবে, এরপর ঘুমানোর জায়গাগুলো গণনা করবে, এবং এরপর ঘুমানোর জায়গার ভিত্তিতে দাবিগুলো দিয়ে দেবে। বরাদ্দ দেয়ার পরে যদি অনেক ঘুমানোর জায়গা খালি থাকে, তাহলে সে প্রত্যেক ভিক্ষুকে একটি পুরো আবাসের দাবি দিতে পারে। বরাদ্দ দেয়ার পরে যদি অনেক আবাস খালি থেকে যায়, তাহলে সে প্রত্যেক ভিক্ষুকে একটি এলাকার সবগুলো আবাসের দাবি দিতে পারে। যদি অনেক এলাকা খালি থেকে যায়, তাহলে সে অতিরিক্ত ভাগ দিতে পারে। এটি একাধিক আবাস দাবি করার নিষেধাজ্ঞার বিরুদ্ধে যায় বলে মনে হয়, কিন্তু আপাতদৃষ্টিতে সেই নিষেধাজ্ঞাটি হচ্ছে দুটো জিনিস প্রতিরোধের জন্য :

একাধিক বিহারে আবাস দাবি করা ঠেকাতে; এবং

কোনো একটি বিহারে এমনভাবে আবাস দাবি করা ঠেকাতে যাতে সেই বিহারে অবস্থানরত অন্য ভিক্ষু আবাস না পায়।

এই অনুমোদনের পিছনে উদ্দেশ্য হচ্ছে বিহারের প্রত্যেকটি আবাস দেখাশোনার জন্য যেন একজন ভিক্ষু থাকে সেই ব্যবস্থা করা, যাতে তা মেরামতের অভাবে পড়ে না থাকে। তবে চুৰ.৩১৮-এর সাথে যোগ করে যে, কোনো ভিক্ষু যদি অতিরিক্ত ভাগ লাভ করে, তাহলে পরে আসা অন্য কোনো ভিক্ষুকে নিজের ইচ্ছার বিরুদ্ধে সেই অতিরিক্ত ভাগটা বিসর্জন দেওয়ার দরকার নেই (যেমন : দ্বিতীয় বর্ষাবাসের জন্য)।

দুটো আবাসের দাবির বিরুদ্ধে যে বিধিটা রয়েছে, সেক্ষেত্রে চুৰ.৬.১২ বলে যে, কোনো ভিক্ষু যদি ক আবাসের দাবি করে, এবং পরে খ আবাসের দাবি করে বসে, সেক্ষেত্রে খ-এর দাবি করার সাথে সাথেই ক-এর দাবিটা আর থাকে না। অর্থকথা এতে যোগ করে যে, যদি সে বর্ষা শুরুর সামান্য আগে অন্য কোথাও আবাসের দাবি করার উদ্দেশ্যে বিহার ত্যাগ করে, তার ক-এর প্রতি দাবিটা বিহারের সীমার বাইরে পা ফেলার সাথে সাথেই অতীত হয়ে যায়। সে যদি 'আমি অন্য কোথাও সুবিধাজনক আবাস পেলে সেখানে দাবি করব' এই ভেবে যায়, কিন্তু কোনো সুবিধাজনক আবাস না পায়, তাহলে তার ক-এর প্রতি দাবি তখনো বলব‌ৎ থাকে।

চুৰ.৩১৯ যে-সব ভিক্ষুরা বর্ষাবাসে প্রবেশ করতে যাচ্ছে তাদের জন্য সাধারণভাবে নিম্নোক্ত পরামর্শ দিয়েছে : কোনো ভিক্ষু যদি বর্তমানে অবস্থানরত বিহারের পরিবর্তে অন্য কোনো বিহারে বর্ষা কাটাতে চায়, তার সেখানে বর্ষা শুরুর এক মাস আগে রওনা দেওয়া উচিত যাতে সে দেখতে পারে সেই জায়গাটা শিক্ষাদীক্ষা, ভাবনা ও প্রয়োজনীয় দ্রব্যাদির জন্য সুবিধাজনক কি না। আর সেই সাথে বর্ষা শুরুর ঠিক আগে পৌঁছানো, যাতে সেই বিহারের আবাস প্রদানকারী ও অন্যান্য ভিক্ষুদের অসুবিধার কারণ না হয়। আবাসিক ভিক্ষুরা (তাদের বিহারে থাকার পরিকল্পনা থাকলে) তাদের জীর্ণ হয়ে পড়া ঘরবাড়িগুলোকে প্রস্তুত করে রাখা উচিত যাতে যারা বর্ষার জন্য আসবে তারা স্বচ্ছন্দে শিক্ষা করতে পারে এবং ভাবনা করতে পারে।

আবাস প্রদানকারী বর্ষা যেদিন শুরু হবে সেদিন সকালে আবাসগুলো বরাদ্দ দেওয়া উচিত। সেদিন যদি অন্যান্য ভিক্ষুরা আসে, তাদেরকে বলে দেওয়া উচিত যে, আবাসগুলোর প্রতি দাবি নির্ধারণ করা হয়ে গেছে এবং তাদের অন্য কোনো আবাস খুঁজে দেখা উচিত, যেমন গাছের গোড়ায়। এর মানে হচ্ছে তাদের অন্য কোথাও দ্বিতীয় বর্ষাবাসে প্রবেশ করা উচিত।

অন্তর্বর্তী সময় : পিটক এ ধরনের দাবির অনুমোদনকে ব্যাখ্যা করে নি, কিন্তু অর্থকথা বলে যে, এটি হচ্ছে সেসমস্ত আবাসের জন্য যেগুলোর দায়িত্ব গ্রহণকারী দাতারা বছরে একবার বর্ষাবাসের শেষে বিশেষ দান দেয় এবং যেগুলোতে বসবাসরত ভিক্ষুরা সাধারণত আগন্তুক ভিক্ষু হয়, যারা সেই দানগুলো গ্রহণ করে এবং চলে যায়। এমন জায়গাগুলো বর্ষা-পরবর্তী সময়ে আবাসিক ভিক্ষুগণ কর্তৃক দেখাশোনা না করার ঝুঁকিতে থাকে, তাই আবাস প্রদানকারীর উচিত এমন জায়গাগুলোর দাবিকে সেই বিহারের ভিক্ষুদের কাউকে সিনিয়রিটি অনুসারে দিয়ে দেওয়া। যে এমন দাবি গ্রহণ করবে, সে বর্ষা-পরবর্তী আট মাসের জন্য সেই আবাসটি দেখাশোনার জন্য দায়ী থাকবে। সেই সময়ের মধ্যে সিনিয়র আগন্তুক ভিক্ষু আসলে তাদের সেখানে থাকতে দেওয়া উচিত কিন্তু পরবর্তী বর্ষা আসলে সেই দায়িত্বপ্রাপ্ত ভিক্ষুই সেখানে থাকার সুযোগ পাবে।

আবাস প্রদানকারীর জন্য একটি যৌক্তিক নীতি হবে অন্য যে-সব আবাসগুলো কোনো কারণে মেরামতের অভাবে জীর্ণশীর্ণ হচ্ছে, সেগুলোর জন্যও একই ধরনের ব্যবস্থা গ্রহণ করা।

নির্মাণের দায়িত্ব
পিটকে আরেকটি ব্যবস্থা উল্লেখ করা হয়েছে যেখানে কোনো ভিক্ষুকে একনাগাড়ে কয়েক বর্ষার জন্য কোনো একটি আবাসের মধ্যে জায়গা দাবি করার অনুমোদন দেওয়া হয়েছে। এটি হচ্ছে সেই আবাসের জন্য নির্মাণের দায়িত্ব গ্রহণের মাধ্যমে। এখানে নির্দেশনাগুলো হচ্ছে এমন : কোনো ভিক্ষুকে এই দায়িত্ব দেওয়া যায় শুধু সে যে বিহারে বাস করছে সেখানে এবং একবারে শুধু একটি আবাসের জন্য। তার দায়িত্ব হচ্ছে নতুন একটি আবাস নির্মাণ করা অথবা অসমাপ্ত আবাসের নির্মাণ সমাপ্ত করা। নির্মাণ সমাপ্ত হয়েছে এমন আবাসের মেরামত এখানে নির্মাণের দায়িত্বের মধ্যে পড়ে না। ভিক্ষুকে সেই আবাসের দায়িত্ব দেওয়ার আগে সেটি কোন ধরনের আবাস তা সংঘকে নির্ধারণ করতে হবে (অথবা অর্ধনির্মিত হলে তা পরিদর্শন করতে হবে) এবং এরপর নির্ধারণ করতে হবে সেটি নির্মাণ সমাপ্ত হলে কয় বর্ষা সে সেই আবাসের মধ্যে একটি ঘুমানোর জায়গা পাওয়ার অধিকার রাখতে পারবে। এই সময়ের দৈর্ঘ্যটা আবাসের আকারের উপর নির্ভর করে : ছোটো আবাস হলে পাঁচ বা ছয় বর্ষা, পিপে আকৃতির আবাস হলে সাত থেকে আট বর্ষা, বড় আবাস হলে দশ থেকে বার বর্ষা। নির্মাণের দায়িত্ব দেওয়ার কর্মবাক্যটি পরিশিষ্ট ১-এ অন্তর্ভুক্ত করা হয়েছে।

যে ভিক্ষুকে নির্মাণের দায়িত্ব দেওয়া হয়েছে তার সেই আবাসটিকে তাড়াতাড়ি সমাপ্ত করার প্রচেষ্টা চালাতে হবে। নির্মাণকাজ সমাপ্ত হলে যে সময়ের জন্য তার সেখানে ঘুমানোর জায়গা রাখার অধিকার আছে সেই সময়ের মধ্যে ফেটে যাওয়া বা ভেঙে যাওয়া যে-কোনো জিনিসকে মেরামতের জন্য সে দায়ী থাকবে। অর্থকথা কুরুন্দীকে উদ্ধৃতি দিয়ে বলে যে, তার নিজে কোনো সরঞ্জাম ব্যবহার করা উচিত নয়, শুধু নির্মাণকাজ তদারকি করা উচিত। তবে পিটকে অনেক কাহিনি আছে যেখানে ভিক্ষুরা নির্মাণকাজ করছে, যা থেকে দেখা যায় কুরুন্দীর পরামর্শ মানার কোনো বাধ্যবাধকতা নেই।

পিটক উল্লেখ করে যে, যে ভিক্ষুকে নির্মাণের দায়িত্ব দেওয়া হয়েছে সে এমনকি পাগল হয়ে গেলে, ভূতগ্রস্ত হলে, ব্যথায় প্রলাপ বকলে অথবা সাময়িক বহিষ্কৃত হলেও তার ঘুমানোর জায়গার অধিকার থাকে। তবে সে তা অন্য কারো কাছে হস্তান্তর করতে পারে না। এ ছাড়াও সে এই অধিকারকে বর্ষাবাস-পরবর্তী সময়ে ঘুমানোর জায়গা রাখার জন্য ব্যবহার করতে পারে না, আর সে এই অধিকার দিয়ে সম্পূর্ণ আবাসকেও দখল করতে পারে না। যদি সে এই সময়ের মধ্যে অন্য কোথাও বর্ষা কাটানোর সিদ্ধান্ত নেয় অথচ তার অধিকারের দাবি তখনো বলব‌ৎ আছে, সেক্ষেত্রে তার দাবিকৃত ঘুমানোর জায়গায় অন্য কেউ থাকতে পারবে না, এমনকি অর্থকথামতে তার শিষ্যরাও নয়। এই নিষেধাজ্ঞাটা এবং সেই সাথে একবারে কোনো এক ভিক্ষুর একাধিক আবাসের দায়িত্ব নেওয়ার বিরুদ্ধে নিষেধাজ্ঞা, এই দুটো বিধি হচ্ছে ভিক্ষুদেরকে একাধিক আবাস নির্মাণ করে সেগুলোতে তাদের বিশেষ অধিকারকে তাদের বন্ধুদের কাছে হস্তান্তর করার মাধ্যমে কোন্দল সৃষ্টি করার পাঁয়তারা রোধ করার জন্য। তবে যদি নির্মাণের দায়িত্বপ্রাপ্ত ভিক্ষুটি যদি সংঘ থেকে চলে যায় অথবা সত্যিকারের ভিক্ষু নয় বলে স্বীকার করে, তাহলে তার ঘুমানোর জায়গার দাবিটা বাতিল হয়ে যায়। আবাস প্রদানকারী তখন সেই জায়গাতে সে যে ভিক্ষুকে উপযুক্ত দেখে সেই ভিক্ষুকে দিয়ে দিতে পারে।

কোনো ভিক্ষু যদি নির্মাণদায়িত্ব নেয় কিন্তু নির্মাণকাজ শেষ হওয়ার আগেই নিম্নোক্ত কোনো একটি ঘটনা ঘটে যায়, যেমন : সে বিহার ত্যাগ করে, কাপড় ত্যাগ করে, মরে যায়, সত্যিকার ভিক্ষু নয় বলে স্বীকার করে, পাগল হয়ে যায়, ভূতগ্রস্ত হয়, ব্যথায় প্রলাপ বকতে থাকে, অথবা সাময়িক বহিষ্কৃত হয়, তাহলে সংঘ সেই আবাসের নির্মাণদায়িত্বটা অন্য কোনো ভিক্ষুকে দিয়ে দিতে পারে এবং তখন ঘুমানোর জায়গার অধিকারটা তার অধিকারে চলে যাবে।

অর্থকথা এখানে কেবল কয়েকটি বিষয় যোগ করেছে : দাবির দৈর্ঘ্যটি নির্মাণের দৈর্ঘ্যের সাথে সমান অনুপাতে হওয়া উচিত, আধা মিটারের জন্য এক বর্ষা, এভাবে বারো বর্ষা পর্যন্ত। আবাসটি মেরামতের প্রয়োজন হলে জিনিসপত্রের জন্য তার নিম্নোক্ত ক্রমানুযায়ী লোকজন থেকে সাহায্য চাওয়া উচিত :

১) বিহারের মূল দাতা অথবা তার উত্তরাধিকারী,

২) তার নিজের আত্মীয়/উপাসক-উপাসিকা,

৩) সংঘ।

যদি এসব উ‌ৎস থেকে সাহায্য না আসে, তাহলে বিহারের সম্পত্তি বিক্রি করে মেরামতের জন্য প্রয়োজনীয় অর্থ যোগাড় করা উচিত। যদিও এতে সংঘের সম্মতির প্রয়োজন হবে। অর্থকথা কুরুন্দীর উদ্ধৃতি দিয়ে বলে যে, ভিক্ষুর যদি সংঘসম্পত্তি মেরামতে উ‌ৎসাহ না আসে, তাহলে তাকে বলা উচিত সে যেন নিজের সম্পত্তি মনে করে মেরামত করে। তার মৃত্যুর পরে সেটি আবার সংঘের সম্পত্তি হবে। তবে তা সংঘের সম্পত্তিকে ব্যক্তিগত কাউকে দেওয়ার বিরুদ্ধে পিটকের যে নিষেধাজ্ঞা (অধ্যায়-৭ দেখুন) সেটির বিরুদ্ধে যায়।

ৰিনয-মুখ ধম্মপদ অর্থকথার একটি কাহিনির উদ্ধৃতি দিয়েছে যেখানে বুদ্ধ মহামোগ্গলান ভন্তেকে শ্রাবস্তীর পূর্বারাম বা পূর্ববিহারের নির্মাণকাজ তদারকির জন্য নিযুক্ত করেন। এর উদ্ধৃতি দিয়ে ৰিনয-মুখ বলেছে যে, কোনো ভিক্ষুকে নির্মাণদায়িত্ব দেওয়াটা সাধারণভাবে বিহারের নির্মাণকাজে সংঘকর্মকর্তা হিসেবে নিয়োগ করার সামিল হয়। তবে যেহেতু একজন ভিক্ষু একবারে একাধিক ভবন নির্মাণের দায়িত্ব গ্রহণ করতে পারে না এবং যেহেতু যে-কোনো সময়ে কোনো বিহারে কতজন ভিক্ষুকে নির্মাণদায়িত্ব দেওয়া যাবে তার কোনো সীমারেখা নেই, তাই ৰিনয-মুখ মনে হয় এ ক্ষেত্রে ভুল বুঝেছে। নির্মাণদায়িত্ব দেওয়ার এই অনুমোদনের উদ্দেশ্যটা মনে হয় হয় ভিক্ষুদের মাঝে নির্মাণকাজ ভাগাভাগি করে দেওয়া এবং তারা যে সংঘসম্পত্তি ব্যবহার করে সেগুলোর যত্ন নিতে তাদেরকে নিযুক্ত করা।

বর্ষার বাইরে আবাস নির্দেশ করা
উপরোক্ত দিক-নির্দেশনাগুলো বাদে পিটকে এ বিষয়ে আর কিছু বলা হয় নি, কিন্তু অর্থকথা বলে : আগন্তুক ভিক্ষুরা থাকার জন্য আসলে আবাসগুলো ত‌ৎক্ষণা‌ৎ পুনরায় সিনিয়রিটি অনুসারে বরাদ্দ করে দিন। আগন্তুক ভিক্ষুদের জন্য একটি বা দুটো ঘুমানোর জায়গা রেখে দিন যাতে সিনিয়র ভিক্ষুরা রাতে পৌঁছালে তখন সে-সময়ে নতুন করে আবাসগুলো বরাদ্দ দেওয়ার প্রয়োজন না হয়। তবে এক্সট্রা ঘুমানোর জায়গাগুলোর চেয়ে বেশি সংখ্যক সিনিয়র ভিক্ষু রাতে এসে পৌঁছালে তখনই ভিক্ষুদেরকে পুনরায় নতুন করে বরাদ্দ করে দিন। প্রত্যেকটি ঘুমানোর জায়গা তিনজন ভিক্ষুর জন্য বরাদ্দ দেওয়া সম্ভব, এই ব্যবস্থায় প্রথম ভিক্ষু রাতের প্রথম প্রহরে ঘুমাবে, অন্যজন দ্বিতীয় প্রহরে এবং অন্যজন তৃতীয় প্রহরে ঘুমাবে। দ্বিতীয় ভিক্ষুর প্রথম ভিক্ষুকে জাগানোর অধিকার আছে এবং তৃতীয়জনের দ্বিতীয় ভিক্ষুকে জাগানোর অধিকার আছে।

এসব নির্দেশনায় ধরে নেওয়া হয়েছে যে, আবাসগুলোতে মোটামুটি পরিষ্কার একটা পছন্দের ক্রম আছে যেগুলোকে সিনিয়রিটি অনুযায়ী বরাদ্দ দেওয়া যায়। আর আমরা উপরে উল্লেখ করেছি যে, এ ক্ষেত্রে সিনিয়রিটির উপর অর্থকথা যে জোর দিয়েছে তা পিটকের বিরুদ্ধে যায়। তবে অর্থকথা "ভারতের কয়েকজন ভিক্ষুকে" উল্লেখ করেছে এই বলে যে, কিছু কিছু আবাস আছে যেগুলো কিছু কিছু ভিক্ষুর জন্য স্বাচ্ছন্দ্যকর কিন্তু অন্যদের জন্য স্বাচ্ছন্দ্যকর নয় (অর্থা‌ৎ সেখানে পরিষ্কার কোনো পছন্দের ক্রম নেই) এবং এ কারণে তারা আবাসিক ও আগন্তুক ভিক্ষুদের জন্য প্রত্যেকদিন নতুন করে আবাসগুলো বরাদ্দ দেওয়ার পরামর্শ দেয়।

এসব কর্মকাণ্ড বর্ষাবাস-পরবর্তী সময়ে বিহারের জীবনকে স্বাভাবিকভাবেই অস্থিরতায় ভরে তুলবে, অনিশ্চয়তায় ভরে তুলবে। আর বোধহয় এ কারণেই বুদ্ধ ভিক্ষুদেরকে বর্ষার বাইরের সময়টাতে আবাস দখল করে রাখাটা অনুমোদন করেন নি। যারা বিনা নোটিশে এক আবাস থেকে আরেক আবাসে চলে যেতে বাধ্য হওয়াটা অপছন্দ করত, তারা শুকনো মাসগুলোতে বিহারবাসী হওয়ার চেয়ে অরণ্যে ঘুরেফিরে কাটিয়ে দিতেই পছন্দ করত। যারা বিহারে থাকত তাদের তখন বাধ্য হয়ে তাদের ব্যক্তিগত জিনিসপত্রগুলো কম রাখতে হতো যাতে মুহূর্তের নোটিশে স্বচ্ছন্দে অন্য কোথাও স্থানান্তরিত হতে পারে।

বিবিধ
বিবিধ জিনিসপত্রের জন্য দুজন কর্মকর্তা দায়িত্বপ্রাপ্ত : ছাবেক প্রদানকারী এবং ছোটখাটো দ্রব্যগুলো বিতরণকারী।

ছাবেক প্রদানকারী হচ্ছেন নিপা.২২-এ উল্লিখিত কর্মকর্তা, যিনি সেই বিধি লঙ্ঘন করে কোনো ভিক্ষু ছাবেক গ্রহণ করে থাকলে তখন ছাবেক বদলানোর কাজটি তদারকির জন্য দায়িত্বপ্রাপ্ত। বিস্তারিত জানার জন্য সেখানকার আলোচনাটা দেখুন। এটি ধরে নেওয়া যৌক্তিক হবে যে, সংঘের একটি ছাবেকের স্টোর ছিল এবং সেই ছাবেকগুলো প্রয়োজন অনুসারে দেওয়ার জন্য একজন কর্মকর্তা প্রয়োজন হতো, কিন্তু কোনো গ্রন্থই এই সম্ভাবনাটি উল্লেখ করে নি।

ছোটখাটো দ্রব্য বিতরণকারী হচ্ছে সেই ভিক্ষু, যে সংঘকে দানকৃত নিম্নোক্ত জিনিসগুলো যে-সব ভিক্ষু চায় তাদেরকে বিতরণ করতে পারে (অর্থকথার মন্তব্যগুলো দ্বিতীয় বন্ধনীর [] এর মধ্যে আছে) : সুচ, ছোটো ছুরি [যাদের দরকার তাদেরকে দিতে হবে], স্যান্ডেল [যারা দুর্গম ভ্রমণে যাচ্ছে তাদেরকে], কটিবন্ধনী [যাদের দরকার তাদেরকে দিতে হবে], অংসবন্ধনী (ছাবেক অথবা বোঝা বয়ে নেওয়ার জন্য—অধ্যায়-৩ দেখুন) [যাদের অংসবন্ধনী পুরোনো তাদেরকে], জল ছাঁকার কাপড় [যাদের দরকার তাদেরকে], জলছাঁকনি [যাদের দরকার তাদেরকে], কাপড়খণ্ড [যারা সেগুলো চায় তাদেরকে, যদিও এখানে একটা সীমা রয়েছে : ভিক্ষু যদি চীবরে তালি দেওয়ার জন্য কাপড় চায় তাকে একটি আইল (dike) এবং একটি অর্ধ-আইল (half-dike) বানানোর জন্য যথেষ্ট কাপড় দেওয়া যেতে পারে; সে যদি ক্ষেত্র বা প্লট (plot) বানাতে চায়, তাহলে একটি বা দুটো অর্ধপ্লটের জন্য যথেষ্ট কাপড় দেওয়া যেতে পারে; সে যদি পাড়ের টুকরোর জন্য কাপড় চায়, তাহলে গোটা চীবরের পাড় দেওয়ার মতো যথেষ্ট কাপড় দেওয়া যেতে পারে]। সংঘের যদি ঘি, তেল, মধু, অথবা গুড় থাকে, ভিক্ষুকে তখন এক চুমুক দেওয়া যাবে। তার যদি আরও লাগে তাহলে আরও দিতে হবে। তারপরও লাগলে তাকে আরও দিতে হবে। [তার যদি চতুর্থবারের মতো লাগে, তাহলে দেওয়ার আগে সংঘকে জানাতে হবে।]

নির্মাণ তদারককারী : সংঘের কাজ দেখাশোনার জন্য প্রত্যেক সংঘ সেই বিহারের সেবক ও শ্রামণদের কাজের তদারকির জন্য কর্মকর্তা নিয়োগ করতে পারে। পিটকে এ বিষয়ে খুব কমই বলা হয়েছে, শুধু বলা হয়েছে যে, বিহারের সেবকরা এবং শ্রামণেরা যাতে তাদের কাজ ভালোমতো করে, তা নিশ্চিত করা উচিত।

পদ থেকে কর্মকর্তাদের অপসারণ : যে-সব কর্মকর্তা পক্ষপাতদুষ্ট অথবা অযোগ্য বলে প্রমাণিত হয়, অথবা যারা তাদের পদ থেকে সরে যেতে চায়, তাদেরকে অপসারণের জন্য কোনো গ্রন্থেই কোনো নিয়ম দেওয়া হয় নি। পক্ষপাতদুষ্ট অথবা অযোগ্য কর্মকর্তাদের ক্ষেত্রে Pv.XIV.13.3-15 বলে যে, তাদের পক্ষপাত অথবা অযোগ্যতাই তাদেরকে দুর্ভোগে ফেলার জন্য যথেষ্ট এবং এর জন্য তাদেরকে এমন দুর্ভোগ পোহাতে হয় যেন তারা সোজা নরকে উ‌ৎপন্ন হয়েছে। এ কারণে তাদেরকে আরও অধিকতর শাস্তি দেওয়ার কোনো প্রয়োজন সতীর্থ ভিক্ষুদের নেই। আর এমন কর্মকর্তার পক্ষপাতিত্বের কারণে যে-সব ভিক্ষুকে অন্যায়ভাগে দুর্ভোগ পোহাতে হয়, তাদের এটিকে ধৈর্য ও উপেক্ষাভাব চর্চার একটি সুযোগ হিসেবে গ্রহণ করা উচিত। তবে কোনো কর্মকর্তার আচরণ যদি সত্যিই পক্ষপাতদুষ্ট হয়, তাহলে পাচি.১৩ তার আচরণ সম্পর্কে অভিযোগ করার জন্য ভিক্ষুদেরকে অনুমোদন দিয়েছে। যা উল্লেখ করা হয় নি তা হলো সংঘ কীভাবে এই অভিযোগকে সামাল দেবে।

তাত্ত্বিকভাবে আপনি বলতে পারেন যে, কোনো কর্মকর্তার পক্ষপাতিত্ব অথবা অদক্ষতা তাকে তার পদের জন্য অযোগ্য করে তুলেছে এবং যে সংঘকর্মের মাধ্যমে তাকে কর্মকর্তা হিসেবে নিযুক্ত করা হয়েছিল তা এখন "লক্ষ্যবস্তুর বৈধতার অপূর্ণতা"র কারণে আর গ্রহণযোগ্য হবে না। তাই সমগ্র সংঘ একযোগে তার স্থানে অন্য কোনো ভিক্ষুকে নিযুক্ত করতে পারে। তবে পক্ষপাতদুষ্ট কর্মকর্তা অথবা তার কোনো বন্ধু যদি এই নতুন সংঘকর্মের বিরোধিতা করে থাকে, তাহলে তাকে সরানো যাবে না।

এই সমস্যাকে পাশ কাটানোর জন্য থাইল্যান্ডে সংঘকর্মকর্তাদেরকে প্রায়ই বিহারাধ্যক্ষ কর্তৃক নিয়োগ করা হয়। যেহেতু এই কর্মকর্তারা সংঘ কর্তৃক নিযুক্ত নয় (পাচি.১৩ দেখুন), তাই তারা যদি অযোগ্য হয় অথবা পদত্যাগ করতে চায় তাহলে সহজেই তাদেরকে তাদের পদ থেকে সরানো যায়। যে-সব সংঘে এভাবে কর্মকর্তাদেরকে নিয়োগ করা হয় সেখানে একটি সম্মানজনক রেওয়াজ হচ্ছে ভিক্ষুদের যদি কোনো সংঘকর্মকর্তার বিরুদ্ধে অভিযোগ থাকে তাহলে তা একটি সংঘসভায় উত্থাপন করা। (অসম্মানজনক বা লজ্জাজনক রেওয়াজ হচ্ছে বিহারাধ্যক্ষকে বেনামা চিঠি দেওয়া অথবা বিহারের আশেপাশে বেনামা পোস্টার বা বিজ্ঞপ্তি টাঙিয়ে দেওয়া।) অধ্যক্ষ যদি একমত হন যে, কর্মকর্তার আচরণ সত্যিই পক্ষপাতদুষ্ট, তাহলে সে তাকে তার পদ থেকে সরিয়ে দিতে পারে এবং তার স্থলে অন্য একজন ভিক্ষুকে বসাতে পারে। আমি ব্যক্তিগতভাবে এমন একটি ঘটনার কথা জানি, যেটি তিন দশক আগে ঘটেছিল। সেখানে একজন জুনিয়র ভিক্ষুর প্রতি ভোজন নির্দেশকারী কর্মকর্তার এমন ব্যক্তিগত বিদ্বেষভাব ছিল যে সে সেই জুনিয়র ভিক্ষুকে সমস্ত ভোজনের তালিকা থেকে বাদ করে দিয়েছিল। এই অবস্থাটা কয়েক মাস যাবত চলেছিল, কিন্তু জুনিয়র ভিক্ষুটি এ নিয়ে কোনো উচ্চবাচ্য করে নি। অবশেষে বিহারাধ্যক্ষ যখন ভোজনের তালিকাগুলো চেক করলেন এবং বুঝতে পারলেন কী হচ্ছে, তখন তিনি সেই কর্মকর্তাকে পদত্যাগ করতে বললেন এবং তার জায়গায় সেই জুনিয়র ভিক্ষুকে বসিয়ে দিলেন। পরবর্তীজন তার কাজে এমন পক্ষপাতহীন বলে প্রমাণ দেখাল এমনকি যে প্রাক্তন কর্মকর্তাটি তাকে ভোজনের তালিকা থেকে বাদ করে দিয়েছিল তার প্রতিও এমন পক্ষপাতহীন ছিল যে সে তখন থেকে সেই পদে রয়ে গেল।

আর যে ভিক্ষু কর্মকর্তার পদ থেকে পদত্যাগ করতে চায়, সেক্ষেত্রে থাইল্যান্ডে প্রচলিত রীতি হচ্ছে তার পদত্যাগপত্রটা বিহারাধ্যক্ষের কাছে পেশ করা। বিহারাধ্যক্ষ যদি তা গ্রহণ করেন, তাহলে সেই কর্মকর্তাটি তার দায়িত্ব থেকে মুক্ত। তা যদি না হয়, তাহলে তার অবশ্যই তার দায়িত্ব পালন করে যেতে হবে। সেক্ষেত্রে সে যদি তার দায়িত্ব থেকে মনেপ্রাণে অব্যাহতি চায়, তাহলে তার একমাত্র পথ হচ্ছে বিহার ত্যাগ করে অন্য কোথাও চলে যাওয়া।

সংঘ কর্তৃক নিযুক্ত কোনো কর্মকর্তা যদি তার পদ থেকে পদত্যাগ করতে চায়, মানবিক একটা নিয়ম হবে তার পদত্যাগকে গ্রহণ করা এবং তার পদে অন্য কোনো ভিক্ষুকে দেওয়া। তবে এমন পরিস্থিতিতে এত বেশি নিয়ামক কাজ করে যে, পিটক আর সেটিকে আইন দিয়ে বেঁধে রাখতে চায় নি। তাই প্রত্যেক সংঘকেই যেভাবে উপযুক্ত মনে হয় সেভাবে এমন পরিস্থিতি মিটমাট করতে হবে।

বিধিবিধান
চীবর-কাপড়
আমি অনুমোদন করি যে, পাঁচটি গুণে গুণান্বিত ভিক্ষুকে চীবর-কাপড় গ্রহণকারী হিসেবে নিযুক্ত করবে : যে লোভের কারণে পক্ষপাতদুষ্ট নয়, বিদ্বেষের কারণে পক্ষপাতদুষ্ট নয়, মোহের কারণে পক্ষপাতদুষ্ট নয়, ভয়ের কারণে পক্ষপাতদুষ্ট নয়, এবং যে জানে কোনটা গৃহীত হয়েছে এবং কোনটা গৃহীত হয় নি।—মৰ.৩৪২ (চুৰ.৩২৭-এ পুনরাবৃত্তি হয়েছে)

কর্মবাক্য—মৰ.৩৪২ (চুৰ.৩২৭-এ পুনরাবৃত্তি হয়েছে)

আমি অনুমোদন করি যে, পাঁচটি গুণে গুণান্বিত ভিক্ষুকে চীবর-কাপড় রক্ষক হিসেবে নিযুক্ত করবে : যে লোভের কারণে পক্ষপাতদুষ্ট নয়, বিদ্বেষের কারণে পক্ষপাতদুষ্ট নয়, মোহের কারণে পক্ষপাতদুষ্ট নয়, ভয়ের কারণে পক্ষপাতদুষ্ট নয়, এবং যে জানে কোনটা তুলে রাখা হয়েছে এবং কোনটা তুলে রাখা হয় নি।—মৰ.৩৪২

কর্মবাক্য—মৰ.৩৪২

আমি অনুমোদন করি যে, সংঘ কোনো আবাস, পিপে আকৃতির বাড়ি, বহুতল ভবন, চিলেকোঠাযুক্ত বাড়ি, অথবা কক্ষ এর যেখানে ইচ্ছা করে সেটাকে স্টোরঘর হিসেবে নির্ধারণ করতে পারবে।—মৰ.৩৪৩

কর্মবাক্য—মৰ.৩৪৩

আমি অনুমোদন করি যে, পাঁচটি গুণে গুণান্বিত ভিক্ষুকে স্টোরঘর পাহারাদার হিসেবে নিযুক্ত করবে : যে লোভের কারণে পক্ষপাতদুষ্ট নয়, বিদ্বেষের কারণে পক্ষপাতদুষ্ট নয়, মোহের কারণে পক্ষপাতদুষ্ট নয়, ভয়ের কারণে পক্ষপাতদুষ্ট নয়, এবং যে জানে কোনটা পাহারা দেওয়া হয়েছে এবং কোনটা পাহারা দেওয়া হয় নি।—মৰ.৩৪৩ (চুৰ.৩২৭-এ পুনরাবৃত্তি হয়েছে)

কর্মবাক্য—মৰ.৩৪৩ (চুৰ.৩২৭-এ পুনরাবৃত্তি হয়েছে)

আমি অনুমোদন করি যে, পাঁচটি গুণে গুণান্বিত ভিক্ষুকে চীবর-কাপড় (ভাজক) বিতরণকারী হিসেবে নিযুক্ত করবে : যে লোভের কারণে পক্ষপাতদুষ্ট নয়, বিদ্বেষের কারণে পক্ষপাতদুষ্ট নয়, মোহের কারণে পক্ষপাতদুষ্ট নয়, ভয়ের কারণে পক্ষপাতদুষ্ট নয়, এবং যে জানে কোনটা ভাগ করা হয়েছে এবং কোনটা ভাগ করা হয় নি।—মৰ.৩৪৩ (চুৰ. ৩২৭-এ পুনরাবৃত্তি হয়েছে)

কর্মবাক্য—মৰ.৩৪৩(চুৰ. ৩২৭-এ পুনরাবৃত্তি হয়েছে)

কাপড় ভাগ/বিতরণের সাধারণ নিয়মাবলি
আমি অনুমোদন করি যে, উপস্থিত সংঘের মধ্যে (চীবর-কাপড়) ভাগ করে দেবে।—মৰ.৩৪৩

আমি অনুমোদন করি যে, প্রথমে কাপড়গুলো (কোনটা কোন প্রকার কাপড় সে অনুসারে) ভাগ ভাগ করে সাজিয়ে এবং (মূল্য) নিরূপণ করে, (প্রত্যেক অংশে) আকর্ষণীয় কাপড়ের সাথে অনাকর্ষণীয় কাপড় মিশিয়ে, ভিক্ষুদেরকে জড়ো করে এবং কয়েকটি দলে ভাগ করে চীবর-কাপড়ের বান্ডিলগুলো দিয়ে দেবে... আমি অনুমোদন করি যে, শ্রামণদেরকে অর্ধেক বান্ডিল দেবে।—মৰ.৩৪৩

আমি অনুমোদন করি যে, যে ভ্রমণে বের হচ্ছে তাকে তার ভাগ দিয়ে দেবে... আমি অনুমোদন করি যে, ভ্রমণে বের হতে উদ্যত কোনো ভিক্ষু ক্ষতিপূরণ দিলে তাকে তার ভাগের চেয়ে বেশি দেবে।—মৰ.৩৪৩

আমি অনুমোদন করি যে, অসমান বিষয়গুলোর জন্য পরিপূরক কোনো কিছু দেওয়ার ব্যবস্থা করে এরপর কুশ-ঘাস দিয়ে লটারি করার ব্যবস্থা করবে।—মৰ.৩৪৩

চীবর-কাপড় উৎপন্নের জন্য এই আটটি নিয়ম :

১. সে সীমার মধ্যে দেয়।

২. সে চুক্তির মধ্যে দেয়।

৩. সে যেখানে খাদ্য প্রস্তুত হচ্ছে সেখানে দেয়।

৪. সে সংঘকে দেয়।

৫. সে উভয় সংঘকে দেয়।

৬. সে বর্ষাবাসকারী সংঘকে দেয়।

৭. সে নির্দেশিত হয়ে দেয়।

৮. সে ব্যক্তিকে দেয়।—মৰ.৩৭৯

১. এটি সেই সীমার মধ্যে যতজন ভিক্ষু আছে তাদের মধ্যে ভাগ করতে হবে।

২. অনেক বাসস্থান তাদের লাভগুলো একত্র করে থাকে। যা দেওয়া হোক না কেন তা সে-সব বাসস্থানের সবগুলোতে দেওয়া হয়।

৩. এটি দেওয়া হয় সেই স্থানে যেখানে তারা সব সময় সংঘের কাজ (রক্ষণাবেক্ষণ) করে থাকে।

৪. এটি উপস্থিত সমগ্র সংঘের মাঝে ভাগ করে দেওয়া হয়।—মৰ.৩৭৯

এমনও হয় যেখানে কোনো ভিক্ষু একা বর্ষাবাসে প্রবেশ করেছে। সেখানে লোকজন 'আমরা সংঘকে দিচ্ছি,' এই বলে চীবর-কাপড় দেয়। আমি অনুমোদন করি যে, সেই চীবর-কাপড়গুলো কঠিন-অপসারণ না হওয়া পর্যন্ত শুধু তার একারই হয়।—মৰ.৩৬৩

এমনও হয় যেখানে কোনো ভিক্ষু একা বর্ষাবাসে প্রবেশ করেছে। সেখানে লোকজন 'আমরা সংঘকে দিচ্ছি,' এই বলে চীবর-কাপড় দেয়। আমি অনুমোদন করি যে, সে সেই চীবর-কাপড়গুলো 'এই চীবর-কাপড়গুলো আমার' বলে অধিষ্ঠান করুক। যদি তার অধিষ্ঠানের আগে অন্য ভিক্ষু আসে, তাকে সমান ভাগ দিতে হবে। তারা কাপড়গুলো ভাগ করছে কিন্তু এখনো কুশ-ঘাস দিয়ে লটারি টানে নি, সে-সময় আরেকজন ভিক্ষু আসলে তাকেও সমান ভাগ দিতে হবে। তারা কুশ-ঘাস দিয়ে লটারি টেনে চীবর-কাপড় ভাগ করেছে এসময় যদি আরেকজন আসে, তখন তারা না চাইলে তাকে ভাগ দেওয়ার দরকার নেই।—মৰ.৩৬৩

সেই সময় দুজন স্থবির ভাই, ইসিদাস ভন্তে এবং ইসিভত্ত ভন্তে, শ্রাবস্তীতে বর্ষাবাস কাটিয়ে কোনো এক গ্রামের বিহারে গেলেন। লোকজন ‘অনেক দিন পরে অবশেষে স্থবিররা আসলেন,’ এই বলে তাদেরকে চীবর-কাপড়সহ খাদ্য দান করল। আবাসিক ভিক্ষুরা স্থবিরদেরকে জিজ্ঞেস করল, ‘ভন্তেগণ, আপনাদের আসার কারণে এই সংঘের চীবর-কাপড় উৎপন্ন হয়েছে। আপনারা কি একভাগ নিতে সম্মত হবেন?’ স্থবিররা বললেন, ‘আমরা যেভাবে ভগবানের শিক্ষা দেওয়া ধর্মকে বুঝেছি, এই চীবর-কাপড়গুলো কঠিন অপসারণ না হওয়া পর্যন্ত শুধু তোমাদেরই।’—মৰ.৩৬৩

সেই সময় তিনজন ভিক্ষু রাজগৃহে বর্ষাবাস করছিল। সেখানে লোকজন ‘আমরা সংঘকে দিচ্ছি,’ বলে চীবর-কাপড় দান করল। ভিক্ষুদের মনে চিন্তা জাগল, ‘ভগবান কর্তৃক এই বিধি স্থাপিত হয়েছে যে, সংঘ হতে হলে কমপক্ষে চারজন হতে হবে। কিন্তু আমরা আছি তিনজন। অথচ এই লোকেরা ‘আমরা সংঘকে দিচ্ছি,’ বলে চীবর-কাপড় দান করেছে। তাহলে আমরা ব্যাপারটা কীভাবে মিটমাট করতে পারি?’ সেই সময় অনেক স্থবির ভিক্ষু যেমন : নীলৰাসী ভন্তে, সাণৰাসী ভন্তে, গোপক ভন্তে, ভগু ভন্তে, এবং ফলিদসনদান ভন্তে পাটলিপুত্রের মোরগ উদ্যানে বাস করছিলেন। তাই ভিক্ষুরা পাটলিপুত্রে গিয়ে স্থবিরদের কাছে জিজ্ঞেস করল। স্থবিররা বললেন, ‘আমরা যেভাবে ভগবানের শিক্ষা দেওয়া ধর্মকে বুঝেছি, এই চীবর-কাপড়গুলো কঠিন অপসারণ না হওয়া পর্যন্ত শুধু তোমাদেরই।’—মৰ.৩৬৩

৫. অনেক ভিক্ষু এবং একজন মাত্র ভিক্ষুণী থাকলেও সেই ভিক্ষুণীকে অর্ধেক দিতে হবে। অনেক ভিক্ষুণী এবং একজন মাত্র ভিক্ষু থাকলেও সেই ভিক্ষুকে অর্ধেক দিতে হবে।—মৰ.৩৭৯

৬. সেই বাসস্থানে বা বিহারে যতজন ভিক্ষু বর্ষা কাটাক না কেন, তাদের মাঝে এটি ভাগ করে দিতে হবে।—মৰ.৩৭৯

এক জায়গায় বর্ষাতে প্রবেশ করে অন্য জায়গার চীবর-কাপড়ের ভাগের জন্য সম্মতি দেওয়া উচিত নয়। যে তা করবে, তার দুক্কট অপরাধ।—মৰ.৩৬৪

এমনও হয়, যেখানে ভিক্ষু দুটো আবাসে বর্ষাতে প্রবেশ করে এই ভেবে, ‘এভাবে আমার কাছে প্রচুর চীবর-কাপড় আসবে।’ যদি সে অর্ধেক সময় এখানে এবং অর্ধেক ওখানে কাটায়, তাকে এখান থেকে অর্ধেক অংশ এবং ওখান থেকে অর্ধেক অংশ দেওয়া উচিত। অথবা যেখানে সে বেশি সময় কাটিয়েছে, সেখান থেকে এক অংশ দেওয়া উচিত।—মৰ.৩৬৪

এমনও হয় যেখানে একজন ভিক্ষু বর্ষাবাস কাটিয়ে চীবর-কাপড় উৎপন্ন হওয়ার আগেই চলে যায়। (তার জায়গায়) উপযুক্ত গ্রহীতা থাকলে তাদেরকেই দেওয়া উচিত।

এমনও হয় যেখানে একজন ভিক্ষু বর্ষাবাস কাটিয়ে চীবর-কাপড় উৎপন্ন হওয়ার আগেই শিক্ষা ত্যাগ করে... মরে যায়... নিজেকে শ্রামণ বলে স্বীকার করে... শিক্ষা ত্যাগ করেছে বলে স্বীকার করে... চরম অপরাধ করেছে বলে স্বীকার করে। তখন সংঘ তার মালিক হয়।

এমনও হয় যেখানে একজন ভিক্ষু বর্ষাবাস কাটিয়ে চীবর-কাপড় উৎপন্ন হওয়ার আগেই পাগল বলে স্বীকার করে... ভূতগ্রস্ত...ব্যথায় প্রলাপ বকছে... অপরাধ না দেখার জন্য সাময়িক বহিষ্কৃত হয়েছে...অপরাধ সংশোধন না করার জন্য সাময়িক বহিষ্কৃত হয়েছে... পাপদৃষ্টি ত্যাগ না করার জন্য সাময়িক বহিষ্কৃত হয়েছে বলে স্বীকার করে। (তার জায়গায়) উপযুক্ত গ্রহীতা থাকলে তাদেরকেই দেওয়া উচিত।

এমনও হয় যেখানে একজন ভিক্ষু বর্ষাবাস কাটিয়ে চীবর-কাপড় উৎপন্ন হওয়ার আগেই পণ্ডক বলে স্বীকার করে... চুরি করে সম্পর্কভুক্ত হয়েছে... অন্যধর্মে ধর্মান্তরিত হয়েছে... তির্যক... মাতৃহন্তা... পিতৃহন্তা...অর্হৎ হন্তা... ভিক্ষুণীকে যৌন নিপীড়নকারী... সংঘভেদকারী... তথাগতের রক্তপাতকারী... উভয়লিঙ্গ ব্যক্তি বলে স্বীকার করে। তখন সংঘ সেগুলোর মালিক।—মৰ.৩৭৪

চীবর-কাপড় উৎপন্ন হয়েছে কিন্তু তখনো বণ্টন করা হয় নি এমন অবস্থায় উপরোক্ত ব্যাপারগুলো ঘটলেও একই নিয়ম প্রযোজ্য।—মৰ.৩৭৫

এমনও হয় যেখানে ভিক্ষুরা বর্ষাবাস কাটিয়েছে এবং চীবর-কাপড় উৎপন্ন হওয়ার আগেই সংঘ দুপক্ষে বিভক্ত হয়ে পড়ে। লোকজন এক পক্ষকে পানি দেয় এবং অন্য পক্ষকে চীবর দেয় এই বলে, 'আমরা সংঘকে দিচ্ছি।' এটি তখন সমগ্র সংঘের জন্য... লোকজন এক পক্ষকে পানি দেয় এবং চীবরও দেয় সেই পক্ষকে এই বলে, 'আমরা সংঘকে দিচ্ছি।' এটি তখন সমগ্র সংঘের জন্য। লোকজন এক পক্ষকে পানি দেয় এবং অন্য পক্ষকে চীবর দেয় এই বলে, 'আমরা দলকে দিচ্ছি।' (যে পক্ষকে যে দ্রব্য দেওয়া হয়েছে সেটি) সেই দলের জন্য। লোকজন এক পক্ষকে পানি দেয় এবং চীবরও দেয় সেই পক্ষকে এই বলে, 'আমরা দলকে দিচ্ছি।' এটি শুধু সেই পক্ষের জন্য।—মৰ.৩৭৬

এমনও হয় যেখানে ভিক্ষুরা বর্ষা কাটিয়েছে এবং চীবর-কাপড় উৎপন্ন হয়েছে কিন্তু তা এখনো বণ্টন করা হয় নি এই অবস্থায় সংঘ বিভক্ত হয়ে যায়। এটি তখন তাদের সবার মাঝে সমানভাবে ভাগ করে দিতে হবে।—মৰ.৩৭৬

৭. যাগু অথবা ভোজন অথবা অপ্রধান খাদ্য অথবা চীবর-কাপড় অথবা আবাস অথবা ওষুধপত্র। -মৰ.৩৭৯

৮. 'আমি এই চীবর-কাপড় অমুককে দিচ্ছি।'—মৰ.৩৭৯

ভোজন
ভোজন নির্দেশকারী নিয়োগের নিয়মাবলি ও কর্মবাক্য।

আমি অনুমোদন করি যে, খাদ্যকে টিকেট অথবা পাতার উপরে বেঁধে নিয়ে এবং স্তূপাকারে সাজিয়ে সেগুলো নির্দেশ করে দেবে। (ভিক্ষুরা যে টিকেটগুলো লটারির মাধ্যমে টানবে সেগুলো খাদ্যের উপর সাজিয়ে দিয়ে- শ্রীলঙ্কান ও বার্মিজ সংস্করণে আছে ওপুঞ্জিত্বা)।- চুৰ.৩২৫-৩২৬

আমি সংঘ ভোজন, নির্দেশিত ভোজন, আমন্ত্রিত ভোজন, লটারি ভোজন, পাক্ষিক (নির্দিষ্ট তিথিতে নিয়মিত) ভোজন, উপোসথ ভোজন, উপোসথ-পরবর্তী দিনের ভোজন অনুমোদন করি।—চুৰ.৩২৫-৩২৬

আমি আগন্তুকদের জন্য ভোজন, ভ্রমণে গমনকারীদের জন্য ভোজন, রোগীর জন্য ভোজন, রোগীর যত্নকারীর জন্য ভোজন, সব সময়ের জন্য যাগু অনুমোদন করি।—মৰ.৩৫২

আবাস
আবাস প্রদানকারী (সেনাসন-গাহাপক) এর যোগ্যতা : লোভের কারণে পক্ষপাতদুষ্ট নয়, বিদ্বেষ, মোহ, ভয়ের কারণে পক্ষপাতদুষ্ট নয় এবং যে জানে কোনটা প্রদত্ত হয়েছে এবং কোনটা প্রদত্ত হয় নি। আবাস প্রদানকারী নির্ধারণের নিয়মাবলি এবং কর্মবাক্য—চুৰ.৩১৭

আবাস নির্দেশকারী (সেনাসন-পঞ্ঞাপক) এর যোগ্যতা : লোভের কারণে পক্ষপাতদুষ্ট নয়, বিদ্বেষ, মোহ, ভয়ের কারণে পক্ষপাতদুষ্ট নয় এবং যে জানে কোনটা নির্দেশিত হয়েছে এবং কোনটা নির্দেশিত হয় নি।—চুৰ.৩১৭

অসুস্থ ভিক্ষুকে সরে যেতে বাধ্য করা উচিত নয়। যে তা করবে তার দুক্কট অপরাধ... (ছয়-দলীয় ভিক্ষুরা সবচেয়ে ভালো আবাসগুলোতে থাকার জন্য তাদের অসুস্থতাকে অজুহাত হিসেবে দেখাল : ) আমি অনুমোদন করি, যে অসুস্থ তাকে উপযুক্ত ঘুমানোর জায়গা দেবে।... সামান্য অজুহাতে কোনো আবাস দখল করা উচিত নয়। যে তা করবে তার দুক্কট অপরাধ।—চুৰ.৩১৬

রেগে অসন্তুষ্ট হয়ে আছে এমন ব্যক্তি কর্তৃক সংঘের মালিকানাধীন আবাস থেকে কোনো ভিক্ষুকে উৎখাত করা উচিত নয়। যে এভাবে উৎখাত করবে তাকে বিধি মোতাবেক বিচার করতে হবে (পাচি.১৭)। আমি অনুমোদন করি যে, আবাসগুলোতে দাবি আরোপ করবে।—চুৰ.৩১৬

স্টোরঘর-রক্ষককে সরানো যাবে না। যে তাকে সরাবে তার দুক্কট অপরাধ।—মৰ.৩৪৩

যেভাবে আবাসের দাবি বরাদ্দ দিতে হয় : আমি অনুমোদন করি যে, তোমরা প্রথমে ভিক্ষুদেরকে গণনা করবে, এরপর ঘুমানোর জায়গাগুলো গণনা করবে, এরপর ঘুমানোর জায়গার ভিত্তিতে আবাসের দাবি বরাদ্দ দেবে... (অনেক ঘুমানোর জায়গা খালি বা উদ্বৃত্ত থাকল : ) আমি অনুমোদন করি যে, আবাসের ভিত্তিতে বরাদ্দ দেবে... (অনেক আবাস খালি থাকল বা উদ্বৃত্ত থাকল : ) আমি অনুমোদন করি যে, এলাকার ভিত্তিতে বরাদ্দ দেবে... (অনেক এলাকা খালি বা উদ্বৃত্ত থাকল) আমি অনুমোদন করি যে, অতিরিক্ত ভাগ দেবে। অতিরিক্ত ভাগ নেওয়ার পরে আরেকজন ভিক্ষু আসলে প্রথমজন ইচ্ছা না করলে পরে আসা ভিক্ষুকে অতিরিক্ত ভাগটি দেওয়ার দরকার নেই... (বিহারের) সীমার বাইরে থাকা কোনো ভিক্ষুর বিহারের আবাস দাবি করা উচিত নয়। যে তা করবে তার দুক্কট অপরাধ... কোনো আবাস দাবি করে তার সেটি সকল ঋতুতে দখল করে রাখা উচিত নয়। যে তা করবে তার দুক্কট অপরাধ। আমি অনুমোদন করি যে এটি বর্ষার তিন মাসের জন্য দাবি করবে, কিন্তু (শুকনো) ঋতুর সময়ে সেটি দখল করবে না।—চুৰ.৩১৮

তিনটি আবাস-দাবি আছে : আগে, পরে এবং অন্তর্বর্তী মুক্ত সময়ে। আগের আবাস-দাবিটা করতে হয় আষাঢ়ী পূর্ণিমার পরের দিনে; পরের আবাস-দাবিটি করতে হয় আষাঢ়ের এক মাস পরে; অন্তর্বর্তী মুক্ত সময়ের আবাস-দাবিটা করতে হয় প্রবারণার পরের দিন, আগামী বর্ষাবাসের জন্য।—চুৰ.৩১৮

এক ভিক্ষুর দুটো আবাস দখল করা উচিত নয়। যে তা করবে তার দুক্কট অপরাধ।—চুৰ.৩১৯

নির্মাণ-দায়িত্ব
আমি অনুমোদন করি যে, নির্মাণ (দায়িত্ব) দেবে। নির্মাণকারী ভিক্ষু প্রচেষ্টা করবে এই ভেবে, 'আবাসটা কীভাবে তাড়াতাড়ি সমাপ্ত করা যায়?' এবং ভাঙাচোরা ও জীর্ণ হয়ে পড়া জিনিসগুলো মেরামত করবে।—চুৰ.৩০৮

কার্যপদ্ধতি এবং কর্মবাক্য—চুৰ.৩০৯

কেবল (মাটির) ঢেলার স্তূপ করার জন্য, দেয়াল লেপনের জন্য, দরজা দেয়ার জন্য, খিড়কির খুঁটি দেয়ার জন্য, জানালার-ছিদ্র করার জন্য, সাদা প্লাস্টার করার জন্য, কালো প্লাস্টার করার জন্য, গৈরিক প্লাস্টার করার জন্য, চাল ছাওয়ার জন্য, ছাদ বেঁধে দেয়ার জন্য, কার্নিশ স্থাপনের জন্য, ভাঙা ও জীর্ণ হয়ে পড়া অংশগুলো মেরামতের জন্য, কিনারা দেয়ার জন্য নির্মাণদায়িত্ব দেওয়া উচিত নয়। এটি বিশ বছরের জন্য, অথবা ত্রিশ বছরের জন্য, অথবা আজীবনের জন্য দেওয়া উচিত নয়। কোনো ভিক্ষুর দাহক্রিয়া না হওয়া পর্যন্ত সম্পূর্ণ আবাসের নির্মাণের দায়িত্ব দেওয়া উচিত নয়। যে তা দেবে তার দুক্কট অপরাধ। আমি অনুমোদন করি যে, অনির্মিত বা অসমাপ্ত আবাসের নির্মাণদায়িত্ব দেবে। ছোটো আবাসের ক্ষেত্রে নির্মাণকাজ বিবেচনা বা পরিদর্শন করে পাঁচ থেকে ছয় বছরের জন্য নির্মাণদায়িত্ব দেওয়া যায়। পিপে আকৃতির আবাসের ক্ষেত্রে নির্মাণকাজ বিবেচনা বা পরিদর্শন করে সাত থেকে আট বছরের জন্য নির্মাণদায়িত্ব দেওয়া যায়। বড় আবাসের ক্ষেত্রে নির্মাণকাজ বিবেচনা বা পরিদর্শন করে দশ থেকে বার বছরের জন্য নির্মাণদায়িত্ব দেওয়া যায়।—চুৰ.৩২৩

সমগ্র আবাসের জন্য নির্মাণদায়িত্ব দেওয়া উচিত নয়। যে তা দেবে তার দুক্কট অপরাধ।... এক ভিক্ষুকে দুটো আবাসের জন্য নির্মাণদায়িত্ব দেওয়া উচিত নয়। যে তা দেবে তার দুক্কট অপরাধ। কোনো ভিক্ষু নির্মাণদায়িত্ব নিয়ে সেখানে অন্য কোনো ভিক্ষুকে থাকতে দেওয়া উচিত নয়। যে তা দেবে তার দুক্কট অপরাধ... নির্মাণদায়িত্ব গ্রহণ করে সংঘের মালিকানাধীন কোনো কিছু দখল করা উচিত নয়। যে তা করবে তার দুক্কট অপরাধ। আমি একটি সুন্দর ঘুমানোর জায়গা গ্রহণ করা অনুমোদন করি।... বিহার সীমার বাইরে থাকা কোনো ভিক্ষুকে নির্মাণদায়িত্ব দেওয়া উচিত নয়। যে তা দেবে তার দুক্কট অপরাধ।... নির্মাণদায়িত্ব গ্রহণ করে সুন্দর ঘুমানোর জায়গাটি সকল ঋতুর জন্য দখল করে রাখা উচিত নয়। যে তা করবে তার দুক্কট অপরাধ। আমি এটি বর্ষার তিন মাসের জন্য দখল করে রাখাটা অনুমোদন করি কিন্তু শুকনো ঋতুর সময়ে তা দখল করা যাবে না।—চুৰ.৩২৩

এমনও হয় যেখানে কোনো ভিক্ষু নির্মাণদায়িত্ব গ্রহণ করে চলে যায়। তখন 'সংঘের মালিকানাধীন জিনিসপত্রগুলো বিনষ্ট না হোক,' এই চিন্তা করে সেটি অন্য কাউকে দিয়ে দেওয়া উচিত। এমনও হয় যেখানে কোনো ভিক্ষু নির্মাণদায়িত্ব গ্রহণ করে বটে কিন্তু সেটি অসমাপ্ত রেখেই শিক্ষা ত্যাগ করে... মরে যায়... নিজেকে শ্রামণ বলে স্বীকার করে... শিক্ষা ত্যাগ করেছে বলে স্বীকার করে... চরম অপরাধ (পারাজিকা) করেছে বলে স্বীকার করে... পাগল বলে স্বীকার করে... ভূতগ্রস্ত...ব্যথায় প্রলাপ বকছে... অপরাধ না দেখার জন্য সাময়িক বহিষ্কৃত হয়েছে...অপরাধ সংশোধন না করার জন্য সাময়িক বহিষ্কৃত হয়েছে... পাপদৃষ্টি ত্যাগ না করার জন্য সাময়িক বহিষ্কৃত হয়েছে বলে স্বীকার করে... পণ্ডক বলে স্বীকার করে... চুরি করে সম্পর্কভুক্ত হয়েছে... অন্যধর্মে ধর্মান্তরিত হয়েছে... তির্যক... মাতৃহন্তা... পিতৃহন্তা...অর্হৎ হন্তা... ভিক্ষুণীকে যৌন নিপীড়নকারী...সংঘভেদকারী...তথাগতের রক্তপাতকারী...উভয়লিঙ্গ ব্যক্তি বলে স্বীকার করে। তখন 'সংঘের মালিকানাধীন জিনিসপত্রগুলো বিনষ্ট না হোক,' এই চিন্তা করে সেটি অন্য কাউকে দিয়ে দেওয়া উচিত।

এমনও হয় যেখানে কোনো ভিক্ষু নির্মাণদায়িত্ব গ্রহণ করে বটে কিন্তু সেটি অসমাপ্ত রেখেই চলে যায়... উভয়লিঙ্গ ব্যক্তি বলে স্বীকার করে। তখন 'সংঘের মালিকানাধীন জিনিসপত্রগুলো বিনষ্ট না হোক,' এই চিন্তা করে সেটি অন্য কাউকে দিয়ে দেওয়া উচিত।

এমনও হয় যেখানে কোনো ভিক্ষু নির্মাণদায়িত্ব গ্রহণ করে সেটি সমাপ্ত করে চলে যায়। সেটি তারই হয়।

এমনও হয় যেখানে কোনো ভিক্ষু নির্মাণদায়িত্ব গ্রহণ করে, কিন্তু সেটি সমাপ্ত করে শিক্ষা ত্যাগ করে... চরম পারাজিকা অপরাধ করেছে বলে স্বীকার করে। তখন সংঘ তার মালিক হয়।

এমনও হয় যেখানে কোনো ভিক্ষু নির্মাণদায়িত্ব গ্রহণ করে, কিন্তু সেটি সমাপ্ত করে পাগল বলে স্বীকার করে... ভূতগ্রস্ত...ব্যথায় প্রলাপ বকছে... অপরাধ না দেখার জন্য সাময়িক বহিষ্কৃত হয়েছে...অপরাধ সংশোধন না করার জন্য সাময়িক বহিষ্কৃত হয়েছে... পাপদৃষ্টি ত্যাগ না করার জন্য সাময়িক বহিষ্কৃত হয়েছে বলে স্বীকার করে। সেটি তারই হয়।

এমনও হয় যেখানে কোনো ভিক্ষু নির্মাণদায়িত্ব গ্রহণ করে, কিন্তু সেটি সমাপ্ত করে পণ্ডক বলে স্বীকার করে... উভয়লিঙ্গ ব্যক্তি বলে স্বীকার করে। সংঘ তখন সেটির মালিক হয়। -চুৰ.৩২৩

বিভিন্ন কর্মকর্তা
নিম্নোক্ত কর্মকর্তাদের নিয়োগের নিয়মাবলি এবং কর্মবাক্য :

আবাস প্রদানকারী (সেনাসন-পঞ্ঞাপক)

স্টোরঘর রক্ষক

চীবর-কাপড় গ্রহণকারী

চীবর-কাপড় বণ্টনকারী

যাগু বিতরণকারী

ফল বিতরণকারী

অপ্রধান খাদ্য বিতরণকারী—চুৰ.৩২৭

ছোটখাটো দ্রব্যগুলো বিতরণকারী নিয়োগের নিয়মাবলি ও কর্মবাক্য। ভিক্ষুদেরকে দেওয়া যাবে এমন জিনিস হচ্ছে : সুচ, ছোটো ছুরি, স্যান্ডেল, কটিবন্ধনী, অংসবন্ধনী, জলছাঁকনি কাপড়, জলছাঁকনি, কাপড়ের টুকরো। সংঘের যদি ঘি, তেল, মধু, গুড় থাকে তাহলে প্রত্যেককে এক চুমুক পরিমাণ দিতে হবে। তার যদি আরও প্রয়োজন হয়, তাহলে তাকে আরও দিতে হবে। তার যদি আরও বেশি পরিমাণ প্রয়োজন হয়, তাহলে তাকে আরও দিতে হবে।—চুৰ.৩২৮

নিম্নোক্ত কর্মকর্তাদেরকে নিয়োগের নিয়মাবলি ও কর্মবাক্য :

স্নানবস্ত্র প্রদানকারী

ছাবেক প্রদানকারী

সেবকদের তত্ত্বাবধায়ক

শ্রামণ তত্ত্বাবধায়ক—চুৰ.৩২৮

* * *


 

অধ্যায়—১৯

মানত্ত ও পরিবাস
অধ্যায়-১২-তে আগেই উল্লিখিত হয়েছে যে, সবচেয়ে জটিল অপরাধের বিষয়টি হচ্ছে সংঘাদিশেষ অপরাধ, আর তা মিটমাটের প্রক্রিয়াতে অনেকগুলো কর্তব্যের বিষয় বা সংঘকর্মের মধ্য দিয়ে যেতে হয়। বৌভিবি-১-এর অধ্যায়-৫-এর উপসংহারে আমরা এই প্রক্রিয়াটি সংক্ষিপ্তভাবে তুলে ধরেছিলাম। এই অধ্যায়ের উদ্দেশ্য হচ্ছে সেটি আরও সম্পূর্ণভাবে তুলে ধরা এবং এতে আরও বিস্তারিত তথ্য দিয়ে পূর্ণ করা, যাতে এটি বাস্তবে প্রতিপালনের ক্ষেত্রে দিক-নির্দেশনা হিসেবে কাজ করতে পারে।

কোনো অপরাধ মিটমাটের পদ্ধতিকে বলা হয় ৰুট্ঠান-ৰিধি বা আক্ষরিক অর্থে, উঠে আসার পথ। ‘উঠে আসা’ কথাটি অপরাধের পালি শব্দ আপত্তি বা ‘পড়ে যাওয়া’র সাথে মানানসইভাবে ব্যবহৃত হয়েছে। ৰুট্ঠান বিধির কাজই হচ্ছে যে ভিক্ষু তার ধর্মবিনয় চর্চায় হোঁচট খেয়েছে, তাকে উঠে দাঁড়িয়ে আবার পথ চলতে সমর্থ করে তোলা। এই বিষয়টি মনে রাখার মতো একটি গুরুত্বপূর্ণ বিষয়, আর পরবর্তী অধ্যায়ে আমরা আবার এই কথাটির সম্মুখীন হবো, অর্থাৎ কথাটি হচ্ছে, শৃঙ্খলাজনিত পদক্ষেপগুলো শাস্তির জন্য নয়, বরং সেগুলোর উদ্দেশ্য হচ্ছে পুনর্বাসন। অন্য কথায়, সেগুলো অপরাধীকে তার অপরাধের জন্য কষ্ট দেওয়ার উদ্দেশ্যে নয়, বরং সেগুলোর উদ্দেশ্য হচ্ছে তাকে হিরি এবং ওত্তপ্প শেখানো, অর্থাৎ লজ্জা ও বিবেকবোধ শিক্ষা দেওয়া, যা তার আবার হোঁচট খাওয়া থেকে রক্ষা পেতে প্রয়োজন হবে।

ৰুট্ঠান-বিধি
সংঘাদিশেষ অপরাধের জন্য ৰুট্ঠান-বিধি হচ্ছে এরূপ : কোনো ভিক্ষু সংঘাদিশেষ অপরাধ করলে পরবর্তী সূর্যোদয়ের আগেই সে যা করেছে তা অবশ্যই তার কোনো সতীর্থ ভিক্ষুকে জানাতে হয়। এরপর কমপক্ষে চারজনের একটি সংঘ সম্মিলিত হয় এবং তার অনুরোধে তাকে ছয় দিনের (আক্ষরিকভাবে, ছয় রাত) প্রায়শ্চিত্তপর্ব বা মানত্ত অনুমোদন করে। এই সময়ের মধ্যে সে কিছু অধিকার থেকে বঞ্চিত থাকে এবং তার অবশ্যই কিছু ব্রত বা কর্তব্য পালন করতে হয়। তার প্রায়শ্চিত্তপর্ব সম্পন্ন করার পরে কমপক্ষে বিশজনের একটি সংঘ সম্মিলিত হতে হয় এবং তার অনুরোধে সেই সংঘ তাকে আহ্বান বা পুনর্বাসন করে, অর্থাৎ স্বমর্যাদায় পুন‍ঃপ্রতিষ্ঠিত করে।

তবে সে যদি তার অপরাধ কোনো নির্দিষ্ট সংখ্যক দিনের জন্য গোপন করে থাকে, তখন সরাসরি মানত্ত গ্রহণ করতে পারে না। তার আগে সে যতদিন অপরাধ গোপন করে রেখেছে ততদিনের জন্য যাচাইপর্ব (পরিবাস) সম্পন্ন করতে হয়। মানত্তের মতোই এখানেও তার অবশ্যই কমপক্ষে চারজনের একটি সংঘের কাছে পরিবাসের জন্য প্রার্থনা করতে হয়, আর যদিও বিস্তারিতভাবে বলতে গেলে এ দুটোর মাঝে কিছু কিছু পার্থক্য আছে, তবে পরিবাসটাও অনেকটা মানত্তের মতোই, কারণ এখানেও তার কিছু অধিকার কাটছাঁট করে দেওয়া হয়, এবং কিছু কর্তব্য পালন করতে হয়।

সংঘের প্রথম সভায় তাকে মানত্ত অথবা পরিবাসের অনুমোদন দেওয়া হয় এবং সর্বশেষ সভায় তাকে পুনর্বাসন করা হয়। এই দুটো সভার মধ্যবর্তী যে-কোনো সময়ে সে যদি আরেকটা সংঘাদিশেষ অপরাধ করে বসে, তখন তার অবশ্যই অন্য কোনো ভিক্ষুকে তা জানাতে হবে, এবং এরপর কমপক্ষে চারজনের একটি সংঘের কাছে ‘তাকে আবার শুরুতে ফেরত পাঠানো’র অনুরোধ করতে হবে। অন্য কথায়, তারা অবশ্যই তাকে সম্পূর্ণ প্রক্রিয়াটি পুনরায় নতুন করে শুরু করার অনুমোদন দেবে। আগের অপরাধটি বা নতুন অপরাধটি গোপন থাকলে, যে অপরাধটি সবচেয়ে দীর্ঘদিন গোপন ছিল ততদিনের সমান করে পরিবাস গ্রহণ করতে হবে প্রথমে। পরিবাস সম্পন্ন হলে একমাত্র এরপরেই সে তার মানত্তের জন্য প্রার্থনা করতে পারবে।

অতএব, সংঘাদিশেষ অপরাধের সংশোধন করতে হলে তার অবশ্যই কমপক্ষে দুটো ধাপের মধ্য দিয়ে যেতে হবে, অর্থাৎ মানত্ত পালন করা এবং এরপরে পুনর্বাসনের (আহ্বান) যোগ্য হওয়া। কোনো কোনো ক্ষেত্রে পাঁচটা ধাপও হয়, যেমন : পরিবাস পালন করা, এরপরে শুরুতে ফেরত পাঠানোর যোগ্য হওয়া, মানত্ত পালনের যোগ্য হওয়া, এরপর মানত্ত পালন করা, এবং এরপর পুনর্বাসনের যোগ্য হওয়া। এই প্রত্যেকটি ধাপে কিছু নির্দিষ্ট কর্তব্য ও বিধিনিষেধ আছে। মানত্তের কিছু কর্তব্য ও বিধিনিষেধ আছে যেগুলো একটু অদ্ভুত ধরনের, তবে বাকি চারটি ধাপের কর্তব্য ও বিধিনিষেধগুলো একই ধরনের।

ভিক্ষুর এই বিভিন্ন ধাপের মধ্য দিয়ে যাওয়ার পথটা কয়েকটি বিষয়ের উপর নির্ভর করে : সে একটি অপরাধ করেছে নাকি কয়েকটি অপরাধ করেছে; অনেকগুলো অপরাধ করে থাকলে সেগুলোর কোনোটা কি ৰুট্ঠান-বিধির মধ্য দিয়ে যাওয়ার সময় হয়েছে নাকি তার আগে হয়েছে; সেগুলোর কোনোটা কি গোপন ছিল; গোপন থাকলে কয়দিন গোপন ছিল তা সে স্মরণ করতে পারে কি না; তার অপরাধগুলো সংঘের কাছে জানানোর সময় সে তার অপরাধগুলোর সঠিক সংখ্যাটি এবং কয়দিন গোপন ছিল তা বলেছে কি না; এবং সে তার অপরাধগুলো একাকী করেছে নাকি অন্য কোনো ভিক্ষু মিলে করেছে।

পিটক এই বিষয়গুলোর ভিত্তিতে ঘটনা অনুসারে তার প্রক্রিয়াগুলো বর্ণনা করেছে বটে, তবে পুরো বিষয়ের সামগ্রিক একটি চিত্র তুলে ধরেনি। অর্থকথা ৰুট্ঠান-বিধির সম্পূর্ণ প্রক্রিয়াটিকে মানত্ত বা ‘প্রায়শ্চিত্ত’ শব্দটির মাধ্যমে উপস্থাপন করেছে এবং এর ভিত্তিতে ৰুট্ঠান বিধির বিভিন্ন প্রক্রিয়াগুলোকে দুটো বৃহত্তর ভাগে ভাগ করে একটি সামগ্রিক চিত্র তুলে ধরেছে, যথা : অপটিচ্ছন্ন-মানত্ত বা গোপন রাখা হয় নি এমন অপরাধ, এবং পটিচ্ছন্ন-মানত্ত বা গোপন রাখা হয়েছে এমন অপরাধ। শেষোক্ত ভাগে রয়েছে সমোধান-মানত্ত বা মিশ্র অপরাধ নামে একটি বড়োসড়ো উপবিভাগ। এর মানে হচ্ছে অনেকগুলো অপরাধ মিলে একটিমাত্র প্রায়শ্চিত্ত প্রক্রিয়ার মধ্য দিয়ে যাওয়া। অর্থকথা এটিকে আবার তিন ভাগে বিভক্ত করেছে। তবে এমন বিশ্লেষণের মধ্যেও সকল সম্ভাব্য ঘটনাগুলো অন্তর্ভুক্ত হয় নি, কারণ সেখানে অনেকগুলো গোপন না রাখা অপরাধ থাকতে পারে যেগুলো একটিমাত্র মানত্তপর্বের মাধ্যমে সেরে ফেলা যায়, সেখানে পরিবাসের কোনো দরকার হয় না, আর এই সামগ্রিক চিত্রে আগের অনুচ্ছেদে উল্লিখিত শেষের দুটো বিষয় বাদ পড়ে গেছে।

তাই যদিও আমাদের আলোচনায় আমরা অর্থকথায় ব্যবহৃত নামগুলো ধার নিয়ে ব্যবহার করব, তবে পিটকে উল্লিখিত বিষয়গুলোর সাথে আরও ভালো করে খাপ খাওয়ার জন্য আমরা সেই নামগুলোকে একটু ঠিকঠাক করে নেব। ৰুট্ঠান-বিধিতে ব্যবহৃত আনুষ্ঠানিক বিবৃতি ও সংঘকর্মগুলোর ব্যাপারে কয়েকটি ছোটখাটো মন্তব্যের পরে আমরা প্রথমে মানত্ত নিয়ে আলোচনা করব এবং পরে পরিবাস নিয়ে আলোচনা করব। যেহেতু প্রত্যেক ধাপে সব সময় থাকে (১) সেই ধাপে থাকাকালে ভিক্ষুর পালনীয় কর্তব্যগুলো, এবং (২) সেগুলো পালন না করার শাস্তিগুলো, তাই দুটো ধাপের প্রত্যেকটির আলোচনা শুরু হবে এই বিষয়গুলো নিয়ে, এরপরে থাকবে সেই ধাপের মধ্য দিয়ে যাওয়ার সময় বাস্তবে যে-সব সমস্যার সৃষ্টি হতে পারে সেগুলো নিয়ে আলোচনা। এরপরে আমরা সেই বিষয়গুলো নিয়ে আলোচনা করব যেগুলো প্রত্যেকটি ধাপের মধ্য দিয়ে যাওয়ার সময় জটিলতার সৃষ্টি করতে পারে।

আনুষ্ঠানিক বিবৃতি ও সংঘকর্মগুলো :
সংঘাদিশেষ অপরাধের জন্য ৰুট্ঠান-বিধিতে চার প্রকার আনুষ্ঠানিক বিবৃতি রয়েছে।

(১) যে বিবৃতির মাধ্যমে অপরাধী তার অপরাধ সম্পর্কে অন্য ভিক্ষুকে জানায়;

(২) মানত্ত, পরিবাস, আহ্বান ইত্যাদির জন্য তার অনুরোধ;

(৩) মানত্ত ইত্যাদি আরোপ করার জন্য সংঘকর্মের অংশ হিসেবে আবৃত্তি করার কর্মবাক্যগুলো; এবং

(৪) অপরাধীর মানত্ত, পরিবাস ইত্যাদি চলাকালে সংঘকে যে-সমস্ত বিষয় জানাতে হয় সেগুলো।

পিটক (১) নং শ্রেণির বিবৃতির জন্য কোনো পদ্ধতি নির্দিষ্ট করে দেয় নি, তবে অর্থকথা দুটো সাংঘর্ষিক পদ্ধতি দিয়েছে। চূলবর্গের দ্বিতীয় অধ্যায়ের অর্থকথায় এটি কুরুন্দীকে উদ্ধৃতি দিয়ে বলেছে যে, অন্য ভিক্ষুকে জানানোর সময় অপরাধী তার বক্তব্যকে এভাবে বলতে পারে, ‘আমি তোমাকে একটি অপরাধের ব্যাপারে জানাচ্ছি,’ অথবা ‘আমি তোমাকে একটি ভারী অপরাধের ব্যাপারে জানাচ্ছি,’ কিন্তু ‘আমি তোমাকে একটি হালকা অপরাধের ব্যাপারে জানাচ্ছি,’ বললে হবে না। অন্য কথায়, অপরাধটি কোন শ্রেণির (সংঘাদিশেষ) অপরাধ, তা বলার দরকার নেই, আর কীসের কারণে অপরাধটি হয়েছে (যেমন : ইচ্ছাকৃত বীর্যপাত) তা-ও বলার দরকার নেই, তবে বুদ্ধঘোষ উল্লেখ করেছেন, ইচ্ছা করলে সেগুলোও উল্লেখ করা যায়। তবে সংঘাদিশেষ বিধিগুলোর উপসংহারে মন্তব্য করতে গিয়ে অর্থকথা উল্লেখ করে যে, ‘জানানো’ মানে হচ্ছে সে ‘এই নামের’ একটি অপরাধ করেছে তা বলা। এর মানে দাঁড়ায়, জানানোটা বৈধ হতে হলে অপরাধের শ্রেণিটাও বলতে হবে। অর্থকথা বা টীকা কোনোটাই এখানে এই বৈপরীত্যকে উল্লেখ করে নি, তবে বুদ্ধঘোষ যেহেতু অর্থকথায় নিজেই কয়েকবার বলেছেন যে, যখন পিটকের কোনো একটি অনুচ্ছেদের দুটো বৈধ কিন্তু সাংঘর্ষিক ব্যাখ্যা থাকে, তখন বুদ্ধিমানের কাজ হচ্ছে যেটা সবচেয়ে কড়াকড়ি বা কট্টরপন্থি, সেটাকে ধরে থাকা। তাই জানানোর কাজটা বৈধ হতে হলে সেটি অবশ্যই তথ্যবহুল হতে হবে, অর্থাৎ জানানোর সময় সেটি কোন শ্রেণির অপরাধ বা অপরাধের কারণটি কী, সেটি অবশ্যই বলতে হবে।

পরবর্তী দু-প্রকার বিবৃতিগুলো, অর্থাৎ অনুরোধ এবং কর্মবাক্যগুলোর জন্য পিটকে একটি পদ্ধতি নির্দিষ্ট করে দেওয়া হয়েছে, যেখানে ঘটনা অনুসারে বিবৃতিগুলোকে কাটছাঁট করে নিতে হয়। এসব বিবৃতির মধ্যে অপরাধের ইতিহাস থাকে, আর তা সংশোধনের জন্য ভিক্ষুটি কীভাবে তার প্রচেষ্টা চালিয়েছে তারও উল্লেখ থাকে। উদাহরণস্বরূপ, কোনো ভিক্ষু যদি পরিবাস ও মানত্তের মধ্য দিয়ে যায়, কিন্তু পুনর্বাসনের জন্য অপেক্ষাকালে আরেকটি সংঘাদিশেষ অপরাধ করে থাকে, এবং সে কারণে তাকে অবশ্যই আবারো শুরুতে ফিরে গিয়ে নতুন করে সমস্ত পরিবাস ও মানত্ত পালন করতে হয়, তাহলে তা নতুন করে শুরু করার অনুমোদনের জন্য অনুরোধ করতে গিয়ে এবং এর পরবর্তী সবগুলো সংঘকর্মের কর্মবাক্যতে এবং সংঘের প্রতি তার বিবৃতিতে এই তথ্যগুলো অবশ্যই প্রত্যেক বার বলতে হবে।

প্রথম প্রকার বিবৃতির মতোই, চতুর্থ প্রকার বিবৃতি অর্থাৎ মানত্ত, পরিবাস ইত্যাদি চলাকালে সংঘকে জানানোর কাজে পিটক কোনো পদ্ধতি নির্দিষ্ট করে দেয় নি, কিন্তু চূলবর্গের ৩য় অধ্যায়ের অর্থকথা একটি উদাহরণ দিয়েছে যা অনুরোধের পদ্ধতিগুলোর মতোই, আর সেখানেও অপরাধের ইতিহাস এবং আহ্বানকর্মের জন্য তার প্রচেষ্টাকে উল্লেখ করতে হয়।

এই তিন প্রকার বিবৃতির কয়েকটি সাধারণ পদ্ধতির উদাহরণ দেওয়া হয়েছে পরিশিষ্ট ৩ এ, আর সেই সাথে সেগুলোর বিভিন্ন প্রকার সমন্বয়ের কয়েকটি সাধারণ পদ্ধতিও দেওয়া হয়েছে। এই পদ্ধতিগুলোর দিকে একনজর দেখলেই বুঝা যাবে যে, অপরাধী এবং যে-সমস্ত ভিক্ষুরা সেই কর্মবাক্যগুলো পাঠ করবে, তাদের সবারই সেগুলো প্রচুর পরিমাণে মুখস্থ করতে হবে। তার উপর আবার এসব প্রক্রিয়ার কর্মবাক্যগুলোতে একটি প্রস্তাব ও তিনটি ঘোষণা থাকে, যা হচ্ছে সম্ভাব্য সবচেয়ে দীর্ঘ কর্মবাক্য। এসব কারণে এটি বলা ছাড়া উপায় থাকে না যে, এসব প্রক্রিয়াগুলো এমনভাবে দেওয়া হয়েছে যাতে সেগুলো অপরাধী এবং তার সতীর্থ ভিক্ষুদের জন্য বোঝা হয়ে দাঁড়ায়, আর বিশেষ করে অপরাধী এসব প্রক্রিয়ার মধ্য দিয়ে যাওয়ার সময় যথাযথভাবে আচরণ না করলে তা আরও বেশি গুরুভার হয়ে ওঠে। এ থেকে এটি বলা ছাড়া উপায় থাকে না যে, কেউ যদি কোনো একটি সংঘাদিশেষ বিধি লঙ্ঘন বা পুনর্লঙ্ঘন করার জন্য প্রলুব্ধ হয়, তার জন্য এই বোঝাটি একটি বাধা হিসেবে কাজ করে, সেই উদ্দেশ্যেই এমন প্রক্রিয়াগুলো বেঁধে দেওয়া হয়েছে।

এখানে একটি বিশেষ আবশ্যকীয় শর্ত হচ্ছে, অন্য কোনো ভিক্ষু ৰুট্ঠান-বিধির কোনো একটি ধাপের মধ্য দিয়ে যাওয়ার কালে সে এই সংঘকর্মে কোরাম পূর্ণকারী ভিক্ষু হতে পারবে না। অর্থকথামতে, এটি কেবল ৰুট্ঠানবিধি-সংশ্লিষ্ট সংঘকর্মগুলোর জন্য প্রযোজ্য। অন্য কথায়, সমবেত সভায় যদি এমন ভিক্ষু থাকে, কিন্তু তাদেরকে গণনার মধ্যে না ধরলেও কোরাম বা ন্যূনতম উপস্থিতি পূরণ হয়, তাহলে সেই সভার বৈধতা তখনো পরিপূর্ণ হয়। কিন্তু কোরাম বা ন্যূনতম উপস্থিতি পূরণ করার জন্য যদি এমন ভিক্ষুকে গণনার মধ্যে ধরা লাগে, তাহলে সেই সভার বৈধতা পরিপূর্ণ হয় না।

কোনো কারণে যদি পরিবাস, শুরুতে ফেরত পাঠানো, মানত্ত আরোপ করা, অথবা আহ্বানকর্ম দেওয়ার সংঘকর্মগুলো অবৈধ হয়, সেক্ষেত্রে ৰুট্ঠান-বিধির মধ্য দিয়ে যাওয়া ভিক্ষুটি সত্যিকারভাবে অপরাধ থেকে বিশুদ্ধ হয় না। অবৈধ সংঘকর্মের উপর নির্ভর করে করা যে-কোনো অংশই আবার নতুন করে করতে হবে। উদাহরণস্বরূপ, যদি আহ্বানকর্ম দেওয়ার সংঘকর্মটি একমাত্র অবৈধ সংঘকর্ম হয়, তাহলে একমাত্র যেটি করতে হবে তা হচ্ছে, আহ্বানকর্ম দেওয়ার সভাটি আবার করতে হবে। তবে অবৈধ সংঘকর্মটি যদি পরিবাস দেওয়ার সংঘকর্ম হয়, সেক্ষেত্রে সংঘ আবার সম্মিলিত হয়ে নতুন করে পরিবাস দিতে হবে, এবং ভিক্ষুকে পরিবাস থেকে শুরু করে পরবর্তী ধাপগুলো আবার নতুন করে করতে হবে। তাই আলোচ্য ভিক্ষুটিকে অপ্রয়োজনীয় দুর্ভোগে পড়া থেকে এড়ানোর জন্য সংঘের সমস্ত সংঘকর্মগুলো অবশ্যই নিখুঁতভাবে করতে হবে।

মানত্ত (প্রায়শ্চিত্ত)
পিটক বলে যে, মানত্ত বা প্রায়শ্চিত্তপর্ব পালন করা উচিত ছয় রাত ধরে, কিন্তু তার মানে যে কী, তা নিয়ে কিছু মতপার্থক্য আছে। অর্থকথা পাচি.৫, পাচি.৪৯ ইত্যাদির অনুসরণে এখানেও রাত বলতে ভোরকে গণনা করেছে। অন্য কথায়, এটি বলছে যে, রাতকে গণনা করার জন্য মানত্তের কর্তব্যগুলো কেবল সেই সূর্যোদয়ের কাছাকাছি সময়ে পালন করলেই চলে। তবে ৰিনয-মুখ জোর দিয়ে বলে যে, এখানে রাত শব্দটির মানে হচ্ছে দিন-রাতের পূর্ণ ২৪ ঘণ্টা সময়কাল (এটি ভদ্দেকরত্তসুত্তং (মনি.৩.৩.১)-এর রাত-এর সংজ্ঞা অনুসরণ করেছে; বৌভিবি-১-এর অধ্যায়-৫-এর উপসংহারের আলোচনাটা দেখুন)। ৰিনয-মুখ-এর ব্যাখ্যাটি পিটকের কাছাকাছি বলে মনে হয়, কেননা মানত্ত পালনকালে ভিক্ষুর উপর আরোপিত বিধিনিষেধের অনেকগুলো এমন কাজকর্ম-সংশ্লিষ্ট, যেগুলো সাধারণত ভোরবেলায় করা হয় না।

মানত্তের ব্রত বা কর্তব্য
যে ভিক্ষু মানত্তের মধ্য দিয়ে যেতে চায়, তার জন্য প্রথমে তাকে সংঘের কাছে অনুরোধ করতে হবে। চীবর একাংশ করে, সমবেত সংঘের কাছে গিয়ে সিনিয়র ভিক্ষুদের পায়ে বন্দনা করতে হবে এবং এরপর হাত অঞ্জলিবদ্ধ করে, উবু হয়ে গোড়ালির উপর ভর দিয়ে বসতে হবে এবং পরিশিষ্ট ৩-এ দেওয়া মানত্তের অনুরোধটা বলতে হবে। ভিক্ষুদের মধ্য থেকে একজন অভিজ্ঞ ও দক্ষ ভিক্ষু এরপর পরিশিষ্ট ৩-এ যেভাবে দেওয়া আছে সেভাবে মানত্ত অনুমোদনের কর্মবাক্য আবৃত্তি করবে। এই পদ্ধতিটি ৰুট্ঠান-বিধির অন্যান্য ধাপগুলোতে, যেমন : পরিবাস প্রার্থনার সময়, শুরুতে ফেরত পাঠানোর প্রার্থনার সময়, এবং আহ্বানকর্মের প্রার্থনার সময়ও অনুসরণ করা হয়।

অর্থকথা বলে যে, ভিক্ষুকে মানত্ত অনুমোদন দেওয়ামাত্রই তার মানত্ত গ্রহণের বিবৃতিটি আবৃত্তি করা উচিত, তবে পিটক এ বিষয়ে নিরব। এই প্রক্রিয়াটির বিস্তারিত জানার জন্য নিচে ‘প্রায়োগিক দিক’ এর আলোচনাটা দেখুন।

মানত্তরত ভিক্ষুর কর্তব্যগুলো তিনটি বড় অংশে পড়ে, এর মধ্যে দ্বিতীয় অংশে সাতটি ভাগ রয়েছে। এগুলো হচ্ছে :

১) সিনিয়রিটি-সংশ্লিষ্ট বিষয়গুলো
কোনো নিয়মিত ভিক্ষু তার জন্য শ্রদ্ধাসূচক যে-কোনো কাজ করলে তাতে তার সম্মতি দেওয়া উচিত নয়। এর মধ্যে আছে : তাকে বন্দনা করা, তাকে অভিবাদনের জন্য উঠে দাঁড়ানো, তাকে অঞ্জলিবদ্ধ হয়ে প্রণাম জানানো, তার জন্য আসন, বিছানা এনে দেওয়া, পা ধোয়ার পানি, পাদানি, পাপোশ এনে দেওয়া; তার ছাবেক ও চীবর গ্রহণ করা; গোসলের সময় তার পিঠ ডলে দেওয়া। তবে মানত্ত পালনরত সিনিয়র ভিক্ষু মানত্ত পালনরত জুনিয়র ভিক্ষুকে এসব কর্তব্য করার জন্য সম্মতি দিতে পারে। আবার এখানে পাঁচটি ক্ষেত্র রয়েছে যেখানে মানত্ত পালনরত ভিক্ষু নিয়মিত ভিক্ষুদের তুলনায় তখনো তার সিনিয়রিটি বজায় রাখে : উপোসথে, প্রবারণায়, বর্ষা-স্নানবস্ত্রে, দান নির্দেশে, এবং ভোজনে।

অর্থকথামতে, এখানে ১ নং অংশ এবং ২ক অংশে নিয়মিত ভিক্ষু বলতে বুঝায়, মানত্ত পালনরত তার চেয়েও জুনিয়র ভিক্ষু ব্যতীত অন্য যে-কোনো নিয়মিত ভিক্ষু। তাই এর মধ্যে অন্তর্ভুক্ত হচ্ছে মানত্ত পালনরত তার চেয়ে সিনিয়র ভিক্ষুরা, এবং সেই সাথে পরিবাস পালনরত, শুরুতে ফেরত পাঠানোর যোগ্য, মানত্তের যোগ্য, এবং আহ্বানকর্মের যোগ্য যে-কোনো ভিক্ষু। এই নিয়মটি ৰুট্ঠান-বিধির পাঁচটি ধাপের সবগুলোতেই প্রযোজ্য, অর্থাৎ সিনিয়রিটির বেলায় প্রত্যেক দলের ভিক্ষুরা নিয়মিত ভিক্ষুদের প্রতি যেভাবে আচরণ করবে, বাকি চারটি দলের ভিক্ষুদের প্রতিও অবশ্যই সেভাবে আচরণ করতে হবে।

অর্থকথা আরও উল্লেখ করে যে, প্রায়শ্চিত্তরত ভিক্ষুর অধীনে অন্যান্য ভিক্ষু নির্ভরতা নিয়ে থাকলে তাদেরকে বলা উচিত, ‘আমার প্রতি স্বাভাবিক যে কর্তব্যগুলো আছে সেগুলো করবে না।’ সেটি বললেও তারা যদি তাদের কর্তব্যগুলো অব্যাহত রাখে, তাহলে সেগুলোতে সম্মতি দিলে কোনো অপরাধ হয় না। তবে এটি পারা.১-এ নির্দেশিত সম্মতি পদ্ধতির মতো হয়ে যায়, যেখানে সম্মতি বলতে বুঝায় মানসিক সম্মতি এবং সেই সাথে তার দৈহিক বা বাচনিক প্রকাশ। বিষয়টি বৌভিবি-১, অধ্যায়-৩-এ আলোচনা করা হয়েছে, অর্থাৎ ভিক্ষুটি যদি বাচনিক সম্মতি না দেয়, কিন্তু দৈহিক সম্মতি দেখায়, সেটিও সম্মতি বলে গণ্য হয়।

যে পাঁচটি ক্ষেত্রে সে নিয়মিত ভিক্ষুদের মতোই সিনিয়রিটি বজায় রাখে, সেগুলোর ক্ষেত্রে অর্থকথা বলে যে, উপোসথ অথবা প্রবারণার সময় তার হস্তপাশে বসা উচিত, কিন্তু তার স্বাভাবিক সিনিয়রিটি বজায় রেখে বসা উচিত কি না তা নিয়ে প্রাচীন অর্থকথাগুলোর মধ্যে মতপার্থক্য রয়েছে, যদিও পিটক পরিষ্কারভাবে বলে যে, এসব সংঘকর্মে সিনিয়রিটি তখনো থাকে। দান নির্দেশের বেলায় অর্থকথা বলে, এই অনুমোদনটা প্রযোজ্য হয় সে-সব ক্ষেত্রে, যেখানে কোনো ভিক্ষু একটি নির্দেশিত ভোজন লাভ করে, কিন্তু তার একটি ব্যক্তিগত ভোজনের আশা আছে। তখন সে সেই নির্দেশিত ভোজনটি গ্রহণ করে আরেক ভিক্ষুকে দিয়ে দেয়। পরের দিন তখন সে অন্য আরেকটি নির্দেশিত ভোজন গ্রহণ করতে পারে। (কুরুন্দীমতে, এর মানে হচ্ছে, পরের দিনে নির্দেশিত ভোজন পাওয়ার বেলায় তাকে লাইনের সর্বপ্রথমে দেওয়া উচিত।) অর্থকথা বলে, এভাবে অন্যকে ভোজন দিয়ে দেওয়াটা শুধু পরিবাস পালনরত ভিক্ষুদের জন্য প্রযোজ্য, কিন্তু যেহেতু পিটক এটিকে ৰুট্ঠান-বিধির যে-কোনো ধাপে থাকাকালীন ভিক্ষুর একটি অধিকার হিসেবে উল্লেখ করেছে, তাই অর্থকথার বক্তব্য এখানে নিশ্চয়ই সেই বিষয়টি এড়িয়ে গেছে। ভোজনের ব্যাপারে সিনিয়রিটির বেলায় অর্থকথা বলে যে, এই নিয়মটি সংঘকে দেওয়া বা সংঘের উদ্দেশ্যে দেওয়া ভোজনের বেলায় প্রযোজ্য। অতএব, সাংঘিক ভোজন এবং নির্দেশিত ভোজনের বেলায় সে তার সিনিয়রিটি বজায় রাখে। তবে, ২খ অংশে উল্লিখিত কর্তব্যগুলো অনুসারে, কোনো আমন্ত্রিত ভোজনে গেলে তার অবশ্যই ভিক্ষুদের লাইনের শেষে বসতে হবে।

২) যথাযথ আচরণ
২ক. প্রায়শ্চিত্তরত ভিক্ষুর উপসম্পদা দেওয়া উচিত নয়, নির্ভরতা দেওয়া উচিত নয়, এবং কোনো শ্রামণকে দিয়ে নিজের সেবা করানো উচিত নয়। [অর্থকথা এখানে উল্লেখ করে যে, উপসম্পদা অনুষ্ঠানে উপাধ্যায় অথবা আবৃত্তিকারী আচার্য হওয়ার জন্য সে তার প্রায়শ্চিত্ত-কর্তব্যগুলো একপাশে রেখে দিতে পারে, কিন্তু নতুন ভিক্ষু যদি তার উপসম্পদার পরের দিন উপাধ্যায়কে প্রায়শ্চিত্তরত দেখে, তখন সে কতটুকু অনুপ্রেরণা পাবে তা কল্পনা করা কঠিন। এর চেয়ে বুদ্ধিমানের কাজ হবে আহ্বানকর্ম না হওয়া পর্যন্ত উপাধ্যায় হিসেবে কাজ করা থেকে বিরত থাকা। অর্থকথা আরও যোগ করে যে, মানত্ত গ্রহণ করলে তার নির্ভরতায় থাকা শিষ্যদেরকে অন্য কোনো ভিক্ষুর অধীনে নির্ভরতা নিতে বলা উচিত। তবে আগের মতোই এখানেও এটি বলে যে, তারা যদি এভাবে বলার পরেও তাদের কর্তব্যগুলো পালন করে যায়, তখন তাতে সম্মতি দিলে তার কোনো অপরাধ হয় না, কিন্তু এই শেষোক্ত বিষয়টি পিটকের সাথে সামঞ্জস্যপূর্ণ বলে মনে হয় না।]

প্রায়শ্চিত্তরত ভিক্ষুর ভিক্ষুণীদেরকে উপদেশ দানের জন্য সম্মতি দেওয়া উচিত নয়। এমনকি তাকে নির্বাচিত করা হলেও তাদেরকে তার উপদেশ দেওয়া উচিত নয়।

যে অপরাধের জন্য সে মানত্তের অনুমোদন পেয়েছে, সেই অপরাধটা তার করা উচিত নয়, সেই শ্রেণির অপরাধও করা উচিত নয়, তার চেয়ে গুরুতর অপরাধও করা উচিত নয়। তার মানত্ত অনুমোদনকারী সংঘকর্মকে সমালোচনা করা উচিত নয়, অথবা যারা সেই সংঘকর্মটি করেছে, তাদেরকেও সমালোচনা করা উচিত নয়। [এখানে অর্থকথা একটি উদাহরণ দিয়েছে যেটিকে কৌশলী সমালোচনা বলে তৎকালীন সময়ে বলা হতো : ‘সেই সংঘকর্মটা (কম্ম) কি কৃষিকর্মের (কসিকম্ম) উদাহরণ ছিল, নাকি গবাদিপশুপালনকর্ম (গোরক্খন্ধকম্ম) এর উদাহরণ ছিল?’]

তার কোনো নিয়মিত ভিক্ষুর উপোসথ বাতিল করা উচিত নয়, আমন্ত্রণ বাতিল করা উচিত নয়, অন্য ভিক্ষুর বিরুদ্ধে অভিযোগ করার প্রক্রিয়াটার প্রাথমিক কার্যাবলিতেও তার অংশগ্রহণ করা উচিত নয়। [এভাবেই অর্থকথা সৰাচানীযং এর সংজ্ঞা দিয়েছে, যেখানে দুটো কাজের মাধ্যমে এর ব্যাখ্যা দিয়েছে : প্রথম কাজটি হচ্ছে, অন্য ভিক্ষুর উপর কোনো একটি বাধা তৈরি করা, তাকে বিহার ত্যাগ না করতে বলা, কারণ কেউ একজন অভিযোগ করার পরিকল্পনা করছে; এবং দ্বিতীয় কাজটি হচ্ছে, যেখানে অভিযোগটি উত্থাপন করা হবে সেই স্থানে উপস্থিত হওয়ার জন্য তাকে আদেশ কর।] তার অভিযোগকর্মের প্রক্রিয়াটি প্রস্তুত করে দেওয়া উচিত নয়। [তবে অর্থকথা এই নিষেধাজ্ঞাকে (ন অনুৰাদো পট্ঠপেতব্বো) বাড়িয়ে নিয়ে এভাবে বুঝিয়েছে যে, তার সেই বিহারের মধ্যে ‘সংঘপ্রধান'-এর ভূমিকা পালন করা উচিত নয়, যার মধ্য রয়েছে পাটিমোক্খ আবৃত্তি, সতীর্থ কোনো ভিক্ষুকে ধর্মদেশনা দেওয়ার আমন্ত্রণ জানানো, অথবা যে-কোনো ধরনের আনুষ্ঠানিক সম্মতি গ্রহণ করা। এগুলো অধ্যক্ষ হিসেবে ভূমিকা পালনের ক্ষেত্রে সবচেয়ে আগেকার রেফারেন্সগুলোর অন্যতম বলে মনে হয়, যা পিটকের সময়ে বিদ্যমান ছিল না।]

তার অন্য ভিক্ষুকে অভিযুক্ত করার জন্য তাকে অবকাশ দিতে বলা উচিত নয়; আনুষ্ঠানিক কোনো অভিযোগ করা উচিত নয়; আনুষ্ঠানিক অভিযোগ মিটমাটের অংশ হিসেবে অন্য ভিক্ষুকে জিজ্ঞাসাবাদ করা উচিত নয় (আক্ষরিক অর্থে, ‘তাকে স্মরণ করানো’ উচিত নয়); ভিক্ষুদের সাথে ভিক্ষুদের বিবাদে অংশগ্রহণ করা উচিত নয়।

AN.8.110 উপরোক্ত নিষেধাজ্ঞাগুলোকে পুনরায় উল্লেখ করেছে, এবং এখানে উপরোক্ত ‘যে অপরাধের জন্য সে মানত্তের অনুমোদন পেয়েছে, সেই অপরাধটা তার করা উচিত নয়,’ থেকে শুরু করে ‘ভিক্ষুদের সাথে ভিক্ষুদের বিবাদে অংশগ্রহণ করা উচিত নয়,’ পর্যন্ত কথাগুলোকে তিনটি শিরোনামের অধীনে বলা হয়েছে এভাবে : ‘তার কোনো সংঘকর্মে সম্মতি দেওয়া উচিত নয়, কোনো একটি একক অবস্থানে প্রতিষ্ঠিত থাকা উচিত নয়, সেই ভিত্তিতে পুনর্বাসিত হওয়া উচিত নয়।’ এই শিরোনামগুলোর সঠিক অর্থটা বেশ ঘোলাটে, যেভাবে তারা উপরোক্ত নিষেধাজ্ঞাগুলোকে তাদের মাঝে অন্তর্ভুক্ত করে নিয়েছে সেটাও দুর্বোধ্য, কিন্তু অভিযোগের প্রক্রিয়া চালু করার বিরুদ্ধে নিষেধাজ্ঞাটিকে অর্থকথা যেরকম বিস্তৃতভাবে ব্যাখ্যা করেছে তার উৎস বোধহয় দ্বিতীয় শিরোনামটা হতে পারে।

২খ. মানত্তরত ভিক্ষুর কোনো নিয়মিত ভিক্ষুর সামনে হাঁটা বা বসা উচিত নয়। [অর্থকথা বলে, সে যদি রাস্তায় অন্যান্য ভিক্ষুদের থেকে আগে আগে হাঁটে, তাহলে তার তাদের কাছ থেকে কমপক্ষে ছয় মিটার দূরত্বে থাকা উচিত।] কোনো নিয়মিত ভিক্ষুর সামনে বা পেছনে থেকে সেই ভিক্ষুটিসহ তার কোনো গৃহীর বাড়িতে যাওয়া উচিত নয়।

তাকে সংঘের সর্বশেষ আসন, সর্বশেষ খাট এবং সর্বশেষ আবাসটা দেওয়া উচিত এবং তার সেটি গ্রহণ করা উচিত। গৃহী লোকজন তাকে বিহারের সর্বশেষ আবাসে থাকতে দেখলে অথবা ভোজনশালায় সর্বশেষ আসনে বসতে দেখলে সে বিব্রত বোধ করতে পারে, এই ভেবে তা এড়ানোর জন্য তার আরণ্যিক বা পিণ্ডচারিক ধুতাঙ্গ গ্রহণ করাটা অনুমোদিত নয় (তখনকার দিনে পিণ্ডচারণকারীরা প্রায়ই বিহারের বাইরে কোনো একটা নিরিবিলি জায়গায় গিয়ে ভোজন করত)। একই কারণে তার অন্য কাউকে তার জন্য পিণ্ড পাঠাতে বলা উচিত নয় (এর ফলে তার আর ভোজনশালায় গিয়ে সর্বশেষ আসনে বসতে হবে না।) আরণ্যিক ধুতাঙ্গ গ্রহণের নিষেধাজ্ঞাটা তাকে পরিপূর্ণ ভিক্ষুসংঘ আছে এমন বিহার থেকে বিচ্ছিন্ন হয়ে বাস করতে বাধা দেয়। [অর্থকথা এখানে যোগ করে যে, সে যদি সাধারণত পিণ্ডচারণে যায়, তাহলে সে তখনো তার পিণ্ডচারণে যাওয়া চালিয়ে যেতে পারে, তাতে কোনো অসুবিধা নেই। অসুস্থ হলে অথবা কোনো কর্তব্য থাকলে, যেমন : নির্মাণকাজ অথবা আচার্যের প্রতি কোনো কর্তব্য থাকলে পিণ্ডচারণে না যাওয়াটা অনুমোদিত (অর্থাৎ কারো মাধ্যমে খাদ্য পাঠিয়ে আনানোর ব্যবস্থা করা)। যদি সে যে গ্রামে পিণ্ডচারণে যায়, সেখানে অন্যান্য বিহার থেকেও এত বেশি ভিক্ষু পিণ্ডচারণে যায় যে, তাদের সবাইকে জানানো অসুবিধা হয়ে যায় (২গ দেখুন), তখন সে অন্য কোনো নিরিবিলি বিহারে, যেখানে ভিক্ষুরা তার বন্ধু, সেখানে গিয়ে মানত্ত পালন করতে পারে। (গ্রন্থগুলোতে এই একটিমাত্র অনুচ্ছেদ আছে যেখানে নির্দেশিত হয়েছে যে, মানত্তরত ভিক্ষু তার বিহারে থাকার সময় দেখা হওয়া ভিক্ষুদেরকে জানালেই হবে না, বিহারের বাইরে যে-সমস্ত ভিক্ষুর সাথে দেখা হয়, তাদেরকেও জানাতে হয়। যেহেতু এই কথাটি অর্থকথা থেকে এসেছে, তাই সব সংঘ এটি অনুসরণ করে না। অন্য কথায়, তারা পিটকের অনুসরণে এই মত বজায় রাখে যে, মানত্তরত ভিক্ষু কোনো ‘বিহারের এলাকা’র মধ্যে থাকাকালে যে ভিক্ষুকে সেই বিহারে আবাসিক অথবা আগন্তুক ভিক্ষু হিসেবে দেখে বা শোনে, শুধু সেই ভিক্ষুকে জানাতে দায়বদ্ধ। পরবর্তী অংশটা দেখুন।)]

২গ. মানত্তরত ভিক্ষু যদি কোনো বিহারে সবেমাত্র পৌঁছে থাকে, তাহলে তার সেই বিহারের ভিক্ষুদেরকে জানানো উচিত যে, সে মানত্তের মধ্য দিয়ে যাচ্ছে। সে যে বিহারে অবস্থান করছে সেই বিহারে কোনো ভিক্ষু আসলে তাকেও তার সেটি জানানো উচিত। [অর্থকথা উল্লেখ করে যে, ভিক্ষুরা যদি সেই বিহারের এক জায়গায় না থেকে বিহারের বিভিন্ন জায়গায় ছড়িয়ে ছিটিয়ে থাকে, তাহলে তাদের প্রত্যেকের কাছে যেতে হবে। যদি অনেক খোঁজাখুঁজি করেও সে তাদের কয়েকজনের দেখা না পায়, তাহলে সেই দিনটা তার মানত্তের জন্য গণনার মধ্যে পড়বে না কিন্তু তাতে কোনো অপরাধও হবে না। এই নিয়মটি তার সেই বিহারে পৌঁছানোর প্রথম দিনে সে নিজে এবং অন্য যে-সব নতুন ভিক্ষু সেই বিহারে থাকতে এসেছে—যাদেরকে সে এখনো চেনে না—তাদের বেলায়ও প্রযোজ্য।] এরপর তার মানত্তের প্রত্যেকটি দিনে সেই বিহারের সকল ভিক্ষুকে আবার জানাতে হয়। উপোসথ ও প্রবারণার দিনগুলোতে সংঘের সভায় তার ব্যাপারটা জানানো উচিত। যদি সে এতই অসুস্থ হয় যে, এসব অনুষ্ঠানে নিজে যেতে না পারে, তখন তার বদলে কোনো একজন বার্তাবাহককে তা বলে দেওয়ার জন্য পাঠাতে পারে। [এখানে অর্থকথা যোগ করে যে, যদি কোনো আগন্তুক ভিক্ষু এসে চলে যাওয়ার পরে তবেই সে সেই আগন্তুক ভিক্ষুর কথা জেনে যায়, তাহলে তার সেই চলে যাওয়া ভিক্ষুর পিছনে যাওয়া উচিত। তাকে ধরতে না পারলে সেই দিনটা তার মানত্তের দিনের মধ্যে গণ্য হয় না কিন্তু তাতে কোনো অপরাধ হয় না। এমনকি আগন্তুক ভিক্ষু যদি কেবল বিহারের এলাকায় এসে থাকে (আগের অধ্যায়ে দেখুন), এবং সে জানে যে, আগন্তুক ভিক্ষু এসেছে, উদাহরণস্বরূপ সে হয়তো তার ছাতার শব্দ শুনেছে অথবা তার কাশির শব্দ শুনেছে, তখন তার অবশ্যই তাকে জানাতে হবে। পরে যদি সে জানে যে, সেই আগন্তুক ভিক্ষু চলে গেছে, তাহলে তার আবার সেই ভিক্ষুকে জানানোর জন্য যেতে হবে। সে যদি তাকে ধরতে না পারে, তাহলে সেই দিনটা গণ্য হয় না, কিন্তু তাতে কোনো অপরাধও হয় না। এমনকি দূর থেকে কোনো ভিক্ষুকে দেখলেও তাকে জানাতে যাওয়া উচিত। তবে এ বিষয়ে অর্থকথা একটি মতপার্থক্যের কথা বলছে : সংঘসেনাভয় স্থবির বলেন যে, দূর থেকে দেখা কোনো ভিক্ষুকে যদি ধরা সম্ভব না হয়, তাহলে তাতে কোনো অপরাধ হয় না এবং দিন তখনো গণনার মধ্যে অন্তর্ভুক্ত হয়; কিন্তু করবিকতিস্স স্থবির বলেন যে, তাতে কোনো অপরাধ হয় না বটে, কিন্তু সেই দিনটা গণনা হয় না। যদি কোনো আগন্তুক সেই বিহারে আসে, কিন্তু সে জানে না, সেক্ষেত্রে অর্থকথা মনে হয় ধরে নিয়েছে যে, যদিও তাকে গিয়ে না বলার জন্য তার কোনো অপরাধ হয় না, কিন্তু তার দিন গণনাও হয় না। তাই কোনো আগন্তুক আসার কথা জানা নাও থাকতে পারে, কথাটি মনে রেখে সেই অজানা দিনগুলো জন্য পূরণের জন্য কয়েকটি অতিরিক্ত দিন মানত্ত পালন করা উচিত, কেননা কুরুন্দী সতর্ক করে দিচ্ছে যে, কর্তব্য পালনে নিজের অজান্তে কোনো অপূরণ থাকলে সেটাও আহ্বানকর্মকে অবৈধ করে দিতে পারে। টীকা এখানে আরও যোগ করে যে, এমনকি আগন্তুক ভিক্ষুও যদি মানত্তরত হয়, তাহলে তাদের পরস্পরকে অবশ্যই জানাতে হবে। সে যদি বিহারের অন্যান্য ভিক্ষুদেরকে তার মানত্তরত অবস্থার কথা জানানোর জন্য কোনো বার্তাবাহককে পাঠায়, তাহলে অর্থকথামতে, সেই বার্তাবাহকটি একজন ভিক্ষু হতে হবে।]

২ঘ-ঙ. কোনো বাধা না থাকলে, মানত্তরত ভিক্ষুর ভিক্ষুযুক্ত আবাস বা অনাবাস থেকে ভিক্ষুহীন আবাস বা অনাবাসে (অথবা ভিন্ন সম্পর্কের ভিক্ষুযুক্ত আবাসে) সংঘের সাথে ব্যতীত যাওয়া উচিত নয়। [অর্থকথা এখানে বাধা বলতে বুঝিয়েছে অধ্যায়-১৫-তে উল্লিখিত দশটি বাধাকে, এবং সংঘ বলতে বুঝিয়েছে কমপক্ষে চারজন ভিক্ষুকে, যারা ৰুট্ঠান-বিধির কোনো ধাপের মধ্য দিয়ে যাচ্ছে না। আর আপাতদৃষ্টিতে, এই ভিক্ষুরা অবশ্যই তার নিজের সাথে সম-সম্পর্কভুক্ত হতে হবে। যদি বাধাগুলো থেকে পালাতে গিয়ে সে সংঘ ব্যতীত কোথাও যায়, তার দিন গণনা হয় না, কিন্তু অর্থকথামতে, পিটক নাকি এখানে পরামর্শ দেয় যে, বাধাগুলো থেকে পালানোর জন্য সেই দিনের গণনাটা বাদ দেওয়া বুদ্ধিমানের কাজ।] (এই অংশে আবাস বলতে মনে হয় ‘বিহার’কে বুঝিয়েছে, কিন্তু কোনো গ্রন্থই বিষয়টি নিয়ে আলোচনা করে নি।)

২চ. মানত্তরত ভিক্ষু ভিক্ষুযুক্ত আবাস বা অনাবাস থেকে সম-সম্পর্কের ভিক্ষুযুক্ত অন্য কোনো আবাস বা অনাবাসে যেতে পারে, যদি সে জানে যে, ‘আমি সেখানে আজকে পৌঁছাতে পারব।’

২ছ. মানত্তরত ভিক্ষুর কোনো নিয়মিত ভিক্ষু অথবা মানত্তরত কোনো সিনিয়র ভিক্ষুর সাথে কোনো আবাস বা অনাবাসে এক ছাদের নিচে বাস করা উচিত নয়। [এই বিষয়টি ব্যাখ্যা করতে গিয়ে অর্থকথা এই অংশে আবাস বলতে বুঝিয়েছে আবাস হিসেবে নির্মিত যে-কোনো বাসস্থানকে; আর অনাবাস বলতে বুঝিয়েছে অন্যান্য ঘরবাড়িকে, যেমন চৈত্যের ছাদ, ঝাড়ুর স্টোররুম, বাথরুম বা গোসলখানা, অথবা ফটক হিসেবে নির্মিত ঘর। এক ছাদ-কে নির্ধারণ করা হয়, বাড়ির চাল বা ছাদের কিনারা থেকে বৃষ্টি পড়ে সৃষ্টি হওয়া বৃষ্টির রেখা দিয়ে। অন্য কথায়, ছাদ বা চালগুলো যদি একটা আরেকটার উপর এমনভাবে থাকে যে, সেগুলো মাটিতে পৃথক বৃষ্টির রেখা সৃষ্টি করে না, তখন তাদেরকে এক ছাদ হিসেবে গণ্য করা হয়। একটি বাড়ির যদি অনেকগুলো ‘উপচার’ থাকে (পাচি.৫ দেখুন), তখন সেই বাড়িতে কোনো নিয়মিত ভিক্ষু থাকলে মানত্তরত ভিক্ষু আর সেখানে থাকতে পারে না, এমনকি সে যদি পৃথক উপচারে থাকেও। সে যদি অজান্তে কোনো একটি বাড়িতে শুয়ে পড়ে, যেখানে কোনো নিয়মিত ভিক্ষুও শুয়ে আছে, তার সেই দিনটা গণ্য হয় না, কিন্তু তাতে কোনো অপরাধও হয় না। কোনো একটা কারণে, অর্থকথা আরও যোগ করে যে, জুনিয়র এবং সিনিয়র ভিক্ষু যদি উভয়েই মানত্তরত থাকে এবং অজান্তেই একই ছাদের নিচে শুয়ে পড়ে, তখন দুজনেরই কোনো অপরাধ হয় না বটে (যা বোধগম্য), কিন্তু কেউই সেই দিনটা গণ্য করতে পারবে না (সিনিয়র ভিক্ষু কেন পারবে না তা বোধগম্য নয়)।]

কোনো নিয়মিত ভিক্ষুকে দেখলে (অথবা মানত্তরত কোনো সিনিয়র ভিক্ষুকে দেখলে—এই কথাটি এই অংশে নিয়মিত ভিক্ষু উল্লেখ থাকলেই তার প্রত্যেকটি ক্ষেত্রে প্রযোজ্য হবে) তার আসন থেকে ওঠা উচিত এবং সেটি নিয়মিত ভিক্ষুকে দেওয়া উচিত। [এখানে অর্থকথা বলে যে, কোনো সিনিয়র ভিক্ষু মানত্তরত থাকলে শুধু সস্তা মজা লোটার জন্য কোনো জুনিয়র ভিক্ষুর সেই সিনিয়র ভিক্ষুর সাথে দেখা করতে যাওয়া উচিত নয়, কারণ তাকে দেখে মানত্তরত সিনিয়র ভিক্ষুটি আসন থেকে উঠে দাঁড়িয়ে শ্রদ্ধা দেখাতে হবে। মানত্তরত ভিক্ষুর কোনো নিয়মিত ভিক্ষুকে অবশ্যই তার আসন দিয়ে দিতে হবে বলে যে নির্দেশনাটা আছে তা হচ্ছে নিয়মিত ভিক্ষুকে দেখলে সে যাতে দৌড়ে পালিয়ে না যায় তার উদ্দেশ্যে।] তার নিয়মিত ভিক্ষুর সাথে একই আসনে বসা উচিত নয়; নিয়মিত ভিক্ষু নিচু আসনে বসলে তার উঁচু আসনে বসা উচিত নয় [অর্থকথামতে, ছয় মিটারের মধ্যে]; নিয়মিত ভিক্ষু মেঝেতে বসলে তার আসনে বসা উচিত নয়। তার নিয়মিত ভিক্ষুর সাথে একই চঙ্ক্রমণ-পথে চঙ্ক্রমণ করা উচিত নয়; নিয়মিত ভিক্ষু নিচু চঙ্ক্রমণ-পথে চঙ্ক্রমণ করলে তার চেয়ে উঁচু কোনো চঙ্ক্রমণ-পথে চঙ্ক্রমণ করা উচিত নয় [ছয় মিটারের মধ্যে এবং অন্য পথ থেকে সরাসরি দেখা যায় এমন চঙ্ক্রমণ-পথে]; নিয়মিত ভিক্ষু মেঝেতে চঙ্ক্রমণ করলে তার কোনো নির্মিত চঙ্ক্রমণ-পথে চঙ্ক্রমণ করা উচিত নয়। (এই অংশের কর্তব্যগুলো ৰুট্ঠান-বিধির সকল পাঁচটি ধাপে প্রযোজ্য, যা বাস্তব প্রয়োগে সমস্যার সৃষ্টি করে। যেহেতু প্রত্যেক ধাপের ভিক্ষুদেরকে অবশিষ্ট চারটি ধাপের ভিক্ষুদের সাথে অবশ্যই নিয়মিত ভিক্ষু হিসেবে আচরণ করতে হয়, তাই প্রশ্ন ওঠে : ধরা যাক একজন মানত্তের মধ্যে আছে, আরেকজন পরিবাসের মধ্যে আছে, তাহলে তারা পরস্পরের প্রতি কীরূপ আচরণ করবে? কে কাকে আসন ছেড়ে দেবে? গ্রন্থগুলো এ বিষয়ে কিছু বলে না, তাই এ ক্ষেত্রে প্রকৃত সিনিয়রিটি অথবা ৰুট্ঠান-বিধিতে তার অগ্রগতি কতদূর হলো, তার ভিত্তিতে প্রত্যেক সংঘ তাদের নিজ নিজ স্ট্যান্ডার্ড বা আদর্শ মাপকাঠি নির্ধারণ করতে পারে (যেমন : আহ্বানযোগ্য ভিক্ষু এই মাপকাঠিতে মানত্তরত ভিক্ষুর চেয়ে উঁচুতে বিবেচ্য)।)

৩) কোরাম পূরণ
এই বিষয়টি এই অধ্যায়ে আগেও বলা হয়েছে, কিন্তু এটি আবার উল্লেখ করা যায় : মানত্তরত ভিক্ষুটি সংঘের চতুর্থ সদস্য হলে, সেই সংঘ যে পরিবাস অনুমোদন করে, শুরুতে ফেরত পাঠানো অনুমোদন করে, মানত্ত অনুমোদন করে তা অবৈধ; আর তাকে সংঘের বিশতম সদস্য হিসেবে সংঘ যদি আহ্বানকর্ম করে, তা-ও অবৈধ। [এখানে অর্থকথা বলে যে, ভিক্ষু এগুলো বাদে অন্যান্য সংঘকর্মের জন্য কোরাম পূর্ণ করতে পারে। পরিবাস, ইত্যাদি আরোপ করতে গিয়ে কোরাম পূর্ণ করার জন্য সংঘের তাকে প্রয়োজন হলে তার তখন কর্তব্যগুলো স্থগিত করে কোরাম পূর্ণ করা উচিত, তবে একদম প্রয়োজন হলে তবেই এমনটি করা বুদ্ধিমানের কাজ হবে।]

মানত্তব্রত লঙ্ঘনের শাস্তি
মানত্তরত ভিক্ষু যদি এসব কর্তব্য বা বিধিনিষেধের কোনো একটি অমান্য করে থাকে, তার দুক্কট হয়। মানত্তের কোনো একটি দিনে সে যদি নিম্নোক্ত ‘রাত-ছেদনকারী (রত্তি-ছেদ)’ কাজের কোনো একটি করে থাকে, সেই দিন/রাতটি ছয় রাতের মধ্যে গণ্য হয় না :

১) একসাথে বাস করলে, অর্থাৎ নিয়মিত ভিক্ষুর সাথে অথবা মানত্তরত সিনিয়র ভিক্ষুর সাথে এক ছাদের নিচে বাস করলে (টীকামতে, এখানে একসাথে বাস করা মানে হচ্ছে একসাথে শুয়ে থাকা; এটি একসাথে বসা, দাঁড়ানো অথবা হাঁটাকে নিষেধ করে না);

২) দূরে বাস করলে, অর্থাৎ এমন একটা জায়গায় বাস করা, যেখানে চারজনের চেয়ে কম নিয়মিত ভিক্ষু আছে (এখানে, নিয়মিত মানে হচ্ছে ৰুট্ঠান-বিধির মধ্য দিয়ে যাচ্ছে না এমন নিয়মিত ভিক্ষু। আর বাস করা মানে সাধারণত কোথাও থাকাকে বুঝায়, সে সেখানে শুয়ে থাকে নাকি না থাকে তা ব্যাপার নয়, তবে কোনো গ্রন্থেই বিষয়টি উল্লিখিত হয় নি।)

৩) ২গ’তে উল্লিখিত আবশ্যকীয় শর্ত অনুসারে ভিক্ষুদেরকে তার মানত্তের ব্যাপারে না জানালে; এবং

৪) ২ঘ-২চ’তে উল্লিখিত বিধিবিধানগুলো অমান্য করে সঙ্গীবিহীন হয়ে কোথাও গেলে।

অর্থকথা দেখিয়ে দিয়েছে যে, এমনও হয় যেখানে না জেনেই কোনো একটা রাত-ছেদনকারী কাজ হয়ে যায়, তাই নিজের কর্তব্যগুলো পরিপূর্ণ হওয়াটা নিশ্চিত করার জন্য অতিরিক্ত এক বা দুদিন মানত্ত পালন করা বুদ্ধিমানের কাজ।

বাস্তবে প্রয়োগ করা
যেহেতু মানত্ত পালনরত ভিক্ষুকে তার মানত্তের কথা সেই বিহারের প্রত্যেক ভিক্ষুকে অবশ্যই জানাতে হয়, তাই যে বিহারে অনেক ভিক্ষু রয়েছে, অথবা যে বিহারে অনবরত ভিক্ষু আসা-যাওয়া করে, সেই বিহারে মানত্ত পালন করাটা বাস্তবসম্মত নয়। এ বিষয়ে গ্রন্থগুলো একমত যে, যে বিহারে অল্প কয়েকজন ভিক্ষু থাকে (তবে চারজনের কম নয়) এবং আগন্তুক ভিক্ষুর আসা-যাওয়া কম, এমন বিহার বেছে নেওয়াটাই বুদ্ধিমানের কাজ। যদি অনেক ভিক্ষু সেই বিহারে থাকার জন্য আসে, তখন সে তার মানত্ত স্থগিত করে রাখতে পারে। কোনো একজন নিয়মিত ভিক্ষুর নিকটে গিয়ে চীবর একাংশ করে হাঁটু গেড়ে বসে, অঞ্জলিবদ্ধ হয়ে বলতে হয়,

‘মানত্তং নিক্খিপামি (আমি মানত্ত নিক্ষেপ করছি।)’

‘ৰত্তং নিক্খিপামি (আমি ব্রত নিক্ষেপ করছি।)’

চুৰ.(৯০-৯৪) এই প্রক্রিয়াটির ব্যাখ্যা করতে গিয়ে বলে, উপরোক্ত প্রত্যেকটি কথার পরে ‘মানত্ত স্থগিত হয়ে যায়।’ চুৰ.(৮৩-৮৫)তে পরিবাসের ক্ষেত্রেও একই প্রক্রিয়া অনুসরণ করা হয়। এ থেকে চুৰ.(৮৩-৮৫)-এর অর্থকথা যুক্তি দেয় যে, দুটোর যে-কোনো একটা বললেই পরিবাস/মানত্ত স্থগিত করা এবং কর্তব্যগুলো স্থগিত করার কাজ হয়ে যায়। ৰিনয-মুখ এই উপসংহারের সাথে একমত নয়। অধিকন্তু, এটি উপরের কথাদুটোর ক্রমিক বিন্যাসকে পরিবর্তন করেছে এই যুক্তিতে যে, মানত্ত/পরিবাস স্থগিত করার আগে নিজের ব্রত বা কর্তব্যগুলো স্থগিত করা উচিত। কিন্তু পিটক বা অর্থকথা কোনোটাই এসব বিষয়ে ৰিনয-মুখ’কে সমর্থন করে না।

ভিক্ষুদের সমাগম কমে আসলে, সে আবার তার মানত্ত ও ব্রত গ্রহণ করতে পারে ঐ একই পদ্ধতিতে, অর্থাৎ কোনো নিয়মিত ভিক্ষুর কাছে গিয়ে চীবর একাংশ করে হাঁটু গেড়ে বসে অঞ্জলিবদ্ধ হয়ে বলতে হয়,

‘মানত্তং সমাদিযামি (আমি মানত্ত গ্রহণ করছি)।’ (এবং/অথবা)

‘ৰত্তং সমাদিযামি (আমি কর্তব্য গ্রহণ করছি।)’

চুৰ.৯৭-এর অর্থকথা বলে, কোনো ভিক্ষু যদি পরিবাস ব্যতীত মানত্ত গ্রহণ করে, তখন তার মানত্ত এবং ব্রত গ্রহণের কথাগুলো আবৃত্তি করা উচিত, তবে পিটক এ বিষয়ে নিরব। এভাবে অর্থকথা পরামর্শ দেয় যে, মানত্ত দেওয়ার সংঘকর্মটি শেষ হওয়ার সাথে সাথেই তার উপরোক্ত সূত্র অনুসারে মানত্ত ও ব্রতগুলো গ্রহণ করা উচিত। (যদি সে পরিবাস পালনের পরে তার পরিবাস নিক্ষেপ না করেই মানত্তের জন্য প্রার্থনা করে, সেক্ষেত্রে চুৰ.(৮৩-৮৫)-এর অর্থকথা বলে যে, তখন সে মানত্ত গ্রহণ করছে কথাটি বলার কোনো দরকার নেই, কারণ তার আগের পরিবাসের ব্রতগুলো গ্রহণের জন্য বলা কথাটি তখনো কার্যকর আছে, আর তাতে মানত্তের ব্রতগুলোও গৃহীত হয়ে যায়।) এরপর (উপরোক্ত ২গ অনুচ্ছেদ অনুসারে) সেখানে সমবেত ভিক্ষুদেরকে প্রথমবারের মতো তার মানত্ত গ্রহণের কথা জানানো উচিত। (মানত্ত গ্রহণের ব্যাপারটি কোন কথার মাধ্যমে জানাতে হয় তার কয়েকটি উদাহরণ পরিশিষ্ট ৩-এ দেওয়া আছে।) এই মানত্তের সংঘকর্মটি যে বিহারে অনুষ্ঠিত হয়েছে, সেটি যদি এত বড় হয় যে মানত্ত পালন করতে অসুবিধা হয় এবং এ কারণে সে যদি কোনো ছোটখাটো বিহারে গিয়ে মানত্ত পালনের পরিকল্পনা করে, তাহলে সে তখন ঘোষণা করতে পারে যে, সে তার মানত্ত স্থগিত করছে। টীকা এখানে যোগ করেছে যে, সে যদি তার মানত্ত ও ব্রতগুলো স্থগিত করার আগে তার মানত্তের ব্যাপারটা (২গ অনুসারে) না জানায়, তাহলে ব্রত ভঙ্গের কারণে তার দুক্কট হয়।

মানত্ত স্থগিত করলে সে তখন সঙ্গীবিহীন হয়ে এক দিনের চেয়ে বেশি দূরের পথ পেরিয়ে অন্য কোনো বিহারে যেতে পারে, কারণ নীতিগতভাবে সে তখন একজন নিয়মিত ভিক্ষু, তবে অনেক সংঘে তার সাথে সঙ্গী হিসেবে কমপক্ষে একজন নিয়মিত ভিক্ষু দেওয়াটা রেওয়াজ হয়ে আসছে। অন্য বিহারে পৌঁছলে উপরোক্ত সূত্র অনুসারে সে আবার মানত্ত ও ব্রতগুলো গ্রহণ করতে পারে।

অর্থকথা মানত্তের ক্ষেত্রে রাত বলতে ভোরকে ধরে নিয়ে মানত্ত পালনরত ভিক্ষুকে নির্দেশ দিয়েছে যে, সেই বিহারে যদি এত বেশি ভিক্ষু থাকে, অথবা এত বেশি ভিক্ষু আসা-যাওয়া করে যে, প্রত্যেকদিন তাদেরকে জানানোটা অসুবিধাজনক হয়, তখন নিম্নোক্ত কাজ করতে হবে :

প্রথমে মানত্ত গ্রহণ করার পরে সেই মানত্ত ও ব্রতগুলো স্থগিত করে তার ভোর কাছাকাছি না হওয়া পর্যন্ত অপেক্ষা করা উচিত। এরপর তার চার বা পাঁচজন ভিক্ষু নিয়ে বিহারের বাইরে কোনো দেয়াল, ঝোপঝাড় ইত্যাদি দিয়ে ঘেরা কোনো স্থানে যাওয়া উচিত যা বিহারের সীমানা দেয়াল থেকে অথবা সীমানা দেয়াল না থাকলে বিহারের জায়গার সীমানা থেকে {টীকা : কমপক্ষে} দুই লেড্ডুপাত (আনুমানিক ৩৬ মিটার) দূরে। মানত্ত ও ব্রত আবার গ্রহণ করে এরপর সমবেত ভিক্ষুদেরকে তার মানত্তের কথা জানানো উচিত। সে যদি দেখে বা শোনে যে, অন্য কোনো ভিক্ষু ঘটনাক্রমে সেদিক দিয়ে যাচ্ছে, তাহলে তাকেও গিয়ে জানানো উচিত। না জানালে সেই রাত হিসেবের মধ্যে গণ্য হয় না এবং ব্রত ভঙ্গের জন্য তার দুক্কট অপরাধ হয়। অন্য ভিক্ষুটি তার ছয় মিটারের মধ্যে আসলেও সে না জানলে তার রাত গণ্য হয় না বটে, কিন্তু ব্রত ভঙ্গ হয় না।

সমবেত ভিক্ষুদেরকে মানত্তের কথা জানানো শেষে তাদের মধ্যে কমপক্ষে একজনের তার সাথে থাকা উচিত, বাকিরা তাদের নিজ নিজ কাজে চলে যেতে পারে। সূর্যোদয় হলে সে তখন তার সঙ্গী ভিক্ষুর সামনে মানত্ত ও ব্রত স্থগিত করা উচিত। কোনো কারণে যদি সঙ্গী ভিক্ষুটি সূর্যোদয়ের আগেই চলে যায়, তখন প্রথম যে ভিক্ষুকে দেখবে—সেই ভিক্ষুটি তার নিজের বিহারের হোক অথবা আগন্তুক ভিক্ষু হোক—সেই ভিক্ষুর সামনে তার মানত্ত ও ব্রত স্থগিত করা উচিত। মানত্ত ও ব্রত স্থগিত করলে সে তখন আবার নিয়মিত ভিক্ষু হয়ে যায়, এবং পরবর্তী ভোরের আগে আবার মানত্ত ও ব্রত গ্রহণের আগ পর্যন্ত সে নিয়মিত ভিক্ষু হিসেবেই থাকে।

এভাবে ছয় রাত কাটানোর পরে সে আহ্বানকর্মের যোগ্য হয়। আহ্বানকর্মের প্রার্থনা করার আগে সে যদি তার মানত্ত ও ব্রত স্থগিত করে থাকে, তখন তার আবার সেগুলো গ্রহণ করা উচিত।

অর্থকথা এমনটাই বলে। তবে আমরা উপরে আগেই বলেছি, মানত্তরত ভিক্ষুর ব্রত বা কর্তব্যের মধ্যে অনেক কাজ রয়েছে যেগুলো সাধারণত ভোরে করা হয় না, যেমন : ভোজন করা ইত্যাদি, তাই এটি মনে হয় অসম্ভব একটা ব্যাপার যে, পিটকের লেখকেরা রাত বলতে ‘ভোর’কে বুঝিয়েছেন। বিশেষ করে এখানে মনে হয়েছে, যে উদ্দেশ্যে মানত্তকে কঠিন এবং জটিল করা হয়েছে সেই জটিলতাকে পাশ কাটিয়ে যাওয়ার উদ্দেশ্যেই অর্থকথা তাত্ত্বিক কিছু ফাঁকফোকরের মধ্য দিয়ে এমন পরামর্শ দিচ্ছে। তাই এসব পরামর্শ অতটা গুরুত্ব পায় না। যদি কেউ কোনো বিরাট ও ব্যস্ত বিহারে থাকার সময়ে সংঘাদিশেষ অপরাধ করে বসে, তার জন্য বুদ্ধিমানের কাজ হবে কোনো একটা ছোটো বিহার খুঁজে নেওয়া, যেখানে সমমনা ভিক্ষুরা বাস করে। সেখানে সে তার মানত্ত পুরোপুরি পালন করতে পারবে।

মানত্ত পুরোপুরি পালন করার পরে সে তখন আহ্বানকর্মযোগ্য ধাপে পৌঁছে যায়। এই ধাপের মেয়াদকাল অনেকদিন হতে পারে, এবং বিশেষ করে যে অঞ্চলে কোরাম পূর্ণ করার জন্য বিশজন ভিক্ষু পাওয়া কঠিন হয়, সেখানে তার মেয়াদ খুব দীর্ঘ হতে পারে। এসময়ে তাকে অবশ্যই পরিবাসের ব্রতগুলো পালন করতে হয়, যদিও যথাযথ সংখ্যক ভিক্ষু সমবেত করাটা সময়ের ব্যাপার হলে আহ্বানকর্ম প্রার্থনা করার আগ পর্যন্ত সে তার ব্রতগুলো স্থগিত করে রাখতে পারে। কিছু কিছু সংঘে আহ্বানকর্মযোগ্য ভিক্ষুকে তার স্থগিত রাখা ব্রতগুলো প্রত্যেক উপোসথ ও প্রবারণার সভায় গ্রহণ করতে নির্দেশ দেওয়া হয়। উপোসথ ও প্রবারণার পরে সেগুলো আবার স্থগিত করে রাখতে বলা হয়। তার আহ্বানকর্মের জন্য বিশজন ভিক্ষু সম্মিলিত হলে তার আহ্বানকর্মের প্রার্থনার আগে অবশ্যই ব্রতগুলো গ্রহণ করে নিতে হয়।

কোনো কোনো সংঘে, সম্ভবত মনস্তাত্ত্বিকভাবে প্রভাবিত করার জন্য, আহ্বানপ্রার্থী ভিক্ষুকে সভার হস্তপাশের বাইরে থাকতে বলা হয়, যতক্ষণ পর্যন্ত তাকে আহ্বান করার কর্মবাক্যটি আবৃত্তি করা শেষ না হয় ততক্ষণ পর্যন্ত। শুধু এরপরেই তাকে হস্তপাশের মধ্যে আসার অনুমোদন দেওয়া হয়। তবে এতে পাচি.৮০তে বিভঙ্গের দেওয়া নির্দেশনাটি লঙ্ঘন হয়। এই নির্দেশনা অনুযায়ী, কোনো সংঘকর্মের সভায় কাউকে উপস্থিত হিসেবে গণ্য করার জন্য তাকে অবশ্যই সভার হস্তপাশের মধ্যে থাকতে হবে (অধ্যায়-১২-এর আলোচনা দেখুন)। তাই, আহ্বানকর্মটি বৈধ হতে হলে আহ্বানপ্রার্থী ভিক্ষুকে অবশ্যই কর্মবাক্য আবৃত্তির সময়ে সভার হস্তপাশে থাকতে হবে।

পরিবাস
পরিবাসের অনেক ব্রত, শাস্তি এবং কার্যপ্রণালিগুলো মানত্তের সাথে মেলে, আর সেই সাথে মানত্তের যোগ্য হওয়ার আগে তাকে কতদিন পরিবাসরত অবস্থায় থাকতে হবে সেই দিনগুলো গণনা করার বিষয়টিও রয়েছে।

পরিবাসের কর্তব্য বা ব্রত
পরিবাসের ব্রতগুলো মানত্তের ব্রতগুলোর মতোই একই, তবে নিম্নোক্ত কিছু ব্যতিক্রম আছে :

- ২গ’-তে, পরিবাসরত ভিক্ষুর যদিও প্রত্যেকটি আগন্তুক ভিক্ষুকে তার পরিবাসের ব্যাপারে জানাতে হয়, কিন্তু সেই বিহারের অন্যান্য ভিক্ষুদেরকে তা প্রত্যেকদিন জানানোর প্রয়োজন হয় না। শুধু পরিবাসের শুরুতে এবং এরপরে প্রতি উপোসথ বা প্রবারণার সভায় জানাতে হয়।

- ২ঘ-চ’-তে, পরিবাসরত ভিক্ষুর অন্য কোনো ভিক্ষুহীন আবাস অথবা ভিন্ন সম্পর্কের ভিক্ষুযুক্ত আবাসে যেতে হলে পূর্ণ সংঘের সাথে যেতে হয় না, তার সঙ্গী হিসেবে একজন নিয়মিত ভিক্ষু গেলেই চলে। (এখানে নিয়মিত ভিক্ষু বলতে বুঝিয়েছে এমন একজন নিয়মিত ভিক্ষুকে, যে সংঘাদিশেষ অপরাধের জন্য ৰুট্ঠান-বিধির কোনো একটি ধাপের মধ্য দিয়ে যাচ্ছে না। আর আপাতদৃষ্টিতে এর মানে হচ্ছে সেই ভিক্ষুটি অবশ্যই তার নিজের সাথে সম-সম্পর্কভুক্ত হতে হবে।)

-২ছ’-তে, পরিবাসরত ভিক্ষুরা ছাড়া অন্য সকল ভিক্ষুকে নিয়মিত ভিক্ষু হিসেবে ধরে নিয়ে সেভাবে আচরণ করতে হবে। এই অংশে নিয়মিত ভিক্ষু বলতে পরিবাসরত সিনিয়র ভিক্ষুদেরকেও বুঝিয়েছে।

ৰিনয-মুখ ২গ’-তে যুক্তি দেখিয়েছে যে, পরিবাসরত ভিক্ষুটি যদি সেই বিহারের আবাসিক কোনো নিয়মিত ভিক্ষুকে তার পরিবাসের ব্যাপারে জানায়, এবং পরে সেই নিয়মিত ভিক্ষুটি যদি সেই বিহার থেকে অন্যত্র চলে যায় এবং পরে আবার ফিরে আসে, তাহলে তাকে অবশ্যই ‘আগন্তুক’ ভিক্ষু হিসেবে আবার তার পরিবাসের কথা জানাতে হবে। আপাতদৃষ্টিতে এখানে চলে যাওয়া মানে বুঝাচ্ছে অন্ততপক্ষে এক রাতের জন্য হলেও অন্যত্র থাকতে যাওয়া, কিন্তু পিটক বা অর্থকথাগুলো এ বিষয়টি উল্লেখ করেনি।

পরিবাসব্রত লঙ্ঘনের শাস্তি
পরিবাসরত ভিক্ষুর শুধু তিনটি ‘রাত-ছেদনকারী’ কাজ আছে :

১) একসাথে বাস করলে, অর্থাৎ নিয়মিত ভিক্ষুর সাথে অথবা পরিবাসরত সিনিয়র ভিক্ষুর সাথে এক ছাদের নিচে বাস করলে;

২) দূরে বাস করলে, অর্থাৎ এমন একটা জায়গায় বাস করা, যেখানে একজনেরও কম নিয়মিত ভিক্ষু আছে;

৩) ২গ’-তে উল্লিখিত আবশ্যকীয় শর্ত অনুসারে ভিক্ষুদেরকে তার পরিবাসের ব্যাপারে না জানালে।

অন্য কথায়, মানত্তের ক্ষেত্রে ২ঘ-এর নিষেধাজ্ঞা লঙ্ঘন করে কোথাও গেলে যেমন তার রাত কাটা যায়, পরিবাসের ক্ষেত্রে তেমন হয় না, তবে এ ক্ষেত্রে তা করার জন্য তার দুক্কট হয়।

প্রায়োগিক দিক
পরিবাস প্রার্থনা, স্থগিত করা এবং আবার গ্রহণের প্রক্রিয়াগুলো মানত্তের মতোই একই, শুধু বাক্যবিন্যাসে সামান্য হেরফের আছে।

পরিবাস প্রার্থনায় একটি পার্থক্য হচ্ছে, এখানে অপরাধটা কয়দিন গোপন ছিল তা অবশ্যই বলতে হয়। অর্থকথা সুপারিশ করে যে, গোপন থাকার দিনের সংখ্যাটি যদি ১৪ দিনের মধ্যে হয়, তাহলে তা দিন হিসেবে গণনা করা উচিত; পনের দিন হলে বলা উচিত, ‘এক পক্ষকাল গোপন ছিল’; ১৬—২৯ দিন গোপন থাকলে বলা উচিত, ‘এক পক্ষকালের চেয়েও বেশি গোপন ছিল’; ৩০ দিন গোপন থাকলে বলা উচিত, ‘এক মাস গোপন ছিল’; এর বেশি হলে মাস হিসেবে গণনা করতে হবে এবং বলতে হবে, ‘x মাসের অধিক গোপন ছিল’; এভাবে ‘এগার মাসের অধিক গোপন ছিল’ বলা যায়। এর বেশি হলে বছর হিসেবে গণনা করতে হবে, এবং বলতে হবে, ‘x বছরের অধিক গোপন ছিল’; এভাবে ষাট বছর পর্যন্ত এবং তারও অধিক গণনা করতে হবে। এর কয়েকটি উদাহরণ পরিশিষ্ট ৩-এ দেওয়া হয়েছে।

পরিবাস স্থগিত করার ঘোষণাটি হচ্ছে :

‘পরিৰাসং নিক্খিপামি (আমি পরিবাস নিক্ষেপ করছি।)’

‘ৰত্তং নিক্খিপামি (আমি ব্রত নিক্ষেপ করছি।)’

পরিবাস গ্রহণ করার ঘোষণাটি হচ্ছে :

‘পরিৰাসং সমাদিযামি (আমি পরিবাস গ্রহণ করছি।)’

‘ৰত্তং সমাদিযামি (আমি ব্রত গ্রহণ করছি।)’

যেহেতু নিজের অজান্তে রাত ‘কাটা পড়তে’ পারে, তাই অর্থকথা সেগুলো পরিপূরণের জন্য অতিরিক্ত কয়েকদিন পরিবাস পালন করার সুপারিশ করে। পরিবাস সম্পন্ন হলে সে তখন মানত্তের যোগ্য ধাপে পৌঁছায়। এই সময়ের মধ্যে মানত্ত অনুমোদন না হওয়া পর্যন্ত তার অবশ্যই পরিবাসের ব্রতগুলো বা কর্তব্যগুলো পালন করতে হয়।

গোপন করা
বিশেষভাবে পরিবাসের ব্যাপারে বাস্তবে যে-সব বিষয়ের মুখোমুখি হতে হয়, তার মধ্যে প্রথম প্রশ্নটি হচ্ছে, কোনটা গুপ্ত সংঘাদিশেষ অপরাধ বলে গণ্য হবে তা নির্ধারণ নিয়ে। পিটকে এই প্রশ্নটি ভালোভাবে আলোচিত হয় নি, কিন্তু ছড়িয়ে-ছিটিয়ে থাকা বিভিন্ন অংশে এই বলে শুরু করা হয়েছে যে, অপরাধটি অবশ্যই একটি প্রকৃত সংঘাদিশেষ অপরাধ হতে হবে। যদি সে লঘু অপরাধকে ভুল করে সংঘাদিশেষ অপরাধ হিসেবে ধারণা করে, সে তা গোপন করলেও পরিবাস নিতে হবে না। পিটকের কোথাও বলা নেই যে, অপরাধের ব্যাপারে যাকে জানাতে হবে তাকেও অবশ্যই একজন ভিক্ষু হতে হবে, তবে সেটি সম্ভবত নজর এড়িয়ে গেছে। চুৰ.৯৭-এর মূল কাহিনি থেকে উদাহরণ হিসেবে দেখা যায়, তা জানানোর জন্য ভিক্ষুরাই হচ্ছে যথাযথ লোকজন।

পিটকে এই বিষয়ের অধীনে সংজ্ঞা বা চেতনার বিচার করতে গিয়ে মনে হয় কোনো অসামঞ্জস্যতা রয়ে গেছে। কোনো কোনো অনুচ্ছেদে (যেমন চুৰ.১৩৮-১৩৯; চুৰ.১৪০-১৫৫)-এ এটি নির্দেশ করছে যে, কোনো ভিক্ষু সংঘাদিশেষ অপরাধ করেও যদি না জানার কারণে, অথবা ভুলে যাওয়ার কারণে, অথবা সন্দেহ থাকার কারণে তা গোপন করে থাকে, তাহলে সে তা গোপন করার অপরাধে অপরাধী হয়। কিন্তু সেই অনুচ্ছেদগুলোরই অন্যান্য অংশে এটি নির্দেশ করছে যে, তার অপরাধ গোপন করাটা গোপন হিসেবে গণ্য হতে হলে অপরাধীকে অবশ্যই তা স্মরণ করতে হবে এবং সন্দেহাতীতভাবে তা জানতে হবে। ভিন্ন ভিন্ন অনুচ্ছেদের বাক্য গঠনপ্রণালি ভিন্ন ভিন্ন, যা থেকে দেখা যায়, এখানে দু-ধরনের না জানা (এবং সেই সাথে ভুলে যাওয়া অথবা সন্দেহান্বিত হওয়া) কাজ করছে। অর্থকথা এই পরামর্শটি অনুসরণ করেছে এবং বিষয়টিকে সমাধান করেছে দু-ধরনের না জানাকে সংজ্ঞায়িত করার মাধ্যমে : (১) সে জানে কাজটি অপরাধ কিন্তু জানে না যে সেটি একটি সংঘাদিশেষ অপরাধ; এবং (২) সে এমনকি জানেও না যে সেটি একটি অপরাধ। এভাবে অর্থকথার উপসংহার হচ্ছে এমন : এটি একটি অপরাধ বলে জানে কিন্তু সেটি যে একটি সংঘাদিশেষ অপরাধ তা জানে না, সেক্ষেত্রে অপরাধ গোপন করলে তা গোপনকৃত হিসেবে গণ্য হবে; এটি একটি অপরাধ তা না জেনেই সেটি গোপন করলে তা গোপনকৃত হিসেবে গণ্য হবে না। ভুলে যাওয়া এবং সন্দেহে থাকার বেলায়ও একই নিয়ম খাটে।

চুৰ.১৮১ একটি ঘটনার আলোচনা করেছে যেখানে দুজন ভিক্ষু একটি সংঘাদিশেষ অপরাধ করেছে, তাদের মধ্যে একজন সিদ্ধান্ত নিয়েছে সে আরেকজন ভিক্ষুকে তার অপরাধের কথা জানাবে, অন্যজন সিদ্ধান্ত নিয়েছে সে কাউকে জানাবে না। দ্বিতীয় ভিক্ষুটি আরেকজনকে জানানোর আগেই সূর্যোদয় হয়েছে বলে তার অপরাধটা গোপন ছিল বলে গণ্য হবে। এতে প্রশ্ন ওঠে : তাহলে প্রথম ভিক্ষুর কী হলো? সে যদি অন্য ভিক্ষুকে জানানোর ইচ্ছা করে, কিন্তু কোনো কারণে সূর্যোদয়ের আগে তা জানালো না, সেটি কি তখন গোপন ছিল বলে গণ্য হবে? পিটক এর জবাব দেয় না, তবে অন্যান্য ক্ষেত্রে এটি কিছু বিশেষ লঘু পরিস্থিতির উল্লেখ করে, যেক্ষেত্রে অপরাধটি গোপন ছিল বলে গণ্য হবে না : যেমন : অপরাধী আরেকজন ভিক্ষুকে জানাতে ভুলে যায় (চুৰ.১৩৮-১৩৯), অথবা সে পাগল হয়ে যায়, ভূতগ্রস্ত হয়, অথবা ব্যথায় প্রলাপ বকতে থাকে (চুৰ.১৬৬-১৭১; চুৰ.১৮১)।

আপাতদৃষ্টিতে এসব উদাহরণ থেকে অর্থকথাবিদরা একটি সাধারণ নিয়ম তুলে এনেছেন, আর তা হচ্ছে : এ ধরনের লঘু পরিস্থিতিগুলো এ ক্ষেত্রে আসলেই কিছুটা পার্থক্য এনে দেয়। আর তাই আরও কী কী বিধিসম্মত অব্যাহতি আছে তা খোঁজার জন্য মহান মানদণ্ডের সাহায্য নিয়ে এবং পিটক থেকে উপরোক্ত বিষয়গুলো সংগ্রহ করে তারা নিম্নোক্ত একটি তালিকা করেছেন, এতে তারা গোপন করার দশটি অঙ্গকে পাঁচটি জোড়ায় তালিকাভুক্ত করেছেন :

১. (ক) সে সংঘাদিশেষ অপরাধ করেছে এবং (খ) সে জানে যে এটি একটি অপরাধ।

২. (ক) সে সাময়িক বহিষ্কৃত হয় নি এবং (খ) সে জানে যে সে সাময়িক বহিষ্কৃত হয় নি। (সে সাময়িক বহিষ্কৃত হয়ে থাকলে কোনো নিয়মিত ভিক্ষুর কাছে যেচে গিয়ে আলাপ করতে পারে না, আর তাই সে কোনো নিয়মিত ভিক্ষুকে জানানোর জন্য তার কাছে যেতে পারে না। নিচে ৪ নং জোড়াটা দেখুন)

৩. (ক) সেখানে কোনো বাধা নেই এবং (খ) সে জানে যে সেখানে কোনো বাধা নেই।

৪. (ক) সে অন্য কোনো ভিক্ষুকে (যাকে জানানো যায় তাকে) জানাতে সমর্থ এবং (খ) সে জানে যে সে সমর্থ।

৫. (ক) সে তা গোপন করতে চায় এবং (খ) গোপন করে।

অর্থকথা এসব অঙ্গগুলোকে ঘিরে একটি আলোচনা করেছে, যা নিম্নরূপ :

১নং জোড়াতে, অপরাধটি যদি সংঘাদিশেষ হয় এবং সে যদি জানে যে এটি একটি অপরাধ, তাহলে এই জোড়ার অঙ্গগুলো পরিপূর্ণ হয়। এটি যদি সংঘাদিশেষ হয় কিন্তু নির্লজ্জভাবে সে এটিকে হালকা অপরাধ হিসেবে স্বীকার করে, সেই অপরাধটি তখন স্বীকৃত বলেও গণ্য হয় না, আবার গোপন ছিল বলেও গণ্য হয় না (যদিও অপরাধটির এমন বিভ্রান্তিকর স্বীকারোক্তিকে, একটি ইচ্ছাকৃত মিথ্যাকে গোপন করা হয়েছে বলে কেন গণ্য করা যাবে না তা বুঝা কঠিন)।

৩নং জোড়ায়, বাধা বলতে বুঝাচ্ছে অধ্যায়-১৫তে উল্লিখিত দশটি বাধার যে-কোনো একটি।

৪নং জোড়ায়, মুখে ছোট্ট ঘা, দাঁতব্যথা, ‘চোয়ালে বায়ুব্যথা’, ইত্যাদি ‘সমর্থ না হওয়া’র অজুহাত হিসেবে বিবেচ্য হয় না। উপরে আগেই উল্লেখ করা হয়েছে, চুৰ.১৬৬-১৭১ নির্দেশ করে যে, অপরাধ করার পরে পাগল হয়ে যাওয়া, ভূতগ্রস্ত হওয়া অথবা ব্যথায় প্রলাপ বকা এখানে ‘অপরাধ স্বীকার করতে সমর্থ নয়’ বলে বিবেচ্য হবে। ‘জানানো যায় না’ বা ‘জানানোর যোগ্য নয়’ এমন ভিক্ষু হচ্ছে আলাদা সম্পর্কভুক্ত ভিক্ষু অথবা সমমনা নয় এমন ভিক্ষু, এমনকি সে ভিক্ষুটি তার নিজের উপাধ্যায় হলেও এরূপ হলে জানানোর যোগ্য নয়। জানানোর যোগ্য ভিক্ষু বেছে নিতে গিয়ে তার মতো একই অপরাধ করেছে এমন ভিক্ষুকে বেছে নেওয়া উচিত নয়। সে যদি তা করে থাকে, তাহলে তার অপরাধটা গোপন করা হয়েছে বলে গণ্য হয় না ঠিকই (তবে বিশেষ ক্ষেত্রে নিচে ‘যুগ্ম অপরাধ’-এর অংশে দেখুন), কিন্তু তার দুক্কট হয়ে থাকে। তাই অপরাধ জানানোর জন্য কোনো বিশুদ্ধ ভিক্ষুকে বেছে নেওয়া উচিত। টীকামতে, এখানে বিশুদ্ধ বলতে বুঝাচ্ছে যার সেই সংঘাদিশেষ অপরাধটির প্রতিকার করতে হবে না এমন ভিক্ষু।

৫নং জোড়ায় : প্রথমে সে যদি অপরাধ গোপন করতে চায়, কিন্তু পরে যদি সূর্যোদয়ের আগেই তার মধ্যে একটি লজ্জাবোধ চলে আসে এবং অন্য কোনো ভিক্ষুকে তা জানায়, সেটিকে বলা হয় ‘অপরাধ গোপন করতে চেয়েছে কিন্তু গোপন করে নি’। এটি তখন গোপন বলে গণ্য হয় না। আর পিটকের ঘটনাগুলোর ক্ষেত্রে যেমনটা উল্লিখিত হয়েছে, যদি কেউ অন্য ভিক্ষুকে জানানোর পরিকল্পনা করে থাকে, কিন্তু তা জানাতে ভুলে যায়, সেটি ‘গোপন করতে চাওয়া’ হিসেবে গণ্য হয় না।

এই দশটি অঙ্গের কোনো একটি অঙ্গ পরিপূর্ণ না হলে অপরাধটি গোপন করা হয়েছে বলে গণ্য হয় না। উদাহরণস্বরূপ, তার যদি সন্দেহ হয় এটি একটি অপরাধ কি না, তাহলে কোনো সমমনা এবং সন্দেহ দূরীভূত করতে সক্ষম এমন ভিক্ষুর সাথে ব্যাপারটি নিয়ে আলোচনা না করা পর্যন্ত অপেক্ষা করলে কোনো শাস্তি প্রাপ্য হয় না। সন্দেহ দূরীভূত হয়ে গেলে অপরাধটি যদি সংঘাদিশেষ হয়ে থাকে, তখন পরবর্তী সূর্যোদয়ের আগেই তার অবশ্যই অন্য কোনো ভিক্ষুকে সেটি জানাতে হবে।

মধ্যবর্তী সমন্বয়
বাস্তবে পরিবাস অনুমোদন করতে গিয়ে আরেকটি বিষয় বড় হয়ে দেখা দেয়, আর সেটি হচ্ছে : পরিবাসপ্রার্থী ভিক্ষু যদি সন্দেহবশত, অথবা স্মৃতির বিড়ম্বনার কারণে, অথবা নির্লজ্জতাবশত তার অপরাধ গোপন রাখার সময়টা প্রকৃত সময়ের চেয়ে কম বলে, তখন কী করতে হবে। সে যদি পরবর্তীতে সন্দেহ দূরীভূত করে, অথবা স্মরণ করতে পারে, অথবা তার মধ্যে লজ্জাবোধ চলে আসে, তখন সে তার পরিবাস বর্ধিত করার জন্য প্রার্থনা করতে পারে যাতে তার অপরাধ গোপন করার প্রকৃত সময়টা অন্তর্ভুক্ত হয়। পরিবাসের এই বর্ধিত মেয়াদটি মূল পরিবাস শুরু করার সময় থেকে গণনা করা হয়। তাই সে যদি পাঁচ দিনের পরিবাস চায়, এবং পরে চতুর্থ দিনে উপলব্ধি করে যে তার গোপন করার সময়টা আসলে দশ দিন ছিল, তখন সে একটি দশ দিনের পরিবাস চাইতে পারে। যে চারদিন সে পরিবাস পালন করেছে তা নতুন অনুমোদিত পরিবাসের সাথে যোগ হবে, আর তাই তাকে শুধু আরও ছয় দিন পরিবাস পালন করতে হবে।

তবে তার পরিবাসের প্রার্থনাতে যদি অপরাধের সংখ্যাটি কমিয়ে বলা হয়, পরবর্তীতে তার সন্দেহ দূরীভূত হলে, স্মরণ করতে পারলে, অথবা বিষয়টি নিয়ে লজ্জাবোধ করলে সে তখন মূল পরিবাসের প্রার্থনায় যে অপরাধগুলো অন্তর্ভুক্ত হয় নি সেগুলোর জন্যও পরিবাস প্রার্থনা করতে পারে। সংঘকর্মের মাধ্যমে যেদিন সেটি অনুমোদন করা হয়, তখন থেকেই এই দ্বিতীয় পরিবাসটি শুরু হয়। তাই উদাহরণস্বরূপ, দুটো অপরাধ করে প্রত্যেকটি অপরাধ এক মাসের জন্য গোপন রাখলেও ধরা যাক, সে শুধু একটির জন্য পরিবাস প্রার্থনা করেছে, এরপর পরিবাসের দশম দিনে সে দ্বিতীয় অপরাধটির কথা স্মরণ করেছে। সে তখন দ্বিতীয় অপরাধটির জন্য এক মাসের পরিবাস চাইতে পারে, এবং তা যেদিন অনুমোদন করা হবে সেদিন থেকেই দ্বিতীয় অপরাধটির জন্য পরিবাস শুরু হবে। পরিবাসের যে দশ দিন অতিবাহিত হয়েছে সেই দিনগুলো দ্বিতীয় পরিবাসে যোগ হবে না।

(পিটকের যে অনুচ্ছেদগুলোতে এই নিয়মটি বলা আছে, সেগুলোর হিসাবনিকাশে কিছু অনিশ্চয়তা আছে। সেগুলো এমনভাবে বলা হয়েছে, যেন মনে হয় তারা বলতে চায়, প্রথম অপরাধের জন্য পরিবাস প্রার্থনাকালে ভিক্ষুর দ্বিতীয় অপরাধটি সে-সময় এক মাস ধরে গোপন ছিল। এতে দুটো সম্ভাবনা দেখা দেয় : হয় (১) প্রথম অপরাধের পরিবাসকালে সে যতদিন দ্বিতীয় অপরাধটা গোপন করে রেখেছে তা গোপন করা হয়েছে বলে গণ্য হয় না; নতুবা (২) পিটকের সংকলকেরা তাদের উপস্থাপনায় কিছুটা এলোমেলো করে ফেলেছেন, এবং তারা বুঝাতে চেয়েছেন যে, দ্বিতীয় অপরাধটা ভিক্ষুর দ্বিতীয় পরিবাস প্রার্থনা করার আগ পর্যন্ত পুরো এক মাস গোপন ছিল। যেহেতু দ্বিতীয় ব্যাখ্যাটা গ্রহণ করলে পরিবাস আরও দীর্ঘতর করতে হয়, এবং যেহেতু সংক্ষিপ্তভাবে পালন করার চেয়ে দীর্ঘভাবে পরিবাস পালন করাটাই নিরাপদ, তাই দ্বিতীয় ব্যাখ্যাটা মনে হয় গ্রহণযোগ্য।)

পরিশুদ্ধকারী পরিবাস
বাস্তবে তৃতীয় একটি বিষয় উঠে আসে যেখানে ভিক্ষু জানে সে একটা সংঘাদিশেষ অপরাধ করেছে, কিন্তু কয়দিন অপরাধ গোপন করে রেখেছে তা জানে না, বা স্মরণ করতে পারে না বা তা নিয়ে সন্দেহান্বিত থাকে। পিটক তাকে সুদ্ধন্ত-পরিৰাস বা ‘পরিশুদ্ধকারী পরিবাস' নেওয়ার নির্দেশ দিয়েছে। সুদ্ধন্ত পরিবাসের মেয়াদ নির্ধারিত হয় সে যতদিন তার অপরাধটা গোপন রেখেছে বলে মনে করে ততদিন পর্যন্ত।

অর্থকথা এ ধরনের পরিবাসকে দুই শ্রেণিতে ভাগ করেছে : চূল-সুদ্ধন্ত-পরিৰাস বা ছোটো পরিশুদ্ধকারী পরিবাস এবং মহা-সুদ্ধন্ত-পরিৰাস বা বড় পরিশুদ্ধকারী পরিবাস।

চূল-সুদ্ধন্ত পরিবাস সে-সব ক্ষেত্রে প্রযোজ্য, যেখানে অপরাধী নিশ্চিত করে বলতে পারে তার নিজের উপসম্পদার পরে অমুক দিন পর্যন্ত সে বিশুদ্ধ ছিল। এরপর তাকে সেই দিন থেকে বর্তমান সময় পর্যন্ত হিসাব করে যতদিন হয় ততদিন মেয়াদে পরিবাস দেওয়া হয়। একটা নির্দিষ্ট মেয়াদের জন্য পরিবাস দেওয়ার পরে সে যদি উপলব্ধি করে যে, তার বিশুদ্ধতার সময়টুকু কম বা বেশি ধরা হয়েছে, সে অনুসারে তার পরিবাসের মেয়াদটাও কমানো বা বাড়ানো যায়, তার জন্য সংঘকে আনুষ্ঠানিকভাবে মেয়াদটা বদলে দিতে বলা লাগে না। এই পরিবাস সকল অপরাধকে সাফ করে দেয়, তবে যে অপরাধগুলোকে সে গোপন করেছে কিন্তু গোপন করেনি বলে দাবি করে, যতদিন গোপন রেখেছে বলে দাবি করে অথচ জেনেশুনেই তার চেয়ে দীর্ঘদিন ধরে তা গোপন রেখেছে এবং প্রকৃতপক্ষে যতগুলো অপরাধ করেছে তার চেয়ে কম সংখ্যক অপরাধ করেছে বলে দাবি করে, সেই অপরাধগুলো থেকে সে পরিশুদ্ধ হয় না।

মহা-সুদ্ধন্ত পরিবাস সে-সব ক্ষেত্রে প্রযোজ্য, যেখানে ভিক্ষু তার উপসম্পদার পর থেকে কোনো একটি নির্দিষ্ট তারিখ পর্যন্ত বিশুদ্ধ ছিল বলে নিশ্চিত করে বলতে পারে না। এই পরিবাসের মেয়াদ হচ্ছে তার উপসম্পদার পর থেকে যতদিন অতীত হয়েছে ততদিন। চূল-সুদ্ধন্ত পরিবাসের মতোই এখানেও যদি সে পরে অমুক তারিখ বা অমুক দিন পর্যন্ত বিশুদ্ধ ছিল বলে নিশ্চিত করে বলতে পারে তখন তার পরিবাসের মেয়াদ কমানো যায়; তার জন্য সংঘকে আনুষ্ঠানিকভাবে তা বদলে দিতে হয় না।

একাধিক অপরাধ
কোনো ভিক্ষু যদি একাধিক সংঘাদিশেষ অপরাধ করে থাকে, সে সেগুলো সবই একই সময়ে প্রতিকার করতে পারে। একাধিক অপরাধের মানত্তকে বলা হয় সমকালীন বা সম্মিলিত (সমোধান) মানত্ত, পরিবাসকে বলা হয় সমকালীন বা সম্মিলিত পরিবাস। অর্থকথা তিন প্রকারে সম্মিলনের কথা বলেছে : অগ্ঘ-সমোধান (মূল্য সম্মিলন), ওধান-সমোধান (নিষ্ফলা সম্মিলন) এবং মিস্সক-সমোধান (মিশ্র সম্মিলন)। (এসব বিষয়ে নিচে যে আলোচনাটি করা হয়েছে তা ৰিনয-মুখ থেকে ভিন্ন, কারণ ৰিনয-মুখ এখানে অর্থকথাকে ভুলভাবে বুঝেছে।)

মূল্য সম্মিলন (অগ্ঘ-সমোধান)
এই সম্মিলন সে-সব ক্ষেত্রে প্রযোজ্য যেখানে সকল অপরাধের ভিত্তি হচ্ছে একই (অর্থাৎ সবগুলোই হচ্ছে একই বিধির লঙ্ঘন), এবং যে অপরাধগুলো ৰুট্ঠান-বিধির মধ্য দিয়ে যাওয়ার আগেই করা হয়েছে। অপরাধগুলো গোপন না থাকলে তার শুধু দুটো (দ্বে আপত্তিযো) বা তিনটা (তিস্সো আপত্তিযো) অপরাধের জন্য মানত্ত প্রার্থনা করতে হয়। অর্থকথা পরামর্শ দেয় যে, তিনটির অধিক অপরাধের জন্য সম্মিলিত বা সমোধান মানত্ত প্রার্থনা করতে হলে তার স্রেফ অনেক অপরাধের জন্য (সম্বহুলা আপত্তিযো) মানত্ত চাওয়া উচিত।

এসব অপরাধের মধ্যে কোনো একটা গোপন থাকলে, যে অপরাধটি সবচেয়ে দীর্ঘদিন গোপন রাখা হয়েছে প্রথমে অবশ্যই ততদিনের জন্য পরিবাসের প্রার্থনা করতে হয়। তাই কোনো অপরাধ যদি দুই দিন গোপন থাকে, এবং আরেকটি অপরাধ পাঁচ দিন গোপন থাকে, তখন তাকে প্রথমে পাঁচ দিনের পরিবাসের প্রার্থনা করতে হয় এবং সেই পাঁচ দিন পরিবাস পালন করার পরে তবেই সে মানত্ত প্রার্থনা করার যোগ্য হয়।

নিষ্ফলা সম্মিলন (ওধান-সমোধান)
এই সম্মিলন সে-সব ক্ষেত্রে প্রযোজ্য যেখানে ভিক্ষু কোনো এক বা একাধিক অপরাধের কারণে ৰুট্ঠান-বিধিতে আহ্বানের অপেক্ষায় থাকার ধাপ পর্যন্ত সময়ের মধ্যে কোনো এক সময়ে এই অপরাধগুলোর মতোই একই ভিত্তিতে আরও এক বা একাধিক সংঘাদিশেষ অপরাধ করে বসে। এটিকে ‘নিষ্ফলা’ বলা হয় কারণ যতদিন সে পরিবাস, মানত্ত ইত্যাদি পালন করেছে, তার সবই নিষ্ফল হয়ে যায়, এবং তার আবার শুরুতে ফেরত পাঠানোর প্রার্থনা করতে হয় এবং ৰুট্ঠান-বিধির সবকিছু আবার নতুন করে শুরু করতে হয়। মূল অপরাধ অথবা নতুন অপরাধের যে-কোনোটি গোপন থাকলে প্রথমে তার অবশ্যই যে অপরাধটি সবচেয়ে দীর্ঘদিন গোপন ছিল ততদিনের জন্য সমকালীন বা সমোধান পরিবাস প্রার্থনা করতে হয়। মূল বা নতুন অপরাধের কোনোটাই গোপন না থাকলে তখন তার শুধু একটি সমকালীন মানত্ত প্রার্থনা করলেই হয়।

নতুন অপরাধ করার পরে এবং শুরুতে ফেরত পাঠানোর সংঘকর্ম প্রার্থনা ও গ্রহণের আগের সময়ে সে তখন শুরুতে ফেরত পাঠানোর যোগ্য ধাপে থাকে। সেই সময়ে তার অবশ্যই পরিবাসের কর্তব্যগুলো পালন করে যেতে হয়।

অর্থকথা বলে যে, কোনো ভিক্ষু তার পরিবাস বা মানত্তের ব্রতগুলো স্থগিত অবস্থায় নতুন কোনো অপরাধ করে থাকলে তাকে তখন আগেকার অপরাধের সাথে সম্মিলিতভাবে পরিবাস/মানত্ত পালনের জন্য শুরুতে ফেরত পাঠানো উচিত নয়। ব্রতগুলো স্থগিত রাখার সময়ে সে যেহেতু একজন ‘নিয়মিত ভিক্ষু’ হিসেবে গণ্য হয়, তাই তার প্রথম মানত্ত/পরিবাস সম্পন্ন করার পরে আরেকটি আলাদা মানত্ত/পরিবাস পালন করতে হয়। অর্থকথার বিচার এখানে বেশ কৌতূহলোদ্দীপক, কেননা যে ভিক্ষু তার ব্রতগুলোকে স্থগিত করে রেখেছে তার আত্মপ্রসাদের বিরুদ্ধে এটি একটি সতর্কবাণী। সে যাই হোক, এই বিচারটি শুধু এই তথ্যের উপর ভিত্তি করে করা হতে পারে যে, পিটকে এ ধরনের ঘটনার ক্ষেত্রে আনুষ্ঠানিক উদ্ধৃতির জন্য কোনো পদ্ধতি নির্দেশিত হয় নি। তাই এ থেকে উত্তরণের সহজ উপায় হচ্ছে নতুন অপরাধকে পুরোনো অপরাধের সাথে সম্মিলনের অযোগ্য হিসেবে বিবেচনা করা এবং অপরাধীকে ৰুট্ঠান-বিধির মধ্য দিয়ে আলাদাভাবে যেতে দেওয়া।

মিশ্র সম্মিলন (মিস্স-সমোধান)
এ ধরনের সম্মিলন সে-সব ক্ষেত্রে প্রযোজ্য যেখানে অপরাধগুলো ভিন্ন ভিন্ন ভিত্তিতে হয়ে থাকে (যেমন : একটি অপরাধ হচ্ছে ইচ্ছাকৃত বীর্যপাত, আরেকটি অপরাধ হচ্ছে কামচিত্তে নারীকে স্পর্শ করা)। তখন এই সম্মিলনটি হতে পারে কোনো মূল্য সম্মিলন (ৰুট্ঠান-বিধি শুরুর আগে সম্পাদিত অপরাধগুলোর জন্য), অথবা কোনো নিষ্ফলা সম্মিলন (ৰুট্ঠান-বিধিতে থাকাকালে করা অতিরিক্ত অপরাধগুলোর জন্য)।

অংশীদারী অপরাধ
দুই বা ততোধিক ভিক্ষু যদি একত্রে একই সংঘাদিশেষ অপরাধ করে থাকে, অথবা তারা যদি একত্রে মিলে অন্য কোনো অপরাধসহ সংঘাদিশেষ অপরাধ করে থাকে, তখন তাদেরকে অবশ্যই একত্রে ৰুট্ঠান-বিধির মধ্য দিয়ে যেতে হয়। একত্রে সংঘাদিশেষ অপরাধ করার উদাহরণ হবে সম্মতিবিহীনভাবে কোনো একটা আবাস নির্মাণ করা, যেখানে তারা উভয়েই থাকতে ইচ্ছুক (সংঘা.৬ ও ৭ দেখুন), ভিত্তিহীনভাবে অন্য ভিক্ষুকে পারাজিকা অপরাধে অভিযোগের কাজে অংশগ্রহণ করা (সংঘা.৮ ও ৯), সংঘ কর্তৃক সতর্ক করে দেওয়ার পরেও সংঘভেদকারীকে সমর্থন করা (সংঘা.১১)। মিশ্র অপরাধের একটি উদাহরণ হবে পারস্পরিক হস্তমৈথুন, যেখানে একজন আরেকজনকে দিয়ে বীর্যপাত করানোর জন্য তাদের প্রত্যেকের সংঘাদিশেষ হয়, আর বীর্যপাত করাতে গিয়ে আরেকজন পুরুষকে কামচিত্তে স্পর্শ করার জন্য দুক্কট হয়।

পিটকে অংশীদারী অপরাধের আলোচনা থেকে দেখা যায়, একত্রে অপরাধ করার পরে তারা পরস্পরকে বিষয়টি জানিয়েই তাদের অপরাধটি গোপন করা হয়নি বলে ধরে নিতে পারে না। তাদের অবশ্যই অন্য একটি ভিক্ষুকে ব্যাপারটি জানাতে হবে যে সেই অপরাধটি করে নি। যদি তাদের মধ্যে একজন তাদের অপরাধ গোপন করে, কিন্তু অন্যজন গোপন করে না, তখন প্রথমজনের অবশ্যই তা গোপন করার জন্য দুক্কট অপরাধ স্বীকার করতে হবে, যার পরে সে যতদিন অপরাধ গোপন করে রেখেছে ততদিনের জন্য তাকে পরিবাস অনুমোদন করতে হবে। এরপরে সে যখন মানত্তের জন্য প্রস্তুত হবে, একমাত্র তখনই উভয় ভিক্ষুকে একত্রে মানত্ত অনুমোদন করা যাবে, আর তারা সেই মানত্ত অবশ্যই একই সময়ে পালন করতে হবে।

বাধাবিপত্তি
কোনো ভিক্ষু যদি সংঘাদিশেষ অপরাধ করে থাকে, এবং সংঘ সম্মিলিত হয়ে তাকে পরিবাস বা মানত্ত আরোপ করার আগেই সে রংকাপড় ত্যাগ করে, এবং পরে আবার উপসম্পদা নেয়, সে তখন নতুন করে উপসম্পদা নিয়েছে বলে তার আগে কৃত অপরাধের জন্য ৰুট্ঠান-বিধির মধ্য দিয়ে যাওয়ার হাত থেকে অব্যাহতি পাবে না। যদি সে অপরাধ করার পরে শ্রামণ হয় এবং পুনরায় উপসম্পদা নেয়, পাগল হয় এবং আবার ভালো হয়ে যায়, ভূতগ্রস্ত হয় এবং পরে আবার ভালো হয়ে যায়, ব্যথায় প্রলাপ বকে এবং পরে আবার তার বোধ ফিরে আসে, এসব ক্ষেত্রেও সেই একই কথা খাটে। (গোপন করার ব্যাপারে অর্থকথার আলোচনা থেকে দেখা যায়, যে ভিক্ষুটি সাময়িক বহিষ্কৃত হয়েছে, কিন্তু পরে আবার নিয়মিত ভিক্ষু হিসেবে তার মর্যাদা ফিরে পেয়েছে, তার বেলায়ও একই কথা খাটে।) সে যেদিন পুনরায় উপসম্পদা লাভ করে, সেদিন তার সতীর্থ ভিক্ষুদেরকে তা জানাবে বলে আশা করা হয়, এমনকি সে তার রংকাপড় ত্যাগের আগে অপরাধ স্বীকার করলেও আবার তা জানাতে হবে। সে যদি রংকাপড় ত্যাগের আগে বা পরে অপরাধটি গোপন না করে থাকে, তাহলে তাকে শুধু মানত্ত অনুমোদন করলেই হবে। সে যদি তার ভিক্ষুত্বের মাঝে ব্রেক বা বিরতি আসার আগে বা পরে তার অপরাধটা গোপন করে থাকে, তাহলে সেই ভিক্ষুত্বের বিরতির আগে ও পরে সর্বমোট যতদিন তার অপরাধ গোপন করেছে ততদিনের জন্য পরিবাস দিতে হবে। যে সময়ের জন্য সে ভিক্ষু ছিল না, বা তার মাথার ঠিক ছিল না ততদিন ‘গোপন করা হয়েছে’ বলে গণ্য হয় না। তাই সে যদি রংকাপড় ত্যাগ করার আগে পাঁচ দিন তার অপরাধ গোপন করে থাকে, এবং পুনরায় উপসম্পদা নেওয়ার পরে তিন দিন অপরাধ গোপন করে থাকে, তাহলে তার রংকাপড় ত্যাগ করা এবং পুনরায় উপসম্পদা নেওয়ার মাঝে যতদিন চলে যায় যাক, তাকে শুধু আট দিনের পরিবাস দিতে হবে।

ৰুট্ঠান-বিধির মধ্য দিয়ে যাওয়ার সময়ে সে যদি রংকাপড় ত্যাগ করে, বা উপরোক্ত মাথা খারাপের অবস্থাগুলো দেখা দেয়, এবং পরে আবার উপসম্পদা নেয়, বা উপরোক্ত অবস্থাগুলো থেকে ভালো হয়ে যায় (এখানে পিটক স্পষ্টভাবে সেই ভিক্ষুকে অন্তর্ভুক্ত করেছে যে সাময়িক বহিষ্কৃত হয়েছে এবং পরে আবার নিয়মিত ভিক্ষু হিসেবে তার মর্যাদা লাভ করেছে), সে-সব ক্ষেত্রেও ঐ একই নিয়ম খাটে। তবে এখানে তার পুনরায় উপসম্পদার পরে বা পুনরায় ভালো হয়ে যাওয়ার পরে কতদিন গোপন রেখেছে তা অন্তর্ভুক্ত হয় নি। উদাহরণস্বরূপ, সে যদি পুনরায় উপসম্পদা নেওয়ার তিন দিন পরে তার আগের ৰুট্ঠান-বিধিতে ছেদ পড়ার বিষয়টি সম্পর্কে সতীর্থ ভিক্ষুদেরকে জানায়, তাকে তখন আর অতিরিক্ত তিন দিনের জন্য পরিবাস পালন করতে হয় না। সংঘের আর নতুন করে ৰুট্ঠান-বিধি আরোপের জন্য পুনরায় সংঘকর্ম করারও কোনো দরকার নেই। ৰুট্ঠান-বিধির যতটুকু অংশ সে পালন করেছে তা সম্পূর্ণ বিধিসম্মত, এবং ৰুট্ঠান-বিধির যে অংশ থেকে সে চলে গেছে সেই অংশ থেকে তার ৰুট্ঠান-বিধি শুরু করলেই হবে।

বিধিবিধান
সংঘকর্ম
পরিবাসরত কেউ যদি চতুর্থজন হয়ে পরিবাস, শুরুতে ফেরত পাঠানো, অথবা মানত্ত অনুমোদন করে, অথবা বিশতমজন হয়ে যদি আহ্বান করে, তাহলে সেটি (বৈধ) সংঘকর্ম নয়, এবং সেটি করা যাবে না।

শুরুতে ফেরত পাঠানোর যোগ্য কেউ যদি...

মানত্তের যোগ্য কেউ যদি...

মানত্ত পালনরত কেউ যদি...

আহ্বানযোগ্য কেউ যদি চতুর্থজন হয়ে পরিবাস, শুরুতে ফেরত পাঠানো, অথবা মানত্ত অনুমোদন করে, অথবা বিশতমজন হয়ে যদি আহ্বান করে, তাহলে সেটি (বৈধ) সংঘকর্ম নয়, এবং সেটি করা যাবে না।—মৰ.৩৯৩

ব্রত বা কর্তব্য
পরিবাসরত ভিক্ষুর কোনো নিয়মিত ভিক্ষুকে বন্দনা করতে সম্মতি দেওয়া উচিত নয়, তাকে অভিবাদনের জন্য উঠে দাঁড়ানো, হাত অঞ্জলিবদ্ধ করে হৃদয়ের কাছে ধরে রেখে প্রণাম জানানো, তার প্রতি বয়োজ্যেষ্ঠদের মতো শ্রদ্ধাসুলভ কাজ করা, তার জন্য আসন, বিছানা এনে দেওয়া, পা ধোয়ার পানি, পাদানি, পাপোশ এনে দেওয়া; তার ছাবেক ও চীবর গ্রহণ করা; গোসলের সময় তার পিঠ ডলে দেওয়ার কাজে সম্মতি দেওয়া উচিত নয়। যে সম্মতি দেবে, তার দুক্কট অপরাধ। আমি পরিবাসরত ভিক্ষুদের পরস্পরকে সিনিয়রিটি অনুসারে বন্দনা করতে দেওয়া, অভিবাদনের জন্য উঠে দাঁড়ানো, হাত অঞ্জলিবদ্ধ করে হৃদয়ের কাছে ধরে রেখে প্রণাম জানানো, বয়োজ্যেষ্ঠদের প্রতি শ্রদ্ধাসুলভ কাজগুলো করা, আসন, বিছানা এনে দেওয়া, পা ধোয়ার পানি, পাদানি, পাপোশ এনে দেওয়া; ছাবেক ও চীবর গ্রহণ করা; গোসলের সময় পিঠ ডলে দেওয়া অনুমোদন করি। আমি পরিবাসরত ভিক্ষুদের জন্য পাঁচটি জিনিস সিনিয়রিটি অনুসারে করাটা অনুমোদন করি : উপোসথ, প্রবারণা, বর্ষা-স্নানবস্ত্র, (দানের) পুনর্নির্দেশ, এবং ভোজন।—চুৰ.৭৫

পরিবাসরত ভিক্ষুর যথাযথ আচরণ :

ক. তার উপসম্পদা দেওয়া উচিত নয়;

তার নিশ্রয় বা নির্ভরতা দেওয়া উচিত নয়;

কোনো শ্রামণকে দিয়ে তার সেবা করানো উচিত নয়;

ভিক্ষুণীদেরকে উপদেশ দানের জন্য দায়িত্ব দেওয়া হলেও তাতে সম্মতি দেওয়া উচিত নয়;

দায়িত্বপ্রাপ্ত হলেও ভিক্ষুণীদেরকে উপদেশ দেওয়া উচিত নয়;

যে অপরাধের জন্য তাকে পরিবাস দেওয়া হয়েছে, তার সেই অপরাধটি বা সে ধরনের অপরাধ বা তার চেয়েও খারাপ কোনো অপরাধ করা উচিত নয়;

তার (পরিবাসের) সংঘকর্মটি সমালোচনা করা উচিত নয়;

যারা সেই সংঘকর্মটি সম্পাদন করেছে, তাদেরকে তার সমালোচনা করা উচিত নয়;

তার কোনো নিয়মিত ভিক্ষুর উপোসথ বাতিল করা উচিত নয়;

তার প্রবারণা বাতিল করা উচিত নয়;

(অন্য ভিক্ষুর বিরুদ্ধে অভিযোগের প্রক্রিয়া শুরু করার আগে) তার সে-বিষয়ে কথা বলা উচিত নয়;

তার কোনো অভিযোগের প্রক্রিয়া শুরু করা উচিত নয়;

তার অন্য কাউকে অবকাশ দিতে বলা উচিত নয়;

তার কোনো আনুষ্ঠানিক অভিযোগ করা উচিত নয়;

তার (অন্য ভিক্ষুকে) কোনো কিছু স্মরণ করতে বলা উচিত নয় (অর্থাৎ কোনো আনুষ্ঠানিক অভিযোগের ব্যাপারে জিজ্ঞাসাবাদ করা উচিত নয়);

তার ভিক্ষুদের সাথে বিবাদে যোগ দেওয়া উচিত নয় (থাই সংস্করণে আছে : ন ভিক্খূ ভিক্খূহি সম্পযোজেতব্বং)।

খ. তার কোনো নিয়মিত ভিক্ষুর সামনে হাঁটা উচিত নয়;

তার কোনো নিয়মিত ভিক্ষুর সামনে বসা উচিত নয়;

সংঘের যেটা সর্বশেষ আসন, সর্বশেষ ঘুমানোর জায়গা, সর্বশেষ আবাস, সেটাই তাকে দেওয়া উচিত এবং তার সেটাই গ্রহণ করা উচিত;

তার কোনো নিয়মিত ভিক্ষুকে সামনে বা পিছনে রেখে গৃহী বাড়িতে যাওয়া উচিত নয়;

তার আরণ্যিক ধুতাঙ্গব্রত নেওয়া উচিত নয়;

তার পিণ্ডপাতিক ধুতাঙ্গব্রত নেওয়া উচিত নয়;

এ ব্যাপারে ‘তারা আমাকে না জানুক,’ এই ইচ্ছায় কাউকে দিয়ে তার কাছে পিণ্ড আনানো উচিত নয়।

গ. পরিবাসরত ভিক্ষু সবেমাত্র পৌঁছালে তার (অন্যান্য ভিক্ষুদেরকে তার পরিবাসের ব্যাপারে) জানানো উচিত :

তার যে-কোনো আগন্তুক ভিক্ষুকে জানানো উচিত;

(ভিক্ষুদেরকে) উপোসথের সভায় জানানো উচিত;

(ভিক্ষুদেরকে) প্রবারণার সভায় জানানো উচিত;

অসুস্থ হলে সে তাদেরকে (তার পরিবাসের ব্যাপারে) কোনো বার্তাবাহকের মাধ্যমে জানাতে পারে।—চুৰ.৭৬-৮২

ঘ. দশটি বাধার কোনো একটি না থাকলে পরিবাসরত ভিক্ষুর কোনো নিয়মিত ভিক্ষু সাথে না নিয়ে ভিক্ষুযুক্ত আবাস থেকে ভিক্ষুহীন আবাসে যাওয়া উচিত নয়। (‘আবাস'-এর পরিবর্তে ‘অনাবাস' এবং ‘আবাস বা অনাবাস'-এ বদলে দিন।)

ঙ. দশটি বাধার কোনো একটি না থাকলে পরিবাসরত ভিক্ষুর কোনো নিয়মিত ভিক্ষু সাথে না নিয়ে ভিক্ষুযুক্ত আবাস থেকে ভিন্ন সম্পর্কভুক্ত ভিক্ষু আছে এমন আবাসে যাওয়া উচিত নয়। (‘আবাস'-এর পরিবর্তে ‘অনাবাস' এবং ‘আবাস বা অনাবাস'-এ বদলে দিন।)

চ. পরিবাসরত ভিক্ষু ভিক্ষুযুক্ত আবাস থেকে সম-সম্পর্কভুক্ত ভিক্ষু আছে এমন আবাসে যেতে পারে যদি সে জানে যে, ‘আমি সেখানে আজকেই পৌঁছাতে পারব। (‘আবাস'-এর পরিবর্তে ‘অনাবাস' এবং ‘আবাস বা অনাবাস'-এ বদলে দিন।)—চুৰ.৭৬-৮২

ছ. পরিবাসরত ভিক্ষুর কোনো নিয়মিত ভিক্ষুর সাথে কোনো আবাসে একই ছাদের নিচে বাস করা উচিত নয়; তার কোনো নিয়মিত ভিক্ষুর সাথে অনাবাসে একই ছাদের নিচে বাস করা উচিত নয়; তার কোনো নিয়মিত ভিক্ষুর সাথে আবাসে বা অনাবাসে একই ছাদের নিচে বাস করা উচিত নয়।

নিয়মিত ভিক্ষুকে দেখলে তার আসন থেকে ওঠা উচিত; তার আসনটিতে নিয়মিত ভিক্ষুকে বসার প্রার্থনা করা উচিত।

তার কোনো নিয়মিত ভিক্ষুর সাথে একই আসনে বসা উচিত নয়; নিয়মিত ভিক্ষু নীচু আসনে বসলে তার উঁচু আসনে বসা উচিত নয়; নিয়মিত ভিক্ষু ভূমিতে বসলে তার আসনে বসা উচিত নয়।

তার নিয়মিত ভিক্ষুর সাথে একই চঙ্ক্রমণ-পথে চঙ্ক্রমণ করা উচিত নয়; নিয়মিত ভিক্ষু নীচু চঙ্ক্রমণ-পথে চঙ্ক্রমণ করলে তার উঁচু চঙ্ক্রমণ-পথে চঙ্ক্রমণ করা উচিত নয়; নিয়মিত ভিক্ষু ভূমিতে চঙ্ক্রমণ করলে তার (নির্মিত) চঙ্ক্রমণ-পথে চঙ্ক্রমণ করা উচিত নয়।

(এরপর ছ-এর পুনরাবৃত্তি হয়েছে, সেখানে ‘নিয়মিত ভিক্ষু’-এর পরিবর্তে ‘পরিবাসরত সিনিয়র ভিক্ষু’, ‘শুরুতে ফেরত পাঠানোর যোগ্য ভিক্ষু’, ‘মানত্তের যোগ্য ভিক্ষু’, ‘মানত্তরত ভিক্ষু’, ‘আহ্বানযোগ্য ভিক্ষু’-তে বদলে দিতে হবে।)

পরিবাসরত কেউ যদি কোনো সংঘে চতুর্থজন হিসেবে থাকে, তাহলে সেই সংঘ যদি পরিবাস দেয়, শুরুতে ফেরত পাঠানো, অথবা মানত্ত অনুমোদন করে, অথবা বিশতমজন হয়ে যদি আহ্বান করে, তাহলে সেটি (বৈধ) সংঘকর্ম নয়, এবং সেটি করা যাবে না।—চুৰ.৭৬-৮২

পরিবাসরত ভিক্ষুর জন্য তিনটি ‘রাত-ছেদনকারী কাজ’ রয়েছে : একসাথে বাস করা, আলাদা বাস করা, না জানানো।—চুৰ.৮৩-৮৫

আমি অনুমোদন করি যে, পরিবাস স্থগিত রাখবে। পদ্ধতি : কোনো নিয়মিত ভিক্ষুর কাছে গিয়ে চীবর একাংশ করে, হাঁটু গেড়ে বসে, অঞ্জলিবদ্ধ হয়ে বুকের উপর হৃদয়ের কাছে ধরে রেখে বলবে : ‘আমি পরিবাস স্থগিত করছি’, এতে পরিবাস স্থগিত হয়ে যায়। ‘আমি ব্রত স্থগিত করছি’, এতে ব্রত স্থগিত হয়ে যায়।—চুৰ.৮৩-৮৫

আমি অনুমোদন করি যে, পরিবাস (পুনরায়) গ্রহণ করবে। পদ্ধতি : কোনো নিয়মিত ভিক্ষুর কাছে গিয়ে চীবর একাংশ করে, হাঁটু গেড়ে বসে, অঞ্জলিবদ্ধ হয়ে বুকের উপর হৃদয়ের কাছে ধরে রেখে বলবে : ‘আমি পরিবাস গ্রহণ করছি’, এতে পরিবাস গৃহীত হয়ে যায়। ‘আমি ব্রত গ্রহণ করছি’, এতে ব্রত গৃহীত হয়ে যায়।—চুৰ.৮৩-৮৫

শুরুতে ফেরত পাঠানোর যোগ্য ভিক্ষুর ব্রতগুলো পরিবাসরত ভিক্ষুর ব্রতগুলোর মতোই একই, শুধু একটা ব্যতিক্রম হচ্ছে, ছ অনুচ্ছেদে, ‘পরিবাসরত সিনিয়র ভিক্ষু’-এর পরিবর্তে ‘পরিবাসরত ভিক্ষু’ বদলে দিতে হবে এবং ‘শুরুতে ফেরত পাঠানোর যোগ্য ভিক্ষু’-এর পরিবর্তে ‘শুরুতে ফেরত পাঠানোর যোগ্য সিনিয়র ভিক্ষু’ বদলে দিতে হবে।—চুৰ.৮৬-৮৭

মানত্তযোগ্য ভিক্ষুর ব্রতগুলো পরিবাসরত ভিক্ষুর ব্রতগুলোর মতোই একই, পরিবর্তন করতে হবে উপরোক্তমতেই।—চুৰ.৮৮-৮৯

মানত্তরত ভিক্ষুর ব্রতগুলো পরিবাসরত ভিক্ষুর ব্রতগুলোর মতোই একই, শুধু ব্যতিক্রম হচ্ছে :

- গ’-তে এর সাথে যোগ করে দিন যে, তার প্রতিদিন ভিক্ষুদেরকে জানানো উচিত;

- ঘ ও ঙ’-তে ‘কোনো নিয়মিত ভিক্ষুর সাথে’ কথাটি বদলে দিন ‘সংঘের সাথে’।

-ছ’-তে ‘পরিবাসরত সিনিয়র ভিক্ষু’-এর পরিবর্তে ‘পরিবাসরত ভিক্ষু’ পড়তে হবে এবং ‘মানত্তরত ভিক্ষু’-এর পরিবর্তে ‘মানত্তরত সিনিয়র ভিক্ষু’ পড়তে হবে।—চুৰ.৯০-৯৪

মানত্তরত ভিক্ষুর জন্য চারটি ‘রাত-ছেদনকারী কাজ’ রয়েছে : একসাথে বাস করা, আলাদা বাস করা, না জানানো, দলের চেয়ে কমসংখ্যক ভিক্ষুর সাথে যাওয়া।—চুৰ.৯০-৯৪

আমি অনুমোদন করি যে, মানত্ত স্থগিত রাখবে। পদ্ধতি : কোনো নিয়মিত ভিক্ষুর কাছে গিয়ে চীবর একাংশ করে, হাঁটু গেড়ে বসে, অঞ্জলিবদ্ধ হয়ে বুকের উপর হৃদয়ের কাছে ধরে রেখে বলবে : ‘আমি মানত্ত স্থগিত করছি’, এতে মানত্ত স্থগিত হয়ে যায়। ‘আমি ব্রত স্থগিত করছি’, এতে ব্রত স্থগিত হয়ে যায়।

আমি অনুমোদন করি যে, মানত্ত (পুনরায়) গ্রহণ করবে। পদ্ধতি : কোনো নিয়মিত ভিক্ষুর কাছে গিয়ে চীবর একাংশ করে, হাঁটু গেড়ে বসে, অঞ্জলিবদ্ধ হয়ে বুকের উপর হৃদয়ের কাছে ধরে রেখে বলবে : ‘আমি মানত্ত গ্রহণ করছি’, এতে মানত্ত গৃহীত হয়ে যায়। ‘আমি ব্রত গ্রহণ করছি’, এতে ব্রত গৃহীত হয়ে যায়।—চুৰ.৯০-৯৪

আহ্বানযোগ্য ভিক্ষুর ব্রতগুলো পরিবাসরত ভিক্ষুর ব্রতগুলোর মতোই একই, শুধু ব্যতিক্রম হচ্ছে, ছ অনুচ্ছেদে, ‘পরিবাসরত সিনিয়র ভিক্ষু’-এর পরিবর্তে ‘পরিবাসরত ভিক্ষু’ বদলে দিতে হবে এবং ‘আহ্বানযোগ্য ভিক্ষু’-এর পরিবর্তে ‘আহ্বানযোগ্য সিনিয়র ভিক্ষু’ বদলে দিতে হবে।—চুৰ.৯৫-৯৬

নিষ্ফল সম্মিলন
এমনও হয়, যেখানে পরিবাসরত ভিক্ষু অনেক সংঘাদিশেষ অপরাধ করে থাকে-

অগুপ্ত, সুনির্দিষ্ট হলে [অর্থকথা : অপরাধের শ্রেণিটা নির্ধারণ করা গেলে] তাকে শুরুতে ফেরত পাঠাতে হবে...

গুপ্ত, সুনির্দিষ্ট হলে তাকে শুরুতে ফেরত পাঠাতে হবে এবং সেই অপরাধগুলোর মধ্যে প্রথমটা যতদিন গুপ্ত ছিল ততদিনের জন্য সম্মিলিত পরিবাস অনুমোদন করতে হবে...

গুপ্ত এবং অগুপ্ত, সুনির্দিষ্ট হলে তাকে শুরুতে ফেরত পাঠাতে হবে এবং সেই অপরাধগুলোর মধ্যে প্রথমটা যতদিন গুপ্ত ছিল ততদিনের জন্য সম্মিলিত পরিবাস অনুমোদন করতে হবে...

অগুপ্ত, অনির্দিষ্ট হলে [অর্থকথা : অপরাধের শ্রেণিটা নির্ধারণ করা না গেলে] তাকে শুরুতে ফেরত পাঠাতে হবে...

গুপ্ত, অনির্দিষ্ট হলে তাকে শুরুতে ফেরত পাঠাতে হবে এবং সেই অপরাধগুলোর মধ্যে প্রথমটা যতদিন গুপ্ত ছিল ততদিনের জন্য সম্মিলিত পরিবাস অনুমোদন করতে হবে...

গুপ্ত এবং অগুপ্ত, অনির্দিষ্ট হলে তাকে শুরুতে ফেরত পাঠাতে হবে এবং সেই অপরাধগুলোর মধ্যে প্রথমটা যতদিন গুপ্ত ছিল ততদিনের জন্য সম্মিলিত পরিবাস অনুমোদন করতে হবে...

অগুপ্ত, সুনির্দিষ্ট ও অনির্দিষ্ট হলে তাকে শুরুতে ফেরত পাঠাতে হবে...

গুপ্ত, সুনির্দিষ্ট ও অনির্দিষ্ট হলে তাকে শুরুতে ফেরত পাঠাতে হবে এবং সেই অপরাধগুলোর মধ্যে প্রথমটা যতদিন গুপ্ত ছিল ততদিনের জন্য সম্মিলিত পরিবাস অনুমোদন করতে হবে...

গুপ্ত ও অগুপ্ত, সুনির্দিষ্ট ও অনির্দিষ্ট হলে তাকে শুরুতে ফেরত পাঠাতে হবে এবং সেই অপরাধগুলোর মধ্যে প্রথমটা যতদিন গুপ্ত ছিল ততদিনের জন্য সম্মিলিত পরিবাস অনুমোদন করতে হবে...

(মানত্তের জন্য অপেক্ষাকালে, মানত্তের মধ্য দিয়ে যাওয়ার সময়ে, এবং আহ্বানকর্মের জন্য অপেক্ষাকালে কৃত অপরাধগুলোর জন্যও একইভাবে পড়তে হবে।)—চুৰ.১৬৫

অংশীদারী অপরাধ
দুজন ভিক্ষু একটি সংঘাদিশেষ অপরাধ করে, সেটিকে সংঘাদিশেষ অপরাধ হিসেবেই জানে; তাদের মধ্যে একজন সেটি গোপন করে, অন্যজন করে না; যে গোপন করেছে তাকে দুক্কট অপরাধ স্বীকার করানো উচিত; এরপরে তাকে পরিবাসের অনুমোদন করার পরে, তারপরে তবেই তাদের উভয়কে মানত্ত অনুমোদন করতে হবে।

দুজন ভিক্ষু একটি সংঘাদিশেষ অপরাধ করে, সেটি সংঘাদিশেষ অপরাধ কি না সেটি নিয়ে তারা সংশয়ে থাকে; তাদের মধ্যে একজন সেটি গোপন করে, অন্যজন করে না; যে গোপন করেছে তাকে দুক্কট অপরাধ স্বীকার করানো উচিত; এরপরে তাকে পরিবাসের অনুমোদন করার পরে, তারপরে তবেই তাদের উভয়কে মানত্ত অনুমোদন করতে হবে।

দুজন ভিক্ষু একটি সংঘাদিশেষ অপরাধ করে, সেটিকে মিশ্র অপরাধ হিসেবে জানে; তাদের মধ্যে একজন সেটি গোপন করে, অন্যজন করে না; যে গোপন করেছে তাকে দুক্কট অপরাধ স্বীকার করানো উচিত; এরপরে তাকে পরিবাসের অনুমোদন করার পরে, তারপরে তবেই তাদের উভয়কে মানত্ত অনুমোদন করতে হবে।

দুজন ভিক্ষু একটি মিশ্র অপরাধ করে, সেটিকে সংঘাদিশেষ অপরাধ হিসেবেই জানে; তাদের মধ্যে একজন সেটি গোপন করে, অন্যজন করে না; যে গোপন করেছে তাকে দুক্কট অপরাধ স্বীকার করানো উচিত; এরপরে তাকে পরিবাসের অনুমোদন করার পরে, তারপরে তবেই তাদের উভয়কে মানত্ত অনুমোদন করতে হবে।

দুজন ভিক্ষু একটি মিশ্র অপরাধ করে, সেটিকে মিশ্র অপরাধ হিসেবে জানে; তাদের মধ্যে একজন সেটি গোপন করে, অন্যজন করে না; যে গোপন করেছে তাকে দুক্কট অপরাধ স্বীকার করানো উচিত; এরপরে তাকে পরিবাসের অনুমোদন করার পরে, তারপরে তবেই তাদের উভয়কে মানত্ত অনুমোদন করতে হবে।

দুজন ভিক্ষু একটি হালকা অপরাধ করে, কিন্তু সেটিকে সংঘাদিশেষ অপরাধ হিসেবেই জানে; তাদের মধ্যে একজন সেটি গোপন করে, অন্যজন করে না; যে গোপন করেছে তাকে দুক্কট অপরাধ স্বীকার করানো উচিত; এরপরে উভয়কে বিধি অনুসারে বিচার করতে হবে।

দুজন ভিক্ষু একটি হালকা অপরাধ করে, সেটিকে সেভাবেই জানে; তাদের মধ্যে একজন সেটি গোপন করে, অন্যজন করে না; যে গোপন করেছে তাকে দুক্কট অপরাধ স্বীকার করানো উচিত; এরপরে উভয়কে বিধি অনুসারে বিচার করতে হবে।—চুৰ.১৮১

দুজন ভিক্ষু একটি সংঘাদিশেষ অপরাধ করে, সেটিকে সংঘাদিশেষ অপরাধ হিসেবেই জানে; তাদের মধ্যে একজন সেটি জানানোর সিদ্ধান্ত নেয়, অন্যজন সেটি না জানানোর সিদ্ধান্ত নেয়; দ্বিতীয়জন সূর্যোদয় হওয়া পর্যন্ত অপেক্ষা করলে তা গোপন করা হয়েছে বলে গণ্য হয়; যে গোপন করেছে তাকে দুক্কট অপরাধ স্বীকার করানো উচিত; এরপরে তাকে পরিবাসের অনুমোদন করার পরে, তারপরে তবেই তাদের উভয়কে মানত্ত অনুমোদন করতে হবে।

দুজন ভিক্ষু একটি সংঘাদিশেষ অপরাধ করে, সেটিকে সংঘাদিশেষ অপরাধ হিসেবেই জানে; উভয়েই সেটি জানানোর সিদ্ধান্ত নেয়; কিন্তু জানাতে যাওয়ার পথে তাদের মধ্যে একজন তার মন পরিবর্তন করে; সে যদি সূর্যোদয় হওয়া পর্যন্ত অপেক্ষা করে, তাহলে তা গোপন করা হয়েছে বলে গণ্য হয়; যে গোপন করেছে তাকে দুক্কট অপরাধ স্বীকার করানো উচিত; এরপরে তাকে পরিবাসের অনুমোদন করার পরে, তারপরে তবেই তাদের উভয়কে মানত্ত অনুমোদন করতে হবে।

দুজন ভিক্ষু একটি সংঘাদিশেষ অপরাধ করে, সেটিকে সংঘাদিশেষ অপরাধ হিসেবেই জানে; কিন্তু তারা পাগল হয়ে যায়; পাগল থেকে ভালো হয়ে যাওয়ার পরে তাদের একজন সেটি গোপন করে, অন্যজন করে না; যে গোপন করেছে তাকে দুক্কট অপরাধ স্বীকার করানো উচিত; এরপরে তাকে পরিবাসের অনুমোদন করার পরে, তারপরে তবেই তাদের উভয়কে মানত্ত অনুমোদন করতে হবে।

দুজন ভিক্ষু একটি সংঘাদিশেষ অপরাধ করে, পাটিমোক্খ আবৃত্তিকালে তারা জানতে পারে যে তারা যা করেছে তা পাটিমোক্খের বিপরীত; তারা সেটিকে সংঘাদিশেষ অপরাধ হিসেবেই জানে; কিন্তু তাদের একজন সেটি গোপন করে, অন্যজন করে না; যে গোপন করেছে তাকে দুক্কট অপরাধ স্বীকার করানো উচিত; এরপরে তাকে পরিবাসের অনুমোদন করার পরে, তারপরে তবেই তাদের উভয়কে মানত্ত অনুমোদন করতে হবে।—চুৰ.১৮১

ৰুট্ঠান-বিধির আগে বাধাবিপত্তি
কোনো ভিক্ষু অনেকগুলো সংঘাদিশেষ অপরাধ করেছে, সে সেগুলো গোপন না করেই রংকাপড় ত্যাগ করে, গোপন না করেই পুনরায় উপসম্পদা নেয় : তাকে মানত্ত দিতে হবে।

... গোপন না করেই রংকাপড় ত্যাগ করে, সেগুলো গোপন করে পুনরায় উপসম্পদা নেয় : পরবর্তীতে সে যতদিন গোপন করেছে ততদিন পরিবাস দেওয়ার পরে তাকে মানত্ত দিতে হবে।

... গোপন করে রংকাপড় ত্যাগ করে, কিন্তু সেগুলো গোপন না করে পুনরায় উপসম্পদা নেয় : আগে সে যতদিন অপরাধগুলো গোপন করেছে ততদিন পরিবাস দেওয়ার পরে তাকে মানত্ত দিতে হবে।

... গোপন করে রংকাপড় ত্যাগ করে, সেগুলো গোপন করে পুনরায় উপসম্পদা নেয় : আগে ও পরে সে যতদিন অপরাধগুলো গোপন করেছে ততদিন পরিবাস দেওয়ার পরে তাকে মানত্ত দিতে হবে।—চুৰ.১৬৬-১৭১

কোনো ভিক্ষু অনেকগুলো সংঘাদিশেষ অপরাধ করে, সেগুলোর কয়েকটি গুপ্ত, কয়েকটি অগুপ্ত; সে রংকাপড় ত্যাগ করে; পুনরায় উপসম্পদা নেয়; আগে যেগুলো গোপন করেনি, সেগুলো এখনো গোপন করে না, আগে যেগুলো গোপন করেছে সেগুলোও এখন গোপন করে না : আগে সে যতদিন অপরাধগুলো গোপন করেছে ততদিন পরিবাস দেওয়ার পরে তাকে মানত্ত দিতে হবে (এই ক্ষেত্রটি পিটিএস সংস্করণের পিটকে বাদ পড়ে গেছে)।

... সে রংকাপড় ত্যাগ করে; পুনরায় উপসম্পদা নেয়; আগে যেগুলো গোপন করেনি, সেগুলো এখন গোপন করে, আগে যেগুলো গোপন করেছে সেগুলো এখন গোপন করে না : আগে ও পরে সে যতদিন অপরাধগুলো গোপন করেছে ততদিন পরিবাস দেওয়ার পরে তাকে মানত্ত দিতে হবে।

... সে রংকাপড় ত্যাগ করে; পুনরায় উপসম্পদা নেয়; আগে যেগুলো গোপন করেনি, সেগুলো এখনো গোপন করে না, আগে যেগুলো গোপন করেছে সেগুলো এখন গোপন করে : আগে ও পরে সে যতদিন অপরাধগুলো গোপন করেছে ততদিন পরিবাস দেওয়ার পরে তাকে মানত্ত দিতে হবে।

... সে রংকাপড় ত্যাগ করে; পুনরায় উপসম্পদা নেয়; আগে যেগুলো গোপন করেনি, সেগুলো এখন গোপন করে, আগে যেগুলো গোপন করেছে সেগুলোও এখন গোপন করে : আগে ও পরে সে যতদিন অপরাধগুলো গোপন করেছে ততদিন পরিবাস দেওয়ার পরে তাকে মানত্ত দিতে হবে।—চুৰ.১৬৬-১৭১

কোনো ভিক্ষু অনেকগুলো সংঘাদিশেষ অপরাধ করে, সেগুলোর কয়েকটিকে সে অপরাধ বলে জানে, কয়েকটি অপরাধ বলে জানে না; যেগুলো জানে সেগুলো গোপন করে, যেগুলো জানে না সেগুলো গোপন করে না; সে রংকাপড় ত্যাগ করে; পুনরায় উপসম্পদা নেয়; জেনেশুনেই সে আগের জ্ঞাত এবং গুপ্ত অপরাধগুলো এখন গোপন করে না, জেনেশুনেই সে আগের অজ্ঞাত এবং অগুপ্ত অপরাধগুলো এখন গোপন করে না : আগে সে যতদিন অপরাধগুলো গোপন করেছে ততদিন পরিবাস দেওয়ার পরে তাকে মানত্ত দিতে হবে।

... জেনেশুনেই সে আগের জ্ঞাত এবং গুপ্ত অপরাধগুলো এখন গোপন করে না, জেনেশুনেই সে আগের অজ্ঞাত এবং অগুপ্ত অপরাধগুলো এখন গোপন করে : আগে ও পরে সে যতদিন অপরাধগুলো গোপন করেছে ততদিন পরিবাস দেওয়ার পরে তাকে মানত্ত দিতে হবে।

... জেনেশুনেই সে আগের জ্ঞাত এবং গুপ্ত অপরাধগুলো এখন গোপন করে, জেনেশুনেই সে আগের অজ্ঞাত এবং অগুপ্ত অপরাধগুলো এখন গোপন করে না : আগে ও পরে সে যতদিন অপরাধগুলো গোপন করেছে ততদিন পরিবাস দেওয়ার পরে তাকে মানত্ত দিতে হবে।

... জেনেশুনেই সে আগের জ্ঞাত এবং গুপ্ত অপরাধগুলো এখন গোপন করে, জেনেশুনেই সে আগের অজ্ঞাত এবং অগুপ্ত অপরাধগুলো এখন গোপন করে : আগে ও পরে সে যতদিন অপরাধগুলো গোপন করেছে ততদিন পরিবাস দেওয়ার পরে তাকে মানত্ত দিতে হবে।—চুৰ.১৬৬-১৭১

(স্মরণ করতে পারা.এবং স্মরণ করতে না পারা; সংশয়ে না থাকা এবং সংশয়ে থাকার ক্ষেত্রেও একই ব্যাপার।)—চুৰ. ১৬৬-১৭১

(এরপরে উপরের সম্পূর্ণ অংশটি আবার পুনরাবৃত্তি হবে, শুধু ‘রংকাপড় ত্যাগ করে’ কথাটির জায়গায় বদলে দিতে হবে এই কথাগুলো, প্রত্যেকবার একটি করে : শ্রামণ হয়, পাগল হয়, ভূতগ্রস্ত হয়, ব্যথায় প্রলাপ বকে।)—চুৰ.১৬৬-১৭১

পরিবাসরত ভিক্ষু অনেক সংঘাদিশেষ অপরাধ করে; সেগুলো গোপন করে না; রংকাপড় ত্যাগ করে; পুনরায় উপসম্পদা নেয়; সেগুলো গোপন করে না; তাকে শুরুতে ফেরত পাঠাতে হবে।

... গোপন না করেই রংকাপড় ত্যাগ করে, সেগুলো গোপন করে পুনরায় উপসম্পদা নেয় : তাকে শুরুতে ফেরত পাঠাতে হবে এবং মূল অপরাধটি অর্থাৎ যেটির জন্য সে পরিবাসরত ছিল, তা যতদিন গোপন করেছে ততদিনের জন্য সম্মিলিত পরিবাস দিতে হবে।

... গোপন করে রংকাপড় ত্যাগ করে, কিন্তু সেগুলো গোপন না করে পুনরায় উপসম্পদা নেয় : তাকে শুরুতে ফেরত পাঠাতে হবে এবং মূল অপরাধটি যতদিন গোপন করেছে ততদিনের জন্য সম্মিলিত পরিবাস দিতে হবে।

... গোপন করে রংকাপড় ত্যাগ করে, সেগুলো গোপন করে পুনরায় উপসম্পদা নেয় : তাকে শুরুতে ফেরত পাঠাতে হবে এবং মূল অপরাধটি যতদিন গোপন করেছে ততদিনের জন্য সম্মিলিত পরিবাস দিতে হবে।

(চুৰ.১৬৬-১৭১-এর মতই বিস্তারিতভাবে)—চুৰ.১৭২-১৭৯

(মানত্তের জন্য অপেক্ষাকালে, মানত্তের মধ্য দিয়ে যাওয়ার সময়ে, এবং আহ্বানকর্মের জন্য অপেক্ষাকালে অনেকগুলো সংঘাদিশেষ অপরাধ করে রংকাপড় ত্যাগ করার ক্ষেত্রেও একইভাবে পড়তে হবে।)—চুৰ. ১৭২-১৭৯

(একই কথা খাটে যখন সে অনেকগুলো সংঘাদিশেষ অপরাধ করে, যেগুলো সুনির্দিষ্ট ও অগুপ্ত; অনির্দিষ্ট ও অগুপ্ত; একই নামের এবং অগুপ্ত; বিভিন্ন নামের এবং অগুপ্ত; অংশীদারিত্ব আছে (সভাগ) এবং অগুপ্ত; অংশীদারিত্ব নেই (ৰিসভাগ) এবং অগুপ্ত; বিসংযুক্ত (ৰৰত্থিত) এবং অগুপ্ত; সংযুক্ত (সম্ভিন্ন) এবং অগুপ্ত)। [অর্থকথা : সভাগ এবং ৰিসভাগ কথাগুলোকেই অন্যভাবে ৰৰত্থিত এবং সম্ভিন্ন বলা হয়েছে।]—চুৰ.১৮০

ৰুট্ঠান-বিধি চলাকালীন বাধাবিপত্তি
এমনও হয়, যেখানে কোনো ভিক্ষু পরিবাসরত থাকাকালে রংকাপড় ত্যাগ করে। তার পরিবাস অকার্যকর হয়ে যায় না। সে যদি পুনরায় উপসম্পদা নেয়, তাকে আগে প্রদত্ত পরিবাসের অনুমোদনটা যেমন ছিল তেমনই থাকে। যে পরিবাসটা অনুমোদিত হয়েছিল সেটি এখনো অনুমোদিতই থাকে। যতটুকু পরিবাস সে পালন করেছে, ততটুকু ভালোমতোই পালিত হয়েছে। বাকিটুকু পালন করতে হবে।

( পরিবাসরত থাকাকালে যে শ্রামণ হয়ে যায় এবং পরে আবার উপসম্পদা নেয়; পাগল হয়ে যায়, ভূতগ্রস্ত হয়, ব্যথায় প্রলাপ বকে এবং পরে আবার ভালো হয়ে যায়; অপরাধ না দেখার জন্য, অপরাধের প্রতিকার না করার জন্য, পাপদৃষ্টি ত্যাগ না করার জন্য সাময়িক বহিষ্কৃত হয় এবং পরে আবার তাকে ফিরিয়ে আনা হয়, তাদের ক্ষেত্রেও একই কথা খাটে।)—চুৰ.১৬০-১৬৪

এমনও হয়, যেখানে কোনো শুরুতে ফেরত পাঠানোর যোগ্য ভিক্ষু রংকাপড় ত্যাগ করে। তার শুরুতে ফেরত পাঠানোটা অকার্যকর হয়ে যায় না। সে যদি পুনরায় উপসম্পদা নেয়, তাকে আগে প্রদত্ত পরিবাসের অনুমোদনটা যেমন ছিল তেমনই থাকে। যে পরিবাসটা অনুমোদিত হয়েছিল সেটি এখনো অনুমোদিতই থাকে। তাকে শুরুতে ফেরত পাঠাতে হবে।

(শুরুতে ফেরত পাঠানোর যোগ্য কোনো ভিক্ষু যদি শ্রামণ হয়ে যায় এবং পরে আবার উপসম্পদা নেয়... (উপরের মতোই)... সাময়িক বহিষ্কৃত হয় এবং পরে আবার তাকে ফিরিয়ে আনা হয়, তার ক্ষেত্রেও একই কথা খাটে।)—চুৰ.১৬০-১৬৪

এমনও হয়, যেখানে মানত্তযোগ্য ভিক্ষু রংকাপড় ত্যাগ করে। তার মানত্তের জন্য অপেক্ষা করাটা অকার্যকর হয়ে যায় না। সে যদি পুনরায় উপসম্পদা নেয়, তাকে আগে প্রদত্ত পরিবাসের অনুমোদনটা যেমন ছিল তেমনই থাকে। যে পরিবাসটা অনুমোদিত হয়েছিল সেটি এখনো অনুমোদিতই থাকে। যতটুকু পরিবাস সে পালন করেছে, ততটুকু ভালোমতোই পালিত হয়েছে। তাকে মানত্ত অনুমোদন করতে হবে।

(মানত্তযোগ্য কোনো ভিক্ষু যদি শ্রামণ হয়ে যায় এবং পরে আবার উপসম্পদা নেয়... (উপরের মতোই)... সাময়িক বহিষ্কৃত হয় এবং পরে আবার তাকে ফিরিয়ে আনা হয়, তার ক্ষেত্রেও একই কথা খাটে।)—চুৰ. ১৬০-১৬৪

এমনও হয়, যেখানে মানত্তরত কোনো ভিক্ষু রংকাপড় ত্যাগ করে। তার মানত্ত পালন করাটা অকার্যকর হয়ে যায় না। সে যদি পুনরায় উপসম্পদা নেয়, তাকে আগে প্রদত্ত পরিবাসের অনুমোদনটা যেমন ছিল তেমনই থাকে। যে পরিবাসটা অনুমোদিত হয়েছিল সেটি এখনো অনুমোদিতই থাকে। যতটুকু পরিবাস সে পালন করেছে, ততটুকু ভালোমতোই পালিত হয়েছে। যে মানত্তটা অনুমোদিত হয়েছিল সেটি এখনো অনুমোদিতই থাকে। যতটুকু মানত্ত সে পালন করেছে, ততটুকু ভালোমতোই পালিত হয়েছে। বাকিটুকু পালন করতে হবে।

(মানত্তরত কোনো ভিক্ষু যদি শ্রামণ হয়ে যায় এবং পরে আবার উপসম্পদা নেয়... (উপরের মতোই)... সাময়িক বহিষ্কৃত হয় এবং পরে আবার তাকে ফিরিয়ে আনা হয়, তার ক্ষেত্রেও একই কথা খাটে।)—চুৰ. ১৬০-১৬৪

এমনও হয়, যেখানে আহ্বানযোগ্য কোনো ভিক্ষু রংকাপড় ত্যাগ করে। তার আহ্বানের অপেক্ষায় থাকাটা অকার্যকর হয়ে যায় না। সে যদি পুনরায় উপসম্পদা নেয়, তাকে আগে প্রদত্ত পরিবাসের অনুমোদনটা যেমন ছিল তেমনই থাকে। যে পরিবাসটা অনুমোদিত হয়েছিল সেটি এখনো অনুমোদিতই থাকে। যতটুকু পরিবাস সে পালন করেছে, ততটুকু ভালোমতোই পালিত হয়েছে। যে মানত্তটা অনুমোদিত হয়েছিল সেটি এখনো অনুমোদিতই থাকে। যতটুকু মানত্ত সে পালন করেছে, ততটুকু ভালোমতোই পালিত হয়েছে। তাকে আহ্বান অনুমোদন করতে হবে।

(আহ্বানযোগ্য কোনো ভিক্ষু যদি শ্রামণ হয়ে যায় এবং পরে আবার উপসম্পদা নেয়... (উপরের মতোই)... সাময়িক বহিষ্কৃত হয় এবং পরে আবার তাকে ফিরিয়ে আনা হয়, তার ক্ষেত্রেও একই কথা খাটে।)—চুৰ. ১৬০-১৬৪

বিশুদ্ধীকৃত এবং অবিশুদ্ধীকৃত
কোনো ভিক্ষু অনেকগুলো সংঘাদিশেষ অপরাধ করে, যেগুলো সুনির্দিষ্ট ও অনির্দিষ্ট; গুপ্ত ও অগুপ্ত; একই নামের এবং বিভিন্ন নামের; অংশীদারিত্ব আছে (সভাগ) এবং অংশীদারিত্ব নেই (ৰিসভাগ); বিসংযুক্ত (ৰৰত্থিত) এবং সংযুক্ত (সম্ভিন্ন)। তাকে পরিবাস অনুমোদন করা হয়। পরিবাসকালে সে অনেকগুলো সংঘাদিশেষ অপরাধ করে, যেগুলো সুনির্দিষ্ট ও অগুপ্ত। তাকে একটি ধর্মসম্মত সংঘকর্ম দ্বারা শুরুতে ফেরত পাঠানো হয়, যে সংঘকর্মটি অপরিবর্তনীয় এবং গ্রহণযোগ্য। তাকে একটি অধর্মসম্মত সংঘকর্ম দ্বারা মানত্ত অনুমোদন করা হয়। তাকে একটি অধর্মসম্মত সংঘকর্ম দ্বারা আহ্বানের অনুমোদন করা হয়। সে তার সেই অপরাধগুলো থেকে বিশুদ্ধ হয় না।

একই কথা খাটে যখন অপরাধগুলো হয় :

সুনির্দিষ্ট ও গুপ্ত;

সুনির্দিষ্ট, গুপ্ত ও অগুপ্ত;

অনির্দিষ্ট ও অগুপ্ত;

অনির্দিষ্ট ও গুপ্ত;

অনির্দিষ্ট, গুপ্ত ও অগুপ্ত;

সুনির্দিষ্ট ও অনির্দিষ্ট, অগুপ্ত;

সুনির্দিষ্ট ও অনির্দিষ্ট, গুপ্ত;

সুনির্দিষ্ট ও অনির্দিষ্ট, গুপ্ত ও অগুপ্ত।—চুৰ.১৮২

চুৰ.১৮২-এর যে-কোনো ক্ষেত্রে ভিক্ষুকে একটি ধর্মসম্মত সংঘকর্ম দ্বারা শুরুতে ফেরত পাঠানো হয়, যে সংঘকর্মটি অপরিবর্তনীয় এবং গ্রহণযোগ্য। তাকে একটি ধর্মসম্মত সংঘকর্ম দ্বারা মানত্ত অনুমোদন করা হয়। তাকে একটি ধর্মসম্মত সংঘকর্ম দ্বারা আহ্বানের অনুমোদন করা হয়। সে তার সেই অপরাধগুলো থেকে বিশুদ্ধ হয়। (এসব ক্ষেত্রে থাই সংস্করণটি অন্যান্য সকল সংস্করণ থেকে ভিন্ন। বার্মিজ ও পিটিএস সংস্করণে বলা হয়েছে : তাকে একটি সংঘকর্ম দ্বারা শুরুতে ফেরত পাঠানো হয়, যেটি অধর্মসম্মত, অপরিবর্তনীয় এবং অগ্রহণযোগ্য। তাকে একটি ধর্মসম্মত সংঘকর্ম দ্বারা মানত্ত অনুমোদন করা হয়। তাকে একটি ধর্মসম্মত সংঘকর্ম দ্বারা আহ্বানের অনুমোদন করা হয়। সে তার সেই অপরাধগুলো থেকে বিশুদ্ধ হয় না। তবে শ্রীলঙ্কান সংস্করণটি থাই সংস্করণের সাথে মিল রেখে বলছে যে, সবগুলো সংঘকর্মই ধর্মসম্মত, কিন্তু কোনো একটা কারণে উপসংহারে এসেছে যে, ভিক্ষুটি তবুও তার অপরাধগুলো থেকে বিশুদ্ধ হয় না। তিনটি পাঠের মধ্যে এটিই সবচেয়ে অসম্ভাব্য পাঠ।)—চুৰ.১৮৩

পরিবাসরত কোনো ভিক্ষু অনেকগুলো সংঘাদিশেষ অপরাধ করে, যেগুলো সুনির্দিষ্ট ও অগুপ্ত। তাকে একটি সংঘকর্মের মাধ্যমে শুরুতে ফেরত পাঠানো হয়, যে সংঘকর্মটি অধর্মসম্মত, পরিবর্তনীয় এবং অগ্রহণযোগ্য। সে মনে করে সে (যথাযথভাবে) পরিবাসরত আছে, এবং সেই পরিবাসকালে সে আবার অনেকগুলো সংঘাদিশেষ অপরাধ করে, যেগুলো সুনির্দিষ্ট ও অগুপ্ত। এই ধাপে পৌঁছে সে আগে কৃত অপরাধগুলো স্মরণ করে, পরবর্তীতে কৃত অপরাধগুলোও স্মরণ করে। সে উপলব্ধি করে যে, তাকে যে সংঘকর্মটির মাধ্যমে শুরুতে ফেরত পাঠানো হয়েছিল, তা অধর্মসম্মত। তারা আবার তাকে সম্মিলিত বা সমোধান পরিবাস দিয়ে একটি সংঘকর্মের মাধ্যমে শুরুতে ফেরত পাঠায় যে সংঘকর্মটি ধর্মসম্মত, অপরিবর্তনীয় এবং গ্রহণযোগ্য। তাকে একটি ধর্মসম্মত সংঘকর্ম দ্বারা মানত্ত অনুমোদন করা হয়। তাকে একটি ধর্মসম্মত সংঘকর্ম দ্বারা আহ্বানের অনুমোদন করা হয়। সে তার সেই অপরাধগুলো থেকে বিশুদ্ধ হয়।—চুৰ.১৮৩

একই কথা খাটে যখন অপরাধগুলো হয় :

সুনির্দিষ্ট ও গুপ্ত;

সুনির্দিষ্ট, গুপ্ত ও বিসংযুক্ত;

অনির্দিষ্ট ও অগুপ্ত*;

অনির্দিষ্ট ও গুপ্ত*;

অনির্দিষ্ট, গুপ্ত ও অগুপ্ত*;

সুনির্দিষ্ট ও অনির্দিষ্ট, অগুপ্ত;

সুনির্দিষ্ট ও অনির্দিষ্ট, গুপ্ত;

সুনির্দিষ্ট ও অনির্দিষ্ট, গুপ্ত ও অগুপ্ত।—চুৰ.১৮৪

(* চিহ্নিত ক্ষেত্রগুলোতে থাই ও শ্রীলঙ্কান সংস্করণ পিটিএস থেকে ভিন্ন, যেখানে তারা বলে, ‘ তারা তাকে নতুন স্মরণকৃত অপরাধগুলোও অন্তর্ভুক্ত করার জন্য সম্মিলিত বা সমোধান পরিবাস দিয়ে একটি সংঘকর্মের মাধ্যমে শুরুতে ফেরত পাঠায় যে সংঘকর্মটি অধর্মসম্মত, পরিবর্তনীয় এবং অগ্রহণযোগ্য। তাকে একটি ধর্মসম্মত সংঘকর্ম দ্বারা মানত্ত অনুমোদন করা হয়। তাকে একটি ধর্মসম্মত সংঘকর্ম দ্বারা আহ্বানের অনুমোদন করা হয়। সে তার সেই অপরাধগুলো থেকে বিশুদ্ধ হয় না।’ এই পাঠটাও যৌক্তিক।)

আনুষ্ঠানিক বিবৃতিগুলো
একটি অগুপ্ত অপরাধের জন্য মানত্ত প্রার্থনা—চুৰ.৯৮-৯৯

একটি অগুপ্ত অপরাধের জন্য মানত্ত অনুমোদনের কর্মবাক্য—চুৰ.৯৮-৯৯

একটি অগুপ্ত অপরাধের জন্য আহ্বান প্রার্থনা—চুৰ.১০০-১০১

একটি অগুপ্ত অপরাধের জন্য আহ্বান অনুমোদনের কর্মবাক্য—চুৰ.১০০-১০১

এক দিন গোপন করা হয়েছে এমন অপরাধের জন্য পরিবাস প্রার্থনা—চুৰ.১০২-১০৩

এক দিন গোপন করা হয়েছে এমন অপরাধের জন্য পরিবাস অনুমোদনের কর্মবাক্য—চুৰ.১০২-১০৩

এক দিন গোপন করা হয়েছে এমন অপরাধের জন্য মানত্ত প্রার্থনা—চুৰ.১০৪-১০৫

এক দিন গোপন করা হয়েছে এমন অপরাধের জন্য মানত্ত অনুমোদনের কর্মবাক্য—চুৰ.১০৪-১০৫

এক দিন গোপন করা হয়েছে এমন অপরাধের জন্য আহ্বান প্রার্থনা—চুৰ.১০৬-১০৭

এক দিন গোপন করা হয়েছে এমন অপরাধের জন্য আহ্বান অনুমোদনের কর্মবাক্য—চুৰ.১০৬-১০৭

দুই, তিন, চার, পাঁচ দিন গোপন করা হয়েছে এমন অপরাধের জন্য পরিবাস, মানত্ত, আহ্বান প্রার্থনা; সেগুলো অনুমোদনের কর্মবাক্য—চুৰ.১০৮-১০৯

পরিবাসকালে কৃত একটি অগুপ্ত অপরাধের জন্য শুরুতে ফেরত পাঠানোর প্রার্থনা—চুৰ.১১০-১১১

পরিবাসকালে কৃত একটি অগুপ্ত অপরাধের জন্য শুরুতে ফেরত পাঠানোর অনুমোদনের কর্মবাক্য—চুৰ.১১০-১১১

পরিবাস শেষে মানত্তযোগ্য অবস্থায় কৃত একটি অগুপ্ত অপরাধের জন্য শুরুতে ফেরত পাঠানোর প্রার্থনা—চুৰ.১১২-১১৩

পরিবাস শেষে মানত্তযোগ্য অবস্থায় কৃত একটি অগুপ্ত অপরাধের জন্য শুরুতে ফেরত পাঠানোর অনুমোদনের কর্মবাক্য—চুৰ.১১২-১১৩

চুৰ.১১২-১১৩-তে উল্লিখিত অতিরিক্ত পরিবাস শেষে মানত্ত প্রার্থনা—চুৰ.১১৪-১১৫

চুৰ.১১২-১১৩তে উল্লিখিত অতিরিক্ত পরিবাস শেষে মানত্ত অনুমোদনের কর্মবাক্য—চুৰ.১১৪-১১৫

মানত্তকালে কৃত একটি অগুপ্ত অপরাধের জন্য শুরুতে ফেরত পাঠানোর প্রার্থনা। মানত্তকালে কৃত একটি অগুপ্ত অপরাধের জন্য শুরুতে ফেরত পাঠানো অনুমোদনের কর্মবাক্য—চুৰ.১১৬-১১৭

আহ্বানযোগ্য অবস্থায় কৃত একটি অগুপ্ত অপরাধের জন্য শুরুতে ফেরত পাঠানোর প্রার্থনা। আহ্বানযোগ্য অবস্থায় কৃত একটি অগুপ্ত অপরাধের জন্য শুরুতে ফেরত পাঠানো অনুমোদনের কর্মবাক্য—চুৰ.১১৮

চুৰ.১০৮-১১৮-তে উল্লিখিত ক্ষেত্রগুলোর জন্য আহ্বান প্রার্থনা—চুৰ.১১৯-১২০

চুৰ.১০৮-১১৮-তে উল্লিখিত ক্ষেত্রগুলোর জন্য আহ্বান অনুমোদনের কর্মবাক্য—চুৰ.১১৯-১২০

অর্ধমাস যাবত গুপ্ত একটি অপরাধের জন্য প্রার্থনা এবং কর্মবাক্য (চুৰ.১০২-১০৩-এর মতো)—চুৰ.১২১-১২২

সম্মিলিত পরিবাস
পরিবাসকালে কৃত পাঁচ দিন যাবত গুপ্ত একটি অপরাধের জন্য শুরুতে ফেরত পাঠানোর প্রার্থনা—চুৰ.১২৩-‌১২৪

পরিবাসকালে কৃত পাঁচ দিন যাবত গুপ্ত একটি অপরাধের জন্য সম্মিলিত পরিবাস অনুমোদন করে শুরুতে ফেরত পাঠানোর কর্মবাক্য—চুৰ.১২৫-১২৬

পরিবাস শেষে মানত্তযোগ্য অবস্থায় কৃত পাঁচ দিন যাবত গুপ্ত একটি অপরাধের জন্য শুরুতে ফেরত পাঠানোর প্রার্থনা। পরিবাস শেষে মানত্তযোগ্য অবস্থায় কৃত পাঁচ দিন যাবত গুপ্ত একটি অপরাধের জন্য আগে কৃত অপরাধের সাথে সম্মিলিত পরিবাস অনুমোদন করে শুরুতে ফেরত পাঠানোর কর্মবাক্য—চুৰ.১২৭

চুৰ. ১২৭-এ উল্লিখিত অতিরিক্ত পরিবাস শেষে মানত্ত প্রার্থনা। চুৰ. ১২৭এ উল্লিখিত অতিরিক্ত পরিবাস শেষে মানত্ত অনুমোদনের কর্মবাক্য—চুৰ.১২৮-১২৯

চুৰ.১২১-১২৭-এ উল্লিখিত অপরাধগুলোর জন্য মানত্তকালে কৃত পাঁচ দিন যাবত গুপ্ত একটি অপরাধের জন্য শুরুতে ফেরত পাঠানোর প্রার্থনা। সংঘের তখন তাকে প্রথম অপরাধটি (অর্ধমাসের)-সহ পরিবাসের জন্য শুরুতে ফেরত পাঠাতে হবে। এরপর মানত্ত অনুমোদন করতে হবে। কর্মবাক্য—চুৰ.১৩০

মানত্ত শেষে আহ্বানযোগ্য অবস্থায় কৃত পাঁচ দিন যাবত গুপ্ত একটি অপরাধের জন্য শুরুতে ফেরত পাঠানোর প্রার্থনা। সংঘের তখন তাকে প্রথম অপরাধটি (অর্ধ-মাসের)-সহ পরিবাসের জন্য শুরুতে ফেরত পাঠাতে হবে। এরপর মানত্ত অনুমোদন করতে হবে। কর্মবাক্য—চুৰ.১৩১

চুৰ.১২১-১৩১এ উল্লিখিত অপরাধগুলোর জন্য আহ্বান প্রার্থনা ও অনুমোদনের কর্মবাক্য—চুৰ.১৩২-১৩৩

বিভিন্ন মেয়াদে গুপ্ত (সর্বোচ্চ দশ দিন গুপ্ত) কয়েকটি অপরাধের জন্য দশ দিনের সম্মিলিত পরিবাস প্রার্থনা ও কর্মবাক্য—চুৰ.১৩৪-১৩৫

একটি এক দিন গুপ্ত অপরাধ, দুটো দুদিন গুপ্ত অপরাধ... দশটি দশ দিন গুপ্ত অপরাধের জন্য সম্মিলিত পরিবাস প্রার্থনা ও কর্মবাক্য—চুৰ.১৩৬-১৩৭

[BD বলে যে, এটি হচ্ছে দশদিনের দশগুণ (অর্থাৎ একশ দিন) এর জন্য। কিন্তু অর্থকথা বলে যে, এখানে পরিবাস হচ্ছে দশ দিনের জন্য।]

কোনো ভিক্ষু দুটো অপরাধ করে যার প্রত্যেকটা দুই মাস যাবত গুপ্ত; সে গুপ্ত থাকা একটি অপরাধের জন্য পরিবাস প্রার্থনা করে। পরিবাসকালে সে লজ্জাবোধ করে। এরপর দ্বিতীয় অপরাধের জন্য দুই মাসের পরিবাস প্রার্থনা ও কর্মবাক্য। সেটি যেদিন অনুমোদন হবে, সেদিন থেকে দ্বিতীয় পরিবাসটা শুরু হবে।—চুৰ.১৩৮-১৩৯

কোনো ভিক্ষু দুটো অপরাধ করে যার প্রত্যেকটা দুই মাস যাবত গুপ্ত; সে একটা অপরাধ জানে, আরেকটা অপরাধ (সংঘাদিশেষ হিসেবে) জানে না। পরিবাসকালে সে তার দ্বিতীয় অপরাধটির কথা (সংঘাদিশেষ হিসেবে) জেনে যায়। সে দ্বিতীয় অপরাধের জন্য দুই মাসের পরিবাস প্রার্থনা করে। সেটি যেদিন অনুমোদন হয়, সেদিন থেকে দ্বিতীয় পরিবাসটা শুরু হয়।—চুৰ.১৩৮-১৩৯

একই কথা খাটে যখন-

- সে তার প্রথম অপরাধটা স্মরণ করতে পারে, কিন্তু দ্বিতীয় অপরাধটা স্মরণ করতে পারে না—চুৰ.১৩৮-১৩৯

- প্রথম অপরাধের ব্যাপারে তার কোনো সন্দেহ নেই, কিন্তু দ্বিতীয় অপরাধের ব্যাপারে তার সন্দেহ আছে—চুৰ.১৩৮-১৩৯

কোনো ভিক্ষু দুটো অপরাধ করে যার প্রত্যেকটা দুই মাস যাবত গুপ্ত; সে জেনেশুনে প্রথম অপরাধ গোপন করে, অজান্তে দ্বিতীয় অপরাধটা গোপন করে। তাকে উভয় অপরাধের জন্য দুই মাসের পরিবাস অনুমোদন করা হয়। পরিবাসকালে একজন বিজ্ঞ ভিক্ষু দেখিয়ে দেয় যে, প্রথম অপরাধটার জন্য পরিবাসটা বৈধ, কিন্তু দ্বিতীয় অপরাধটার জন্য পরিবাস বৈধ নয়। দ্বিতীয় অপরাধটি (কেবল) মানত্ত যোগ্য।—চুৰ.১৩৮-১৩৯

দ্বিতীয় অপরাধটি গুপ্ত হলে, অথবা সন্দেহে থাকলে সেক্ষেত্রেও একই কথা খাটে—চুৰ.১৩৮-১৩৯

কোনো ভিক্ষু দুটো অপরাধ করে যার প্রত্যেকটা দুই মাস যাবত গুপ্ত; সে গুপ্ত থাকা দুটো অপরাধের জন্য এক মাসের পরিবাস প্রার্থনা করে। পরিবাসকালে সে লজ্জাবোধ করে। এরপর দ্বিতীয় অপরাধের জন্য দুই মাসের পরিবাস প্রার্থনা ও কর্মবাক্য। সেটি যেদিন অনুমোদন হবে, সেদিন থেকে দ্বিতীয় পরিবাসটা শুরু হবে।—চুৰ.১৩৮-১৩৯

(চুৰ.১৩৮-১৩৯-এর পুনরাবৃত্তি)—চুৰ.১৪০-১৫৫

একই কথা খাটে, যেখানে এক মাস জানে, আরেক মাস জানে না; এক মাস স্মরণ করতে পারে, আরেক মাস স্মরণ করতে পারে না; এক মাস নিয়ে সন্দেহহীন, আরেক মাস নিয়ে সন্দেহপূর্ণ; প্রথম পরিবাস অনুমোদন হওয়ার দিন থেকে দুই মাসের পরিবাস শুরু হয়।—চুৰ.১৪০-১৫৫

একই কথা খাটে, যেখানে এক মাস জেনেশুনে গোপন করে, আরেক মাস না জেনে গোপন করে; স্মরণ করেও এক মাস গোপন করে, স্মরণ না হওয়ায় আরেক মাস গোপন করে; সন্দেহহীন হয়েও এক মাস গোপন করে, সন্দেহ হওয়ায় আরেক মাস গোপন করে। সে দুই মাসের পরিবাস প্রার্থনা করে এবং তাকে তা অনুমোদন করা হয়। পরিবাসকালে কোনো বিজ্ঞ ভিক্ষু তাকে দেখিয়ে দেয় যে, তার প্রথম মাসের পরিবাসটা বৈধ, কিন্তু দ্বিতীয় মাসের জন্য পরিবাসটা অবৈধ।—চুৰ.১৪০-১৫৫

বিশুদ্ধিকারী পরিবাস
কোনো ভিক্ষু কয়েকটি অপরাধে পড়ে যায় : সে সর্বোচ্চ কয়টি অপরাধ করেছে জানে না; সর্বোচ্চ কয়রাত (গোপন করেছে) তা-ও জানে না; স্মরণ করে না, তা নিয়ে সন্দেহে থাকে; তাকে বিশুদ্ধিকারী পরিবাস দেওয়া উচিত—চুৰ.১৫৬-১৫৯

প্রার্থনা এবং কর্মবাক্য—চুৰ.১৫৬-১৫৯

বিশুদ্ধিকারী পরিবাস হিসেবে গণ্য হওয়ার শর্তাবলি :

ক. অপরাধের সর্বোচ্চ সংখ্যাটি (X) জানে না, (গোপন রাখা) সর্বোচ্চ রাতের সংখ্যাটি (Y) জানে না;

X ও Y জানে না;

X ও Y নিয়ে সন্দেহে থাকে;

খ. Xকে জানে কিন্তু Y-কে জানে না;

Xকে স্মরণ করতে পারে, কিন্তু Y-কে স্মরণ করতে পারে না;

X-এর ব্যাপারে সন্দেহ নেই, কিন্তু Y-এর ব্যাপারে সন্দেহ আছে;

গ. কিছু কিছু ক্ষেত্রে Xকে জানে কিন্তু অন্যগুলোতে জানে না, Y-কেও জানে না;

কিছু কিছু ক্ষেত্রে X-কে স্মরণ করতে পারে, কিন্তু অন্যগুলোতে পারে না, Yকেও স্মরণ করতে পারে না;

কিছু কিছু ক্ষেত্রে X-এর ব্যাপারে সন্দেহ আছে, কিন্তু অন্যগুলোতে সন্দেহ নেই, Y-এর ব্যাপারেও সন্দেহ আছে;

ঘ. Xকে জানে না, কিছু কিছু ক্ষেত্রে Yকে জানে কিন্তু অন্যগুলোতে জানে না,

Xকে স্মরণ করতে পারে না, কিছু কিছু ক্ষেত্রে Yকে স্মরণ করতে পারে, কিন্তু অন্যগুলোতে পারে না;

X-এর ব্যাপারে সন্দেহ আছে, কিছু কিছু ক্ষেত্রে Y-এর ব্যাপারেও সন্দেহ আছে, কিন্তু অন্যগুলোতে সন্দেহ নেই;

ঙ. কিছু কিছু ক্ষেত্রে Yকে জানে কিন্তু অন্যগুলোতে জানে না, Xকেও জানে না;

কিছু কিছু ক্ষেত্রে Yকে স্মরণ করতে পারে, কিন্তু অন্যগুলোতে পারে না, Xকেও স্মরণ করতে পারে না;

কিছু কিছু ক্ষেত্রে Y-এর ব্যাপারে সন্দেহ আছে, কিন্তু অন্যগুলোতে সন্দেহ নেই, X-এর ব্যাপারেও সন্দেহ আছে;

চ. কিছু কিছু ক্ষেত্রে Xকে জানে কিন্তু অন্যগুলোতে জানে না, কিছু কিছু ক্ষেত্রে Yকে জানে কিন্তু অন্যগুলোতে জানে না;

কিছু কিছু ক্ষেত্রে Xকে স্মরণ করতে পারে, কিন্তু অন্যগুলোতে পারে না, কিছু কিছু ক্ষেত্রে Yকে স্মরণ করতে পারে, কিন্তু অন্যগুলোতে পারে না;

কিছু কিছু ক্ষেত্রে X-এর ব্যাপারে সন্দেহ আছে, কিন্তু অন্যগুলোতে সন্দেহ নেই, কিছু কিছু ক্ষেত্রে Y-এর ব্যাপারে সন্দেহ আছে, কিন্তু অন্যগুলোতে সন্দেহ নেই;

নিয়মিত পরিবাস হিসেবে গণ্য হওয়ার শর্তাবলি :

ক. X ও Yকে জানে;

X ও Yকে স্মরণ করতে পারে;

X ও Y-এর ব্যাপারে সন্দেহ নেই;

খ. Y কে জানে কিন্তু Xকে জানে না;

Y কে স্মরণ করতে পারে, কিন্তু Xকে স্মরণ করতে পারে না;

Y-এর ব্যাপারে সন্দেহ নেই, কিন্তু X-এর ব্যাপারে সন্দেহ আছে;

গ. কিছু কিছু ক্ষেত্রে Xকে জানে কিন্তু অন্যগুলোতে জানে না, Yকে জানে;

কিছু কিছু ক্ষেত্রে Xকে স্মরণ করতে পারে, কিন্তু অন্যগুলোতে পারে না, Yকে স্মরণ করতে পারে;

কিছু কিছু ক্ষেত্রে X-এর ব্যাপারে সন্দেহ আছে, কিন্তু অন্যগুলোতে সন্দেহ নেই, Y-এর ব্যাপারে সন্দেহ নেই।—চুৰ.১৫৬-১৫৯

* * *


 

অধ্যায়—২০

শৃঙ্খলাজনিত দণ্ডকর্ম
এমনও হয় যেখানে সাধারণ শাস্তিগুলো কোনো ভিক্ষুকে বার বার অপরাধ করা থেকে বিরত রাখতে পারে না। হয় সে শাস্তিপ্রক্রিয়ার মধ্য দিয়ে যেতে ইচ্ছুক হয় না, নতুবা শাস্তিপ্রক্রিয়ার মধ্য দিয়ে গেলেও সে তার আচরণকে সংশোধন করতে পারে না। এমনও আছে যেখানে কোনো ভিক্ষু একজন গৃহী ব্যক্তিকে ক্ষতি বা অন্যায় করেছে, অথবা কোনো গৃহী ব্যক্তি একজন ভিক্ষুকে ক্ষতি বা অন্যায় করেছে এবং সেটি এমন পর্যায়ে চলে গেছে যে, আরও ক্ষতি হওয়ার আগেই সংঘকে অবশ্যই সে ব্যাপারে পদক্ষেপ নিতে হয়। এমন ঘটনাগুলোর ক্ষেত্রে বুদ্ধ সাধারণ শাস্তিপ্রক্রিয়ার বাইরে গিয়ে অন্যায়কারীর উপরে শৃঙ্খলাজনিত দণ্ডকর্ম আরোপ করার জন্য সংঘকে ক্ষমতা দিয়েছেন।

কিছু লেখক এসব শৃঙ্খলাজনিত পদক্ষেপকে বৌদ্ধ আইন ও বিচার পদ্ধতির আদিরূপ বলে বর্ণনা করেছেন এবং তারা এগুলোকে হয় আইনের দর্শনে অন্তর্দৃষ্টিমূলক অবদানের জন্য প্রশংসা করেছেন নতুবা আইন প্রক্রিয়া হিসেবে তাদের সীমাবদ্ধতাগুলোর জন্য সমালোচনা করেছেন। এসব প্রশংসা ও সমালোচনাগুলো মূল বিষয়টাকে ধরতে ব্যর্থ হয়েছে। এই শৃঙ্খলাজনিত পদক্ষেপগুলো বেশির ভাগ আধুনিক বিচার প্রক্রিয়ার মতো নয়, কারণ এগুলো শাস্তিমূলক বিচার হিসেবে কাজ করে না। এগুলো শাস্তিমূলক নয় কারণ এগুলোতে অপরাধীর অপকর্মের জন্য কোনো ক্ষতিপূরণ দিতে হয় না (কর্মনিয়ম সেটি দেখবে); আর শাস্তির দৃষ্টিকোণ থেকে দেখলে সেগুলো অন্যায্য, (অন্ততপক্ষে সব সময় ন্যায্য তো নয়ই), কেননা সমান অপরাধ করেছে যে-সব ভিক্ষু, তাদেরকে সমান শাস্তির মধ্য দিয়ে যেতে হবে এমন কোনো কথা নেই। 'আরও শাস্তিকর্ম' ব্যতীত অন্যান্য শৃঙ্খলাজনিত পদক্ষেপ আরোপের অনুমোদনের প্রত্যেকটিতে বলা আছে যে, কোনো সংঘ যদি চায়, তাহলে তারা কিছু নির্দিষ্ট বৈশিষ্ট্যযুক্ত ভিক্ষুর উপরে এমন দণ্ডকর্ম আরোপ করতে পারে। একমাত্র সেই ব্যতিক্রমটিতেই বলা হয়েছে যে, তাদের অবশ্যই সে-রকম করতে হবে।

ভদ্দালিসুত্তং (ম.নি.২.২.৫)-এর একটি অনুচ্ছেদ থেকে দেখা যায় যে, শাস্তি হিসেবে কাজ করার বদলে এসব শৃঙ্খলাজনিত পদক্ষেপগুলো মূলত নির্দেশনা ও পুনর্বাসনের উপায় হিসেবে কাজ করে, অর্থাৎ অপরাধীকে তার অপকর্ম কতটা গুরুতর সে সম্পর্কে জানিয়ে দেওয়া এবং সেই সাথে তাকে তার আচরণ সংশোধনের উপায়গুলো সম্পর্কে অনুপ্রেরণাদায়ী কথাবার্তা বলা। আমরা যদি এখানে বিচারের মান খুঁজতে যেতাম তাহলে এটিকে হতে হতো বিতরণমূলক বিচার (distributive justice) : অর্থাৎ বিভিন্ন লোকজনকে তাদের প্রয়োজন ও সুবিধাদি ব্যবহারের সক্ষমতা অনুসারে বিভিন্ন নির্দেশনা দেওয়া। যে-কোনো ধরনের নির্দেশনার মতোই এখানেও বিভিন্ন ধরনের লোকজনের বিভিন্ন উপায়ে বিভিন্ন ধরনের শিক্ষা নিতে হয়।

এই সূত্র থেকে একটি অনুচ্ছেদ হচ্ছে এমন :

ভদ্দালি : প্রভু, কী তার হেতু, কী তার কারণ, কেন এমন হয় যেখানে তারা বার বার চাপ প্রয়োগ করে কোনো ভিক্ষুর বিরুদ্ধে পদক্ষেপ গ্রহণ করে? আর কী তার হেতু, কী তার কারণ, কেন এমন হয় যেখানে তারা বার বার চাপ প্রয়োগ করে একই ধরনের কোনো ভিক্ষুর বিরুদ্ধে পদক্ষেপ গ্রহণ করে না?

বুদ্ধ : ভদ্দালি, এমনও হয় যেখানে কোনো ভিক্ষু প্রায়ই অপরাধ করে, তার অনেক অপরাধ আছে। যখন ভিক্ষুরা তার সাথে কথা বলে (তার অপরাধগুলোর ব্যাপারে), সে সত্যের অপলাপ করে, কথাকে অন্যদিকে ঘুরিয়ে নেয়, ক্রোধ, বিরক্তি এবং তিক্ততা দেখায়; যথাযথ আচরণ করে না, তার ঘাড়ের লোমগুলো নামিয়ে নেয় না, তার আচরণ সংশোধন করে না, সে বলে না, 'সংঘের সন্তোষের জন্য আমি কাজ করব।' সেক্ষেত্রে ভিক্ষুদের মনে এই চিন্তা আসে, 'বন্ধুগণ, এই ভিক্ষু প্রায়ই অপরাধ করে, তার অনেক অপরাধ আছে। যখন ভিক্ষুরা তার সাথে কথা বলে (তার অপরাধগুলোর ব্যাপারে), সে সম্পূর্ণ সত্য কথা বলে না, কথাকে অন্যদিকে ঘুরিয়ে নেয়, ক্রোধ, বিরক্তি এবং তিক্ততা দেখায়; যথাযথ আচরণ করে না, তার ঘাড়ের লোমগুলো নামিয়ে নেয় না, তার আচরণ সংশোধন করে না, সে বলে না, 'সংঘের সন্তোষের জন্য আমি এভাবে কাজ করব।' ভন্তেরা যদি এই ভিক্ষুর বিষয়টি এমনভাবে তদন্ত করেন যাতে তা তাড়াতাড়ি মিটমাট না হয়, তাহলে ভালো হয়।' তখন ভিক্ষুরা তার বিষয়টি এমনভাবে তদন্ত করে যাতে তা তাড়াতাড়ি মিটমাট না হয়।

আবার এমনও হয় যেখানে কোনো ভিক্ষু প্রায়ই অপরাধ করে, তার অনেক অপরাধ আছে। যখন ভিক্ষুরা তার সাথে কথা বলে (তার অপরাধগুলোর ব্যাপারে), সে সত্যের অপলাপ করে না, কথাকে অন্যদিকে ঘুরিয়ে নেয় না, ক্রোধ, বিরক্তি এবং তিক্ততা দেখায় না; যথাযথ আচরণ করে, তার ঘাড়ের লোমগুলো নামিয়ে নেয়, তার আচরণ সংশোধন করে, সে বলে, 'সংঘের সন্তোষের জন্য আমি কাজ করব।' সেক্ষেত্রে ভিক্ষুদের মনে এই চিন্তা আসে, 'বন্ধুগণ,... ভন্তেরা যদি এই ভিক্ষুর বিষয়টি এমনভাবে তদন্ত করেন যাতে তা তাড়াতাড়ি মিটমাট হয়, তাহলে ভালো হয়।' তখন ভিক্ষুরা তার বিষয়টি এমনভাবে তদন্ত করে যাতে তা তাড়াতাড়ি মিটমাট হয়।

আবার এমনও হয় যেখানে কোনো ভিক্ষু মাঝেমধ্যে অপরাধ করে, তার অল্প কয়েকটি অপরাধ আছে। যখন ভিক্ষুরা তার সাথে কথা বলে (তার অপরাধগুলোর ব্যাপারে), সে সত্যের অপলাপ করে, কথাকে অন্যদিকে ঘুরিয়ে নেয়,... সে বলে না, 'সংঘের সন্তোষের জন্য আমি কাজ করব।' সেক্ষেত্রে ভিক্ষুদের মনে এই চিন্তা আসে, 'বন্ধুগণ,... ভন্তেরা যদি এই ভিক্ষুর বিষয়টি এমনভাবে তদন্ত করেন যাতে তা তাড়াতাড়ি মিটমাট না হয়, তাহলে ভালো হয়।' তখন ভিক্ষুরা তার বিষয়টি এমনভাবে তদন্ত করে যাতে তা তাড়াতাড়ি মিটমাট না হয়।

আবার এমনও হয় যেখানে কোনো ভিক্ষু মাঝেমধ্যে অপরাধ করে, তার অল্প কয়েকটি অপরাধ আছে। যখন ভিক্ষুরা তার সাথে কথা বলে (তার অপরাধগুলোর ব্যাপারে), সে সত্যের অপলাপ করে না,... সে যথাযথ আচরণ করে, তার ঘাড়ের লোমগুলো নামিয়ে নেয়, তার আচরণ সংশোধন করে, সে বলে, 'সংঘের সন্তোষের জন্য আমি কাজ করব।' সেক্ষেত্রে ভিক্ষুদের মনে এই চিন্তা আসে, 'বন্ধুগণ,... ভন্তেরা যদি এই ভিক্ষুর বিষয়টি এমনভাবে তদন্ত করেন যাতে তা তাড়াতাড়ি মিটমাট হয়, তাহলে ভালো হয়।' তখন ভিক্ষুরা তার বিষয়টি এমনভাবে তদন্ত করে যাতে তা তাড়াতাড়ি মিটমাট হয়।

আবার এমনও হয় যেখানে কোনো ভিক্ষু অল্পমাত্র শ্রদ্ধা নিয়ে থাকে, অল্পমাত্র প্রীতি (affection) নিয়ে থাকে। সেক্ষেত্রে ভিক্ষুদের মনে এই চিন্তা আসে, 'বন্ধুগণ, এই ভিক্ষু 'অল্পমাত্র শ্রদ্ধা নিয়ে আছে, অল্পমাত্র প্রীতি (affection) নিয়ে আছে। আমরা যদি উপর্যুপরি চাপ দিয়ে তার বিরুদ্ধে পদক্ষেপ নিই, তাহলে সে তার অল্পমাত্র শ্রদ্ধাও হারিয়ে ফেলবে, অল্পমাত্র প্রীতিও হারিয়ে ফেলবে। সেটি ঘটতে দেবেন না।' যেমন কোনো লোকের একটামাত্র চোখ আছে। তার বন্ধুবান্ধব, আত্মীয়-স্বজনরা তার সেই একটা চোখের যত্ন নেবে এই ভেবে, 'তাকে এই একটা চোখও হারাতে দেবেন না।' একইভাবে... ভিক্ষুদের মনে এই চিন্তা আসে, 'বন্ধুগণ,... আমরা যদি উপর্যুপরি চাপ দিয়ে তার বিরুদ্ধে পদক্ষেপ নিই, তাহলে সে তার অল্পমাত্র শ্রদ্ধাও হারিয়ে ফেলবে, অল্পমাত্র প্রীতিও হারিয়ে ফেলবে। সেটি ঘটতে দেবেন না।'

ভদ্দালি, এটিই হেতু, এটিই কারণ, এ কারণেই এমন হয় যেখানে তারা বার বার চাপ প্রয়োগ করে কোনো ভিক্ষুর বিরুদ্ধে পদক্ষেপ গ্রহণ করে। আর এটিই হেতু, এটিই কারণ, এ কারণেই এমন হয় যেখানে তারা বার বার চাপ প্রয়োগ করে একই ধরনের কোনো ভিক্ষুর বিরুদ্ধে পদক্ষেপ গ্রহণ করে না।

অন্য কথায়, কোনো অপরাধীর উপরে এসব শৃঙ্খলাবিধি আরোপ করতে গিয়ে ভিক্ষুদেরকে কেবল বিষয়টির বাহ্যিক দিকগুলো বিবেচনায় নিলেই চলবে না, অপরাধীর মানসিক অবস্থাটাও বিবেচনায় নিতে হবে। সংঘকে গুরুত্বের সাথে নেওয়াটা কি তাকে শেখাতে হবে? যদি তাই হয়, তাহলে তার অপরাধগুলো হালকা হলেও তার আরও কড়া শাস্তি প্রাপ্য। যে ভিক্ষুর বেশি অপরাধ আছে কিন্তু সংঘের প্রতি অধিকতর শ্রদ্ধা আছে তার চেয়ে পূর্বোক্ত ভিক্ষুর অধিকতর শাস্তি প্রাপ্য। অন্যদিকে, তার শ্রদ্ধা কি এতই দুর্বল যে, একটি শৃঙ্খলাজনিত দণ্ডকর্ম দিলে সে এই সংঘ থেকে চলে যাবে? তাই যদি হয় তাহলে ভিক্ষুরা বিবেচনা পূর্বক তার অপরাধের বিষয়গুলো একপাশে সরিয়ে রেখে এই ধর্মচর্চায় তার শ্রদ্ধা আরও দৃঢ় করার অন্যান্য উপায় খুঁজে দেখবে।

এসব দণ্ডকর্মকে কেন আইনের দর্শন হিসেবে নেওয়া যায় না সাধারণভাবে তার দুটো কারণ রয়েছে :

(১) এসব দণ্ডকর্মে শাস্তিস্বরূপ অপরাধীকে একঘরে করা বা সংঘ থেকে বিচ্ছিন্ন করে দেয়ার যে-সব পর্যায় রয়েছে সেগুলো কেবল বুদ্ধশাসনের মধ্যেই বলবৎ থাকে। বুদ্ধ আনন্দকে এভাবেই বলেছিলেন, 'প্রশংসনীয় লোকজনকে বন্ধুবান্ধব এবং সব্রহ্মচারী হিসেবে পাওয়াটাই হচ্ছে আসলে সমগ্র ব্রহ্মচর্য' (উপড্ঢসুত্তং, স.নি.৫.১.১.২)। ধর্মকে গুরুত্বের সাথে নিয়েছে এমন যে-কেউ উপলব্ধি করবে যে, এই পথচলায় যারা অভিজ্ঞ তাদের সাথে থাকা এবং তাদের কাছ থেকে শেখার সুযোগ ছাড়া অগ্রগতি খুব কঠিন। ভিক্ষুদেরকে তাই আশা করা হয় তারা সংঘের সু-আচরণসম্পন্ন ভিক্ষুদেরকে শ্রদ্ধা করবে এবং তাদের সাথে ভালো একটা সম্পর্ক বজায় রাখতে চাইবে। এসব শৃঙ্খলাজনিত দণ্ডকর্মগুলো কর্তৃক আরোপিত শাস্তিপ্রক্রিয়াটি সেই শ্রদ্ধাকেই ধরে নিয়েছে, কারণ এটি সংঘের সাথে অপরাধীর মর্যাদার সম্পর্ককে ঘিরে গড়ে উঠেছে। যে ব্যক্তি সংঘের সাথে তার মর্যাদার সম্পর্ককে মূল্য দেয় না, তার ক্ষেত্রে শাস্তিগুলো কোনো কাজে আসবে না।

(২) এই শাস্তিগুলো কেবল সেই ভিক্ষুদের জন্য, যারা লক্ষণ দেখায় যে তারা এই শাস্তিগুলোর প্রতি ইতিবাচকভাবে সাড়া দেবে। অনেকেই যেমনটা উল্লেখ করেছেন, কোনো ভিক্ষু একটি অপরাধমূলক কাজ করেছে বলে জানা গেছে কিন্তু সে তা করেছে বলে অস্বীকার করেছে সেক্ষেত্রে কী করতে হবে তার কোনো নির্দেশ এই শাস্তিগুলো আরোপের কার্যপ্রণালিতে দেওয়া হয় নি। এটি একটি নির্জলা মিথ্যা বলার ঘটনা এবং শাস্তিমূলক বিচারব্যবস্থায় অপরাধীকে তার এমন অপকর্মের জন্য প্রাপ্য শাস্তি দেয়ার ব্যবস্থা আছে। প্রকৃতপক্ষে আইনি প্রক্রিয়ার একটা বড় অংশেই এটি ধরে নেওয়া হয় যে, চাপ প্রয়োগ না করলে অপরাধী কদাচিৎ অপরাধ করেছে বলে স্বীকার করে। যে অপরাধী তার কৃতকর্মকে অস্বীকার করে, তার উপর ভিক্ষুসংঘের উপস্থিতিতে চাপ প্রয়োগ করার কার্যপ্রণালি আছে বটে, কিন্তু সে যদি এসব চাপ প্রয়োগেও কোনো সাড়া না দেয়, তাহলে সে তখন আওতার বাইরে। তখন তার উপর যত শৃঙ্খলাজনিত পদক্ষেপই গ্রহণ করা হোক না কেন, সে সংঘকে শ্রদ্ধা করতে পারবে না বা তার আচরণ সংশোধন করতে পারবে না। সূত্রে যেমনটা দেখানো হয়েছে, যে ব্যক্তি মিথ্যা বলতে লজ্জা পায় না, সে পুরোপুরি শ্রমণ বা সন্ন্যাসীর গুণ বিবর্জিত (অম্বলট্ঠিকরাহুলোৰাদসুত্তং, ম.নি.২.২.১), এবং এমন কোনো পাপ কাজ নেই যা সে করতে পারে না (মুসাৰাদসুত্তং, ইতি.১.১.৩.৫; ধম্মপদ.১৭৬)। একমাত্র পথ হচ্ছে তাকে একা থাকতে দেওয়া এই আশায় যে, কোনোদিন হয়তো তার বিবেকবোধ তাকে ভালোর পথে জাগিয়ে তুলবে। আর শৃঙ্খলাজনিত দণ্ডকর্মগুলোর বেলায়, সেগুলো সে-সব ব্যাপারগুলোর জন্যই দেওয়া হয়েছে যেখানে আলোচ্য ভিক্ষুটি তার কৃতকর্মকে হয়তো অপরাধ হিসেবে দেখে না, কিন্তু সেগুলো যে সে করেছে সেটুকু অন্তত স্বীকার করে। তার মাঝে অন্তত যদি এটুকু সত্যও থেকে থাকে, তখন তাকে শিক্ষা দেওয়া যেতে পারে।

এই শৃঙ্খলাজনিত পদক্ষেপগুলো তাই সে-সব ভিক্ষুদের জন্য করা হয়েছে যাদের অতীত ও বর্তমান সময়ের অপরাধ আছে কিন্তু তারা দেখায় যে, ভবিষ্যতে তারা ভালো হয়ে যাবে।

নিম্নোক্ত আলোচনাতে শৃঙ্খলাজনিত দণ্ডকর্মগুলোকে দুভাগে ভাগ করা হয়েছে। প্রথম ভাগে হচ্ছে সে-সব দণ্ডকর্মগুলো, যেগুলো একজন ভিক্ষুকে তার অপরাধের জন্য শাস্তি দেয়। দ্বিতীয় ভাগে হচ্ছে সে-সব দণ্ডকর্মগুলো যেগুলো ভিক্ষু এবং গৃহীদের মধ্যেকার সম্পর্ক নিয়ে কাজ করে।

প্রথম ভাগের বেলায়, খন্ধকে এ বিষয়ে দুটো আলাদা আলাদা আলোচনা রয়েছে, মহাবর্গের ৯ম অধ্যায়-এবং চূলবর্গের ১ম অধ্যায়ে। মৰ.৯-এর আলোচনা থেকে দেখা যায়, প্রত্যেকটি শৃঙ্খলাজনিত দণ্ডকর্ম হচ্ছে একটি নির্দিষ্ট ধরনের অপরাধীর জন্য, যেমন : তিরস্কারকর্ম হচ্ছে সংঘের মধ্যে দ্বন্দ্ব ও ঝগড়াঝাঁটি সৃষ্টিকারীর জন্য; পদাবনতিকর্ম হচ্ছে বহু অপরাধে অপরাধী এমন ভিক্ষুর জন্য যে গৃহীদের সাথে অশোভন মেলামেশা করে; নির্বাসনকর্ম হচ্ছে কুলদূষক বা পরিবারগুলোকে দুর্নীতিগ্রস্ত করে এমন ভিক্ষুর জন্য (সং.১৩ দেখুন); এবং সাময়িক বহিষ্কারকর্ম হচ্ছে এমন ভিক্ষুর জন্য, যে এমন একটি কাজ করেছে যা অপরাধ কিন্তু সে সেটিকে অপরাধ বলে দেখতে অস্বীকার করে অথবা সেটির জন্য সংশোধনমূলক কোনো কিছু করতে অস্বীকার করে, অথবা পাপদৃষ্টি পরিত্যাগ করতে অস্বীকার করে। চুৰ.১-এর আলোচনায় দোষত্রুটির অনেকগুলো বেশ দীর্ঘ তালিকা দেওয়া হয়েছে যেগুলোর কারণে একজন ভিক্ষু এমন শৃঙ্খলাজনিত দণ্ডকর্মের লক্ষ্যবস্তু হয়, তবে তালিকাগুলোর মধ্যে অনেক ক্ষেত্রে পুনরাবৃত্তি লক্ষ করা যায়। অর্থকথা দ্বিতীয় আলোচনাটিকে নীতিনির্ধারক হিসেবে গ্রহণ করেছে এবং প্রথম আলোচনাটিকে দ্বিতীয়টির সাথে খাপ খাওয়ানোর জন্য নতুনভাবে লিখে নিয়েছে (যদিও তা খুব বিশ্বাসযোগ্য হয় নি)। এর চেয়ে ভালো ব্যাখ্যা হতে পারে যে, প্রথম আলোচনাটি হচ্ছে দ্বিতীয় আলোচনাটির একটি সংক্ষিপ্ত রেফারেন্স মাত্র। দ্বিতীয় ব্যাখ্যাটা অনুসরণের ফলে ভিক্ষুদের তখন কোনো অপরাধীকে বিচারের ক্ষেত্রে অনেক স্বাধীনতা থাকে, অর্থাৎ সে যদি তিরস্কারকর্মের অধীন হওয়ার তোয়াক্কা না করে, তারা তখন আরও কড়া শাস্তি দিয়ে দেখতে পারে, একদম সাময়িক বহিষ্কারকর্ম পর্যন্ত এবং তার ক্ষেত্রে কোনটা প্রযোজ্য হয় তা দেখতে পারে। নিম্নোক্ত আলোচনায় আমরা চুৰ.১ কে অনুসরণ করব। এই দণ্ডকর্মগুলো আরোপ এবং তুলে নেওয়ার কর্মবাক্যগুলো পরিশিষ্ট ৪-এ দেওয়া হয়েছে।

অপরাধের জন্য শাস্তি : এই শ্রেণিতে পাঁচটি দণ্ডকর্ম রয়েছে :
তিরস্কারকর্ম (তজ্জনীয-কম্ম),

আরও-শাস্তিকর্ম (তস্স পাপিযসিকা-কম্ম),

পদাবনতিকর্ম (নিযস-কম্ম—ত্রিপিটকের কোনো কোনো সংস্করণে এটিকে নিস্সয-কম্ম বলা হয়েছে),

নির্বাসনকর্ম(পব্বাজনীয-কম্ম), এবং

সাময়িক বহিষ্কারকর্ম (উক্খেপনীয-কম্ম)।

তিরস্কারকর্ম
সেই সময় পণ্ডুক এবং লোহিত ছিল সংঘের মধ্যে ঝগড়া, বিবাদ, তর্ক, বাদানুবাদ ও বাগবিতণ্ডার বিষয় সৃষ্টিকারী। তাদের অনুসারীরা অন্যান্য যে-সব ভিক্ষুরা সংঘের মধ্যে ঝগড়া, বিবাদ, তর্ক, বাদানুবাদ ও বাগবিতণ্ডার বিষয় সৃষ্টিকারী তাদের কাছে গিয়ে বলত, 'তাকে তোমাকে পরাজিত করতে দিও না! দৃঢ়ভাবে, খুব দৃঢ়ভাবে তর্ক কর! তুমি তো তার চেয়ে অধিকতর জ্ঞানী, অধিকতর যোগ্য, অধিকতর শিক্ষিত, এবং অধিকতর চালাক। তাকে ভয় করো না! আমরা তোমার পক্ষে থাকব!' এ কারণে যে ঝগড়াগুলো আগে হয় নি সেগুলো হতে লাগল, আর যে ঝগড়াগুলো ইতিমধ্যেই হয়েছিল সেগুলো আরও ব্যাপক আকার ধারণ করতে লাগল এবং ঘনঘন হতে লাগল।

চুৰ.১ অনুসারে, সংঘ যদি ইচ্ছা করে তাহলে নিম্নোক্ত গুণাবলিসম্পন্ন ভিক্ষুর উপরে তিরস্কারকর্ম আরোপ করতে পারে :

ক) সে সংঘের মধ্যে ঝগড়া, বিবাদ, তর্ক, বাদানুবাদ ও বাগবিতণ্ডার বিষয় সৃষ্টিকারী। সে অনভিজ্ঞ ও অদক্ষ, নানা ধরনের অপরাধে পূর্ণ; সে গৃহীদের সাহচর্যে বাস করে, গৃহীদের সাথে অশোভনভাবে মেলামেশা করে বাস করে।

খ) সে হচ্ছে এমন এক ভিক্ষু. উচ্চতর শীলের বিচারে যার শীল ত্রুটিপূর্ণ। সে হচ্ছে এমন এক ভিক্ষু, উচ্চতর আচরণের বিচারে যার আচরণ ত্রুটিপূর্ণ। সে হচ্ছে এমন এক ভিক্ষু, উচ্চতর দৃষ্টির বিচারে যার দৃষ্টি হচ্ছে ত্রুটিপূর্ণ।

গ) সে বুদ্ধের অগুণ বর্ণনা করে; ধর্মের অগুণ বর্ণনা করে; সংঘের অগুণ বর্ণনা করে।

অর্থকথা উল্লেখ করে যে, এগুলোর যে-কোনো একটি বৈশিষ্ট্য থাকলেই সেই ভিক্ষুটি তিরস্কারকর্মের যোগ্য। তার নয়টি বৈশিষ্ট্যের সবগুলো অথবা ক, খ অথবা গ-এর সবগুলো বৈশিষ্ট্য না থাকলেও চলে।

চুৰ.১-৩ বলে যে, তাকে তিরস্কারকর্ম দেয়ার আগে সংঘ অবশ্যই সম্মিলিত হয়ে তাকে কোনো অপরাধের জন্য অভিযুক্ত করতে হবে। তাকে এরপর অবশ্যই 'স্মরণ করাতে হবে', অর্থাৎ আলোচ্য ঘটনাগুলোর বিষয়ে জিজ্ঞাসাবাদ করতে হবে এবং এরপর অপরাধ প্রকাশের জন্য বলতে হবে। চুৰ.৪-৫ বলে যে, ভিক্ষুটি যদি সত্যিই অপরাধটি করে থাকে, তার অপরাধটি যদি স্বীকারযোগ্য অপরাধ হয় (অর্থকথা উল্লেখ করে, এতে পারাজিকা ও সংঘাদিশেষ অপরাধগুলো এই দণ্ডকর্মের আওতার বাইরে থাকে), এবং ভিক্ষুটি তার অপরাধ স্বীকার করে না, তবেই এই ধাপগুলো বৈধ হয়। সকল সংঘকর্মের মতোই এখানেও তিরস্কারকর্ম বৈধ হয় একমাত্র যদি সে সেই সভায় উপস্থিত থাকে এবং সংঘকর্মটি একতাবদ্ধভাবে করা হয় এবং ধর্মানুসারে সম্পাদিত হয়।

যে ভিক্ষুকে তিরস্কৃত করা হয়েছে তার অবশ্যই মানত্ত বা পরিবাসরত ভিক্ষুর পালনীয় বিধিনিষেধগুলোর মধ্যে ২ক অংশে উল্লিখিত বিধিনিষেধগুলো পালন করতে হবে। অন্য কথায়,

তার উপসম্পদা দেওয়া উচিত নয়;

তার নিশ্রয় বা নির্ভরতা দেওয়া উচিত নয়;

কোনো শ্রামণকে দিয়ে তার সেবা করানো উচিত নয়;

ভিক্ষুণীদেরকে উপদেশ দানের জন্য সম্মতি দেওয়া উচিত নয়;

ভিক্ষুণীদের উপদেশ দানের জন্য নির্বাচিত হলেও তার ভিক্ষুণীদেরকে উপদেশ দেওয়া উচিত নয়;

যে অপরাধের জন্য তাকে তিরস্কারদণ্ড দেওয়া হয়েছে, তার সেই অপরাধটি করা উচিত নয়, বা সে ধরনের অপরাধ বা তার চেয়েও খারাপ কোনো অপরাধ করা উচিত নয়;

তার তিরস্কারকর্মটি সমালোচনা করা উচিত নয়;

যারা সেই তিরস্কারকর্মটি সম্পাদন করেছে, তাদেরকে তার সমালোচনা করা উচিত নয়;

তার কোনো নিয়মিত ভিক্ষুর উপোসথ বাতিল করা উচিত নয়;

তার প্রবারণা বাতিল করা উচিত নয়;

(অন্য ভিক্ষুর বিরুদ্ধে অভিযোগের প্রক্রিয়া শুরু করার আগে) তার সে-বিষয়ে কথা বলা উচিত নয়;

তার কোনো অভিযোগের প্রক্রিয়া শুরু করা উচিত নয়;

তার অন্য কাউকে অবকাশ দিতে বলা উচিত নয়;

তার কোনো আনুষ্ঠানিক অভিযোগ করা উচিত নয়;

তার (অন্য ভিক্ষুকে) কোনো কিছু স্মরণ করতে বলা উচিত নয় (অর্থাৎ কোনো আনুষ্ঠানিক অভিযোগের ব্যাপারে জিজ্ঞাসাবাদ করা উচিত নয়);

তার ভিক্ষুদের সাথে বিবাদে যোগ দেওয়া উচিত নয়।

এসব বিধিনিষেধের ব্যাপারে অর্থকথাগুলোতে যে-সব মতামত রয়েছে সেগুলোর জন্য অধ্যায়-১৯ দেখুন।

কোনো তিরস্কার-দণ্ডপ্রাপ্ত ভিক্ষু যদি এসব নিষেধাজ্ঞার কোনোটি লঙ্ঘন করে তাহলে তার তিরস্কার-কর্মটি বাতিল করা যাবে না। Pv.V.3-এর অর্থকথা আরও যোগ করে যে, সে যদি সেগুলো পালনের কোনো ইচ্ছা না দেখায়, তাহলে সংঘ তাকে সাময়িক বহিষ্কার করতে পারে। (পদাবনতিকর্ম, নির্বাসনকর্ম ইত্যাদি সংঘকর্মের মাধ্যমে আরোপিত নিষেধাজ্ঞাগুলো অমান্য করলে সেই ভিক্ষুকেও সংঘ এমন সাময়িক বহিষ্কার করতে পারে।) তবে যদি তিরস্কার দণ্ডপ্রাপ্ত ভিক্ষু যদি নিষেধাজ্ঞাগুলো মেনে চলে (অর্থকথামতে, কমপক্ষে দশ থেকে বিশ দিন পর্যন্ত), সে তখন তিরস্কার দণ্ডকর্মটি বাতিল করার জন্য প্রার্থনা করতে পারে, আর সংঘ তখন সেটি তার জন্য বাতিল করতে পারে।

আরও শাস্তিকর্ম
এই সংঘকর্মটি বৌভিবি-১-এর অধ্যায়-১১-তে আলোচিত হয়েছে। আনুষ্ঠানিক নিয়মাবলির ক্ষেত্রে এটি তিরস্কারকর্ম থেকে কেবল তিনটি বিষয়ে পৃথক :

১) এটি মূলত সেই ভিক্ষুর জন্য, যে-কোনো একটি অপরাধের ব্যাপারে জিজ্ঞাসিত হয়ে প্রথমে আলোচ্য কাজটি করার কথা অস্বীকার করে এবং পরে শুধু চাপ প্রয়োগের পরে সে এটি করেছে বলে স্বীকার করে। তবে তিরস্কারকর্মের যোগ্য হওয়ার জন্য যে-সব বৈশিষ্ট্য আছে সেগুলো যে ভিক্ষুর মধ্যে দেখা যায় তার উপরও এই আরও-শাস্তিকর্মটি আরোপ করা যায়।

২) কোনো ভিক্ষুকে যে অপরাধের জন্য অভিযুক্ত করা হয়েছে সে আসলেই সেই অপরাধে অপরাধী হলে তার বিরুদ্ধে আনীত অভিযোগটি মিটমাটের ক্ষেত্রে এই আরও-শাস্তিকর্মটি কতটা আবশ্যক তা নিয়ে আপাত কিছু অসঙ্গতি রয়ে গেছে। চুৰ.২৩৬ নির্দেশ করে যে, এ ধরনের ঘটনার মিটমাটের ক্ষেত্রে এই সংঘকর্মটিই হচ্ছে একমাত্র পথ। অন্য কথায়, আলোচ্য ভিক্ষুটি যদি সত্যিই অপরাধে অপরাধী হয়, সংঘের তখন তার উপরে এই সংঘকর্মটি আরোপ করতে হবে। তবে চুৰ.২১০ থেকে দেখা যায় যে, সংঘ চাইলে তিরস্কারযোগ্য যে-কোনো ভিক্ষুর উপর এই দণ্ডকর্মটি আরোপ করতে পারে। এই আপাত অসঙ্গতি দূর করা যায় এই বলে যে, কোনো ভিক্ষু কেবল যদি কোনো অভিযোগকর্মের আনুষ্ঠানিক জিজ্ঞাসাবাদের পরে কোনো অপরাধ স্বীকার করে, তখন সেটি অত্যাবশ্যক কাজ, কিন্তু বাদবাকি ক্ষেত্রে সেটি ঐচ্ছিক।

৩) এই কর্মবাক্যের শব্দবিন্যাসটি তিরস্কার-কর্মবাক্যের শব্দবিন্যাস থেকে সামান্য পৃথক (পরিশিষ্ট ৪ দেখুন)।

পদাবনতি কর্ম
এখানে মূল কাহিনিটি হচ্ছে এমন :

সেই সময় সেয্যসক ভন্তে (সং.১-এর মূল কাহিনিটা দেখুন) ছিল অনভিজ্ঞ, অদক্ষ, যে বিভিন্ন ধরনের অপরাধে অপরাধী ছিল। সে গৃহীদের সাথে অশোভনভাবে মেলামেশা করে থাকত—আর তা এত বেশি হয়েছিল যে, ভিক্ষুরা তাকে পরিবাস দিতে দিতে বিরক্ত হয়ে উঠল, শুরুতে ফেরত পাঠাতে পাঠাতে বিরক্ত হয়ে উঠল, মানত্ত দিতে দিতে বিরক্ত হয়ে উঠল, এবং আহ্বান করতে করতে বিরক্ত হয়ে উঠল।

যে-সব বৈশিষ্ট্য থাকলে একজন ভিক্ষু পদাবনতির যোগ্য হয় সেগুলো, এবং তার উপর এই পদাবনতি-দণ্ডকর্ম আরোপের প্রক্রিয়াটি তিরস্কারকর্মের মতোই একই। তবে চুৰ.১১ থেকে দেখা যায়, এই সংঘকর্মটি হচ্ছে সেই ভিক্ষুর জন্য, যে বার বার সংঘাদিশেষ অপরাধ করে, এমনকি পরিবাস ইত্যাদি পালনের সময়েও। পদাবনতিপ্রাপ্ত হলে তার যে-সমস্ত বাধানিষেধ মান্য করতে হয় সেগুলো তিরস্কার দণ্ডপ্রাপ্ত ভিক্ষুর মতোই একই, তবে এর সাথে অতিরিক্ত একটি বিধি যোগ হয়েছে : তার অবশ্যই একজন আচার্যের অধীনে নির্ভরতা বা নিশ্রয় নিয়ে বাস করতে হবে। যদি সে তার বিধিনিষেধগুলো মেনে চলে, তাহলে তার পদাবনতি দণ্ডটা বাতিল করা যেতে পারে। সর্বনিম্ন কতটুকু সময় ধরে তার উপর এই বাধানিষেধগুলো আরোপিত থাকবে সে বিষয়ে অর্থকথাগুলো নিরব, তবে এ ক্ষেত্রে দশ থেকে বিশদিন মনে হয় খুব কম হয়ে যায়। বুদ্ধিমানের নীতি হবে এটি নিশ্চিত করা যেন তার নির্ভরতা নিয়ে থাকাটা কাজে দেয় এবং নির্ভরতামুক্ত হলে যেন সে আবার তার পুরোনো অভ্যাসগুলোতে ফিরে না যায়। যদি পদাবনতি তুলে নেওয়া হলে সে আবার তার পুরোনো অভ্যাসগুলোতে ফিরে যায়, তাহলে তাকে আবার পদাবনতি দণ্ড দেওয়া যায় এবং অনির্দিষ্ট সময়ের জন্য তাকে নির্ভরতা দিয়ে রেখে দেওয়া যায়।

নির্বাসনকর্ম
এখানে মূল কাহিনিটা সং.১৩-এর মতোই একই। যে-সব বৈশিষ্ট্য থাকলে একজন ভিক্ষু নির্বাসনকর্মের যোগ্য হয় সেগুলো তিরস্কারকর্মের মতোই একই। তবে সেগুলোর সাথে নিম্নোক্ত কয়েকটি বৈশিষ্ট্য বাড়তি যুক্ত হয়েছে :

সে কায়িকভাবে ঠাট্টা-তামাশা করে, কথার মাধ্যমে ঠাট্টা-তামাশা করে, কায়িক ও কথার মাধ্যমে ঠাট্টা-তামাশা করে [ অর্থকথা : এর মানে হচ্ছে সে খেলা বা ক্রীড়া করে—অধ্যায়-১০-এর কু-অভ্যাসগুলোর অংশে দেখুন ];

সে কায়িক অসদাচরণ, বাচনিক অসদাচরণ, কায়িক এবং বাচনিক অসদাচরণ করে [অর্থকথা : সে বিনয়বিধিগুলো লঙ্ঘন করে];

সে কায়িক আক্রমণাত্মকভাব, বাচনিক আক্রমণাত্মকভাব, কায়িক ও বাচনিক আক্রমণাত্মকভাব নিয়ে থাকে;

সে কায়িক মিথ্যা জীবিকায় [অর্থকথা : যেমন : সে ওষুধপত্র দিয়ে চিকিৎসা করে] নিযুক্ত থাকে, বাচনিক মিথ্যা জীবিকায় নিযুক্ত থাকে [অর্থকথা : যেমন : সে গৃহী লোকদের সংবাদ নিয়ে যায়], কায়িক ও বাচনিক মিথ্যা জীবিকায় নিযুক্ত থাকে।

নির্বাসনযোগ্য ভিক্ষুকে নির্বাসিত করার প্রক্রিয়াটি তিরস্কারকর্মের মতোই একই; নির্বাসিত হলে তার যে-সমস্ত বিধিনিষেধ পালন করতে হবে সেগুলো ঐ তিরস্কৃত ভিক্ষুর মতোই একই, সাথে একটা বাড়তি নিষেধাজ্ঞা আছে : নির্বাসনের আগে সে যে জায়গায় বাস করছিল সেখানে আর সে বাস করতে পারবে না। অর্থকথামতে এর মানে হচ্ছে, তার কেবল সেই বিহার ত্যাগ করলেই চলবে না, সেই সাথে এর আশেপাশের এলাকাও ত্যাগ করে যেতে হবে, এবং সেই এলাকার গৃহী লোকজনের সাথেও মেলামেশা করা চলবে না।

এই অধ্যায়ের অন্যান্য শৃঙ্খলাজনিত পদক্ষেপগুলোর সাথে এই নির্বাসনকর্মের একটি পার্থক্য হচ্ছে এটি নিয়ে পুরো একটি সংঘাদিশেষ বিধি—সং.১৩ আছে। সেখানে নির্বাসনদণ্ডপ্রাপ্ত ভিক্ষুটি যারা তাকে নির্বাসনকর্ম আরোপ করেছিল তাদেরকে সমালোচনা করছিল। সেই কাহিনির বিস্তারিত জানতে চাইলে সেই বিধির আলোচনাটা দেখুন।

নির্বাসিত ভিক্ষুটি যদি তার নিষেধাজ্ঞাগুলো মেনে চলে, তখন সে অনুরোধ করলে নির্বাসনদণ্ডটা বাতিল করা যেতে পারে। অর্থকথা এর সাথে যোগ করে যে, যদি সে তার আচরণ দিয়ে পরিবারগুলোকে দূষিত করার জন্য নির্বাসিত হয়ে থাকে, তাহলে নির্বাসনদণ্ড বাতিল করলেও তার সেই পরিবারগুলো থেকে দান গ্রহণ করা যাবে না। সেই পরিবারগুলো থেকে যদি দান গ্রহণ না করার কারণ সম্পর্কে জিজ্ঞাসা করা হয় তাহলে সে তাদেরকে এর কারণটা বলতে পারে। এরপর তারা যদি তাকে বুঝিয়ে বলে যে, তারা যে দান দিচ্ছে সেটি তার আগের আচরণের কারণে নয়, বরং সে এখন তার আচরণ সংশোধন করেছে এ কারণেই তারা এই দান দিচ্ছে, তখন সে সেই দান গ্রহণ করতে পারে।

সাময়িক বহিষ্কারকর্ম
যে ভিক্ষু কোনো একটি কাজ করেছে বলে স্বীকার করে যা অপরাধই বটে, কিন্তু সে তার কাজটাকে অপরাধ বলে গণ্য করতে অস্বীকার করে, অথবা যে ভিক্ষু কোনো একটি কাজ করেছে বলে স্বীকার করে যা অপরাধই বটে কিন্তু সে তার প্রতিকার করতে অস্বীকার করে, অথবা যে তার পাপদৃষ্টি (পাচি.৬৮-এর বিভঙ্গে বর্ণিত শর্তাবলি মোতাবেক) পরিত্যাগ করতে অস্বীকার করে, তার উপর সাময়িক বহিষ্কারকর্ম আরোপ করা যায়। ভিক্ষুকে সাময়িক বহিষ্কার করার প্রক্রিয়াটা তিরস্কারকর্মের মতোই একই। প্রশ্ন ওঠে, এ ক্ষেত্রে তাকে স্বীকার করানো মানে কী বুঝায়? সেটি কি এমন যে, ভিক্ষু প্রথমে তার অপকর্মকে স্বীকার করে ঠিকই, কিন্তু পরে সংঘের চাপে পড়ে সেটিকে অপরাধ হিসেবে মেনে নেয়? অথবা নাকি এর মানে হচ্ছে, চাপ দেয়ার পরেও সে কেবল তার অপকর্মটাকে স্বীকার করে কিন্তু সেটাকে অপরাধ বলে স্বীকার করে না? তবে মূল কাহিনিটা এ দুটোর মধ্যে শেষের মতটাকেই নির্দেশ করে, কারণ আলোচ্য ভিক্ষুটি (ছন্ন ভন্তে—সং.১২ দেখুন) অপরাধ স্বীকার করেছে বলে কোথাও উল্লেখ নেই। এই পর্যবেক্ষণটি মৰ.৩৯৮-এ আরও দৃঢ়ভাবে ফুটে উঠেছে কেননা এতে বলা হয়েছে যে, কোনো ভিক্ষু যদি কোনো কাজকে অপরাধ হিসেবে স্বীকার করে কিন্তু পরে অপরাধ হিসেবে গণ্য না করার জন্য সাময়িক বহিষ্কৃত হয়, তাহলে সেই সংঘকর্মটি ধর্মসম্মত নয়। প্রথম মতটির ক্ষেত্রে, অপরাধী সেখানে চাপে পড়ে তার অপরাধটি স্বীকার করেছে, ফলে তা আরও-শাস্তিকর্মের অধীনে চলে যায়।

চুৰ.৬৭-এর অর্থকথা বলে যে, এই সংঘকর্মের পূর্বশর্ত হিসেবে বিবাদ সৃষ্টিকারী হওয়ার বিষয়টি সে-সব ক্ষেত্রে প্রযোজ্য যেখানে আলোচ্য ভিক্ষুটি তার অপরিত্যক্ত দৃষ্টিকে বিবাদ সৃষ্টি করার ভিত্তি হিসেবে ব্যবহার করে।

সাময়িক বহিষ্কৃত ভিক্ষুর উপরে আরোপিত নিষেধাজ্ঞাগুলো তিরস্কার দণ্ডপ্রাপ্ত ভিক্ষুর মতোই একই, শুধু একটা ব্যতিক্রম হচ্ছে তাকে বলা হয় যে, ভিক্ষুসংঘের সাথে তার মেলামেশা (সম্ভোগ) থাকতে পারবে না। এর মানে হচ্ছে :

তার কোনো নিয়মিত ভিক্ষুর বন্দনাতে সম্মতি দেওয়া উচিত নয়, অভিবাদন জানানোর জন্য উঠতে দেওয়া উচিত নয়, অঞ্জলিবদ্ধ হয়ে প্রণাম জানাতে দেওয়া উচিত নয়, শ্রদ্ধাসুলভ কাজ করতে দেওয়া উচিত নয়, তার জন্য আসন আনতে দেওয়া উচিত নয়, তার বিছানাপত্র আনতে দেওয়া উচিত নয়, পা-ধোয়ার পানি আনতে দেওয়া উচিত নয়, পাদানি এবং পাপোশ আনতে দেওয়া উচিত নয়, তার ছাবেক ও চীবর গ্রহণ করতে দেওয়া উচিত নয়; গোসলের সময় তার পিঠ ডলতে দেওয়া উচিত নয়;

তার কোনো নিয়মিত ভিক্ষুকে শীলের ত্রুটি, আচরণে ত্রুটি, দৃষ্টিগত ত্রুটি অথবা জীবিকার ত্রুটির কারণে অভিযোগ করা উচিত নয়;

তার ভিক্ষুর সাথে ভিক্ষুর ভাঙনের কারণ হওয়া উচিত নয়;

তার গৃহীর অথবা অন্য ধর্মের সদস্যের বৈশিষ্ট্যসূচক (প্রতীক-সংবলিত) কাপড় পরা উচিত নয়; তার অন্য ধর্মের সদস্যদের সাথে মেলামেশা করা উচিত নয়; তার ভিক্ষুদের সাথেও মেলামেশা করা উচিত নয় (অর্থাৎ যদিও ভিক্ষুদের সাথে তার কোনো মেলামেশা নেই, তার তবুও নিজেকে ভিক্ষু পরিচয় দেওয়া উচিত); তার ভিক্ষুশীলে নিজেকে প্রশিক্ষিত করা উচিত;

তার কোনো আবাস বা অনাবাসে কোনো নিয়মিত ভিক্ষুর সাথে এক ছাদের নিচে থাকা উচিত নয় (এখানে আবাস বলতে আপাতদৃষ্টিতে লোকজনের থাকার জন্য নির্মিত বাড়িকে বুঝায়; অনাবাস বলতে অন্যান্য বাড়ি বা ভবন);

কোনো নিয়মিত ভিক্ষুকে দেখলে তার আসন থেকে ওঠা উচিত; তার ভেতরে বা বাইরে (অর্থকথামতে, বিহারের ভেতরে বা বাইরে) কোনো নিয়মিত ভিক্ষুর কাছে যেচে গিয়ে কথা বলা উচিত নয়।

পাচি.৬৯ এই মেলামেশা করা'র অর্থকে আরও বাড়িয়ে নিয়ে বলে যে, সাময়িক বহিষ্কৃত কোনো ভিক্ষুর সাথে যে ভিক্ষু ধর্ম বা বস্তুসামগ্রী ভাগাভাগি করার মাধ্যমে বা লেনদেনের মাধ্যমে মেলামেশা করে, তার পাচিত্তিয় অপরাধ হয়। এটি আরও বলে যে, সাময়িক বহিষ্কৃত ভিক্ষুকে যে নিয়মিত ভিক্ষু কোনো সংঘকর্মে অন্তর্ভুক্ত করে, তার পাচিত্তিয় অপরাধ হয়। এর মানে হচ্ছে, সাময়িক বহিষ্কৃত ভিক্ষু তার বহিষ্কারের সময়টাতে অন্যান্য ভিক্ষুদের সাথে সম-সম্পর্কে থাকে না। অর্থাৎ সে কোনো সংঘকর্মে অংশ নিতে পারবে না।

সাময়িক বহিষ্কৃত ভিক্ষুটি যদি উপরোক্ত নিষেধাজ্ঞাগুলো মেনে চলে, সংঘ তখন তার অনুরোধে সাময়িক বহিষ্কারদণ্ডটি বাতিল করতে পারে। পাপদৃষ্টি অপরিত্যাগের কারণে সাময়িক বহিষ্কৃত ভিক্ষুর ক্ষেত্রে পিটক একটি বাড়তি কথা যোগ করেছে : সে যদি সাময়িক বহিষ্কৃত অবস্থায় থাকাকালীন সময়ে চীবর ত্যাগ করে, তাহলে সংঘের সেই সাময়িক বহিষ্কারদণ্ডটা বাতিল করা উচিত।

সাময়িক বহিষ্কারকর্ম হচ্ছে সবচেয়ে গুরুতর শৃঙ্খলাজনিত সংঘকর্ম, কেননা এটি বহিষ্কৃত ভিক্ষুকে কেবল মেলামেশা করা থেকেই বঞ্চিত করে না, এটি আবার তাকে এমন একটি অবস্থানে ফেলে দেয় যেখানে সে যদি অনুসারী লাভ করতে পারে তাহলে সে সেই সংঘের সাথে একটি দীর্ঘস্থায়ী আলাদা সম্পর্ক বা আলাদা নিকায় গড়ে তোলার মূল নায়ক হিসেবে কাজ করতে পারে (পরিশিষ্ট ৫ দেখুন)। যেহেতু এমন বহিষ্কার সরাসরি বিবাদের বিষয়গুলোকে স্পর্শ করে, অর্থাৎ কোনটি ধর্ম এবং কোনটি অধর্ম, কোনটি অপরাধ এবং কোনটি অনপরাধ এসব বিষয়গুলোকে স্পর্শ করে, তাই এটি বিবাদ বা দ্বন্দ্বকে আরও দীর্ঘায়িত করতে পারে, এমনকি তা সংঘভেদের দিকেও গড়াতে পারে। তাই এটি হালকাভাবে সম্পাদন করা উচিত নয়। মৰ.৪৫৩-৪৫৪-তে বলা আছে, অপরাধ না দেখার জন্য সাময়িকভাবে বহিষ্কৃত একজন ভিক্ষু একজন অনুসারী লাভ করেছে জেনে বুদ্ধ কীভাবে প্রথমে সেই ভিক্ষুকে সাময়িক বহিষ্কারকারী ভিক্ষুদের কাছে গিয়েছিলেন এবং তাদেরকে কোনো ভিক্ষুকে বহিষ্কার করার বিপদগুলো সম্পর্কে ভেবে দেখতে বলেছিলেন, কেননা এতে তারা কেবল তার সাথে মেলামেশা থেকেই বঞ্চিত হবে না, বরং এই বহিষ্কারের কাজটি সংঘের মধ্যে দ্বন্দ্ব বা সংঘভেদের কারণ হয়ে উঠতে পারে। এরপর তিনি বহিষ্কৃত ভিক্ষুর অনুসারীদের কাছে গিয়েছিলেন এবং তাদেরকেও একইভাবে ভেবে দেখতে বলেছিলেন। তিনি এর সাথে আরও বলেছিলেন যে, সংঘভেদ কতটুকু গুরুতর হতে পারে তা বুঝলে সেই ভিক্ষুর অপরাধ স্বীকার করা উচিত, এমনকি সেটি যদি কেবল অন্যদের প্রতি শ্রদ্ধার খাতিরে হয় তবুও অপরাধ স্বীকার করা উচিত, যাতে এই বহিষ্কারকর্ম তার নিজের জন্য তো বটেই, সংঘের জন্যও যে বিপজ্জনক হয়ে ওঠে তা এড়ানো যায়।

গৃহীদের সাথে সম্পর্ক
এ ক্ষেত্রে বিচার করার জন্য দুটো শৃঙ্খলামূলক কাজ রয়েছে :

মিটমাটকর্ম (পটিসরণীয-কম্ম)

পাত্র-উল্টানোকর্ম (পত্ত-নিক্কুজ্জ-কম্ম)

মিটমাটকর্ম
এখানে মূল কাহিনিটা বেশ লম্বা। তবে পিটিএসের সংস্করণে এর কিছু ঘটনা বাদ পড়ে গেছে। তাই কাহিনিটা এখানে সম্পূর্ণ উল্লেখ করার প্রয়োজন আছে। এখানে আমি থাই সংস্করণকে অনুসরণ করেছি যেটা পিটিএস সংস্করণ থেকে কিছু কিছু বর্ণনার ক্ষেত্রে ভিন্ন :

সেই সময়ে সুধম্ম ভন্তে বাস করতেন মচ্ছিকাসণ্ডে, চিত্ত গৃহপতির বিহারে। তিনি ছিলেন নতুন নির্মাণকাজের দেখাশোনাকারী, তিনি প্রতিনিয়ত সেখানে ভোজন লাভ করতেন। যখনই চিত্ত কোনো সংঘ, দল, অথবা কোনো ব্যক্তিকে আমন্ত্রণ করত (ভোজনের জন্য), সুধম্ম ভন্তের সাথে পরামর্শ না করে সে তা করত না।

তখন অনেক স্থবির ভিক্ষু কাশীর মধ্য দিয়ে ভ্রমণ করতে করতে মচ্ছিকাসণ্ডে পৌঁছেছিলেন। তাদের মধ্যে ছিলেন সারিপুত্র ভন্তে, মহামোগ্গলায়ন ভন্তে, মহাকচ্চান ভন্তে, মহাকোট্ঠিত ভন্তে, মহাকপ্পিন ভন্তে, চুন্দ ভন্তে, অনুরুদ্ধ ভন্তে, রেৰত ভন্তে, উপালি ভন্তে, আনন্দ ভন্তে, রাহুল ভন্তে। চিত্ত শুনল, 'তারা বলাবলি করছে স্থবির ভিক্ষুরা নাকি মচ্ছিকাসণ্ডে এসেছেন।' তাই সে স্থবির ভিক্ষুদের কাছে গেল এবং সেখানে পৌঁছে তাদেরকে মাথা নত করে বন্দনা করে একপাশে বসল। সেখানে বসলে সারিপুত্র ভন্তে তাকে ধর্মকথার মাধ্যমে নির্দেশনা দিলেন, উদ্বুদ্ধ করলেন, অনুপ্রেরণা যোগালেন, উৎসাহ যোগালেন। এরপর চিত্ত সারিপুত্র ভন্তের ধর্মদেশনার মাধ্যমে নির্দেশিত হয়ে, উদ্বুদ্ধ হয়ে, অনুপ্রাণিত হয়ে, উৎসাহিত হয়ে স্থবির ভিক্ষুদেরকে বলল, 'ভন্তেগণ, স্থবির ভিক্ষুগণ আমার কাছ থেকে আগামীকাল আগন্তুক ভোজনে সম্মতি দিন।'

স্থবির ভিক্ষুরা নিরব থেকে সম্মতি দিলেন। চিত্ত গৃহপতি স্থবির ভিক্ষুদের নিরব সম্মতি উপলব্ধি করে তার আসন থেকে উঠে দাঁড়াল, তাদেরকে বন্দনা করে, এবং তাদের চারপাশে প্রদক্ষিণ করল, এবং তাদেরকে ডানে রেখে সেখান থেকে চলে এসে এরপর সুধম্ম ভন্তের কাছে গেল। সেখানে পৌঁছে সুধম্ম ভন্তেকে বন্দনা করে সে একপাশে দাঁড়াল। সেখানে দাঁড়িয়ে সে সুধম্ম ভন্তেকে বলল, 'ভন্তে, স্থবিরদের সাথে আমার কাছ থেকে আগামীকালের ভোজনের জন্য সম্মত হোন।'

সুধম্ম ভন্তে ভাবলেন, 'আগে চিত্ত যখনই কোনো সংঘ, দল অথবা কোনো ব্যক্তিকে ভোজনের আমন্ত্রণ করত, আমার সাথে পরামর্শ না করে সে তা করত না। কিন্তু এখন আমার সাথে পরামর্শ না করেই সে স্থবির ভিক্ষুদেরকে আমন্ত্রণ করেছে। এই চিত্ত এখন দূষিত; সে এখন আমার ব্যাপারে নির্লিপ্ত, আমাকে আর গ্রাহ্য করে না।' এই ভেবে সুধম্ম ভন্তে তখন চিত্তকে বললেন, 'না গৃহপতি। আমি এতে সম্মত নই।'

এরপর দ্বিতীয়বার... তৃতীয়বার, চিত্ত সুধম্ম ভন্তেকে বলল, 'ভন্তে, স্থবিরদের সাথে আমার কাছ থেকে আগামীকালের ভোজনের জন্য সম্মত হোন।'

দ্বিতীয়বার... তৃতীয়বারও সুধম্ম ভন্তে চিত্তকে বললেন, 'না গৃহপতি। আমি এতে সম্মত নই।'

এরপর চিত্ত ভাবল, 'সুধম্ম ভন্তে সম্মত হোন বা না হোন, তাতে আমার কি?' এরপর সে সুধম্ম ভন্তেকে বন্দনা করে তার চারপাশে প্রদক্ষিণ করে তাকে ডানে রেখে চলে গেল।

এরপর চিত্ত রাতের শেষে স্থবিরদের জন্য ভালো ভালো খানাপিনা অর্থাৎ প্রধান ও অপ্রধান খাদ্য প্রস্তুত করল। এদিকে সুধম্ম ভন্তে 'স্থবির ভিক্ষুদের জন্য চিত্ত কী কী প্রস্তুত করেছে তা দেখতে গেলে কেমন হয়?' এই ভেবে ভোরে উঠে চীবর পরে নিয়ে, ছাবেক ও দোয়াজিক সাথে করে চিত্তের বাড়িতে গেলেন। সেখানে তিনি একটি পেতে রাখা আসনে বসে পড়লেন। চিত্ত গৃহপতি তার কাছে গিয়ে বন্দনা করে একপাশে বসল। সেখানে বসলে সুধম্মা ভন্তে তাকে বললেন, 'গৃহপতি, তুমি তো অনেক খানাপিনার আয়োজন করেছ, কিন্তু একটামাত্র জিনিস বাদ পড়ে গেছে : তিলের পিঠা (sesame-sucks)।'

'ভন্তে, বুদ্ধের দেশনাতে অনেক সম্পদ খুঁজে পাওয়া যায়, অথচ আপনি কেবল তিলের পিঠা (sesame-sucks) উল্লেখ করলেন। ভন্তে, একবার ডেকানের কিছু ব্যবসায়ী পূর্ব জেলায় গিয়েছিল, আর সেখান থেকে তারা একটি মুরগি আনল। মুরগিটি একটি কাকের সাথে মিলিত হলো এবং একটি মুরগির বাচ্চার জন্ম দিল। সেই মুরগির বাচ্চাটি যখনই কাকের মতো ডাকাডাকি করতে চাইত, সেটি 'ক-অ-অ-ক-ডুডল-ডু' বলে ডেকে উঠত। যখনই এটি মোরগের মতো ডাকাডাকি করতে চাইত, সেটি 'ক-অ-অ-ক-ডুডল-ডু' বলে চিৎকার করত। একইভাবে ভন্তে, বুদ্ধের দেশনায় অনেক সম্পদ খুঁজে পাওয়া যায়, অথচ আপনি কেবল তিলের পিঠা (sesame-sucks) উল্লেখ করলেন।'

'গৃহপতি, তুমি আমাকে অপমান করছ। তুমি আমাকে গালাগালি করছ। এটি তোমার বিহার, গৃহপতি। আমি এই বিহার ত্যাগ করছি।'

'ভন্তে, আমি আপনাকে অপমান করছি না। আমি আপনাকে গালাগালি করছি না। আর্য সুধম্ম মচ্ছিকাসণ্ডের এই রমণীয় আম্রবনে অবস্থান করুন। আমি আর্য সুধম্মের চীবর, পিণ্ড, আবাস ও ওষুধপত্র যা যা লাগে তার ব্যবস্থা করব।'

দ্বিতীয়বার সুধম্ম ভন্তে চিত্ত গৃহপতিকে বললেন, 'গৃহপতি, তুমি আমাকে অপমান করছ। তুমি আমাকে গালাগালি করছ। এটি তোমার বিহার, গৃহপতি। আমি এই বিহার ত্যাগ করছি।'

'ভন্তে, আমি আপনাকে অপমান করছি না। আমি আপনাকে গালাগালি করছি না। আর্য সুধম্ম মচ্ছিকাসণ্ডের এই রমণীয় আম্রবনে অবস্থান করুন। আমি আর্য সুধম্মের চীবর, পিণ্ড, আবাস ও ওষুধপত্র যা যা লাগে তার ব্যবস্থা করব।'

তৃতীয়বারও সুধম্ম ভন্তে চিত্ত গৃহপতিকে বললেন, 'গৃহপতি, তুমি আমাকে অপমান করছ। তুমি আমাকে গালাগালি করছ। এটি তোমার বিহার, গৃহপতি। আমি এই বিহার ত্যাগ করছি।'

'আর্য সুধম্ম কোথায় যাবেন?'

'আমি শ্রাবস্তীতে যাব, ভগবানকে দেখতে যাব।'

'তাহলে ভন্তে আপনার ও আমার মধ্যে যে-সব কথাবার্তা হয়েছে সেগুলো সবই ভগবানকে জানাবেন। এটি কোনো আশ্চর্যের বিষয় হবে না যে আর্য সুধম্ম আরেকবার মচ্ছিকাসণ্ডে ফিরে আসবেন।'

[সুধম্ম ভন্তে এরপর তার জিনিসপত্র গুছিয়ে নিয়ে বুদ্ধের সাথে দেখা করতে গেলেন। চিত্তকে অপমান করার জন্য বুদ্ধ তাকে তিরস্কার করলেন, এবং মচ্ছিকাসণ্ডে ফিরে গিয়ে চিত্তের কাছে ক্ষমা চাইতে বাধ্য করার জন্য সংঘকে তার উপর একটি মিটমাটকর্ম আরোপ করতে বললেন।] (চুৰ.৩৩-৩৫)

সংঘ চাইলে নিম্নোক্ত যে-কোনো একটি বৈশিষ্ট্যসম্পন্ন ভিক্ষুর উপর মিটমাটকর্ম আরোপ করতে পারে :

ক) সে গৃহীদের পার্থিব লোকসানের জন্য প্রচেষ্টা চালায়, গৃহীদের অনিষ্টের জন্য, গৃহীদের অনাবাসের জন্য প্রচেষ্টা চালায় (যাতে তারা কোনো একটি নির্দিষ্ট জায়গায় বাস করতে না পারে); সে গৃহীদেরকে অপমান করে এবং তিরস্কার করে; সে গৃহীর সাথে গৃহীর ভাঙন সৃষ্টি করায়।

খ) সে গৃহীদের কাছে বুদ্ধের অগুণ বলে, ধর্মের অগুণ বলে, সংঘের অগুণ বলে, গৃহীদেরকে কোনো হীন বা নিচ কোনো কিছুর ব্যাপারে হাসিঠাট্টা বা অবজ্ঞাসূচক কথাবার্তা বলে, গৃহীদেরকে দেওয়া কোনো ন্যায়সঙ্গত কথা রাখে না বা তাদেরকে দেওয়া প্রতিজ্ঞা পূরণ করে না [অর্থকথা : এর মধ্যে আছে বর্ষাবাসের আমন্ত্রণ গ্রহণ করা অথবা এ জাতীয় অন্যান্য প্রতিজ্ঞা]।

মিটমাটকর্ম আরোপের প্রক্রিয়াটি তিরস্কারকর্মের মতোই একই। কোনো ভিক্ষুর উপর এই দণ্ডকর্ম আরোপিত হলে তাকে ঐ তিরস্কারদণ্ডপ্রাপ্ত ভিক্ষুর মতোই একই কর্তব্যগুলো পালন করতে হয়, আর সেই সাথে আছে একটি গুরুত্বপূর্ণ বাড়তি কর্তব্য। সেটি হচ্ছে, যে গৃহী ব্যক্তি বা ব্যক্তিদের প্রতি সে অন্যায় করেছে তার অবশ্যই তাদের কাছে গিয়ে ক্ষমা চাইতে হবে। নিয়মটি হচ্ছে এ রকম : প্রথমে সেই গৃহী ব্যক্তির বাড়িতে যাওয়ার সময় তার সঙ্গী হিসেবে অন্য একজন ভিক্ষুকে যাওয়ার জন্য আনুষ্ঠানিকভাবে নির্ধারণ করা হয়। এখানে বুদ্ধিমানের নীতি হবে এমন একজন ভিক্ষুকে তার সঙ্গী হিসেবে বেছে নেওয়া যার ঐ গৃহী ব্যক্তির বা লোকদের সাথে বন্ধুত্বপূর্ণ সম্পর্ক রয়েছে।

১) তারা সেখানে পৌঁছালে অপরাধী ভিক্ষুর সেই গৃহী ব্যক্তির কাছ থেকে ক্ষমা চাওয়া উচিত এই বলে : 'গৃহপতি, আমাকে ক্ষমা করুন। আমি আপনার সাথে শান্তি স্থাপন করছি। (অথবা : আমি আপনার সাথে সৌহার্দ্যপূর্ণ সম্পর্কে আছি।)' গৃহী ব্যক্তিটি যদি তাকে ক্ষমা করে, তো ভালো।

২) ক্ষমা না করলে সঙ্গী ভিক্ষুর বলা উচিত, 'গৃহপতি, এই ভিক্ষুকে ক্ষমা করুন। সে আপনার সাথে শান্তি স্থাপন করছে।' তখন গৃহী ব্যক্তিটি যদি তাকে ক্ষমা করে, তো ভালো।

৩) ক্ষমা না করলে সঙ্গী ভিক্ষুর বলা উচিত, 'গৃহপতি, এই ভিক্ষুকে ক্ষমা করুন। আমি আপনার সাথে শান্তি স্থাপন করছি।' তখন গৃহী ব্যক্তিটি যদি তাকে ক্ষমা করে, তো ভালো।

৪) ক্ষমা না করলে সঙ্গী ভিক্ষুর বলা উচিত, 'গৃহপতি, সংঘের অনুরোধে আপনি এই ভিক্ষুকে ক্ষমা করুন।' তখন গৃহী ব্যক্তিটি যদি তাকে ক্ষমা করে, তো ভালো।

৫) ক্ষমা না করলে সেই গৃহী ব্যক্তির দৃষ্টিসীমা অথবা শ্রবণসীমার বাইরে না গিয়ে অপরাধী ভিক্ষুর চীবর একাংশ করে হাঁটু গেড়ে বসে অঞ্জলিবদ্ধ হয়ে সঙ্গী ভিক্ষুর কাছে তার অপরাধ স্বীকার করা উচিত।

অপরাধী ভিক্ষু যখন ১-৪ নং ধাপের কোনো একটিতে গৃহী ব্যক্তির ক্ষমা লাভ করে, অথবা ৫ নং ধাপে সেই গৃহী ব্যক্তির উপস্থিতিতে তার অপরাধ স্বীকার করে, এবং তার অন্যান্য বিধিনিষেধগুলো যথাযথভাবে পালন করে, তখন তার অনুরোধে সংঘ সেই মিটমাট দণ্ডকর্ম প্রত্যাহার করে নিতে পারে।

ছাবেক উল্টানোকর্ম
এটি হচ্ছে কোনো নির্দিষ্ট ব্যক্তির কাছ থেকে দান গ্রহণ করতে অস্বীকার করার প্রতীকী কথা। এই সংঘকর্মের মূল কাহিনিটা সং.৮-এর মূল কাহিনিটির ভিন্নরূপ। মেত্তিয ও ভুম্মজের অনুসারীরা ৰড্ঢ লিচ্ছৰিকে উস্কানি দেয় এবং দব্ব মল্লপুত্র ভন্তে তার স্ত্রীকে ধর্ষণ করেছে বলে অভিযোগ করতে বলে। (তারা কোনো সৃজনশীলতা দেখায় নি এবং সং.৮-এর মূল কাহিনিতে মেত্তিযা ভিক্ষুণীকে যে কথাগুলো শিখিয়ে দিয়েছিল, এখানেও তারা ৰড্ঢ লিচ্ছৰিকে ঐ একই কথার মাধ্যমে অভিযোগ করার নির্দেশ দিয়েছে : 'যে আবাস আতঙ্কহীন, উপদ্রবহীন, বিপদহীন ছিল, এখন সেই আবাস ভয়সংকুল, উপদ্রবপূর্ণ, বিপদে পূর্ণ। যেখানে ছিল শান্ত পরিবেশ, এখন সেখানে ঝড়ো হাওয়া। পানি যেন এখন টগবগ করে ফুটছে। আমার স্ত্রী আর্য দব্ব মল্লপুত্র কর্তৃক ধর্ষিত হয়েছে।') বুদ্ধ তখন সংঘের একটি সভা আহ্বান করলেন, সেখানে দব্ব ভন্তে—যিনি সাত বছর বয়সে অর্হত্ত্ব লাভ করেছিলেন—সত্য কথাই বলেছিলেন, 'জন্মের পর থেকে আমি স্বপ্নেও যৌনমিলন করেছি বলে জানি না, আর জাগ্রত অবস্থায় তো নয়ই।' বুদ্ধ এরপর সংঘকে ৰড্ঢের প্রতি ছাবেক উল্টো করতে নির্দেশ দিলেন, যাতে ভিক্ষুদের কেউই তার সাথে মেলামেশা করতে না পারে। (অর্থকথামতে, এর মানে হচ্ছে তার বাড়ি থেকে কোনো ভিক্ষু দান গ্রহণ করবে না।) আনন্দ ভন্তে পরদিন পিণ্ডচারণে গিয়ে ৰড্ঢের বাড়িতে থেমে তাকে জানালেন যে, সংঘ তার প্রতি ছাবেক উল্টো করে দিয়েছে। এই খবর শুনে ৰড্ঢ মূর্ছা গেল। জ্ঞান ফিরে পেয়ে এরপর সে তার আত্মীয়স্বজনসহ বুদ্ধের কাছে দোষস্বীকার করতে গেল। বুদ্ধ তার দোষস্বীকারটা অনুমোদন করলেন এবং সংঘকে ৰড্ঢের প্রতি ছাবেক সোজা করতে বললেন যাতে ভিক্ষুরা তার সাথে আগের মতো মেলামেশা করতে পারে।

সংঘ চাইলে নিম্নোক্ত আটটি বৈশিষ্ট্যের কোনো একটি আছে এমন ব্যক্তির প্রতি ছাবেক উল্টো করতে পারে :

সে ভিক্ষুদের বস্তুগত লোকসানের প্রচেষ্টা চালায়;

সে ভিক্ষুদের ক্ষতির প্রচেষ্টা চালায়;

সে ভিক্ষুদের অবাসের প্রচেষ্টা চালায় (অর্থাৎ যাতে তারা কোনো একটা জায়গায় বাস করতে না পারে);

সে ভিক্ষুদেরকে অপমান ও তিরস্কার করে;

সে ভিক্ষুদেরকে ভিক্ষুদের থেকে বিচ্ছিন্ন হওয়ার কারণ হয়;

সে বুদ্ধের অগুণ বলে;

সে ধর্মের অগুণ বলে;

সে সংঘের অগুণ বলে।

অর্থকথা আরও যোগ করে যে, কোনো গৃহী ব্যক্তি এসব বিষয়ের কোনো একটি করলে সে ছাবেক উল্টোকর্ম পাওয়ার যোগ্য। এই আটটি কাজের সবগুলোই যে করতে হবে এমন কোনো প্রয়োজন নেই, একটা করলেও হবে।

অন্যান্য শৃঙ্খলামূলক দণ্ডকর্মগুলোতে (এবং সাধারণত বেশির ভাগ সংঘকর্মে) সংঘকর্ম চলাকালে সেই সংঘকর্মের লক্ষ্যবস্তু যে ব্যক্তি, তার উপস্থিতির দরকার হয়, কিন্তু এই দণ্ডকর্মের ক্ষেত্রে তার দরকার হয় না। অর্থকথামতে, সংঘকর্মটি সীমার মধ্যে অথবা সীমার বাইরেও করা যাবে, সেটি আপাতদৃষ্টিতে এই বিষয়টিকেই বুঝাচ্ছে। অর্থাৎ যে সীমার মধ্যে সংঘ সম্মিলিত হয়েছে, গৃহী ব্যক্তিটির সেই সীমার মধ্যে উপস্থিত থাকার প্রয়োজন হয় না।

এখানে প্রক্রিয়াটি হচ্ছে এমন : সংঘসভায় সম্মিলিত হয় এবং কর্মবাক্যটিতে সম্মতি দেয়। কর্মবাক্যটি হচ্ছে একটি প্রস্তাব ও একটি ঘোষণা-সংবলিত, যার দ্বারা সেই গৃহী ব্যক্তির খারাপ কাজটি ব্যাখ্যা করা হয় এবং ঘোষণা করা হয় যে, সংঘ তার প্রতি ছাবেক উল্টো করছে, এখন থেকে তার ও সংঘের মাঝে কোনো মেলামেশা থাকবে না। (এখানে এবং অন্যান্য জায়গাতেও মেলামেশা বলতে সম্ভোগ শব্দটিকে বুঝিয়েছে, আক্ষরিকভাবে যার মানে হচ্ছে 'একসাথে ভোগ করা' বা 'সম্পদ ভাগাভাগি করা'। ভিক্ষুর পিণ্ড গ্রহণকে বর্ণনা করতে গিয়ে এই শব্দটির ব্যবহারকে ঘিরে একটি দারুণ নৃতাত্ত্বিক গবেষণামূলক প্রবন্ধ লেখা যেত।) অর্থকথা আরও যোগ করে যে, সংঘের এরপর অন্যান্য সংঘকেও জানানো উচিত যে, তারাও আলোচ্য গৃহী ব্যক্তির বাড়ি থেকে পিণ্ড বা অন্যান্য দান গ্রহণ করতে পারবে না। আর মূল কাহিনি থেকে যেমনটা দেখা যায়, সেই গৃহী ব্যক্তিকে এই সংঘকর্মের ব্যাপারে জানানো উচিত।

গৃহী ব্যক্তিটি যদি তার আচরণ সংশোধন করে, অর্থাৎ যে-কাজের জন্য তার প্রতি ছাবেক উল্টো করা হয়েছিল সে-রকম কাজ করা বন্ধ করে এবং ছাবেক উল্টো করার যোগ্য অন্য কোনো কাজ করা শুরু না করে, তাহলে সংঘ তার প্রতি ছাবেক সোজা করতে পারে। এই প্রক্রিয়াটি হচ্ছে এমন : আলোচ্য গৃহী ব্যক্তিটি ভদ্র পোশাক পরে নিয়ে সংঘের কাছে যায় এবং নতশিরে বন্দনা করে হাত অঞ্জলিবদ্ধ করে বুকের উপর হৃদয়ের কাছে ধরে রেখে ছাবেক সোজা করার জন্য আনুষ্ঠানিক অনুরোধ করে। অর্থকথা এর সাথে যোগ করে যে, গৃহী ব্যক্তিটির সেই অনুরোধ তিনবার করা উচিত এবং এরপর কর্মবাক্য আবৃত্তির সময়ে তার সংঘের সভা থেকে হস্তপাশের আওতার বাইরে চলে যাওয়া উচিত, যদিও এই শেষোক্ত ধাপটির খুব একটা প্রয়োজন আছে বলে পিটকে এমন কোনো নির্দেশনা নেই। আবৃত্তির পরে ভিক্ষুরা আবার সেই ব্যক্তির বাড়ি থেকে দান গ্রহণ করতে পারে। সংঘের মনে হয় অন্যান্য সংঘকেও ছাবেক আবার সোজা করার কথা জানানোর একটা দায়বদ্ধতা আছে।

অন্যান্য শৃঙ্খলামূলক পদক্ষেপ
চুৰ.৩৩৬-৩৩৮ একটি কাহিনির বর্ণনা করে, যেখানে দেবদত্ত ভন্তে সংঘপ্রধানের দায়িত্ব চাওয়াতে বুদ্ধ তাকে তিরস্কার করেছিলেন। এরপর বুদ্ধ সংঘকে নির্দেশ দিলেন, সংঘ যেন রাজগৃহের জনসাধারণকে একটা কথা জানিয়ে দেওয়ার জন্য সারিপুত্র ভন্তেকে নির্বাচিত করে। তাদেরকে এই কথা জানিয়ে দিতে হবে যে, দেবদত্ত এখন একজন বদলে যাওয়া ব্যক্তি, তার কর্মকাণ্ডে আর সংঘের ইচ্ছার প্রতিফলন নেই। যদিও অনুচ্ছেদটিতে সংঘ কর্তৃক নির্বাচিত করার জন্য একটি কর্মবাক্য আছে যেটাকে বলা হয় প্রকাশনীয়-কর্ম (পকাসনীয-কম্ম), কিন্তু এতে এই সংঘকর্মটি সম্পাদনের সাধারণ একটি নিয়ম গড়ে তোলার জন্য প্রয়োজনীয় অন্য কোনো ব্যাখ্যা দেওয়া হয় নি। অর্থাৎ সংঘকর্মের লক্ষ্যবস্তু করতে হলে আলোচ্য ভিক্ষুটির বৈশিষ্ট্য কী কী থাকতে হবে, কীভাবে তার আচরণ করা উচিত এসবের কোনো কিছুরই উল্লেখ নেই। আর এই সংঘকর্মটি প্রত্যাহার করার কোনো অনুমোদনও দেওয়া নেই। তাই মনে হয় এটি একটি ওয়ান-টাইম ঘটনা, যা একবারই ঘটেছে এবং সেটাকে সংঘের শৃঙ্খলামূলক পদক্ষেপগুলোর মধ্যে অন্তর্ভুক্ত করা যাবে না।

একইভাবে, দীর্ঘ-নিকায়ের মহাপরিনির্বাণ-সূত্রে একটি কাহিনি আছে যেখানে বুদ্ধ পরিনির্বাণের সামান্য আগে ছন্ন ভন্তেকে ব্রহ্মদণ্ড আরোপ করেছিলেন। তিনি এই ব্রহ্ম-দণ্ডকে নির্দেশ করেছিলেন এই বলে, 'ছন্ন যা খুশি বলতে পারে কিন্তু ভিক্ষুদের তার সাথে কোনো কথা বলা যাবে না, তাকে নির্দেশনা দেওয়া যাবে না, অথবা তাকে তিরস্কার করা যাবে না।' এটি হচ্ছে অন্যের কাছ থেকে শাসন বা তিরস্কার গ্রহণ করার জন্য ছন্ন ভন্তের অহংকারমূলক অনিচ্ছার একটি জবাব (সং.১২ ও পাচি.১২-এর মূল কাহিনিগুলো দেখুন)। এই দণ্ডকর্ম কীভাবে ছন্ন ভন্তেকে পরম অর্হত্ত্ব লাভের দিকে নিয়ে গিয়েছিল তার দুটো কাহিনি পিটকে আছে। চুৰ.৪৪৫-এ বলা হয়েছে যে, দণ্ডকর্ম প্রাপ্তির কথা শুনে ছন্ন ভন্তে মূর্ছা গিয়েছিলেন। এরপর নিরিবিলিতে গিয়ে, 'মনোযোগী, উদ্যমী এবং দৃঢ়সঙ্কল্পবদ্ধ হয়ে তিনি এই ব্রহ্মচর্যজীবনের পরম লক্ষ্যতে উপনীত হলেন,' এবং অর্হৎ হয়ে গেলেন। এরপর তিনি আনন্দ ভন্তের কাছে এই অনুরোধ নিয়ে গেলেন যে তার ব্রহ্মদণ্ড যেন প্রত্যাহার করে নেওয়া হয় কিন্তু আনন্দ ভন্তে তাকে জানালেন যে, তার অর্হত্ত্ব লাভের সঙ্গে সঙ্গে তার দণ্ডকর্ম বাতিলকৃত হয়ে গেছে। তবে ছন্নসুত্তং (সনি.৩.১.৯.৮)-এ বলা হয়েছে, ব্রহ্মদণ্ডের কথা শুনে ছন্ন ভন্তে কীভাবে অন্যান্য ভিক্ষুদের কাছ থেকে নির্দেশনা খুঁজে বেড়িয়েছিলেন, এবং অবশেষে আনন্দ ভন্তের কাছ থেকে কচ্চানগোত্তসুত্তং (সনি.২.১.২.৫) শুনে অর্হত্ত্ব লাভ করেন। এই অনুচ্ছেদগুলোর কোথাও ব্রহ্মদণ্ডকে সংঘকর্ম হিসেবে উল্লেখ করা হয় নি। তাই প্রকাশনীয়-কর্মের মতোই এটিও বুদ্ধের এখতিয়ারের অন্তর্ভুক্ত পদক্ষেপের অংশমাত্র, সেটি সংঘের এখতিয়ারে নয়।

বিধিবিধানের অপপ্রয়োগ
পিটকে দুটো ঘটনার উল্লেখ আছে যেখানে সংঘ ভুল করে ভিক্ষুদেরকে দণ্ডকর্ম দিয়েছিল। প্রথম ঘটনাটিতে (মৰ.৩৮০) কস্সপগোত্ত ভন্তে একদল আগন্তুক ভিক্ষুর প্রয়োজনগুলো দেখাশোনা করার স্বার্থে খুব ভালোমতো খাতির-যত্ন করতে লাগলেন। আগন্তুক ভিক্ষুরা যখন একটু গুছিয়ে স্থিতিশীল হয়ে উঠল, তখন তিনি ভাবলেন, তারা এখন নিজেদের প্রয়োজনগুলো নিজেরাই দেখাশোনা করতে সমর্থ, আর তাই তিনি তাদের প্রতি এ কয়েকদিন যে-সব বিশেষ সহযোগিতা করে আসছিলেন সেগুলোতে ইস্তফা দিলেন। সেই ভিক্ষুরা তাতে অসন্তুষ্ট হয়ে অভিযোগ করল যে, সে তার বিশেষ সহযোগিতাগুলো দিচ্ছে না। তিনি কোনো অপরাধ করেছেন বলে দেখলেন না, আর তাই তারা অপরাধ না দেখার জন্য তাকে সাময়িক বহিষ্কার করল।

দ্বিতীয় ঘটনাটিতে (চুৰ.৪৪৬-৪৫১) যশ কাকণ্ডকপুত্র ভন্তে ৰেসালীতে গেলেন, সেখানে গিয়ে তিনি দেখলেন যে, স্থানীয় ৰজ্জীপুত্র ভিক্ষুরা এমন একটি ব্যবস্থা করেছে যেখানে গৃহী উপাসক-উপাসিকারা একটি পাত্রের মধ্যে টাকা রেখে দেয়, আর সেই টাকাগুলো পরে সংঘের সদস্যদের মধ্যে ভাগ করা হয়ে থাকে। যশ ভন্তে গৃহী উপাসক-উপাসিকাদেরকে বুঝানোর চেষ্টা করলেন যে এটি ঠিক নয়, কিন্তু তারা তার কথা শুনল না। টাকা দান দেয়ার পরে ৰজ্জীপুত্র ভিক্ষুরা যশ ভন্তেকেও তার ভাগ দিল। কিন্তু তিনি তা গ্রহণ করতে অস্বীকার করলেন, আর তাই ৰজ্জীপুত্র ভিক্ষুরা তাকে গৃহী উপাসকদের অপমান ও তিরস্কার করার অভিযোগে অভিযুক্ত করে তার উপর একটি মিটমাটকর্ম আরোপ করল। তবে তিনি যখন গৃহী উপাসকদের কাছে ক্ষমা প্রার্থনা করতে গেলেন, সেখানে তিনি ক্ষমা প্রার্থনার বদলে সূত্র ও বিনয় থেকে অনেকগুলো উক্তি উল্লেখ করে দেখালেন যে, বুদ্ধ ভিক্ষুদেরকে টাকা গ্রহণ করার অনুমোদন করেন নি। এবার গৃহী উপাসকেরা তার যুক্তিগুলোতে বিশ্বাস করল এবং ঘোষণা করল যে, বৈশালীর সকল ভিক্ষুর মধ্যে একমাত্র তিনিই সত্যিকারের শাক্যপুত্র। ৰজ্জীপুত্র ভিক্ষুরা অসন্তুষ্ট হয়ে গেল আর তাকে তাদের অনুমতি ব্যতীত বিনয়বিধিগুলো গৃহী উপাসকদের কাছে প্রকাশ করার অপরাধে অভিযুক্ত করল। ফলে তারা তাকে সাময়িক বহিষ্কার করার পরিকল্পনা করল। কিন্তু দেখা গেল যে, তার কিছু ঋদ্ধিশক্তি আয়ত্তে ছিল, আর তাই তিনি আকাশে ভেসে উঠে শহরের বাইরে চলে গেলেন এবং অন্যান্য স্থবির ভিক্ষুদের খোঁজে বেরিয়ে পড়লেন যারা ৰজ্জীপুত্র ভিক্ষুদের এমন কার্যক্রমকে ঠেকাতে পারবে।

উভয় ঘটনাতেই, অন্যায়ভাবে দণ্ডকর্মপ্রাপ্ত ভিক্ষুরা উচ্চতর কর্তৃপক্ষের কাছে গিয়েছিলেন। প্রথম ঘটনাটিতে, কস্সপগোত্র ভন্তে সরাসরি বুদ্ধের কাছে গিয়েছিলেন। বুদ্ধ তাকে নিশ্চিত করেছিলেন যে, তিনি কোনো অন্যায় করেন নি এবং তিনি সত্যিকারের বহিষ্কারপ্রাপ্ত নন। দ্বিতীয় ঘটনাটি আমাদের বর্তমান অবস্থার সাথে বেশ মিলে যায়, কেননা এটি ঘটেছিল বুদ্ধের পরিনির্বাণের পরে, আর যশ ভন্তেকে তাই বিষয়টির সমাধান করতে গিয়ে একদল সম্মানিত স্থবিরকে জড়ো করে আনতে হয়েছিল। কাহিনিটা এত বড় যে তা এখানে বিস্তারিত বলার মতো নয়, তবে তা পড়ে দেখার মতো কাহিনি, কারণ এ ধরনের বিষয় মিটমাট করতে কীরকম বাধাবিপত্তি আসে তা এখানে ফুটে উঠেছে, বিশেষ করে এখানে ৰজ্জীপুত্র ভিক্ষুরা জান-প্রাণ দিয়ে লড়াই করেছিল। (বর্তমানে এমন নির্লজ্জ ভিক্ষুদের বিষয়ে যাদের অভিজ্ঞতা আছে তারা দেখবেন, ৰজ্জীপুত্র ভিক্ষুদের আচরণ ও কৌশলগুলো এখনো বহাল তবিয়তে প্রচলিত আছে, সেগুলো পুরোনো হয়ে যায় নি।) সে যাই হোক, কোনো ভিক্ষু যদি মনে করে যে, সে অন্যায়ভাবে একটি দণ্ডকর্মের শিকার হয়েছে, তাহলে তার জন্য এই কাহিনিটি কিছু সাধারণ দিক-নির্দেশনা দিয়েছে :

সে-সব সিনিয়র ভিক্ষুদেরকে খুঁজে বের করুন, যাদের মতামত উভয় পক্ষের কাছে সম্মানিত।

যথেষ্ট সংখ্যক ধর্মবাদী ভিক্ষু খুঁজে বের করুন, যাতে অধর্মবাদী ভিক্ষুদের চেয়ে সংখ্যায় বেশি হওয়া যায়।

যেখানে প্রথম দণ্ডকর্মটা আরোপ করা হয়েছিল, সেখানে তাদের সবাইকে একত্র করুন।

সেই সভায় উভয় পক্ষ কর্তৃক সম্মানিত ভিক্ষুরা যদি ধর্মসম্মতভাবে রায় দেয় যে, তাকে অন্যায়ভাবে বহিষ্কার বা একঘরে করা হয়েছে, তাহলে সেখানেই বিষয়টির সমাপ্তি ঘটে, কারণ অন্যায়ভাবে বা ভুলভাবে বহিষ্কৃত ভিক্ষুকে মোটেও বহিষ্কৃত বলে গণ্য করা হয় না। বিচারক ভিক্ষুরা যদি ধর্মসম্মতভাবে একমত হয়ে রায় দেয় যে, প্রথম রায়টা সঠিক ছিল, তাহলে দণ্ডপ্রাপ্ত ভিক্ষুটির তার যথাযথ কর্তব্যগুলো পালন করা উচিত যাতে দণ্ডকর্মটি বাতিল করা যায়। তবে বিচারক ভিক্ষুরা যদি অধর্মসম্মত বিবেচনা দ্বারা প্রভাবিত হয়, তাহলে বিষয়টির পুনর্বিবেচনার জন্য সে আরও সম্মানিত ভিক্ষুদেরকে খুঁজে নিতে পারে।

বিধিবিধান
মৰ.৯.৭-এ যে-সব ভিক্ষু শৃঙ্খলামূলক দণ্ডকর্ম পাওয়ার যোগ্য তাদের একটি তালিকা রয়েছে :

সংঘের মধ্যে দ্বন্দ্ব, ঝগড়া, বিবাদ, মতানৈক্য ও বিবাদের বিষয়ের সৃষ্টিকারী হলে সে তিরস্কারকর্ম-এর যোগ্য।

অনভিজ্ঞ ও অদক্ষ, একাধারে বিভিন্ন অপরাধে পূর্ণ; গৃহীদের সাহচর্যে বাস করে, গৃহীদের সাথে অশোভন মেলামেশা করে বাস করে, এরূপ হলে সে পদাবনতিকর্ম-এর যোগ্য।

পরিবারদেরকে কলুষকারী, অর্থাৎ কুলদূষক হলে, দুরাচারী হলে সে নির্বাসনকর্ম-এর যোগ্য।

গৃহীদেরকে অপমান ও তিরস্কার করলে সে মিটমাটকর্ম-এর যোগ্য।

অপরাধ করেও সেই অপরাধ দেখতে অস্বীকার করলে সে সাময়িক বহিষ্কারকর্ম-এর যোগ্য।

অপরাধ করেও প্রতিকার করতে অস্বীকার করলে সে সাময়িক বহিষ্কারকর্ম-এর যোগ্য।

পাপদৃষ্টি পরিত্যাগ করতে অস্বীকার করলে সে সাময়িক বহিষ্কারকর্ম-এর যোগ্য।

তিরস্কারকর্ম
তিরস্কারকর্মের প্রক্রিয়া—অভিযুক্ত করা, তাকে স্মরণ করানো, অপরাধ প্রকাশ করানো—এবং এর কর্মবাক্য—চুৰ.(১-৩)

যে তিরস্কারকর্মটি অধর্মসম্মত, অবিনয়সম্মত এবং ঠিকমতো মিটমাট হয় নি তার বৈশিষ্ট্যগুলো (ত্রিগুণ) :

ক) সামনাসামনি করা হয় নি, জিজ্ঞাসাবাদ ব্যতীত করা হয়েছে, (অভিযুক্ত ব্যক্তির) স্বীকারোক্তি ব্যতীত করা হয়েছে;

খ) অপরাধ হওয়া ব্যতিরেকেই তিরস্কারকর্মটি সম্পাদন করা হয়েছে, অপরাধটি দেশনাযোগ্য অপরাধ নয় অর্থাৎ দেশনার মাধ্যমে প্রতিকার হয় এমন অপরাধ নয়, অপরাধ (যে অপরাধের প্রতিকারের জন্য দেশনা করতে হয়) স্বীকার করা হয়েছে এমন সময় করা হয়েছে।

গ) অপরাধে অভিযুক্ত করা ব্যতীত, স্মরণ করানো ব্যতীত, অপরাধটি প্রকাশ করা ব্যতীত সম্পাদন করা হয়েছে;

ঘ) তিরস্কারকর্মটি সামনাসামনি সম্পাদন করা করা হয় নি, ধর্মসম্মতভাবে করা হয় নি, বিভেদমূলক;

ঙ) জিজ্ঞাসাবাদ ব্যতীত তিরস্কারকর্মটি সম্পাদন করা হয়েছে, ধর্মসম্মতভাবে করা হয় নি, বিভেদমূলক;

চ) তিরস্কারকর্মটি সম্পাদন করা হয়েছে অভিযুক্ত ব্যক্তির স্বীকারোক্তি ব্যতীত, ধর্মসম্মতভাবে করা হয় নি, বিভেদমূলক;

ছ) তিরস্কারকর্মটি সম্পাদন করা হয়েছে কোনো অপরাধ হওয়া ব্যতিরেকেই, ধর্মসম্মতভাবে করা হয় নি, বিভেদমূলক;

জ) তিরস্কারকর্মটি সম্পাদন করা হয়েছে এমন একটি অপরাধের জন্য যেটি দেশনাযোগ্য নয়, ধর্মসম্মতভাবে করা হয় নি, বিভেদমূলক;

ঝ) তিরস্কারকর্মটি সম্পাদন করা হয়েছে (দেশনাযোগ্য) অপরাধ স্বীকার করার সময়ে, ধর্মসম্মতভাবে করা হয় নি, বিভেদমূলক;

ঞ) তিরস্কারকর্মটি সম্পাদন করা হয়েছে অভিযুক্ত করা ব্যতীত, ধর্মসম্মতভাবে করা হয় নি, বিভেদমূলক;

ট) তিরস্কারকর্মটি সম্পাদন করা হয়েছে স্মরণ করানো ব্যতীত, ধর্মসম্মতভাবে করা হয় নি, বিভেদমূলক;

ড) তিরস্কারকর্মটি সম্পাদন করা হয়েছে অপরাধটি প্রকাশ করানো ব্যতীত, ধর্মসম্মতভাবে করা হয় নি, বিভেদমূলক।—চুৰ.৪

যে তিরস্কারকর্মটি ধর্মসম্মত, বিনয়সম্মত এবং ঠিকঠাক মিটমাট হয়েছে তার বৈশিষ্ট্যগুলো (ত্রিগুণ) :

ক) তিরস্কারকর্মটি সামনাসামনি করা হয়েছে, জিজ্ঞাসাবাদ করে করা হয়েছে, (অভিযুক্ত ব্যক্তির) স্বীকারোক্তি নিয়ে করা হয়েছে;

খ) অপরাধটি হয়েছে বলেই তিরস্কারকর্মটি সম্পাদন করা হয়েছে, অপরাধটি দেশনাযোগ্য অপরাধ অর্থাৎ দেশনার মাধ্যমে প্রতিকার হয় এমন অপরাধ, অপরাধটি (যে অপরাধের প্রতিকারের জন্য দেশনা করতে হয়) স্বীকার করা হয়নি এমন সময় করা হয়েছে।

গ) অপরাধে অভিযুক্ত করে, স্মরণ করিয়ে, অপরাধটি প্রকাশ করিয়ে তিরস্কারকর্মটি সম্পাদন করা হয়েছে;

ঘ) তিরস্কারকর্মটি সামনাসামনি সম্পাদন করা হয়েছে, ধর্মসম্মতভাবে করা হয়েছে, সম্মিলিত বা সামগ্রিকভাবে করা হয়েছে;

ঙ) জিজ্ঞাসাবাদ করেই তিরস্কারকর্মটি সম্পাদন করা হয়েছে, ধর্মসম্মতভাবে করা হয়েছে, সম্মিলিত বা সামগ্রিকভাবে করা হয়েছে;

চ) তিরস্কারকর্মটি সম্পাদন করা হয়েছে অভিযুক্ত ব্যক্তির স্বীকারোক্তি নিয়ে, ধর্মসম্মতভাবে করা হয়েছে, সম্মিলিত বা সামগ্রিকভাবে করা হয়েছে;

ছ) অপরাধ হয়েছে বলেই তিরস্কারকর্মটি সম্পাদন করা হয়েছে, ধর্মসম্মতভাবে করা হয়েছে, সম্মিলিত বা সামগ্রিকভাবে করা হয়েছে;

জ) তিরস্কারকর্মটি সম্পাদন করা হয়েছে এমন একটি অপরাধের জন্য যেটি দেশনাযোগ্য, ধর্মসম্মতভাবে করা হয়েছে, সম্মিলিত বা সামগ্রিকভাবে করা হয়েছে;

ঝ) তিরস্কারকর্মটি সম্পাদন করা হয়েছে (দেশনাযোগ্য) অপরাধ স্বীকার করে নি এমন সময়ে, ধর্মসম্মতভাবে করা হয়েছে, সম্মিলিত বা সামগ্রিকভাবে করা হয়েছে;

ঞ) তিরস্কারকর্মটি সম্পাদন করা হয়েছে অভিযুক্ত করে, ধর্মসম্মতভাবে করা হয়েছে, সম্মিলিত বা সামগ্রিকভাবে করা হয়েছে;

ট) তিরস্কারকর্মটি সম্পাদন করা হয়েছে স্মরণ করিয়ে, ধর্মসম্মতভাবে করা হয়েছে, সম্মিলিত বা সামগ্রিকভাবে করা হয়েছে;

ড) তিরস্কারকর্মটি সম্পাদন করা হয়েছে অপরাধটি প্রকাশ করিয়ে, ধর্মসম্মতভাবে করা হয়েছে, সম্মিলিত বা সামগ্রিকভাবে করা হয়েছে।—চুৰ.৫

সংঘ ইচ্ছে করলে নিম্নোক্ত তিনটি বৈশিষ্ট্যসম্পন্ন ভিক্ষুর বিরুদ্ধে তিরস্কারকর্ম সম্পাদন করতে পারে :

ক) সে সংঘের মধ্যে দ্বন্দ্ব, ঝগড়া, বিবাদ, মতানৈক্য ও বিবাদের বিষয়ের সৃষ্টিকারী; সে অনভিজ্ঞ ও অদক্ষ, একাধারে বিভিন্ন অপরাধে পূর্ণ এবং সে-সব অপরাধের জন্য কোনো শাস্তির মধ্য দিয়ে যায় নি; সে গৃহীদের সাহচর্যে বাস করে, গৃহীদের সাথে অশোভন মেলামেশা করে বাস করে;

খ) সে হচ্ছে এমন একজন যে উচ্চতর শীলের বিবেচনায় ত্রুটিপূর্ণ শীলের অধিকারী, উচ্চতর আচরণের বিবেচনায় ত্রুটিপূর্ণ আচরণের অধিকারী, উচ্চতর দৃষ্টির বিবেচনায় ত্রুটিপূর্ণ দৃষ্টির অধিকারী;

গ) সে বুদ্ধের অগুণ বলে; ধর্মের অগুণ বলে; সংঘের অগুণ বলে।

সংঘ ইচ্ছে করলে নিম্নোক্ত তিনজন ভিক্ষুর বিরুদ্ধে তিরস্কারকর্ম সম্পাদন করতে পারে :

ক) যে সংঘের মধ্যে দ্বন্দ্ব, ঝগড়া, বিবাদ, মতানৈক্য ও বিবাদের বিষয়ের সৃষ্টিকারী; যে অনভিজ্ঞ ও অদক্ষ, একাধারে বিভিন্ন অপরাধে পূর্ণ এবং সে-সব অপরাধের জন্য কোনো শাস্তির মধ্য দিয়ে যায় নি; যে গৃহীদের সাহচর্যে বাস করে, গৃহীদের সাথে অশোভন মেলামেশা করে বাস করে;

খ) যে উচ্চতর শীলের বিবেচনায় ত্রুটিপূর্ণ শীলের অধিকারী, উচ্চতর আচরণের বিবেচনায় ত্রুটিপূর্ণ আচরণের অধিকারী, উচ্চতর দৃষ্টির বিবেচনায় ত্রুটিপূর্ণ দৃষ্টির অধিকারী;

গ) যে বুদ্ধের অগুণ বলে; ধর্মের অগুণ বলে; সংঘের অগুণ বলে।—চুৰ.৬

কোনো ভিক্ষুর উপর তিরস্কারকর্ম আরোপিত হলে তার কীরূপ আচরণ করা উচিত :

তার উপসম্পদা দেওয়া উচিত নয়;

তার নিশ্রয় বা নির্ভরতা দেওয়া উচিত নয়;

কোনো শ্রামণকে দিয়ে তার সেবা করানো উচিত নয়;

ভিক্ষুণীদেরকে উপদেশ দানের জন্য সম্মতি দেওয়া উচিত নয়;

ভিক্ষুণীদের উপদেশ দানের জন্য নির্বাচিত হলেও তার ভিক্ষুণীদেরকে উপদেশ দেওয়া উচিত নয়;

যে অপরাধের জন্য তাকে তিরস্কারদণ্ড দেওয়া হয়েছে, তার সেই অপরাধটি করা উচিত নয়, বা সে ধরনের অপরাধ বা তার চেয়েও খারাপ কোনো অপরাধ করা উচিত নয়;

তার তিরস্কারকর্মটি সমালোচনা করা উচিত নয়;

যারা সেই তিরস্কারকর্মটি সম্পাদন করেছে, তাদেরকে তার সমালোচনা করা উচিত নয়;

তার কোনো নিয়মিত ভিক্ষুর উপোসথ বাতিল করা উচিত নয়;

তার প্রবারণা বাতিল করা উচিত নয়;

(অন্য ভিক্ষুর বিরুদ্ধে অভিযোগের প্রক্রিয়া শুরু করার আগে) তার সে-বিষয়ে কথা বলা উচিত নয়;

তার কোনো অভিযোগের প্রক্রিয়া শুরু করা উচিত নয়;

তার অন্য কাউকে অবকাশ দিতে বলা উচিত নয়;

তার কোনো আনুষ্ঠানিক অভিযোগ করা উচিত নয়;

তার (অন্য ভিক্ষুকে) কোনো কিছু স্মরণ করতে বলা উচিত নয় (অর্থাৎ কোনো আনুষ্ঠানিক অভিযোগের ব্যাপারে জিজ্ঞাসাবাদ করা উচিত নয়);

তার ভিক্ষুদের সাথে বিবাদে যোগ দেওয়া উচিত নয় (থাই সংস্করণে আছে ন ভিক্খূ ভিক্খূহি সম্পযোজেতব্বং )।—চুৰ.৭

ভিক্ষু যদি নিম্নোক্ত কাজগুলো করে তাহলে তার তিরস্কারকর্ম বাতিল করা উচিত নয় :

ক) সে উপসম্পদা দেয়, নির্ভরতা দেয়, শ্রামণকে দিয়ে নিজের সেবা করায়, ভিক্ষুণীদেরকে উপদেশ দানের জন্য সম্মতি দেয়, ভিক্ষুণীদেরকে উপদেশ দানের জন্য নির্বাচিত হলে সে ভিক্ষুণীদেরকে উপদেশ দেয়;

খ) যে অপরাধের জন্য সে তিরস্কারদণ্ড প্রাপ্ত হয়েছে সেই অপরাধ, সে-জাতীয় অপরাধ, অথবা তার চেয়ে খারাপ অপরাধ করে; তিরস্কারকর্মের সমালোচনা করে; যারা সেই তিরস্কারকর্মটি করেছে তাদেরকে সমালোচনা করে;

গ) সে নিয়মিত ভিক্ষুর উপোসথ বাতিল করে; তার প্রবারণা বাতিল করে; (অন্য ভিক্ষুর বিরুদ্ধে অভিযোগের প্রক্রিয়া শুরু করার আগে) সে-বিষয়ে কথা বলে; অভিযোগের প্রক্রিয়া শুরু করে; অন্য কাউকে অবকাশ দিতে বলে; আনুষ্ঠানিক অভিযোগ করে; (অন্য ভিক্ষুকে) কোনো কিছু স্মরণ করতে বলে; ভিক্ষুদের সাথে বিবাদে যোগ দেয়। -চুৰ.১.৬

ভিক্ষু যদি নিম্নোক্ত কাজগুলো করে তাহলে তার তিরস্কারকর্ম প্রত্যাহার করা উচিত :

ক) সে উপসম্পদা দেয় না, নির্ভরতা দেয় না, শ্রামণকে দিয়ে নিজের সেবা করায় না, ভিক্ষুণীদেরকে উপদেশ দানের জন্য সম্মতি দেয় না, ভিক্ষুণীদেরকে উপদেশ দানের জন্য নির্বাচিত হলে সে ভিক্ষুণীদেরকে উপদেশ দেয় না;

খ) যে অপরাধের জন্য সে তিরস্কারদণ্ড প্রাপ্ত হয়েছে সেই অপরাধ, সে-জাতীয় অপরাধ, অথবা তার চেয়ে খারাপ অপরাধ করে না; তিরস্কারকর্মের সমালোচনা করে না; যারা সেই তিরস্কারকর্মটি করেছে তাদেরকে সমালোচনা করে না;

গ) সে নিয়মিত ভিক্ষুর উপোসথ বাতিল করে না; তার প্রবারণা বাতিল করে না; (অন্য ভিক্ষুর বিরুদ্ধে অভিযোগের প্রক্রিয়া শুরু করার আগে) সে-বিষয়ে কথা বলে না; অভিযোগের প্রক্রিয়া শুরু করে না; অন্য কাউকে অবকাশ দিতে বলে না; আনুষ্ঠানিক অভিযোগ করে না; (অন্য ভিক্ষুকে) কোনো কিছু স্মরণ করতে বলে না; ভিক্ষুদের সাথে বিবাদে যোগ দেয় না। -চুৰ.৯

তিরস্কারকর্ম প্রত্যাহারের অনুরোধ ও কর্মবাক্য—চুৰ.১০

আরও-শাস্তিকর্ম
আরও-শাস্তিকর্মের প্রক্রিয়া—অভিযুক্ত করা, তাকে স্মরণ করানো, অপরাধ প্রকাশ করানো—এবং এর কর্মবাক্য—চুৰ.২০৬

আরও শাস্তির্মের জন্য পাঁচটি যোগ্যতা :

১) সে (আলোচ্য ভিক্ষুটি) অবিশুদ্ধ;

২) সে অবিবেচক;

৩) সে অভিযুক্ত হিসেবে রায় পায় (সানুৰাদ);

৪-৫) সংঘ তার উপর একটি আরও-শাস্তিকর্ম অনুমোদন করে, যা ধর্মসম্মত ও সম্মিলিতভাবে করা হয়েছে।—চুৰ.২০৭

অধর্মসম্মত, অবিনয়সম্মত এবং ঠিকমত মিটমাট হয় নি এমন আরও-শাস্তিকর্মের বৈশিষ্ট্যগুলো (ত্রিগুণ) [= চুৰ.৪-৫]-চুৰ.২০৮-২০৯

যে ভিক্ষুর বিরুদ্ধে আরও-শাস্তিকর্ম সম্পাদন করা যাবে সেই ভিক্ষুর বৈশিষ্ট্যগুলো [= চুৰ.৬]—চুৰ.২১০

যে ভিক্ষুর বিরুদ্ধে আরও-শাস্তিকর্ম সম্পাদন করা হয়েছে তার কর্তব্যগুলো [=চুৰ.৭]-চুৰ.২১১

(কী কারণে জানি কোনো গ্রন্থেই এই আরও-শাস্তিকর্ম প্রত্যাহারের কর্মবাক্যটা দেওয়া হয় নি। এটি আপাতদৃষ্টিতে চোখ এড়িয়ে গেছে।)

পদাবনতিকর্ম
পদাবনতিকর্মের প্রক্রিয়া (তিরস্কারকর্মের মতো একই, তবে শুরুতে 'তোমাকে নিশ্রয় নিয়ে বাস করতে হবে' এই কথাটা আছে) ও কর্মবাক্য ('তোমাকে নিশ্রয় নিয়ে বাস করতে হবে' এই কথাটা আছে)—চুৰ.১১-১২

পদাবনতিকর্ম আরোপের শর্তাবলি, পদাবনতি কর্ম আরোপিত হলে যথাযথ আচরণ, পদাবনতিকর্ম প্রত্যাহারের শর্তাবলি—সবই তিরস্কারকর্মের মতো একই—চুৰ.১৩-১৮

পদাবনতিকর্ম প্রত্যাহারের অনুরোধ ও তার কর্মবাক্য—চুৰ.১.১২

নির্বাসনকর্ম
নির্বাসনকর্মের প্রক্রিয়া (তিরস্কারকর্মের মতো একই) ও কর্মবাক্য (এর মধ্যে 'নির্বাসন দণ্ডপ্রাপ্ত ভিক্ষুর জায়গাটিতে থাকা উচিত নয়' এই কথাটি অন্তর্ভুক্ত আছে)—চুৰ.২১-২৪

ঠিকঠাক হয় নি, ঠিকঠাক হয়েছে এমন নির্বাসনকর্ম (তিরস্কারকর্মের মতো একই)। সংঘ ইচ্ছে করলে কোনো ভিক্ষুর উপরে নির্বাসনকর্ম আরোপ করতে পারে যদি সে হয়... (তিরস্কারকর্মের মতো একই, তার সাথে আরও আছে) -

সে কায়িকভাবে ঠাট্টা-তামাশা করে, কথার মাধ্যমে ঠাট্টা-তামাশা করে, কায়িক ও কথার মাধ্যমে ঠাট্টা-তামাশা করে;

সে কায়িক অসদাচরণ, বাচনিক অসদাচরণ, কায়িক এবং বাচনিক অসদাচরণ করে;

সে কায়িক আক্রমণাত্মকভাব, বাচনিক আক্রমণাত্মকভাব, কায়িক ও বাচনিক আক্রমণাত্মকভাব নিয়ে থাকে;

সে কায়িক মিথ্যা জীবিকায় নিযুক্ত থাকে, বাচনিক মিথ্যা জীবিকায় নিযুক্ত থাকে, কায়িক ও বাচনিক মিথ্যা জীবিকায় নিযুক্ত থাকে।- চুৰ.২৫

এই তিনজন ভিক্ষুকে নির্বাসনদণ্ড দেওয়া যাবে : যে হচ্ছে... (তিরস্কারকর্মের মতো একই, তার সাথে উপরোক্ত কথাগুলো যোগ হয়েছে)—চুৰ.২৫-২৭

নির্বাসিত ভিক্ষুর যথাযথ আচরণ (তিরস্কারকর্মের মতো একই)—চুৰ.২৮ (চুৰ.২৯ আরও যোগ করে যে, নির্বাসিত ভিক্ষু নির্বাসনদণ্ডের আগে যে স্থানে বাস করছিল সেই একই জায়গায় আর থাকতে পারে না।)

নির্বাসনকর্ম প্রত্যাহার করা ও প্রত্যাহার না করার শর্তাবলি (তিরস্কারকর্মের মতো একই)—চুৰ.২৯-৩১

নির্বাসনকর্ম প্রত্যাহারের অনুরোধ এবং কর্মবাক্য—চুৰ.৩২

এই দুটি বিতাড়ন আছে [অর্থকথা : এটি নির্বাসনকর্মকে নির্দেশ করছে]। এমনও ব্যক্তি আছে যে বিতাড়নের লক্ষ্যবস্তু হয় নি অথচ সংঘ তাকে বিতাড়িত করে, কোনো কোনো ক্ষেত্রে তাকে ন্যায়সঙ্গতভাবে বিতাড়িত করা হয়, কোনো কোনো ক্ষেত্রে তাকে অন্যায়ভাবে বিতাড়িত করা হয়। আর বিতাড়নের লক্ষ্যবস্তু হয় নি, অথচ সংঘ তাকে বিতাড়িত করলে অন্যায়ভাবে বিতাড়ন করা হয়ে থাকে এমন ভিক্ষু কোনজন? এমনও হয় যেখানে কোনো ভিক্ষু বিশুদ্ধ এবং অপরাধবিহীন। যদি সে সংঘ কর্তৃক বিতাড়িত হয়ে থাকে তাহলে সে অন্যায়ভাবে বিতাড়িত হয়েছে... আর বিতাড়নের লক্ষ্যবস্তু হয় নি, অথচ সংঘ তাকে বিতাড়িত করলে ন্যায্যভাবেই বিতাড়ন করা হয়ে থাকে এমন ভিক্ষু কোনজন? এমনও হয় যেখানে কোনো ভিক্ষু বিশুদ্ধ এবং অপরাধবিহীন। এমনও হয় যেখানে কোনো ভিক্ষু অনভিজ্ঞ ও অদক্ষ, একাধারে বিভিন্ন অপরাধে পূর্ণ; সে গৃহীদের সাহচর্যে বাস করে, গৃহীদের সাথে অশোভন মেলামেশা করে বাস করে; তাকে বিতাড়ন করাটা ন্যায্য।—মৰ.৩৯৫

সাময়িক বহিষ্কারকর্ম
একজন বিশুদ্ধ ও অপরাধবিহীন ভিক্ষুকে ভিত্তিহীনভাবে কোনো কারণ ছাড়া সাময়িক বহিষ্কার করা যাবে না। যে তাকে সাময়িক বহিষ্কার করবে তার দুক্কট অপরাধ।—মৰ.৩৮১

ভিক্ষুর কোনো অপরাধ দেখা যায় না, সেও নিজের মধ্যে কোনো অপরাধ দেখে না। তাকে যদি অপরাধ না দেখার জন্য সাময়িক বহিষ্কার করা হয় তা একটি অধর্মসম্মত সংঘকর্ম।

ভিক্ষুর এমন কোনো অপরাধ নেই যার জন্য তার প্রতিকার করা উচিত। তাকে যদি কোনো অপরাধের প্রতিকার না করার জন্য সাময়িক বহিষ্কার করা হয় তা একটি অধর্মসম্মত সংঘকর্ম।

ভিক্ষুর কোনো পাপদৃষ্টি নেই। তাকে যদি পাপদৃষ্টি পরিত্যাগ না করার জন্য সাময়িক বহিষ্কার করা হয় তা একটি অধর্মসম্মত সংঘকর্ম।—মৰ.৩৯৭

উপরোক্ত বিষয়গুলোর সংমিশ্রণ—মৰ.৩৯৭

ভিক্ষুর একটি অপরাধ আছে যা দেখার যোগ্য। সে এটিকে অপরাধ হিসেবে দেখে। তাকে যদি অপরাধ না দেখার জন্য সাময়িক বহিষ্কার করা হয়, তা একটি অধর্মত সংঘকর্ম।

ভিক্ষুর একটি অপরাধ আছে যার প্রতিকার করা উচিত। সে তা প্রতিকার করবে বলে প্রতিশ্রুতি দেয়। তাকে যদি প্রতিকার না করার জন্য সাময়িক বহিষ্কার করা হয় তা একটি অধর্মত সংঘকর্ম।

ভিক্ষু পাপদৃষ্টি ধরে থাকে। সে তা পরিত্যাগ করবে বলে প্রতিশ্রুতি দেয়। তাকে যদি পাপদৃষ্টি পরিত্যাগ না করার জন্য সাময়িক বহিষ্কার করা হয় তা একটি অধর্মত সংঘকর্ম।—মৰ.৩৯৮

উপরোক্ত বিষয়গুলোর সংমিশ্রণ—মৰ.৩৯৮

ভিক্ষুর একটি অপরাধ আছে যা দেখার যোগ্য। সে এটিকে অপরাধ হিসেবে দেখতে অস্বীকার করে। তাকে যদি অপরাধ না দেখার জন্য সাময়িক বহিষ্কার করা হয়, তা একটি ধর্মত সংঘকর্ম।

ভিক্ষুর একটি অপরাধ আছে যার প্রতিকার করা উচিত। সে তা প্রতিকার করতে অস্বীকার করে। তাকে যদি প্রতিকার না করার জন্য সাময়িক বহিষ্কার করা হয় তা একটি ধর্মত সংঘকর্ম।

ভিক্ষু পাপদৃষ্টি ধরে থাকে। সে তা পরিত্যাগ করতে অস্বীকার করে। তাকে যদি পাপদৃষ্টি পরিত্যাগ না করার জন্য সাময়িক বহিষ্কার করা হয় তা একটি ধর্মত সংঘকর্ম।—মৰ.৩৯৯

উপরোক্ত বিষয়গুলোর সংমিশ্রণ—মৰ.৩৯৯

অপরাধ না দেখার জন্য সাময়িক বহিষ্কারকর্ম
সাময়িক বহিষ্কারকর্মের প্রক্রিয়া (তিরস্কারকর্মের মতো একই) ও কর্মবাক্য (এর মধ্যে 'সাময়িক বহিষ্কৃত ভিক্ষুর সংঘের জীবনযাত্রায় অংশ নেওয়া উচিত নয়' এই কথাটি অন্তর্ভুক্ত আছে)—চুৰ.৪৭

ঠিকঠাক মিটমাট হয়েছে এমন সংঘকর্ম, ঠিকঠাক মিটমাট হয় নি এমন সংঘকর্ম (তিরস্কারকর্মের মতো একই)। সংঘ ইচ্ছে করলে কোনো ভিক্ষুর উপরে সাময়িক বহিষ্কারকর্ম আরোপ করতে পারে যদি সে হয়... (তিরস্কারকর্মের মতো একই)—চুৰ.৪৮-৫০

সাময়িক বহিষ্কৃত ভিক্ষুর যথাযথ আচরণ—তিরস্কারকর্মের মতো একই, তার সাথে আরও আছে ('যারা সেই সংঘকর্মটি করেছে তাদেরকে তার সমালোচনা করা উচিত নয়' এবং 'তার কোনো নিয়মিত ভিক্ষুর উপোসথ বাতিল করা উচিত নয়'—এ দুটো কথার মাঝখানে নিম্নোক্ত কথাগুলো অন্তর্ভুক্ত হয়েছে) :

তার কোনো নিয়মিত ভিক্ষুর বন্দনাতে সম্মতি দেওয়া উচিত নয়, অভিবাদন জানানোর জন্য উঠতে দেওয়া উচিত নয়, অঞ্জলিবদ্ধ হয়ে প্রণাম জানাতে দেওয়া উচিত নয়, শ্রদ্ধাসুলভ কাজ করতে দেওয়া উচিত নয়, তার জন্য আসন আনতে দেওয়া উচিত নয়, তার বিছানাপত্র আনতে দেওয়া উচিত নয়, পা-ধোয়ার পানি আনতে দেওয়া উচিত নয়, পাদানি এবং পাপোশ আনতে দেওয়া উচিত নয়, তার ছাবেক ও চীবর গ্রহণ করতে দেওয়া উচিত নয়; গোসলের সময় তার পিঠ ডলতে দেওয়া উচিত নয়;

তার কোনো নিয়মিত ভিক্ষুকে শীলের ত্রুটি, আচরণে ত্রুটি, দৃষ্টিগত ত্রুটি অথবা জীবিকার ত্রুটির কারণে অভিযোগ করা উচিত নয়;

তার ভিক্ষুর সাথে ভিক্ষুর ভাঙনের কারণ হওয়া উচিত নয়;

তার গৃহীর অথবা অন্য ধর্মের সদস্যের বৈশিষ্ট্যসূচক (প্রতীকসংবলিত) কাপড় পরা উচিত নয়; তার অন্য ধর্মের সদস্যদের সাথে মেলামেশা করা উচিত নয়; তার ভিক্ষুদের সাথেও মেলামেশা করা উচিত নয় (অর্থাৎ যদিও ভিক্ষুদের সাথে তার কোনো মেলামেশা নেই, তার তবুও নিজেকে ভিক্ষু পরিচয় দেওয়া উচিত); তার ভিক্ষুশীলে নিজেকে প্রশিক্ষিত করা উচিত;

তার কোনো আবাসে কোনো নিয়মিত ভিক্ষুর সাথে এক ছাদের নিচে থাকা উচিত নয়; তার কোনো অনাবাসে কোনো নিয়মিত ভিক্ষুর সাথে এক ছাদের নিচে থাকা উচিত নয়; তার কোনো আবাসে অথবা অনাবাসে কোনো নিয়মিত ভিক্ষুর সাথে এক ছাদের নিচে থাকা উচিত নয়;

কোনো নিয়মিত ভিক্ষুকে দেখলে তার আসন থেকে ওঠা উচিত; তার ভেতরে বা বাইরে কোনো নিয়মিত ভিক্ষুর কাছে যেচে গিয়ে কথা বলা উচিত নয়।-চুৰ.৫১

সাময়িক বহিষ্কারকর্ম প্রত্যাহার করা ও প্রত্যাহার না করার শর্তাবলি (তিরস্কারকর্মের মতো একই, সাথে আছে চুৰ.৫১-তে উল্লিখিত বাড়তি শর্তাবলি)—চুৰ.৫২-৫৪

সাময়িক বহিষ্কারকর্ম প্রত্যাহারের অনুরোধ এবং কর্মবাক্য—চুৰ.৫৫

অপরাধের প্রতিকার না করা এবং পাপদৃষ্টি পরিত্যাগ না করার জন্য সাময়িক বহিষ্কারকর্ম
এগুলোও অপরাধ না দেখার জন্য সাময়িক বহিষ্কারকর্মের মতো একই, তার সাথে বাড়তি একটা কথা যোগ করা হয়েছে : পাপদৃষ্টি ত্যাগ না করার জন্য সাময়িক বহিষ্কৃত হওয়া ভিক্ষু যদি চীবর ত্যাগ করে, তাহলে সাময়িক বহিষ্কারকর্ম প্রত্যাহার করা যাবে না।—চুৰ.৭১

আলাদা সম্পর্কভুক্ত হওয়ার দুটো ভিত্তি রয়েছে : সে নিজেকে নিজে আলাদা সম্পর্কভুক্ত করে, অথবা কোনো সম্মিলিত সংঘ তাকে (অপরাধ) না দেখার জন্য, (অপরাধের) প্রতিকার না করার জন্য, অথবা (পাপদৃষ্টি) পরিত্যাগ না করার জন্য তাকে সাময়িক বহিষ্কার করে। আলাদা সম্পর্কভুক্ত হওয়ার এই দুটো ভিত্তি রয়েছে। সম-সম্পর্কভুক্ত হওয়ার এই দুটো ভিত্তি রয়েছে : সে নিজেকে সম-সম্পর্কভুক্ত করে, অথবা কোনো সম্মিলিত সংঘ তার উপর (অপরাধ) না দেখার জন্য, (অপরাধের) প্রতিকার না করার জন্য, অথবা (পাপদৃষ্টি) পরিত্যাগ না করার জন্য আরোপকৃত সাময়িক বহিষ্কারকর্মটি প্রত্যাহার করে নেয়। সম-সম্পর্কভুক্ত হওয়ার এই দুটো ভিত্তি রয়েছে।—মৰ..৪৫৫

মিটমাটকর্ম
মিটমাটকর্মের প্রক্রিয়া (তিরস্কারকর্মের মতো একই) ও কর্মবাক্য (এর মধ্যে এই কথাটাও আছে যে, যার উপর এই সংঘকর্মটি আরোপ করা হয়েছে সেই ভিক্ষুকে ক্ষমা করার জন্য উক্ত নামের গৃহী ব্যক্তির কাছে বলা উচিত)—চুৰ.৩৩-৩৬

ঠিকঠাক মিটমাট হয়েছে এমন মিটমাটকর্ম, ঠিকঠাক মিটমাট হয় নি এমন মিটমাটকর্ম (তিরস্কারকর্মের মতো একই)।—চুৰ.৩৭-৩৮

সংঘ ইচ্ছে করলে কোনো ভিক্ষুর বিরুদ্ধে মিটমাটকর্ম আরোপ করতে পারে যদি তার নিম্নোক্ত পাঁচটি বৈশিষ্ট্য থাকে :

ক) সে গৃহীদের পার্থিব লোকসানের জন্য প্রচেষ্টা চালায়, গৃহীদের অনিষ্টের জন্য, গৃহীদের অনাবাসের জন্য প্রচেষ্টা চালায়; সে গৃহীদেরকে অপমান করে এবং তিরস্কার করে; সে গৃহীর সাথে গৃহীর ভাঙন সৃষ্টি করায়।

অথবা আরও পাঁচটি বৈশিষ্ট্য থাকে :

খ) সে গৃহীদের কাছে বুদ্ধের অগুণ বলে, ধর্মের অগুণ বলে, সংঘের অগুণ বলে, গৃহীদেরকে কোনো হীন বা নিচ কোনো কিছুর ব্যাপারে হাসিঠাট্টা বা অবজ্ঞাসূচক কথাবার্তা বলে, গৃহীদেরকে দেওয়া কোনো ন্যায়সঙ্গত কথা রাখে না বা তাদেরকে দেওয়া প্রতিজ্ঞা পূরণ করে না।

সংঘ ইচ্ছে করলে এই পাঁচজন ভিক্ষুর বিরুদ্ধে মিটমাটকর্ম আরোপ করতে পারে :

ক) যে গৃহীদের পার্থিব লোকসানের জন্য প্রচেষ্টা চালায়, গৃহীদের অনিষ্টের জন্য, গৃহীদের অনাবাসের জন্য প্রচেষ্টা চালায়; যে গৃহীদেরকে অপমান করে এবং তিরস্কার করে; যে গৃহীর সাথে গৃহীর ভাঙন সৃষ্টি করায়।

অথবা আরও পাঁচজন ভিক্ষুর বিরুদ্ধে আরোপ করতে পারে :

খ) যে গৃহীদের কাছে বুদ্ধের অগুণ বলে, ধর্মের অগুণ বলে, সংঘের অগুণ বলে, গৃহীদেরকে কোনো হীন বা নিচ কোনো কিছুর ব্যাপারে হাসিঠাট্টা বা অবজ্ঞাসূচক কথাবার্তা বলে, গৃহীদেরকে দেওয়া কোনো ন্যায়সঙ্গত কথা রাখে না বা তাদেরকে দেওয়া প্রতিজ্ঞা পূরণ করে না।—চুৰ.৩৯

মিটমাটকর্ম আরোপিত হয়েছে এমন ভিক্ষুর যথাযথ আচরণ (তিরস্কারকর্মের মতো একই)—চুৰ.৪০

ভিক্ষু ক্ষমা চাইতে যাওয়ার সময় তার সঙ্গী নির্ধারণ করার প্রক্রিয়া ও কর্মবাক্য (তার আগে অবশ্যই নির্ধারিত ভিক্ষুকে আগে জিজ্ঞেস করে নিতে হবে সে ঐ ভিক্ষুর সঙ্গী হতে রাজি আছে কি না)—চুৰ.৪১

ক্ষমা চাওয়ার প্রক্রিয়া :

১নং ভিক্ষু ক্ষমা চায় : 'গৃহপতি, আমাকে ক্ষমা করুন। আমি আপনার সাথে শান্তি স্থাপন করছি।' গৃহী ব্যক্তিটি যদি তাকে ক্ষমা করে, তো ভালো।

ক্ষমা না করলে ২নং ভিক্ষু বলে : 'গৃহপতি, এই ভিক্ষুকে ক্ষমা করুন। সে আপনার সাথে শান্তি স্থাপন করছে।' তখন গৃহী ব্যক্তিটি যদি তাকে ক্ষমা করে, তো ভালো।

ক্ষমা না করলে ২নং ভিক্ষু বলে, 'গৃহপতি, এই ভিক্ষুকে ক্ষমা করুন। আমি আপনার সাথে শান্তি স্থাপন করছি।' তখন গৃহী ব্যক্তিটি যদি তাকে ক্ষমা করে, তো ভালো।

ক্ষমা না করলে ২নং ভিক্ষু বলে, 'গৃহপতি, সংঘের অনুরোধে আপনি এই ভিক্ষুকে ক্ষমা করুন।' তখন গৃহী ব্যক্তিটি যদি তাকে ক্ষমা করে, তো ভালো।

ক্ষমা না করলে সেই গৃহী ব্যক্তির দৃষ্টিসীমা অথবা শ্রবণসীমার বাইরে না গিয়ে ১নং ভিক্ষুটি চীবর একাংশ করে হাঁটু গেড়ে বসে অঞ্জলিবদ্ধ হয়ে ২নং ভিক্ষুর কাছে অপরাধ স্বীকার করা উচিত।—চুৰ.৪২

মিটমাটকর্ম প্রত্যাহার করা ও না করার শর্তাবলি (তিরস্কারকর্মের মতো একই)—চুৰ.৪৩-৪৪

মিটমাটকর্ম প্রত্যাহারের অনুরোধ ও কর্মবাক্য—চুৰ.৪৫

ছাবেক উল্টানোকর্ম
এই আটটি বৈশিষ্ট্য-সংবলিত গৃহী উপাসকের প্রতি ছাবেক উল্টো করা যায় : সে ভিক্ষুদের বস্তুগত লোকসানের প্রচেষ্টা চালায়, ভিক্ষুদের ক্ষতির প্রচেষ্টা চালায়, ভিক্ষুদের অবাসের প্রচেষ্টা চালায়, ভিক্ষুদেরকে অপমান ও তিরস্কার করে, ভিক্ষুদেরকে ভিক্ষুদের থেকে বিচ্ছিন্ন হওয়ার কারণ হয়, সে বুদ্ধের অগুণ বলে, ধর্মের অগুণ বলে, সংঘের অগুণ বলে। আমি অনুমোদন করি যে, এই আটটি বৈশিষ্ট্য-সংবলিত গৃহী উপাসকের প্রতি ছাবেক উল্টো করবে।—চুৰ.২৬৫

প্রক্রিয়া ও কর্মবাক্য। সংঘ কর্তৃক তার সাথে কোনো মেলামেশা থাকবে না।—চুৰ.২৬৬

আটটি বৈশিষ্ট্য-সংবলিত গৃহী উপাসকের প্রতি ছাবেক সোজা করা যায় : সে ভিক্ষুদের বস্তুগত লোকসানের প্রচেষ্টা চালায় না, ভিক্ষুদের ক্ষতির প্রচেষ্টা চালায় না, ভিক্ষুদের অবাসের প্রচেষ্টা চালায় না, ভিক্ষুদেরকে অপমান ও তিরস্কার করে না, ভিক্ষুদেরকে ভিক্ষুদের থেকে বিচ্ছিন্ন হওয়ার কারণ হয় না, সে বুদ্ধের অগুণ বলে না, ধর্মের অগুণ বলে না, সংঘের অগুণ বলে না। আমি অনুমোদন করি যে, এই আটটি বৈশিষ্ট্য-সংবলিত গৃহী উপাসকের প্রতি ছাবেক সোজা করা যাবে।—চুৰ.২৬৬

প্রক্রিয়া (গৃহী উপাসকটি সংঘের কাছে যায় এবং অনুরোধ করে) ও কর্মবাক্য।—চুৰ.২৬৭

* * *


 

অধ্যায়—২১

সংঘভেদ
সংঘভেদ হচ্ছে সংঘের মধ্যে বিভক্তি বা বিভেদ, যেখানে সম-সম্পর্কভুক্ত ভিক্ষুদের দুটো দল—যাতে একপক্ষে কমপক্ষে পাঁচজন এবং অন্যপক্ষে কমপক্ষে চারজন থাকে—তারা একই সীমার মধ্যে আলাদাভাবে সাংঘিক কাজগুলো সম্পাদন করে। সং.১০-এর আলোচনায় কীভাবে সংঘভেদ ঘটে তা বিশ্লেষণ করা হয়েছে। এখানে আমরা আলোচনা করব সংঘভেদ শুরু হলে ভিক্ষু, ভিক্ষুণী এবং গৃহী উপাসক-উপাসিকাদের আচরণ কেমন হওয়া উচিত এবং কীভাবে এর অবসান ঘটানো যায়।

বুদ্ধ সংঘভেদকে কড়া ভাষায় নিন্দা করেছেন। তিনি বলেছেন যে, কোনো একটি সংঘ যদি প্রথমদিকে ধর্ম ও বিনয়কে সঠিকভাবে জেনে নিয়ে একতাবদ্ধ থাকে, কিন্তু কোনো ব্যক্তি সেই একতাবদ্ধ সংঘের মধ্যে বিভেদ শুরু করে অথবা বিভক্ত হয়ে যাওয়া কোনো একটি দলে যোগ দেয়, অথচ সে জানে অথবা সন্দেহ করে যে, সে ধর্ম ও বিনয়ের পক্ষে নেই, তখন নরকের আগুনে এক কল্প ধরে সেদ্ধ হওয়ার জন্য তার গতি নির্ধারিত হয়ে যায় (পরিকুপ্পসুত্তং, অনি.৫.১৩.৯; চুৰ.৩৫৩-৩৫৪)। এ ছাড়াও বুদ্ধ সংঘের মধ্যে বিভেদের প্রচেষ্টা ব্যাহত করার জন্য দুটো সংঘাদিশেষ বিধি (সং.১০ ও ১১) বেঁধে দিয়েছেন, আর সংঘের মধ্যে বিভেদ এড়াতে, রোধ করতে অথবা অবসান ঘটানোর চেষ্টা করার জন্য বিশেষ অনুমোদন দিয়ে রেখেছেন, এমনকি তাতে যদি বর্ষাবাস ভাঙে, তাতেও তিনি অনুমোদন দিয়েছেন (অধ্যায়-১১ দেখুন)। তা সত্ত্বেও সংঘের মধ্যে বিভেদ দেখা দিলে কোনো একটা পক্ষাবলম্বনের জন্য বুদ্ধ লোকজনকে নিরুৎসাহিত করেছেন বলে খন্ধকে বলা হয় নি। তার বদলে তিনি ব্যাপারটা ভালোমতো খোঁজখবর নিতে বলেছেন এবং যেটা ধর্মবাদী পক্ষ, সেই পক্ষ অবলম্বন করতে বলেছেন। এ ছাড়াও সংঘের মধ্যে বিভেদকে তাড়াহুড়ো করে সমাধানকে তিনি উৎসাহিত করেন নি। বিভক্ত কোনো সংঘ যদি ব্যাপারটির মূলে বা গোড়াতে না গিয়ে মতপার্থক্যগুলো উপরে উপরে জোড়াতালি দিয়ে একত্র হতে চেষ্টা করে, সেক্ষেত্রে যে সংঘকর্মটির মাধ্যমে একত্রীকরণ ঘোষিত হয় সেটি অবৈধ এবং ব্যাপারটি মিটমাটের জন্য অবশ্যই পুনরায় উত্থাপন করতে হবে। তাই বুদ্ধ কখনোই ধর্মকে বাদ দিয়ে সংঘের ভাসাভাসা একতাকে সমর্থন করেন নি, বরং তিনি অধর্মের বিরুদ্ধে ধর্মকে স্পষ্টই সমর্থন করতে বলেছেন এবং তাদের মধ্যে পার্থক্যটা পরিষ্কার রাখতে উৎসাহিত করেছেন।

সংঘে বিভেদ দেখা দিলে করণীয়
কোনো ভিক্ষু যখন জেনে যায় যে একটা বিবাদ সংঘভেদের পর্যায়ে চলে গেছে এবং সে তাতে জড়িত হতে চায়, তখন সংঘভেদের যে পক্ষটি ধর্মবাদী, তাকে সেই পক্ষ অবলম্বন করতে হবে। মৰ.৪৬৮ মতে, অধর্মবাদীকে চিনতে হয় এভাবে, অর্থাৎ যদি সে অধর্মকে ধর্ম হিসেবে ব্যাখ্যা করে... ধর্মকে অধর্ম হিসেবে ব্যাখ্যা করে... অবিনয়কে বিনয় হিসেবে ব্যাখ্যা করে... বিনয়কে অবিনয় হিসেবে ব্যাখ্যা করে... যেটা তথাগত কর্তৃক উক্ত হয় নি, উল্লিখিত হয় নি তা তথাগত কর্তৃক উক্ত হয়েছে উল্লিখিত হয়েছে বলে ব্যাখ্যা করে... যেটা তথাগত কর্তৃক উক্ত হয়েছে, উল্লিখিত হয়েছে তা তথাগত কর্তৃক উক্ত হয় নি উল্লিখিত হয় নি বলে ব্যাখ্যা করে... যা তথাগত কর্তৃক নিত্য আচরিত হয় নি, তা তথাগত কর্তৃক নিত্য আচরিত হয়েছে হিসেবে ব্যাখ্যা করে... যা তথাগত কর্তৃক নিত্য আচরিত হয়েছে, তা তথাগত কর্তৃক নিত্য আচরিত হয় নি হিসেবে ব্যাখ্যা করে... যা তথাগত কর্তৃক বিধিবদ্ধ হয় নি, তা তথাগত কর্তৃক বিধিবদ্ধ হয়েছে হিসেবে ব্যাখ্যা করে... যা তথাগত কর্তৃক বিধিবদ্ধ হয়েছে, তা তথাগত কর্তৃক বিধিবদ্ধ হয় নি হিসেবে ব্যাখ্যা করে... অপরাধকে অনপরাধ হিসেবে... অনপরাধকে অপরাধ হিসেবে... গুরু অপরাধকে লঘু অপরাধ হিসেবে... লঘু অপরাধকে গুরু অপরাধ হিসেবে... যে অপরাধের অবশেষ আছে (অর্থাৎ পারাজিকা নয়), সেটিকে অবশেষহীন অপরাধ হিসেবে ব্যাখ্যা করে... যে অপরাধের অবশেষ নেই সেটিকে অবশেষযুক্ত অপরাধ হিসেবে... গুরুতর অপরাধকে গুরুতর নয় হিসেবে... গুরুতর নয় এমন অপরাধকে গুরুতর হিসেবে ব্যাখ্যা করে। ধর্মবাদীকে চিনতে হয় তার ব্যাখ্যার মাধ্যমে, অর্থাৎ সে অধর্মকে অধর্ম হিসেবে ব্যাখ্যা করে, ধর্মকে ধর্ম হিসেবে ব্যাখ্যা করে... ইত্যাদি।

তাই পক্ষাবলম্বন করতে হলে বুদ্ধের শিক্ষাগুলোর ব্যাপারে ভালো জানাশোনা থাকা প্রয়োজন। সে যদি সঠিকভাবে বিচার করতে না পারে কোন পক্ষ সঠিক (এমনও হতে পারে যে উভয় পক্ষই ভুল করছে, অথবা তারা পিটকের একটি ধুসর এলাকা বা অস্পষ্ট বিষয় যেটার অনেক প্রকার অর্থ হতে পারে এমন বিষয়ের উপরে মতানৈক্য থেকে বিভক্ত হয়ে গেছে), তখন তাতে না জড়ানোই উত্তম। বর্ষাবাসের সময় কোনো ভিক্ষু যদি দেখে সেখানকার সংঘের মধ্যে ভিক্ষুরা সংঘভেদের প্রচেষ্টা চালাচ্ছে, তখন সে সেখানে চূড়ান্ত মুহূর্তে থাকতে না চাইলে মৰ.২০২ তাকে বর্ষাবাস ভঙ্গ করার অনুমতি দেয়। এই অনুমোদন থেকে এটি বলা যুক্তিসঙ্গত যে, কোনো ভিক্ষু যদি এমন একটি সংঘে এসে উপস্থিত হয় যেখানে তাদের মধ্যে বিভেদ হয়ে গেছে, তখন সে যদি তাতে জড়িত হতে না চায় তাহলে তার অন্য কোথাও গেলেই ভালো হয়।

দ্বিধাবিভক্ত সংঘের সাথে সম্পর্কিত ভিক্ষুণীদের উচিত হবে দু-পক্ষের কথা শোনা এবং এরপর ধর্মবাদীদের পক্ষ সমর্থন করা। তারা ভিক্ষুসংঘের কাছ থেকে যে-সমস্ত সেবা আশা করে, যেমন : ওবাদ বা উপদেশ দেওয়া এবং উপোসথ দিন নির্ধারণ (অধ্যায়-২৩ দেখুন), এসবের জন্য তাদের ধর্মবাদী পক্ষের কাছে যাওয়া উচিত। আর উপাসকদের ক্ষেত্রে গ্রন্থগুলোতে বুদ্ধকে বলতে দেখা গেছে যে, তাদের উভয় পক্ষকেই দান দেওয়া উচিত এবং উভয় পক্ষের কাছ থেকে ধর্ম শোনা উচিত। এরপর বিবেচনাপূর্বক তাদের ধর্মবাদী পক্ষকে সমর্থন দেওয়া উচিত। তবে এখানে খেয়াল করুন যে, এক পক্ষের চেয়ে অন্য পক্ষকে সমর্থন যোগানোর পরামর্শ দেয়ার ক্ষেত্রে বুদ্ধ বলেন নি যে, কেবল একটা পক্ষই পিণ্ড পাওয়ার যোগ্য। কারণ গৃহীরা হয়তো ধর্ম সম্পর্কে ভুল জানতে পারে এবং সঠিক পক্ষ ও ভুল পক্ষের মধ্যে পার্থক্য বুঝার মতো উপযুক্ত অবস্থানে নাও থাকতে পারে। আর তা ছাড়া, বুদ্ধকে কখনো বলতে শোনা যায় নি যে, কোনো জীবন্ত সত্ত্ব বা প্রাণীদানের অযোগ্য, কারণ সেটি তাহলে সেই প্রাণীর বেঁচে থাকাটাই অর্থহীন এমনটা বলার সমতুল্য হবে। আর মৰ.১০-এ একটি নির্দেশনামূলক কাহিনি আছে, যেখানে কৌশাম্বিতে সংঘের মধ্যে বিভেদ সম্পর্কে বলা হয়েছে। সেখানে যখন উভয় পক্ষ তাদের মধ্যে মতপার্থক্য দূর করার জন্য বুদ্ধের প্রচেষ্টাকে বাধা দিল, বুদ্ধ তখন কৌশাম্বি ত্যাগ করলেন। গৃহী সমর্থকেরা তখন উভয় পক্ষকেই ভিক্ষা দেওয়া বন্ধ করে দিয়ে তাদেরকে বিষয়টির মিটমাট করতে বাধ্য করল।

প্রায়োগিক দিকসমূহ
সংঘভেদের দুটো পক্ষই একই সীমার মধ্যে আলাদাভাবে পাটিমোক্খ ও অন্যান্য সংঘকর্ম সম্পাদন করতে পারে, তবে উভয় পক্ষের সংঘকর্ম বৈধ বলে বিবেচিত হয় যতক্ষণ পর্যন্ত তারা তাদের সংঘকর্মগুলোর জন্য যথোপযুক্ত সঠিক প্রস্তাব ও ঘোষণা অনুসরণ করে ততক্ষণ পর্যন্ত। কোনো পক্ষই অপর পক্ষের সংঘকর্মকে অবৈধ করতে পারে না অথবা সেটির বিরুদ্ধে আপত্তি জানাতে পারে না, কারণ তারা আলাদা সম্পর্কভুক্ত হিসেবেই গণ্য হয় (মৰ.৪৫৫; মৰ.৩৯৪)। মৰ.৪৫৫ এবং মৰ.৩৮৯এ বৈধ ও অবৈধ কোরাম বা ন্যূনতম উপস্থিতির ব্যাপারে আলোচনা করা হয়েছে। এ দুটো অনুচ্ছেদের মধ্যে কোনো সম্পর্ক আছে বলে কোনো গ্রন্থে নির্দেশ করা হয় নি, কিন্তু এটি মনে হয় যে, কোনো এক পক্ষের কোরাম পূর্ণ করতে যদি সেখানে কু-উদ্দেশ্য নিয়ে তাদের পক্ষে যোগ দেওয়া ভিক্ষুদেরকেও গণনার মধ্যে ধরতে হয়, এবং সেই যোগ দেওয়া ভিক্ষুরা যদি জানে বা সন্দেহ করে যে, তারা যা করছে তা ধর্মসম্মত নয়, সেক্ষেত্রে তাদের সেই সংঘকর্ম এমনিতেই অবৈধ হয়ে যায়।

সংঘভেদের দুটো পক্ষের মধ্যে যদি খারাপ সম্পর্ক বিরাজ করে, তাহলে প্রত্যেক পক্ষের ভিক্ষুদের বসার সময় বিরোধী পক্ষের সদস্যদের কাছ থেকে যথেষ্ট দূরে বসা উচিত যেন তারা পরস্পরের প্রতি অশোভন আচরণ করতে না পারে। তবে দুটো পক্ষের মধ্যে যদি ভালো সম্পর্ক থাকে, তাহলে এক পক্ষের ভিক্ষু অন্য পক্ষের ভিক্ষুর নিকটে তাদের মাঝে একটা আসন ফাঁকা রেখে বা একটা আসনের মধ্যবর্তী দূরত্ব ফাঁকা রেখে বসতে পারে।

বিভেদপন্থি দলটি কোনো বিহারে আসলে সেই দলের সদস্যদেরকে খালি আবাসগুলো দেওয়া উচিত। কোনোটাই যদি খালি না থাকে, তাহলে কয়েকটি আবাস খালি করতে হবে, যদিও সেটি এমনভাবে করতে হবে যেন জুনিয়র ভিক্ষুদেরকে জায়গা দিতে গিয়ে সিনিয়র ভিক্ষুদেরকে তাদের জায়গা থেকে সরাতে না হয়। এই ব্যবস্থার সুবিধা হচ্ছে, আবাসিক ভিক্ষুরা বিভেদে জড়িয়ে যাবে না এবং একই সময়ে বিভেদপন্থিদের কথার আক্রমণ থেকে কিছুটা নিবৃত্তি মিলবে। যদি দুটো বিভেদপন্থি দল একই সময়ে এসে উপস্থিত হয়, তাহলে বসার জায়গার ব্যাপারে উপরোক্ত নির্দেশ মনে রেখে তাদেরকে পরস্পরের কাছ থেকে পৃথক আবাস দেয়াই বুদ্ধিমানের কাজ হবে।

সমগ্র সংঘকে দেওয়া দানীয় সামগ্রী উভয় দলের মধ্যে ভাগাভাগি করা উচিত। সেই দানটা সংঘের মধ্যে বিভেদ হওয়ার আগে দেওয়া হোক বা পরে দেওয়া হোক, সংঘের উদ্দেশ্যে হলে তাতে উপরোক্ত নিয়মেই দানীয় সামগ্রী ভাগাভাগি করা উচিত। সংঘে বিভেদের পরে কোনো নির্দিষ্ট দলকে উদ্দেশ্য করে দেওয়া দানগুলো কেবল সেই দলেরই হয়।

সংঘের মধ্যে বিভেদের অবসান ঘটানো
ন্যায়সঙ্গতভাবে একটা সংঘভেদের অবসান ঘটানো যায় যদি উভয় পক্ষই তার কারণগুলো (অর্থাৎ যে বিবাদের বিষয়কে ঘিরে এই সংঘভেদটি দানা বেধেছিল সেই বিষয়টি) খতিয়ে দেখতে সক্ষম হয়, মূল বা হেতুগুলো (সংঘভেদের প্রেরণাদায়ী সেই চিত্তের অবস্থাগুলো—দেখুন চুৰ.২১৬) নিয়ে আলোচনা করে এবং এরপর ধর্ম ও বিনয়ের ভিত্তিতে কোন পক্ষ সঠিক তা নির্ধারণ করতে পারে। (বিবাদের মীমাংসার জন্য বৌভিবি-১, অধ্যায়-১১-তে দেওয়া নির্দেশনাগুলো দেখুন।) বিষয়টি মিটমাট হয়ে গেলে উভয় দলের সকল সদস্যকে সভায় সম্মিলিত হতে হয়, সেখানে কেউই তার সম্মতি পাঠাতে পারে না, এমনকি অসুস্থ হলেও অবশ্যই সেই সভায় আসতে হবে। তাদের মধ্যে একজন ভিক্ষু সংঘের একত্রীকরণ ঘোষণা-সংবলিত সংঘকর্ম আবৃত্তি করবে, এবং এরপর একটি সামগ্রিক-উপোসথ অনুষ্ঠিত হয় (অধ্যায়-১৫ দেখুন)। এতেই সংঘভেদের অবসান হয়।

এই পদ্ধতি কাজ দেয় কেবল সে-সব ক্ষেত্রে, যেখানে উভয় দল সরল বিশ্বাসে কাজ করে, প্রত্যেক দলই বিশ্বাস করে যে তারা ধর্মবিনয় যথাযথভাবে বুঝেছে। এসব ক্ষেত্রে যে-সব ভিক্ষুর ধর্মবিনয় সম্পর্কে জ্ঞান প্রামাণিক তথা সবার কাছে গ্রহণযোগ্য, তাদের কাছে বিচার প্রার্থনা করে মতপার্থক্যগুলোর মীমাংসা করা যায়। তবে এমন ঘটনাও আছে যেখানে ভিক্ষুরা এমন একটি সংঘভেদ শুরু করেছে অথবা সংঘভেদে যোগ দিয়েছে যার মূলে রয়েছে দুষ্ট অভিপ্রায়, যেখানে তারা জানে অথবা সন্দেহ করে যে, তাদের দৃষ্টিভঙ্গি ও কর্মকাণ্ড ধর্মবিনয় থেকে বিচ্যুত হয়েছে। এসব ক্ষেত্রে পূর্ণ একত্রীকরণ অসম্ভব। যারা দুষ্ট অভিপ্রায় নিয়ে কাজ করেছে তাদেরকে সংঘ থেকে বিতাড়িত করে দিতে হবে। যারা না জেনে সংঘভেদকারী দলে যোগ দিয়েছে, তাদের কাছে ধর্মবিনয় ব্যাখ্যা করে ধর্মবাদী দলের পক্ষে আনা উচিত। তারা যদি সংঘভেদকারী দল ত্যাগ করে সংঘে ফিরে আসে, তখন তাদের একটি থুল্লচ্চয় অপরাধ স্বীকার করতে হয়, আর এরপর তারা আগের মতোই সংঘের নিয়মিত সদস্য হয়ে যায়।

বিধিবিধান
সংঘভেদের মূল
বিবাদের মূল : তিনটি অকুশল এবং তিনটি কুশল

[ছয়টি অকুশল আচরণের একটি তালিকা অন্তর্ভুক্ত করা হয়েছে : ] যে ভিক্ষু :

১) সহজে রেগে যায় এবং মনে আক্রোশভাব পুষে রাখে;

২) সংকীর্ণমনা ও বিদ্বেষপরায়ণ;

৩) ঈর্ষাপরায়ণ ও মাৎসর্যপরায়ণ;

৪) কুচক্রী ও প্রতারণাপূর্ণ;

৫) নিজ দৃষ্টিভঙ্গির প্রতি অনুরক্ত, একগুঁয়ে এবং সেটি ত্যাগ করতে পারে না।

এমন ভিক্ষু বুদ্ধ, ধর্ম সংঘের প্রতি গৌরব বা সম্মান ব্যতীত বাস করে; সে তার শিক্ষা সম্পূর্ণ করে না। যখন সে সংঘের মধ্যে বিবাদের সৃষ্টি করে, তখন তা বহুজনের ক্ষতি, দুঃখ এবং বিপর্যয়ের কারণ হয়, দেব-মানবের দুঃখ ও বেদনার কারণ হয়।—চুৰ.২১৬

তিনটি অকুশল মূল : মনের লোভমূলক, দূষিত অথবা বিমোহিত অবস্থা। তিনটি কুশল মূল : মনের অলোভমূলক, অদূষিত, অথবা অবিমোহিত অবস্থা।—চুৰ.২১৬

সংঘে চিড়, সংঘে ভাঙন
উপালি ভন্তে : ' সংঘে চিড়, সংঘে চিড় (সঙ্ঘরাজি)' বলা হয়ে থাকে। কোন পর্যায় পর্যন্ত সেটি সংঘের মধ্যে চিড় হিসেবে থাকে, কিন্তু সংঘের মধ্যে ভাঙন হয় না? কোন পর্যায়ে গেলে সেটি সংঘের মধ্যে চিড় হয়, সংঘের মধ্যে ভাঙনও হয়?

বুদ্ধ : যখন এক পক্ষে একজন এবং অন্য পক্ষে দুজন থাকে, আর চতুর্থজন ঘোষণা করে এবং তাদেরকে ভোটের টিকেট বা শলাকা দেয় এই বলে : এই হচ্ছে ধর্ম। এই হচ্ছে বিনয়। এই হচ্ছে শাস্তার নির্দেশ। এটি নিন। এটি অনুমোদন করুন।' সেটি হচ্ছে সংঘের মধ্যে চিড়, কিন্তু সংঘের মধ্যে ভাঙন নয়। যখন এক পক্ষে দুজন এবং অন্য পক্ষে দুজন থাকে, আর পঞ্চমজন ঘোষণা করে... যখন এক পক্ষে দুজন এবং অন্য পক্ষে তিনজন থাকে, আর ষষ্ঠজন ঘোষণা করে... যখন এক পক্ষে তিনজন এবং অন্য পক্ষে তিনজন থাকে, আর সপ্তমজন ঘোষণা করে... যখন এক পক্ষে তিনজন এবং অন্য পক্ষে চারজন থাকে, আর অষ্টমজন ঘোষণা করে... সেটি হচ্ছে সংঘের মধ্যে চিড়, কিন্তু সংঘের মধ্যে ভাঙন নয়। যখন এক পক্ষে চারজন এবং অন্য পক্ষে চারজন থাকে, আর নবমজন ঘোষণা করে এবং তাদেরকে ভোটের টিকেট বা শলাকা দেয় এই বলে : 'এই হচ্ছে ধর্ম। এই হচ্ছে বিনয়। এই হচ্ছে শাস্তার নির্দেশ। এটি নিন। এটি অনুমোদন করুন।' সেটি হচ্ছে সংঘের মধ্যে চিড়, এবং সংঘের মধ্যে ভাঙন। নয়জন অথবা তারও বেশি হলে সেটি হচ্ছে সংঘের মধ্যে চিড়, এবং সংঘের মধ্যে ভাঙন।

কোনো ভিক্ষুণী চেষ্টা করলেও সংঘের মধ্যে ভাঙন ধরাতে পারে না। কোনো শিক্ষামানা সংঘের মধ্যে ভাঙন ধরাতে পারে না। কোনো শ্রামণ... কোনো শ্রামণী... কোনো উপাসক... কোনো উপাসিকা চেষ্টা করলেও সংঘের মধ্যে ভাঙন ধরাতে পারে না। একজন নিয়মিত ভিক্ষু, সম-সম্পর্কভুক্ত বা সম-নিকায়ের, একই সীমায় দাঁড়ানো হলে সংঘে ভাঙন ধরাতে পারে।—চুৰ.৩৫১

উপালি ভন্তে : সংঘে ভাঙন, সংঘে ভাঙন (সঙ্ঘভেদ) বলা হয়ে থাকে। কোন পর্যায়ে হলে সেটি সংঘের মধ্যে ভাঙন হয়ে থাকে?

বুদ্ধ : এমনও হয় যেখানে তারা অধর্মকে ধর্ম হিসেবে ব্যাখ্যা করে... ধর্মকে অর্ধম হিসেবে... অবিনয়কে বিনয় হিসেবে... বিনয়কে অবিনয় হিসেবে... যেটা তথাগত কর্তৃক উক্ত হয় নি, উল্লিখিত হয় নি তা তথাগত কর্তৃক উক্ত হয়েছে উল্লিখিত হয়েছে বলে ব্যাখ্যা করে... যেটা তথাগত কর্তৃক উক্ত হয়েছে, উল্লিখিত হয়েছে তা তথাগত কর্তৃক উক্ত হয় নি উল্লিখিত হয় নি বলে ব্যাখ্যা করে... যা তথাগত কর্তৃক নিত্য আচরিত হয় নি, তা তথাগত কর্তৃক নিত্য আচরিত হয়েছে হিসেবে ব্যাখ্যা করে... যা তথাগত কর্তৃক নিত্য আচরিত হয়েছে, তা তথাগত কর্তৃক নিত্য আচরিত হয় নি হিসেবে ব্যাখ্যা করে... যা তথাগত কর্তৃক বিধিবদ্ধ হয় নি, তা তথাগত কর্তৃক বিধিবদ্ধ হয়েছে হিসেবে ব্যাখ্যা করে... যা তথাগত কর্তৃক বিধিবদ্ধ হয়েছে, তা তথাগত কর্তৃক বিধিবদ্ধ হয় নি হিসেবে ব্যাখ্যা করে... অপরাধকে অনপরাধ হিসেবে... অনপরাধকে অপরাধ হিসেবে... গুরু অপরাধকে লঘু অপরাধ হিসেবে... লঘু অপরাধকে গুরু অপরাধ হিসেবে... যে অপরাধের অবশেষ আছে (অর্থাৎ পারাজিকা নয়), সেটিকে অবশেষহীন অপরাধ হিসেবে ব্যাখ্যা করে... যে অপরাধের অবশেষ নেই সেটিকে অবশেষযুক্ত অপরাধ হিসেবে... গুরুতর অপরাধকে গুরুতর নয় হিসেবে... গুরুতর নয় এমন অপরাধকে গুরুতর হিসেবে ব্যাখ্যা করে। এই আঠারোটি বিষয়ের ভিত্তিতে তারা সরে যায়, বিচ্ছিন্ন হয়ে যায়, আলাদাভাবে উপোসথ করে, আলাদাভাবে প্রবারণা করে, আলাদাভাবে সংঘকর্ম সম্পাদন করে। এ পর্যায়ে সংঘে ভাঙন হয়ে থাকে।

উপালি ভন্তে : 'সাংঘিক একতা, সাংঘিক একতা' বলা হয়ে থাকে। কোন পর্যায়ে সাংঘিক একতা হয়ে থাকে?

বুদ্ধ : এমনও হয় যেখানে তারা অধর্মকে অধর্ম হিসেবে ব্যাখ্যা করে... ধর্মকে ধর্ম হিসেবে ব্যাখ্যা করে... গুরুতর অপরাধকে গুরুতর অপরাধ হিসেবে ব্যাখ্যা করে... গুরুতর নয় এমন অপরাধকে গুরুতর নয় হিসেবে ব্যাখ্যা করে। এই আঠারোটি বিষয়ের ভিত্তিতে তারা সরে যায় না, বিচ্ছিন্ন হয়ে যায় না, আলাদাভাবে উপোসথ করে না, আলাদাভাবে প্রবারণা করে না, আলাদাভাবে সংঘকর্ম সম্পাদন করে না। এ পর্যায়ে সাংঘিক একতা হয়ে থাকে।—চুৰ.৩৫৩

উপালি ভন্তে : যে সংঘ একতাবদ্ধ ছিল সেটির মধ্যে ভাঙন সৃষ্টি করে সে কী পায়?

বুদ্ধ : যে সংঘ একতাবদ্ধ ছিল সেটির মধ্যে ভাঙন সৃষ্টি করে সে এমন পাপকর্ম সঞ্চয় করে যা এক কল্পকাল স্থায়ী হয় এবং নরকে এক কল্প ধরে সেদ্ধ হয়...

উপালি ভন্তে : ভেঙে যাওয়া সংঘকে একত্রিত করে সে কী পায়?

বুদ্ধ : ভেঙে যাওয়া সংঘকে একত্রিত করে সে ব্রহ্মপুণ্য পায় যা এক কল্প স্থায়ী হয়, এবং এক কল্প ধরে স্বর্গে আনন্দ উপভোগ করে...—চুৰ.৩৫৪

উপালি ভন্তে : কোন সংঘভেদকারী দুর্গতিপরায়ণ, নিরয় অভিমুখী, এক কল্পকাল ধরে দুঃখভোগ্য এবং অচিকিৎস্য?

বুদ্ধ : এমনও হয় যেখানে কোনো ভিক্ষু অধর্মকে ধর্ম হিসেবে ব্যাখ্যা করে। সেটাকে (সেই ব্যাখ্যাকে) অধর্ম হিসেবে দেখে, ভাঙনকে অধর্ম হিসেবে দেখে, তার দৃষ্টিভঙ্গিকে ভুলভাবে উপস্থাপন করে, তার পছন্দকে ভুলভাবে উপস্থাপন করে, তার সমর্থনকে ভুলভাবে উপস্থাপন করে, তার (মনের) অবস্থাকে ভুলভাবে উপস্থাপন করে, সে ঘোষণা করে, এবং এই বলে ভিক্ষুদেরকে ভোটের টিকেট বা শলাকা গ্রহণ করতে বলে, 'এটি ধর্ম, এটি বিনয়, এটি শাস্তার নির্দেশ। এটি নিন। এটি অনুমোদন করুন।' সে হচ্ছে সেই সংঘভেদকারী যে দুর্গতিপরায়ণ, নিরয় অভিমুখী, এক কল্পকাল ধরে দুঃখভোগ্য এবং অচিকিৎস্য।

আবার কোনো ভিক্ষু অধর্মকে ধর্ম হিসেবে ব্যাখ্যা করে। সেটাকে (সেই ব্যাখ্যাকে) অধর্ম হিসেবে দেখে, ভাঙনকে ধর্ম হিসেবে দেখে... সেটাকে (সেই ব্যাখ্যাকে) অধর্ম হিসেবে দেখে, ভাঙনের ব্যাপারে সন্দেহ রেখে... সেটাকে (সেই ব্যাখ্যাকে) ধর্ম হিসেবে দেখে, ভাঙনকে অধর্ম হিসেবে দেখে... সেটাকে (সেই ব্যাখ্যাকে) ধর্ম হিসেবে দেখে, ভাঙনের ব্যাপারে সন্দেহ রেখে... সেটি (সেই ব্যাখ্যা) নিয়ে সন্দেহ রেখে, ভাঙনকে অধর্ম হিসেবে দেখে... সেটি (সেই ব্যাখ্যা) নিয়ে সন্দেহ রেখে, ভাঙনের ব্যাপারে সন্দেহ রেখে, তার দৃষ্টিভঙ্গিকে ভুলভাবে উপস্থাপন করে, তার পছন্দকে ভুলভাবে উপস্থাপন করে, তার সমর্থনকে ভুলভাবে উপস্থাপন করে, তার (মনের) অবস্থাকে ভুলভাবে উপস্থাপন করে, সে ঘোষণা করে, এবং এই বলে ভিক্ষুদেরকে ভোটের টিকেট বা শলাকা গ্রহণ করতে বলে, 'এটি ধর্ম, এটি বিনয়, এটি শাস্তার নির্দেশ। এটি নিন। এটি অনুমোদন করুন।' সে হচ্ছে সেই সংঘভেদকারী যে দুর্গতিপরায়ণ, নিরয় অভিমুখী, এক কল্পকাল ধরে দুঃখভোগ্য এবং অচিকিৎস্য। (সংঘভেদের বাদবাকি সতেরোটি বিষয়ের বেলায়ও একই।)

উপালি ভন্তে : আর কোন সংঘভেদকারী দুর্গতিপরায়ণ নয়, নিরয় অভিমুখী নয়, এক কল্পকাল ধরে দুঃখভোগ্য নয় এবং অচিকিৎস্য নয়?

বুদ্ধ : এমনও হয় যেখানে ভিক্ষু অধর্মকে ধর্ম হিসেবে ব্যাখ্যা করে। সেটাকে (সেই ব্যাখ্যাকে) ধর্ম হিসেবে দেখে, ভাঙনকে ধর্ম হিসেবে দেখে, তার দৃষ্টিভঙ্গিকে ভুলভাবে উপস্থাপন না করে, তার পছন্দকে ভুলভাবে উপস্থাপন না করে, তার সমর্থনকে ভুলভাবে উপস্থাপন না করে, তার (মনের) অবস্থাকে ভুলভাবে উপস্থাপন না করে, সে ঘোষণা করে, এবং এই বলে ভিক্ষুদেরকে ভোটের টিকেট বা শলাকা গ্রহণ করতে বলে, 'এটি ধর্ম, এটি বিনয়, এটি শাস্তার নির্দেশ। এটি নিন। এটি অনুমোদন করুন।' সে হচ্ছে সেই সংঘভেদকারী যে দুর্গতিপরায়ণ নয়, নিরয় অভিমুখী নয়, এক কল্পকাল ধরে দুঃখভোগ্য নয় এবং অচিকিৎস্য নয়। (সংঘভেদের বাদবাকি সতেরোটি বিষয়ের বেলায়ও একই।)—চুৰ.৩৫৫

সংঘভেদ চলার সময়ে
সংঘ যখন দ্বিধাবিভক্ত হয়ে গেছে এবং অসৌজন্যমূলক ব্যবহার করে যা ধর্মসম্মত নয়, তখন ভিক্ষুর কোনো একটি আসনে বসা উচিত (প্রতিপক্ষের সদস্যদের থেকে যথেষ্ট দূরে) এমনভাবে যেন, 'আমরা একজন আরেকজনকে অশোভন কায়িক অথবা বাচনিক আচরণ দেখাব না, আমরা একজন আরেকজনকে হাত দিয়ে ধরে ফেলব না।' সংঘ যখন দ্বিধাবিভক্ত হয়ে গেছে এবং সৌজন্যমূলক ব্যবহার করে, যা ধর্মসম্মত, তখন ভিক্ষুর (প্রতিপক্ষের সদস্যের কাছ থেকে) একটি আসন ফাঁক রেখে বসা উচিত।—মৰ.৪৫৬

সারিপুত্র ভন্তে : এই সংঘভেদকারী ভিক্ষুদের সাথে আমার কীরূপ আচরণ করতে হবে?

বুদ্ধ : সেক্ষেত্রে সারিপুত্র, ধর্মের পক্ষেই তোমার অবস্থান গ্রহণ কর।

সারিপুত্র ভন্তে : আর কীভাবে আমি জানব যে কোনটা ধর্ম এবং কোনটা অধর্ম?—মৰ.৪৬৮

বুদ্ধ : এই আঠারোটি বিষয় আছে যেগুলোর মাধ্যমে অধর্মবাদীকে জানতে হয়। সে অধর্মকে ধর্ম হিসেবে ব্যাখ্যা করে... ধর্মকে অর্ধম হিসেবে... অবিনয়কে বিনয় হিসেবে... বিনয়কে অবিনয় হিসেবে... যেটা তথাগত কর্তৃক উক্ত হয় নি, উল্লিখিত হয় নি তা তথাগত কর্তৃক উক্ত হয়েছে উল্লিখিত হয়েছে বলে ব্যাখ্যা করে... যেটা তথাগত কর্তৃক উক্ত হয়েছে, উল্লিখিত হয়েছে তা তথাগত কর্তৃক উক্ত হয় নি উল্লিখিত হয় নি বলে ব্যাখ্যা করে... যা তথাগত কর্তৃক নিত্য আচরিত হয় নি, তা তথাগত কর্তৃক নিত্য আচরিত হয়েছে হিসেবে ব্যাখ্যা করে... যা তথাগত কর্তৃক নিত্য আচরিত হয়েছে, তা তথাগত কর্তৃক নিত্য আচরিত হয় নি হিসেবে ব্যাখ্যা করে... যা তথাগত কর্তৃক বিধিবদ্ধ হয় নি, তা তথাগত কর্তৃক বিধিবদ্ধ হয়েছে হিসেবে ব্যাখ্যা করে... যা তথাগত কর্তৃক বিধিবদ্ধ হয়েছে, তা তথাগত কর্তৃক বিধিবদ্ধ হয় নি হিসেবে ব্যাখ্যা করে... অপরাধকে অনপরাধ হিসেবে... অনপরাধকে অপরাধ হিসেবে... গুরু অপরাধকে লঘু অপরাধ হিসেবে... লঘু অপরাধকে গুরু অপরাধ হিসেবে... যে অপরাধের অবশেষ আছে (অর্থাৎ পারাজিকা নয়), সেটিকে অবশেষহীন অপরাধ হিসেবে ব্যাখ্যা করে... যে অপরাধের অবশেষ নেই সেটিকে অবশেষযুক্ত অপরাধ হিসেবে... গুরুতর অপরাধকে গুরুতর নয় হিসেবে... গুরুতর নয় এমন অপরাধকে গুরুতর হিসেবে ব্যাখ্যা করে। এই আঠারোটি বিষয় আছে যেগুলোর মাধ্যমে অধর্মবাদীকে জানতে হয়।—মৰ.৪৬৮

এই আঠারোটি বিষয় আছে যেগুলোর মাধ্যমে ধর্মবাদীকে জানতে হয়। সে অধর্মকে অধর্ম হিসেবে ব্যাখ্যা করে... ধর্মকে র্ধম হিসেবে... অবিনয়কে অবিনয় হিসেবে... বিনয়কে বিনয় হিসেবে... যেটা তথাগত কর্তৃক উক্ত হয় নি, উল্লিখিত হয় নি তা তথাগত কর্তৃক উক্ত হয় নি, উল্লিখিত হয় নি বলে ব্যাখ্যা করে... যেটা তথাগত কর্তৃক উক্ত হয়েছে, উল্লিখিত হয়েছে তা তথাগত কর্তৃক উক্ত হয়েছে উল্লিখিত হয়েছে বলে ব্যাখ্যা করে... যা তথাগত কর্তৃক নিত্য আচরিত হয় নি, তা তথাগত কর্তৃক নিত্য আচরিত হয় নি হিসেবে ব্যাখ্যা করে... যা তথাগত কর্তৃক নিত্য আচরিত হয়েছে, তা তথাগত কর্তৃক নিত্য আচরিত হয়েছে হিসেবে ব্যাখ্যা করে... যা তথাগত কর্তৃক বিধিবদ্ধ হয় নি, তা তথাগত কর্তৃক বিধিবদ্ধ হয় নি হিসেবে ব্যাখ্যা করে... যা তথাগত কর্তৃক বিধিবদ্ধ হয়েছে, তা তথাগত কর্তৃক বিধিবদ্ধ হয়েছে হিসেবে ব্যাখ্যা করে... অপরাধকে অপরাধ হিসেবে... অনপরাধকে অনপরাধ হিসেবে... গুরু অপরাধকে গুরু অপরাধ হিসেবে... লঘু অপরাধকে লঘু অপরাধ হিসেবে... যে অপরাধের অবশেষ আছে (অর্থাৎ পারাজিকা নয়), সেটিকে অবশেষযুক্ত অপরাধ হিসেবে ব্যাখ্যা করে... যে অপরাধের অবশেষ নেই সেটিকে অবশেষহীন অপরাধ হিসেবে... গুরুতর অপরাধকে গুরুতর হিসেবে... গুরুতর নয় এমন অপরাধকে গুরুতর নয় হিসেবে ব্যাখ্যা করে। এই আঠারোটি বিষয় আছে যেগুলোর মাধ্যমে ধর্মবাদীকে জানতে হয়।—মৰ.৪৬৮

মহাপ্রজাপতি গৌতমী : এই সংঘভেদকারী ভিক্ষুদের সাথে আমার কীরূপ আচরণ করতে হবে?

বুদ্ধ : সেক্ষেত্রে গৌতমী, উভয় পক্ষের কাছ থেকে ধর্ম শোন। উভয় পক্ষের কাছ থেকে ধর্ম শুনে যে পক্ষ ধর্মবাদী সেই পক্ষের দৃষ্টিভঙ্গি, সমর্থন, পছন্দ ও বিশ্বাসের প্রতি তোমার সমর্থন দাও। আর ভিক্ষুসংঘের কাছ থেকে ভিক্ষুণীসংঘ যা-কিছু আশা করে, তার সবই সেই ধর্মবাদী পক্ষের কাছ থেকে আশা করা উচিত।—মৰ.৪৭০

অনাথপিণ্ডিক (এবং ৰিশাখা) : এই সংঘভেদকারী ভিক্ষুদের সাথে আমার কীরূপ আচরণ করতে হবে?

বুদ্ধ : সেক্ষেত্রে গৃহপতি, উভয় পক্ষকেই দান দাও। উভয় পক্ষকে দান দিয়ে, উভয় পক্ষের কাছ থেকে ধর্ম শোন। উভয় পক্ষের কাছ থেকে ধর্ম শুনে, যারা ধর্মবাদী তাদের দৃষ্টিভঙ্গি, সমর্থন, পছন্দ ও বিশ্বাসের প্রতি তোমার সমর্থন দাও।—মৰ.৪৭১-৪৭২

সারিপুত্র ভন্তে : তাদের আবাসের ব্যাপারে কীরূপ আচরণ করব?

বুদ্ধ : সেক্ষেত্রে সারিপুত্র, খালি আবাসগুলো তাদেরকে দিতে হবে।

সারিপুত্র ভন্তে : আর যদি খালি আবাস না থাকে, তাহলে আমার কী করা উচিত?

বুদ্ধ : সেগুলোকে খালি করে দিতে হবে। কিন্তু আমি কোনোভাবেই বলি না যে সিনিয়র ভিক্ষুদের আবাসগুলো দখল করো। যে সেগুলো দখল করবে, তার দুক্কট অপরাধ।

সারিপুত্র ভন্তে : আর বস্তুগত দানীয় সামগ্রীগুলোর প্রতি আমার কী করতে হবে?

বুদ্ধ : বস্তুগত দানীয় সামগ্রীগুলো সবার মাঝে সমানভাবে ভাগ করতে হবে।—মৰ.৪৭৩

এমনও হয় যেখানে ভিক্ষুরা বর্ষাবাস কাটিয়েছে এবং চীবর-কাপড় উৎপন্ন হওয়ার আগেই সংঘ বিভক্ত হয়ে যায়। লোকজন এক পক্ষকে পানি দেয় এবং অন্য পক্ষকে চীবর-কাপড় দেয় এই বলে, 'আমরা সংঘকে দিচ্ছি।' সেটি (সমগ্র) সংঘের জন্য... লোকজন এক পক্ষকে পানি দেয় এবং সেই পক্ষকে চীবর-কাপড়ও দেয় এই বলে, 'আমরা সংঘকে দিচ্ছি।' সেটি (সমগ্র) সংঘের জন্য। লোকজন এক পক্ষকে পানি দেয় এবং অন্য পক্ষকে চীবর-কাপড় দেয় এই বলে, 'আমরা পক্ষকে দিচ্ছি।' সেটি শুধু সেই পক্ষের জন্য। লোকজন এক পক্ষকে পানি দেয় এবং সেই পক্ষকে চীবর-কাপড়ও দেয় এই বলে, 'আমরা পক্ষকে দিচ্ছি।' সেটি শুধু সেই পক্ষের জন্য।—মৰ.৩৭৬

এমনও হয় যেখানে ভিক্ষুরা তাদের বর্ষাবাস কাটায় এবং চীবর-কাপড় উৎপন্ন হয়েছে; কিন্তু সেটি ভাগ হওয়ার আগেই সংঘ বিভক্ত হয়ে যায়। সেটি সবার মাঝে সমানভাবে ভাগ করতে হবে।—মৰ.৩৭৬

সংঘভেদের অবসান ঘটানো
সারিপুত্র ভন্তে (নবপ্রব্রজিত যে-সব ভিক্ষুরা সংঘভেদের পরে দেবদত্তের অনুগামী হয়েছিল মহামোগ্গলান ভন্তেসহ গিয়ে তাদেরকে নিয়ে ফিরে আসার পরে) : ভন্তে, সংঘভেদকারীর অনুগামীদেরকে পুনরায় উপসম্পদা দিলে ভালো হয়।

বুদ্ধ : সংঘভেদকারীর অনুগামীদেরকে পুনরায় উপসম্পদার জন্য তোমার সমর্থনই যথেষ্ট, সারিপুত্র। সেক্ষেত্রে তোমার সেই সংঘভেদকারীর অনুগামীদেরকে থুল্লচ্চয় অপরাধ স্বীকার করাও।—চুৰ.৩৪৫

সংঘের মধ্যে একতা অর্জনের প্রক্রিয়া : 'সবাই একত্রে সম্মিলিত হওয়া উচিত, অসুস্থ এবং সুস্থ সবাই। কারো সম্মতিই বয়ে আনা উচিত নয়।' কর্মবাক্য। 'এরপর পরই উপোসথ করতে হবে, পাটিমোক্খ আবৃত্তি করতে হবে।'—মৰ.৪৭৫

সংঘ যখন ব্যাপারটির কোনো মীমাংসা না করে, সংঘের বিবাদের মূলগুলো নিষ্পত্তি না করে... সংঘের মধ্যে বিভেদ, সংঘের মধ্যে ভাঙন, সংঘের মধ্যে বিচ্ছিন্ন হওয়া, সংঘের মধ্যে আলাদা হয়ে যাওয়ার মূল কারণগুলোর নিষ্পত্তি না করে সংঘের একত্রীকরণকর্ম সম্পাদন করে, সেটি একটি অধর্মসম্মত সংঘের একত্রীকরণকর্ম।

সংঘ যখন ব্যাপারটির মীমাংসা করে, সংঘের বিবাদের মূলগুলো নিষ্পত্তি করে... সংঘের মধ্যে বিভেদ, সংঘের মধ্যে ভাঙন, সংঘের মধ্যে বিচ্ছিন্ন হওয়া, সংঘের মধ্যে আলাদা হয়ে যাওয়ার মূল কারণগুলোর নিষ্পত্তি করে সংঘের একত্রীকরণকর্ম সম্পাদন করে, সেটি একটি ধর্মসম্মত সংঘের একত্রীকরণকর্ম।—মৰ.৪৭৬

* * *


 

অধ্যায়—২২

উত্তরাধিকার
জিনিসপত্র
পিটক বলে যে, কোনো ভিক্ষু মরে গেলে তার জিনিসপত্রগুলো সবই ভিক্ষুসংঘের অধিকারে চলে যায়। অর্থকথা এর সাথে যোগ করে, ভিক্ষু যেখানেই মরুক না কেন এই নিয়মটি খাটে। সে যদি কোনো ভিক্ষুণী-আবাস পরিদর্শনে গিয়ে মারা যায়, তার জিনিসপত্রগুলো তখনো ভিক্ষুসংঘের অধিকারে চলে যায়। একইভাবে কোনো ভিক্ষুণী যদি কোনো বিহার পরিদর্শনে এসে মারা যায়, তার জিনিসপত্রগুলো তখনো ভিক্ষুণীসংঘের অধিকারে চলে যায়। অধিকন্তু, পিটকমতে, মৃত শ্রামণের জিনিসপত্র সবই ভিক্ষুসংঘের; মৃত শিক্ষামানা অথবা শ্রামণীর জিনিসপত্র সবই ভিক্ষুণীসংঘের।

চুৰ.৪১৯-এর অর্থকথা আরও যোগ করে যে, মরতে মরতে কোনো ভিক্ষু বা শ্রামণ যদি বলে, ‘আমার মৃত্যুর পরে আমার জিনিসপত্রগুলো অমুক এবং অমুক পাবে’, তার সেই অনুরোধ অবৈধ। তাই বিনয়ের দৃষ্টিকোণ থেকে দেখলে, ভিক্ষুর শেষ ইচ্ছা এবং উইল-এর কোনো শক্তি নেই। বৌদ্ধ দেশগুলোতে মৃত ভিক্ষুর সম্পত্তির উপরে সংঘের দাবিকে স্বীকৃতি দেওয়া হয়। তবে অবৌদ্ধ দেশগুলোতে সেই দাবিকে এখনো আইনের আদালতে পরীক্ষানিরীক্ষা করা বাকি আছে। (এখানে যদি দেশের সর্বোচ্চ আদালত সংঘের দাবির বিরুদ্ধে কোনো রায় দেয়, ব্যপারটি তখন মৰ.১৮৬তে উল্লিখিত রাজাদেরকে মান্য করা’র নীতি প্রয়োগ করার জন্য উপযুক্ত হবে এবং বিষয়টি নিয়ে আর ঘাঁটাঘাঁটি করা উচিত হবে না। )

ৰিনয-মুখ একটি প্রচলিত রীতির ব্যাপারে আলোচনা করেছে যেটি মৰ.৩৭০-৩৭১-এর অর্থকথার ফাঁকফোকরের ভিত্তিতে গড়ে উঠেছে এবং এই রীতিটি হচ্ছে শেষ ইচ্ছা ও উইলের বিরুদ্ধে অর্থকথার বিধানকে পাশ কাটিয়ে যাওয়ার জন্য। এই রীতি অনুসারে, একজন ভিক্ষু তার মৃত্যু শয্যায় বলতে পারে, ‘আমি অমুক এবং অমুককে আমার জিনিসপত্রগুলো দিচ্ছি’, যতক্ষণ পর্যন্ত সে আমার মৃত্যুর পরে শর্তটি যোগ না করে, ততক্ষণ পর্যন্ত তার এই দান বৈধ। যদি দান দেওয়ার পরে সে তার অসুস্থতা থেকে আরোগ্য লাভ করে, তাহলে গ্রহীতা তখন জিনিসগুলো ইচ্ছা করলে ফেরত দিতে পারে, ইচ্ছা না করলে রাখতে পারে, অর্থাৎ সে যা ভালো বোঝে তা করতে পারে। অসুস্থ ভিক্ষু যদি মরে যায়, সেই জিনিসগুলো সেই ভিক্ষুর কাছে যায়, সংঘের কাছে নয়। তবে ভিক্ষু যদি তার কথাতে 'আমার মৃত্যুর পরে' শর্তটি জুড়ে দেয়, তখন তার মৃত্যুর পরে তার জিনিসগুলো সংঘের অধিকারভুক্ত হয়। তার ঈপ্সিত গ্রহীতা তখন সেগুলোর উপরে কোনো অধিকার রাখে না।

সংঘ যখন কোনো মৃত ভিক্ষুর জিনিসপত্রগুলো লাভ করে, তখন সংঘ তার ছাবেক ও ত্রিচীবর যারা তাকে সেবা করেছে তাদের দিতে পারে, আর সেটি তাদেরই সেবার সম্মানার্থে, কিন্তু তারা যে সেই অসুস্থ ভিক্ষুকে সেবা করেছিল শুধু তার জন্য নয়, বরং ভিক্ষুদের একে-অপরকে দেখাশোনা করার যে একটা দায়বদ্ধতা আছে তা পূরণ করতে গিয়ে সংঘকে যে সেবা করা হয়েছে তার জন্যও বটে (অধ্যায়-৫ দেখুন)। দেওয়ার নিয়মটি হচ্ছে এ রকম : মৃত ভিক্ষুর সেবক হিসেবে যে-সব ভিক্ষু কাজ করেছে তাদের কোনো একজন সেই মৃত ভিক্ষুর চীবরগুলো ও ছাবেকটি নিয়ে সংঘের কাছে যায়। সে সংঘকে মৃত্যুর ব্যাপারটা জানানোর পরে তাদেরকে চীবরগুলো ও ছাবেকটি দেয়। সংঘের একজন সদস্য একটি প্রস্তাব ও একটি ঘোষণাযুক্ত কর্মবাক্য আবৃত্তি করে, যার মাধ্যমে মৃত ভিক্ষুটি অসুস্থ থাকার সময়ে যারা তাকে সেবা করেছিল তাদেরকে সেই চীবরগুলো ও ছাবেকটি দেওয়া হয়। এই কর্মবাক্যটি পরিশিষ্ট ১-এ দেওয়া আছে।

অর্থকথা এখানে আলোচনা করেছে এই চীবর ও ছাবেকে কার কার ভাগ পাওয়ার অধিকার আছে। সমগ্র সংঘ যদি পালাক্রমে তাকে সেবা করার একটি তালিকা করে থাকে, তাহলে তার সেবক কে কে হবে তা নিয়ে ভিন্নমত আছে। কোনো কোনো আচার্য বলেন, সংঘের প্রত্যেকেই এক ভাগ পাওয়ার যোগ্য, এমনকি যারা সেই পালার তালিকাতে নেই তারাও ভাগ পাওয়ার যোগ্য। অন্যরা বলেন (আর এটিই অধিকতর যুক্তিসঙ্গত বলে মনে হয়), ভাগগুলো পাওয়া উচিত সেই পালার তালিকাতে যারা আছে তাদের মধ্যে শুধু যারা প্রকৃতপক্ষে তাকে সেবা করেছে তাদের কাছে। সকল পক্ষই একমত যে, যে-ই তাকে সাহায্য করুক সে ভিক্ষু হোক, শ্রামণ অথবা গৃহী ব্যক্তি হোক, তার একটি ভাগ পাওয়া উচিত। (পিটক বলে যে, সংশ্লিষ্ট প্রত্যেক শ্রমণের ভিক্ষুদের সমান ভাগ পাওয়ার অধিকারে আছে।) কেউ যদি অসুস্থ ভিক্ষুকে বিশেষভাবে সেবাযত্ন করে, তাহলে তার একটি বিশেষ ভাগ পাওয়া উচিত। যে ভিক্ষুরা কেবল ওষুধ পাঠিয়েছে তাদেরকে অসুস্থের সেবাযত্নকারী বলে গণ্য করা হয় না। যারা সেবকদেরকে চীবর ধোয়া, ওষুধ গরম করা ইত্যাদি কাজে সাহায্য করেছে, তারা গণ্য হয়।

মৃত ভিক্ষুর অবশিষ্ট জিনিসপত্রের ক্ষেত্রে পিটক বলে যে, তার সকল হালকা/সস্তা জিনিসগুলো (লহুভণ্ড) এবং হালকা দ্রব্যসামগ্রীগুলো উপস্থিত সংঘের মাঝে ভাগ করে দেওয়া উচিত। তার ভারী/দামি জিনিসগুলো (গরুভণ্ড)—যার মধ্যে তার মালিকানাধীন যে-কোনো বাড়িও অন্তর্ভুক্ত হবে—সেগুলো চারদিকের আগত অনাগত সমস্ত সংঘের মালিকানাধীন, তাই সেগুলো ভাগ করা যাবে না বা বণ্টন করা যাবে না।

এখানে অর্থকথা আরও যোগ করে যে, মৃত ভিক্ষুর ছাবেক ও চীবর যদি কম দামি হয় এবং বাকি জিনিসগুলো যদি বহু দামি হয়, তখন সংঘের উচিত বাকি জিনিসগুলো থেকে একটা তহবিল নিয়ে সেবক ভিক্ষুকে একটি ভালো ছাবেক ও ত্রিচীবর দেওয়া। মৃত ভিক্ষু অন্য বিহারে জিনিসপত্র রেখে গেলে সেগুলো সেই বিহারের সংঘের অধিকারভুক্ত হয়ে যায়। সে যদি কোনো দ্রব্যের মালিকানা অন্য কারো সাথে ভাগাভাগি করে তাহলে সেটি সেই অন্য মালিকের কাছেই যাবে, সংঘের কাছে যাবে না।

মৃত শ্রামণের জিনিসপত্রের বেলায়ও একই নিয়ম খাটে। তবে এই নিয়মের একটি ব্যতিক্রম হচ্ছে, কোনো ভিক্ষু যদি দ্বিতীয় কোনো ভিক্ষুর মাধ্যেমে কোনো একটি জিনিস পাঠায় তৃতীয় ভিক্ষুর কাছে এই বলে : ‘এটি অমুককে দিও।’ কিন্তু জিনিসটি তৃতীয় ভিক্ষুর হাতে পৌঁছানোর আগেই প্রথম ভিক্ষুটি মারা যায়, তাহলে দ্বিতীয় ভিক্ষুটি সেই জিনিসটি প্রথম ভিক্ষুর কাছ থেকে উত্তরাধিকার হিসেবে নিতে পারে। একইভাবে প্রথম ভিক্ষু যদি কোনো জিনিস পাঠায় এই বলে : ‘আমি এটি অমুককে দিচ্ছি’ কিন্তু দ্বিতীয় ভিক্ষুটি তৃতীয় ভিক্ষুটিকে দেওয়ার আগেই তৃতীয় ভিক্ষুটি মারা যায়, দ্বিতীয় ভিক্ষুটি সেটি তৃতীয় ভিক্ষুটির কাছ থেকে উত্তরাধিকার হিসেবে পাওয়া জিনিস হিসেবে নিতে পারে। এই ব্যবস্থাটির বিস্তারিত জানার জন্য পারা.২ দেখুন।

শেষকৃত্য
পালি বিনয়টি অন্যান্য কয়েকটি প্রাচীন বৌদ্ধ ধারার বিনয়ের মতো নয়, কেননা এতে কোনো মৃত ভিক্ষু বা শ্রামণের শেষকৃত্য কীভাবে করতে হবে সে বিষয়ে কোনো বিধিবিধান নেই। ব্যাপারটি এমন হলো কেন তা নিয়ে লেখকরা বেশ মাথা ঘামিয়েছেন, কিন্তু সেই মাথা ঘামানো কথাগুলোতে যতটা না বিনয়ের ব্যাপারে কথা এসেছে তার চেয়ে বেশি এসেছে লেখকদের নিজেদের ব্যাপারে। এর সর্বশেষ সিদ্ধান্ত হচ্ছে স্থানীয় রীতিনীতি ও আইনকানুন অনুসারে সংঘ (অথবা ভিক্ষুর বন্ধুবান্ধব, আত্মীয়-স্বজন ইত্যাদি) যেটা ভালো মনে করে সেভাবেই মৃত্যুর পরে তার দেহাবশেষের উপরে স্তূপ নির্মাণযোগ্য, কিন্তু বিনয়ে সেটি বলবৎ করার বিষয়ে কোনো বিধি নেই।

বর্তমানে একটি বিষয় প্রায়ই আলোচনায় উঠে আসে, আর তা হচ্ছে নিজের দেহকে চিকিৎসাবিদ্যার কাজে দান করার রীতি। যেহেতু এমন কোনো বিধি নেই যেখানে বলা অছে যে, ভিক্ষুর মৃতদেহটা সংঘের মালিকানাধীন, তাই সে যদি তার মৃতদেহটাকে এভাবে দান করতে ইচ্ছা করে যায়, তাহলে তার ইচ্ছার প্রতি সম্মান দেখানো উচিত।

বর্তমানে আরেকটা বিষয় হচ্ছে শেষকৃত্যের ব্যয়। বুদ্ধের সময়ে শেষকৃত্য করতে কোনো কিছু ব্যয় হতো না। মৃতদেহটিকে দাহ করা হতো, অথবা কোনো শ্মশানে ফেলে দেওয়া হতো। দাহ করার জন্য যে কাঠ লাগে বনজঙ্গলে সহজেই পাওয়া যেত। আর শ্মশানে ফেলে দেওয়া হলে সেখানে আর কিছু করতে হতো না। কোনো টাকাপয়সাও লাগত না। বর্তমানে শেষকৃত্য অনুষ্ঠান এমন ব্যয়বহুল হয়ে উঠেছে যে, থাইল্যান্ডের শেষকৃত্য করার রীতিনীতিতে এখন বিনয়বিধি প্রতিপালনের প্রবণতা বাড়ছে। মৃত ভিক্ষুর শেষকৃত্য অনুষ্ঠান সম্পাদনে কেউ যদি ব্যয়ভার বহন না করে, তাহলে সংঘ সেখানে ব্যয়ভার বহন করতে এগিয়ে আসে, এবং তার তহবিল প্রথমত সেই মৃত ভিক্ষুর জিনিসপত্র থেকেই আসে। শেষকৃত্যের পরে যদি তার কোনো হালকা জিনিসপত্র ও দ্রব্যসামগ্রী অবশিষ্ট থাকে, তখন সেগুলো সংঘের সদস্যদের মাঝে ভাগ করা হয়।

বিধিবিধান
যে ভিক্ষু মারা গেছে তার চীবর ও ছাবেকের মালিক হচ্ছে সংঘ। কিন্তু যারা রোগীর সেবা করে তারা অনেক উপকারী। আমি অনুমোদন করি যে, যারা রোগীর সেবা করে, সংঘ তাদেরকে তার ত্রিচীবর এবং ছাবেক দিয়ে দেবে। কর্মবাক্য—মৰ.৩৬৭

যে শ্রামণ মারা গেছে তার চীবর ও ছাবেকের মালিক হচ্ছে সংঘ। কিন্তু যারা রোগীর সেবা করে তারা অনেক উপকারী। আমি অনুমোদন করি যে, যারা রোগীর সেবা করে, সংঘ তাদেরকে তার ত্রিচীবর এবং ছাবেক দিয়ে দেবে। কর্মবাক্য—মৰ.৩৬৮

আমি অনুমোদন করি যে, যারা রোগীর সেবা করে, তাদেরকে সমান ভাগ দিতে হবে।—মৰ.৩৬৯

আমি অনুমোদন করি যে, যারা রোগীর সেবা করে, সংঘ তাদেরকে তার ত্রিচীবর ও ছাবেক দিয়ে দেবে। হালকা দ্রব্যসামগ্রী ও মালামাল যা আছে তা উপস্থিত সংঘের মাঝে ভাগ করে দেওয়া যেতে পারে।

যে-সমস্ত ভারী দ্রব্যসামগ্রী ও মালামাল আছে, সেগুলো হচ্ছে চারদিকের আগত অনাগত ভিক্ষুসংঘের জন্য। সেগুলো হস্তান্তরিত করা উচিত নয়, ভাগাভাগি করা উচিত নয়। -মৰ.৩৬৯

কোনো ভিক্ষুণী যদি মৃত্যুর সময় বলে, ‘আমার মৃত্যুর পরে আমার জিনিসপত্রগুলো সংঘের হোক,’ সেখানে ভিক্ষুসংঘ সেগুলোর মালিক নয়। সেগুলোর মালিক হচ্ছে ভিক্ষুণীসংঘ। যদি কোনো শিক্ষামানা... শ্রামণী মৃত্যুর সময় বলে, ‘আমার মৃত্যুর পরে আমার জিনিসপত্রগুলো সংঘের হোক,’ সেখানে ভিক্ষুসংঘ সেগুলোর মালিক নয়। সেগুলোর মালিক হচ্ছে ভিক্ষুণীসংঘ।

কোনো ভিক্ষু যদি মৃত্যুর সময় বলে, ‘আমার মৃত্যুর পরে আমার জিনিসপত্রগুলো সংঘের হোক,’ সেখানে ভিক্ষুণীসংঘ সেগুলোর মালিক নয়। সেগুলোর মালিক হচ্ছে ভিক্ষুসংঘ। যদি কোনো শ্রামণ... উপাসক... উপাসিকা... অন্য কেউ মৃত্যুর সময় বলে, ‘আমার মৃত্যুর পরে আমার জিনিসপত্রগুলো সংঘের হোক,’ সেখানে ভিক্ষুণীসংঘ সেগুলোর মালিক নয়। সেগুলোর মালিক হচ্ছে ভিক্ষুসংঘ।—চুৰ.৪১৯

এমনও হয় যেখানে কোনো ভিক্ষু অন্য ভিক্ষুর হাতে চীবর-কাপড় দিয়ে বলে, ‘এই চীবর-কাপড়টি অমুককে দিও।’ যাওয়ার পথে সে (দ্বিতীয় ভিক্ষু) শোনে, যে ভিক্ষুটি চীবর-কাপড়টি দিয়েছে, সে মারা গেছে। যদি সে যে পাঠিয়েছে তার কাছ থেকে উত্তরাধিকার সূত্রে প্রাপ্ত হিসেবে কাপড়টি অধিষ্ঠান করে, তাহলে সেটি সঠিকভাবে অধিষ্ঠান করা হয়েছে। যদি সে যার জন্য কাপড়টি পাঠানো হয়েছে তার উপর বিশ্বাস করে কাপড়টি নিয়ে নেয়, তাহলে সেটি ভুলভাবে নেওয়া হয়েছে।

এমনও হয় যেখানে কোনো ভিক্ষু অন্য ভিক্ষুর হাতে চীবর-কাপড় দিয়ে বলে, ‘এই চীবর-কাপড়টি অমুককে দিও।’ যাওয়ার পথে সে (দ্বিতীয় ভিক্ষু) শোনে, যে ভিক্ষুর জন্য চীবর-কাপড়টি পাঠানো হয়েছে, সে ভিক্ষুটি মারা গেছে। যদি সে যার জন্য পাঠানো হয়েছে, তার কাছ থেকে উত্তরাধিকার সূত্রে প্রাপ্ত হিসেবে কাপড়টি অধিষ্ঠান করে, তাহলে সেটি ভুলভাবে অধিষ্ঠান করা হয়েছে। যদি সে যে পাঠিয়েছে তার উপর বিশ্বাস করে কাপড়টি নিয়ে নেয়, তাহলে সেটি সঠিকভাবে নেওয়া হয়েছে।

এমনও হয় যেখানে কোনো ভিক্ষু অন্য ভিক্ষুর হাতে চীবর-কাপড় দিয়ে বলে, ‘এই চীবর-কাপড়টি অমুককে দিও।’ যাওয়ার পথে সে (দ্বিতীয় ভিক্ষু) শোনে, তারা উভয়েই মারা গেছে। যদি সে যে পাঠিয়েছে তার কাছ থেকে উত্তরাধিকার সূত্রে প্রাপ্ত হিসেবে কাপড়টি অধিষ্ঠান করে, তাহলে সেটি সঠিকভাবে অধিষ্ঠান করা হয়েছে। যদি সে যার জন্য পাঠানো হয়েছে, তার কাছ থেকে উত্তরাধিকার সূত্রে প্রাপ্ত হিসেবে কাপড়টি অধিষ্ঠান করে, তাহলে সেটি ভুলভাবে অধিষ্ঠান করা হয়েছে।...

এমনও হয় যেখানে কোনো ভিক্ষু অন্য ভিক্ষুর হাতে চীবর-কাপড় দিয়ে বলে, ‘আমি এই চীবর-কাপড়টি অমুককে দিচ্ছি।’ যাওয়ার পথে সে (দ্বিতীয় ভিক্ষু) শোনে, যে ভিক্ষুটি চীবর-কাপড়টি দিয়েছে, সে মারা গেছে। যদি সে যে পাঠিয়েছে তার কাছ থেকে উত্তরাধিকার সূত্রে প্রাপ্ত হিসেবে কাপড়টি অধিষ্ঠান করে, তাহলে সেটি ভুলভাবে অধিষ্ঠান করা হয়েছে। যদি সে যার জন্য কাপড়টি পাঠানো হয়েছে তার উপর বিশ্বাস করে কাপড়টি নিয়ে নেয়, তাহলে সেটি সঠিকভাবে নেওয়া হয়েছে।

এমনও হয় যেখানে কোনো ভিক্ষু অন্য ভিক্ষুর হাতে চীবর-কাপড় দিয়ে বলে, ‘আমি এই চীবর-কাপড়টি অমুককে দিচ্ছি।’ যাওয়ার পথে সে (দ্বিতীয় ভিক্ষু) শোনে, যে ভিক্ষুর জন্য চীবর-কাপড়টি পাঠানো হয়েছে, সে ভিক্ষুটি মারা গেছে। যদি সে যার জন্য পাঠানো হয়েছে, তার কাছ থেকে উত্তরাধিকার সূত্রে প্রাপ্ত হিসেবে কাপড়টি অধিষ্ঠান করে, তাহলে সেটি সঠিকভাবে অধিষ্ঠান করা হয়েছে। যদি সে যে পাঠিয়েছে তার উপর বিশ্বাস করে কাপড়টি নিয়ে নেয়, তাহলে সেটি ভুলভাবে নেওয়া হয়েছে।

এমনও হয় যেখানে কোনো ভিক্ষু অন্য ভিক্ষুর হাতে চীবর-কাপড় দিয়ে বলে, ‘আমি এই চীবর-কাপড়টি অমুককে দিচ্ছি।’ যাওয়ার পথে সে (দ্বিতীয় ভিক্ষু) শোনে, তারা উভয়েই মারা গেছে। যদি সে যে পাঠিয়েছে তার কাছ থেকে উত্তরাধিকার সূত্রে প্রাপ্ত হিসেবে কাপড়টি অধিষ্ঠান করে, তাহলে সেটি ভুলভাবে অধিষ্ঠান করা হয়েছে। যদি সে যার জন্য পাঠানো হয়েছে, তার কাছ থেকে উত্তরাধিকার সূত্রে প্রাপ্ত হিসেবে কাপড়টি অধিষ্ঠান করে, তাহলে সেটি সঠিকভাবে অধিষ্ঠান করা হয়েছে।—মৰ.৩৭৮

* * *


 

তৃতীয় অংশ

সহধার্মিক

অধ্যায়—২৩

ভিক্ষুণী
ভিক্ষুণীদের জীবনকে পরিচালনাকারী বিধিগুলো বিনয়পিটকের বিভিন্ন জায়গায় ছড়িয়ে-ছিটিয়ে আছে। এখানে আমরা চূলবর্গের ১০ম খন্ধকের সেসমস্ত বিধিগুলোতে মনোযোগ দেব, যেগুলো ভিক্ষুণীদের সাথে ভিক্ষুদের মেলামেশাকে নিয়ন্ত্রণ করে। যে-সমস্ত বিধিগুলো শুধু ভিক্ষুণীদের জন্য, এবং ভিক্ষুদের উপরে সেই বিধিগুলোর আদৌ প্রভাব পড়ে না, সেগুলো ভিক্ষুণী পাটিমোক্খের শিক্ষাপদগুলোর প্রেক্ষাপটে বুঝে নিতে হবে, আর তাই সেগুলো এখানে আলোচিত হবে না।

ভিক্ষু ও ভিক্ষুণীদের সম্পর্ককে নিয়ন্ত্রণকারী বিধিগুলো দুটো শ্রেণিতে পড়ে—দুটো সংঘের মধ্যে আনুষ্ঠানিক সম্পর্ককে নিয়ন্ত্রণকারী বিধিগুলো, এবং ভিক্ষু ও ভিক্ষুণীদের মধ্যে ব্যক্তিগত সম্পর্ককে নিয়ন্ত্রণকারী বিধিগুলো। যদিও এগুলোর মধ্যে কয়েকটা সম্পর্ক আছে, যেমন—পার্থিব লাভ ভাগাভাগির ব্যাপারে সম্পর্কটা হচ্ছে পরস্পরের অনুরূপ, অর্থাৎ ভিক্ষু যেভাবে ভিক্ষুণীর প্রতি আচরণ করবে, ভিক্ষুণীও সেভাবে ভিক্ষুর প্রতি আচরণ করবে, কিন্তু বাদবাকি বেশির ভাগ সম্পর্কই হচ্ছে ভিক্ষুদের অনুকুলে। সেটি কেন হলো তা বুঝতে গেলে আমাদের প্রথমে ভিক্ষুণীসংঘ প্রতিষ্ঠার মূল কাহিনিটা বিবেচনা করা উচিত।

অর্থকথামতে, এই কাহিনির ঘটনাগুলো ঘটেছিল বুদ্ধত্ব লাভের অল্প কিছু সময় পরে, বুদ্ধের কপিলাবস্তুতে প্রথমবার আসার অল্প কিছুকাল পরে। অর্থকথা আবার অন্য কোথাও বলেছে যে, আনন্দ ভন্তে বুদ্ধের বুদ্ধত্ব লাভের বিশ বছর না হওয়া পর্যন্ত স্থায়ী সেবক হন নি। পিটক এসব বিষয়ে নিরব, তবে যদি অর্থকথার দাবিগুলো সত্য হয়, তাহলে এই ঘটনাগুলো ঘটার সময় আনন্দ ভন্তে অস্থায়ী সেবক হিসেবে কাজ করছিলেন। সে যাই হোক, এখানে বুদ্ধ বর্ষাবাস, উপোসথ ও প্রবারণার যে উল্লেখ করেছেন তাতে এই ঘটনাগুলো তার জীবনের প্রথম দিকে নয়, বরং পরবর্তী কোনো এক সময়ে ঘটেছিল, বিশেষ করে যখন ভিক্ষুদের জন্য বেশ কিছুসংখ্যক বিধি ও কার্যপ্রণালি ইতিমধ্যেই বিধিবদ্ধ হয়ে গিয়েছিল, তার পরবর্তী সময়ে।

সেই সময় ভগবান বুদ্ধ কপিলাবস্তুর নিকটে বটবনে (banyan grove = নিগ্রোধারাম) বাস করছিলেন। তখন মহাপ্রজাপতি গৌতমী ভগবানের কাছে গেলেন। সেখানে পৌঁছে ভগবানকে নতশিরে বন্দনা করে একপাশে দাঁড়ালেন। সেখানে দাঁড়িয়ে তিনি ভগবানকে বললেন, ‘ভন্তে, নারীরাও যদি গৃহী জীবন থেকে গৃহহীন জীবনে প্রবেশ করে তথাগতের দেশিত ধর্মবিনয়ে প্রব্রজ্যা লাভ করতে পারতো, তাহলে ভালো হতো।’

‘যথেষ্ট হয়েছে, গৌতমী। তথাগতের দেশিত ধর্মবিনয়ে নারীদের গৃহী জীবন থেকে গৃহহীন জীবনে প্রবেশ করে প্রব্রজ্যা লাভের ব্যাপারে কথা বলো না (§)।’

দ্বিতীয়বার... তৃতীয়বারও গৌতমী ভগবানকে বললেন, ‘ভন্তে, নারীরাও যদি গৃহী জীবন থেকে গৃহহীন জীবনে প্রবেশ করে তথাগতের দেশিত ধর্মবিনয়ে প্রব্রজ্যা লাভ করতে পারতো, তাহলে ভালো হতো।’

‘যথেষ্ট হয়েছে, গৌতমী। তথাগতের দেশিত ধর্মবিনয়ে নারীদের গৃহী জীবন থেকে গৃহহীন জীবনে প্রবেশ করে প্রব্রজ্যা লাভের ব্যাপারে কথা বলো না (§)।’

তাই মহাপ্রজাপতি গৌতমী, ‘ভগবান নারীদের গৃহী জীবন থেকে গৃহহীন জীবনে প্রবেশ করে তথাগতের দেশিত ধর্মবিনয়ে প্রব্রজ্যা লাভ করাকে অনুমোদন করেন না,’ এই ভেবে বিষণ্ণ ও অসুখী হয়ে, অশ্রুপূর্ণ হয়ে কেঁদে কেঁদে ভগবানকে নতশিরে বন্দনা করলেন, তার চারদিকে প্রদক্ষিণ করে, তাকে ডানে রেখে, চলে গেলেন।

ভগবান কপিলাবস্তুতে যতদিন খুশি অবস্থান করে বৈশালীর উদ্দেশ্যে রওনা দিলেন। ক্রমে ক্রমে তিনি বৈশালীতে পৌঁছলেন। সেখানে তিনি বৈশালীর নিকটে মহাবনের কুটাগারশালায় অবস্থান করলেন।

তখন মহাপ্রজাপতি গৌতমী, তার চুল কেটে, গৈরিক চীবর পরে, বিপুল সংখ্যক শাক্য নারীদের সাথে নিয়ে বৈশালীর উদ্দেশ্যে রওনা দিলেন। ক্রমে ক্রমে তারা বৈশালীতে পৌঁছলেন এবং মহাবনের কূটাগারশালায় গেলেন। এরপর তিনি বারান্দার বাইরে দাঁড়ালেন, তার পা ফুলে গেছে, অঙ্গগুলো ধূলিধূসরিত, অশ্রুসিক্ত মুখে বিষণ্ণ ও অসুখী হয়ে গৌতমী কাঁদতে লাগলেন। আনন্দ ভন্তে তাকে সেখানে দাঁড়িয়ে থাকতে দেখলেন... আর তাকে জিজ্ঞেস করলেন, ‘গৌতমী, আপনি এখানে অশ্রুসিক্ত মুখে... দাঁড়িয়ে আছেন কেন?’

‘কারণ, ভন্তে, ভগবান নারীদের গৃহী জীবন থেকে গৃহহীন জীবনে প্রবেশ করে তথাগতের দেশিত ধর্মবিনয়ে প্রব্রজ্যা লাভ করাকে অনুমোদন করেন না।’

‘তাহলে গৌতমী, আপনি একটুক্ষণ (§) এখানে দাঁড়ান, এই ফাঁকে আমি নারীদের গৃহী জীবন থেকে গৃহহীন জীবনে প্রবেশ করে তথাগতের দেশিত ধর্মবিনয়ে প্রব্রজ্যা লাভ করাকে অনুমোদন করতে ভগবানকে অনুরোধ করি।’

এরপর আনন্দ ভন্তে ভগবানের কাছে গেলেন এবং সেখানে পৌঁছে নতশিরে বন্দনা করে একপাশে বসলেন। সেখানে বসে তিনি ভগবানকে বললেন : ‘ভন্তে, মহাপ্রজাপতি গৌতমী বারান্দার বাইরে অশ্রুসিক্ত মুখে... দাঁড়িয়ে আছেন, কারণ ভগবান নারীদের গৃহী জীবন থেকে গৃহহীন জীবনে প্রবেশ করে তথাগতের দেশিত ধর্মবিনয়ে প্রব্রজ্যা লাভ করাকে অনুমোদন করেন না। নারীরাও যদি গৃহী জীবন থেকে গৃহহীন জীবনে প্রবেশ করে তথাগতের দেশিত ধর্মবিনয়ে প্রব্রজ্যা লাভ করতে পারতো, তাহলে ভালো হতো।’

‘যথেষ্ট হয়েছে, আনন্দ। তথাগতের দেশিত ধর্মবিনয়ে নারীদের গৃহী জীবন থেকে গৃহহীন জীবনে প্রবেশ করে প্রব্রজ্যা লাভের ব্যাপারে কথা বলো না (§)।’

দ্বিতীয়বার... তৃতীয়বারও আনন্দ ভন্তে ভগবানকে বললেন, ‘ভন্তে, নারীরাও যদি গৃহী জীবন থেকে গৃহহীন জীবনে প্রবেশ করে তথাগতের দেশিত ধর্মবিনয়ে প্রব্রজ্যা লাভ করতে পারতো, তাহলে ভালো হতো।’

‘যথেষ্ট হয়েছে, আনন্দ। তথাগতের দেশিত ধর্মবিনয়ে নারীদের গৃহী জীবন থেকে গৃহহীন জীবনে প্রবেশ করে প্রব্রজ্যা লাভের ব্যাপারে কথা বলো না (§)।’

তখন আনন্দ ভন্তের মনে এই চিন্তা জাগলো, ‘ভগবান নারীদের গৃহী জীবন থেকে গৃহহীন জীবনে প্রবেশ করে তথাগতের দেশিত ধর্মবিনয়ে প্রব্রজ্যা লাভ করাকে অনুমোদন করেন না। নারীদের প্রব্রজ্যার অনুমোদন করার জন্য ভগবানকে অন্য কোনো উপায়ে অনুরোধ করলে কেমন হয়...’ তাই তিনি ভগবানকে বললেন, ‘ভন্তে, কোনো নারী যদি গৃহী জীবন থেকে গৃহহীন জীবনে প্রবেশ করে তথাগতের দেশিত ধর্মবিনয়ে প্রব্রজ্যা লাভ করে, সে কি স্রোতাপত্তি, সকৃদাগামী, অনাগামী অথবা অর্হত্ত্বফল লাভ করতে সক্ষম হবে?’

‘হ্যাঁ, আনন্দ, সে... সক্ষম হবে।’

‘সেক্ষেত্রে ভন্তে, মহাপ্রজাপতি গৌতমী ভগবানের অনেক সেবা করেছেন। তিনি ভগবানের মাসী, পালনকারী মা, সেবিকা, দুধদাত্রী। ভগবানের মা মারা গেলে তিনিই তাকে দুধ দিয়েছেন। নারীরাও যদি গৃহী জীবন থেকে গৃহহীন জীবনে প্রবেশ করে তথাগতের দেশিত ধর্মবিনয়ে প্রব্রজ্যা লাভ করতে পারতো, তাহলে ভালো হতো।’

‘আনন্দ, যদি মহাপ্রজাপতি গৌতমী আটটি শ্রদ্ধাবিধি (গরুধম্ম) গ্রহণ করতে পারে, তাহলে তাতেই তার পূর্ণ উপসম্পদা হবে।

১) ভিক্ষুণী শত বছরেরও বেশি সময় উপসম্পন্ন থাকলেও সেই দিনেই পূর্ণ উপসম্পন্ন ভিক্ষুকে অবশ্যই নতশিরে বন্দনা করতে হবে, আসন থেকে উঠতে হবে, অঞ্জলিবদ্ধ হয়ে প্রণাম করতে হবে, বয়োজ্যেষ্ঠদের প্রতি যথাযোগ্য শ্রদ্ধাসুলভ কাজগুলো করতে হবে। ভিক্ষুণীর এই বিধিকে আজীবন সম্মান করতে হবে, শ্রদ্ধা করতে হবে, গৌরব করতে হবে, কখনোই লঙ্ঘন করা যাবে না।

২) যে আবাসে (আশেপাশে) কোনো ভিক্ষু নেই, সে আবাসে ভিক্ষুণী বর্ষা কাটাতে পারবে না...

৩) প্রত্যেক অর্ধমাসে ভিক্ষুণীর দুটো জিনিস আশা করা উচিত ভিক্ষুসংঘের কাছ থেকে : উপোসথের তারিখ জিজ্ঞেস করার (অনুমতি) এবং ধর্মোপদেশের জন্য যাওয়ার (অনুমতি)...

৪) বর্ষাবাস শেষে, ভিক্ষুণীকে উভয় সংঘের (ভিক্ষু ও ভিক্ষুণীসংঘ) কাছ থেকে তারা যা শুনেছে, যা দেখেছে, যা সন্দেহ করেছে সেগুলোর (অভিযোগের) জন্য আমন্ত্রণ (প্রবারণা) জানাতে হবে...

৫) ভিক্ষুণী কোনো একটি শ্রদ্ধাবিধি ভঙ্গ করে থাকলে তাকে অবশ্যই উভয় সংঘের অধীনে অর্ধমাসের জন্য মানত্ত পালন করতে হবে...

৬) কোনো শিক্ষামানা দুই বছর ধরে ছয়শীল শিক্ষা করার পরে একমাত্র তবেই সে উভয় সংঘের কাছে উপসম্পদার অনুরোধ করতে পারবে...

৭) ভিক্ষু অবশ্যই কোনোভাবে ভিক্ষুণী কর্তৃক অপমানিত বা তিরস্কৃত হতে পারবে না...

৮) আজ থেকে ভিক্ষুণী কর্তৃক ভিক্ষুকে তিরস্কার করা নিষিদ্ধ হলো, কিন্তু ভিক্ষু কর্তৃক ভিক্ষুণীকে তিরস্কার করাটা নিষিদ্ধ নয়। এই বিধিটিকেও ভিক্ষুণীর আজীবন সম্মান করতে হবে, শ্রদ্ধা করতে হবে, গৌরব করতে হবে, কখনই লঙ্ঘন করা যাবে না।

যদি মহাপ্রজাপতি গৌতমী আটটি শ্রদ্ধাবিধি (গরুধম্ম) গ্রহণ করতে পারে, তাহলে তাতেই তার পূর্ণ উপসম্পদা হবে।’

আনন্দ ভন্তে ভগবানের কাছ থেকে আটটি শ্রদ্ধাবিধি জেনে নিয়ে মহাপ্রজাপতি গৌতমীর কাছে গেলেন এবং সেখানে পৌঁছে তাকে বললেন, ‘গৌতমী, আপনি যদি এই আটটি শ্রদ্ধাবিধিকে গ্রহণ করতে পারেন, তাতেই আপনার পূর্ণ উপসম্পদা হবে...’

‘ভন্তে, কোনো অলংকারপ্রিয় তরুণী বা তরুণকে পদ্ম, বা জুঁই, বা সুগন্ধিলতার মালা দেওয়া হলে সে যেমন সেটিকে দু-হাতে গ্রহণ করে তার মাথায় দেয়, আমিও সেভাবেই এই আটটি শ্রদ্ধাবিধি গ্রহণ করছি, আজীবন সেগুলোকে লঙ্ঘন করবো না।’

এরপর আনন্দ ভন্তে ভগবানের কাছে গিয়ে নতশিরে বন্দনা করে একপাশে বসলেন। সেখানে বসে তিনি বললেন, ‘ভন্তে, মহাপ্রজাপতি গৌতমী আটটি শ্রদ্ধাবিধি গ্রহণ করেছেন। ভগবানকে পালনকারী মা পূর্ণ উপসম্পদাপ্রাপ্ত।’

‘কিন্তু আনন্দ, নারীরা যদি গৃহী জীবন থেকে গৃহহীন জীবনে প্রবেশ করে তথাগতের দেশিত ধর্মবিনয়ে প্রব্রজ্যা লাভ না করতো, এই ব্রহ্মচর্য দীর্ঘকাল স্থায়ী হতো, সত্যধর্ম ১০০০ বছর দীর্ঘস্থায়ী হতো। কিন্তু এখন তারা প্রব্রজ্যা লাভ করেছে... এই ব্রহ্মচর্য দীর্ঘকাল স্থায়ী হবে না, সত্যধর্ম কেবল ৫০০ বছর স্থায়ী হবে। কোনো গোত্রে বা পরিবারে অনেক নারী এবং অল্প কয়েকজন পুরুষ থাকলে সেই পরিবারটি যেমন চোর-ডাকাতদের দ্বারা সহজেই লুণ্ঠিত হয়, একইভাবে যে ধর্মবিনয়ে নারীরা প্রব্রজ্যা লাভ করে, সেই ব্রহ্মচর্য দীর্ঘস্থায়ী হয় না... কোনো লোক যেমন কোনো একটি মহা জলাধারের পানি যাতে কূল ছাপিয়ে উপছে না পড়ে তার জন্য বাঁধ দেয়, সেভাবেই আমিও আগেভাগে ভিক্ষুণীদের জন্য এই আটটি শ্রদ্ধাবিধি বেঁধে দিলাম যা তারা আজীবন লঙ্ঘন করতে পারবে না।—চুৰ.৪০২-৪০৩

এই কাহিনি থেকেই পরিষ্কার বুঝা যায়, ধর্মচর্চা এবং বিমুক্তি লাভে লিঙ্গ কোনো বিষয় নয়। কিন্তু বুদ্ধের দৃষ্টিকোণ থেকে, সংঘকে একটি প্রাতিষ্ঠানিক রূপ দানের ক্ষেত্রে এটি আসলেই একটি বিষয় ছিল। মহাপরিনিব্বানসুত্তং (দীনি.২.৩)-এ বুদ্ধত্ব লাভের অল্পকিছুক্ষণ পরে বুদ্ধ ও মারের মধ্যে যে একটি কথোপকথন হয় তার বর্ণনা আছে। সেখানে বুদ্ধ যতক্ষণ না পর্যন্ত ভিক্ষুসংঘ ও ভিক্ষুণীসংঘ দৃঢ় ভিত্তির উপর প্রতিষ্ঠা লাভ না করে, ততক্ষণ পর্যন্ত তিনি পরিনির্বাপিত হতে অস্বীকৃতি জানান। তাই যখন ভিক্ষুণীসংঘ প্রতিষ্ঠার প্রস্তাব উপস্থাপিত হলো, সেই সময়ের মধ্যে তিনি ভিক্ষুণীসংঘের রূপ বা গঠনপ্রণালি কীরকম হবে, আর সেই গঠনপ্রণালিকে কীভাবে গ্রহণযোগ্য করা যাবে তার কৌশল নিয়ে আগেই ভালোমতো ভাবার সময় পেয়েছিলেন।

তিনি প্রায়োগিক এবং কৌশলগত বিষয়গুলো নিয়েই ভেবেছিলেন। আর তার উদ্দেশ্য ছিল সত্যধর্ম এবং ব্রহ্মচর্য—এই দুটো জিনিস যেন দীর্ঘকাল বেঁচে থাকে। সদ্ধম্মপ্পতিরূপসুত্তং (সনি.২.৫.১৩) ব্যাখ্যা করে যে, সত্যধর্মের বেঁচে থাকা মানে ধর্ম বা শিক্ষাগুলো স্রেফ যেনতেনভাবে বেঁচে থাকা নয়, ‘কৃত্রিম ধর্ম’ (সদ্ধম্ম-পটিরূপ)-এর সাথে মিশ্রিত না হয়ে, বিশুদ্ধভাবে বেঁচে থাকা। এই কৃত্রিম ধর্ম হচ্ছে পরবর্তীতে কৃত ‘উৎকর্ষ’ বা মানোন্নয়নগুলো, যেগুলো সত্যধর্মের বিশুদ্ধতা বা খাঁটিত্বকে আসলেই প্রশ্নের সম্মুখীন করে। এ ধরনের উৎকর্ষ বা মানোন্নয়নের সম্ভাব্য উদাহরণ হচ্ছে আগেকার প্রজ্ঞা-পারমিতা সাহিত্য, যেটিতে ধর্মগুলোর অনুৎপত্তি সম্পর্কে ব্যাখ্যা করা হয়েছে, যা বুদ্ধের জীবনকালের আনুমানিক ৫০০ বছর পরে আবির্ভূত হয়েছিল, এ থেকেই দেখা যায় বুদ্ধের ভবিষ্যদ্বাণী উল্লেখযোগ্যভাবে সঠিক ছিল।

নারীসংঘ বিদ্যমান থাকলে কেন কৃত্রিম ধর্মের আবির্ভাব দ্রুত হবে, বুদ্ধ তা বলে যান নি। তার পূর্বনিবাসস্মৃতি থেকে হয়তো তিনি অতীতের বুদ্ধদের অভিজ্ঞতা থেকে তা জেনে থাকতে পারেন। তার পরেও তিনি নারীসংঘ প্রতিষ্ঠায় এই বিসর্জন দিতে রাজি হয়েছিলেন, যাতে নারীরাও ভালোভাবে নির্বাণধর্মে প্রতিষ্ঠা লাভের সুযোগ পায়।

সে যাই হোক, ব্রহ্মচর্যজীবনে টিকে থাকা কিন্তু সত্যধর্মের টিকে থাকার মতো নয়, কারণ ব্রহ্মচর্যজীবনের টিকে থাকাটা আসলে হচ্ছে ধর্মচর্চারই টিকে থাকা। সংঘের উপরে সত্যধর্মের একচ্ছত্র প্রভাব হারিয়ে গেলেও এই ধর্মচর্চাই ব্রহ্মচর্যজীবনের টিকে থাকার অবলম্বন। নারীপ্রধান গোত্র বা বংশের উপমা থেকে দেখা যায়, বুদ্ধের দৃষ্টিতে অনেক যুদ্ধ, বহিঃশত্রুর আক্রমণ, এবং সভ্যতার পতনের মধ্যেও ব্রহ্মচর্যের টিকে থাকার জন্য এমন একটি সংঘ দরকার যা পুরুষপ্রধান। শ্রীলঙ্কা, ভারত ও বার্মা এই বিষয়টির সত্যতাকে দেখিয়ে দেয়। এসব দেশ যখন বহিশত্রুর আক্রমণের শিকার হয়েছিল তখন ভিক্ষুণীসংঘ সম্পূর্ণ বিলুপ্ত হয়ে গিয়েছিল, কিন্তু ভিক্ষুরা সেখানে বাঁচতে না পারলেও পালাতে সক্ষম হয়েছিল এবং অন্য জায়গায় গিয়ে আবার একত্রিত হয়েছিল।

তাই যে লিঙ্গের ব্যক্তিদের টিকে থাকার সম্ভাবনা বেশি, তাদের অনুকুলে বুদ্ধ আটটি শ্রদ্ধাবিধি বেঁধে দিয়েছিলেন, যাতে ব্রহ্মচর্যের টিকে থাকা দীর্ঘস্থায়ী হয়। তার মাসীকে উপসম্পদা দিতে দেরি করার যে ঘটনা, সেটি ছিল একটি কার্যকর কৌশল যার মধ্য দিয়ে গৌতমী আটটি শ্রদ্ধাবিধি স্বেচ্ছায় গ্রহণ করে নেন। বুদ্ধ যদি প্রথমবার অনুরোধেই এই শর্তগুলো বলে দিতেন, তাহলে সম্ভবত গৌতমী সেগুলো গ্রহণ করতে অস্বীকার করতেন। ভিক্ষুসংঘে উপসম্পদা লাভের পূর্বশর্তগুলোর চেয়ে ভিক্ষুণীসংঘে উপসম্পদা লাভের পূর্বশর্তগুলো কেন অধিকতর কঠিন এবং জটিল ধরনের; এবং দুটো সংঘের মধ্যকার সম্পর্ককে ঘিরে যে বিধিগুলো, সেগুলোর কয়েকটিতে কেন ভিক্ষুদের প্রতি আনুকূল্য দেখানো হয়েছে, তা এই পুরুষপ্রধান সংঘের প্রয়োজনটা থেকেই বুঝা যায়।

প্রথম দিকের ভিক্ষুণীরা এই অবস্থাকে সহজে মেনে নেয় নি। আটটি শ্রদ্ধাবিধি আজীবন পালনের শপথ নেওয়ার অল্প কিছুসময়ের মধ্যেই মহাপ্রজাপতি গৌতমী অনুরোধ করেছিলেন, ভিক্ষুণীদেরকে যেন সবচেয়ে কষ্টকর শর্তটা থেকে, অর্থাৎ প্রথম শর্তটা থেকে অব্যাহতি দেওয়া হয় (চুৰ.৪০৫)। যেহেতু তিনি বুদ্ধকে প্রতিশ্রুতি দেওয়া শর্তটি ভাঙতে চাচ্ছিলেন, তাতেই এই অনুরোধটা ব্যর্থ হয়ে যায়। ভিক্ষুণী পাটিমোক্খের বিভঙ্গমতে, পরবর্তীকালে কোনো কোনো ভিক্ষুণী দ্বিতীয়, তৃতীয়, চতুর্থ, ষষ্ঠ এবং সপ্তম শ্রদ্ধাবিধি অমান্য করেছিল, ফলে বুদ্ধ এ ধরনের লঙ্ঘনকে নিষেধ করে তাদের পাটিমোক্খতে পাচিত্তিয় বিধিগুলো যোগ করে দেন (ভিক্ষুণী পাচি.৫৬, ৫৯, ৫৭, ৬৩ (৬৬), ও ৫২)। চুৰ.৪২৮ উল্লেখ করে যে, ভিক্ষুণীরা অষ্টম শ্রদ্ধাবিধি লঙ্ঘন করে ভিক্ষুদের বিরুদ্ধে অভিযোগকর্ম করার চেষ্টা করেছিল, ফলে বুদ্ধ সেই চেষ্টাকে অবৈধ ঘোষণা করেন এবং ভিক্ষুণীদের উপর দুক্কট আরোপ করেন। এই বিধিগুলো আছে মানেই হচ্ছে, যে ভিক্ষুণী সেগুলো ভঙ্গ করবে, তাকে তার সেই বিধি লঙ্ঘনের কথা সতীর্থ ভিক্ষুণীদের কাছে স্বীকার করতে হবে। যেহেতু শৃঙ্খলাজনিত দণ্ডকর্মগুলো আরোপ করা যায় শুধু যারা নিজেদের অপরাধ স্বীকার করেছে তাদের উপরে, তাই এই বিধি লঙ্ঘনজনিত স্বীকারোক্তির মাধ্যমে অপরাধীর উপরে পঞ্চম শ্রদ্ধাবিধি অনুযায়ী উভয় সংঘ কর্তৃক মানত্ত আরোপ করার রাস্তা খুলে যায়।

লক্ষণীয় যে, প্রথম শ্রদ্ধাবিধিটি বলবৎ হয়েছিল ভিক্ষুদের একটি বিধির কারণে। কোনো ভিক্ষু কোনো নারীকে নতশিরে বন্দনা করলে, তার জন্য আসন থেকে উঠে দাঁড়ালে, হাতগুলো অঞ্জলিবদ্ধ করে বুকের উপর হৃদয়ের কাছে ধরে রেখে প্রণাম জানালে, অথবা বয়োজ্যেষ্ঠদের প্রতি যেরূপ শ্রদ্ধামূলক কাজ করা উচিত তার প্রতিও সে-রকম করলে চুৰ.৪০৫ সেই ভিক্ষুর উপর দুক্কট আরোপ করে। তাই কোনো ভিক্ষু এই বিধিটি ভঙ্গ করলে তাকে ব্যাপারটা স্বীকার করতে হয়, আর তার সেই স্বীকারোক্তির আলোকে ভিক্ষুণীকে জিজ্ঞাসাবাদ করা হয়, এতে বিচারের রায় অনুসারে ভিক্ষুণীকে মানত্ত পালন করতে হতে পারে।

দুই সংঘের মধ্যে সম্পর্কে এমন ভারসাম্যহীনতা থাকা সত্ত্বেও এটি মনে রাখা উচিত যে, এক হাজার বছরেরও বেশি সময় ধরে এই ভিক্ষুণীসংঘ বুদ্ধের শিক্ষা ও ঐতিহ্যের ধারক ও বাহক হয়েছিল, যে ঐতিহ্যের পিছন ফিরে তাকালে দেখা যায়, তা নারী পরম্পরায় সেই মহাপ্রজাপতি গৌতমীর মধ্য দিয়ে একদম বুদ্ধের কাছে পৌঁছে গেছে। এই ভিক্ষুণীসংঘই অসংখ্য নারীকে আর্য মার্গফল লাভ করতে নির্দেশনা ও সহায়তা দিয়েছে। অন্য কোনো প্রতিষ্ঠান সেই দাবির কাছাকাছিও যেতে পারবে না।

সাংঘিক সম্পর্ক
প্রথম যখন ভিক্ষুণীসংঘ প্রতিষ্ঠিত হয়, তখন তাদেরকে বিনয়শিক্ষা দেওয়ার জন্য এবং তাদের সংঘকর্মগুলো সম্পাদনের জন্য ভিক্ষুদেরকে নির্দেশ দেওয়া হয়। কিন্তু সময়ের সাথে সাথে সমস্যা সৃষ্টি হতে লাগল, কারণ লোকজন সন্দেহ করল ভিক্ষু ও ভিক্ষুণীরা কোনো গোপন উদ্দেশ্যে মিলিত হচ্ছে। সাধারণ একটি কাহিনি হচ্ছে এ রকম :

সেই সময় ভিক্ষুণীরা রাজপথে, পাশের পথে, অথবা রাস্তার সংযোগস্থলে কোনো ভিক্ষুকে দেখলে তাদের ছাবেকগুলো মাটিতে রেখে, তাদের চীবর একাংশ করে, হাত অঞ্জলিবদ্ধ করে বুকের কাছে রেখে, তাদের অপরাধগুলো স্বীকার করতো। তা দেখে লোকজন আঁতকে উঠল, বিরক্ত হলো, এবং ব্যাপারটা চারদিকে ছড়িয়ে দিল, ‘ওরা হচ্ছে এদের প্রণয়ী, এরা হচ্ছে এদের প্রেমিক। আগের রাতে তিরস্কার করে এখন ওরা তাদের কাছে ক্ষমা চাচ্ছে।’

যার ফলে বুদ্ধ ভিক্ষুদেরকে ভিক্ষুণীদের সংঘকর্মগুলো পরিচালনা করা নিষিদ্ধ করে দিলেন এবং ভিক্ষুণীদেরকেই তাদের নিজেদের সংঘকর্মগুলোর দায়িত্ব দিয়ে দিলেন। উদাহরণস্বরূপ তারা তাদের নিজস্ব পাটিমোক্খ আবৃত্তি করত এবং তাদের নিজেদের অপরাধগুলো একে অপরের কাছে স্বীকার করত। এসব সংঘকর্মে ভিক্ষুদের একমাত্র ভূমিকা ছিল সেগুলো কীভাবে করতে হয় তা তাদেরকে শিখিয়ে দেওয়া।

তবে অন্যান্য ক্ষেত্রে তখনো ভিক্ষুণীদের সংঘকর্মে ভিক্ষুদের একটা ভূমিকা থেকে গেল। ভিক্ষুণীরা যদি অন্য কোনো ভিক্ষুণীর উপর কোনো শৃঙ্খলাজনিত দণ্ডকর্ম আরোপ করার পরিকল্পনা করত, তাহলে তাদেরকে ভিক্ষুদের সাথে পরামর্শ করতে হতো এবং ভিক্ষুরা যা সিদ্ধান্ত দিত সে অনুসারেই তাদের চলতে হতো। চুৰ.৪১০-এর অর্থকথা উল্লেখ করে যে, যদি তারা ভিক্ষুদের নির্ধারিত সিদ্ধান্ত মতে না চলে ভিন্ন কোনো দণ্ডকর্ম আরোপ করত, তাহলে মৰ.৪০০-এর অধীনে তাদের দুক্কট হতো।

ভিক্ষুণীরা কোনো ভিক্ষুর উপোসথ অথবা আমন্ত্রণকর্মকে বাতিল করবে তেমনটা অনুমোদিত ছিল না, আর কোনো ভিক্ষুর অপরাধের বিষয় জিজ্ঞাসাবাদের সময় প্রস্তাব উত্থাপন অথবা তাতে অংশগ্রহণেরও অনুমোদন ছিল না। ভিক্ষুদের কিন্তু ভিক্ষুণীর উপোসথ অথবা আমন্ত্রণকর্ম বাতিল করাটা অনুমোদিত ছিল, আর ভিক্ষুণীর অপরাধের বিষয়ে জিজ্ঞাসাবাদের সময়ে প্রস্তাব উত্থাপন অথবা তাতে অংশগ্রহণ করারও অনুমোদন ছিল।

উপসম্পদা
পূর্ণ উপসম্পদা লাভের পরে, মহাপ্রজাপতি গৌতমী বুদ্ধের কাছে গেলেন এবং তাকে জিজ্ঞেস করলেন তার সাথে আরও যে ৫০০ শাক্য রমণী আছে, যারা তার উপসম্পদা প্রার্থনায় অনুসারী হয়ে এসেছে, তাদের ব্যাপারে কী করা উচিত। বুদ্ধ এর উত্তরে অনুমোদন করলেন, ভিক্ষুণীদেরকে ভিক্ষুগণ কর্তৃক পূর্ণ উপসম্পদা দেওয়া হোক (চুৰ.৪০৪)।

এই অনুমোদনটা যখন প্রথম দেওয়া হলো, স্পষ্টতই এর মানে ছিল ভিক্ষুরা গৃহী নারীদেরকে পূর্ণ উপসম্পদা দিতে পারবে। কিন্তু সময়ের সাথে সাথে যখন ভিক্ষুণীসংঘ গড়ে উঠল, পূর্ণ উপসম্পদার প্রক্রিয়াও বদলে গেল, এবং ক্রমান্বয়ে তা ষষ্ঠ শ্রদ্ধাবিধিতে উল্লিখিত পদ্ধতিতে উপনীত হলো (চুৰ.৪২৩-৪২৫)। অর্থাৎ. পূর্ণ উপসম্পদাপ্রার্থী প্রথমে ভিক্ষুণীসংঘের কাছে আনুষ্ঠানিকভাবে শিক্ষার অনুরোধ করত, যার পরে সে একটি প্রশিক্ষণপর্বের মধ্য দিয়ে যেত, যেখানে তাকে দশশীলের মধ্যে ছয়টি শীল লঙ্ঘন করা থেকে বিরত থাকতে হতো। (আপাতদৃষ্টিতে সে এটি করত দশশীলধারী শ্রামণী হিসেবে, তবে বিষয়টি বিতর্কিত।) যদি সে এই ছয়টি শীলের যে-কোনোটি ভঙ্গ করত, তার দুই বছরের প্রশিক্ষণপর্ব আবার নতুন করে শুরু হতো। এই প্রশিক্ষণের কোনো কিছু ভঙ্গ না করে দুই বছর সম্পূর্ণ করতে পারলে তখন ভিক্ষুণীসংঘ—সে প্রশিক্ষণ সম্পন্ন করেছে বলে সম্মতি দিয়ে—তাকে পূর্ণ উপসম্পদা দিত (ভিক্ষুণী পাচি.৬৩, ৬৪, ৬৬, ৬৭, ৭২, ও ৭৩)।

ভিক্ষুসংঘে যেরূপ একটি কর্মবাক্যের মাধ্যমে দুই বা তিনজন প্রার্থী একই উপাধ্যায়ের অধীনে উপসম্পদা লাভ করতে পারত, ভিক্ষুণীসংঘে সেরূপ হতো না। সেখানে একটি কর্মবাক্যের মাধ্যমে শুধু একজন ভিক্ষুণীকে উপসম্পদা দেওয়া যেত, আর উপাধ্যায়ের বদলে সেখানে তাদের থাকত উপাধ্যায়ের সমতুল্য একজন পৃষ্ঠপোষক (পৰত্তনী)। এই পৃষ্ঠপোষক দুই বছরের মধ্যে একজনের বেশি শিক্ষার্থী গ্রহণ করতে পারত না (ভিক্ষুণী পাচি.৮২ ও ৮৩)। এ কারণে, তাদের যে উপসম্পদাকর্মে একটি কর্মবাক্যের মাধ্যমে দুই বা তিনজন প্রার্থীকে উপসম্পদা দেওয়া হয়, সেই কর্মবাক্যটির মাধ্যমে প্রকৃতপক্ষে একটি বিধি লঙ্ঘিত হয়। এটি তাই মৰ.৩৮৬-এর অধীনে অধর্মত ও অবিনয় সংঘকর্মের শ্রেণিভুক্ত হয়, যার ফলে সেই সংঘকর্মের কার্যক্রমগুলোই অবৈধ হয়ে যায়।

ভিক্ষুণীসংঘে উপসম্পদার পর পরই প্রার্থীকে ভিক্ষুসংঘে নেওয়া হতো, সেখানে তাকে দ্বিতীয়বারের মতো পূর্ণ উপসম্পদা দেওয়া হতো (চুৰ.৪২৩-৪২৫)। তবে ভিক্ষুসংঘের কাছে নিয়ে যাওয়ার পথে যদি কোনো বিপদ থাকত, তাহলে বার্তাবাহক হিসেবে একজন অভিজ্ঞ ও দক্ষ ভিক্ষুণীকে তার বদলে পাঠানো যেত (চুৰ.৪৩০)। উভয় ক্ষেত্রেই, যখন ভিক্ষুসংঘ সেই প্রার্থীর উপসম্পদাকে অনুমোদন করত, শুধু তখনই সে পূর্ণ উপসম্পন্ন বলে গণ্য হতো।

এই কার্যপ্রক্রিয়াগুলো প্রতিষ্ঠার সময়ে, বুদ্ধ ভিক্ষুণীদেরকে পূর্ণ উপসম্পদা দেওয়ার যে অনুমোদনটা ভিক্ষুদেরকে দিয়েছিলেন তা বজায় রাখলেন বটে, তবে সেটাকে এমনভাবে সীমাবদ্ধ করে দিলেন, যাতে করে সেটি প্রযোজ্য হতো শুধু সেইসব প্রার্থীদের ক্ষেত্রে, যারা প্রাথমিক কাজ যেমন : ভিক্ষুণীসংঘে শিক্ষার অনুরোধ থেকে শুরু করে ভিক্ষুণী সংঘ কর্তৃক উপসম্পদাপ্রাপ্ত হওয়ার কাজ শেষ করেছে (চুৰ.৪২৩-৪২৫)।

যুক্তি দেওয়া হয় যে, যেহেতু ভিক্ষুরা ভিক্ষুণীদেরকে উপসম্পদা দিতে পারবে বলে মূল যে অনুমোদনটা করা হয়েছিল তা কখনই সরাসরি বাতিল করা হয় নি, এটি এখনো সেভাবেই আছে, অতএব ভিক্ষুরা ভিক্ষুণীদেরকে উপসম্পদা দিতে পারবে, সেখানে কোনো প্রাথমিক যে-সব কার্যপ্রণালি রয়েছে সেগুলোর মধ্য দিয়ে ভিক্ষুণী-উপসম্পদাপ্রার্থীকে যেতে হবে না। এই যুক্তিটা হচ্ছে ভিক্ষুদের উপসম্পদা দানের বিধিটা বুদ্ধশাসনের প্রথম দিকে যেভাবে পরিবর্তিত হয়েছে তার ভিত্তিতে। এখানে শুরুতে একদল ভিক্ষু কর্তৃক ত্রিশরণের মাধ্যমে প্রব্রজ্যা ও উপসম্পদা দানের অনুমোদন ছিল (মৰ.৩৪)। কিন্তু পরবর্তীতে সংঘ কর্তৃক একটি প্রস্তাব ও তিনটি ঘোষণা-সংবলিত একটি সংঘকর্মের মাধ্যমে উপসম্পদা দানের অনুমোদনে স্পষ্টভাবেই আগের উপসম্পদাবিধির অনুমোদনটা বাতিল করা হয়েছে। এই যুক্তিতে দাবি করা হয় যে, এই পদ্ধতিটা ভিক্ষুণী উপসম্পদার ক্ষেত্রেও প্রয়োগ করা যায়। বুদ্ধ যদি চুৰ.৪০৪-এর অনুমোদনটা একদম বাতিল করে দিতে চাইতেন, তাহলে তিনি তা চুৰ.৪২৩-৪২৫-এ বলতেন।

তবে এই যুক্তির মধ্যে এই বিষয়টা উপেক্ষা করা হয়েছে যে, সংঘকর্মগুলোকে পরিবর্তনের ক্ষেত্রে সেটি কোন ধরনের পরিবর্তন তার উপর ভিত্তি করে বুদ্ধ দুটো ভিন্ন পদ্ধতি অনুসরণ করেছেন। একমাত্র যখন তিনি আগে অনুমোদন দিয়েছিলেন এমন কিছুর অনুমতিকে সম্পূর্ণ প্রত্যাহার করতে চেয়েছেন তখনই তিনি সরাসরি আগের অনুমোদনটাকে বাতিল করার পদ্ধতিটা অনুসরণ করেছেন অথবা সেটার সুবিধা নেওয়ার জন্য দুক্কট আরোপ করেছেন (যেমন মৰ.৬৯ এবং চুৰ.৪১০)। যখন তিনি আগের অনুমোদনটাকে রাখতে চেয়েছেন, কিন্তু তাতে নতুন নতুন বিধিনিষেধ যোগ করেছেন, তখন তিনি দ্বিতীয় পদ্ধতিটা অনুসরণ করেছেন, যেখানে তিনি সেই অনুমোদনটার জন্য নতুন বিধিনিষেধগুলো মাত্র বলেছেন এবং এই বাড়তি বিধিনিষেধগুলো অনুসারে কীভাবে সেই সংশ্লিষ্ট সংঘকর্মটা করা উচিত হবে তার নির্দেশনা দিয়েছেন। এই দ্বিতীয় পদ্ধতির উদাহরণ হচ্ছে ভিক্ষুদের উপসম্পদার সংঘকর্মের মধ্যেকার পরিবর্তনগুলো (মৰ.৮৭; মৰ.১২৬-১২৭) এবং চীবর বিপ্পবাস সীমা নির্ধারণের ক্ষেত্রে পরিবর্তনগুলো (মৰ.১৪৩-১৪৪)। সংঘকর্ম যখন এভাবে পরিবর্তিত হয়, তখন সংঘকর্মটির আগেকার প্রক্রিয়াটা আনুষ্ঠানিকভাবে বাতিলের বিষয়টি স্পষ্ট হয় যখন সংশোধিত নির্দেশাবলিতে সরাসরি এমন বলা থাকে যে, 'এভাবেই এটি করতে হবে,' 'এভাবেই সংঘকে জানাতে হবে।' তখন এর মানে দাঁড়ায় যে, পুরোনো প্রক্রিয়াটা আর ব্যবহার করা উচিত হবে না। সংঘকর্মের আগেকার প্রক্রিয়াটা বাতিল হওয়াটাও একটা সাধারণ কাণ্ডজ্ঞানের বিষয়, অর্থাৎ সেটি যদি বাতিল না হতো, তাহলে সেই অনুমোদনে বাড়তি নির্দেশনাবলি তখন অর্থহীন হতো।

যে প্রার্থীকে ভিক্ষুণী সংঘ কর্তৃক উপসম্পদা দেওয়া হয়েছে, তাকে ভিক্ষুগণ কর্তৃক পূর্ণ উপসম্পদা দেয়ার অনুমোদন রয়েছে চুৰ.৪২৩-৪২৫ অনুচ্ছেদে। যেহেতু এতে চুৰ.৪০৪-এ দেওয়া অনুমোদনের সাথে কেবল একটি নতুন নিষেধাজ্ঞা যুক্ত করা হয়েছে, এটি তাই দ্বিতীয় পদ্ধতিটি অনুসরণ করেছে। অর্থাৎ এতে আগেকার অনুমোদনটা এমনিতেই বাতিল হয়ে গেছে।

আগেকার অনুমোদনটা বাতিলের যৌক্তিক কারণগুলো দেখতে পাওয়াটা কঠিন নয়। ভিক্ষুণী সংঘ যতক্ষণ পর্যন্ত বর্তমান ছিল, চুৰ.৪২৩-৪২৫ এটি নিশ্চিত করেছিল যে, ভিক্ষুরা ভিক্ষুণীসংঘের সম্মতি ব্যতীত যেন নতুন ভিক্ষুণী সদস্য যোগ করতে না পারে। অন্য কথায়, ভিক্ষুণীরা তাদের সংঘে যে-সব নতুন সদস্যকে চাইত না, ভিক্ষুরা তাদেরকে গ্রহণ করার জন্য ভিক্ষুণীদেরকে বাধ্য করাতে পারত না। মূল ভিক্ষুণীসংঘ ঘটনাক্রমে লুপ্ত হয়ে গেলে চুৰ.৪২৩-৪২৫ নারীদেরকে উপসম্পদা দান থেকে ভিক্ষুদেরকে বিরত রাখে, কেননা ভিক্ষুণী হতে হলে যে যথাযথভাবে প্রশিক্ষণপ্রাপ্ত ভিক্ষুণীসংঘের অধীনে শিক্ষা করতে হয়, ভিক্ষুরা নারীদেরকে সেই শিক্ষা প্রদানে সক্ষম নয়।

উপদেশ দান
তৃতীয় শ্রদ্ধাবিধি বা গুরুধর্ম হচ্ছে ভিক্ষুণীরা প্রতি অর্ধমাসে উপদেশের জন্য ভিক্ষুদের কাছে যাওয়ার অনুমতি প্রার্থনা করবে। কোনো ভিক্ষুণী যদি অসুস্থ না হয়ে অথবা তার উপদেশ বাতিল না হয়েও উপদেশ শ্রবণে না যেত, তার ভিক্ষুণী-পাচিত্তিয়া ৫৮ অনুসারে অপরাধ হতো। এর নিয়মটি ছিল এ রকম : দুই বা তিনজন ভিক্ষুণী কোনো একজন ভিক্ষুর কাছে যেত এবং ভিক্ষুণীসংঘকে উপদেশ দানের জন্য কোনো একজন ভিক্ষুর কাছে যাওয়ার অনুমতি প্রার্থনা করত। প্রথম ভিক্ষুটি তখন পাটিমোক্খের জন্য সম্মিলিত হওয়া ভিক্ষুদের সাথে যোগদান করত এবং যে ভিক্ষুটি পাটিমোক্খ আবৃত্তি করবে তাকে জানাত যে, ভিক্ষুণীরা উপদেশের জন্য কোনো একজন ভিক্ষুর কাছে যাওয়ার অনুমতি প্রার্থনা করেছে। পাটিমোক্খ আবৃত্তিকারী ভিক্ষু তার পাটিমোক্খ আবৃত্তির আগে (অধ্যায়-১৫ দেখুন) প্রথমে জিজ্ঞেস করত ভিক্ষুণীদেরকে উপদেশ দানের জন্য ইতিমধ্যেই নির্বাচিত হয়েছে এমন কেউ উপস্থিত ভিক্ষুদের মধ্যে আছে কি না। থাকলে তাদের একজনকে ভিক্ষুণীদেরকে উপদেশ দিতে হবে। কেউ না থাকলে তখন ভিক্ষুরা খুঁজে দেখবে তাদের মধ্যে ভিক্ষুণীদেরকে উপদেশ দানে সমর্থ এবং ইচ্ছুক এমন কেউ আছে কি না (উপদেশ দেয়ার যোগ্যতাগুলোর জন্য পাচি.২১ দেখুন)। এমন ভিক্ষু থাকলে তাকে উপদেশ দানের জন্য নির্বাচিত করতে হবে। না থাকলে ভিক্ষুণীদেরকে বলতে হবে, 'সুন্দরভাবে (ব্রহ্মচর্যে) পরিপূর্ণতা লাভ কর।'

কোনো ভিক্ষু ভিক্ষুণীদেরকে উপদেশ দানের জন্য নির্বাচিত হয়েও উপদেশ না দিলে তার দুক্কট হতো। একমাত্র এই কর্তব্য থেকে অব্যাহতি পেত সে-সব ভিক্ষুরা, যারা অযোগ্য, যারা অসুস্থ, এবং যারা ভ্রমণে বের হচ্ছে। (অর্থকথামতে, এই শেষোক্ত অব্যাহতি কেবল সেই ভিক্ষুর জন্য প্রযোজ্য যে উপোসথের দিনে অথবা উপোসথের পরবর্তী দিনে কোথাও ভ্রমণে বের হওয়ার পরিকল্পনা করেছে।) কোনো ভিক্ষু যদি উপদেশ দানের দায়িত্বটা গ্রহণ করেও সেটি ভিক্ষুণীদেরকে না জানাত, অথবা ঘোষণা অনুযায়ী উপদেশ দান করতে না যেত, তার দুক্কট হতো। (পিটিএস সংস্করণে বলা হয়েছে যে, এই শেষোক্ত দুটো বিধি কেবল সেই ভিক্ষুর ক্ষেত্রে প্রযোজ্য যে একাকী অরণ্যে বাস করছে। কিন্তু অর্থকথা জোর দিয়ে বলে যে, সেই উপদেশ দানের ব্যবস্থাটি ভিক্ষুসংঘ করুক বা কোনো একজন ভিক্ষু করুক, সবক্ষেত্রেই এই বিধিগুলো প্রযোজ্য।)

অরণ্যে একাকী অবস্থানকারী কোনো ভিক্ষুর কাছে যদি ভিক্ষুণীরা এই প্রার্থনা নিয়ে আসত যে, তারা উপদেশ লাভের জন্য আসতে চায়, তার তখন কোনো একটি অধিকতর উপযুক্ত জায়গায় উপদেশ দানের উদ্দেশ্যে মিলিত হওয়ার জন্য বলতে হতো। যে ভিক্ষুণী সেই উপদেশ শুনতে আসত না তারও দুক্কট হতো। এই দ্বিতীয় বিধিটা ভিক্ষুণী পাচিত্তিয়া ৫৮ নং-এর সাথে খাপ খায় না, কেননা সেখানে কোনো ভিক্ষুণী উপদেশে উপস্থিত না থাকলে পাচিত্তিয়া আরোপ করে, তবে বোধ হয় সেই পাচিত্তিয়া কেবল প্রযোজ্য হতো যদি উপদেশ দানটা ভিক্ষুসংঘ কর্তৃক বন্দোবস্ত করা হতো। কোনো গ্রন্থেই সেই বিষয়টি নিয়ে আলোচনা করা হয় নি।

প্রবারণা বা আমন্ত্রণ
চতুর্থ শ্রদ্ধাবিধি বা গুরুধর্মটি ছিল, ভিক্ষুণীরা বর্ষাবাসের পরে তাদের নিজেদের সংঘ এবং ভিক্ষুসংঘ এই উভয় সংঘের কাছ থেকে অভিযোগের জন্য আমন্ত্রণ জানাবে। তাদের নিজেদের মধ্যে আমন্ত্রণ না জানালে অর্থাৎ প্রবারণা না করলে দুক্কট অপরাধ হতো, আর ভিক্ষুদেরকে অভিযোগের আমন্ত্রণ না জানালে ভি.পাচি.৫৭-এর অধীনে তাদের অপরাধ হতো। একসাথে প্রবারণা করার বিভিন্ন পদ্ধতি পরীক্ষা নিরীক্ষা করার পরে, যেমন : একবার সকল ভিক্ষু ও সকল ভিক্ষুণীরা তাদের প্রবারণা একত্রে একসাথে করেছিল, ফলে বড়োসড়ো কোলাহল শুরু হয়ে গেল, এভাবে অবশেষে একটা পদ্ধতি বের করা হলো : ভিক্ষুণীরা নিজেদের মধ্যে আমন্ত্রণ বা প্রবারণা জানানোর পরে তাদের মধ্য থেকে একজন অভিজ্ঞ ও দক্ষ সদস্যকে নির্বাচিত করত। সে সেদিন অথবা তার পরদিন ভিক্ষুসংঘের কাছে গিয়ে তাদের কাছে সমগ্র ভিক্ষুণীসংঘের পক্ষ হয়ে ভিক্ষুসংঘের কাছে সমালোচনা বা অভিযোগ করার জন্য আমন্ত্রণ বা প্রবারণা জানাত।

মানত্ত
পিটকে কেবল একটি ঘটনায় গুরুধর্ম লঙ্ঘনের কারণে ভিক্ষুণীর মানত্ত পালনের কথা উল্লেখ আছে, আর এতে এর ফলে যে বিষয়টি উঠে এসেছে সেটিকেই মিটমাট করা হয়েছে, অর্থাৎ মানত্তের কর্তব্যগুলোতে ভিক্ষুণীকে একা থাকতে হয়, কিন্তু ভিক্ষুণীদের সংঘাদিশেষ ৩ নং-এ তা নিষিদ্ধ করা হয়েছে। এর সমাধান হচ্ছে, ভিক্ষুণীসংঘকে মানত্তকালীন সময়ে তার সঙ্গিনী হিসেবে থাকার জন্য আরেকজন ভিক্ষুণীকে নির্বাচন করবে।

এই মানত্তকে ঘিরে অন্যান্য বিষয়গুলোর ব্যাপারে পিটকের নিরবতার মানে এই বুঝায় যে, এখানে যে-সমস্ত প্রক্রিয়া ও কর্তব্যাদির মধ্য দিয়ে যেতে হতো, সেগুলো সংঘাদিশেষ অপরাধ করার জন্য মানত্ত পালনের পদ্ধতির মতোই একই। চুৰ.২-এর অর্থকথা এই বিষয়টিকে স্পষ্ট করে দিয়েছে, সেখানে কর্মবাক্যগুলোর উদাহরণ দেওয়া হয়েছে সঙ্ঘাদিসেসের মানত্তের আদর্শ অনুসরণ করে, এবং সেই সাথে গুরুধর্মের মানত্ত যেহেতু উভয় সংঘে পালন করতে হয় সে-বিষয়ে বাড়তি যে বিষয়গুলো যোগ হয়েছে সেগুলোও মীমাংসা করা হয়েছে। এখানে অর্থকথার বেশির ভাগ ব্যাখ্যাই আগের দেওয়া সাধারণ পরামর্শ অনুসরণ করেছে, অর্থাৎ প্রত্যেক দিন মানত্তের কর্তব্যগুলোকে সূর্যোদয়কালে একটি সংক্ষিপ্ত সময়ের জন্য বিহারের বাইরে কোনো নিরিবিলি স্থানে পালন করা। অধ্যায়-১৯-এ যেমনটা উল্লেখ করা হয়েছে, এই পদ্ধতিটি সঙ্ঘাদিসেসের মানত্তের বেলায় খুব কমই সুপারিশযোগ্য, আর এ ক্ষেত্রে তো আরও কম উপযোগী, কারণ সূর্যোদয়ের আগের আলো-আঁধারিতে ছোট্ট একদল ভিক্ষু ও ভিক্ষুণী বিহারের বাইরে মিলিত হওয়াটা নিশ্চিতই অনেক কানাঘুষার উদ্রেক করবে। আর ভিক্ষুণীর কর্তব্যগুলো যদি শুধু সূর্যোদয়ের কাছাকাছি সময়ের জন্য করা যায়, তাহলে তার সঙ্গী হিসেবে আরেকজন ভিক্ষুণীকে নির্বাচন করার কোনো প্রয়োজন থাকতো না।

তবে অর্থকথা দুটো গুরুত্বপূর্ণ বিষয় তুলে ধরেছে : যে ভিক্ষুণী তার শ্রদ্ধাবিধি লঙ্ঘনের বিষয়টি গোপন করেছে তার জন্য কোনো পরিবাসের মেয়াদ ছিল না। আর ভিক্ষুণীদের আবাস থেকে ভিক্ষুদের বিহারের পথটা যদি আশঙ্কাজনক হয়, তাহলে ভিক্ষুসংঘের কাছে তার প্রতিদিন মানত্তের বিষয়টা জানাতে যাওয়ার সময় সেই ভিক্ষুণী ও তার ভিক্ষুণী সঙ্গীদের সাথে দুই বা তিনজন উপাসক যেতে হতো।

কিন্তু যে ভিক্ষুণীকে সংঘাদিশেষ বিধি লঙ্ঘনের জন্য মানত্ত পালন করতে হতো, সে যদি তার অপরাধ গোপন করে থাকে তাহলে তাকে তখনো পরিবাস পালন করতে হতো। আর মানত্ত এবং পরিবাসের কর্তব্যগুলোর কথা বিবেচনা করে ভিক্ষুণীসংঘকে তখন সেই মানত্ত ও পরিবাসকালীন সময়ে তার সঙ্গী হওয়ার জন্য আরেকজন ভিক্ষুণীকে নির্বাচিত করতে হতো।

ব্যক্তিগত সম্পর্ক
প্রথম শ্রদ্ধাবিধিকে আরও সুদৃঢ় করার স্বার্থে চুৰ.৪০৫এ পুনরায় চুৰ.৩১২-এর পুনরাবৃত্তি করা হয়েছে এই বলে যে, ভিক্ষু কোনো নারীকে—এমনকি সেই নারী যদি ভিক্ষুণী হয় তবুও তাকে—বন্দনা করতে পারবে না, উঠে দাঁড়িয়ে অভ্যর্থনা জানাতে পারবে না, অঞ্জলিবদ্ধ হয়ে প্রণাম জানাতে পারবে না, অথবা শ্রদ্ধাসুলভ অন্যান্য কোনো ধরনের কাজ করতে পারবে না।

ভিক্ষু এবং ভিক্ষুণী রাস্তায় দেখা হলে তার ভদ্রতাবিধি হচ্ছে, দূরে থাকতেই ভিক্ষুণী এক পাশে সরে দাঁড়াবে এবং তার জন্য যাওয়ার পথ করে দেবে। এই বিধিটি প্রজ্ঞাপ্ত হয়েছিল যখন 'মল্ল গোত্রের একজন নারী ভিক্ষুণীদের মধ্যে প্রব্রজিত হয়েছিল (অর্থকথামতে, সে আগে ছিল একজন মল্লযোদ্ধার স্ত্রী।)। রাস্তায় একজন দুর্বল ভিক্ষুকে দেখে সে তার কনুই দিয়ে এক গুঁতোতেই ভিক্ষুটিকে কয়েক পাক খাওয়াল।'

ভিক্ষু ও ভিক্ষুণী উভয়েই যদি পিণ্ডচারণে বের হয়ে থাকে, তাহলে ভিক্ষুণীর তার ছাবেকটি ভিক্ষুকে দেখাতে হতো (এই বিধিটি প্রজ্ঞাপ্ত হয়েছিল বৌভিবি-১-এ উক্ত পাটি.১-এর মূল কাহিনির পরে)। ভিক্ষুকে অপমান করার জন্য ভিক্ষুণী যদি তার ছাবেকটা উল্টো করে দেখাত, ভিক্ষুণীর দুক্কট হতো। ভিক্ষুণীর তার ছাবেক থেকে ভিক্ষুকে খাদ্য সাধতে হতো, কিন্তু কেবল কয়েকটি পরিস্থিতিতে ভিক্ষু সেই খাদ্য গ্রহণ করতে পারত (পাটি.১ দেখুন)। এসব বিধির মূল কাহিনি থেকে দেখা যায় এই নিয়মটি ছিল অনেকটা পুলিশের কাজের মতো, যাতে এটি নিশ্চিত হওয়া যায় যে, ভিক্ষুণীরা কোনো নিষিদ্ধ জিনিস বহন করছে না।

পারস্পরিক কয়েকটি বিধির মধ্যে একটি ছিল এমন যে, কোনো ভিক্ষু বা ভিক্ষুণী তার ভোগ বা ব্যবহারের জন্য প্রদত্ত দানীয় জিনিস গ্রহণ করে সেটিকে অন্য সংঘের সদস্যকে দিতে পারবে না। (লোকজন সমালোচনা করল, অভিযোগ করল এবং চারদিকে ব্যাপারটা ছড়িয়ে দিল, 'আর্যরা কীভাবে তাদের নিজেদের ভোগের জন্য প্রদত্ত জিনিসগুলো অন্যদেরকে দিতে পারে? কীভাবে দান দিতে হয় তা কি আমরা জানি না নাকি?') তবে খাদ্য যদি প্রচুর পাওয়া যেতো, যা প্রয়োজনের অতিরিক্ত—সেটি সংঘের মালিকানাধীন হোক অথবা সংঘের কোনো সদস্যের মালিকানাধীন হোক—সেগুলো অন্য সংঘকে দেওয়া যেত। এই অনুমোদনটি জমিয়ে রাখা খাদ্যের (যে-সব খাদ্য আগের কোনো একদিন গছানো হয়েছে—পাচি.৩৮ দেখুন) বেলায়ও প্রযোজ্য। অর্থকথা এই অনুমোদনের শেষোক্ত অংশটিকে ব্যাখ্যা করে এই বলে যে, দুটো সংঘের কোনো সদস্যের দ্বারা গছিয়ে নেওয়া খাদ্য অন্য সংঘের জন্য গছানো হয়েছে বলে বিবেচিত হতো না। তাই উদাহরণস্বরূপ কোনো একজন ভিক্ষু কর্তৃক গতকাল গৃহীত খাদ্য যদি আজ কোনো ভিক্ষুণী খেতো, তাহলে সেটি ভিক্ষুণীর দৃষ্টিকোণ থেকে 'জমিয়ে রাখা' খাদ্য হতো না। অর্থকথা আরও বলে যে, আশেপাশে কোনো অনুপসম্পন্ন লোকজন না থাকলে ভিক্ষুরা নিজেরাই ভিক্ষুণীদের খাদ্য গছাতে পারত, আবার উল্টোভাবে ভিক্ষুণীরাও ভিক্ষুদের খাদ্য গছাতে পারত।

ভিক্ষুদের যদি আবাসের (যেমন : আসবাবপত্র) পরিমাণ প্রচুর থাকত, আর যদি ভিক্ষুণীদের কোনো কিছুই না থাকত, তাহলে সেই আবাসগুলো ভিক্ষুণীদের অস্থায়ী ভিত্তিতে দেওয়া যেত।

কোনো ভিক্ষু যদি ভিক্ষুণীদের প্রতি দুর্ব্যবহার করত, সেক্ষেত্রে ভিক্ষুণীরা সম্পূর্ণ উপায়বিহীন ছিল না। ভিক্ষু পাটিমোক্খে নিপা.৪ এবং নিপা.১৭ এই দুটো বিধি আছে যা ভিক্ষুদেরকে ভিক্ষুণীদের দিয়ে ব্যক্তিগত সেবা করানোর কাজগুলো থেকে বিরত রাখত। এ ছাড়াও ভিক্ষুণীরা ভিক্ষুগণ কর্তৃক যৌন হয়রানি থেকে সুরক্ষিত ছিল। কোনো ভিক্ষু যদি কামনাপূর্ণ চিন্তা নিয়ে কোনো ভিক্ষুণীকে স্পর্শ করে, ভিক্ষুণীকে ইতর বা অশোভন কথা বলে, অথবা তার সাথে যৌন মিলনের প্রশংসা করে কথা বলে, তার সংশ্লিষ্ট বিধিগুলোর অধীনে (সং.২-৪) সংঘাদিশেষ অপরাধ হতো। এ ছাড়াও, কোনো ভিক্ষু কোনো ভিক্ষুণীর সাথে অশোভন আচরণ করলে ভিক্ষুণীরা সেই ভিক্ষুর উপর আনুষ্ঠানিক একটি শাস্তি প্রদান করতে পারত। এসব বিধির মূল কাহিনিতে কয়েকজন ছয়-দলীয় ভিক্ষু ভিক্ষুণীদের উপরে কর্দমাক্ত জল ছিটিয়ে দিয়েছিল এই আশায়, যাতে ভিক্ষুণীরা তাদের প্রতি আকৃষ্ট হয়; তারা তাদের দেহ, তাদের ঊরু, এবং গোপনাঙ্গ ভিক্ষুণীদেরকে খুলে দেখিয়েছিল; তাদের সাথে ফষ্টিনষ্টি করেছিল, অথবা কুপ্রস্তাব দিয়েছিল। (অর্থকথামতে, এর মানে হচ্ছে তারা ভিক্ষুণীদেরকে তাদের সাথে অথবা অন্য লোকদের সাথে অশ্লীল কর্মকাণ্ড করার প্রস্তাব দিয়েছিল, তবে তারা যদি অশ্লীল কথাবার্তা বলত অথবা তাদের নিজেদের সাথে যৌন মিলনের প্রস্তাব দিত সেক্ষেত্রে তাদের উপরোক্ত সংঘাদিশেষ বিধিগুলোর লঙ্ঘন হয়ে যেত।) এসব ক্ষেত্রে, ভিক্ষুণীরা সেই দুষ্ট ভিক্ষুর উপর একটি শাস্তি আরোপ করতে পারত, এমনকি সে যদি কেবল একজন ভিক্ষুণীর উপরও এমন অশোভন কাজ করত, তাহলে ভিক্ষুণীসংঘ আনুষ্ঠানিকভাবে একমত হতো যে, তারা আর সেই ভিক্ষুকে শ্রদ্ধা দেখাবে না।

ভিক্ষুণীসংঘ কেন কোনো ভিক্ষুর উপর এই শাস্তি আরোপ করতে পারত তার বাড়তি কয়েকটি কারণ Pv.XV.8-এ দেওয়া হয়েছে :

ক) সে তার উভয় কাঁধ ভিক্ষুণীদেরকে উন্মুক্ত করে দেখায়;

খ) সে ভিক্ষুণীদের বস্তুগত লোকসানের চেষ্টা করে;

গ) সে ভিক্ষুণীদের ক্ষতির জন্য চেষ্টা করে;

ঘ) সে ভিক্ষুণীদের অবাসের জন্য চেষ্টা করে;

ঙ) সে ভিক্ষুণীদেরকে অপমান করে ও তিরস্কার করে;

চ) সে ভিক্ষুদের সাথে ভিক্ষুণীদের ভাঙন সৃষ্টি করায়।

অর্থকথা ব্যাখ্যা করে যে, ভিক্ষুণীদেরকে তাদের ভিক্ষুণী-আবাসে সম্মিলিত হতে হতো এবং একটি ঘোষণা তিনবার বলে এই বিজ্ঞপ্তি দিতে হতো যে তারা আর সেই দুষ্ট ভিক্ষুকে শ্রদ্ধা প্রদর্শন করতে যাচ্ছে না। অপরাধী ভিক্ষুকে তখন ভিক্ষুণীদের কাছ থেকে ক্ষমা চাইতে হতো, কিন্তু সে সেটি সরাসরি চাইতে পারত না। তার বদলে তাকে ভিক্ষুসংঘের কাছে যেতে হতো অথবা তার নিজের বিহারের কোনো ভিক্ষুর কাছে যেতে হতো, বন্দনা করে তাকে/তাদেরকে জানাতে হতো যে, সে ভিক্ষুণীদের কাছ থেকে ক্ষমা চায়। এরপর বার্তাবাহক ভিক্ষুণীদের কাছে যেত এবং তাদেরকে তা জানিয়ে দিত, এতেই শাস্তিটা উঠে যেত। অর্থাৎ সেই ক্ষমা প্রার্থনাটা তারা গ্রহণ করবে কি করবে না তাতে ভিক্ষুণীদের কোনো জোরালো মত দেয়ার উপায় ছিল না, তবে ভিক্ষু যদি আবার অসদাচরণ করত, তহালে ভিক্ষুণীরা তার উপর আবার শাস্তি আরোপ করতে পারত, এবং ভিক্ষুরা তখন তার উপর তিরস্কারদণ্ডকর্ম আরোপ করতে পারত।

সে যাই হোক, কোনো ভিক্ষুণী যদি একইভাবে ভিক্ষুর প্রতি এমন আচরণ করত, যেমন : তার স্তন, যৌনাঙ্গ, অথবা ঊরু উন্মুক্ত করে দেখাত, অথবা ভিক্ষুদের লোকসানের জন্য চেষ্টা করত ইত্যাদি হলে তার শাস্তি ছিল গুরুতর। তার উপর একটি নিষেধাজ্ঞা আরোপ করার জন্য ভিক্ষুসংঘ মিলিত হতো—উদাহরণস্বরূপ, তাকে বিহারে প্রবেশে নিষেধাজ্ঞা জারি করা হতো। সে যদি তা না মানত, তাহলে তারা তার উপদেশ বাতিল করতে পারত। অর্থকথামতে, সেটি ঘোষণার জন্য ভিক্ষুণীদের আবাসে ভিক্ষুদের যাওয়ার নিয়ম ছিল না। তার বদলে যখন ভিক্ষুণীরা উপদেশের জন্য আসত তখন তাদেরকে বলতে হতো : 'আমি অমুক ভিক্ষুণীর উপদেশ বাতিল করছি। তার সাথে পাটিমোক্খ আবৃত্তি করবে না।' পিটক যেমনটা বলে, যতক্ষণ পর্যন্ত তার বিষয়টি মিটমাট না হতো (মিটমাট করার জন্য একটি দণ্ডকর্ম থাকত), ততক্ষণ পর্যন্ত ভিক্ষুণীরা তাকে তাদের পাটিমোক্খ আবৃত্তিতে অন্তর্ভুক্ত করতে পারত না। তবে অনভিজ্ঞ, অযোগ্য ভিক্ষু কর্তৃক কোনো ভিক্ষুণীর উপদেশ বাতিল করা যাবে না বলে একটি বিধি আছে, যার মানে হচ্ছে কোনো ভিক্ষু যদি অভিজ্ঞ ও যোগ্য হয় তবেই সে তা করার জন্য অনুমোদিত। কোনো কারণ ছাড়া একজন ভিক্ষুণীর উপদেশ বাতিল করার বিরুদ্ধেও একটি বিধি রয়েছে। বিষয়টি মিটমাট না হওয়া পর্যন্ত আলোচ্য ভিক্ষুটি কোনো ভ্রমণে বের হতে পারত না। এ ব্যাপারে একটি চূড়ান্ত রায়ে পৌঁছাতে সে দায়বদ্ধ। ভিক্ষুণীর উপর যদি কোনো দণ্ডকর্ম আরোপিত হতো, তাহলে তাতে অন্যান্য ভিক্ষুদের কাছে গিয়ে তাদের সম্মতি চাইতে হতো।

সবশেষে, বুদ্ধ ভিক্ষুণীদেরকে ভিক্ষু অথবা শ্রামণ কর্তৃক নিপীড়ন প্রতিরোধের জন্য আরেকটি সুরক্ষা ব্যবস্থা করে দিয়েছিলেন : কোনো ব্যক্তি যদি কখনো কোনো ভিক্ষুণীকে যৌন হয়রানি করে, তাহলে বাদবাকি জীবনে সে আর প্রব্রজ্যা গ্রহণের সুযোগ পেত না।

বিধিবিধান
সংঘকর্ম
আমি অনুমোদন করি যে, ভিক্ষুরা ভিক্ষুণীদেরকে বিনয় শেখাবে।—চুৰ.৪১০

ভিক্ষুণীদের অপরাধের স্বীকারোক্তি ভিক্ষুগণ কর্তৃক গ্রহণ করা যাবে না। আমি অনুমোদন করি যে, ভিক্ষুণীদের অপরাধগুলোর স্বীকারোক্তি ভিক্ষুণীরাই গ্রহণ করবে... আমি ভিক্ষুগণ কর্তৃক ভিক্ষুণীদেরকে জানানো অনুমোদন করি : 'এভাবেই অপরাধ স্বীকার করতে হয়।'—চুৰ.৪০৮

ভিক্ষুগণ কর্তৃক ভিক্ষুণীদের কাছে পাটিমোক্খ আবৃত্তি করা যাবে না। যে আবৃত্তি করবে তার দুক্কট অপরাধ। আমি অনুমোদন করি যে, ভিক্ষুণীরাই ভিক্ষুণীদের কাছে পাটিমোক্খ আবৃত্তি করবে... আমি ভিক্ষুগণ কর্তৃক ভিক্ষুণীদেরকে জানানো অনুমোদন করি : 'এভাবেই পাটিমোক্খ আবৃত্তি করতে হয়।'—চুৰ.৪০৯

ভিক্ষুণীদের সংঘকর্মগুলো (অর্থকথা : তিরস্কারকর্মসহ সাতটি শৃঙ্খলামূলক দণ্ডকর্ম) ভিক্ষুগণ কর্তৃক করা যাবে না। আমি অনুমোদন করি যে, ভিক্ষুণীরাই ভিক্ষুণীদের সংঘকর্মগুলো করবে। আমি ভিক্ষুদেরকে অনুমোদন করি, তারা অপরাধ নির্ধারণ করে দিয়ে ব্যাপারটি ভিক্ষুণীদের হাতে ছেড়ে দেবে এবং ভিক্ষুণীরা ভিক্ষুণীদের অপরাধের স্বীকারোক্তি গ্রহণ করবে।—চুৰ.৪১০

আমি অনুমোদন করি যে, ভিক্ষুগণ ভিক্ষুণীদেরকে পূর্ণ উপসম্পদা দেবে।—চুৰ.৪০৪। আমি অনুমোদন করি যে, যাকে এক পক্ষে পূর্ণ উপসম্পদা দেওয়া হয়েছে, এবং ভিক্ষুণীসংঘে বিশুদ্ধ হয়েছে (২৪টি বাধাগ্রস্তকারী বিষয় থেকে), তাকে ভিক্ষুসংঘ কর্তৃক পূর্ণ উপসম্পদা দেবে।—চুৰ.৪২৩-৪২৫

নারীদেরকে ভিক্ষুনীসংঘে উপসম্পদার প্রক্রিয়া এবং কর্মবাক্য—চুৰ.৪২৩-৪২৫ (এ ছাড়াও ভিক্ষুণী পাচিত্তিয়া ৬৩, ৬৪, ৭২, ৭৩, এবং ৭৫ দেখুন)

বার্তাবাহকের মাধ্যমে ভিক্ষুণীকে উপসম্পদা দেয়ার প্রক্রিয়া ও কর্মবাক্য—চুৰ.৪৩০

ভিক্ষুণীর কোনো ভিক্ষুর উপোসথ বাতিল করা উচিত নয়। সে বাতিল করলেও তা আসলে বাতিল হয় না। আর যে সেটি বাতিল করে, সেই ভিক্ষুণীর দুক্কট অপরাধ হয়। ভিক্ষুণীর কোনো ভিক্ষুর প্রবারণা বা আমন্ত্রণ বাতিল করা উচিত নয়। সে বাতিল করলেও তা আসলে বাতিল হয় না। আর যে সেটি বাতিল করে, সেই ভিক্ষুণীর দুক্কট অপরাধ হয়। ভিক্ষুণীর (কোনো ভিক্ষুর বিরুদ্ধে) তদন্ত করা উচিত নয়। সে করলেও তা আসলে করা হয় না। আর যে সেটি করে, সেই ভিক্ষুণীর দুক্কট হয়। ভিক্ষুণীর (কোনো ভিক্ষুর বিরুদ্ধে) অভিযোগকর্ম শুরু করা উচিত নয়। সে তা শুরু করলেও তা আসলে শুরু করা হয় না। যে ভিক্ষুণী সেটি শুরু করে তার দুক্কট অপরাধ। ভিক্ষুণীর কোনো ভিক্ষুকে অবকাশ দিতে বাধ্য করা উচিত নয়। সে এভাবে অবকাশ পেলেও আসলে অবকাশ পায় না। আর যে ভিক্ষুণী এমন অবকাশ পায় তার দুক্কট অপরাধ। ভিক্ষুণীর (কোনো ভিক্ষুর বিরুদ্ধে) আনুষ্ঠানিক অভিযোগ করা উচিত নয়। সে করলেও তা আনুষ্ঠানিক অভিযোগ হয় না। আর যে তা করে সেই ভিক্ষুণীর দুক্কট অপরাধ। ভিক্ষুণীর কোনো ভিক্ষুকে স্মরণ করানো উচিত নয় (অর্থাৎ একটি আনুষ্ঠানিক অভিযোগের ব্যাপারে জিজ্ঞাসাবাদ করা)। সে তাকে স্মরণ করালেও তা আসলে স্মরণ করানো হয় না। আর যে ভিক্ষুণী এভাবে কোনো ভিক্ষুকে স্মরণ করায়, সেই ভিক্ষুণীর দুক্কট অপরাধ হয়।

আমি অনুমোদন করি যে ভিক্ষু ভিক্ষুণীর উপোসথ বাতিল করবে। ভিক্ষু বাতিল করলে তা যথাযথভাবে বাতিলকৃত হয়ে থাকে। আর যে ভিক্ষু তা বাতিল করে তার কোনো অপরাধ হয় না। আমি অনুমোদন করি যে, ভিক্ষু ভিক্ষুণীর প্রবারণা বা আমন্ত্রণকর্ম বাতিল করবে। ভিক্ষু বাতিল করলে তা যথাযথভাবে বাতিলকৃত হয়ে থাকে। আর যে ভিক্ষু তা বাতিল করে তার কোনো অপরাধ হয় না। আমি অনুমোদন করি যে, ভিক্ষু (কোনো ভিক্ষুণীর বিরুদ্ধে) তদন্ত করবে। ভিক্ষু তদন্ত করলে তা যথাযথভাবে তদন্তকৃত হয়ে থাকে। আর যে ভিক্ষু তা তদন্ত করে তার কোনো অপরাধ হয় না। আমি অনুমোদন করি যে, ভিক্ষু (কোনো ভিক্ষুণীর বিরুদ্ধে) অভিযোগকর্ম শুরু করবে। ভিক্ষু অভিযোগকর্ম শুরু করলে তা যথাযথভাবে শুরু হয়ে থাকে। আর যে ভিক্ষু তা শুরু করে তার কোনো অপরাধ হয় না। আমি অনুমোদন করি যে, ভিক্ষু (কোনো ভিক্ষুণীকে) অবকাশ দিতে বলবে। ভিক্ষু অবকাশ পেলে তা যথাযথভাবে অবকাশ পাওয়া হয়। আর যে ভিক্ষু এমন অবকাশ দিতে বলে তার কোনো অপরাধ হয় না। আমি অনুমোদন করি যে ভিক্ষু (কোনো ভিক্ষুণীর বিরুদ্ধে) আনুষ্ঠানিক অভিযোগ করবে। সে তা করলে তা যথাযথভাবে হয়ে থাকে। আর যে ভিক্ষু এমন করে তার কোনো অপরাধ হয় না। আমি অনুমোদন করি যে, ভিক্ষু ভিক্ষুণীকে স্মরণ করাবে। ভিক্ষু যখন তাকে স্মরণ করাবে সেটি যথাযথভাবে স্মরণ করানো হয়। আর যে তাকে স্মরণ করাবে সেই ভিক্ষুর কোনো অপরাধ হয় না।—চুৰ.৪২৮

উপদেশ
সমগ্র ভিক্ষুণীসংঘের উপদেশের জন্য যাওয়া উচিত নয়। যে তা করবে তার দুক্কট অপরাধ... আমি অনুমোদন করি যে, দুই বা তিনজন ভিক্ষুণী উপদেশের জন্য যাবে। একজন ভিক্ষুর কাছে গিয়ে চীবর একাংশ করে, পায়ে বন্দনা করে, অঞ্জলিবদ্ধ হয়ে হাত বুকের কাছে হৃদয়ের উপর ধরে রেখে তারা এমন বলবে : 'আর্য, ভিক্ষুণীসংঘ ভিক্ষুসংঘের পায়ে বন্দনা করছে, এবং উপদেশের জন্য আসার অনুমতি প্রার্থনা করছে। ভিক্ষুসংঘ দয়া করে উপদেশের জন্য আসার প্রার্থনাটি অনুমোদন করুন।'

সেই ভিক্ষুর তখন পাটিমোক্খ আবৃত্তিকারী ভিক্ষুর কাছে যাওয়া উচিত এবং বলা উচিত, 'ভন্তে, ভিক্ষুণীসংঘ ভিক্ষুসংঘের পায়ে বন্দনা করছে, এবং উপদেশের জন্য আসার অনুমতি প্রার্থনা করছে।' [শেষোক্ত কথাটি পিটিএসের অনুবাদে নেই।] পাটিমোক্খ আবৃত্তিকারী ভিক্ষুর বলা উচিত, 'ভিক্ষুণীসংঘকে উপদেশ দানের জন্য নির্বাচিত হয়েছে এমন কোনো ভিক্ষু আছে কি?' থাকলে পাটিমোক্খ আবৃত্তিকারী ভিক্ষুর বলা উচিত, 'অমুক নামের ভিক্ষুকে ভিক্ষুণীসংঘের উপদেশদাতা হিসেবে নির্বাচিত করা হয়েছে। ভিক্ষুণীসংঘ তার কাছে আসতে পারে।'

'ভিক্ষুণীসংঘকে উপদেশ দানের জন্য নির্বাচিত হয়েছে এমন কোনো ভিক্ষু না থাকলে পাটিমোক্খ আবৃত্তিকারী ভিক্ষুর বলা উচিত, 'ভন্তেদের মধ্যে কে ভিক্ষুণীদেরকে উপদেশ দানে সমর্থ/ইচ্ছা করেন?' কেউ যদি ভিক্ষুণীদেরকে উপদেশ দানে সমর্থ/ইচ্ছা করে, এবং সে যদি আটটি যোগ্যতাসম্পন্ন হয় (পাচি.২১ দেখুন), তাহলে তাকে নির্বাচিত করে তার বলা উচিত, 'অমুক নামের ভিক্ষুকে ভিক্ষুণীসংঘের উপদেশদাতা হিসেবে নির্বাচিত করা হয়েছে। ভিক্ষুণীসংঘ তার কাছে আসতে পারে।'

ভিক্ষুণীদেরকে উপদেশ দিতে সক্ষম/ইচ্ছুক এমন কেউ না থাকলে পাটিমোক্খ আবৃত্তিকারী ভিক্ষুর বলা উচিত, 'ভিক্ষুণীসংঘকে উপদেশ দানের জন্য নির্বাচিত হয়েছে এমন কোনো ভিক্ষু নেই। ভিক্ষুণীসংঘ সুন্দরভাবে পরিপূর্ণতা লাভের চেষ্টা করুক।'—চুৰ.৪১৩

উপদেশ না দেওয়া যাবে না। যে (অর্থাৎ যে ভিক্ষু উপদেশ দেয়ার জন্য নির্বাচিত হয়েছে সে) না দেবে তার দুক্কট অপরাধ... আমি অনুমোদন করি যে, অযোগ্য,অসুস্থ, ভ্রমণোদ্যত না হলে উপদেশ দিতে হবে... আমি অনুমোদন করি যে, আরণ্যিক ভিক্ষুর উপদেশ দেওয়া উচিত এবং তার এই মিলিত হওয়ার জায়গা ঠিকঠাক করা উচিত, 'আমি সেই জায়গায় আনব'... উপদেশ ঘোষণা না করা যাবে না। যে সেটি ঘোষণা করবে না তার দুক্কট অপরাধ।... উপদেশ না আনা যাবে না। যে সেটি আনবে না তার দুক্কট অপরাধ... ভিক্ষুণীদের এমন সাক্ষাতে না যাওয়া উচিত নয়। যে না যাবে তার দুক্কট অপরাধ।—চুৰ.৪১৪

(উপদেশ দানের জন্য) জায়গাটা ঝাড়ু দিয়ে, খাওয়ার পানি ও ধোয়ার পানি রেখে, আসন পেতে, একটি সঙ্গী নিয়ে (অর্থকথামতে যে-কোনো পুরুষ) নির্বাচিত ভিক্ষুর বসে থাকতে হয়। ভিক্ষুণীরা সেখানে গিয়ে তাকে বন্দনা করে একপাশে বসা উচিত। নির্বাচিত ভিক্ষুর তাদেরকে জিজ্ঞেস করা উচিত, 'বোনেরা, আপনারা সবাই এসেছেন?' তারা যদি বলে, 'আমরা সবাই এসেছি,' (তার জিজ্ঞেস করা উচিত) 'আটটি শ্রদ্ধাবিধি কি মুখস্থ করা হয়েছে?' তারা যদি বলে, 'সেগুলো মুখস্থ করা হয়েছে,' তখন তার এই কথা বলা উচিত, 'বোনেরা, এই হচ্ছে উপদেশ।' তারা যদি বলে, 'সেগুলো মুখস্থ হয় নি,' তার তখন (আটটি শ্রদ্ধাবিধি) আবৃত্তি করা উচিত... তারা যদি বলে, 'আমরা সবাই এসেছি' এবং সে অন্য ধর্মকথা বলে, দুক্কট অপরাধ। তারা যদি বলে, 'আমরা সবাই আসি নি,' এবং সে আটটি গুরুধর্মের কথা বলে, দুক্কট অপরাধ। যদি, উপদেশের উপস্থাপনা না বলে সে অন্য ধর্মকথা বলে, দুক্কট অপরাধ।—পাচি.২১

প্রবারণা বা আমন্ত্রণকর্ম
ভিক্ষুণীদের আমন্ত্রণ না করা উচিত নয়। যে আমন্ত্রণ করবে না তার দুক্কট অপরাধ... ভিক্ষুণীরা নিজেদের মধ্যে আমন্ত্রণ জানিয়ে ভিক্ষুসংঘকে আমন্ত্রণ না জানানো উচিত নয়। যে আমন্ত্রণ করবে না তাকে বিধি মোতাবেক বিচার করতে হবে (ভিক্ষুণী পাচি.৫৭)... সেই সময় ভিক্ষুণীরা ভিক্ষুদের সাথে একসাথে আমন্ত্রণ করার সময় কোলাহল সৃষ্টি হলো... ভিক্ষুণীরা ভিক্ষুদের সাথে একসাথে আমন্ত্রণ করা উচিত নয়। যে তা করবে তার দুক্কট অপরাধ... আমি অনুমোদন করি, তারা একদনি ভিক্ষুণীসংঘকে আমন্ত্রণ করে পরবর্তী দিন ভিক্ষুসংঘকে আমন্ত্রণ করুক।—চুৰ.৪২৭

আমি অনুমোদন করি যে, অভিজ্ঞ ও সমর্থ কোনো ভিক্ষুণীকে ভিক্ষুণীসংঘের পক্ষ হয়ে ভিক্ষুসংঘের কাছে আমন্ত্রণ জানানোর জন্য নির্বাচিত করবে। তার প্রক্রিয়া এবং কর্মবাক্য—চুৰ.৪২৭

মানত্ত
(একজন ভিক্ষুণী শ্রদ্ধাবিধি লঙ্ঘনের জন্য মানত্ত পালন করতে যাওয়ায় উপলব্ধি করল, মানত্তের কতর্ব্যগুলোর খাতিরে তাকে একা থাকতে হবে, অথচ ভিক্ষুণী সং.৩ তাকে একাকী রাত কাটাতে নিষেধ করেছে, আর তাই এ ক্ষেত্রে যথাযথ আচরণ কী হবে তার জন্য সে উপদেশ চাইল) আমি অনুমোদন করি যে, একজন ভিক্ষুণীকে নির্বাচিত করে সেই ভিক্ষুণীর সঙ্গী হিসেবে দেবে। প্রক্রিয়া এবং কর্মবাক্য—চুৰ.৪৩৩

উত্তরাধিকার
কোনো ভিক্ষুণী যদি মৃত্যুর সময় বলে, ‘আমার মৃত্যুর পরে আমার জিনিসপত্রগুলো সংঘের হোক,’ সেখানে ভিক্ষুসংঘ সেগুলোর মালিক নয়। সেগুলোর মালিক হচ্ছে ভিক্ষুণীসংঘ। যদি কোনো শিক্ষামানা... শ্রামণী মৃত্যুর সময় বলে, ‘আমার মৃত্যুর পরে আমার জিনিসপত্রগুলো সংঘের হোক,’ সেখানে ভিক্ষুসংঘ সেগুলোর মালিক নয়। সেগুলোর মালিক হচ্ছে ভিক্ষুণীসংঘ।

কোনো ভিক্ষু যদি মৃত্যুর সময় বলে, ‘আমার মৃত্যুর পরে আমার জিনিসপত্রগুলো সংঘের হোক,’ সেখানে ভিক্ষুণীসংঘ সেগুলোর মালিক নয়। সেগুলোর মালিক হচ্ছে ভিক্ষুসংঘ। যদি কোনো শ্রামণ... উপাসক... উপাসিকা... অন্য কেউ মৃত্যুর সময় বলে, ‘আমার মৃত্যুর পরে আমার জিনিসপত্রগুলো সংঘের হোক,’ সেখানে ভিক্ষুণীসংঘ সেগুলোর মালিক নয়। সেগুলোর মালিক হচ্ছে ভিক্ষুসংঘ।—চুৰ.৪১৯

ব্যক্তিগত সম্পর্ক
নারীদেরকে বন্দনা করা, উঠে দাঁড়িয়ে অভ্যর্থনা জানানো, অঞ্জলিবদ্ধ হয়ে প্রণাম জানানো, অথবা জ্যেষ্ঠদের প্রতি শ্রদ্ধাসুলভ অন্যান্য যে-ধরনের কাজ করা হয় সেগুলো নারীদের প্রতি করা যাবে না। যে তা করবে তার দুক্কট অপরাধ।—চুৰ.৪০৫ (চুৰ.৩১২ দেখুন)

ভিক্ষুণীর ভিক্ষুকে আঘাত করা উচিত নয়। যে আঘাত করবে তার দুক্কট অপরাধ। আমি অনুমোদন করি যে, ভিক্ষুকে দেখে দূরে থাকতেই ভিক্ষুণীর একপাশে সরে যাওয়া উচিত এবং ভিক্ষুকে রাস্তা দেওয়া উচিত।—চুৰ.৪২০

ভিক্ষুণীর ছাবেকে করে কোনো ভ্রুণ নেওয়া উচিত নয়। যে তা করবে তার দুক্কট অপরাধ। আমি অনুমোদন করি যে, ভিক্ষুকে দেখে ভিক্ষুণী তার ছাবেক বের করে ভিক্ষুকে দেখাবে।—চুৰ.৪২০

সেই সময় লোকজন ভিক্ষুদেরকে খাদ্য দিয়েছিল, আর ভিক্ষুরা সেই খাদ্য ভিক্ষুণীদেরকে দিয়েছিল। লোকজন এতে ক্ষুদ্ধ হলো, বিরক্ত হলো এবং ব্যাপারটা চারদিকে ছড়িয়ে দিল, 'আর্যরা কীভাবে তাদের নিজেদের ভোগের জন্য প্রদত্ত জিনিসগুলো অন্যদেরকে দিতে পারে? কীভাবে দান দিতে হয় তা কি আমরা জানি না নাকি?'... নিজেদের ভোগের জন্য প্রদত্ত জিনিসগুলো অন্যদেরকে দেওয়া উচিত নয়। যে এমনটা করবে তার দুক্কট অপরাধ।

সেই সময় ভিক্ষুদের কাছে প্রচুর খাদ্য ছিল... 'আমি অনুমোদন করি যে সংঘের মালিকানাধীন যা আছে তা দেবে।' তবুও প্রচুর উদ্বৃত্ত থাকল। 'আমি অনুমোদন করি যে, ব্যক্তির মালিকানাধীন যা আছে তা দেবে।' সেই সময় ভিক্ষুদের কাছে প্রচুর জমা রাখা খাদ্য উদ্বৃত্ত ছিল। 'আমি অনুমোদন করি যে, ভিক্ষুরা সেগুলো ভিক্ষুণীদেরকে গছানোর ব্যবস্থা করলে ভিক্ষুণীরা তা খেতে পারবে।'—চুৰ.৪২১

সেই সময় লোকজন ভিক্ষুণীদেরকে খাদ্য দিয়েছিল, আর ভিক্ষুণীরা সেই খাদ্য ভিক্ষুদেরকে দিয়েছিল। লোকজন এতে ক্ষুব্ধ হলো, বিরক্ত হলো এবং ব্যাপারটা চারদিকে ছড়িয়ে দিল, 'আর্য্যারা কীভাবে তাদের নিজেদের ভোগের জন্য প্রদত্ত জিনিসগুলো অন্যদেরকে দিতে পারে? কীভাবে দান দিতে হয় তা কি আমরা জানি না নাকি?'... নিজেদের ভোগের জন্য প্রদত্ত জিনিসগুলো অন্যদেরকে দেওয়া উচিত নয়। যে এমনটা করবে তার দুক্কট অপরাধ।

সেই সময় ভিক্ষুণীদের কাছে প্রচুর খাদ্য উদ্বৃত্ত ছিল... 'আমি অনুমোদন করি যে সংঘের মালিকানাধীন যা আছে তা দেবে।' তবুও প্রচুর উদ্বৃত্ত থাকল। 'আমি অনুমোদন করি যে, ব্যক্তির মালিকানাধীন যা আছে তা দেবে।' সেই সময় ভিক্ষুণীদের কাছে প্রচুর জমা রাখা খাদ্য উদ্বৃত্ত ছিল। 'আমি অনুমোদন করি যে, ভিক্ষুণীরা সেগুলো ভিক্ষুদেরকে গছানোর ব্যবস্থা করলে ভিক্ষুরা তা খেতে পারবে।'—চুৰ.৪২১

সেই সময় ভিক্ষুদের প্রচুর আবাস উদ্বৃত্ত ছিল অথচ ভিক্ষুণীদের কিছুই ছিল না... আমি অনুমোদন করি যে, ভিক্ষুণীদেরকে সাময়িক ভিত্তিতে আবাস দেবে।—চুৰ.৪২২

শাস্তি
ভিক্ষুর ভিক্ষুণীকে কর্দমাক্ত জল ছিটিয়ে দেওয়া উচিত নয়। যে তা করবে তার দুক্কট অপরাধ। আমি অনুমোদন করি যে, সেই ভিক্ষুকে একটি শাস্তি দেবে... তাকে ভিক্ষুণীসংঘ কর্তৃক বন্দনা করা উচিত নয়... ভিক্ষুর তার নিজের দেহ উন্মুক্ত করে ভিক্ষুণীকে দেখানো উচিত নয়; তার ঊরু... তার যৌনাঙ্গ উন্মুক্ত করে ভিক্ষুণীকে দেখানো উচিত নয়। তার ভিক্ষুণীর সাথে ঠাট্টা-তামাশা করা উচিত নয়। তার ভিক্ষুণীকে কুপ্রস্তাব দেওয়া উচিত নয়। যে তা করবে তার দুক্কট অপরাধ। আমি অনুমোদন করি যে, সেই ভিক্ষুকে একটি শাস্তি দেবে... তাকে ভিক্ষুণীসংঘ কর্তৃক বন্দনা করা উচিত নয়।—চুৰ.৪১১

ভিক্ষুণীর ভিক্ষুকে কর্দমাক্ত জল ছিটিয়ে দেওয়া উচিত নয়। যে তা করবে তার দুক্কট অপরাধ। আমি অনুমোদন করি যে, সেই ভিক্ষুণীকে একটি শাস্তি দেবে... আমি অনুমোদন করি যে তার উপর একটি নিষেধাজ্ঞা আরোপ করবে। (সে নিষেধাজ্ঞা মানল না) আমি অনুমোদন করি যে, তার উপদেশ বাতিল করবে।... ভিক্ষুণীর তার নিজের দেহ উন্মুক্ত করে ভিক্ষুকে দেখানো উচিত নয়; তার ঊরু... তার যৌনাঙ্গ উন্মুক্ত করে ভিক্ষুকে দেখানো উচিত নয়। তার ভিক্ষুর সাথে ঠাট্টা-তামাশা করা উচিত নয়। তার ভিক্ষুকে কুপ্রস্তাব দেওয়া উচিত নয়। যে তা করবে তার দুক্কট অপরাধ। আমি অনুমোদন করি যে, সেই ভিক্ষুণীকে একটি শাস্তি দেবে... আমি অনুমোদন করি যে তার উপর একটি নিষেধাজ্ঞা আরোপ করবে। (সে নিষেধাজ্ঞা মানল না) আমি অনুমোদন করি যে, তার উপদেশ বাতিল করবে।—চুৰ.৪১১

যে ভিক্ষুণীর উপদেশ বাতিল করা হয়েছে যতক্ষণ পর্যন্ত তার বিষয়টি মিটমাট না হয় ততক্ষণ পর্যন্ত ভিক্ষুণীদের তার সাথে একত্রে উপোসথ করা উচিত নয়।... (পিটিএস সংস্করণে নিম্নোক্ত বিধির মূল কাহিনিতে আছে উপালি ভন্তে, কিন্তু পিটকের প্রধান চারটি সংস্করণে আছে উদায়ী ভন্তে) (ভিক্ষুণীর) উপদেশ বাতিল করে তার (ভিক্ষুর) ভ্রমণে যাত্রা করা উচিত নয়। যে তা করবে তার দুক্কট অপরাধ... অনভিজ্ঞ, অদক্ষ ভিক্ষু কর্তৃক (ভিক্ষুণীর) উপদেশ বাতিল করা যাবে না। যে তা করবে তার দুক্কট অপরাধ... কোনো কারণ ব্যতীত ভিত্তিহীনভাবে (ভিক্ষুণীর) উপদেশ বাতিল করা যাবে না। যে তা করবে তার দুক্কট অপরাধ... (ভিক্ষুণীর) উপদেশ বাতিল করে তার চূড়ান্ত রায় না দেওয়া উচিত নয়। যে দেবে না তার দুক্কট অপরাধ।—চুৰ.৪১২

* * *


 

অধ্যায়—২৪

শ্রামণ
সামণের বা শ্রামণ শব্দটির আক্ষরিক অর্থ হচ্ছে নবীন সন্ন্যাসী। বুদ্ধ একসময় তিনটি আশ্রয়ে যাওয়া বা ত্রিশরণ গ্রহণকে ভিক্ষুসংঘে ভর্তির পদ্ধতি হিসেবে বাতিল করে দিলেন কিন্তু যে-সব বালকের বয়স এখনো উপসম্পদার জন্য উপযুক্ত নয়, তাদেরকে প্রব্রজ্যা দেওয়ার জন্য তিনি এই পদ্ধতিটি বহাল রাখলেন। বুদ্ধের নিজের সন্তান রাহুল ভন্তে ছিলেন প্রথম এভাবে প্রব্রজ্যা লাভকারী।

প্রব্রজ্যা লাভের যোগ্যতা ও কার্যপ্রণালিগুলো অধ্যায়-১৪-তে বর্ণনা করা হয়েছে। সেখানে যেমনটা উল্লেখ করা হয়েছে, নতুন শ্রামণ হিসেবে প্রব্রজ্যা লাভের পর পরই প্রচলিত রীতি হচ্ছে দশটি শিক্ষাপদ গ্রহণ করা।

শ্রামণের শিক্ষা
শ্রামণের মূল শিক্ষা হচ্ছে দশটি শিক্ষাপদ, যথা :

-  প্রাণীহত্যা থেকে বিরত থাকা,

-  যা দেওয়া হয় নি তা গ্রহণ করা থেকে বিরত থাকা,

-  যৌনমিলন থেকে বিরত থাকা,

-  মিথ্যা বলা থেকে বিরত থাকা,

-  মদ ও সুরা—যেগুলো প্রমত্ততার কারণ হয়—সেগুলো থেকে বিরত থাকা,

-  অসময়ে (দুপুরের পর থেকে সকালের আগ পর্যন্ত) খাওয়া থেকে বিরত থাকা,

-  নাচ, গান ও বাদ্য (অধ্যায়-১০ দেখুন) দেখা থেকে বিরত থাকা,

-  মালা, সেন্ট, প্রসাধনী/কসমেটিক্স এবং অলংকার দিয়ে নিজেকে সাজানো থেকে বিরত থাকা (অধ্যায়-১ দেখুন)

-  সোনা ও রুপা (টাকা-পয়সা) গ্রহণ থেকে বিরত থাকা।

অর্থকথামতে, কোনো শ্রামণ প্রথম পাঁচটি শিক্ষাপদের কোনোটি ভঙ্গ করলে সে নিজেকে তিনটি আশ্রয় থেকে বিচ্ছিন্ন করে নেয়, তার উপাধ্যায় থেকে বিচ্ছিন্ন করে নেয়, সংঘের লাভে তার যে অধিকার তা থেকে নিজেকে বিচ্ছিন্ন করে নেয়, এবং বিহারের কোনো বাসস্থানে থাকার অধিকার থেকে নিজেকে বিচ্ছিন্ন করে নেয়। তবে সে তখনো শ্রামণই থাকে। আর সে যদি নিজের ভুলগুলো দেখে এবং ভবিষ্যতে নিজেকে সংযত করতে দৃঢ়প্রতিজ্ঞ হয়, সে তখন তার উপাধ্যায় থেকে আবার তিনটি আশ্রয় গ্রহণ করতে পারে এবং শ্রামণ হিসেবে তার আগের অবস্থান বা মর্যাদা ফিরে পেতে পারে।

নির্ভরতা
শ্রামণকে অবশ্যই কোনো এক আচার্যের উপর নির্ভর করে বাস করতে হয়। আচার্য ও শ্রামণ উভয়ই পরস্পরের প্রতি যথাযোগ্য শিষ্টাচারবিধি পালন করবে বলে আশা করা হয় (অধ্যায়-৯ দেখুন)। একজন ভিক্ষু একজনের চেয়ে বেশি শ্রামণ তার কাছে রাখতে পারে যদি শ্রামণরা পরস্পরের প্রতি দুর্ব্যবহার না করে। (এই বিধির মূল কাহিনিতে উপনন্দ ভন্তের কাছে থাকা দুজন শ্রামণ পরস্পরকে যৌন নিপীড়ন করেছিল; আরেকটি কাহিনিতে, তাদের মধ্যে একজন একটি ভিক্ষুণীকে যৌন নিপীড়ন করেছিল।) এক ভিক্ষু আরেক ভিক্ষুর শিষ্যদেরকে লোভ দেখিয়ে ভাগিয়ে নিয়ে যাওয়া নিষিদ্ধ। অর্থকথা বলে, শিষ্য মানে হচ্ছে শিক্ষার্থী শ্রামণ বা শিক্ষার্থী ভিক্ষু। এটি বলে যে, আরেকজনের শিষ্যদেরকে সরাসরি প্রলুব্ধ করে নিয়ে যেতে পারবে না, তবে কোনো একটা কথা বলা যাবে যাতে তারা বুঝতে পারে যে, তাদের আচার্যের সাথে থাকলে কোনো আশা নেই। অর্থকথামতে, এভাবে বলা যায়, ‘শীলহীন ব্যক্তির উপর নির্ভর করে বাস করা হচ্ছে গোসল করতে এসে নিজেদের উপর মল লেপন করা।’ এই কথায় তারা যদি সত্যটা উপলব্ধি করে এবং এরপরে তার উপর নির্ভর করে বাস করতে চায়, তখন সে তাদেরকে নিজের শিষ্য হিসেবে গ্রহণ করতে পারে কোনো অপরাধ ছাড়াই।

শাস্তি
শ্রামণকে শাস্তি দেওয়ার পাঁচটি কারণ আছে :

-  সে ভিক্ষুদের লোকসানের জন্য চেষ্টা করে,

-  সে ভিক্ষুদের ক্ষতির জন্য চেষ্টা করে,

-  সে ভিক্ষুদের অবাসের জন্য চেষ্টা করে,

-  সে ভিক্ষুদেরকে অপমান ও গালাগালি করে,

-  সে ভিক্ষুদের মধ্যে বিভেদ সৃষ্টি করে।

শাস্তি দেওয়াটা মূলত শ্রামণের আচার্যের দায়িত্ব। অন্য ভিক্ষু কোনো শ্রামণকে শাস্তি দিতে পারে শুধু শ্রামণের উপাধ্যায়ের অনুমতিসাপেক্ষে। অর্থকথা বলে, উপাধ্যায়কে তার শিষ্যের অসদাচরণ সম্পর্কে তিনবার পর্যন্ত বলা হলেও উপাধ্যায় যদি কিছুই না করেন, তখন ভিক্ষুর নিজেই শ্রামণকে কোনো একটি নিষেধাজ্ঞা দেওয়াটা অনুমোদিত। তবে টীকা এখানে সতর্ক করে দিয়ে বলেছে, তা করার আগে ভিক্ষুর প্রথমে সংঘকে জানানো উচিত।

শাস্তির ধরণটা হচ্ছে শ্রামণের উপর নিষেধাজ্ঞা স্থাপন করা। অন্য কথায়, কিছু জায়গায় তার যাওয়া নিষিদ্ধ করে দেওয়া, কিন্তু সমগ্র বিহারে তার যাওয়া নিষিদ্ধ করে দেওয়া অনুমোদিত নয়। তার বদলে শ্রামণটি সাধারণত যেখানে বাস করে এবং যেখানে এসে জড়ো হয়, সেই জায়গাগুলোতে যাওয়া নিষিদ্ধ করে দেওয়া যায়। এ ছাড়াও খাদ্যের বিষয়ে নিষেধাজ্ঞা আরোপ করা উচিত নয়। অর্থকথা পরামর্শ দেয় যে, শ্রামণের অপরাধের জন্য উপযোগী অন্যান্য ধরনের শাস্তি, যেমন : পানি বহন করা, লাকড়ি/জ্বালানি কাঠ বহন করা, অথবা বালু বহন করা, ইত্যাদিও অনুমোদনযোগ্য। এ ছাড়াও শ্রামণ যদি স্বেচ্ছায় শাস্তি মাথা পেতে নেয় সেক্ষেত্রে পুরস্কার হিসেবে তাকে খাদ্য দেওয়ার প্রতিশ্রুতি দেওয়া যায়। তাকে শাস্তি দিতে হবে অবশ্যই এই ইচ্ছায় নিয়ে যে সে ঠিক হয়ে যাবে, সে দুর্ব্যবহার বন্ধ করবে। হিংসামনে, যেমন : সে হয়রান হয়ে যাবে, সে কাপড় ত্যাগ করবে, এই ইচ্ছায় শাস্তি দেওয়া উচিত নয়। নিষ্ঠুর এবং অস্বাভাবিক শাস্তি, যেমন : মাথায় ইট বা পাথর বহন করতে বাধ্য করা, পানিতে ডুবানো ইত্যাদি নিষিদ্ধ।

কতক্ষণ বা কতদিন পর্যন্ত নিষেধাজ্ঞা আরোপ করা উচিত তা কোনো গ্রন্থই বলে না। সেটি যে ভিক্ষু নিষেধাজ্ঞা আরোপ করেছে, তার উপরই নির্ভর করে। যখন সে দেখবে যে শ্রামণটি তার উচিত শিক্ষা পেয়েছে এবং তার আচরণ ঠিক করেছে, তখন শাস্তি তুলে নেওয়া উচিত।

দৈহিক শাস্তি অনুমোদিত নয়। ভিক্ষু যেমন কোনো অনুপসম্পন্নকে আঘাত করতে পারে না অথবা তার উপর হাত তুলতে পারে না, কোনো শ্রামণকেও আঘাত বা তার গায়ে হাত তুলতে পারে না (পাচি.২৪ ও ৭৫ দেখুন)। এমনকি ক্রীড়াসুলভ মারামারিও নিষিদ্ধ। পাচি.৫২-এর অধীনে শ্রামণকে সুড়সুড়ি দিলে দুক্কট হয়, আর চুৰ.২৮২ মতে, শ্রামণকে দাঁতের কাঠি দিয়ে আঘাত করলে দুক্কট হয়।

বিতাড়ন
পাচি.৭০-এ যেমনটা বলা হয়েছে, দুর্ব্যবহারকারী শ্রামণকে দুভাবে বিতাড়ন করা যায়- শ্রামণত্ব থেকে বিতাড়ন, শাস্তিমূলক বিতাড়ন। শাস্তিমূলক বিতাড়নটা তার আচার্যের দায়িত্ব। পাচি.৭০এ শাস্তিমূলক বিতাড়নের ব্যাপারে আলোচনা করা হয়েছে। আমরা প্রথমটা নিয়ে আলোচনা করব।

শ্রামণকে বিতাড়নের দশটি কারণ রয়েছে :

-  সে প্রাণিহত্যা করে,

-  সে যা দেওয়া হয় নি তা গ্রহণ করে,

-  সে অব্রহ্মচর্যে লিপ্ত হয়,

-  সে মিথ্যা বলে,

-  সে মাতলামির জিনিস পান করে,

-  সে বুদ্ধের অগুণ বর্ণনা করে,

-  সে ধর্মের অগুণ বর্ণনা করে,

-  সে সংঘের অগুণ বর্ণনা করে,

-  সে মিথ্যাদৃষ্টি ধরে থাকে,

-  সে ভিক্ষুণীকে যৌন নিপীড়নকারী হয়।

এই কাজগুলো ঠিক কতটুকু বা কী পরিমাণ করলে তা শ্রামণকে বিতাড়নের কারণ হয়ে দাঁড়ায় সে বিষয়ে অর্থকথা বিশদ আলোচনা করেছে। প্রথম শীলের বেলায় সেটি হচ্ছে পিঁপড়া মেরে ফেললে অথবা ছারপোকার ডিম পিষে ফেললে; দ্বিতীয়টির বেলায় একটি ঘাস চুরি করলে, তৃতীয়টির বেলায় যৌনাঙ্গ, পায়ু অথবা মুখের মাধ্যমে যৌনমিলন করলে, চতুর্থটির বেলায় হাসিঠাট্টার জন্য হলেও মিথ্যা বললে, পঞ্চমটির বেলায় ইচ্ছাকৃতভাবে মদ পান করলে। উপরে যেমনটা বলা হয়েছে, কোনো শ্রামণ এগুলোর যে-কোনোটি করলে তার তিনটি আশ্রয় ভেঙে যায়। সে যদি তার ভুল দেখে তাহলে সে আবার তিনটি আশ্রয় গ্রহণ করতে পারে। না দেখলে তাকে শ্রামণত্ব থেকে বিতাড়িত করা উচিত।

অর্থকথামতে, বুদ্ধ, ধর্ম ও সংঘের অগুণ মানে হচ্ছে সাধারণত ত্রিরত্বের প্রশংসাসুলভ যে গুণগুলো আবৃত্তি করা হয় সেগুলোর বিপরীতে বলা। উদাহরণস্বরূপ সে হয়তো দৃঢ়ভাবে বলে, বুদ্ধের ধর্ম খুব খারাপভাবে ব্যাখ্যা করা হয়েছে, অথবা বুদ্ধের শিষ্যরা খারাপভাবে চলে। এ ক্ষেত্রে তাকে তিরস্কার করা উচিত। সে যদি তার ভুল দেখে, তাকে যথাযোগ্য নিষেধাজ্ঞা দিয়ে শাস্তি দেওয়া উচিত এবং এরপরে আবার শিক্ষাপদগুলো দেওয়া উচিত। সে যদি তার ভুল না দেখে তাকে বিতাড়ন করা উচিত। মিথ্যাদৃষ্টিসম্পন্ন শ্রামণের বেলায়ও একই নিয়ম খাটে। অর্থকথামতে, এখানে মিথ্যাদৃষ্টিসম্পন্ন মানে হচ্ছে শাশ্বতবাদ অথবা উচ্ছেদবাদ। একমাত্র ভিক্ষুণী নিপীড়ক হলে আর কোনো কিছু করতে হয় না, সে আপনা আপনিই বিতাড়িত হয়ে যায়। এমন শ্রামণ এ জীবনে পুনর্বার প্রব্রজ্যা অথবা উপসম্পদা লাভের অযোগ্য হয়ে যায়।

বিধিবিধান
প্রব্রজ্যা
১৫ বছরের কম বয়স্ক বালককে প্রব্রজ্যা দেওয়া উচিত নয়। যে তা দেবে তার দুক্কট অপরাধ।—মৰ.১০০ আমি অনুমোদন করি যে, ১৫ বছরের কম বয়সী বালককে প্রব্রজ্যা দেওয়া যাবে যদি সে কাক তাড়াতে সক্ষম হয়।—মৰ.১০০

পিতামাতার অনুমতি ছাড়া কোনো প্রব্রজ্যা দেওয়া উচিত নয়। যে তা দেবে তার দুক্কট অপরাধ।—মৰ.১০৫

কীভাবে শ্রামণকে উপসম্পদা দিতে হবে—মৰ.১০৫ ভিক্ষুগণ, আমি তিনটি আশ্রয়ে যাওয়ার মাধ্যমে (ত্রিশরণাগমনে) শ্রামণকে প্রব্রজ্যা দেওয়া অনুমোদন করি।—মৰ.১০৫

শিক্ষাপদ
আমি শ্রামণদের জন্য এই দশটি শিক্ষাপদ অনুমোদন করি এবং তাদের এগুলো শিক্ষা দেওয়া অনুমোদন করি।—মৰ.১০৬

পরিচর্যা
একজন ভিক্ষুর দুজন শ্রামণকে রাখা উচিত নয়। যে তাদেরকে রাখবে তার দুক্কট অপরাধ।—মৰ.১০১

আমি অনুমোদন করি যে, একজন ভিক্ষু অভিজ্ঞ ও দক্ষ হলে দুজন শ্রামণকে তার কাছে রাখতে পারে, অথবা সে যতজনকে শিক্ষা ও উপদেশ দিতে সমর্থ ততজনকে রাখতে পারে।—মৰ.১০৫

আরেকজনের শিষ্যকে লোভ দেখিয়ে ভাগিয়ে নেওয়া উচিত নয়। যে লোভ দেখিয়ে ভাগিয়ে নেবে তার দুক্কট অপরাধ।—মৰ.১০০

শাস্তি
আমি অনুমোদন করি যে পাঁচটি দোষসম্পন্ন শ্রামণের উপর শাস্তি আরোপ করতে হবে। সে ভিক্ষুদের লোকসানের জন্য চেষ্টা করে, সে ভিক্ষুদের ক্ষতির জন্য চেষ্টা করে, সে ভিক্ষুদের না থাকার বা অবাসের জন্য চেষ্টা করে, সে ভিক্ষুদের অপমান ও গালাগালি করে, সে ভিক্ষুদের মধ্যে বিভেদ তৈরি করে দেয়। আমি অনুমোদন করি যে, এই পাঁচটি দোষসম্পন্ন শ্রামণের উপরে শাস্তি আরোপ করতে হবে।—মৰ.১০৭

আমি (কোনো জায়গাতে যাওয়ার) নিষেধাজ্ঞা দেওয়া অনুমোদন করি। সংঘের সম্পূর্ণ বিহারটিতে যাওয়া নিষেধ করা যাবে না। যে এভাবে যাওয়া নিষেধ করবে তার দুক্কট অপরাধ। সে সাধারণত যেখানে বাস করে, যেখানে ঘোরাফেরা করে, সেগুলোতে যাওয়া নিষেধ করাটা আমি অনুমোদন করি।—মৰ.১০৭

(শ্রামণ/নবীন ভিক্ষু) উপাধ্যায়কে অবগত না করে নিষেধাজ্ঞা দেওয়া যাবে না। যে তা দেবে তার দুক্কট অপরাধ।—মৰ.১০৮

আর শ্রামণদেরকে দাঁতের কাঠি দিয়ে পেটানো যাবে না, যে তা করবে তার দুক্কট অপরাধ।—চুৰ.২৮২

বিতাড়ন
আমি দশটি দোষসম্পন্ন শ্রামণকে বিতাড়ন করাটা অনুমোদন করি : যে প্রাণীহত্যাকারী হয়, যা দেওয়া হয় নি তা গ্রহণকারী হয়, সে অব্রহ্মচর্যে লিপ্ত হয়, সে মিথ্যাভাষণকারী হয়, সে মদ পানকারী হয়, সে বুদ্ধের অগুণ বলে, ধর্মের অগুণ বলে, সংঘের অগুণ বলে, মিথ্যাদৃষ্টি ধরে থাকে, সে ভিক্ষুণী-নিপীড়ক হয়। আমি অনুমোদন করি যে, এই দশটি দোষসম্পন্ন শ্রামণকে বিতাড়িত করবে।—মৰ.১০৮

* * *


 

পরিশিষ্ট—১

সাধারণ সংঘকর্ম
ক. সীমা
তিচীৰর-অৰিপ্পৰাস সীমা অপসারণ করা (মৰ.১৪৫)
সুণাতু মে ভন্তে সঙ্ঘো। যো সো সঙ্ঘেন তিচীৰরেন অৰিপ্পৰাসো সমতো, যদি সঙ্ঘস্স পত্তকল্লং, সঙ্ঘো তং তিচীৰরেন অৰিপ্পৰাসং সমূহনেয্য। এসা ঞত্তি।

সুণাতু মে ভন্তে সঙ্ঘো। যো সো সঙ্ঘেন তিচীৰরেন অৰিপ্পৰাসো সমতো, সঙ্ঘো তং তিচীৰরেন অৰিপ্পৰাসং সমূহনতি। যস্সাযস্মতো খমতি, এতস্স তিচীৰরেন অৰিপ্পৰাসস্স সমুগ্ঘাতো, সো তুণ্হস্স। যস্স নক্খমতি, সো ভাসেয্য।

সমূহতো সো সঙ্ঘেন তিচীৰরেন অৰিপ্পৰাসো। খমতি সঙ্ঘস্স, তস্মা তুণ্হী। এৰমেতং ধারযামি।

ভন্তেগণ, সংঘ আমার কথা শুনুন। সংঘ যদি প্রস্তুত থাকেন, তাহলে সংঘ কর্তৃক যেটা ত্রিচীবর থেকে দূরে নেই বলে (আগে) নির্ধারিত হয়েছিল তা প্রত্যাহার করা উচিত। এই হচ্ছে প্রস্তাব।

ভন্তেগণ, সংঘ আমার কথা শুনুন। ত্রিচীবর থেকে দূরে নেই বলে যে সীমাটা (আগে) সংঘ কর্তৃক নির্ধারিত হয়েছিল তা সংঘ কর্তৃক প্রত্যাহার করা হচ্ছে। ত্রিচীবর থেকে দূরে না থাকার সীমাটা প্রত্যাহার করাতে যিনি সম্মত তার নিরব থাকা উচিত। যিনি সম্মত নন, তার বলা উচিত।

ত্রিচীবর থেকে দূরে না থাকার সীমাটা সংঘ কর্তৃক প্রত্যাহার করা হয়েছে। সংঘ এতে সম্মত, তাই সংঘ নিরব। আমি এটিই ধরে নিচ্ছি।

সম-সম্পর্কভুক্ত (সমান-সংবাস) সীমা প্রত্যাহার করা (মৰ.১৪৬)
সুণাতু মে ভন্তে সঙ্ঘো। যা সা সঙ্ঘেন সীমা সম্মতা সমান-সংৰাসা একুপোসথা, যদি সঙ্ঘস্স পত্তকল্লং, সঙ্ঘো তং সীমং সমূহনেয্য। এসা ঞত্তি।

সুণাতু মে ভন্তে সঙ্ঘো। যা সা সঙ্ঘেন সীমা সম্মতা সমান-সংৰাসা একুপোসথা, সঙ্ঘো তং সীমং সমূহনতি। যস্সাযস্মতো খমতি, এতিস্সা সীমায সমান-সংৰাসায একুপোসথায সমুগ্ঘাতো, সো তুণ্হস্স। যস্স নক্খমতি, সো ভাসেয্য।

সমূহতা সা সীমা সঙ্ঘেন সমান-সংৰাসা একুপোসথা। খমতি সঙ্ঘস্স, তস্মা তুণ্হী। এৰমেতং ধারযামি।

ভন্তেগণ, সংঘ আমার কথা শুনুন। সংঘ যদি প্রস্তুত থাকেন, তাহলে সংঘ কর্তৃক যে সীমাটা উপোসথ করার জন্য সম-সম্পর্কের (সমান-সংবাস) সীমা বলে (আগে) নির্ধারিত হয়েছিল তা প্রত্যাহার করা উচিত। এই হচ্ছে প্রস্তাব।

ভন্তেগণ, সংঘ আমার কথা শুনুন। সংঘ কর্তৃক যে সীমাটা উপোসথ করার জন্য সম-সম্পর্কের (সমান-সংবাস) সীমা বলে (আগে) নির্ধারিত হয়েছিল তা সংঘ কর্তৃক প্রত্যাহার করা হচ্ছে। উপোসথ করার জন্য সম-সম্পর্কের (সমান-সংবাস) সীমা প্রত্যাহার করাতে যিনি সম্মত তার নিরব থাকা উচিত। যিনি সম্মত নন, তার বলা উচিত।

উপোসথ করার জন্য সম-সম্পর্কের (সমান-সংবাস) সীমাটা সংঘ কর্তৃক প্রত্যাহার করা হয়েছে। সংঘ এতে সম্মত, তাই সংঘ নিরব। আমি এটিই ধরে নিচ্ছি।

ধম্মযুত সংস্করণ
সুণাতু মে ভন্তে সঙ্ঘো। যা সা সঙ্ঘেন সীমা সম্মতা সমান-সংৰাসা একুপোসথা, যদি সঙ্ঘস্স পত্তকল্লং, সঙ্ঘো তং সীমং সমূহনেয্য। এসা ঞত্তি।

সুণাতু মে ভন্তে সঙ্ঘো। যা সা সঙ্ঘেন সীমা সম্মতা সমান-সংৰাসা একুপোসথা, সঙ্ঘো তং সীমং সমূহনতি। যস্সাযস্মতো খমতি, এতিস্সা সীমায সমান-সংৰাসায একুপোসথায সমুগ্ঘাতো, সো তুণ্হস্স। যস্স নক্খমতি, সো ভাসেয্য।

সমূহতা সা সঙ্ঘেন সীমা। খমতি সঙ্ঘস্স, তস্মা তুণ্হী। এৰমেতং ধারযামি।

সীমা নির্ধারণ করা (সীমা সম্মতি) : (মৰ.১৩৯)
সীমাচিহ্নগুলোকে উল্লেখ করা : '--------------- দিকে কী চিহ্ন?'

পূর্ব : পুরত্থিমায দিসায কিং নিমিত্তং?

দক্ষিণ-পূর্ব : পুরত্থিমায অনুদিসায কিং নিমিত্তং?

দক্ষিণ : দক্খিণায দিসায কিং নিমিত্তং?

দক্ষিণ-পশ্চিম : দক্খিণায অনুদিসায কিং নিমিত্তং?

পশ্চিম : পচ্ছিমায দিসায কিং নিমিত্তং?

উত্তর-পশ্চিম : পচ্ছিমায অনুদিসায কিং নিমিত্তং?

উত্তর : উত্তরায দিসায কিং নিমিত্তং?

উত্তর-পূর্ব : উত্তরায অনুদিসায কিং নিমিত্তং?

পূর্ব : পুরত্থিমায দিসায কিং নিমিত্তং?

জবাব : 'একটি -------- , ভন্তে।'

পাথর : পাসাণো, ভন্তে।

পর্বত : পব্বতো, ভন্তে।

বন : ৰনং, ভন্তে।

গাছ : রুক্খো, ভন্তে।

পথ : মগ্গো, ভন্তে।

উইঢিবি : ৰম্মিকো, ভন্তে।

নদী : নদী, ভন্তে।

পানি : উদকং, ভন্তে।

প্রত্যুৎত্তর : ' এই ---------টি হচ্ছে চিহ্ন।'

পাথর : এসো পাসাণো নিমিত্তং।

পর্বত : এসো পব্বতো নিমিত্তং।

বন : এতং ৰনং নিমিত্তং।

গাছ : এসো রুক্খো নিমিত্তং।

পথ : এসো মগ্গো নিমিত্তং।

উইঢিবি : এসো ৰম্মিকো নিমিত্তং।

নদী : এসো নদী নিমিত্তং।

পানি : এতং উদকং নিমিত্তং।

সুণাতু মে ভন্তে সঙ্ঘো। যাৰতা সমন্তা নিমিত্তা কিত্তিতা, যদি সঙ্ঘস্স পত্তকল্লং, সঙ্ঘো এতেহি নিমিত্তেহি সীমং সম্মন্নেয্য সমান-সংৰাসং একুপোসথং। এসা ঞত্তি।

সুণাতু মে ভন্তে সঙ্ঘো। যাৰতা সমন্তা নিমিত্তা কিত্তিতা, সঙ্ঘো এতেহি নিমিত্তেহি সীমং সম্মন্নতি সমান-সংৰাসং একুপোসথং। যস্সাযস্মতো খমতি, এতেহি নিমিত্তেহি সীমায সম্মতি সমান-সংৰাসায একুপোসথায, সো তুণ্হস্স। যস্স নক্খমতি, সো ভাসেয্য।

সম্মতা সীমা সঙ্ঘেন এতেহি নিমিত্তেহি, সমান-সংৰাসা একুপোসথা। খমতি সঙ্ঘস্স, তস্মা তুণ্হী। এৰমেতং ধারযামি।

ভন্তেগণ, সংঘ আমার কথা শুনুন। সংঘ যদি প্রস্তুত থাকেন, তাহলে চারপাশে যতদূর পর্যন্ত সে-সব চিহ্নগুলো নির্ধারিত হয়েছে সেগুলোর মধ্যে উপোসথ করার জন্য সমান-সংবাস সীমা (সম-সম্পর্কভুক্ত সীমা) নির্ধারণ করা উচিত। এই হচ্ছে প্রস্তাব।

ভন্তেগণ, সংঘ আমার কথা শুনুন। চারপাশে যতদূর পর্যন্ত চিহ্নগুলো নির্ধারিত হয়েছে সংঘ সেই চিহ্নগুলোর মধ্যে উপোসথ করার জন্য একটি সমান-সংবাস সীমা (সম-সম্পর্কভুক্ত সীমা) নির্ধারণ করছে। সেই চিহ্নগুলোর মধ্যে উপোসথ করার জন্য একটি সমান-সংবাস সীমা (সম-সম্পর্কভুক্ত সীমা) নির্ধারণ করাতে যিনি সম্মত তার নিরব থাকা উচিত। যিনি সম্মত নন, তার বলা উচিত।

সেই চিহ্নগুলোর মধ্যে উপোসথ করার জন্য একটি সমান-সংবাস সীমা (সম-সম্পর্কভুক্ত সীমা) সংঘ কর্তৃক নির্ধারণ করা হয়েছে। সংঘ এতে সম্মত, তাই সংঘ নিরব। আমি এটিই ধরে নিচ্ছি।

ধম্মযুত সংস্করণ (শেষ অনুচ্ছেদ)
সম্মতা সঙ্ঘেন সীমা এতেহি নিমিত্তেহি, সমান-সংৰাসা একুপোসথা। খমতি সঙ্ঘস্স, তস্মা তুণ্হী। এৰমেতং ধারযামি।

তিচীৰর-অৰিপ্পৰাস সীমা নির্ধারণ : (মৰ.১৪৪)
সুণাতু মে ভন্তে সঙ্ঘো। যা সা সঙ্ঘেন সীমা সম্মতা সমান-সংৰাসা একুপোসথা, যদি সঙ্ঘস্স পত্তকল্লং, সঙ্ঘো তং সীমং তিচীৰরেন-অৰিপ্পৰাসং সম্মন্নেয্যা ঠপেত্বা গামঞ্চ গামূপচারঞ্চ। এসা ঞত্তি।

সুণাতু মে ভন্তে সঙ্ঘো। যা সা সঙ্ঘেন সীমা সম্মতা সমান-সংৰাসা একুপোসথা, সঙ্ঘো তং সীমং তিচীৰরেন-অৰিপ্পৰাসং সম্মন্নতি, ঠপেত্বা গামঞ্চ গামূপচারঞ্চ। যস্সাযস্মতো খমতি, এতিস্সা সীমায তিচীৰরেন-অৰিপ্পৰাসস্স সম্মতি, ঠপেত্বা গামঞ্চ গামূপচারঞ্চ, সো তুণ্হস্স। যস্স নক্খমতি, সো ভাসেয্য।

সম্মতা সা সীমা সঙ্ঘেন তিচীৰরেন-অৰিপ্পৰাসো, ঠপেত্বা গামঞ্চ গামূপচারঞ্চ। খমতি সঙ্ঘস্স, তস্মা তুণ্হী। এৰমেতং ধারযামি।

ভন্তেগণ, সংঘ আমার কথা শুনুন। সংঘ যদি প্রস্তুত থাকেন, তাহলে ইতোমধ্যে উপোসথের জন্য যে একটি সমান-সংবাস সীমা (সম-সম্পর্কভুক্ত সীমা) নির্ধারণ করা হয়েছে সেটি থেকে গ্রাম বা গ্রামাঞ্চল ব্যতীত বাকি সীমাটা ত্রিচীবর থেকে দূরে না হওয়ার সীমা হিসেবে নির্ধারণ করা উচিত। এই হচ্ছে প্রস্তাব।

ভন্তেগণ, সংঘ আমার কথা শুনুন। উপোসথের জন্য যে একটি সমান-সংবাস সীমা (সম-সম্পর্কভুক্ত সীমা) নির্ধারণ করা হয়েছে সেটি থেকে গ্রাম বা গ্রামাঞ্চল ব্যতীত বাকি সীমাটাকে সংঘ ত্রিচীবর থেকে দূরে না হওয়ার সীমা হিসেবে নির্ধারণ করছে। গ্রাম বা গ্রামাঞ্চল ব্যতীত বাকি সীমাটাকে সংঘ ত্রিচীবর থেকে দূরে না হওয়ার সীমা হিসেবে নির্ধারণ করাতে যিনি সম্মত তার নিরব থাকা উচিত। যিনি সম্মত নন, তার বলা উচিত।

গ্রাম বা গ্রামাঞ্চল ব্যতীত বাকি সীমাটাকে ত্রিচীবর থেকে দূরে না হওয়ার সীমা হিসেবে সংঘ কর্তৃক নির্ধারণ করা হয়েছে। সংঘ এতে সম্মত, তাই সংঘ নিরব। আমি এটিই ধরে নিচ্ছি।

ধম্মযুত সংস্করণ (শেষ অনুচ্ছেদ)
সম্মতা সা সঙ্ঘেন সীমা তিচীৰরেন-অৰিপ্পৰাসো, ঠপেত্বা গামঞ্চ গামূপচারঞ্চ। খমতি সঙ্ঘস্স, তস্মা তুণ্হী। এৰমেতং ধারযামি।

খ. উপোসথ-ঘর
উপোসথ-ঘর নির্ধারণ করা (মৰ.১৪১)
সুণাতু মে ভন্তে সঙ্ঘো। যদি সঙ্ঘস্স পত্তকল্লং, সঙ্ঘো ইত্থন্নামং ৰিহারং উপোসথাগারং সম্মন্নেয্য। এসা ঞত্তি।

সুণাতু মে ভন্তে সঙ্ঘো। সঙ্ঘো ইত্থন্নামং ৰিহারং উপোসথাগারং সম্মন্নতি। যস্সাযস্মতো খমতি, ইত্থন্নামস্স ৰিহারস্স উপোসথাগারস্স সম্মতি, সো তুণ্হস্স। যস্স নক্খমতি, সো ভাসেয্য।

সম্মতো সঙ্ঘেন ইত্থন্নামো ৰিহারো উপোসথাগারং। খমতি সঙ্ঘস্স, তস্মা তুণ্হী। এৰমেতং ধারযামি।

ভন্তেগণ, সংঘ আমার কথা শুনুন। সংঘ যদি প্রস্তুত থাকেন, তাহলে এই নামের ভবন/বাড়ি/ঘরটাকে উপোসথ-ঘর হিসেবে নির্ধারণ করা উচিত। এই হচ্ছে প্রস্তাব।

ভন্তেগণ, সংঘ আমার কথা শুনুন। সংঘ এই নামের ভবন/বাড়ি/ঘরটাকে উপোসথ-ঘর হিসেবে নির্ধারণ করছে। এই নামের ভবন/বাড়ি/ঘরটাকে উপোসথ-ঘর হিসেবে নির্ধারণ করাতে যিনি সম্মত তার নিরব থাকা উচিত। যিনি সম্মত নন, তার বলা উচিত।

সংঘ কর্তৃক এই নামের ভবন/বাড়ি/ঘরটাকে উপোসথ-ঘর হিসেবে নির্ধারণ করা হয়েছে। সংঘ এতে সম্মত, তাই সংঘ নিরব। আমি এটিই ধরে নিচ্ছি।

উপোসথ-ঘর বাতিল করা (মৰ.১৪১)
সুণাতু মে ভন্তে সঙ্ঘো। যদি সঙ্ঘস্স পত্তকল্লং, সঙ্ঘো ইত্থন্নামং উপোসথাগারং সমূহনেয্য। এসা ঞত্তি।

সুণাতু মে ভন্তে সঙ্ঘো। সঙ্ঘো ইত্থন্নামং উপোসথাগারং সমূহনতি। যস্সাযস্মতো খমতি, ইত্থন্নামস্স উপোসথাগারস্স সমুগ্ঘাতো, সো তুণ্হস্স। যস্স নক্খমতি, সো ভাসেয্য।

সমূহতং সঙ্ঘেন ইত্থন্নামং উপোসথাগারং। খমতি সঙ্ঘস্স, তস্মা তুণ্হী। এৰমেতং ধারযামি।

ভন্তেগণ, সংঘ আমার কথা শুনুন। সংঘ যদি প্রস্তুত থাকেন, তাহলে এই নামের উপোসথ-ঘরটি বাতিল করা উচিত। এই হচ্ছে প্রস্তাব।

ভন্তেগণ, সংঘ আমার কথা শুনুন। সংঘ এই নামের উপোসথ-ঘরটাকে বাতিল করছে। এই নামের উপোসথ-ঘরটাকে বাতিল করাতে যিনি সম্মত তার নিরব থাকা উচিত। যিনি সম্মত নন, তার বলা উচিত।

সংঘ কর্তৃক এই নামের উপোসথ-ঘরটাকে বাতিল করা হয়েছে। সংঘ এতে সম্মত, তাই সংঘ নিরব। আমি এটিই ধরে নিচ্ছি।

উপোসথ-ঘরের সামনের জায়গাটি নির্ধারণ করা (মৰ.১৪২)
সুণাতু মে ভন্তে সঙ্ঘো। যাৰতা সমন্তা নিমিত্তা কিত্তিতা, যদি সঙ্ঘস্স পত্তকল্লং, সঙ্ঘো এতেহি নিমিত্তেহি উপোসথ-পমুখং*** সম্মন্নেয্য। এসা ঞত্তি।

সুণাতু মে ভন্তে সঙ্ঘো। যাৰতা সমন্তা নিমিত্তা কিত্তিতা, সঙ্ঘো এতেহি নিমিত্তেহি উপোসথ-পমুখং সম্মন্নতি। যস্সাযস্মতো খমতি, এতেহি নিমিত্তেহি উপোসথ-পমুখস্স সম্মতি, সো তুণ্হস্স। যস্স নক্খমতি, সো ভাসেয্য।

সম্মতং সঙ্ঘেন এতেহি নিমিত্তেহি উপোসথ-পমুখং। খমতি সঙ্ঘস্স, তস্মা তুণ্হী। এৰমেতং ধারযামি।

*** শ্রীলঙ্কান, বার্মিজ ও পিটিএস সংস্করণে আছে উপোসথ-পমুখং। থাই সংস্করণে আছে 'উপোসথ-মুখং।'

ভন্তেগণ, সংঘ আমার কথা শুনুন। সংঘ যদি প্রস্তুত থাকেন, তাহলে চারপাশে যতদূর পর্যন্ত (সীমা) চিহ্নগুলো নির্ধারিত হয়েছে সেগুলোর অভ্যন্তরে উপোসথ (ঘরের) সামনে একটি জায়গা নির্ধারণ করা উচিত। এই হচ্ছে প্রস্তাব।

ভন্তেগণ, সংঘ আমার কথা শুনুন। চারপাশে যতদূর পর্যন্ত চিহ্নগুলো নির্ধারিত হয়েছে সংঘ সেগুলোর অভ্যন্তরে উপোসথ (ঘরের) সামনে একটি জায়গা নির্ধারণ করছে। সেই চিহ্নগুলোর অভ্যন্তরে উপোসথ (ঘরের) সামনে একটি জায়গা নির্ধারণ করাতে যিনি সম্মত তার নিরব থাকা উচিত। যিনি সম্মত নন, তার বলা উচিত।

সেই চিহ্নগুলোর অভ্যন্তরে উপোসথ (ঘরের) সামনে একটি জায়গা সংঘ কর্তৃক নির্ধারণ করা হয়েছে। সংঘ এতে সম্মত, তাই সংঘ নিরব। আমি এটিই ধরে নিচ্ছি।

গ. খাদ্যস্টোরের জায়গা (মৰ.২৯৫)
সুণাতু মে ভন্তে সঙ্ঘো। যদি সঙ্ঘস্স পত্তকল্লং, সঙ্ঘো ইত্থন্নামং ৰিহারং কপ্পিয-ভূমিং সম্মন্নেয্য। এসা ঞত্তি।

সুণাতু মে ভন্তে সঙ্ঘো। সঙ্ঘো ইত্থন্নামং ৰিহারং কপ্পিয-ভূমিং সম্মন্নতি। যস্সাযস্মতো খমতি, ইত্থন্নামস্স ৰিহারস্স কপ্পিয-ভূমিযা সম্মতি, সো তুণ্হস্স। যস্স নক্খমতি, সো ভাসেয্য।

সম্মতো সঙ্ঘেন ইত্থন্নামো ৰিহারো কপ্পিয-ভূমি। খমতি সঙ্ঘস্স, তস্মা তুণ্হী। এৰমেতং ধারযামি।

ভন্তেগণ, সংঘ আমার কথা শুনুন। সংঘ যদি প্রস্তুত থাকেন, তাহলে আবাসটি (নাম) (খাদ্য জমা রাখার জন্য) একটি অনুমোদনযোগ্য (কপ্পিয়) জায়গা হিসেবে নির্ধারণ করা উচিত। এই হচ্ছে প্রস্তাব।

ভন্তেগণ, সংঘ আমার কথা শুনুন। সংঘ আবাসটি (নাম) (খাদ্য জমা রাখার জন্য) একটি অনুমোদনযোগ্য (কপ্পিয়) জায়গা হিসেবে নির্ধারণ করছে। আবাসটি (নাম) (খাদ্য জমা রাখার জন্য) একটি অনুমোদনযোগ্য (কপ্পিয়) জায়গা হিসেবে নির্ধারণ করাতে যিনি সম্মত তার নিরব থাকা উচিত। যিনি সম্মত নন, তার বলা উচিত।

সংঘ কর্তৃক আবাসটি (নাম) (খাদ্য জমা রাখার জন্য) একটি অনুমোদনযোগ্য (কপ্পিয়) জায়গা হিসেবে নির্ধারণ করা হয়েছে। সংঘ এতে সম্মত, তাই সংঘ নিরব। আমি এটিই ধরে নিচ্ছি।

ঘ. সংঘকর্মকর্তা
নিম্নোক্ত সকল পালি কর্মবাক্যে যেখানে কোনো ভিক্ষুকে নাম ধরে উল্লেখ করা হয়েছে সেখানে ইত্থন্নামো বা 'অমুক' শব্দটির বদলে ভিক্ষুর আসল নামটি বলা উচিত। যদি তিনি সিনিয়র ভিক্ষু হন, তাহলে ইত্থন্নামো ভিক্খু-এর বদলে নিম্নোক্তভাবে বলা উচিত (এখানে ধরে নেওয়া হয়েছে তার নাম মহিন্দো) :

ইত্থন্নামো ভিক্খু আযস্মা মহিন্দো

ইত্থন্নামং ভিক্খুং আযস্মন্তং মহিন্দং

ইত্থন্নামস্স ভিক্খুনো আযস্মাতো মহিন্দস্স

ইত্থন্নামেন ভিক্খুনা আযস্মতা মহিন্দেন

ভিক্ষুর নামের শেষে ভিন্ন শব্দরূপ (-ই, -উ ইত্যাদি) থাকলে যেভাবে বদলাতে হবে তার জন্য পরিশিষ্ট ২-এর শুরুতে দেখুন।

ভোজন বণ্টনকারী (চুৰ.২৭৮)
সুণাতু মে ভন্তে সঙ্ঘো। যদি সঙ্ঘস্স পত্তকল্লং, সঙ্ঘো ইত্থন্নামং ভিক্খুং ভত্তুদ্দেসকং সম্মন্নেয্য। এসা ঞত্তি।

সুণাতু মে ভন্তে সঙ্ঘো। সঙ্ঘো ইত্থন্নামং ভিক্খুং ভত্তুদ্দেসকং সম্মন্নতি। যস্সাযস্মতো খমতি, ইত্থন্নামস্স ভিক্খুনো ভত্তুদ্দেসকস্স সম্মতি, সো তুণ্হস্স। যস্স নক্খমতি, সো ভাসেয্য।

সম্মতো সঙ্ঘেন ইত্থন্নামো ভিক্খু ভত্তুদ্দেসকো। খমতি সঙ্ঘস্স, তস্ম তুণ্হী। এৰমেতং ধারযামি।

ভন্তেগণ, সংঘ আমার কথা শুনুন। সংঘ যদি প্রস্তুত থাকেন, তাহলে ভিক্ষুকে (নাম) ভোজন-বণ্টনকারী হিসেবে নির্বাচিত করা উচিত। এই হচ্ছে প্রস্তাব।

ভন্তেগণ, সংঘ আমার কথা শুনুন। সংঘ ভিক্ষুকে (নাম) ভোজন-বণ্টনকারী হিসেবে নির্বাচিত করছে। ভিক্ষুকে (নাম) ভোজন বণ্টনকারী হিসেবে নির্বাচিত করাতে যিনি সম্মত তার নিরব থাকা উচিত। যিনি সম্মত নন, তার বলা উচিত।

সংঘ কর্তৃক ভিক্ষুকে (নাম) ভোজন-বণ্টনকারী হিসেবে নির্বাচিত করা হয়েছে। সংঘ এতে সম্মত, তাই সংঘ নিরব। আমি এটিই ধরে নিচ্ছি।

অন্যান্য পদবির জন্য ভত্তুদ্দেসকং/ভত্তুদ্দেসকস্স/ভত্তুদ্দেসকো-এর স্থলে সেই পদবির নাম দিয়ে নিম্নোক্তভাবে বদলে দিন।

চীবর-কাপড় গ্রহণকারী : (মৰ.৩৪২)
চীৰর-পটিগ্গাহকং/চীৰর-পটিগ্গাহকস্স/চীৰর-পটিগ্গাহকো

চীবর-কাপড় রক্ষক : (মৰ.৩৪২)
চীৰর-নিদাহকং/চীৰর-নিদাহকস্স/চীৰর-নিদাহকো

চীবর-কাপড় বণ্টনকারী : (মৰ.৩৪৩)
চীৰর-ভাজকং/চীৰর-ভাজকস্স/চীৰর-ভাজকো

স্নানবস্ত্র প্রদানকারী : (চুৰ.৩২৮)
সাটিয-গাহাপকং/সাটিয-গাহাপকস্স/সাটিয-গাহাপকো

বাসস্থানের দাবী প্রদানকারী : (চুৰ.৩১৭)
সেনাসন-গাহাপকং/সেনাসন-গাহাপকস্স/সেনাসন-গাহাপকো

বাসস্থান নির্দেশকারী : (চুৰ.৩২৭)
সেনাসন-পঞ্ঞাপকং/সেনাসন-পঞ্ঞপকস্স/সেনাসন-পঞ্ঞপকো

স্টোররক্ষক : (মৰ.৩৪৩)
ভণ্ডাগারিকং/ভণ্ডাগারিকস্স/ভণ্ডাগারিকো

বিহারের সেবকদের তদারককারী : (চুৰ.৩২৮)
আরামিক-পেসকং/আরামিক-পেসকস্স/আরামিক-পেসকো

শ্রামণ তদারককারী : (চুৰ.৩২৮)
সামণের-পেসকং/সামণের-পেসকস্স/সামণের-পেসকো

একজনকে একসাথে একাধিক পদবিতে নিয়োগ করা :

চীবর-কাপড় গ্রহণকারী, রক্ষক, এবং বণ্টনকারী :
চীৰর-ভাজকঞ্চ চীৰর-পটিগ্গাহকঞ্চ চীৰর-নিদাহকঞ্চ / চীৰর-ভাজকস্স চ চীৰর-পটিগ্গাহকস্স চ চীৰর-নিদাহকস্স চ / চীৰর-ভাজকো চ চীৰর-পটিগ্গাহকো চ চীৰর-নিদাহকো চ

স্টোররক্ষক এবং ছোটখাটো দ্রব্য প্রদানকারী :
ভণ্ডাগারিকঞ্চ অপ্পমত্তক-ৰিসজ্জকঞ্চ / ভণ্ডাগারিকস্স চ অপ্পমত্তক-ৰিসজ্জকস্স চ / ভণ্ডাগারিকো চ অপ্পমত্তক-ৰিসজ্জকো চ

নির্মাণ-দায়িত্ব : (চুৰ.৩০৯)
সুণাতু মে ভন্তে সঙ্ঘো। যদি সঙ্ঘস্স পত্তকল্লং, সঙ্ঘো ইত্থন্নামস্স গহপতিনো ৰিহারং ইত্থন্নামস্স ভিক্খুনো নৰ-কম্মং দদেয্য। এসা ঞত্তি।

সুণাতু মে ভন্তে সঙ্ঘো। সঙ্ঘো ইত্থন্নামস্স গহপতিনো ৰিহারং ইত্থন্নামস্স ভিক্খুনো নৰ-কম্মং দেতি। যস্সাযস্মতো খমতি, ইত্থন্নামস্স গহপতিনো ৰিহারস্স ইত্থন্নামস্স ভিক্খুনো নৰ-কম্মস্স দানং, সো তুণ্হস্স। যস্স নক্খমতি, সো ভাসেয্য।

দিন্নো সঙ্ঘেন ইত্থন্নামস্স গহপতিনো ৰিহারো ইত্থন্নামস্স ভিক্খুনো নৰ-কম্মং। খমতি সঙ্ঘস্স, তস্মা তুণ্হী। এৰমেতং ধারযামি।

ভন্তেগণ, সংঘ আমার কথা শুনুন। সংঘ যদি প্রস্তুত থাকেন, তাহলে গৃহপতি (দাতার নাম) (প্রদত্ত) আবাসটি ভিক্ষু (নাম)-কে তার নির্মাণদায়িত্ব হিসেবে দেওয়া উচিত। এই হচ্ছে প্রস্তাব।

ভন্তেগণ, সংঘ আমার কথা শুনুন। সংঘ গৃহপতি (দাতার নাম) (প্রদত্ত) আবাসটি ভিক্ষু (নাম)কে তার নির্মাণদায়িত্ব হিসেবে দিচ্ছে। গৃহপতি (দাতার নাম) (প্রদত্ত) আবাসটি ভিক্ষু (নাম)-কে তার নির্মাণদায়িত্ব হিসেবে দিতে যিনি সম্মত তার নিরব থাকা উচিত। যিনি সম্মত নন, তার বলা উচিত।

সংঘ কর্তৃক গৃহপতি (দাতার নাম) (প্রদত্ত) আবাসটি ভিক্ষু (নাম)কে তার নির্মাণদায়িত্ব হিসেবে দেওয়া হয়েছে। সংঘ এতে সম্মত, তাই সংঘ নিরব। আমি এটিই ধরে নিচ্ছি।

ঙ. কঠিন
ঐচ্ছিক কিছু প্রাথমিক কর্মবাক্য
চীবর দান
নমো তস্স ভগৰতো অরহতো সম্মা-সম্বুদ্ধস্স (তিন বার)

ইমং ভন্তে সপ্পরিৰারং কঠিন-দুস্সং সঙ্ঘস্স ওণোজযাম। সাধু নো ভন্তে সঙ্ঘো, ইমং সপ্পরিৰারং কঠিন-দুস্সং পটিগ্গণ্হাতু, পটিগ্গহেত্বা চ ইমিনা দুস্সেন কঠিনং অত্থরতু, অম্হাকং দীঘরত্তং হিতায সুখায।

সেই ভগবান অর্হৎ সম্যক সম্বুদ্ধকে নমস্কার।

ভন্তেগণ, আমরা আনুষঙ্গিক উপকরণসহ এই কঠিন-কাপড় সংঘকে দান করছি। সংঘ আনুষঙ্গিক উপকরণসহ এই কঠিন-কাপড় গ্রহণ করলে উত্তম হয়। আমাদের দীর্ঘকালের মঙ্গল ও সুখের জন্য এটি গ্রহণ করে এটি দিয়ে কঠিন বিস্তৃত করুন।

আনুষ্ঠানিক সলাপরামর্শ
প্রথম ভিক্ষু :

ইদানি খো ভন্তে ইদং সপ্পরিৰারং কঠিন-দুস্সং সঙ্ঘস্স কঠিনত্থারাহ-কালেযেৰ উপ্পন্নং। ইদিসে চ কালে এৰং উপ্পন্নেন দুস্সেন কঠিনত্থারো ৰস্সং ৰুত্থানং ভিক্খুনং ভগৰতা অনুঞ্ঞাতো। যেন আকঙ্খমানস্স সঙ্ঘস্স পঞ্চ কপ্পিস্সন্তি : অনামন্তচারো, অসমাদানচারো, গণভোজনং, যাৰদত্থ-চীৰরং, যো চ তত্থ চীৰরুপ্পাদো সো নেসং ভৰিস্সতি। ইদানি পন সঙ্ঘো আকঙ্খতি নু খো কঠিনত্থারং, উদাহু ন আকঙ্খতি।

ভন্তেগণ, আনুষঙ্গিক উপকরণসহ এই কঠিন-কাপড় কঠিন বিস্তৃত করার জন্য উপযুক্ত কালে সংঘের কাছে উৎপন্ন হয়েছে। এমন সময়ে এভাবে উৎপন্ন কাপড় দিয়ে কঠিন বিস্তৃত করাটা বর্ষাবাসসম্পন্নকারী ভিক্ষুদের জন্য ভগবান কর্তৃক অনুমোদিত হয়েছে। এর মাধ্যমে সংঘের ইচ্ছে করলে পাঁচটি জিনিস ন্যায়সঙ্গত হয় : বিদায় না নিয়ে যাওয়া, পূর্ণ ত্রিচীবর ছাড়া যাওয়া, দলীয় ভোজন, চীবর-কাপড় যতদিন ইচ্ছা ততদিন রাখা, এবং সেখানে (অর্থাৎ তারা যেখানে বর্ষাবাস যাপন করেছে সেখানে) উৎপন্ন যে-কোনো চীবর-কাপড় তাদেরই হয়। এ ছাড়াও চীবর-কালটা শীতকালের (হেমন্তকালের) চার মাস পর্যন্ত বর্ধিত হয়। এখন, সংঘ কি কঠিন বিস্তৃত করতে চান নাকি চান না?

ভিক্ষুদের জবাব : আকঙ্খাম, ভন্তে। (আমরা চাই, ভন্তে।)

দ্বিতীয় ভিক্ষু :

সো খো পন ভন্তে কঠিনত্থারো ভগৰতা পুগ্গলস্স অত্থারৰসেনেৰ অনুঞ্ঞাতো। নাঞ্ঞত্র পুগ্গলস্স অত্থারা অত্থতং হোতি কঠিনন্তি হি ৰুত্তং ভগৰতা। ন সঙ্ঘো ৰা গণো ৰা কঠিনং অত্থরতি। সঙ্ঘস্স চ গণস্স চ সামগ্গিযা পুগ্গলস্সেৰ অত্থারা, সঙ্ঘস্সপি গণস্সপি তস্সেৰ পুগ্গলস্সপি অত্থতং হোতি কঠিনং। ইদানি কস্সিমং কঠিন-দুস্সং দস্সাম কঠিনং অত্থরিতুং। যো জিণ্ণচীৰরো ৰা দুব্বলচীৰরো ৰা, যো ৰা পন উস্সহিস্সতি অজ্জেৰ চীৰরকম্মং নিট্ঠাপেত্বা, সব্বৰিধানং অপরিহাপেত্বা কঠিনং অত্থরিতুং সমত্থো ভৰিস্সতি।

ভন্তেগণ, ভগবান কেবল একজন ব্যক্তি কর্তৃক কঠিন বিস্তৃত করাটা অনুমোদন করেছেন, কেননা তিনি বলেছেন, 'ব্যক্তি কর্তৃক কঠিন বিস্তৃত করা ব্যতীত অন্য কোনোভাবে কঠিন বিস্তৃত হয় না।' কোনো সংঘ বা দল কঠিন বিস্তৃত করে না। সংঘ ও দলের ঐকমত্যের মাধ্যমে, এবং ব্যক্তি কর্তৃক বিস্তৃত করার মাধ্যমে সংঘ, দল ও ব্যক্তির কঠিন বিস্তৃত হয়ে থাকে। এখন, কঠিন বিস্তৃত করার জন্য কঠিন-কাপড়টা আমরা কাকে দেব? যার পুরোনো বা জীর্ণ চীবর আছে অথবা যে প্রচেষ্টা করবে এবং কঠিন-প্রক্রিয়াটির কোনো কিছু বাদ না দিয়ে আজকের মধ্যেই চীবর বানানোর কাজ শেষ করতে সমর্থ তাকে দেব।

ভিক্ষুরা নিরব।

তৃতীয় ভিক্ষু :

ইদ অম্হেসু আযস্মা ইত্থন্নামো সব্বমহল্লকো বহুস্সুতো ধম্মধরো ৰিনযধরো, সব্রহ্মচারীনং সন্দস্সকো সমাদপকো সমুত্তেজকো সম্পহংসকো, বহুন্নং আচরিযো [ৰা উপজ্ঝাযো ৰা] হুত্বা, ওৰাদকো অনুসাসকো, সমত্থো চ তং তং ৰিনযকম্মং অৰিকোপেত্বা কঠিনং অত্থরিতুং। মঞ্ঞমহং-এৰং ‘সব্বোযং সঙ্ঘো ইমং সপ্পরিৰারং কঠিন-দুস্সং আযস্মতো ইত্থন্নামস্স দাতুকামো, তস্মিং কঠিনং অত্থরন্তে সব্বোযং সঙ্ঘো সম্মদেৰ অনুমোদিস্সতি।’ আযস্মতো ইত্থন্নামস্সেৰ ইমং সপ্পরিৰারং কঠিন-দুস্সং দাতুং, রুচ্চতি ৰা নো ৰা সব্বস্স ইমস্স সঙ্ঘস্স।

এখানে আমাদের মধ্যে (নাম) ভন্তে সবচেয়ে সিনিয়র। তিনি বহুশ্রুত, ধর্মধর, বিনয়ধর, তিনি তার সতীর্থদেরকে ব্রহ্মচর্যজীবনে নির্দেশনা দেন, উদ্বুদ্ধ করেন, উদ্যম জাগিয়ে দেন, উৎসাহিত করেন। তিনি অনেকের আচার্য [অথবা উপাধ্যায়], তিনি (তাদেরকে) শিক্ষা দেন এবং ধর্ম ব্যাখ্যা করেন। তিনি বিনয়কর্মের কোনো কিছু গড়বড় না করেই কঠিন বিস্তৃত করতে সমর্থ। আমার মনে হয় সমগ্র সংঘ (নাম) ভন্তেকে আনুষঙ্গিক উপকরণসহ এই কঠিন-কাপড় দিতে চান, আর যখন কঠিন বিস্তৃত হবে তখন সমগ্র সংঘ ঠিকই তা অনুমোদন করবেন। আনুষঙ্গিক উপকরণসহ এই কঠিন-কাপড়টি (নাম) ভন্তেকে দেওয়া কি সংঘের কাছে পছন্দ হয় নাকি পছন্দ নয়?

ভিক্ষুদের জবাব : রুচ্চতি, ভন্তে। (পছন্দ হয়, ভন্তে।)

চতুর্থ ভিক্ষু :

যদি আযস্মতো ইত্থন্নামস্স ইমং সপ্পরিৰারং কঠিন-দুস্সং দাতুং, সব্বস্স ইমস্স সঙ্ঘস্স রুচ্চতি, সাধু ভন্তে সঙ্ঘো ইমং কঠিন-দুস্স-পরিৰার-ভূতং তিচীৰরং ৰস্সাৰাসিকট্ঠিতিকায অগাহেত্বা, আযস্মতো ইত্থন্নামস্সেৰ ইমিনা অপলোকনেন দদাতু। কঠিন-দুস্সং পন অপলোকনেন দিয্যমানমপি ন রূহতি। তস্মা ‘তং ইদানি ঞত্তিদুতিযেন কম্মেন অকুপ্পেন ঠানারহেন আযস্মতো ইত্থন্নামস্স দেমাতি’ কম্ম-সন্নিট্ঠানং করোতু।

আনুষঙ্গিক উপকরণসহ এই কঠিন-কাপড়টি (নাম) ভন্তেকে দেয়াটা যদি সমগ্র সংঘের কাছে পছন্দের হয়, তাহলে এই ঘোষণা দ্বারা এই ত্রিচীবরের সেটটি, যেটি কঠিনের কাপড়ের উপকরণের অংশ হিসেবে এসেছে, সেটি বর্ষাবাসের কাপড় গ্রহণের ক্রম বিবেচনা না করে এমনিতেই (নাম) ভন্তেকে দিলে ভালো হবে। আর কঠিন-কাপড়টা, সেটি ঘোষণা করে দিলেও কার্যকর হবে না। তাই (সংঘ) এই সংঘকর্মের সংকল্প করুন : 'আমরা এখন একটি প্রস্তাব ও দ্বিতীয় একটি ঘোষণা (ঞত্তি-দুতিয়কর্ম) দ্বারা (নাম) ভন্তেকে এটি দেব যা অপরিবর্তনীয় এবং ন্যায়সঙ্গত।'

ভিক্ষুদের জবাব : সাধু, ভন্তে। (খুব ভালো, ভন্তে।)

কঠিনের কর্মবাক্য (মৰ.৩০৭)
(যেহেতু কঠিন কাপড়টা সাধারণত কোনো সিনিয়র ভিক্ষুকে দেওয়া হয়, তাই এখানে সিনিয়র ভিক্ষুকে সম্বোধনের রূপই দেওয়া হলো।)

সুণাতু মে ভন্তে সঙ্ঘো। ইদং সঙ্ঘস্স কঠিন-দুস্সং উপ্পন্নং। যদি সঙ্ঘস্স পত্তকল্লং, সঙ্ঘো ইমং কঠিন-দুস্সং আযস্মতো ইত্থন্নামস্স দদেয্য, কঠিনং অত্থরিতুং। এসা ঞত্তি।

সুণাতু মে ভন্তে সঙ্ঘো। ইদং সঙ্ঘস্স কঠিন-দুস্সং উপ্পন্নং। সঙ্ঘো ইমং কঠিন-দুস্সং আযস্মতো ইত্থন্নামস্স দেতি, কঠিনং অত্থরিতুং। যস্সাযস্মতো খমতি, ইমস্স কঠিন-দুস্সস্স আযস্মতো ইত্থন্নামস্স দানং, কঠিনং অত্থরিতুং, সো তুণ্হস্স। যস্স নক্খমতি, সো ভাসেয্য।

দিন্নং ইদং সঙ্ঘেন কঠিন-দুস্সং আযস্মতো ইত্থন্নামস্স, কঠিনং অত্থরিতুং। খমতি সঙ্ঘস্স, তস্মা তুণ্হী। এৰমেতং ধারযামি।

ভন্তেগণ, সংঘ আমার কথা শুনুন। সংঘের কাছে এই কঠিন-কাপড়টি উৎপন্ন হয়েছে। সংঘ যদি প্রস্তুত থাকেন, তাহলে এই কঠিন-কাপড়টি (নাম) ভন্তেকে কঠিন বিস্তৃত করার জন্য দেওয়া উচিত। এই হচ্ছে প্রস্তাব।

ভন্তেগণ, সংঘ আমার কথা শুনুন। সংঘের কাছে এই কঠিন-কাপড়টি উৎপন্ন হয়েছে। সংঘ এই কঠিন-কাপড়টি (নাম) ভন্তেকে কঠিন বিস্তৃত করার জন্য দিচ্ছে। এই কঠিন-কাপড়টি (নাম) ভন্তেকে কঠিন বিস্তৃত করার জন্য দিতে যিনি সম্মত তার নিরব থাকা উচিত। যিনি সম্মত নন, তার বলা উচিত।

সংঘ কর্তৃক এই কঠিন-কাপড়টি (নাম) ভন্তেকে কঠিন বিস্তৃত করার জন্য দেওয়া হয়েছে। সংঘ এতে সম্মত, তাই সংঘ নিরব। আমি এটিই ধরে নিচ্ছি।

কঠিনের সুবিধাগুলো (পঞ্চফল) প্রত্যাহার করা (ভিক্ষুণী পাচিত্তিয়া ৩০)
সুণাতু মে ভন্তে সঙ্ঘো। যদি সঙ্ঘস্স পত্তকল্লং, সঙ্ঘো কঠিনং উদ্ধরেয্য। এসা ঞত্তি।

সুণাতু মে ভন্তে সঙ্ঘো। সঙ্ঘো কঠিনং উদ্ধরতি। যস্সাযস্মতো খমতি, কঠিনস্স উব্ভারো, সো তুণ্হস্স। যস্স নক্খমতি, সো ভাসেয্য।

উব্ভতং সঙ্ঘেন কঠিনং। খমতি সঙ্ঘস্স, তস্মা তুণ্হী। এৰমেতং ধারযামি।

ভন্তেগণ, সংঘ আমার কথা শুনুন। সংঘ যদি প্রস্তুত থাকেন, তাহলে কঠিন অপসারণ করা উচিত (কঠিনের সুবিধাগুলো বাতিল করা উচিত)। এই হচ্ছে প্রস্তাব।

ভন্তেগণ, সংঘ আমার কথা শুনুন। সংঘ কঠিন অপসারণ করছে। কঠিন অপসারণ করতে যিনি সম্মত তার নিরব থাকা উচিত। যিনি সম্মত নন, তার বলা উচিত।

সংঘ কর্তৃক কঠিন অপসারণ করা হয়েছে। সংঘ এতে সম্মত, তাই সংঘ নিরব। আমি এটিই ধরে নিচ্ছি।

চ. রোগীর পরিচর্যাকারীদেরকে চীবর ও ছাবেক দেয়া
ভিক্ষুর মৃত্যু ঘোষণা : (মৰ.৩৬৭)
ইত্থন্নামো ভন্তে ভিক্খু কালকতো। ইদং তস্স তিচীৰরঞ্চ পত্তো চ।

ভন্তেগণ, (নাম) ভন্তে মৃত্যুবরণ করেছেন। এই হচ্ছে তার ত্রিচীবর এবং ছাবেক।

কর্মবাক্য : (মৰ.৩৬৭)
সুণাতু মে ভন্তে সঙ্ঘো। ইত্থন্নামো ভিক্খু কালকতো। ইদং তস্স তিচীৰরঞ্চ পত্তো চ। যদি সঙ্ঘস্স পত্তকল্লং, সঙ্ঘো ইমং তিচীৰরঞ্চ পত্তঞ্চ গিলানুপট্ঠাকানং দদেয্য। এসা ঞত্তি।

সুণাতু মে ভন্তে সঙ্ঘো। ইত্থন্নামো ভিক্খু কালকতো। ইদং তস্স তিচীৰরঞ্চ পত্তো চ। সঙ্ঘো ইমং তিচীৰরঞ্চ পত্তঞ্চ গিলানুপট্ঠাকানং দেতি। যস্সাযস্মতো খমতি, ইমস্স তিচীৰরস্স চ পত্তস্স চ গিলানুপট্ঠাকানং দানং, সো তুণ্হস্স। যস্স নক্খমতি, সো ভাসেয্য।

দিন্নং ইদং সঙ্ঘেন তিৰচীবরঞ্চ পত্তো চ গিলানুপট্ঠাকানং। খমতি সঙ্ঘস্স, তস্মা তুণ্হী। এৰমেতং ধারযামি।

ভন্তেগণ, সংঘ আমার কথা শুনুন। (নাম) ভন্তে মৃত্যুবরণ করেছেন। এই হচ্ছে তার ত্রিচীবর এবং ছাবেক। সংঘ যদি প্রস্তুত থাকেন, তাহলে তার এই ত্রিচীবর এবং ছাবেক যারা রোগীকে (তাকে) সেবা করেছে তাদেরকে দেওয়া উচিত। এই হচ্ছে প্রস্তাব।

ভন্তেগণ, সংঘ আমার কথা শুনুন। (নাম) ভন্তে মৃত্যুবরণ করেছেন। এই হচ্ছে তার ত্রিচীবর এবং ছাবেক। সংঘ তার এই ত্রিচীবর এবং ছাবেক যারা রোগীকে (তাকে) সেবা করেছে তাদেরকে দিচ্ছে। তার এই ত্রিচীবর এবং ছাবেক যারা রোগীকে (তাকে) সেবা করেছে তাদেরকে দিতে যিনি সম্মত তার নিরব থাকা উচিত। যিনি সম্মত নন, তার বলা উচিত।

সংঘ কর্তৃক তার এই ত্রিচীবর এবং ছাবেক যারা রোগীকে (তাকে) সেবা করেছে তাদেরকে দেওয়া হয়েছে। সংঘ এতে সম্মত, তাই সংঘ নিরব। আমি এটিই ধরে নিচ্ছি।

(মৃত শ্রামণ হলে ঘোষণা এবং কর্মবাক্য উভয় ক্ষেত্রে ইত্থন্নামো ভিক্ষু-এর স্থলে ইত্থন্নামো সামণেরো, এবং তিচীৰরঞ্চ-এর স্থলে চীৰরঞ্চ বলতে হবে।)

ছ. সংক্ষিপ্ত সংঘ-প্রবারণার জন্য সম্পূর্ণ প্রস্তাব
অনেক গৃহী লোকজন দানীয় সামগ্রী আনতে থাকলে : (মৰ.২৩৪)
সুণাতু মে ভন্তে সঙ্ঘো। মনুস্সেহি দানং দেন্তেহি যেভুয্যেন রত্তি খেপিতা। সচে সঙ্ঘো তেৰাচিকং পৰারেস্সতি, অপ্পৰারিতো’ৰ সঙ্ঘো ভৰিস্সতি অথাযং রত্তি ৰিভাযিস্সতি। যদি সঙ্ঘস্স পত্তকল্লং, সঙ্ঘো দ্বেৰাচিকং [একৰাচিকং] {সমান-ৰস্সিকং} পৰারেয্য।

ভন্তেগণ, সংঘ আমার কথা শুনুন। লোকজনের দান দিতে দিতেই রাতের বেশির ভাগ সময় অতিবাহিত হয়ে গেছে। সংঘ যদি তিনবার বলার মাধ্যমে আমন্ত্রণ (প্রবারণা) করেন, তাহলে রাত শেষ হতে হতে সম্পূর্ণ সংঘের আমন্ত্রণ (প্রবারণা) করা হবে না। সংঘ যদি প্রস্তুত থাকেন, তাহলে {সমান বর্ষার যারা তারা একসাথে} দুইবার [একবার] বলার মাধ্যমে আমন্ত্রণ (প্রবারণা) করা উচিত।

ভিক্ষুগণ বহু কাজে জড়িত থাকলে (মৰ.২৩৪)
উপরোক্ত পদ্ধতি অনুসরণ করুন, শুধু মনুস্সেহি দানং দেন্তেহি-এর স্থলে ভিক্খূহি কলহং করোন্তেহি, যার মানে হচ্ছে 'ভিক্ষুরা কোলাহল করতে করতেই।'

বৃষ্টির আশঙ্কা আছে এবং সেই বৃষ্টিতে ভিক্ষুদের আশ্রয়ের যথেষ্ট ব্যবস্থা না থাকলে : (মৰ.২৩৪)
সুণাতু মে ভন্তে সঙ্ঘো। অযং মহাভিক্খুসঙ্ঘো সন্নিপতিতো, পরিত্তঞ্চ অনোৰস্সিকং, মহা চ মেঘো উগ্গতো। সচে সঙ্ঘো তেৰাচিকং পৰারেস্সতি, অপ্পৰারিতো ৰ সঙ্ঘো ভৰিস্সতি অথাযং মেঘো পৰস্সিস্সতি। যদি সঙ্ঘস্স পত্তকল্লং, সঙ্ঘো দ্বেৰাচিকং [একৰাচিকং] {সমানৰস্সিকং} পৰারেয্য।

ভন্তেগণ, সংঘ আমার কথা শুনুন। লোকজনের দান দিতে দিতেই রাতের বেশির ভাগ সময় অতিবাহিত হয়ে গেছে। সংঘ যদি তিনবার বলার মাধ্যমে আমন্ত্রণ (প্রবারণা) করেন, তাহলে রাত শেষ হতে হতে সম্পূর্ণ সংঘের আমন্ত্রণ (প্রবারণা) করা হবে না। সংঘ যদি প্রস্তুত থাকেন, তাহলে {সমান বর্ষার যারা তারা একসাথে} দুইবার [একবার] বলার মাধ্যমে আমন্ত্রণ (প্রবারণা) করা উচিত।

বাধাবিপত্তি আসলে : (মৰ.৪.১৫.৭)
সুণাতু মে ভন্তে সঙ্ঘো। অযং রাজন্তরাযো। সচে সঙ্ঘো তেৰাচিকং পৰারেস্সতি, অপ্পৰারিতো ৰ সঙ্ঘো ভৰিস্সতি অথাযং রাজন্তরাযো ভৰিস্সতি। যদি সঙ্ঘস্স পত্তকল্লং, সঙ্ঘো দ্বেৰাচিকং [একৰাচিকং] {সমানৰস্সিকং} পৰারেয্য।

ভন্তেগণ, সংঘ আমার কথা শুনুন। এটি একটি রাজ-অন্তরায়। সংঘ যদি তিনবার বলার মাধ্যমে আমন্ত্রণ (প্রবারণা) করেন, তাহলে রাজ-অন্তরায় আসলে সম্পূর্ণ সংঘের আমন্ত্রণ (প্রবারণা) করা হবে না। সংঘ যদি প্রস্তুত থাকেন, তাহলে {সমান বর্ষার যারা তারা একসাথে} দুইবার [একবার] বলার মাধ্যমে আমন্ত্রণ (প্রবারণা) করা উচিত।

অন্যান্য বাধাবিপত্তির জন্য রাজন্তরাযো-এর স্থলে বলতে হবে :

চোরন্তরাযো : চোর-অন্তরায়

অগ্যন্তরাযো : অগ্নি-অন্তরায়

উদকন্তরাযো : জল-অন্তরায়

মনুস্সন্তরাযো : মনুষ্য-অন্তরায়

অমনুস্সন্তরাযো : অমনুষ্য-অন্তরায়

ৰালন্তরযো : প্রাণী (মূর্খ)-অন্তরায়

সিরিংসপন্তরাযো : সরীসৃপ-অন্তরায়

জীৰিতন্তরাযো : জীবন-অন্তরায়

ব্রহ্মচরিযন্তরাযো : ব্রহ্মচর্য-অন্তরায়

জ. প্রবারণা পিছিয়ে দেয়া
প্রবারণা পরবর্তী পূর্ণিমাতে পিছিয়ে দেওয়া (মৰ.২৪১)
সুণাতু মে ভন্তে সঙ্ঘো। অম্হকং সমগ্গানং সম্মোদমানানং অৰিৰদমানানং ৰিহরতং অঞ্ঞতরো ফাসু ৰিহারো অধিগতো। সচে মযং ইদানি পৰারেস্সাম, সিযাপি ভিক্খূ পৰারেত্বা চারিকং পক্কমেয্যুং, এৰং মযং ইমম্হা ফাসুৰিহারা পরিবাহিরা ভৰিস্সাম। যদি সঙ্ঘস্স পত্তকল্লং, সঙ্ঘো পৰারণা-সঙ্ঘং করেয্য, ইদানি উপোসথং করেয্য পাটিমোক্খং উদ্দিসেয্য, আগমে কোমুদিযা চাতু-মাসিনিযা পৰারেয্য। এসা ঞত্তি।

সুণাতু মে ভন্তে সঙ্ঘো। অম্হাকং সমগ্গানং সম্মোদমানানং অৰিৰদমানানং ৰিহরতং অঞ্ঞতরো ফাসু ৰিহারো অধিগতো। সচে মযং ইদানি পৰারেস্সাম, সিযাপি ভিক্খূ পৰারেত্বা চারিকং পক্কমেয্যুং, এৰং মযং ইমম্হা ফাসুৰিহারা পরিবাহিরা ভৰিস্সাম। সঙ্ঘো পৰারণা-সঙ্ঘং করোতি, ইদানি উপোসথং করিস্সতি পাটিমোক্খং উদ্দিসিস্সতি, আগমে কোমুদিযা চাতুমাসিনিযা পৰারেস্সতি। যস্সাযস্মতো খমতি, পৰারণা-সঙ্ঘস্স করণং, ইদানি উপোসথং করিস্সতি পাটিমোক্খং উদ্দিসিস্সতি, আগমে কোমুদিযা চাতুমাসিনিযা পৰারেস্সতি, সো তুণ্হস্স। যস্স নক্খমতি, সো ভাসেয্য।

কতো সঙ্ঘেন পৰারণা-সঙ্ঘো, ইদানি উপোসথং করিস্সতি পাটিমোক্খং উদ্দিসিস্সতি, আগমে কোমুদিযা চাতুমাসিনিযা পৰারেস্সতি। খমতি সঙ্ঘস্স, তস্মা তুণ্হী। এৰমেতং ধারযামি।

ভন্তেগণ, সংঘ আমার কথা শুনুন। আমরা যখন একসাথে একত্রে বাস করেছি, সৌহার্দ্যপূর্ণভাবে এবং বিবাদহীন হয়ে বাস করেছি, তখন একটি স্বাচ্ছন্দ্যপূর্ণ অবস্থা বিরাজ করেছে। আমরা যদি এখন আমন্ত্রণ (প্রবারণা) করি, আর ভিক্ষুরা যদি আমন্ত্রণ (প্রবারণা) শেষে ভ্রমণে বের হয়, আমরা আমাদের সেই স্বাচ্ছন্দ্যপূর্ণ অবস্থা হারিয়ে ফেলব। সংঘ যদি প্রস্তুত থাকেন, তাহলে আমন্ত্রণ (প্রবারণা) পেছানো উচিত যাতে এখন উপোসথ করে পাটিমোক্খ আবৃত্তি করা যায় এবং পরবর্তীতে 'শাপলা-ফুলের' চতুর্থ মাস আসলে আমন্ত্রণ (প্রবারণা) করা উচিত। এই হচ্ছে প্রস্তাব।

ভন্তেগণ, সংঘ আমার কথা শুনুন। আমরা যখন একসাথে একত্রে বাস করেছি, সৌহার্দ্যপূর্ণভাবে এবং বিবাদহীন হয়ে বাস করেছি, তখন একটি স্বাচ্ছন্দ্যপূর্ণ অবস্থা বিরাজ করেছে। আমরা যদি এখন আমন্ত্রণ (প্রবারণা) করি, আর ভিক্ষুরা যদি আমন্ত্রণ (প্রবারণা) শেষে ভ্রমণে বের হয়, আমরা আমাদের সেই স্বাচ্ছন্দ্যপূর্ণ অবস্থা হারিয়ে ফেলব। সংঘ আমন্ত্রণ (প্রবারণা) পেছাচ্ছে যাতে এখন উপোসথ করে পাটিমোক্খ আবৃত্তি করা যায় এবং পরবর্তীতে 'শাপলা-ফুলের' চতুর্থ মাস আসলে আমন্ত্রণ (প্রবারণা) করা যায়। আমন্ত্রণ (প্রবারণা) পেছানো—যাতে এখন উপোসথ করে পাটিমোক্খ আবৃত্তি করা যায় এবং পরবর্তীতে 'শাপলা-ফুলের' চতুর্থ মাস আসলে আমন্ত্রণ (প্রবারণা) করা যায়—এতে যিনি সম্মত তার নিরব থাকা উচিত। যিনি সম্মত নন, তার বলা উচিত।

সংঘ কর্তৃক আমন্ত্রণ (প্রবারণা) পেছানো হয়েছে যাতে এখন উপোসথ করে পাটিমোক্খ আবৃত্তি করা হবে এবং পরবর্তীতে 'শাপলা-ফুলের' চতুর্থ মাস আসলে আমন্ত্রণ (প্রবারণা) করা হবে। সংঘ এতে সম্মত, তাই সংঘ নিরব। আমি এটিই ধরে নিচ্ছি।

প্রবারণা পরবর্তী অমাবস্যাতে পিছিয়ে দেওয়া (মৰ.২৪০)
কোমুদিযা চাতুমাসিনিযা-এর স্থলে কালে অর্থাৎ 'কৃষ্ণ (চন্দ্র)' বলতে হবে।

ঝ. পাগল হিসেবে সম্মতি দেওয়া (মৰ.১৬৭)
সুণাতু মে ভন্তে সঙ্ঘো। ইত্থন্নামো ভিক্খু উম্মত্তকো সরতি পি উপোসথং ন পি সরতি, সরতি পি সঙ্ঘকম্মং ন পি সরতি, আগচ্ছতি পি উপোসথং ন পি আগচ্ছতি, আগচ্ছতি পি সঙ্ঘকম্মং ন পি আগচ্ছতি। যদি সঙ্ঘস্স পত্তকল্লং, সঙ্ঘো ইত্থন্নামস্স ভিক্খুনো উম্মত্তকস্স উম্মত্তক-সম্মতিং দদেয্য, সরেয্য ৰা ইত্থন্নামো ভিক্খু উপোসথং ন ৰা সরেয্য, সরেয্য ৰা সঙ্ঘকম্মং ন ৰা সরেয্য, আগচ্ছেয্য ৰা উপোসথং ন ৰা আগচ্ছেয্য, আগচ্ছেয্য ৰা সঙ্ঘকম্মং ন ৰা আগচ্ছেয্য, সঙ্ঘো সহ ৰা ইত্থন্নামেন ৰিনা ৰা ইত্থন্নামেন উপোসথং করেয্য সঙ্ঘকম্মং করেয্য। এসা ঞত্তি।

সুণাতু মে ভন্তে সঙ্ঘো। ইত্থন্নামো ভিক্খু উম্মত্তকো সরতি পি উপোসথং ন পি সরতি, সরতি পি সঙ্ঘকম্মং ন পি সরতি, আগচ্ছতি পি উপোসথং ন পি আগচ্ছতি, আগচ্ছতি পি সঙ্ঘকম্মং ন পি আগচ্ছতি। সঙ্ঘো ইত্থন্নামস্স ভিক্খুনো উম্মত্তকস্স উম্মত্তক-সম্মতিং দেতি, সরেয্য ৰা ইত্থন্নামো ভিক্খু উপোসথং ন ৰা সরেয্য, সরেয্য ৰা সঙ্ঘকম্মং ন ৰা সরেয্য, আগচ্ছেয্য ৰা উপোসথং ন ৰা আগচ্ছেয্য, আগচ্ছেয্য ৰা সঙ্ঘকম্মং ন ৰা আগচ্ছেয্য, সঙ্ঘো সহ ৰা ইত্থন্নামেন ৰিনা ৰা ইত্থন্নামেন উপোসথং করিস্সতি সঙ্ঘকম্মং করিস্সতি। যস্সাযস্মতো খমতি, ইত্থন্নামস্স ভিক্খুনো উম্মত্তকস্স উম্মত্তক-সম্মতিযা দানং, সরেয্য ৰা ইত্থন্নামো ভিক্খু উপোসথং ন ৰা সরেয্য, সরেয্য ৰা সঙ্ঘকম্মং ন ৰা সরেয্য, আগচ্ছেয্য ৰা উপোসথং ন ৰা আগচ্ছেয্য, আগচ্ছেয্য ৰা সঙ্ঘকম্মং ন ৰা আগচ্ছেয্য সঙ্ঘো সহ ৰা ইত্থন্নামেন ৰিনা ৰা ইত্থন্নামেন উপোসথং করিস্সতি সঙ্ঘকম্মং করিস্সতি, সো তুণ্হস্স। যস্স নক্খমতি, সো ভাসেয্য।

দিন্না সঙ্ঘেন ইত্থন্নামস্স ভিক্খুনো উম্মত্তকস্স উম্মত্তক-সম্মতি, সরেয্য ৰা ইত্থন্নামো ভিক্খু উপোসথং ন ৰা সরেয্য, সরেয্য ৰা সঙ্ঘকম্মং ন ৰা সরেয্য, আগচ্ছেয্য ৰা উপোসথং ন ৰা আগচ্ছেয্য, আগচ্ছেয্য ৰা সঙ্ঘকম্মং ন ৰা আগচ্ছেয্য, সঙ্ঘো সহ ৰা ইত্থন্নামেন ৰিনা ৰা ইত্থন্নামেন উপোসথং করিস্সতি সঙ্ঘকম্মং করিস্সতি। খমতি সঙ্ঘস্স, তস্মা তুণ্হী। এৰমেতং ধারযামি।

ভন্তেগণ, সংঘ আমার কথা শুনুন। (নাম) ভিক্ষু পাগল। সে মাঝে মাঝে উপোসথ স্মরণ করে, মাঝে মাঝে স্মরণ করে না। সে মাঝে মাঝে সংঘকর্ম স্মরণ করে, মাঝে মাঝে স্মরণ করে না। সে মাঝে মাঝে উপোসথে আসে, মাঝে মাঝে আসে না। সে মাঝে মাঝে সংঘকর্মে আসে, মাঝে মাঝে আসে না। সংঘ যদি প্রস্তুত থাকেন, তাহলে এই পাগল (নাম) ভিক্ষুকে পাগল হিসেবে সম্মতি দেওয়া উচিত, যাতে সে উপোসথ স্মরণ করুক বা না করুক, সংঘকর্ম স্মরণ করুক বা না করুক, উপোসথে আসুক বা না আসুক, সংঘকর্মে আসুক বা না আসুক, সংঘ (নাম)-সহ অথবা (নাম) ছাড়াই উপোসথ করতে পারে, সংঘকর্ম করতে পারে। এই হচ্ছে প্রস্তাব।

ভন্তেগণ, সংঘ আমার কথা শুনুন। (নাম) ভিক্ষু পাগল। সে মাঝে মাঝে উপোসথ স্মরণ করে, মাঝে মাঝে স্মরণ করে না। সে মাঝে মাঝে সংঘকর্ম স্মরণ করে, মাঝে মাঝে স্মরণ করে না। সে মাঝে মাঝে উপোসথে আসে, মাঝে মাঝে আসে না। সে মাঝে মাঝে সংঘকর্মে আসে, মাঝে মাঝে আসে না। সংঘ এই পাগল (নাম) ভিক্ষুকে পাগল হিসেবে সম্মতি দিচ্ছে যাতে সে উপোসথ স্মরণ করুক বা না করুক, সংঘকর্ম স্মরণ করুক বা না করুক, উপোসথে আসুক বা না আসুক, সংঘকর্মে আসুক বা না আসুক, সংঘ (নাম)-সহ অথবা (নাম) ছাড়াই উপোসথ করবে, সংঘকর্ম করবে। পাগল (নাম) ভিক্ষুকে পাগল হিসেবে সম্মতি দেয়া—যাতে সে উপোসথ স্মরণ করুক বা না করুক, সংঘকর্ম স্মরণ করুক বা না করুক, উপোসথে আসুক বা না আসুক, সংঘকর্মে আসুক বা না আসুক, সংঘ (নাম)-সহ অথবা (নাম) ছাড়াই উপোসথ করবে, সংঘকর্ম করবে—এতে যিনি সম্মত তার নিরব থাকা উচিত। যিনি সম্মত নন, তার বলা উচিত।

সংঘ কর্তৃক পাগল (নাম) ভিক্ষুকে পাগল হিসেবে সম্মতি দেওয়া হয়েছে যাতে সে উপোসথ স্মরণ করুক বা না করুক, সংঘকর্ম স্মরণ করুক বা না করুক, উপোসথে আসুক বা না আসুক, সংঘকর্মে আসুক বা না আসুক, সংঘ (নাম)-সহ অথবা (নাম) ছাড়াই উপোসথ করবে, সংঘকর্ম করবে। সংঘ এতে সম্মত, তাই সংঘ নিরব। আমি এটিই ধরে নিচ্ছি।

* * *


 

পরিশিষ্ট—২

প্রব্রজ্যা ও উপসম্পদা (বরণ)
এই অংশে কেবল সংঘকর্মগুলোর জন্য নির্দিষ্ট পালি বাক্যগুলো দেওয়া হয়েছে। যেগুলো পিটকীয় নয়, সেগুলো তৃতীয় বন্ধনীর মধ্যে দেওয়া হয়েছে।

নিম্নোক্ত উদাহরণে, খেমকো'কে জোতিকো ভন্তের উপাধ্যায়ত্বে উপসম্পদা দেওয়া হচ্ছে। বাস্তবে উপসম্পদার সময় উপসম্পদাপ্রার্থী ও উপাধ্যায়ের প্রকৃত নামগুলো নিম্নোক্ত যথাযথ বিভক্তি যোগ করে বলা উচিত :

-ও কর্তৃকারক (প্রথমা)

-অ সম্বোধন (আলাপন)

-অং কর্মকারক (দ্বিতীয়া)

-অস্স সম্বন্ধপদ (ষষ্ঠী)

-এন করণকারক (তৃতীয়া)

নামটা যদি -অ কারান্ত হয়, তাহলে উদাহরণে ব্যবহৃত বিভক্তির চিহ্নগুলো অনুকরণ করলেই হবে। তবে নামটা যদি -ই কারান্ত, -ইন কারান্ত ইত্যাদি হয়, তাহলে নামের শেষে নিম্নোক্তভাবে বিভক্তি যোগ করে দিন :

-ই

কর্তৃকারক (প্রথমা) -ই অস্সজি

সম্বোধন (আলাপন) -ই অস্সজি

কর্মকারক (দ্বিতীয়া) -ইং অস্সজিং

সম্বন্ধপদ (ষষ্ঠী) -ইস্স বা -ইনো অস্সজিস্স, অস্সজিনো

করণকারক (তৃতীয়া) -ইনা অস্সজিনা

-ইন

কর্তৃকারক (প্রথমা) -ঈ ৰিপস্সী

সম্বোধন (আলাপন) -ই ৰিপস্সি

কর্মকারক (দ্বিতীয়া) -ইনং ৰিপস্সিনং

সম্বন্ধপদ (ষষ্ঠী) -ইনো ৰিপস্সিনো

করণকারক (তৃতীয়া) -ইনা ৰিপস্সিনা

-উ (-ঊ)

কর্তৃকারক (প্রথমা) -উ (-ঊ) ভগু

সম্বোধন (আলাপন) -উ ভগু

কর্মকারক (দ্বিতীয়া) -উং ভগুং

সম্বন্ধপদ (ষষ্ঠী) -উস্স বা উনো ভগুস্স, ভগুনো

করণকারক (তৃতীয়া) -উনা ভগুনা

-অন্ত

কর্তৃকারক (প্রথমা) -আ চক্খুমা

সম্বোধন (আলাপন) -আ বা -অ চক্খুম

কর্মকারক (দ্বিতীয়া) -অন্তং চক্খুমন্তং

সম্বন্ধপদ (ষষ্ঠী) -অতো চক্খুমতো

করণকারক (তৃতীয়া) -অতা চক্খুমতা

প্রব্রজ্যা (মৰ.১০৫)
বুদ্ধং সরণম্‌ গচ্ছামি।

আমি বুদ্ধের শরণে যাই।

ধম্মং সরণম্‌ গচ্ছামি।

আমি ধর্মের শরণে যাই।

সঙ্ঘং সরণম্‌ গচ্ছামি।

আমি সংঘের শরণে যাই।

দুতিযম্পি বুদ্ধং সরণম্‌ গচ্ছামি।

দ্বিতীয়বারের মতো, আমি বুদ্ধের শরণে যাই।

দুতিযম্পি ধম্মং সরণম্‌ গচ্ছামি।

দ্বিতীয়বারের মতো, আমি ধর্মের শরণে যাই।

দুতিযম্পি সঙ্ঘং সরণম্‌ গচ্ছামি।

দ্বিতীয়বারের মতো, আমি সংঘের শরণে যাই।

ততিযম্পি বুদ্ধং সরণম্‌ গচ্ছামি।

তৃতীয়বারের মতো, আমি বুদ্ধের শরণে যাই।

ততিযম্পি ধম্মং সরণম্‌ গচ্ছামি।

তৃতীয়বারের মতো, আমি ধর্মের শরণে যাই।

ততিযম্পি সঙ্ঘং সরণম্‌ গচ্ছামি।

তৃতীয়বারের মতো, আমি সংঘের শরণে যাই।

দশ শিক্ষাপদ : (মৰ.১০৬)
পাণাতিপাতা ৰেরমণী,

প্রাণীহত্যা থেকে বিরতি,

অদিন্নাদানা ৰেরমণী,

যা দেওয়া হয় নি তা গ্রহণ থেকে বিরতি,

অব্রহ্মচরিযা ৰেরমণী,

অব্রহ্মচর্য থেকে বিরতি,

মুসাৰাদা ৰেরমণী,

মিথ্যাবাক্য থেকে বিরতি,

সুরা-মেরয-মজ্জ-পমাদট্ঠানা ৰেরমণী,

সুরা ও মদজাতীয় মাতালকারী জিনিস থেকে বিরতি,

ৰিকাল-ভোজনা ৰেরমণী,

অসময়ে খাওয়া থেকে বিরতি,

নচ্চ-গীত-ৰাদিত-ৰিসুকদস্সনা ৰেরমণী,

নাচ, গান, বাজনা, এবং বিনোদন দেখা থেকে বিরতি,

মালা-গন্ধ-ৰিলেপন-ধারণ-মণ্ডন-ৰিভূসনট্ঠানা ৰেরমণী,

মালা পরা, সুগন্ধি ব্যবহার করা, কসমেটিকস দিয়ে দেহের সৌন্দর্যচর্চা থেকে বিরতি,

উচ্চাসযন-মহাসযনা ৰেরমণী,

উঁচু বিছানা অথবা বড় বিছানা ব্যবহার থেকে বিরতি,

জাতরূপ-রজত-পটিগ্গহণা ৰেরমণী,

সোনা ও রুপা [টাকা] গ্রহণ থেকে বিরতি :

[ইমানি দস সিক্খাপদানি সমাদিযামি।

আমি এই দশটি শিক্ষাপদ গ্রহণ করছি।]

খ. উপসম্পদা (ভিক্ষুসংঘে বরণ)
উপাধ্যায় গ্রহণ : (মৰ.৬৬)
উপসম্পদাপ্রার্থী : উপ্পজ্ঝাযো মে ভন্তে হোহি। (তিনবার)

ভন্তে, আমার উপাধ্যায় হোন।

উপাধ্যায় : সাধু। (খুব ভালো) অথবা

লহু। (নিশ্চয়ই।) অথবা

ওপাযিকং। (ঠিক আছে) অথবা

পটিরূপং। (যথার্থই।) অথবা

পাসাদিকেন সম্পাদেহি। (সুন্দরভাবে পরিপূর্ণতা লাভ কর।)

চীবর ও ছাবেক পরীক্ষা করা : (মৰ.১২৬)
অযন্তে পত্তো?

এটি তোমার ছাবেক? [আম, ভন্তে।

হ্যাঁ, ভন্তে।]

অযং সঙ্ঘাতি?

এটি তোমার চীবর (একাজিক)? [আম, ভন্তে।

হ্যাঁ, ভন্তে।]

অযং উত্তরাসঙ্ঘো?

এটি তোমার দোয়াজিক? [আম, ভন্তে।

হ্যাঁ, ভন্তে।]

অযং অন্তরৰাসকো?

এটি তোমার অন্তর্বাস? [আম, ভন্তে।

হ্যাঁ, ভন্তে।]

গচ্ছ অমুম্হি ওকাসে তিট্ঠাহি?

ওখানে ঐ জায়গায় গিয়ে দাঁড়াও?

উপসম্পদাপ্রার্থীকে নির্দেশ দেয়ার জন্য নিজেকে নির্বাচিত করা : (মৰ.১২৬-১২৭)
সুণাতু মে ভন্তে সঙ্ঘো। (খেমকো) আযস্মতো (জোতিকস্স) উপসম্পদাপেক্খো। যদি সঙ্ঘস্স পত্তকল্লং, অহং (খেমকং) অনুসাসেয্যং।

ভন্তেগণ, সংঘ আমার কথা শুনুন। (খেমকো) হচ্ছেন (জোতিকো) ভন্তের উপসম্পদা-প্রার্থী। সংঘ যদি প্রস্তুত থাকেন, তাহলে আমি (খেমকো)কে নির্দেশনা দেব।

সমবেত সভার বাইরে উপসম্পদাপ্রার্থীকে নির্দেশনা দেওয়া : (মৰ.১২৬-১২৭)
সুণসি (খেমক) অযন্তে সচ্চকালো ভূতকালো। যং জাতং তং সঙ্ঘমজ্ঝে পুচ্ছন্তে। সন্তং অত্থীতি ৰত্তব্বং। অসন্তং নত্থীতি ৰত্তব্বং। মা খো ৰিত্থাসি। মা খো মঙ্কু অহোসি। এৰন্তং পুচ্ছিস্সন্তি : সন্তি তে এৰরূপা আবাধা?

শোন খেমক। এখন তোমার সত্য বলার সময়, যা সঠিক তা বলার সময়। যা ঘটেছে সে ব্যাপারে তারা তোমাকে সংঘের মধ্যে জিজ্ঞেস করবে। সেটি সে-রকম হলে তোমার হ্যাঁসূচক জবাব দেওয়া উচিত। আর সে-রকম না হলে অস্বীকার করা উচিত। তোমার লজ্জা পাওয়া উচিত নয়। বিব্রত বোধ করা উচিত নয়। তারা তোমাকে সেগুলো এভাবে জিজ্ঞেস করবে : তোমার কি এমন ব্যাধি আছে?

প্রশ্ন : উত্তর :
কুট্ঠং? নত্থি, ভন্তে।

গণ্ডো? নত্থি, ভন্তে।

কিলাসো? নত্থি, ভন্তে।

সোসো? নত্থি, ভন্তে।

অপমারো? নত্থি, ভন্তে।

মনুস্সোসি? আম, ভন্তে।

পুরিসো’সি? আম, ভন্তে।

ভুজিস্সোসি আম, ভন্তে।

অনণোসি আম, ভন্তে।

নসি রাজ-ভটো? আম, ভন্তে।

অনুঞ্ঞাতো’সি মাতাপিতূহি? আম, ভন্তে।

পরিপুণ্ণ-ৰিসতি ৰস্সোসি? আম, ভন্তে।

পরিপুণ্ণন-তে পত্তচীৰরং? আম, ভন্তে।

কিন্নামোসি? অহং ভন্তে (খেমকো) নাম।

কো নাম তে উপজ্ঝাযো? উপজ্ঝাযো মে ভন্তে আযস্মা (জোতিকো) নাম।

কুষ্ঠ? না, ভন্তে।

ফোড়া? না, ভন্তে।

খোসপাঁচড়া? না, ভন্তে।

যক্ষা? না, ভন্তে।

মৃগী? না, ভন্তে।

তুমি কি মানুষ? হ্যাঁ, ভন্তে।

তুমি কি পুরুষ? হ্যাঁ, ভন্তে।

তুমি কি স্বাধীন (অর্থাৎ ক্রীতদাস নয়)? হ্যাঁ, ভন্তে।

তুমি কি ঋণমুক্ত? হ্যাঁ, ভন্তে।

তুমি কি সরকারি চাকরি থেকে মুক্ত? হ্যাঁ, ভন্তে।

তোমার কি মাতাপিতার সম্মতি আছে? হ্যাঁ, ভন্তে।

তুমি কি বিশ বছর পূর্ণ ব্যক্তি? হ্যাঁ, ভন্তে।

তোমার ছাবেক ও চীবরের সেট কি পরিপূর্ণ আছে? হ্যাঁ, ভন্তে।

তোমার নামটা কি? ভন্তে, আমার নাম (খেমকো)।

তোমার উপাধ্যায়ের নাম কি? ভন্তে, আমার উপাধ্যয়ের নাম (জোতিকো)।

উপসম্পদাপ্রার্থীকে সমবেত সভার মধ্যে ডাকা : (মৰ.১২৬-১২৭)
সুণাতু মে ভন্তে সঙ্ঘো। (খেমকো) আযস্মতো (জোতিকস্স) উপসম্পদাপেক্খো। অনুস্সিট্ঠো সো মযা। যদি সঙ্ঘস্স পত্তকল্লং, (খেমকো) আগচ্ছেয্য।

আগচ্ছাহি।

ভন্তেগণ, সংঘ আমার কথা শুনুন। (খেমকো) হচ্ছেন (জোতিকো) ভন্তের উপসম্পদা-প্রার্থী। তিনি আমার দ্বারা অনুশাসিত হয়েছেন। সংঘ যদি প্রস্তুত থাকেন, তাহলে (খেমকো) আসতে পারেন।

আসুন।

উপসম্পদা প্রার্থনা : (মৰ.১২৬-১২৭)
সঙ্ঘং ভন্তে উপসম্পদং যাচামি। উল্লুম্পতু মং ভন্তে সঙ্ঘো অনুকম্পং উপাদায।

দুতিযম্পি ভন্তে সঙ্ঘং উপসম্পদং যাচামি। উল্লুম্পতু মং ভন্তে সঙ্ঘো অনুকম্পং উপাদায।

ততিযম্পি ভন্তে সঙ্ঘং উপসম্পদং যাচামি। উল্লুম্পতু মং ভন্তে সঙ্ঘো অনুকম্পং উপাদায।

ভন্তেগণ, আমি সংঘের কাছে উপসম্পদা প্রার্থনা করছি। দয়া করে সংঘ আমাকে তুলে ধরুন।

দ্বিতীয়বার... তৃতীয়বারের মতো, ভন্তেগণ, আমি সংঘের কাছে উপসম্পদা প্রার্থনা করছি। দয়া করে সংঘ আমাকে তুলে ধরুন।

নিজেকে উপসম্পদাপ্রার্থীকে প্রশ্ন করার জন্য নির্বাচিত করা : (মৰ. ১২৬-১২৭)
সুণাতু মে ভন্তে সঙ্ঘো। অযং (খেমকো) আযস্মতো (জোতিকস্স) উপসম্পদাপেক্খো। যদি সঙ্ঘস্স পত্তকল্লং, অহং (খেমকং) অন্তরাযিকে ধম্মে পুচ্ছেয্যং।

ভন্তেগণ, সংঘ আমার কথা শুনুন। (খেমকো) হচ্ছেন (জোতিকো) ভন্তের উপসম্পদা-প্রার্থী। সংঘ যদি প্রস্তুত থাকেন, তাহলে আমি (খেমকো)কে অন্তরায়জনক বিষয়গুলোর ব্যাপারে জিজ্ঞেস করব।

সুণসি (খেমক) অযন্তে সচ্চকালো ভূতকালো। যং জাতং তং পুচ্ছামি। সন্তং অত্থীতি ৰত্তব্বং। অসন্তং নত্থীতি ৰত্তব্বং। সন্তি তে এৰরূপা আবাধা?

শোন খেমক। এখন তোমার সত্য বলার সময়, যা সঠিক তা বলার সময়। যা ঘটেছে সে ব্যাপারে আমি তোমাকে জিজ্ঞেস করব। সেটি সে-রকম হলে তোমার হ্যাঁসূচক জবাব দেওয়া উচিত। আর সে-রকম না হলে অস্বীকার করা উচিত। তোমার কি এমন কোনো ব্যাধি আছে?

(প্রশ্ন এবং উত্তরগুলো হচ্ছে আগের মতো।)

কর্মবাক্য : (মৰ. ১২৬-১২৭)
সুণাতু মে ভন্তে সঙ্ঘো। অযং (খেমকো) আযস্মতো (জোতিকস্স) উপসম্পদাপেক্খো। পরিসুদ্ধো অন্তরাযিকেহি ধম্মেহি। পরিপুণ্ণস্স পত্তচীৰরং। (খেমকো) সঙ্ঘং উপসম্পদং যাচতি, আযস্মতা (জোতিকেন) উপজ্ঝাযেন। যদি সঙ্ঘস্স পত্তকল্লং, সঙ্ঘো (খেমকং) উপসম্পাদেয্য, আযস্মতা (জোতিকেন) উপজ্ঝাযেন। এসা ঞত্তি।

সুণাতু মে ভন্তে সঙ্ঘো। অযং (খেমকো) আযস্মতো (জোতিকস্স) উপসম্পদাপেক্খো। পরিসুদ্ধো অন্তরাযিকেহি ধম্মেহি। পরিপুণ্ণস্স পত্তচীৰরং। (খেমকো) সঙ্ঘং উপসম্পদং যাচতি, আযস্মতা (জোতিকেন) উপজ্ঝাযেন। সঙ্ঘো (খেমকং) উপসম্পাদেতি, আযস্মতা (জোতিকেন) উপজ্ঝাযেন। যস্সাযস্মতো খমতি, (খেমকস্স) উপসম্পদা, আযস্মতা (জোতিকেন) উপজ্ঝাযেন, সো তুণ্হস্স। যস্স নক্খমতি, সো ভাসেয্য।

দুতিযম্পি এতমত্থং ৰদামি। সুণাতু মে ভন্তে সঙ্ঘো। অযং (খেমকো) আযস্মতো (জোতিকস্স) উপসম্পদাপেক্খো। পরিসুদ্ধো অন্তরাযিকেহি ধম্মেহি। পরিপুণ্ণস্স পত্তচীৰরং। (খেমকো) সঙ্ঘং উপসম্পদং যাচতি, আযস্মতা (জোতিকেন) উপজ্ঝাযেন। সঙ্ঘো (খেমকং) উপসম্পাদেতি, আযস্মতা (জোতিকেন) উপজ্ঝাযেন। যস্সাযস্মতো খমতি, (খেমকস্স) উপসম্পদা, আযস্মতা (জোতিকেন) উপজ্ঝাযেন, সো তুণ্হস্স। যস্স নক্খমতি, সো ভাসেয্য।

ততিযম্পি এতমত্থং ৰদামি। অযং (খেমকো) আযস্মতো (জোতিকস্স) উপসম্পদাপেক্খো। পরিসুদ্ধো অন্তরাযিকেহি ধম্মেহি। পরিপুণ্ণস্স পত্তচীৰরং। (খেমকো) সঙ্ঘং উপসম্পদং যাচতি, আযস্মতা (জোতিকেন) উপজ্ঝাযেন। সঙ্ঘো (খেমকং) উপসম্পাদেতি, আযস্মতা (জোতিকেন) উপজ্ঝাযেন। যস্সাযস্মতো খমতি, (খেমকস্স) উপসম্পদা, আযস্মতা (জোতিকেন) উপজ্ঝাযেন, সো তুণ্হস্স। যস্স নক্খমতি, সো ভাসেয্য।

উপসম্পন্নো সংঘেন (খেমকো), আযস্মতা (জোতিকেন) উপজ্ঝাযেন। খমতি সঙ্ঘস্স, তস্মা তুণ্হী। এৰমেতং ধারযামি।

ভন্তেগণ, সংঘ আমার কথা শুনুন। এই (খেমকো) হচ্ছেন (জোতিকো) ভন্তের উপসম্পদা-প্রার্থী। তিনি অন্তরায়জনক বিষয়গুলো থেকে মুক্ত। তার ছাবেক ও চীবর পরিপূর্ণ আছে। (খেমকো) সংঘের কাছে (জোতিকো) ভন্তের উপাধ্যায়ত্বে উপসম্পদা প্রার্থনা করছেন। সংঘ যদি প্রস্তুত থাকেন, তাহলে (খেমকো)কে (জোতিকো) ভন্তের উপাধ্যায়ত্বে বরণ (উপসম্পন্ন) করা উচিত। এই হচ্ছে প্রস্তাব।

ভন্তেগণ, সংঘ আমার কথা শুনুন। এই (খেমকো) হচ্ছেন (জোতিকো) ভন্তের উপসম্পদা-প্রার্থী। তিনি অন্তরায়জনক বিষয়গুলো থেকে মুক্ত। তার ছাবেক ও চীবর পরিপূর্ণ আছে। (খেমকো) সংঘের কাছে (জোতিকো) ভন্তের উপাধ্যায়ত্বে উপসম্পদা প্রার্থনা করছেন। সংঘ (খেমকো)কে (জোতিকো) ভন্তের উপাধ্যায়ত্বে বরণ (উপসম্পন্ন) করছেন। (খেমকো)কে (জোতিকো) ভন্তের উপাধ্যায়ত্বে বরণ (উপসম্পন্ন) করাতে যিনি সম্মত তার নিরব থাকা উচিত। যিনি সম্মত নন, তার বলা উচিত।

দ্বিতীয়বার... তৃতীয়বারের মত আমি ব্যাপারটা বলছি। ভন্তেগণ, সংঘ আমার কথা শুনুন।... যিনি সম্মত নন, তার বলা উচিত।

সংঘ কর্তৃক (খেমকো)কে (জোতিকো) ভন্তের উপাধ্যায়ত্বে বরণ (উপসম্পন্ন) করা হয়েছে। সংঘ এতে সম্মত, তাই সংঘ নিরব। আমিও তাই ধরে নিচ্ছি।

গ. যুগ্ম উপসম্পদাপ্রার্থীদেরকে উপসম্পদা দেওয়া (বরণ করা) :
নিম্নোক্ত অনুচ্ছেদগুলোতে একজন প্রার্থীর জন্য ব্যবহৃত কথাগুলো থেকে যেগুলো ভিন্ন সেগুলোকে বড় আকারে এবং বোল্ড করে দেখানো হয়েছে। এই উদাহরণে ধীরো এবং অভয়ো এই দুজন উপসম্পদাপ্রার্থী সুৰচো ভন্তের উপাধ্যায়ত্বে উপসম্পন্ন হচ্ছেন।

নিজেকে উপসম্পদাপ্রার্থীদেরকে প্রশ্ন করার জন্য নির্বাচিত করা :
সুণাতু মে ভন্তে সঙ্ঘো। (ধীরো) চ (অভযো) চ আযস্মতো (সুৰচস্স) উপসম্পদাপেক্খা। যদি সঙ্ঘস্স পত্তকল্লং, অহং ধীরঞ্চ অভযঞ্চ অনুসাসেয্যং।

উপসম্পদাপ্রার্থীদেরকে সমবেত সভার মধ্যে ডাকা :
সুণাতু মে ভন্তে সঙ্ঘো। (ধীরো) চ (অভযো) চ আযস্মতো (সুৰচস্স) উপসম্পদাপেক্খা। অনুসিট্ঠা তে মযা। যদি সঙ্ঘস্স পত্তকল্লং, (ধীরো) চ (অভযো) চ আগচ্ছেয্যুং।

আগচ্ছথ।

উপসম্পদা প্রার্থনা :
সঙ্ঘং ভন্তে উপসম্পদং যাচাম। উল্লুম্পতু নো ভন্তে সঙ্ঘো অনুকম্পং উপাদায।

দুতিযম্পি ভন্তে সঙ্ঘং উপসম্পদং যাচাম। উল্লুম্পতু নো ভন্তে সঙ্ঘো অনুকম্পং উপাদায।

ততিযম্পি ভন্তে সঙ্ঘং উপসম্পদং যাচাম। উল্লুম্পতু নো ভন্তে সঙ্ঘো অনুকম্পং উপাদায।

নিজেকে উপসম্পদাপ্রার্থীকে প্রশ্ন করার জন্য নির্বাচিত করা :
সুণাতু মে ভন্তে সঙ্ঘো। অযঞ্চ (ধীরো) অযঞ্চ (অভযো) আযস্মতো (সুৰচস্স) উপসম্পদাপেক্খা। যদি সঙ্ঘস্স পত্তকল্লং, অহং (ধীরঞ্চ অভযঞ্চ) অন্তরাযিকে ধম্মে পুচ্ছেয্যং।

কর্মবাক্য :
সুণাতু মে ভন্তে সঙ্ঘো। অযঞ্চ (ধীরো) অযঞ্চ (অভযো) আযস্মতো (সুৰচস্স) উপসম্পদাপেক্খা। পরিসুদ্ধা অন্তরাযিকেহি ধম্মেহি। পরিপুণ্ণং-ইমেসং পত্তচীৰরং। (ধীরো) চ (অভযো) চ সঙ্ঘং উপসম্পদং যাচন্তি, আযস্মতা (সুৰচেন) উপজ্ঝাযেন। যদি সঙ্ঘস্স পত্তকল্লং, সঙ্ঘো (ধীরঞ্চ অভযঞ্চ) উপসম্পাদেয্য, আযস্মত (সুৰচেন) উপজ্ঝাযেন। এসা ঞত্তি।

সুণাতু মে ভন্তে সঙ্ঘো। অযঞ্চ (ধীরো) অযঞ্চ (অভযো) আযস্মতো (সুৰচস্স) উপসম্পদাপেক্খা। পরিসুদ্ধা অন্তরাযিকেহি ধম্মেহি। পরিপুণ্ণং-ইমেসং পত্তচীৰরং। (ধীরো) চ (অভযো) চ সঙ্ঘং উপসম্পদং যাচন্তি, আযস্মতা (সুৰচেন) উপজ্ঝাযেন। সঙ্ঘো (ধীরঞ্চ অভযঞ্চ) উপসম্পাদেতি, আযস্মতা (সুৰচেন) উপজ্ঝাযেন। যস্সাযস্মতো খমতি, (ধীরস্স) চ (অভযস্স) চ উপসম্পদা, আযস্মতা (সুৰচেন) উপজ্ঝাযেন, সো তুণ্হস্স। যস্স নক্খমতি, সো ভাসেয্য।

দুতিযম্পি এতমত্থং ৰদামি। সুণাতু মে ভন্তে সঙ্ঘো। অযঞ্চ (ধীরো) অযঞ্চ (অভযো) আযস্মতো (সুৰচস্স) উপসম্পদাপেক্খা... সো ভাসেয্য।

ততিযম্পি এতমত্থং ৰদামি। সুণাতু মে ভন্তে সঙ্ঘো। অযঞ্চ (ধীরো) অযঞ্চ (অভযো) আযস্মতো (সুৰচস্স) উপসম্পদাপেক্খা... সো ভাসেয্য।

উপসম্পন্না সঙ্ঘেন (ধীরো) চ (অভযো) চ, আযস্মতো (সুৰচেন) উপজ্ঝাযেন। খমতি সঙ্ঘস্স, তস্মা তুণ্হী। এৰমেতং ধারযামি।

ঘ. সতর্কীকরণ
[অনুঞ্ঞাসি খো ভগৰা উপসম্পাদেত্বা চত্তারো নিস্সযে চত্তারি চ অকরণীযানি আচিক্খিতুং।]

ভগবান অনুমোদন দিয়েছেন যে, উপসম্পদা দেয়ার পরে তাকে চারটি অবলম্বন এবং সেই সাথে চারটি অকরণীয় জিনিসের ব্যাপারে বলতে হবে।

চারটি অবলম্বন : (মৰ.১২৮)
ভিক্ষান্ন

পিণ্ডিযালোপ-ভোজনং নিস্সায পব্বজ্জা, তত্থ তে যাৰজীৰং উস্সাহো করণীযো। অতিরেকলাভো সঙ্ঘভত্তং উদ্দেসভত্তং নিমন্তনং সলাকভত্তং পক্খিকং উপোসথিকং পাটিপদিকং।

প্রব্রজ্যার অবলম্বন হচ্ছে ভিক্ষান্ন। বাকি জীবনে তোমার তাতে উৎসাহ থাকতে হবে। অতিরিক্ত অনুমোদনগুলো হচ্ছে : সংঘভোজন, নির্দিষ্ট সংখ্যক ভিক্ষুর জন্য ভোজন, নাম ধরে ধরে নিমন্ত্রণ করে প্রদত্ত ভোজন, টিকেটের মাধ্যমে প্রদত্ত ভোজন, পাক্ষিক ভোজন, উপোসথ দিনে প্রদত্ত ভোজন, উপোসথের পরবর্তী দিনে প্রদত্ত ভোজন।

কুড়িয়ে পাওয়া চীবর

পংসুকূল-চীৰরং নিস্সায পব্বজ্জা, তত্থ তে যাৰজীৰং উস্সাহো করণীযো। অতিরেকলাভো খোমং কপ্পাসিকং কোসেয্যং কম্বলং সাণং ভঙ্গং।

প্রব্রজ্যার অবলম্বন হচ্ছে কুড়িয়ে পাওয়া চীবর। বাকি জীবনে তোমার তাতে উৎসাহ থাকতে হবে। অতিরিক্ত অনুমোদনগুলো হচ্ছে : লিনেন, তুলা, রেশম, পশম, পাট, শণ (-এর তৈরি চীবর)।

বৃক্ষমূল বাসস্থান

রুক্খমূল-সেনাসনং নিস্সায পব্বজ্জা, তত্থ তে যাৰজীৰং উস্সাহো করণীযো। অতিরেকলাভো ৰিহারো অড্ঢযোগো পাসাদো হম্মিযং গুহা।

বৃক্ষমূলে থাকাটা হচ্ছে প্রব্রজ্যার অবলম্বন। বাকি জীবনে তোমার তাতে উৎসাহ থাকতে হবে। অতিরিক্ত অনুমোদনগুলো হচ্ছে : বিহার বা আবাস, পিপে আকৃতির ভবন, বহুতল ভবন, চিলেকোঠাযুক্ত ভবন, কক্ষ বা গুহা।

পচামূত্র ওষুধ

পূতিমুত্ত-ভেসজ্জং নিস্সায পব্বজ্জা, তত্থ তে যাৰজীৰং উস্সাহো করণীযো। অতিরেকলাভো সপ্পি নৰনীতং তেলং মধু ফাণিতং।

পচামূত্র ওষুধ হচ্ছে প্রব্রজ্যার অবলম্বন। বাকি জীবনে তোমার তাতে উৎসাহ থাকতে হবে। অতিরিক্ত অনুমোদনগুলো হচ্ছে : ঘি, মাখন, তেল, মধু, গুড়/চিনি।

চারটি অকরণীয় : (মৰ.১২৯)
যৌনমিলন

উপসম্পন্নেন ভিক্খুনা মেথুনো ধম্মো ন পটিসেৰিতব্বো, অন্তমসো তিরচ্ছানগতাযপি। যো ভিক্খু মেথুনং ধম্মং পটিসেক্ষতি, অস্সমণো হোতি অসক্যপুত্তিযো। সেয্যথাপি নাম পুরিসো সীসচ্ছিন্নো অভব্বো তেন সরীর-বন্ধনেন জীৰিতুং, এৰমেৰ ভিক্খু মেথুনং ধম্মং পটিসেৰিত্বা অস্সমণো হোতি অসক্যপুত্তিযো। তন্তে যাৰজীৰং অকরণীযং।

উপসম্পন্ন ভিক্ষুর যৌনমিলন করা উচিত নয়, এমনকি তির্যক স্ত্রীজাতীয় প্রাণীর সাথেও নয়। যে ভিক্ষু যৌন মিলনে লিপ্ত হয়, সে শ্রমণ নয়, শাক্যপুত্র নয়। মাথা কেটে বিচ্ছিন্ন হওয়া ব্যক্তি যেমন মাথা জোড়া দিলেও বাঁচে না, একইভাবে যে ভিক্ষু যৌন মিলনে লিপ্ত হয়, সে শ্রমণ নয়, শাক্যপুত্র নয়। সেটি তোমার যাবজ্জীবন অকরণীয়।

যা দেওয়া হয় নি তা গ্রহণ

উপসম্পন্নেন ভিক্খুনা অদিন্নং থেয্যসঙ্খাতং ন আদাতব্বং, অন্তমসো তিণ-সলাকং উপাদায। যো ভিক্খু পাদং ৰা পাদারহং ৰা অতিরেক-পাদং ৰা অদিন্নং থেয্যসঙ্খাতং আদিযতি, অস্সমণো হোতি অসক্যপুত্তিযো। সেয্যথাপি নাম পণ্ডুপলাসো বন্ধন-পমুত্তো অভব্বো হরিতত্তায, এৰমেৰ ভিক্খু পাদং ৰা পাদারহং ৰা অতিরেকপাদং ৰা অদিন্নং থেয্যসঙ্খাতং আদিযিত্বা অস্সমণো হোতি অসক্যপুত্তিযো। তন্তে যাৰজীৰং অকরণীযং।

উপসম্পন্ন ভিক্ষুর যা দেওয়া হয় নি তা গ্রহণ করা উচিত নয়, এমনকি এক টুকরো ঘাসও নয়। যে ভিক্ষু—এক পাদ, এক পাদের সমতুল্য অথবা বেশি মূল্যের কোনো কিছু—যা দেওয়া হয় নি তা গ্রহণ করে—যেটাকে চুরি বলা হয়—সে শ্রমণ নয়, শাক্যপুত্র নয়। বৃন্তচ্যুত হয়ে ঝরে যাওয়া বিবর্ণ পাতা যেমন আর কখনোই সবুজ হয় না, একইভাবে যে ভিক্ষু—এক পাদ, এক পাদের সমতুল্য অথবা বেশি মূল্যের কোনো কিছু—যা দেওয়া হয় নি তা গ্রহণ করে—যেটাকে চুরি বলা হয়—সে শ্রমণ নয়, শাক্যপুত্র নয়। সেটি তোমার যাবজ্জীবন অকরণীয়।

মানুষ হত্যা

উপসম্পন্নেন ভিক্খুনা সঞ্চিচ্চ পাণো জীৰিতা ন ৰোরোপেতব্বো, অন্তমসো কুন্থ-কিপিল্লিকং উপাদায। যো ভিক্খু সঞ্চিচ্চ মনুস্স-ৰিগ্গহং জীৰিতা ৰোরোপেতি, অন্তমসো গব্ভপাতনং উপাদায, অস্সমণো হোতি অসক্যপুত্তিযো। সেয্যথাপি নাম পুথুসিলা দ্বিধা ভিন্না অপ্পটিসন্ধিকা হোতি, এৰমেৰ ভিক্খু সঞ্চিচ্চ মনুস্স-ৰিগ্গহং জীৰিতা ৰোরোপেত্বা, অস্সমণো হোতি অসক্যপুত্তিযো। তন্তে যাৰজীৰং অকরণীযং।

উপসম্পন্ন ভিক্ষুর কোনো জীবিত প্রাণীর জীবননাশ করা উচিত নয়, এমনকি পিপড়া বা উইপোকা হলেও নয়। যে ভিক্ষু ইচ্ছাকৃতভাবে কোনো মানুষের জীবন নাশ করে, এমনকি সেটি যদি গর্ভপাতও হয়ে থাকে, তাহলে সে শ্রমণ নয়, শাক্যপুত্র নয়। অখণ্ড কোনো পাথর ভেঙে দুটুকরো হলে যেমন সেটি আর জোড়া লাগানো যায় না, একইভাবে যে ভিক্ষু ইচ্ছাকৃতভাবে কোনো মানুষের জীবন নাশ করে, এমনকি সেটি যদি গর্ভপাতও হয়ে থাকে, তাহলে সে শ্রমণ নয়, শাক্যপুত্র নয়। সেটি তোমার যাবজ্জীবন অকরণীয়।

মিথ্যাভাবে উচ্চতর মানসিক অবস্থার দাবি

উপসম্পন্নেন ভিক্খুনা উত্তরি-মনুস্সধম্মো ন উল্লপিতব্বো, অন্তমসো সুঞ্ঞাগারে অভিরমামীতি। যো ভিক্খু পাপিচ্ছো ইচ্ছা-পকতো অসন্তং অভূতং উত্তরি-মনুস্সধম্মং উল্লপতি, ঝানং ৰা ৰিমোক্খং ৰা সমাধিং ৰা সমাপত্তিং ৰা মগ্গং ৰা ফলং ৰা, অস্সমণো হোতি অসক্যপুত্তিযো।

সেয্যথাপি নাম তালো মত্থকচ্ছিন্নো অভব্বো পুন ৰিরুল্হিযা, এৰমেৰ ভিক্খু পাপিচ্ছো ইচ্ছা-পকতো অসন্তং অভূতং উত্তরি-মনুস্সধম্মং উল্লপিত্বা, অস্সমণো হোতি অসক্যপুত্তিযো। তন্তে যাৰজীৰং অকরণীযং।

উপসম্পন্ন ভিক্ষুর কোনো উচ্চতর মানসিক অবস্থার দাবি করা উচিত নয়, এমনকি 'আমি শূন্য আবাসে বাস করি' এমন কথাও নয়। যে ভিক্ষু পাপেচ্ছায়, লোভের বশবর্তী হয়ে উচ্চতর মানসিক অবস্থা, যেমন : ধ্যান, বিমুক্তি, সমাধি, সমাপত্তি, মার্গ বা ফল দাবি করে—যেটা অসত্য এবং তার মধ্যে অবিদ্যমান—তাহলে সে শ্রমণ নয়, শাক্যপুত্র নয়। তালগাছের মাথা কাটা গেলে সেটি যেমন আর বাড়তে পারে না, একইভাবে যে ভিক্ষু পাপেচ্ছায়, লোভের বশবর্তী হয়ে উচ্চতর মানসিক অবস্থা, যেমন : ধ্যান, বিমুক্তি, সমাধি, সমাপত্তি, মার্গ বা ফল দাবি করে—যেটা অসত্য এবং তার মধ্যে অবিদ্যমান—তাহলে সে শ্রমণ নয়, শাক্যপুত্র নয়। সেটি তোমার যাবজ্জীবন অকরণীয়।

(দুই বা ততোধিক নতুন উপসম্পদাপ্রাপ্ত ভিক্ষুকে সতর্কীকরণ করার সময় যেখানে যেখানে তে আছে, সেখানে ৰো বলুন। তাই,

তত্থ তে যাৰজীৰং-এর বদলে হবে তত্থ ৰো যাৰজীৰং;

তন্তে যাৰজীৰং-এর বদলে হবে তং ৰো যাৰজীৰং।)

ঙ. আগে অন্য ধর্মে প্রব্রজিত ছিল এমন উপসম্পদাপ্রার্থীকে পরিবাস দেওয়া :
পরিবাস প্রার্থনা : (মৰ.৮৭)
অহং ভন্তে ইত্থন্নামো অঞ্ঞতিত্থিয-পুব্বো ইমস্মিং ধম্মৰিনযে আকঙ্খামি উপসম্পদং। সোহং ভন্তে সঙ্ঘং চত্তারো মাসে পরিৰাসং যাচামি।

অহং ভন্তে ইত্থন্নামো অঞ্ঞতিত্থিয-পুব্বো ইমস্মিং ধম্মৰিনযে আকঙ্খামি উপসম্পদং। সোহং দুতিযম্পি ভন্তে সঙ্ঘং চত্তারো মাসে পরিৰাসং যাচামি।

অহং ভন্তে ইত্থন্নামো অঞ্ঞতিত্থিয-পুব্বো ইমস্মিং ধম্মৰিনযে আকঙ্খামি উপসম্পদং। সোহং ততিযম্পি ভন্তে সঙ্ঘং চত্তারো মাসে পরিৰাসং যাচামি।

ভন্তেগণ, আগে অন্য ধর্মের সদস্যভুক্ত আমি (নাম) এই ধর্মবিনয়ে উপসম্পদার আকাঙ্ক্ষা করি। আমি সংঘের কাছে চার মাসের জন্য পরিবাস প্রার্থনা করছি।

ভন্তেগণ, আগে অন্য ধর্মের সদস্যভুক্ত আমি (নাম) এই ধর্মবিনয়ে উপসম্পদার আকাঙ্ক্ষা করি। দ্বিতীয়বার... তৃতীয়বারও, আমি সংঘের কাছে চার মাসের জন্য পরিবাস প্রার্থনা করছি।

কর্মবাক্য : (মৰ. ৮৭)
সুণাতু মে ভন্তে সঙ্ঘো। অযং ইত্থন্নামো অঞ্ঞতিত্থিয-পুব্বো ইমস্মিং ধম্মৰিনযে আকঙ্খাতি উপসম্পদং। সো সঙ্ঘং চত্তারো মাসে পরিৰাসং যাচতি। যদি সঙ্ঘস্স পত্তকল্লং, সঙ্ঘো ইত্থন্নামস্স অঞ্ঞতিত্থিয-পুব্বস্স চত্তারো মাসে পরিৰাসং দদেয্য। এসা ঞত্তি।

সুণাতু মে ভন্তে সঙ্ঘো। অযং ইত্থন্নামো অঞ্ঞতিত্থিয-পুব্বো ইমস্মিং ধম্মৰিনযে আকঙ্খাতি উপসম্পদং। সো সঙ্ঘং চত্তারো মাসে পরিৰাসং যাচতি। সঙ্ঘো ইত্থন্নামস্স অঞ্ঞতিত্থিয-পুব্বস্স চত্তারো মাসে পরিৰাসং দেতি। যস্সাযস্মতো খমতি, ইত্থন্নামস্স অঞ্ঞতিত্থিয-পুব্বস্স চত্তারো মাসে পরিৰাসস্স দানং, সো তুণ্হস্স। যস্স নক্খমতি, সো ভাসেয্য।

দিন্নো সঙ্ঘেন ইত্থন্নামস্স অঞ্ঞতিত্থিয-পুব্বস্স চত্তারো মাসে পরিৰাসো। খমতি সঙ্ঘস্স, তস্মা তুণ্হী। এৰমেতং ধারযামি।

ভন্তেগণ, সংঘ আমার কথা শুনুন। আগে অন্য ধর্মের সদস্যভুক্ত এই (নাম) এই ধর্মবিনয়ে উপসম্পদা কামনা করে। সে সংঘের কাছে চার মাসের জন্য পরিবাস প্রার্থনা করছে। সংঘ যদি প্রস্তুত থাকেন, তাহলে আগে অন্য ধর্মের সদস্যভুক্ত এই (নাম)কে চার মাসের জন্য পরিবাসের অনুমোদন দেওয়া উচিত। এই হচ্ছে প্রস্তাব।

ভন্তেগণ, সংঘ আমার কথা শুনুন। আগে অন্য ধর্মের সদস্যভুক্ত এই (নাম) এই ধর্মবিনয়ে উপসম্পদা কামনা করে। সে সংঘের কাছে চার মাসের জন্য পরিবাস প্রার্থনা করছে। সংঘ আগে অন্য ধর্মের সদস্যভুক্ত এই (নাম)-কে চার মাসের জন্য পরিবাস অনুমোদন করছে। (আগে অন্য ধর্মের সদস্যভুক্ত এই (নাম)-কে চার মাসের জন্য পরিবাস অনুমোদন করাতে যিনি সম্মত তার নিরব থাকা উচিত। যিনি সম্মত নন, তার বলা উচিত।

সংঘ কর্তৃক আগে অন্য ধর্মের সদস্যভুক্ত এই (নাম)-কে চার মাসের জন্য পরিবাস অনুমোদন করা হয়েছে। সংঘ এতে সম্মত, তাই সংঘ নিরব। আমিও তাই ধরে নিচ্ছি।

* * *


 

পরিশিষ্ট—৩

সংঘাদিশেষ অপরাধগুলোর জন্য ৰুট্ঠান-ৰিধি
কোনো ভিক্ষু যদি সংঘাদিশেষ অপরাধ করে থাকে, তাহলে তার অবশ্যই ৰুট্ঠান-বিধির মধ্য দিয়ে যেতে হয়। ৰুট্ঠান-বিধির সম্ভাব্য সবগুলো প্রক্রিয়ার উদাহরণ দেওয়া অসম্ভব। এখানে কেবল অধিকতর সম্ভাব্য কয়েকটি ৰুট্ঠান-বিধির প্রক্রিয়ার উদাহরণ দেওয়া হলো। অন্যান্যগুলো এখানে প্রদত্ত উদাহরণগুলো থেকে বুঝে নেওয়া যাবে। এই পরিশিষ্টটি সবচেয়ে কাজে লাগবে যদি আপনি প্রথম কয়েকটি উদাহরণ ভালোমতো পড়ে নেন, কেননা সেগুলো একদম পূর্ণাঙ্গভাবে দেওয়া হয়েছে এবং সম্পূর্ণ অনুবাদসহ দেওয়া হয়েছে। সেগুলো ভালোমতো পড়লে আপনি তাদের মূল পদ্ধতিটি সম্পর্কে একটা ধারণা পেয়ে যাবেন। এরপর পরবর্তীতে যে-সব উদাহরণ অসম্পূর্ণরূপে দেওয়া আছে সেগুলোতে এই পদ্ধতিটি প্রয়োগ করে সেগুলোও সম্পূর্ণ করতে পারবেন। উদাহরণস্বরূপ, পরবর্তী কিছু কিছু উদাহরণে কেবল পরিবাস প্রার্থনাটা দেওয়া হয়েছে। সেগুলোর ক্ষেত্রে সেই প্রার্থনাটা আগে প্রদত্ত সম্পূর্ণ কোনো উদাহরণের প্রার্থনার সাথে মিলিয়ে দেখতে হবে কোন কোন জায়গায় এই দুটো পরিবাস প্রার্থনা ভিন্ন, এরপর সে অনুযায়ী সম্পূর্ণ উদাহরণের বাদবাকি কথাগুলোতেও যথোপযুক্ত পরিবর্তন করে নিতে হবে। আর তার অনুবাদগুলোও আগে প্রদত্ত অনুবাদগুলো থেকে বুঝে নেওয়া যাবে। উদাহরণস্বরূপ, অনেকগুলো গোপন রাখা অপরাধের জন্য মানত্ত অনুমোদনের কর্মবাক্যটির অনুবাদটি অনেকগুলো গোপন রাখা অপরাধগুলোর ক্ষেত্রে দেওয়া প্রার্থনাগুলোর অনুবাদগুলোর তুলনা করে এবং সেই সাথে একটি গোপন রাখা অপরাধের জন্য মানত্ত অনুমোদনের কর্মবাক্যটির অনুবাদ থেকে বুঝে নেওয়া যাবে।

ক. একটি গোপন না রাখা অপরাধের জন্য
এখানে যে মূল উদাহরণটি দেওয়া হয়েছে, সেটাসহ পরবর্তী উদাহরণগুলোর বেশির ভাগই হচ্ছে ইচ্ছাকৃত বীর্যপাতের অপরাধের জন্য। বিশেষ করে এই অপরাধের জন্য যে কথাগুলো নির্দিষ্ট, সেগুলো একটি গোপন না রাখা অপরাধের উদাহরণগুলোতে বড় আকারে এবং বোল্ড করে দেওয়া হয়েছে। অন্যান্য উদাহরণগুলোতে সেগুলো বোল্ড করা হয় নি বটে, কিন্তু সেগুলো আপনার চিনতে পারা উচিত। অন্যান্য অপরাধগুলোর ক্ষেত্রে যে-সব পরিবর্তনগুলো হবে সেগুলো প্রার্থনার পরে দেওয়া হয়েছে। সেগুলো মূল উদাহরণের বড় আকারে এবং বোল্ড করা কথাগুলোর জায়গায় বসিয়ে দেওয়া যাবে। এই পরিবর্তনগুলো একটিমাত্র অপরাধের জন্য অন্যান্য ৰুট্ঠান-বিধির প্রক্রিয়াগুলোতেও ব্যবহার করা যাবে।

মানত্ত প্রার্থনা : (চুৰ.৯৮)
অহং ভন্তে একং আপত্তিং আপজ্জিং সঞ্চেতনিকং সুক্কৰিসট্ঠিং অপটিচ্ছন্নং। সোহং ভন্তে সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায ছারত্তং মানত্তং যাচামি।

অহং ভন্তে একং আপত্তিং আপজ্জিং সঞ্চেতনিকং সুক্কৰিসট্ঠিং অপটিচ্ছন্নং। সোহং দুতিযম্পি ভন্তে সঙ্ঘং একিস্সা আপত্তিযা সঞ্চেতিনিকায সুক্কৰিসট্ঠিযা অপটিচ্ছন্নায ছারত্তং মানত্তং যাচমি।

অহং ভন্তে একং অপত্তিং আপজ্জিং সঞ্চেতনিকং সুক্কৰিসট্ঠিং অপটিচ্ছন্নং। সোহং ততিযম্পি ভন্তে সঙ্ঘং একিস্সা আপত্তিযা সঞ্চেতিনিকায সুক্কৰিসট্ঠিযা অপটিচ্ছন্নায ছারত্তং মানত্তং যাচমি।

ভন্তেগণ, আমি ইচ্ছাকৃত বীর্যপাতের গোপন না রাখা একটি অপরাধে পড়ে গেছি। আমি সংঘের কাছে ইচ্ছাকৃত বীর্যপাতের গোপন না রাখা একটি অপরাধের জন্য ছয় দিনের মানত্ত প্রার্থনা করছি।

ভন্তেগণ,... দ্বিতীয়বার... তৃতীয়বারও, আমি সংঘের কাছে ইচ্ছাকৃত বীর্যপাতের গোপন না রাখা একটি অপরাধের জন্য ছয় দিনের মানত্ত প্রার্থনা করছি।

অন্যান্য অপরাধগুলোর জন্য :
দৈহিক স্পর্শ হলে : কাযসংসগ্গং/কাযসংসগ্গায

অশ্লীল কথাবার্তা : দুট্ঠুল্লৰাচং/দুট্ঠুল্লৰাচায

নিজের কামলালসা চরিতার্থ করে দেয়ার (সুপারিশমূলক) কথা : অত্তকাম-পারিচরিযং ৰাচং/অত্তকাম-পারিচরিযায ৰাচায

ঘটকালি করা : সঞ্চরিত্তং/সঞ্চরিত্তায

মানত্ত অনুমোদনের কর্মবাক্য : (চুৰ.৯৮-৯৯)
সুণাতু মে ভন্তে সঙ্ঘো। অযং ইত্থন্নামো ভিক্খু একং আপত্তিং আপজ্জিং সঞ্চেতনিকং সুক্কৰিসট্ঠিং অপটিচ্ছন্নং। সো সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায ছারত্তং মানত্তং যাচতি। যদি সঙ্ঘস্স পত্তকল্লং, সঙ্ঘো ইত্থন্নামস্স ভিক্খুনো একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায ছারত্তং মানত্তং দদেয্য। এসা ঞত্তি।

সুণাতু মে ভন্তে সঙ্ঘো। অযং ইত্থন্নামো ভিক্খু একং আপত্তিং আপজ্জিং সঞ্চেতনিকং সুক্কৰিসট্ঠিং অপটিচ্ছন্নং। সো সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায ছারত্তং মানত্তং যাচতি। সঙ্ঘো ইত্থন্নামস্স ভিক্খুনো একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায ছারত্তং মানত্তং দেতি। যস্সাযস্মতো খমতি, ইত্থন্নামস্স ভিক্খুনো একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায ছারত্তং মানত্তস্স দানং, সো তুণ্হস্স। যস্স নক্খমতি, সো ভাসেয্য।

দুতিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

ততিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

দিন্নং সঙ্ঘেন ইত্থন্নামস্স ভিক্খুনো একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায ছারত্তং মানত্তং। খমতি সঙ্ঘস্স, তস্মা তুণ্হী। এৰমেতং ধারযামি।

ভন্তেগণ, সংঘ আমার কথা শুনুন। এই ভিক্ষু (নাম) ইচ্ছাকৃত বীর্যপাতের গোপন না রাখা একটি অপরাধে পড়ে গেছে। সে ইচ্ছাকৃত বীর্যপাতের গোপন না রাখা একটি অপরাধের জন্য সংঘের কাছে ছয় দিনের মানত্ত প্রার্থনা করছে। সংঘ যদি প্রস্তুত থাকেন, তাহলে ভিক্ষু (নাম)কে ইচ্ছাকৃত বীর্যপাতের গোপন না রাখা একটি অপরাধের জন্য ছয় দিনের মানত্ত অনুমোদন করা উচিত। এই হচ্ছে প্রস্তাব।

ভন্তেগণ, সংঘ আমার কথা শুনুন। এই ভিক্ষু (নাম) ইচ্ছাকৃত বীর্যপাতের গোপন না রাখা একটি অপরাধে পড়ে গেছে। সে ইচ্ছাকৃত বীর্যপাতের গোপন না রাখা একটি অপরাধের জন্য সংঘের কাছে ছয় দিনের মানত্ত প্রার্থনা করছে। সংঘ ভিক্ষু (নাম)কে ইচ্ছাকৃত বীর্যপাতের গোপন না রাখা একটি অপরাধের জন্য ছয় দিনের মানত্ত অনুমোদন করছে। ভিক্ষু (নাম)কে ইচ্ছাকৃত বীর্যপাতের গোপন না রাখা একটি অপরাধের জন্য ছয় দিনের মানত্ত অনুমোদন করাতে যিনি সম্মত তার নিরব থাকা উচিত। যিনি সম্মত নন, তার বলা উচিত।

দ্বিতীয়বার... তৃতীয়বারও আমি ব্যাপারটা বলছি...

সংঘ কর্তৃক ভিক্ষু (নাম)কে ইচ্ছাকৃত বীর্যপাতের গোপন না রাখা একটি অপরাধের জন্য ছয় দিনের মানত্ত অনুমোদন করা হয়েছে। সংঘ এতে সম্মত, তাই সংঘ নিরব। আমিও তাই ধরে নিচ্ছি।

অন্যান্য ভিক্ষুদেরকে নিজের মানত্তের কথা জানানো :
অহং ভন্তে একং আপত্তিং আপজ্জিং সঞ্চেতনিকং সুক্কৰিসট্ঠিং অপটিচ্ছন্নং। সোহং সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায ছারত্তং মানত্তং যাচিং। তস্স মে সঙ্ঘো একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায ছারত্তং মানত্তং অদাসি। সোহং মানত্তং চরামি। ৰেদযামি অহং ভন্তে, ৰেদযতীতি মং সঙ্ঘো ধারেতু।

ভন্তেগণ, আমি ইচ্ছাকৃত বীর্যপাতের গোপন না রাখা একটি অপরাধে পড়ে গেছি। আমি ইচ্ছাকৃত বীর্যপাতের গোপন না রাখা একটি অপরাধের জন্য সংঘের কাছে ছয় দিনের মানত্ত প্রার্থনা করেছি। সংঘ আমাকে ইচ্ছাকৃত বীর্যপাতের গোপন না রাখা একটি অপরাধের জন্য ছয় দিনের মানত্ত অনুমোদন করেছেন। আমি মানত্তপর্বের মধ্য দিয়ে যাচ্ছি। ভন্তেগণ, আমি আপনাদেরকে (এটি) জ্ঞাত করছি। সংঘ আমাকে জ্ঞাতকারী হিসেবে স্মরণ করুন।

(তিনজন ভিক্ষুকে জ্ঞাত করার সময় সঙ্ঘো ধারেতু-এর বদলে বলুন আযস্মন্তো ধারেন্তু; দুজন ভিক্ষু হলে বলুন আযস্মন্তা ধারেন্তু; একজন মাত্র ভিক্ষু হলে বলুন আযস্মা ধারেতু।)

আহ্বান প্রার্থনা (অব্ভান) : (চুৰ.১০০-১০১)
অহং ভন্তে একং আপত্তিং আপজ্জিং সঞ্চেতনিকং সুক্কৰিসট্ঠিং অপটিচ্ছন্নং। সোহং সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায ছারত্তং মানত্তং যাচিং। তস্স মে সঙ্ঘো একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায ছারত্তং মানত্তং অদাসি। সোহং ভন্তে চিণ্ণমানত্তো সঙ্ঘং অব্ভানং যাচামি।

অহং ভন্তে একং আপত্তিং আপজ্জিং সঞ্চেতনিকং সুক্কৰিসট্ঠিং অপটিচ্ছন্নং...। সোহং ভন্তে চিণ্ণমানত্তো দুতিযম্পি সঙ্ঘং অব্ভানং যাচামি।

অহং ভন্তে একং আপত্তিং আপজ্জিং সঞ্চেতনিকং সুক্কৰিসট্ঠিং অপটিচ্ছন্নং...। সোহং ভন্তে চিণ্ণমানত্তো ততিযম্পি সঙ্ঘং অব্ভানং যাচামি।

ভন্তেগণ, আমি ইচ্ছাকৃত বীর্যপাতের গোপন না রাখা একটি অপরাধে পড়ে গেছি। আমি ইচ্ছাকৃত বীর্যপাতের গোপন না রাখা একটি অপরাধের জন্য সংঘের কাছে ছয় দিনের মানত্ত প্রার্থনা করেছি। সংঘ আমাকে ইচ্ছাকৃত বীর্যপাতের গোপন না রাখা একটি অপরাধের জন্য ছয় দিনের মানত্ত অনুমোদন করেছেন। আমি মানত্তপর্ব পালন করে সংঘের কাছে আহ্বানের জন্য প্রার্থনা করছি।

ভন্তেগণ,... দ্বিতীয়বার... তৃতীয়বারও আমি আমি মানত্তপর্ব পালন করে সংঘের কাছে আহ্বানের জন্য প্রার্থনা করছি।

আহ্বান অনুমোদনের কর্মবাক্য (চুৰ.১০০-১০১)
সুণাতু মে ভন্তে সঙ্ঘো। অযং ইত্থন্নামো ভিক্খু একং আপত্তিং আপজ্জিং সঞ্চেতনিকং সুক্কৰিসট্ঠিং অপটিচ্ছন্নং। সোহং সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায ছারত্তং মানত্তং যাচি। তস্স সঙ্ঘো একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায ছারত্তং মানত্তং অদাসি। সো চিণ্ণমানত্তো সঙ্ঘং অব্ভানং যাচতি। যদি সঙ্ঘস্স পত্তকল্লং, সঙ্ঘো ইত্থন্নামং ভিক্খুং অব্ভেয্য। এসা ঞত্তি।

সুণাতু মে ভন্তে সঙ্ঘো। অযং ইত্থন্নামো ভিক্খু একং আপত্তিং আপজ্জিং সঞ্চেতনিকং সুক্কৰিসট্ঠিং অপটিচ্ছন্নং। সো সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায ছারত্তং মানত্তং যাচি। তস্স সঙ্ঘো একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায ছারত্তং মানত্তং অদাসি। সো চিণ্ণমানত্তো সঙ্ঘং অব্ভানং যাচতি। সঙ্ঘো ইত্থন্নামং ভিক্খুং অব্ভেতি। যস্সাযস্মতো খমতি, ইত্থন্নামস্স ভিক্খুনো অব্ভানং, সো তুণ্হস্স। যস্স নক্খমতি, সো ভাসেয্য।

দুতিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

ততিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

অব্ভিতো সঙ্ঘেন ইত্থন্নামো ভিক্খু। খমতি সঙ্ঘস্স, তস্মা তুণ্হী। এৰমেতং ধারযামি।

ভন্তেগণ, সংঘ আমার কথা শুনুন। এই ভিক্ষু (নাম) ইচ্ছাকৃত বীর্যপাতের গোপন না রাখা একটি অপরাধে পড়ে গেছে। সে ইচ্ছাকৃত বীর্যপাতের গোপন না রাখা একটি অপরাধের জন্য সংঘের কাছে ছয় দিনের মানত্ত প্রার্থনা করেছিল। সংঘ তাকে ইচ্ছাকৃত বীর্যপাতের গোপন না রাখা একটি অপরাধের জন্য ছয় দিনের মানত্ত অনুমোদন করেছিল। সে মানত্তপর্ব পালন করে সংঘের কাছে আহ্বানের জন্য প্রার্থনা করছে। সংঘ যদি প্রস্তুত থাকেন, তাহলে ভিক্ষু (নাম)-কে আহ্বান করা উচিত। এই হচ্ছে প্রস্তাব।

ভন্তেগণ, সংঘ আমার কথা শুনুন। এই ভিক্ষু (নাম) ইচ্ছাকৃত বীর্যপাতের গোপন না রাখা একটি অপরাধে পড়ে গেছে। সে ইচ্ছাকৃত বীর্যপাতের গোপন না রাখা একটি অপরাধের জন্য সংঘের কাছে ছয় দিনের মানত্ত প্রার্থনা করেছিল। সংঘ তাকে ইচ্ছাকৃত বীর্যপাতের গোপন না রাখা একটি অপরাধের জন্য ছয় দিনের মানত্ত অনুমোদন করেছিল। সে মানত্তপর্ব পালন করে সংঘের কাছে আহ্বানের জন্য প্রার্থনা করছে। সংঘ ভিক্ষু (নাম)-কে আহ্বান করছে। ভিক্ষু (নাম)-কে আহ্বান করাতে যিনি সম্মত তার নিরব থাকা উচিত। যিনি সম্মত নন, তার বলা উচিত।

দ্বিতীয়বার... তৃতীয়বারও আমি ব্যাপারটা বলছি...

সংঘ কর্তৃক ভিক্ষু (নাম)কে আহ্বান করা হয়েছে। সংঘ এতে সম্মত, তাই সংঘ নিরব। আমিও তাই ধরে নিচ্ছি।

বিকল্প পদ্ধতি
একং আপত্তিং আপজ্জি(ং) সঞ্চেতনিকং সুক্কৰিসট্ঠিং অপটিচ্ছন্নং-এর বদলে বলুন : একং সঙ্ঘাদিসেসং আপত্তিং আপজ্জি(ং) অপটিচ্ছন্নং—(একটি গোপন না রাখা সংঘাদিশেষ অপরাধের মধ্যে পড়ে গেছে) এবং—

একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায-এর বদলে বলুন : একিস্সা সঙ্ঘাদিসেসায আপত্তিযা অপটিচ্ছন্নায।

খ. একটি গোপন রাখা অপরাধের জন্য
এখানে মূল পদ্ধতিটা হচ্ছে পাঁচ দিন গোপন রাখা একটি অপরাধের জন্য। 'পাঁচ দিন' কথাটি বড় আকারে এবং বোল্ড করে দেওয়া হয়েছে। এটিকে প্রয়োজন অনুসারে অন্যান্য সময়ের জন্য পরিবর্তন করে নেওয়া যাবে, এবং ভিন্ন ভিন্ন সময়ের জন্য কথার ভিন্ন ভিন্ন রূপগুলো প্রার্থনার পরে দেওয়া হয়েছে। এই সময়গুলোর বিভিন্ন রূপগুলো অন্যান্য ৰুট্ঠান-বিধির প্রক্রিয়াতেও ব্যবহার করা যায়।

পরিবাস প্রার্থনা : (চুৰ.১০২-১০৩)
অহং ভন্তে একং আপত্তিং আপজ্জিং সঞ্চেতনিকং সুক্কৰিসট্ঠিং পঞ্চাহ-পটিচ্ছন্নং। সোহং ভন্তে সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসং যাচামি।

অহং ভন্তে একং আপত্তিং আপজ্জিং সঞ্চেতনিকং সুক্কৰিসট্ঠিং পঞ্চাহ-পটিচ্ছন্নং। সোহং দুতিযম্পি ভন্তে সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসং যাচামি।

অহং ভন্তে একং আপত্তিং আপজ্জিং সঞ্চেতনিকং সুক্কৰিসট্ঠিং পঞ্চাহ-পটিচ্ছন্নং। সোহং ততিযম্পি ভন্তে সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসং যাচামি।

ভন্তেগণ, আমি ইচ্ছাকৃত বীর্যপাতের পাঁচ দিন গোপন রাখা একটি অপরাধে পড়ে গেছি। আমি ইচ্ছাকৃত বীর্যপাতের পাঁচ দিন গোপন রাখা একটি অপরাধের জন্য সংঘের কাছে পাঁচ দিনের পরিবাস প্রার্থনা করছি।

ভন্তেগণ,... দ্বিতীয়বার... তৃতীয়বারও, আমি ইচ্ছাকৃত বীর্যপাতের পাঁচ দিন গোপন রাখা একটি অপরাধের জন্য সংঘের কাছে পাঁচ দিনের পরিবাস প্রার্থনা করছি।

১ দিন : একাহ- ৮ দিন : অট্ঠাহ-

২ দিন : দ্বীহ- ৯ দিন : নৰাহ-

৩ দিন : তীহ- ১০ দিন : দসাহ-

৪ দিন : চতূহ- ১১ দিন : একাদসাহ-

৫ দিন : পঞ্চাহ- ১২ দিন : দ্বাদসাহ-

৬ দিন : ছাহ- ১৩ দিন : তেরসাহ-

৭ দিন : সত্তাহ- ১৪ দিন : চুদ্দসাহ-

এক পক্ষ (পনের দিন) : পক্খ-

এক পক্ষের বেশি : অতিরেক-পক্খ-

এক মাস : মাস-

এক মাসের বেশি : অতিরেক-মাস-

২ মাস : দ্বিমাস-

২ মাসের বেশি : অতিরেক-দ্বিমাস-

(নিম্নোক্ত উদাহরণগুলোতে 'x-এর বেশি' কথাটিকে x-এর আগে অতিরেক- শব্দটি যুক্ত করে প্রকাশ করা হয়েছে।)

৩ মাস : তেমাস-

৪ মাস : চতুমাস-

৫ মাস : পঞ্চমাস-

৬ মাস : ছমাস-

৭ মাস : সত্তমাস-

৮ মাস : অট্ঠমাস-

৯ মাস : নৰমাস-

১০ মাস : দসমাস-

১১ মাস : একাদসমাস-

১ বছর : একসংৰচ্ছর-

২ বছর : দ্বিসংৰচ্ছর-

৩ বছর : তেসংৰচ্ছর-

পরিবাস অনুমোদনের কর্মবাক্য : (চুৰ.১০৩)
সুণাতু মে ভন্তে সঙ্ঘো। অযং ইত্থন্নামো ভিক্খু একং আপত্তিং আপজ্জিং সঞ্চেতনিকং সুক্কৰিসট্ঠিং পঞ্চাহ-পটিচ্ছন্নং। সোহং সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসং যাচতি। যদি পত্তকল্লং, সঙ্ঘো ইত্থন্নামস্স ভিক্খুনো একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসং দদেয্য। এসা ঞত্তি।

সুণাতু মে ভন্তে সঙ্ঘো। অযং ইত্থন্নামো ভিক্খু একং আপত্তিং আপজ্জিং সঞ্চেতনিকং সুক্কৰিসট্ঠিং পঞ্চাহ-পটিচ্ছন্নং। সোহং সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসং যাচতি। সঙ্ঘো ইত্থন্নামস্স ভিক্খুনো একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসং দেতি। যস্স আযস্মতো খমতি, ইত্থন্নামস্স ভিক্খুনো একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসস্স দানং, সো তুণ্হস্স। যস্স নক্খমতি, সো ভাসেয্য।

দুতিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

ততিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

দিন্নো সঙ্ঘেন ইত্থন্নামস্স ভিক্খুনো একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসো। খমতি সঙ্ঘস্স, তস্মা তুণ্হী। এৰমেতং ধারযামি।

ভন্তেগণ, সংঘ আমার কথা শুনুন। এই ভিক্ষু (নাম) ইচ্ছাকৃত বীর্যপাতের পাঁচ দিন গোপন রাখা একটি অপরাধে পড়ে গেছে। সে ইচ্ছাকৃত বীর্যপাতের পাঁচ দিন গোপন রাখা একটি অপরাধের জন্য সংঘের কাছে পাঁচ দিনের পরিবাস প্রার্থনা করছে। সংঘ যদি প্রস্তুত থাকেন, তাহলে ভিক্ষু (নাম)-কে ইচ্ছাকৃত বীর্যপাতের পাঁচ দিন গোপন রাখা একটি অপরাধের জন্য পাঁচ দিনের পরিবাস অনুমোদন করা উচিত। এই হচ্ছে প্রস্তাব।

ভন্তেগণ, সংঘ আমার কথা শুনুন। এই ভিক্ষু (নাম) ইচ্ছাকৃত বীর্যপাতের পাঁচ দিন গোপন রাখা একটি অপরাধে পড়ে গেছে। সে ইচ্ছাকৃত বীর্যপাতের পাঁচ দিন গোপন রাখা একটি অপরাধের জন্য সংঘের কাছে পাঁচ দিনের পরিবাস প্রার্থনা করছে। সংঘ ভিক্ষু (নাম)কে ইচ্ছাকৃত বীর্যপাতের পাঁচ দিন গোপন রাখা একটি অপরাধের জন্য পাঁচ দিনের পরিবাস অনুমোদন করছে। ভিক্ষু (নাম)কে ইচ্ছাকৃত বীর্যপাতের পাঁচ দিন গোপন রাখা একটি অপরাধের জন্য পাঁচ দিনের পরিবাস অনুমোদন করাতে যিনি সম্মত তার নিরব থাকা উচিত। যিনি সম্মত নন, তার বলা উচিত।

দ্বিতীয়বার... তৃতীয়বারও আমি ব্যাপারটা বলছি...

সংঘ কর্তৃক ভিক্ষু (নাম)-কে ইচ্ছাকৃত বীর্যপাতের পাঁচ দিন গোপন রাখা একটি অপরাধের জন্য পাঁচ দিনের পরিবাস অনুমোদন করা হয়েছে। সংঘ এতে সম্মত, তাই সংঘ নিরব। আমিও তাই ধরে নিচ্ছি।

অন্যান্য ভিক্ষুদেরকে নিজের পরিবাসের কথা জানানো :
অহং ভন্তে একং আপত্তিং আপজ্জিং সঞ্চেতনিকং সুক্কৰিসট্ঠিং পঞ্চাহ-পটিচ্ছন্নং। সোহং সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসং যাচিং। তস্স মে সঙ্ঘো একিস্সা আপত্তিয়া সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসং অদাসি। সোহং পরিৰসামি। ৰেদযামহং ভন্তে, ৰেদযতীতি মং সঙ্ঘো ধারেতু।

ভন্তেগণ, আমি ইচ্ছাকৃত বীর্যপাতের পাঁচ দিন গোপন রাখা একটি অপরাধে পড়ে গেছি। আমি ইচ্ছাকৃত বীর্যপাতের পাঁচ দিন গোপন রাখা একটি অপরাধের জন্য সংঘের কাছে পাঁচ দিনের পরিবাস প্রার্থনা করেছি। সংঘ আমাকে ইচ্ছাকৃত বীর্যপাতের পাঁচ দিন গোপন রাখা একটি অপরাধের জন্য পাঁচ দিনের পরিবাস অনুমোদন করেছেন। আমি পরিবাসপর্বের মধ্য দিয়ে যাচ্ছি। ভন্তেগণ, আমি আপনাদেরকে (এটি) জ্ঞাত করছি। সংঘ আমাকে জ্ঞাতকারী হিসেবে স্মরণ করুন।

(তিনজন ভিক্ষুকে জ্ঞাত করার সময় সঙ্ঘো ধারেতু-এর বদলে বলুন আযস্মন্তো ধারেন্তু; দুজন ভিক্ষু হলে বলুন আযস্মন্তা ধারেন্তু; একজনমাত্র ভিক্ষু হলে বলুন আযস্মা ধারেতু।)

মানত্ত প্রার্থনা : (চুৰ.১০৪-১০৫)
অহং ভন্তে একং আপত্তিং আপজ্জিং সঞ্চেতনিকং সুক্কৰিসট্ঠিং পঞ্চাহ-পটিচ্ছন্নং। সোহং সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসং যাচিং। তস্স মে সঙ্ঘো আপত্তিয়া সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসং অদাসি। সোহং ভন্তে পরিৰুত্থ-পরিৰাসো সঙ্ঘং একিস্স আপত্তিয়া সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায ছারত্তং মানত্তং যাচামি।

অহং ভন্তে একং আপত্তিং আপজ্জিং সঞ্চেতনিকং সুক্কৰিসট্ঠিং পঞ্চাহ-পটিচ্ছন্নং... সোহং ভন্তে পরিৰুত্থ-পরিৰাসো দুতিযম্পি সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায ছারত্তং মানত্তং যাচামি।

অহং ভন্তে একং আপত্তিং আপজ্জিং সঞ্চেতনিকং সুক্কৰিসট্ঠিং পঞ্চাহ-পটিচ্ছন্নং... সোহং ভন্তে পরিৰুত্থ-পরিৰাসো ততিযম্পি সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায ছারত্তং মানত্তং যাচামি।

ভন্তেগণ, আমি ইচ্ছাকৃত বীর্যপাতের পাঁচ দিন গোপন রাখা একটি অপরাধে পড়ে গেছি। আমি ইচ্ছাকৃত বীর্যপাতের পাঁচ দিন গোপন রাখা একটি অপরাধের জন্য সংঘের কাছে পাঁচ দিনের পরিবাস প্রার্থনা করেছি। সংঘ আমাকে ইচ্ছাকৃত বীর্যপাতের পাঁচ দিন গোপন রাখা একটি অপরাধের জন্য পাঁচ দিনের পরিবাস অনুমোদন করেছেন। পরিবাস শেষ করে আমি ইচ্ছাকৃত বীর্যপাতের পাঁচ দিন গোপন রাখা একটি অপরাধের জন্য সংঘের কাছে ছয় দিনের মানত্ত প্রার্থনা করছি।

ভন্তেগণ,... দ্বিতীয়বার... তৃতীয়বারও, আমি ইচ্ছাকৃত বীর্যপাতের পাঁচ দিন গোপন রাখা একটি অপরাধের জন্য সংঘের কাছে ছয় দিনের মানত্ত প্রার্থনা করছি।

মানত্ত অনুমোদনের কর্মবাক্য : (চুৰ.১০৪-১০৫)
সুণাতু মে ভন্তে সঙ্ঘো। অযং ইত্থন্নামো ভিক্খু একং আপত্তিং আপজ্জিং সঞ্চেতনিকং সুক্কৰিসট্ঠিং পঞ্চাহ-পটিচ্ছন্নং। সো সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসং যাচি। তস্স সঙ্ঘো একিস্সা আপত্তিয়া সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসং অদাসি। সো পরিৰুত্থ-পরিৰাসো সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায ছারত্তং মানত্তং যাচতি। যদি সঙ্ঘস্স পত্তকল্লং, সঙ্ঘো ইত্থন্নামস্স ভিক্খুনো একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায ছারত্তং মানত্তং দদেয্য। এসা ঞত্তি।

সুণাতু মে ভন্তে সঙ্ঘো। অযং ইত্থন্নামো ভিক্খু একং আপত্তিং আপজ্জিং সঞ্চেতনিকং সুক্কৰিসট্ঠিং পঞ্চাহ-পটিচ্ছন্নং। সো সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসং যাচি। তস্স সঙ্ঘো একিস্সা আপত্তিয়া সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসং অদাসি। সো পরিৰুত্থ-পরিৰাসো সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায ছারত্তং মানত্তং যাচতি। সঙ্ঘো ইত্থন্নামস্স ভিক্খুনো একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায ছারত্তং মানত্তং দেতি। যস্সাযস্মতো খমতি, ইত্থন্নামস্স ভিক্খুনো একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায ছারত্তং মানত্তস্স দানং, সো তুণ্হস্স। যস্স নক্খমতি, সো ভাসেয্য।

দুযিম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

ততিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

দিন্নং সঙ্ঘেন ইত্থন্নামস্স ভিক্খুনো একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায ছারত্তং মানত্তং। খমতি সঙ্ঘস্স, তস্মা তুণ্হী। এৰমেতং ধারযামি।

অন্যান্য ভিক্ষুদেরকে নিজের মানত্তের কথা জানানো :
অহং ভন্তে একং আপত্তিং আপজ্জিং সঞ্চেতনিকং সুক্কৰিসট্ঠিং পঞ্চাহ-পটিচ্ছন্নং। সোহং সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসং যাচিং। তস্স মে সঙ্ঘো একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসং অদাসি। সোহং ভন্তে পরিৰুত্থ-পরিৰাসো সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায ছারত্তং মানত্তং যাচিং। তস্স মে সঙ্ঘো একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায ছারত্তং মানত্তং অদাসি। সোহং মানত্তং চরামি। ৰেদযামহং ভন্তে, ৰেদযতীতি মং সঙ্ঘো ধারেতু।

(তিনজন ভিক্ষুকে জ্ঞাত করার সময় সঙ্ঘো ধারেতু-এর বদলে বলুন আযস্মন্তো ধারেন্তু; দুজন ভিক্ষু হলে বলুন আযস্মন্তা ধারেন্তু; একজন মাত্র ভিক্ষু হলে বলুন আযস্মা ধারেতু।)

আহ্বান প্রার্থনা : (চুৰ.১০৬-১০৭)
অহং ভন্তে একং আপত্তিং আপজ্জিং সঞ্চেতনিকং সুক্কৰিসট্ঠিং পঞ্চাহ-পটিচ্ছন্নং। সোহং সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসং যাচিং। তস্স মে সঙ্ঘো আপত্তিয়া সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসং অদাসি। সোহং ভন্তে পরিৰুত্থ-পরিৰাসো সঙ্ঘং একিস্স আপত্তিয়া সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায ছারত্তং মানত্তং যাচিং। তস্স মে সঙ্ঘো একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায ছারত্তং মানত্তং অদাসি। সোহং ভন্তে চিণ্ণমানত্তো সঙ্ঘং অব্ভানং যাচামি।

অহং ভন্তে একং আপত্তিং আপজ্জিং সঞ্চেতনিকং সুক্কৰিসট্ঠিং পঞ্চাহ-পটিচ্ছন্নং... সোহং ভন্তে চিণ্ণমানত্তো দুতিযম্পি সঙ্ঘং অব্ভানং যাচামি।

অহং ভন্তে একং আপত্তিং আপজ্জিং সঞ্চেতনিকং সুক্কৰিসট্ঠিং পঞ্চাহ-পটিচ্ছন্নং... সোহং ভন্তে চিণ্ণমানত্তো ততিযম্পি সঙ্ঘং অব্ভানং যাচামি।

আহ্বান অনুমোদনের কর্মবাক্য : (চুৰ.১০৬-১০৭)
সুণাতু মে ভন্তে সঙ্ঘো। অযং ইত্থন্নামো ভিক্খু একং আপত্তিং আপজ্জিং সঞ্চেতনিকং সুক্কৰিসট্ঠিং পঞ্চাহ-পটিচ্ছন্নং। সো সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসং যাচি। তস্স সঙ্ঘো একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসং অদাসি। সো পরিৰুত্থ-পরিৰাসো সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায ছারত্তং মানত্তং যাচি। তস্স সঙ্ঘো একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায ছারত্তং মানত্তং অদাসি। সো ভন্তে চিণ্ণমানত্তো সঙ্ঘং অব্ভানং যাচতি। যদি সঙ্ঘস্স পত্তকল্লং, সঙ্ঘো ইত্থন্নামং ভিক্খুং অব্ভেয্য। এসা ঞত্তি।

সুণাতু মে ভন্তে সঙ্ঘো। অযং ইত্থন্নামো ভিক্খু একং আপত্তিং আপজ্জিং সঞ্চেতনিকং সুক্কৰিসট্ঠিং পঞ্চাহ-পটিচ্ছন্নং। সো সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসং যাচি। তস্স সঙ্ঘো একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসং অদাসি। সো পরিৰুত্থ-পরিৰাসো সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায ছারত্তং মানত্তং যাচি। তস্স সঙ্ঘো একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায ছারত্তং মানত্তং অদাসি। সো ভন্তে চিণ্ণমানত্তো সঙ্ঘং অব্ভানং যাচতি। সঙ্ঘো ইত্থন্নামং ভিক্খুং অব্ভেতি। যস্সাযস্মতো খমতি, ইত্থন্নামস্স ভিক্খুনো অব্ভানং, সো তুণ্হস্স। যস্স নক্খমতি, সো ভাসেয্য।

দুতিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

ততিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

অব্ভিতো সঙ্ঘেন ইত্থন্নামো ভিক্খু। খমতি সঙ্ঘস্স, তস্মা তুণ্হী। এৰমেতং ধারযামি।

পরিবাস পালনকালে উপযোজন বা সমন্বয়
গোপন রাখার সময় কম বলা হলে সেক্ষেত্রে বর্ধিত মেয়াদে পরিবাস প্রার্থনা : (চুৰ.১৩৯)
অহং ভন্তে একং আপত্তিং আপজ্জিং সঞ্চেতনিকং সুক্কৰিসট্ঠিং দ্বেমাস-পটিচ্ছন্নং। তস্স মে এতদহোসি। অহং খো একং আপত্তিং আপজ্জিং সঞ্চেতনিকং সুক্কৰিসট্ঠিং দ্বেমাস-পটিচ্ছন্নং। যন্নূনাহং সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা দ্বেমাস-পটিচ্ছন্নায একমাস-পরিৰাসং যাচেয্যন্তি। সোহং সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা দ্বেমাস-পটিচ্ছন্নায একমাস-পরিৰাসং যাচিং। তস্স মে সঙ্ঘো একিস্সা আপত্তিযা সঞ্চেতনিকায সুক্কৰিসট্ঠিযা দ্বেমাস-পটিচ্ছন্নায একমাস-পরিৰাসং অদাসি। তস্স মে পরিৰসন্তস্স লজ্জিধম্মো ওক্কামি, অহং খো একং আপত্তিং আপজ্জিং সঞ্চেতনিকং সুক্কৰিসট্ঠিং দ্বেমাস-পটিচ্ছন্নং। তস্স মে এতদহোসি।

অহং খো একং আপত্তিং আপজ্জিং সঞ্চেতনিকং সুক্কৰিসট্ঠিং দ্বেমাস-পটিচ্ছন্নং। যন্নূনাহং সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা দ্বেমাস-পটিচ্ছন্নায একমাস-পরিৰাসং যাচেয্যন্তি। সোহং সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা দ্বেমাস-পটিচ্ছন্নায একমাস-পরিৰাসং যাচিং। তস্স মে সঙ্ঘো একিস্সা আপত্তিযা সঞ্চেতনিকায সুক্কৰিসট্ঠিযা দ্বেমাস-পটিচ্ছন্নায একমাস-পরিৰাসং অদাসি। তস্স মে পরিৰসন্তস্স লজ্জিধম্মো ওক্কামি। যন্নূনাহং সঙ্ঘং একিস্সা আপত্তিযা দ্বেমাস-পটিচ্ছন্নায ইতরম্পি মাস-পরিৰাসং যাচেয্যন্তি। সোহং ভন্তে সঙ্ঘং একিস্সা আপত্তিযা দ্বেমাস-পটিচ্ছন্নায ইতরম্পি মাস-পরিৰাসং যাচামি। সোহং ভন্তে সঙ্ঘং একিস্সা আপত্তিযা দ্বেমাস-পটিচ্ছন্নায ইতরম্পি মাস-পরিৰাসং যাচামি।

অহং ভন্তে একং আপত্তিং আপজ্জিং সঞ্চেতনিকং সুক্কৰিসট্ঠিং দ্বেমাস-পটিচ্ছন্নং... সোহং দুতিযম্পি ভন্তে সঙ্ঘং একিস্সা আপত্তিযা দ্বেমাস-পটিচ্ছন্নায ইতরম্পি মাস-পরিৰাসং যাচামি।

অহং ভন্তে একং আপত্তিং আপজ্জিং সঞ্চেতনিকং সুক্কৰিসট্ঠিং দ্বেমাস-পটিচ্ছন্নং... সোহং ততিযম্পি ভন্তে সঙ্ঘং একিস্সা আপত্তিযা দ্বেমাস-পটিচ্ছন্নায ইতরম্পি মাস-পরিৰাসং যাচামি।

ভন্তেগণ, আমি ইচ্ছাকৃত বীর্যপাতের দুই মাস যাবত গোপন রাখা একটি অপরাধে পড়ে গেছি। আমার তখন এই চিন্তা জেগেছিল, '... ইচ্ছাকৃত বীর্যপাতের দুই মাস যাবত গোপন রাখা একটি অপরাধের জন্য সংঘের কাছে এক মাসের পরিবাস প্রার্থনা করলে কেমন হয়?' আমি ইচ্ছাকৃত বীর্যপাতের দুই মাস যাবত গোপন রাখা একটি অপরাধের জন্য সংঘের কাছে এক মাসের পরিবাস প্রার্থনা করেছিলাম। সংঘ আমাকে ইচ্ছাকৃত বীর্যপাতের দুই মাস যাবত গোপন রাখা একটি অপরাধের জন্য এক মাসের পরিবাস অনুমোদন করেছিলেন। পরিবাস পালনকালে আমি লজ্জাবোধে আক্রান্ত হলাম : ''আসলে তো আমি ইচ্ছাকৃত বীর্যপাতের দুই মাস যাবত গোপন রাখা একটি অপরাধে পড়ে গেছি।... সংঘ আমাকে ইচ্ছাকৃত বীর্যপাতের দুই মাস যাবত গোপন রাখা একটি অপরাধের জন্য এক মাসের পরিবাস অনুমোদন করেছিলেন। আমি লজ্জাবোধে আক্রান্ত হয়েছি। ইচ্ছাকৃত বীর্যপাতের দুই মাস যাবত গোপন রাখা একটি অপরাধের জন্য সংঘের কাছে বাড়তি এক মাসের পরিবাস প্রার্থনা করলে কেমন হয়?'' আমি ইচ্ছাকৃত বীর্যপাতের দুই মাস যাবত গোপন রাখা একটি অপরাধের জন্য সংঘের কাছে বাড়তি এক মাসের পরিবাস প্রার্থনা করছি।

ভন্তেগণ,... দ্বিতীয়বার... তৃতীয়বারও, আমি ইচ্ছাকৃত বীর্যপাতের দুই মাস যাবত গোপন রাখা একটি অপরাধের জন্য সংঘের কাছে বাড়তি এক মাসের পরিবাস প্রার্থনা করছি।

গ. অগ্ঘ-সমোধান-পরিৰাস (সম্মিলিত পরিবাস)
১. অনেকগুলো গোপন না রাখা অপরাধের জন্য :
এখানে মূল পদ্ধতিটি হচ্ছে অনেকগুলো (সম্বহুলা) অপরাধের জন্য, আর এটি হচ্ছে চারটি বা তারও বেশি অপরাধের জন্য। এটিকে দুই (দ্বে) বা তিন (তিস্সো) দিয়ে প্রয়োজন অনুসারে পরিবর্তন করা যায়। এখানে অপরাধের নামটি—অর্থাৎ ইচ্ছাকৃত বীর্যপাত কথাটি বড় আকারে এবং বোল্ড করে দেওয়া হয়েছে। অন্যান্য অপরাধগুলোর বহুবচনের রূপগুলো প্রার্থনার পরে দেওয়া হয়েছে। সেগুলো মূল উদাহরণের নামের জায়গায় বসানো যাবে। এই বহুবচনের রূপগুলোকে অনেকগুলো অপরাধের জন্য নির্ধারিত অন্যান্য ৰুট্ঠান-ৰিধির বাক্যগুলোতেও ব্যবহার করা যাবে।

মানত্ত প্রার্থনা
অহং ভন্তে সম্বহুলা সঙ্ঘাদিসেসা আপত্তিযো আপজ্জিং সঞ্চেতনিকাযো সুক্কৰিসট্ঠিযো অপটিচ্ছন্নাযো। সোহং ভন্তে সঙ্ঘং তাসং আপত্তীনং সঞ্চেতনিকানং সুক্কৰিসট্ঠীনং অপটিচ্ছন্নানং ছারত্তং মানত্তং যাচামি।

অহং ভন্তে সম্বহুলা সঙ্ঘাদিসেসা আপত্তিযো আপজ্জিং সঞ্চেতনিকাযো সুক্কৰিসট্ঠিযো অপটিচ্ছন্নাযো। সোহং দুতিযম্পি ভন্তে সঙ্ঘং তাসং আপত্তীনং সঞ্চেতনিকানং সুক্কৰিসট্ঠীনং অপটিচ্ছন্নানং ছারত্তং মানত্তং যাচামি।

অহং ভন্তে সম্বহুলা সঙ্ঘাদিসেসা আপত্তিযো আপজ্জিং সঞ্চেতনিকাযো সুক্কৰিসট্ঠিযো অপটিচ্ছন্নাযো। সোহং ততিযম্পি ভন্তে সঙ্ঘং তাসং আপত্তীনং সঞ্চেতনিকানং সুক্কৰিসট্ঠীনং অপটিচ্ছন্নানং ছারত্তং মানত্তং যাচামি।

ভন্তেগণ, আমি ইচ্ছাকৃত বীর্যপাতের গোপন না রাখা অনেকগুলো অপরাধে পড়ে গেছি। আমি ইচ্ছাকৃত বীর্যপাতের গোপন না রাখা অনেকগুলো অপরাধের জন্য সংঘের কাছে ছয় দিনের মানত্ত প্রার্থনা করছি।

ভন্তেগণ,... দ্বিতীয়বার... তৃতীয়বারও, আমি ইচ্ছাকৃত বীর্যপাতের গোপন না রাখা অনেকগুলো অপরাধের জন্য সংঘের কাছে ছয় দিনের মানত্ত প্রার্থনা করছি।

দৈহিক স্পর্শ হলে : কাযসংসগ্গাযো/কাযসংসগ্গানং

অশ্লীল কথাবার্তা : দুট্ঠুল্লৰাচাযো/দুট্ঠুল্ল-ৰাচানং

নিজের কামলালসা চরিতার্থ করে দেয়ার (সুপারিশমূলক) কথা : অত্তকাম-পারিচরিযাযো ৰাচাযো/অত্তকাম-পারিচরিযানং ৰাচানং

ঘটকালি করা : সঞ্চরিত্তাযো/সঞ্চরিত্তানং

মানত্ত অনুমোদনের কর্মবাক্য
সুণাতু মে ভন্তে সঙ্ঘো। অযং ইত্থন্নামো ভিক্খু সম্বহুলা সঙ্ঘাদিসেসা আপত্তিযো আপজ্জি সঞ্চেতনিকাযো সুক্কৰিসট্ঠিযো অপটিচ্ছন্নাযো। সো সঙ্ঘং তাসং আপত্তীনং সঞ্চেতনিকানং সুক্কৰিসট্ঠীনং অপটিচ্ছন্নানং ছারত্তং মানত্তং যাচতি। যদি সঙ্ঘস্স পত্তকল্লং, সঙ্ঘো ইত্থন্নামস্স ভিক্খুনো তাসং আপত্তীনং সঞ্চেতনিকানং সুক্কৰিসট্ঠীনং অপটিচ্ছন্নানং ছারত্তং মানত্তং দদেয্য। এসা ঞত্তি।

সুণাতু মে ভন্তে সঙ্ঘো। সঙ্ঘো। অযং ইত্থন্নামো ভিক্খু সম্বহুলা সঙ্ঘাদিসেসা আপত্তিযো আপজ্জি সঞ্চেতনিকাযো সুক্কৰিসট্ঠিযো অপটিচ্ছন্নাযো। সো সঙ্ঘং তাসং আপত্তীনং সঞ্চেতনিকানং সুক্কৰিসট্ঠীনং অপটিচ্ছন্নানং ছারত্তং মানত্তং যাচতি। সঙ্ঘো ইত্থন্নামস্স ভিক্খুনো তাসং আপত্তীনং সঞ্চেতনিকানং সুক্কৰিসট্ঠীনং অপটিচ্ছন্নানং ছারত্তং মানত্তং দেতি। যস্সাযস্মতো খমতি, ইত্থন্নামস্স ভিক্খুনো তাসং আপত্তীনং সঞ্চেতনিকানং সুক্কৰিসট্ঠীনং অপটিচ্ছন্নানং ছারত্তং মানত্তস্স দানং, সো তুণ্হস্স। যস্স নক্খমতি, সো ভাসেয্য।

দুতিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

ততিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

দিন্নং সঙ্ঘেন ইত্থন্নামস্স ভিক্খুনো তাসং আপত্তীনং সঞ্চেতনিকানং সুক্কৰিসট্ঠীনং অপটিচ্ছন্ননং ছারত্তং মানত্তং। খমতি সঙ্ঘস্স, তস্মা তুণ্হী। এৰমেতং ধারযামি।

অন্যান্য ভিক্ষুদেরকে নিজের মানত্তের কথা জানানো :
অহং ভন্তে সম্বহুলা সঙ্ঘাদিসেসা আপত্তিযো আপজ্জিং সঞ্চেতনিকাযো সুক্কৰিসট্ঠিযো অপটিচ্ছন্নাযো। সোহং সঙ্ঘং তাসং আপত্তীনং সঞ্চেতনিকানং সুক্কৰিসট্ঠীনং অপটিচ্ছন্নানং ছারত্তং মানত্তং যাচিং। তস্স মে সঙ্ঘো তাসং আপত্তীনং সঞ্চেতনিকানং সুক্কৰিসট্ঠীনং অপটিচ্ছন্নানং ছারত্তং মানত্তং অদাসি। সোহং মানত্তং চরামি। ৰেদযামহং ভন্তে, ৰেদযতীতি মং সঙ্ঘো ধারেতু।

(তিনজন ভিক্ষুকে জ্ঞাত করার সময় সঙ্ঘো ধারেতু-এর বদলে বলুন আযস্মন্তো ধারেন্তু; দুজন ভিক্ষু হলে বলুন আযস্মন্তা ধারেন্তু; একজন মাত্র ভিক্ষু হলে বলুন আযস্মা ধারেতু।)

আহ্বান প্রার্থনা
অহং ভন্তে সম্বহুলা সঙ্ঘাদিসেসা আপত্তিযো আপজ্জিং সঞ্চেতনিকাযো সুক্কৰিসট্ঠিযো অপটিচ্ছন্নাযো। সোহং সঙ্ঘং তাসং আপত্তীনং সঞ্চেতনিকানং সুক্কৰিসট্ঠীনং অপটিচ্ছন্নানং ছারত্তং মানত্তং যাচিং। তস্স মে সঙ্ঘো তাসং আপত্তীনং সঞ্চেতনিকানং সুক্কৰিসট্ঠীনং অপটিচ্ছন্নানং ছারত্তং মানত্তং অদাসি। সোহং ভন্তে চিণ্ণমানত্তো সঙ্ঘং অব্ভানং যাচামি।

অহং ভন্তে সম্বহুলা সঙ্ঘাদিসেসা আপত্তিযো আপজ্জিং সঞ্চেতনিকাযো সুক্কৰিসট্ঠিযো অপটিচ্ছন্নাযো। সোহং সঙ্ঘং তাসং আপত্তীনং সঞ্চেতনিকানং সুক্কৰিসট্ঠীনং অপটিচ্ছন্নানং ছারত্তং মানত্তং যাচিং। তস্স মে সঙ্ঘো তাসং আপত্তীনং সঞ্চেতনিকানং সুক্কৰিসট্ঠীনং অপটিচ্ছন্নানং ছারত্তং মানত্তং অদাসি। সোহং ভন্তে চিণ্ণমানত্তো দুতিযম্পি সঙ্ঘং অব্ভানং যাচামি।

অহং ভন্তে সম্বহুলা সঙ্ঘাদিসেসা আপত্তিযো আপজ্জিং সঞ্চেতনিকাযো সুক্কৰিসট্ঠিযো অপটিচ্ছন্নাযো। সোহং সঙ্ঘং তাসং আপত্তীনং সঞ্চেতনিকানং সুক্কৰিসট্ঠীনং অপটিচ্ছন্নানং ছারত্তং মানত্তং যাচিং। তস্স মে সঙ্ঘো তাসং আপত্তীনং সঞ্চেতনিকানং সুক্কৰিসট্ঠীনং অপটিচ্ছন্নানং ছারত্তং মানত্তং অদাসি। সোহং ভন্তে চিণ্ণমানত্তো ততিযম্পি সঙ্ঘং অব্ভানং যাচামি।

আহ্বান অনুমোদনের কর্মবাক্য :
সুণাতু মে ভন্তে সঙ্ঘো। অযং ইত্থন্নামো ভিক্খু সম্বহুলা সঙ্ঘাদিসেসা আপত্তিযো আপজ্জি সঞ্চেতনিকাযো সুক্কৰিসট্ঠিযো অপটিচ্ছন্নাযো। সো সঙ্ঘং তাসং আপত্তীনং সঞ্চেতনিকানং সুক্কৰিসট্ঠীনং অপটিচ্ছন্নানং ছারত্তং মানত্তং যাচি। তস্স সঙ্ঘো তাসং আপত্তীনং সঞ্চেতনিকানং সুক্কৰিসট্ঠীনং অপটিচ্ছন্নানং ছারত্তং মানত্তং অদাসি। সো চিণ্ণমানত্তো সঙ্ঘং অব্ভানং যাচতি। যদি সঙ্ঘস্স পত্তকল্লং, সঙ্ঘো ইত্থন্নামং ভিক্খুং অব্ভেয্য। এসা ঞত্তি।

সুণাতু মে ভন্তে সঙ্ঘো। অযং ইত্থন্নামো ভিক্খু সম্বহুলা সঙ্ঘাদিসেসা আপত্তিযো আপজ্জি সঞ্চেতনিকাযো সুক্কৰিসট্ঠিযো অপটিচ্ছন্নাযো। সো সঙ্ঘং তাসং আপত্তীনং সঞ্চেতনিকানং সুক্কৰিসট্ঠীনং অপটিচ্ছন্নানং ছারত্তং মানত্তং যাচি। তস্স সঙ্ঘো তাসং আপত্তীনং সঞ্চেতনিকানং সুক্কৰিসট্ঠীনং অপটিচ্ছন্নানং ছারত্তং মানত্তং অদাসি। সো চিণ্ণমানত্তো সঙ্ঘং অব্ভানং যাচতি। সঙ্ঘো ইত্থন্নামো ভিক্খুং অব্ভেতি। যস্সাযস্মতো খমতি, ইত্থন্নামস্স ভিক্খুনো অব্ভানং, সো তুণ্হস্স। যস্স নক্খমতি, সো ভাসেয্য।

দুতিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

ততিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

অব্ভিতো সঙ্ঘেন ইত্থন্নামো ভিক্খু। খমতি সঙ্ঘস্স, তস্মা তুণ্হী। এৰমেতং ধারযামি।

২. কিছু গোপন রাখা হয়েছে এবং কিছু গোপন রাখা হয় নি এমন সম্মিলিত অপরাধগুলোর জন্য
গোপন রাখা অপরাধের জন্য উপরে একটি গোপন রাখা অপরাধের ক্ষেত্রে বর্ণিত নিয়মে পরিবাস প্রার্থনা করুন এবং অন্যান্য ভিক্ষুদেরকে নিজের পরিবাসের কথা জানান।

দুটো অপরাধের জন্য (একটি গোপন রাখা হয় নি এবং একটি পাঁচ দিন গোপন রাখা হয়েছে)
মানত্ত প্রার্থনা
অহং ভন্তে একং আপত্তিং আপজ্জিং সঞ্চেতনিকং সুক্কৰিসট্ঠিং পঞ্চাহ-পটিচ্ছন্নং। সোহং সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসং যাচিং। তস্স মে সঙ্ঘো একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসং অদাসি। সোহং পরিৰুত্থ-পরিৰাসো।

অহং ভন্তে একং আপত্তিং আপজ্জিং সঞ্চেতনিকং সুক্কৰিসট্ঠিং অপটিচ্ছন্নং। সোহং ভন্তে সঙ্ঘং তাসং আপত্তীনং সঞ্চেতনিকানং সুক্কৰিসট্ঠীনং পটিচ্ছন্নায চ অপটিচ্ছন্নায চ ছারত্তং মানত্তং যাচামি।

অহং ভন্তে একং আপত্তিং আপজ্জিং সঞ্চেতনিকং সুক্কৰিসট্ঠিং পঞ্চাহ-পটিচ্ছন্নং... সোহং দুতিযম্পি ভন্তে সঙ্ঘং তাসং আপত্তীনং সঞ্চেতনিকানং সুক্কৰিসট্ঠীনং পটিচ্ছন্নায চ অপটিচ্ছন্নায চ ছারত্তং মানত্তং যাচামি।

অহং ভন্তে একং আপত্তিং আপজ্জিং সঞ্চেতনিকং সুক্কৰিসট্ঠিং পঞ্চাহ-পটিচ্ছন্নং... সোহং ততিযম্পি ভন্তে সঙ্ঘং তাসং আপত্তীনং সঞ্চেতনিকানং সুক্কৰিসট্ঠীনং পটিচ্ছন্নায চ অপটিচ্ছন্নায চ ছারত্তং মানত্তং যাচামি।

ভন্তেগণ, আমি ইচ্ছাকৃত বীর্যপাতের পাঁচ দিন গোপন রাখা একটি অপরাধে পড়ে গেছি। আমি ইচ্ছাকৃত বীর্যপাতের পাঁচ দিন গোপন রাখা একটি অপরাধের জন্য সংঘের কাছে পাঁচ দিনের পরিবাস প্রার্থনা করেছি। সংঘ আমাকে ইচ্ছাকৃত বীর্যপাতের পাঁচ দিন গোপন রাখা একটি অপরাধের জন্য পাঁচ দিনের পরিবাস অনুমোদন করেছেন। আমি পরিবাস সম্পন্ন করেছি।

ভন্তেগণ, আমি ইচ্ছাকৃত বীর্যপাতের গোপন না রাখা একটি অপরাধে পড়ে গেছি। আমি ইচ্ছাকৃত বীর্যপাতের গোপন রাখা এবং গোপন না রাখা সেই অপরাধগুলোর জন্য সংঘের কাছে ছয় দিনের মানত্ত প্রার্থনা করছি।

ভন্তেগণ,... দ্বিতীয়বার... তৃতীয়বারও, আমি ইচ্ছাকৃত বীর্যপাতের গোপন রাখা এবং গোপন না রাখা সেই অপরাধগুলোর জন্য সংঘের কাছে ছয় দিনের মানত্ত প্রার্থনা করছি।

মানত্ত অনুমোদনের কর্মবাক্য
সুণাতু মে ভন্তে সঙ্ঘো। অযং ইত্থন্নামো ভিক্খু একং আপত্তিং আপজ্জিং সঞ্চেতনিকং সুক্কৰিসট্ঠিং পঞ্চাহ-পটিচ্ছন্নং। সো সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসং যাচি। তস্স সঙ্ঘো একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসং অদাসি। সো পরিৰুত্থ-পরিৰাসো।

অযং ইত্থন্নামো ভিক্খু একং আপত্তিং আপজ্জি সঞ্চেতনিকং সুক্কৰিসট্ঠিং অপটিচ্ছন্নং। সো সঙ্ঘং তাসং আপত্তীনং সঞ্চেতনিকানং সুক্কৰিসট্ঠীনং পটিচ্ছন্নায চ অপটিচ্ছন্নায চ ছারত্তং মানত্তং যাচতি। যদি সঙ্ঘস্স পত্তকল্লং, সঙ্ঘো ইত্থন্নামস্স ভিক্খুনো তাসং আপত্তীনং সঞ্চেতনিকানং সুক্কৰিসট্ঠীনং পটিচ্ছন্নায চ অপটিচ্ছন্নায চ ছারত্তং মানত্তং দদেয্য। এসা ঞত্তি।

সুণাতু মে ভন্তে সঙ্ঘো। অযং ইত্থন্নামো ভিক্খু একং আপত্তিং আপজ্জিং সঞ্চেতনিকং সুক্কৰিসট্ঠিং পঞ্চাহ-পটিচ্ছন্নং। সো সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসং যাচি। তস্স সঙ্ঘো একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসং অদাসি। সো পরিৰুত্থ-পরিৰাসো।

অযং ইত্থন্নামো ভিক্খু একং আপত্তিং আপজ্জি সঞ্চেতনিকং সুক্কৰিসট্ঠিং অপটিচ্ছন্নং। সো সঙ্ঘং তাসং আপত্তীনং সঞ্চেতনিকানং সুক্কৰিসট্ঠীনং পটিচ্ছন্নায চ অপটিচ্ছন্নায চ ছারত্তং মানত্তং যাচতি। সঙ্ঘো ইত্থন্নামস্স ভিক্খুনো তাসং আপত্তীনং সঞ্চেতনিকানং সুক্কৰিসট্ঠীনং পটিচ্ছন্নায চ অপটিচ্ছন্নায চ ছারত্তং মানত্তং দেতি। যস্সাযস্মতো খমতি, ইত্থন্নামস্স ভিক্খুনো তাসং আপত্তীনং সঞ্চেতনিকানং সুক্কৰিসট্ঠীনং পটিচ্ছন্নায চ অপটিচ্ছন্নায চ ছারত্তং মানত্তস্স দানং, সো তুণ্হস্স। যস্স নক্খমতি, সো ভাসেয্য।

দুতিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

ততিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

দিন্নং সঙ্ঘেন ইত্থন্নামস্স ভিক্খুনো তাসং আপত্তীনং সঞ্চেতনিকানং সুক্কৰিসট্ঠীনং পটিচ্ছন্নায চ অপটিচ্ছন্নায চ ছারত্তং মানত্তং। খমতি সঙ্ঘস্স, তস্মা তুণ্হী। এৰমেতং ধারযামি।

অন্যান্য ভিক্ষুদেরকে নিজের মানত্তের কথা জানানো :
অহং ভন্তে একং আপত্তিং আপজ্জিং সঞ্চেতনিকং সুক্কৰিসট্ঠিং পঞ্চাহ-পটিচ্ছন্নং। সোহং সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসং যাচিং। তস্স মে সঙ্ঘো একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসং অদাসি। সোহং ভন্তে পরিৰুত্থ-পরিৰাসো।

অহং ভন্তে একং আপত্তিং আপজ্জিং সঞ্চেতনিকং সুক্কৰিসট্ঠিং অপটিচ্ছন্নং। সোহং সঙ্ঘং তাসং আপত্তীনং সঞ্চেতনিকানং সুক্কৰিসট্ঠীনং পটিচ্ছন্নায চ অপটিচ্ছন্নায চ ছারত্তং মানত্তং যাচিং। তস্স মে সঙ্ঘো তাসং আপত্তীনং সঞ্চেতনিকানং সুক্কৰিসট্ঠীনং পটিচ্ছন্নায চ অপটিচ্ছন্নায চ ছারত্তং মানত্তং অদাসি। সোহং মানত্তং চরামি। ৰেদযামহং ভন্তে, ৰেদযতীতি মং সঙ্ঘো ধারেতু।

আহ্বান প্রার্থনা
অহং ভন্তে একং আপত্তিং আপজ্জিং সঞ্চেতনিকং সুক্কৰিসট্ঠিং পঞ্চাহ-পটিচ্ছন্নং। সোহং সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসং যাচিং। তস্স মে সঙ্ঘো একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসং অদাসি। সোহং ভন্তে পরিৰুত্থ-পরিৰাসো।

অহং ভন্তে আপত্তিং আপজ্জিং সঞ্চেতনিকং সুক্কৰিসট্ঠিং অপটিচ্ছন্নং। সোহং সঙ্ঘং তাসং আপত্তীনং সঞ্চেতনিকানং সুক্কৰিসট্ঠীনং পটিচ্ছন্নায চ অপটিচ্ছন্নায চ ছারত্তং মানত্তং যাচিং। তস্স মে সঙ্ঘো তাসং আপত্তীনং সঞ্চেতনিকানং সুক্কৰিসট্ঠীনং পটিচ্ছন্নায চ অপটিচ্ছন্নায চ ছারত্তং মানত্তং অদাসি। সোহং ভন্তে চিণ্ণমানত্তো সঙ্ঘং অব্ভানং যাচামি।

অহং ভন্তে একং আপত্তিং আপজ্জিং সঞ্চেতনিকং সুক্কৰিসট্ঠিং পঞ্চাহ-পটিচ্ছন্নং... সোহং ভন্তে চিণ্ণমানত্তো দুতিযম্পি সঙ্ঘং অব্ভানং যাচামি।

অহং ভন্তে একং আপত্তিং আপজ্জিং সঞ্চেতনিকং সুক্কৰিসট্ঠিং পঞ্চাহ-পটিচ্ছন্নং... সোহং ভন্তে চিণ্ণমানত্তো ততিযম্পি সঙ্ঘং অব্ভানং যাচামি।

আহ্বান অনুমোদনের কর্মবাক্য
সুণাতু মে ভন্তে সঙ্ঘো। অযং ইত্থন্নামো ভিক্খু একং আপত্তিং আপজ্জি সঞ্চেতনিকং সুক্কৰিসট্ঠিং পঞ্চাহ-পটিচ্ছন্নং। সো সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসং যাচি। তস্স সঙ্ঘো একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসং অদাসি। সো পরিৰুত্থ-পরিৰাসো।

অযং ইত্থন্নামো ভিক্খু একং আপত্তিং আপজ্জি সঞ্চেতনিকং সুক্কৰিসট্ঠিং অপটিচ্ছন্নং। সো সঙ্ঘং তাসং আপত্তীনং সঞ্চেতনিকানং সুক্কৰিসট্ঠীনং পটিচ্ছন্নায চ অপটিচ্ছন্নায চ ছারত্তং মানত্তং যাচি। তস্স সঙ্ঘো তাসং আপত্তীনং সঞ্চেতনিকানং সুক্কৰিসট্ঠীনং পটিচ্ছন্নায চ অপটিচ্ছন্নায চ ছারত্তং মানত্তং অদাসি। সো চিণ্ণমানত্তো সঙ্ঘং অব্ভানং যাচতি। যদি সঙ্ঘস্স পত্তকল্লং, সঙ্ঘো ইত্থন্নামং ভিক্খুং অব্ভেয্য। এসা ঞত্তি।

সুণাতু মে ভন্তে সঙ্ঘো। অযং ইত্থন্নামো ভিক্খু একং আপত্তিং আপজ্জি সঞ্চেতনিকং সুক্কৰিসট্ঠিং পঞ্চাহ-পটিচ্ছন্নং। সো সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসং যাচি। তস্স সঙ্ঘো একিস্সা আপত্তিযা সঞ্চেতনিকায সুক্কৰিসট্ঠিযা পঞ্চাহ-পটিচ্ছন্নায পঞ্চাহ-পরিৰাসং অদাসি। সো পরিৰুত্থ-পরিৰাসো।

অযং ইত্থন্নামো ভিক্খু একং আপত্তিং আপজ্জি সঞ্চেতনিকং সুক্কৰিসট্ঠিং অপটিচ্ছন্নং। সো সঙ্ঘং তাসং আপত্তীনং সঞ্চেতনিকানং সুক্কৰিসট্ঠীনং পটিচ্ছন্নায চ অপটিচ্ছন্নায চ ছারত্তং মানত্তং যাচি। তস্স সঙ্ঘো তাসং আপত্তীনং সঞ্চেতনিকানং সুক্কৰিসট্ঠীনং পটিচ্ছন্নায চ অপটিচ্ছন্নায চ ছারত্তং মানত্তং অদাসি। সো চিণ্ণমানত্তো সঙ্ঘং অব্ভানং যাচতি। সঙ্ঘো ইত্থন্নামো ভিক্খুং অব্ভেতি। যস্সাযস্মতো খমতি, ইত্থন্নামস্স ভিক্খুনো অব্ভানং, সো তুণ্হস্স। যস্স নক্খমতি, সো ভাসেয্য।

দুতিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

ততিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

অব্ভিতো সঙ্ঘেন ইত্থন্নামো ভিক্খু। খমতি সঙ্ঘস্স, তস্মা তুণ্হী। এৰমেতং ধারযামি।

৩. বিভিন্ন মেয়াদে গোপন রাখা সম্মিলিত অপরাধগুলো
চারটি অপরাধের জন্য, যার মধ্যে একটি অপরাধ এক দিন গোপন রাখা হয়েছে, একটি অপরাধ তিন দিন গোপন রাখা হয়েছে, একটি অপরাধ পাঁচ দিন গোপন রাখা হয়েছে, এবং একটি অপরাধ সাতদিন গোপন রাখা হয়েছে।

পরিবাস প্রার্থনা
অহং ভন্তে সম্বহুলা সঙ্ঘাদিসেসা আপত্তিযো আপজ্জিং, একা আপত্তি একাহ-পটিচ্ছন্না, একা আপত্তি তীহ-পটিচ্ছন্না, একা আপত্তি পঞ্চাহ-পটিচ্ছন্না, একা আপত্তি সত্তাহ-পটিচ্ছন্না। সোহং ভন্তে সঙ্ঘং তাসং আপত্তীনং, যা আপত্তি সত্তাহ-পটিচ্ছন্না, তস্সা অগ্ঘেন সমোধান-পরিৰাসং যাচামি।

অহং ভন্তে সম্বহুলা সঙ্ঘাদিসেসা আপত্তিযো আপজ্জিং... সোহং দুতিযম্পি ভন্তে সঙ্ঘং তাসং আপত্তীনং, যা আপত্তি সত্তাহ-পটিচ্ছন্না, তস্সা অগ্ঘেন সমোধান-পরিৰাসং যাচামি।

অহং ভন্তে সম্বহুলা সঙ্ঘাদিসেসা আপত্তিযো আপজ্জিং... সোহং ততিযম্পি ভন্তে সঙ্ঘং তাসং আপত্তীনং, যা আপত্তি সত্তাহ-পটিচ্ছন্না, তস্সা অগ্ঘেন সমোধান-পরিৰাসং যাচামি।

ভন্তেগণ, আমি ইচ্ছাকৃত বীর্যপাতের অনেকগুলো অপরাধে পড়ে গেছি, যার মধ্যে একটি অপরাধ এক দিন গোপন রাখা হয়েছে, একটি অপরাধ তিন দিন, একটি অপরাধ পাঁচ দিন, এবং একটি অপরাধ সাতদিন গোপন রাখা হয়েছে। আমি এই অপরাধগুলোর জন্য সাতদিন গোপন রাখা অপরাধটির মেয়াদে সংঘের কাছে সম্মিলিত পরিবাস প্রার্থনা করছি।

ভন্তেগণ,... দ্বিতীয়বার... তৃতীয়বারও, আমি এই অপরাধগুলোর জন্য সাতদিন গোপন রাখা অপরাধটির মেয়াদে সংঘের কাছে সম্মিলিত পরিবাস প্রার্থনা করছি।

পরিবাস অনুমোদনের কর্মবাক্য
সুণাতু মে ভন্তে সঙ্ঘো। অযং ইত্থন্নামো ভিক্খু সম্বহুলা সঙ্ঘাদিসেসা আপত্তিযো আপজ্জি, একা আপত্তি একাহ-পটিচ্ছন্না, একা আপত্তি তীহ-পটিচ্ছন্না, একা আপত্তি পঞ্চাহ-পটিচ্ছন্না, একা আপত্তি সত্তাহ-পটিচ্ছন্না। সো সঙ্ঘং তাসং আপত্তীনং, যা আপত্তি সত্তাহ-পটিচ্ছন্না, তস্সা অগ্ঘেন সমোধান-পরিৰাসং যাচতি। যদি সঙ্ঘস্স পত্তকল্লং, সঙ্ঘো ইত্থন্নামস্স ভিক্খুনো তাসং আপত্তীনং, যা আপত্তি সত্তাহ-পটিচ্ছন্না, তস্সা অগ্ঘেন সমোধান-পরিৰাসং দদেয্য। এসা ঞত্তি।

সুণাতু মে ভন্তে সঙ্ঘো। অযং ইত্থন্নামো ভিক্খু সম্বহুলা সঙ্ঘাদিসেসা আপত্তিযো আপজ্জি, একা আপত্তি একাহ-পটিচ্ছন্না, একা আপত্তি তীহ-পটিচ্ছন্না, একা আপত্তি পঞ্চাহ-পটিচ্ছন্না, একা আপত্তি সত্তাহ-পটিচ্ছন্না। সো সঙ্ঘং তাসং আপত্তীনং, যা আপত্তি সত্তাহ-পটিচ্ছন্না, তস্সা অগ্ঘেন সমোধান-পরিৰাসং যাচতি। সঙ্ঘো ইত্থন্নামস্স ভিক্খুনো তাসং আপত্তীনং, যা আপত্তি সত্তাহ-পটিচ্ছন্না, তস্সা অগ্ঘেন সমোধান-পরিৰাসং দেতি। যস্সাযস্মতো খমতি, ইত্থন্নামস্স ভিক্খুনো তাসং আপত্তীনং, যা আপত্তি সত্তাহ-পটিচ্ছন্না, তস্সা অগ্ঘেন সমোধান-পরিৰাসস্স দানং, সো তুণ্হস্স। যস্স নক্খমতি, সো ভাসেয্য।

দুতিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

ততিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

দিন্নো সঙ্ঘেন ইত্থন্নামস্স ভিক্খুনো তাসং আপত্তীনং, যা আপত্তি সত্তাহ-পটিচ্ছন্না, তস্সা অগ্ঘেন সমোধান-পরিৰাসো। খমতি সঙ্ঘস্স, তস্মা তুণ্হী। এৰমেতং ধারযামি।

অন্যান্য ভিক্ষুদেরকে নিজের পরিবাসের কথা জানানো :
অহং ভন্তে সম্বহুলা সঙ্ঘাদিসেসা আপত্তিযো আপজ্জিং, একা আপত্তি একাহ-পটিচ্ছন্না, একা আপত্তি তীহ-পটিচ্ছন্না, একা আপত্তি পঞ্চাহ-পটিচ্ছন্না, একা আপত্তি সত্তাহ-পটিচ্ছন্না। সোহং সঙ্ঘং তাসং আপত্তীনং, যা আপত্তি সত্তাহ-পটিচ্ছন্না, তস্সা অগ্ঘেন সমোধান-পরিৰাসং যাচিং। তস্স মে সঙ্ঘো তাসং আপত্তীনং, যা আপত্তি সত্তাহ-পটিচ্ছন্না, তস্সা অগ্ঘেন সমোধান-পরিৰাসং অদাসি। সোহং পরিৰসামি। ৰেদযামহং ভন্তে, ৰেদযতীতি মং সঙ্ঘো ধারেতু।

মানত্ত প্রার্থনা
অহং ভন্তে সম্বহুলা সঙ্ঘাদিসেসা আপত্তিযো আপজ্জিং, একা আপত্তি একাহ-পটিচ্ছন্না, একা আপত্তি তীহ-পটিচ্ছন্না, একা আপত্তি পঞ্চাহ-পটিচ্ছন্না, একা আপত্তি সত্তাহ-পটিচ্ছন্না। সোহং ভন্তে সঙ্ঘং তাসং আপত্তীনং, যা আপত্তি সত্তাহ-পটিচ্ছন্না, তস্সা অগ্ঘেন সমোধান-পরিৰাসং যাচিং। তস্স মে সঙ্ঘো তাসং আপত্তীনং, যা আপত্তি সত্তাহ-পটিচ্ছন্না, তস্সা অগ্ঘেন সমোধান-পরিৰাসং অদাসি। সোহং ভন্তে পরিৰুত্থ-পরিৰাসো সঙ্ঘং তাসং আপত্তীনং পটিচ্ছন্নানং ছারত্তং মানত্তং যাচামি।

অহং ভন্তে সম্বহুলা সঙ্ঘাদিসেসা আপত্তিযো আপজ্জিং... সোহং ভন্তে পরিৰুত্থ-পরিৰাসো দুতিযম্পি সঙ্ঘং তাসং আপত্তীনং পটিচ্ছন্নানং ছারত্তং মানত্তং যাচামি।

অহং ভন্তে সম্বহুলা সঙ্ঘাদিসেসা আপত্তিযো আপজ্জিং... সোহং ভন্তে পরিৰুত্থ-পরিৰাসো ততিযম্পি সঙ্ঘং তাসং আপত্তীনং পটিচ্ছন্নানং ছারত্তং মানত্তং যাচামি।

মানত্ত অনুমোদনের কর্মবাক্য
সুণাতু মে ভন্তে সঙ্ঘো। অযং ইত্থন্নামো ভিক্খু সম্বহুলা সঙ্ঘাদিসেসা আপত্তিযো আপজ্জি, একা আপত্তি একাহ-পটিচ্ছন্না, একা আপত্তি তীহ-পটিচ্ছন্না, একা আপত্তি পঞ্চাহ-পটিচ্ছন্না, একা আপত্তি সত্তাহ-পটিচ্ছন্না। সো সঙ্ঘং তাসং আপত্তীনং, যা আপত্তি সত্তাহ-পটিচ্ছন্না, তস্সা অগ্ঘেন সমোধান-পরিৰাসং যাচি। সঙ্ঘো ইত্থন্নামস্স ভিক্খুনো তাসং আপত্তীনং, যা আপত্তি সত্তাহ-পটিচ্ছন্না, তস্সা অগ্ঘেন সমোধান-পরিৰাসং অদাসি। সো পরিৰুত্থ-পরিৰাসো সঙ্ঘং তাসং আপত্তীনং পটিচ্ছন্নানং ছারত্তং মানত্তং যাচতি। যদি সঙ্ঘস্স পত্তকল্লং, সঙ্ঘো ইত্থন্নামস্স ভিক্খুনো তাসং আপত্তীনং পটিচ্ছন্নানং ছারত্তং মানত্তং দদেয্য। এসা ঞত্তি।

সুণাতু মে ভন্তে সঙ্ঘো। অযং ইত্থন্নামো ভিক্খু সম্বহুলা সঙ্ঘাদিসেসা আপত্তিযো আপজ্জি, একা আপত্তি একাহ-পটিচ্ছন্না, একা আপত্তি তীহ-পটিচ্ছন্না, একা আপত্তি পঞ্চাহ-পটিচ্ছন্না, একা আপত্তি সত্তাহ-পটিচ্ছন্না। সো সঙ্ঘং তাসং আপত্তীনং, যা আপত্তি সত্তাহ-পটিচ্ছন্না, তস্সা অগ্ঘেন সমোধান-পরিৰাসং যাচি। সঙ্ঘো ইত্থন্নামস্স ভিক্খুনো তাসং আপত্তীনং, যা আপত্তি সত্তাহ-পটিচ্ছন্না, তস্সা অগ্ঘেন সমোধান-পরিৰাসং অদাসি। সো পরিৰুত্থ-পরিৰাসো সঙ্ঘং তাসং আপত্তীনং পটিচ্ছন্নানং ছারত্তং মানত্তং যাচতি। সঙ্ঘো ইত্থন্নামস্স ভিক্খুনো তাসং আপত্তীনং পটিচ্ছন্নানং ছারত্তং মানত্তং দেতি। যস্সাযস্মতো খমতি, ইত্থন্নামস্স ভিক্খুনো তাসং আপত্তীনং পটিচ্ছন্নানং ছারত্তং মানত্তস্স দানং সো তুণ্হস্স। যস্স নক্খমতি, সো ভাসেয্য।

দুতিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

ততিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

দিন্নং সঙ্ঘেন ইত্থন্নামস্স ভিক্খুনো তাসং আপত্তীনং পটিচ্ছন্নানং ছারত্তং মানত্তং। খমতি সঙ্ঘস্স, তস্মা তুণ্হী। এৰমেতং ধারযামি।

অন্যান্য ভিক্ষুদেরকে নিজের মানত্তের কথা জানানো :
অহং ভন্তে সম্বহুলা সঙ্ঘাদিসেসা আপত্তিযো আপজ্জিং, একা আপত্তি একাহ-পটিচ্ছন্না, একা আপত্তি তীহ-পটিচ্ছন্না, একা আপত্তি পঞ্চাহ-পটিচ্ছন্না, একা আপত্তি সত্তাহ-পটিচ্ছন্না। সোহং সঙ্ঘং তাসং আপত্তীনং, যা আপত্তি সত্তাহ-পটিচ্ছন্না, তস্সা অগ্ঘেন সমোধান-পরিৰাসং যাচিং। তস্স মে সঙ্ঘো তাসং আপত্তীনং, যা আপত্তি সত্তাহ-পটিচ্ছন্না, তস্সা অগ্ঘেন সমোধান-পরিৰাসং অদাসি। সোহং ভন্তে পরিৰুত্থ-পরিৰাসো সঙ্ঘং তাসং আপত্তীনং পটিচ্ছন্নানং ছারত্তং মানত্তং যাচিং। তস্স মে সঙ্ঘো তাসং আপত্তীনং পটিচ্ছন্নানং ছারত্তং মানত্তং অদাসি। সোহং মানত্তং চরামি। ৰেদযামহং ভন্তে, ৰেদযতীতি মং সঙ্ঘো ধারেতু।

আহ্বান প্রার্থনা
অহং ভন্তে সম্বহুলা সঙ্ঘাদিসেসা আপত্তিযো আপজ্জিং, একা আপত্তি একাহ- পটিচ্ছন্না, একা আপত্তি তীহ-পটিচ্ছন্না, একা আপত্তি পঞ্চাহ-পটিচ্ছন্না, একা আপত্তি সত্তাহ-পটিচ্ছন্না। সোহং ভন্তে সঙ্ঘং তাসং আপত্তীনং, যা আপত্তি সত্তাহ-পটিচ্ছন্না, তস্সা অগ্ঘেন সমোধান-পরিৰাসং যাচিং। তস্স মে সঙ্ঘো তাসং আপত্তীনং, যা আপত্তি সত্তাহ-পটিচ্ছন্না, তস্সা সঙ্ঘেন সমোধান-পরিৰাসং অদাসি। সোহং ভন্তে পরিৰুত্থ-পরিৰাসো সঙ্ঘং তাসং আপত্তীনং পটিচ্ছন্নানং ছারত্তং মানত্তং যাচিং। তস্স মে সঙ্ঘো তাসং আপত্তীনং পটিচ্ছন্নানং ছারত্তং মানত্তং অদাসি। সোহং ভন্তে চিণ্ণমানত্তো সঙ্ঘং অব্ভানং যাচামি।

অহং ভন্তে সম্বহুলা সঙ্ঘাদিসেসা আপত্তিযো আপজ্জিং... সোহং ভন্তে চিণ্ণমানত্তো দুতিযম্পি সঙ্ঘং অব্ভানং যাচামি।

অহং ভন্তে সম্বহুলা সঙ্ঘাদিসেসা আপত্তিযো আপজ্জিং... সোহং ভন্তে চিণ্ণমানত্তো ততিযম্পি সঙ্ঘং অব্ভানং যাচামি।

আহ্বান অনুমোদনের কর্মবাক্য :
সুণাতু মে ভন্তে সঙ্ঘো। অযং ইত্থন্নামো ভিক্খু সম্বহুলা সঙ্ঘাদিসেসা আপত্তিযো আপজ্জি, একা আপত্তি একাহ-পটিচ্ছন্না, একা আপত্তি তীহ-পটিচ্ছন্না, একা আপত্তি পঞ্চাহ-পটিচ্ছন্না, একা আপত্তি সত্তাহ-পটিচ্ছন্না। সো সঙ্ঘং তাসং আপত্তীনং, যা আপত্তি সত্তাহ-পটিচ্ছন্না, তস্সা অগ্ঘেন সমোধান-পরিৰাসং যাচি। সঙ্ঘো ইত্থন্নামস্স ভিক্খুনো তাসং আপত্তীনং, যা আপত্তি সত্তাহ-পটিচ্ছন্না, তস্সা অগ্ঘেন সমোধান-পরিৰাসং অদাসি। সো পরিৰুত্থ-পরিৰাসো সঙ্ঘং তাসং আপত্তীনং পটিচ্ছন্নানং ছারত্তং মানত্তং যাচি। তস্স সঙ্ঘো তাসং আপত্তীনং পটিচ্ছন্নানং ছারত্তং মানত্তং অদাসি। সো চিণ্ণমানত্তো সঙ্ঘং অব্ভানং যাচতি। যদি সঙ্ঘস্স পত্তকল্লং, সঙ্ঘো ইত্থন্নামং ভিক্খুং অব্ভেয্য। এসা ঞত্তি।

সুণাতু মে ভন্তে সঙ্ঘো। অযং ইত্থন্নামো ভিক্খু সম্বহুলা সঙ্ঘাদিসেসা আপত্তিযো আপজ্জি, একা আপত্তি একাহ-পটিচ্ছন্না, একা আপত্তি তীহ-পটিচ্ছন্না, একা আপত্তি পঞ্চাহ-পটিচ্ছন্না, একা আপত্তি সত্তাহ-পটিচ্ছন্না। সো সঙ্ঘং তাসং আপত্তীনং, যা আপত্তি সত্তাহ-পটিচ্ছন্না, তস্সা অগ্ঘেন সমোধান-পরিৰাসং যাচি। সঙ্ঘো ইত্থন্নামস্স ভিক্খুনো তাসং আপত্তীনং, যা আপত্তি সত্তাহ-পটিচ্ছন্না, তস্সা অগ্ঘেন সমোধান-পরিৰাসং অদাসি। সো পরিৰুত্থ-পরিৰাসো সঙ্ঘং তাসং আপত্তীনং পটিচ্ছন্নানং ছারত্তং মানত্তং যাচি। তস্স সঙ্ঘো তাসং আপত্তীনং পটিচ্ছন্নানং ছারত্তং মানত্তং অদাসি। সো চিণ্ণমানত্তো সঙ্ঘং অব্ভানং যাচতি। সঙ্ঘো ইত্থন্নামং ভিক্খুং অব্ভেতি। যস্সাযস্মতো খমতি, ইত্থন্নামস্স ভিক্খুনো অব্ভানং, সো তুণ্হস্স। যস্স নক্খমতি, সো ভাসেয্য।

দুতিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

ততযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

অব্ভিতো সঙ্ঘেন ইত্থন্নামো ভিক্খু। খমতি সঙ্ঘস্স তস্মা তুণ্হী। এৰমেতং ধারযামি।

পরিবাস পালনকালে উপযোজন বা সমন্বয়
বাড়তি পরিবাস প্রার্থনা (প্রথমে স্মরণ হয় নি এমন একটি অপরাধ যোগ করে) :
অহং ভন্তে সম্বহুলা সঙ্ঘাদিসেসা আপত্তিযো আপজ্জিং, একা আপত্তি একাহ-পটিচ্ছন্না, একা আপত্তি তীহ-পটিচ্ছন্না, একা আপত্তি পঞ্চাহ-পটিচ্ছন্না, একা আপত্তি সত্তাহ-পটিচ্ছন্না। সোহং ভন্তে সঙ্ঘং তাসং আপত্তীনং, যা আপত্তি সত্তাহ-পটিচ্ছন্না, তস্সা অগ্ঘেন সমোধান-পরিৰাসং যাচিং। তস্স মে সঙ্ঘো তাসং আপত্তীনং, যা আপত্তি সত্তাহ-পটিচ্ছন্না, তস্সা অগ্ঘেন সমোধান-পরিৰাসং অদাসি। সোহং পরিৰসন্তো ইতরম্পি আপত্তিং সরিং দসাহ-পটিচ্ছন্নং। সোহং ভন্তে সঙ্ঘং তাসং আপত্তীনং যা আপত্তি দসাহ-পটিচ্ছন্না তস্সা অগ্ঘেন সমোধান-পরিৰাসং যাচামি।

ভন্তেগণ, আমি ইচ্ছাকৃত বীর্যপাতের অনেকগুলো অপরাধে পড়ে গেছি, যার মধ্যে একটি অপরাধ এক দিন গোপন রাখা হয়েছে, একটি অপরাধ তিন দিন, একটি অপরাধ পাঁচ দিন, এবং একটি অপরাধ সাতদিন গোপন রাখা হয়েছে। আমি এই অপরাধগুলোর জন্য সাতদিন গোপন রাখা অপরাধটির মেয়াদে সংঘের কাছে সম্মিলিত পরিবাস প্রার্থনা করেছি। সংঘ আমাকে এই অপরাধগুলোর জন্য সাতদিন গোপন রাখা অপরাধটির মেয়াদে সম্মিলিত পরিবাস অনুমোদন করেছেন। পরিবাস পালনকালে আমার আরও একটি অপরাধ স্মরণ হয়েছে যা দশ দিন গোপন রাখা ছিল। আমি এই অপরাধগুলোর জন্য দশ দিন গোপন রাখা অপরাধটির মেয়াদে সংঘের কাছে সম্মিলিত পরিবাস প্রার্থনা করছি।

ভন্তেগণ,... দ্বিতীয়বার... তৃতীয়বারও, আমি এই অপরাধগুলোর জন্য দশ দিন গোপন রাখা অপরাধটির মেয়াদে সংঘের কাছে সম্মিলিত পরিবাস প্রার্থনা করেছি।

কর্মবাক্য :
সুণাতু মে ভন্তে সঙ্ঘো। অযং ইত্থন্নামো ভিক্খু সম্বহুলা সঙ্ঘাদিসেসা আপত্তিযো আপজ্জি, একা আপত্তি একাহ-পটিচ্ছন্না, একা আপত্তি তীহ-পটিচ্ছন্না, একা আপত্তি পঞ্চাহ-পটিচ্ছন্না, একা আপত্তি সত্তাহ-পটিচ্ছন্না। সো সঙ্ঘং তাসং আপত্তীনং, যা আপত্তি সত্তাহ-পটিচ্ছন্না, তস্সা অগ্ঘেন সমোধান-পরিৰাসং যাচি। সঙ্ঘো ইত্থন্নামস্স ভিক্খুনো তাসং আপত্তীনং, যা আপত্তি সত্তাহ-পটিচ্ছন্না, তস্সা অগ্ঘেন সমোধান-পরিৰাসং অদাসি। সো পরিৰসন্তো ইতরম্পি আপত্তিং সরি দসাহ-পটিচ্ছন্নং। সো সঙ্ঘং তাসং আপত্তীনং যা আপত্তি দসাহ-পটিচ্ছন্না তস্সা অগ্ঘেন সমোধান-পরিৰাসং যাচতি। যদি সঙ্ঘস্স পত্তকল্লং, সঙ্ঘো ইত্থন্নামস্স ভিক্খুনো তাসং আপত্তীনং, যা আপত্তি দসাহ-পটিচ্ছন্না, তস্সা অগ্ঘেন সমোধান-পরিৰাসং দদেয্য। এসা ঞত্তি।

প্রথমে স্বীকার করা হয় নি এমন একটি অপরাধ অন্তর্ভুক্ত করার প্রার্থনা (অর্থাৎ প্রথমে কেবল একটি অপরাধের জন্য পরিবাস প্রার্থনা করেছে কিন্তু প্রকৃতপক্ষে সে দুটো অপরাধ করেছে) : (চুৰ.১৩৮-১৩৯)
অহং ভন্তে দ্বে সঙ্ঘাদিসেসা আপত্তিযো আপজ্জিং দ্বেমাস-পটিচ্ছন্নাযো। তস্স মে এতদহোসি, অহং খো দ্বে সঙ্ঘাদিসেসা আপত্তিযো আপজ্জিং দ্বেমাস-পটিচ্ছন্নাযো। যন্নূনাহং সঙ্ঘং একিস্সা আপত্তিযা দ্বেমাস-পটিচ্ছন্নায দ্বেমাস-পরিৰাসং যাচেয্যন্তি। সোহং সঙ্ঘং একিস্সা সঙ্ঘাদিসেসায আপত্তিযা দ্বেমাস-পটিচ্ছন্নায দ্বেমাস-পরিৰাসং যাচিং। তস্স মে সঙ্ঘো একিস্সা সঙ্ঘাদিসেসায আপত্তিযা দ্বেমাস-পটিচ্ছন্নায দ্বেমাস-পরিৰাসং অদাসি। তস্স মে পরিৰসন্তস্স লজ্জিধম্মো ওক্কমি, অহং খো দ্বে সঙ্ঘাদিসেসা আপত্তিযো আপজ্জিং দ্বেমাস-পটিচ্ছন্নাযো। তস্স মে এতদহোসি, অহং খো দ্বে সঙ্ঘাদিসেসা আপত্তিযো আপজ্জিং দ্বেমাস-পটিচ্ছন্নাযো। যন্নূনাহং সঙ্ঘং একিস্সা আপত্তিযা দ্বেমাস-পটিচ্ছন্নায দ্বেমাস-পরিৰাসং যাচেয্যন্তি। সোহং সঙ্ঘং একিস্সা সঙ্ঘাদিসেসায আপত্তিযা দ্বেমাস-পটিচ্ছন্নায দ্বেমাস-পরিৰাসং যাচিং। তস্স মে সঙ্ঘো একিস্সা সঙ্ঘাদিসেসায আপত্তিযা দ্বেমাস-পটিচ্ছন্নায দ্বেমাস-পরিৰাসং অদাসি। তস্স মে পরিৰসন্তস্স লজ্জিধম্মো ওক্কমি। যন্নূনাহং সঙ্ঘং ইতরিস্সাপি আপত্তিযা দ্বেমাস-পটিচ্ছন্নায দ্বেমাস-পরিৰাসং যাচেয্যন্তি। সোহং ভন্তে সঙ্ঘং ইতরিস্সাপি আপত্তিযা দ্বেমাস-পটিচ্ছন্নায দ্বেমাস-পরিৰাসং যাচামি।

অহং ভন্তে দ্বে সঙ্ঘাদিসেসা আপত্তিযো আপজ্জিং দ্বেমাস-পটিচ্ছন্নাযো... সোহং দুতিযম্পি ভন্তে সঙ্ঘং ইতরিস্সাপি আপত্তিযা দ্বেমাস-পটিচ্ছন্নায দ্বেমাস-পরিৰাসং যাচামি।

অহং ভন্তে দ্বে সঙ্ঘাদিসেসা আপত্তিযো আপজ্জিং দ্বেমাস-পটিচ্ছন্নাযো... সোহং ততিযম্পি ভন্তে সঙ্ঘং ইতরিস্সাপি আপত্তিযা দ্বেমাস-পটিচ্ছন্নায দ্বেমাস-পরিৰাসং যাচামি।

ভন্তেগণ, আমি ইচ্ছাকৃত বীর্যপাতের দুই মাস যাবত গোপন রাখা দুটো অপরাধে পড়ে গেছি। আমার তখন এই চিন্তা জেগেছিল, '... ইচ্ছাকৃত বীর্যপাতের দুই মাস যাবত গোপন রাখা একটি অপরাধের জন্য সংঘের কাছে দুই মাসের পরিবাস প্রার্থনা করলে কেমন হয়?' আমি ইচ্ছাকৃত বীর্যপাতের দুই মাস যাবত গোপন রাখা একটি অপরাধের জন্য সংঘের কাছে দুই মাসের পরিবাস প্রার্থনা করেছিলাম। সংঘ আমাকে ইচ্ছাকৃত বীর্যপাতের দুই মাস যাবত গোপন রাখা একটি অপরাধের জন্য দুই মাসের পরিবাস অনুমোদন করেছিলেন। পরিবাস পালনকালে আমি লজ্জাবোধে আক্রান্ত হলাম : ''আসলে তো আমি ইচ্ছাকৃত বীর্যপাতের দুই মাস যাবত গোপন রাখা দুটো অপরাধে পড়ে গেছি।... সংঘ আমাকে ইচ্ছাকৃত বীর্যপাতের দুই মাস যাবত গোপন রাখা একটি অপরাধের জন্য দুই মাসের পরিবাস অনুমোদন করেছিলেন। আমি লজ্জাবোধে আক্রান্ত হয়েছি। ইচ্ছাকৃত বীর্যপাতের দুই মাস যাবত গোপন রাখা বাড়তি একটি অপরাধের জন্য সংঘের কাছে দুই মাসের পরিবাস প্রার্থনা করলে কেমন হয়?'' আমি ইচ্ছাকৃত বীর্যপাতের দুই মাস যাবত গোপন রাখা বাড়তি একটি অপরাধের জন্য সংঘের কাছে দুই মাসের পরিবাস প্রার্থনা করছি।

ভন্তেগণ,... দ্বিতীয়বার... তৃতীয়বারও, আমি ইচ্ছাকৃত বীর্যপাতের দুই মাস যাবত গোপন রাখা বাড়তি একটি অপরাধের জন্য সংঘের কাছে দুই মাসের পরিবাস প্রার্থনা করছি।

ঘ. মিস্সক-সমোধান-পরিৰাস (বিভিন্ন শ্রেণির অপরাধের মিশ্র সম্মিলন)
পরিবাস প্রার্থনা (কামলালসাপূর্ণ দৈহিক স্পর্শের দুদিন গোপন রাখা একটি অপরাধ, এবং অশ্লীল কথার চার দিন গোপন রাখা একটি অপরাধ) :
অহং ভন্তে দ্বে আপত্তিযো আপজ্জিং একং কাযসংসগ্গং দ্বীহ-পটিচ্ছন্নং একং দুট্ঠুল্লৰাচং চতূহ-পটিচ্ছন্নং। সোহং ভন্তে সঙ্ঘং দ্বিন্নং আপত্তীনং নানা-ৰত্থুকানং যা আপত্তি চতূহ-পটিচ্ছন্না তস্সা অগ্ঘেন সমোধান-পরিৰাসং যাচামি।

ভন্তেগণ, আমি দুটো অপরাধে পড়ে গেছি, একটা হচ্ছে দৈহিক স্পর্শজনিত, যা দুদিন গোপন রাখা হয়েছে, এবং আরেকটা হচ্ছে অশ্লীল কথাজনিত, যা চার দিন গোপন রাখা হয়েছে। আমি এই দুটো ভিন্ন শ্রেণির অপরাধের জন্য চার দিন গোপন রাখা অপরাধটির মেয়াদে সংঘের কাছে সম্মিলিত পরিবাস প্রার্থনা করছি।

ভন্তেগণ,... দ্বিতীয়বার... তৃতীয়বারও, আমি এই দুটো ভিন্ন শ্রেণির অপরাধের জন্য চার দিন গোপন রাখা অপরাধটির মেয়াদে সংঘের কাছে সম্মিলিত পরিবাস প্রার্থনা করছি।

বিকল্প প্রার্থনা :
অহং ভন্তে দ্বে সঙ্ঘাদিসেসা আপত্তিযো আপজ্জিং নানা-ৰত্থুকাযো একা আপত্তি দ্বীহ-পটিচ্ছন্নং একা আপত্তি চতূহ-পটিচ্ছন্নং। সোহং ভন্তে সঙ্ঘং দ্বিন্নং আপত্তীনং নানা-ৰত্থুকানং যা আপত্তি চতূহ-পটিচ্ছন্না তস্সা অগ্ঘেন সমোধান-পরিৰাসং যাচামি।

ভন্তেগণ, আমি দুটো অপরাধে পড়ে গেছি, যার মধ্যে একটা অপরাধ দুদিন গোপন রাখা হয়েছে, এবং আরেকটা অপরাধ চার দিন গোপন রাখা হয়েছে। আমি এই দুটো ভিন্ন শ্রেণির অপরাধের জন্য চার দিন গোপন রাখা অপরাধটির মেয়াদে সংঘের কাছে সম্মিলিত পরিবাস প্রার্থনা করছি।

ভন্তেগণ,... দ্বিতীয়বার... তৃতীয়বারও, আমি এই দুটো ভিন্ন শ্রেণির অপরাধের জন্য চার দিন গোপন রাখা অপরাধটির মেয়াদে সংঘের কাছে সম্মিলিত পরিবাস প্রার্থনা করছি।

ঙ. ওধান-সমোধান (সম্মিলন বাতিল করা) (=মূলায-পটিকস্সনা—শুরুতে ফেরত পাঠানো)
১. গোপন না রাখা অপরাধের জন্য মানত্ত পালনকালে সম্পাদিত গোপন না রাখা অপরাধের জন্য (চুৰ.১১৬-১১৭)
শুরুতে ফেরত পাঠানোর প্রার্থনা
অহং ভন্তে একং আপত্তিং আপজ্জিং সঞ্চেতনিকং সুক্কৰিসট্ঠিং অপটিচ্ছন্নং। সোহং একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায ছারত্তং মানত্তং যাচিং। তস্স মে সঙ্ঘো একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায ছারত্তং মানত্তং অদাসি। সোহং ভন্তে মানত্তং চরন্তো অন্তরা একং আপত্তিং আপজ্জিং সঞ্চেতনিকং সুক্কৰিসট্ঠিং অপটিচ্ছন্নং। সোহং ভন্তে সঙ্ঘং অন্তরা একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায মূলায পটিকস্সনং যাচামি।

অহং ভন্তে একং আপত্তিং আপজ্জিং... সোহং দুতিযম্পি ভন্তে সঙ্ঘং অন্তরা একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায মূলায পটিকস্সনং যাচামি।

অহং ভন্তে একং আপত্তিং আপজ্জিং... সোহং ততিযম্পি ভন্তে সঙ্ঘং অন্তরা একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায মূলায পটিকস্সনং যাচামি।

ভন্তেগণ, আমি ইচ্ছাকৃত বীর্যপাতের গোপন না রাখা একটা অপরাধে পড়ে গেছি। আমি ইচ্ছাকৃত বীর্যপাতের গোপন না রাখা একটা অপরাধের জন্য সংঘের কাছে ছয় দিনের মানত্ত প্রার্থনা করেছিলাম। সংঘ আমাকে ইচ্ছাকৃত বীর্যপাতের গোপন না রাখা একটা অপরাধের জন্য ছয় দিনের মানত্ত অনুমোদন করেছেন। মানত্ত পালনকালে আমি ইচ্ছাকৃত বীর্যপাতের গোপন না রাখা একটা অন্তর্বর্তীকালীন অপরাধে পড়ে গেছি। আমি ইচ্ছাকৃত বীর্যপাতের গোপন না রাখা একটা অন্তর্বর্তীকালীন অপরাধের কারণে শুরুতে ফেরত পাঠানোর জন্য সংঘের কাছে প্রার্থনা করছি।

ভন্তেগণ,... দ্বিতীয়বার... তৃতীয়বারও, আমি ইচ্ছাকৃত বীর্যপাতের গোপন না রাখা একটা অন্তর্বর্তীকালীন অপরাধের কারণে শুরুতে ফেরত পাঠানোর জন্য সংঘের কাছে প্রার্থনা করছি।

শুরুতে ফেরত পাঠানোর সংঘকর্ম :
সুণাতু মে ভন্তে সঙ্ঘো। অযং ইত্থন্নামো ভিক্খু একং আপত্তিং আপজ্জি সঞ্চেতনিকং সুক্কৰিসট্ঠিং অপটিচ্ছন্নং। সো সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায ছারত্তং মানত্তং যাচি। তস্স সঙ্ঘো একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায ছারত্তং মানত্তং অদাসি। সো মানত্তং চরন্তো অন্তরা একং আপত্তিং আপজ্জি সঞ্চেতনিকং সুক্কৰিসট্ঠিং অপটিচ্ছন্নং। সো সঙ্ঘং অন্তরা একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায মূলায পটিকস্সনং যাচতি। যদি সঙ্ঘস্স পত্তকল্লং, সঙ্ঘো ইত্থন্নামং ভিক্খুং অন্তরা একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায মূলায পটিকস্সেয্য। এসা ঞত্তি।

সুণাতু মে ভন্তে সঙ্ঘো। অযং ইত্থন্নামো ভিক্খু একং আপত্তিং আপজ্জি সঞ্চেতনিকং সুক্কৰিসট্ঠিং অপটিচ্ছন্নং। সো সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায ছারত্তং মানত্তং যাচি। তস্স সঙ্ঘো একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায ছারত্তং মানত্তং অদাসি। সো মানত্তং চরন্তো অন্তরা একং আপত্তিং আপজ্জি সঞ্চেতনিকং সুক্কৰিসট্ঠিং অপটিচ্ছন্নং। সো সঙ্ঘং অন্তরা একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায মূলায পটিকস্সনং যাচতি। সঙ্ঘো ইত্থন্নামো ভিক্খুং অন্তরা একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায মূলায পটিকস্সতি। যস্সাযস্মতো খমতি, ইত্থন্নামস্স ভিক্খুনো অন্তরা একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায মূলায পটিকস্সনা, সো তুণ্হস্স। যস্স নক্খমতি, সো ভাসেয্য।

দুতিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

ততিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

পটিকস্সিতো সঙ্ঘেন ইত্থন্নামো ভিক্খু অন্তরা একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায মূলায। খমতি সঙ্ঘস্স, তস্মা তুণ্হী। এৰমেতং ধারযামি।

মানত্ত প্রার্থনা : (চুৰ.১১৯-১২০)
অহং ভন্তে একং আপত্তিং আপজ্জিং সঞ্চেতনিকং সুক্কৰিসট্ঠিং অপটিচ্ছন্নং। সোহং একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায ছারত্তং মানত্তং যাচিং। তস্স মে সঙ্ঘো একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায ছারত্তং মানত্তং অদাসি। সোহং ভন্তে মানত্তং চরন্তো অন্তরা একং আপত্তিং আপজ্জিং সঞ্চেতনিকং সুক্কৰিসট্ঠিং অপটিচ্ছন্নং। সোহং ভন্তে সঙ্ঘং অন্তরা একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায মূলায পটিকস্সনং যাচিং। তং মং সঙ্ঘো অন্তরা একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায মূলায পটিকস্সি। সোহং ভন্তে সঙ্ঘং অন্তরা একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায ছারত্তং মানত্তং যাচামি।

অহং ভন্তে একং আপত্তিং আপজ্জিং... সোহং দুতিযম্পি ভন্তে সঙ্ঘং অন্তরা একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায ছারত্তং মানত্তং যাচামি।

অহং ভন্তে একং আপত্তিং আপজ্জিং... সোহং ততিযম্পি ভন্তে সঙ্ঘং অন্তরা একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায ছারত্তং মানত্তং যাচামি।

২. গোপন রাখা একটি অপরাধের জন্য পরিবাস পালনকালে একটি গোপন না রাখা অপরাধ সম্পাদিত হলে
(এই উদাহরণে প্রথম অপরাধটি পনেরদিন গোপন রাখা হয়েছে।)

শুরুতে ফেরত পাঠানোর প্রার্থনা : (চুৰ.৩.৭.২)
অহং ভন্তে একং আপত্তিং আপজ্জিং সঞ্চেতনিকং সুক্কৰিসট্ঠিং পক্খ-পটিচ্ছন্নং। সোহং একিস্সা আপত্তিযা সঞ্চেতনিকায সুক্কৰিসট্ঠিযা পক্খ-পটিচ্ছন্নায পক্খ-পরিৰাসং যাচিং। তস্স মে সঙ্ঘো একিস্সা... পক্খ-পটিচ্ছন্নায পক্খ-পরিৰাসং অদাসি। সোহং ভন্তে পরিৰসন্তো অন্তরা একং আপত্তিং আপজ্জিং সঞ্চেতনিকং সুক্কৰিসট্ঠিং অপটিচ্ছন্নং। সোহং ভন্তে সঙ্ঘং অন্তরা একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায মূলায পটিকস্সনং যাচামি।

অহং ভন্তে একং আপত্তিং আপজ্জিং... সোহং দুতিযম্পি ভন্তে সঙ্ঘং অন্তরা একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায মূলায পটিকস্সনং যাচামি।

অহং ভন্তে একং আপত্তিং আপজ্জিং... সোহং ততিযম্পি ভন্তে সঙ্ঘং অন্তরা একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায মূলায পটিকস্সনং যাচামি।

ভন্তেগণ, আমি ইচ্ছাকৃত বীর্যপাতের এক পক্ষকাল গোপন রাখা একটা অপরাধে পড়ে গেছি। আমি ইচ্ছাকৃত বীর্যপাতের এক পক্ষকাল গোপন রাখা একটা অপরাধের জন্য সংঘের কাছে এক পক্ষকালের পরিবাস প্রার্থনা করেছিলাম। সংঘ আমাকে ইচ্ছাকৃত বীর্যপাতের এক পক্ষকাল গোপন রাখা একটা অপরাধের জন্য এক পক্ষকালের পরিবাস অনুমোদন করেছেন। পরিবাস পালনকালে আমি ইচ্ছাকৃত বীর্যপাতের গোপন না রাখা একটা অন্তর্বর্তীকালীন অপরাধে পড়ে গেছি। আমি ইচ্ছাকৃত বীর্যপাতের গোপন না রাখা একটা অন্তর্বর্তীকালীন অপরাধের কারণে শুরুতে ফেরত পাঠানোর জন্য সংঘের কাছে প্রার্থনা করছি।

ভন্তেগণ,... দ্বিতীয়বার... তৃতীয়বারও, আমি ইচ্ছাকৃত বীর্যপাতের গোপন না রাখা একটা অন্তর্বর্তীকালীন অপরাধের কারণে শুরুতে ফেরত পাঠানোর জন্য সংঘের কাছে প্রার্থনা করছি।

শুরুতে ফেরত পাঠানোর কর্মবাক্য : (চুৰ.৩.৭.৩)
সুণাতু মে ভন্তে সঙ্ঘো। অযং ইত্থন্নামো ভিক্খু একং আপত্তিং আপজ্জি সঞ্চেতনিকং সুক্কৰিসট্ঠিং পক্খ-পটিচ্ছন্নং। সো সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা পক্খ-পটিচ্ছন্নায পক্খ-পরিৰাসং যাচি। তস্স সঙ্ঘো একিস্সা আপত্তিযা সঞ্চেতনিকায সুক্কৰিসট্ঠিযা পক্খ-পটিচ্ছন্নায পক্খ-পরিৰাসং অদাসি। সো পরিৰসন্তো অন্তরা একং আপত্তিং আপজ্জি সঞ্চেতনিকং সুক্কৰিসট্ঠিং অপটিচ্ছন্নং। সো সঙ্ঘং অন্তরা একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায মূলায পটিকস্সনং যাচতি। যদি সঙ্ঘস্স পত্তকল্লং, সঙ্ঘো ইত্থন্নামং ভিক্খুং অন্তরা একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায মূলায পটিকস্সেয্য। এসা ঞত্তি।

সুণাতু মে ভন্তে সঙ্ঘো। অযং ইত্থন্নামো ভিক্খু একং আপত্তিং আপজ্জি সঞ্চেতনিকং সুক্কৰিসট্ঠিং পক্খ-পটিচ্ছন্নং। সো সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা পক্খ-পটিচ্ছন্নায পক্খ-পরিৰাসং যাচি। তস্স সঙ্ঘো একিস্সা আপত্তিযা সঞ্চেতনিকায সুক্কৰিসট্ঠিযা পক্খ-পটিচ্ছন্নায পক্খ-পরিৰাসং অদাসি। সো পরিৰসন্তো অন্তরা একং আপত্তিং আপজ্জি সঞ্চেতনিকং সুক্কৰিসট্ঠিং অপটিচ্ছন্নং। সো সঙ্ঘং অন্তরা একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায মূলায পটিকস্সনং যাচতি। সঙ্ঘো ইত্থন্নামং ভিক্খুং অন্তরা একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায মূলায পটিকস্সতি। যস্সাযস্মতো খমতি, ইত্থন্নামস্স ভিক্খুনো অন্তরা একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায মূলায পটিকস্সনা, সো তুণ্হস্স। যস্স নক্খমতি, সো ভাসেয্য।

 দুতিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

ততিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

পটিকস্সিতো সঙ্ঘেন ইত্থন্নামো ভিক্খু অন্তরা একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায মূলায। খমতি সঙ্ঘস্স, তস্মা তুণ্হী। এৰমেতং ধারযামি।

অন্যান্য ভিক্ষুদেরকে নিজের পরিবাসের কথা জানানো :
অহং ভন্তে একং আপত্তিং আপজ্জিং সঞ্চেতনিকং সুক্কৰিসট্ঠিং পক্খ-পটিচ্ছন্নং। সোহং একিস্সা আপত্তিযা সঞ্চেতনিকায সুক্কৰিসট্ঠিযা পক্খ-পটিচ্ছন্নায পক্খ-পরিৰাসং যাচিং। তস্স মে সঙ্ঘো একিস্সা... পক্খ-পটিচ্ছন্নায পক্খ-পরিৰাসং অদাসি। সোহং ভন্তে পরিৰসন্তো অন্তরা একং আপত্তিং আপজ্জিং সঞ্চেতনিকং সুক্কৰিসট্ঠিং অপটিচ্ছন্নং। সোহং ভন্তে সঙ্ঘং অন্তরা একিস্সা... অপটিচ্ছন্নায মূলায পটিকস্সনং যাচি। তং মং সঙ্ঘো অন্তরা একিস্সা... অপটিচ্ছন্নায মূলায পটিকস্সি। সোহং পরিৰসামি। ৰেদযামহং ভন্তে, ৰেদযতীতি মং সঙ্ঘো ধারেতু।

মানত্ত প্রার্থনা
অহং ভন্তে একং আপত্তিং আপজ্জিং সঞ্চেতনিকং সুক্কৰিসট্ঠিং পক্খ-পটিচ্ছন্নং। সোহং একিস্সা আপত্তিযা সঞ্চেতনিকায সুক্কৰিসট্ঠিযা পক্খ-পটিচ্ছন্নায পক্খ-পরিৰাসং যাচিং। তস্স মে সঙ্ঘো একিস্সা... পক্খ-পটিচ্ছন্নায পক্খ-পরিৰাসং অদাসি। সোহং ভন্তে পরিৰসন্তো অন্তরা একং আপত্তিং আপজ্জিং সঞ্চেতনিকং সুক্কৰিসট্ঠিং অপটিচ্ছন্নং। সোহং ভন্তে সঙ্ঘং অন্তরা একিস্সা... অপটিচ্ছন্নায মূলায পটিকস্সনং যাচি। তং মং সঙ্ঘো অন্তরা একিস্সা... অপটিচ্ছন্নায মূলায পটিকস্সি। সোহং ভন্তে পরিৰুত্থ-পরিৰাসো সঙ্ঘং দ্বিন্নং আপত্তীনং ছারত্তং মানত্তং যাচামি।

অহং ভন্তে একং আপত্তিং আপজ্জিং... সোহং দুতিযম্পি ভন্তে পরিৰুত্থ-পরিৰাসো সঙ্ঘং দ্বিন্নং আপত্তীনং ছারত্তং মানত্তং যাচামি।

অহং ভন্তে একং আপত্তিং আপজ্জিং... সোহং ততিযম্পি ভন্তে পরিৰুত্থ-পরিৰাসো সঙ্ঘং দ্বিন্নং আপত্তীনং ছারত্তং মানত্তং যাচামি।

৩. পরিবাস শেষে মানত্ত পালনকালে সম্পাদিত গোপন না রাখা একটি অপরাধের জন্য
(আগের উদাহরণের মতোই, এখানেও প্রথম অপরাধটা এক পক্ষকাল গোপন রাখা হয়েছিল।)

শুরুতে ফেরত পাঠানোর প্রার্থনা
অহং ভন্তে একং আপত্তিং আপজ্জিং সঞ্চেতনিকং সুক্কৰিসট্ঠিং পক্খ-পটিচ্ছন্নং। সোহং একিস্সা আপত্তিযা সঞ্চেতনিকায সুক্কৰিসট্ঠিযা পক্খ-পটিচ্ছন্নায পক্খ-পটিচ্ছন্নায পক্খ-পরিৰাসং যাচিং। তস্স মে সঙ্ঘো একিস্সা... পক্খ-পটিচ্ছন্নায পক্খ-পরিৰাসং অদাসি। সোহং পরিৰুত্থ-পরিৰাসো সঙ্ঘং একিস্সা আপত্তিযা সঞ্চেতনিকায সুক্কৰিসট্ঠিযা পক্খ-পটিচ্ছন্নায ছারত্তং মানত্তং যাচিং। তস্স মে সঙ্ঘো একিস্সা আপত্তিযা সঞ্চেতনিকায সুক্কৰিসট্ঠিযা পক্খ-পটিচ্ছন্নায ছারত্তং মানত্তং অদাসি। সোহং মানত্তং চরন্তো অন্তরা একং আপত্তিং আপজ্জিং সঞ্চেতনিকং সুক্কৰিসট্ঠিং অপটিচ্ছন্নং। সোহং ভন্তে সঙ্ঘং অন্তরা একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায মূলায পটিকস্সনং যাচামি।

অহং ভন্তে একং আপত্তিং আপজ্জিং... সোহং দুতিযম্পি ভন্তে সঙ্ঘং অন্তরা একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায মূলায পটিকস্সনং যাচামি।

অহং ভন্তে একং আপত্তিং আপজ্জিং... সোহং ততিযম্পি ভন্তে সঙ্ঘং অন্তরা একিস্সা আপত্তিযা সঞ্চেতনিকায সুক্কৰিসট্ঠিযা অপটিচ্ছন্নায মূলায পটিকস্সনং যাচামি।

৪. গোপন রাখা একটি অপরাধের জন্য পরিবাস পালনকালে সম্পাদিত গোপন রাখা একটি অপরাধের জন্য
(এই উদাহরণে প্রথম অপরাধটা এক পক্ষকাল গোপন রাখা হয়েছিল, নতুন অপরাধটা দুদিন গোপন রাখা হয়েছে।)

শুরুতে ফেরত পাঠানোর প্রার্থনা : (চুৰ.১২৩-১২৪)
অহং ভন্তে একং আপত্তিং আপজ্জিং সঞ্চেতনিকং সুক্কৰিসট্ঠিং পক্খ-পটিচ্ছন্নং। সোহং একিস্সা আপত্তিযা সঞ্চেতনিকায সুক্কৰিসট্ঠিযা পক্খ-পটিচ্ছন্নায পক্খ-পরিৰাসং যাচিং। তস্স মে সঙ্ঘো একিস্সা... পক্খ-পটিচ্ছন্নায পক্খ-পরিৰাসং অদাসি। সোহং ভন্তে পরিৰসন্তো অন্তরা একং আপত্তিং আপজ্জিং সঞ্চেতনিকং সুক্কৰিসট্ঠিং দ্বীহ-পটিচ্ছন্নং। সোহং ভন্তে সঙ্ঘং অন্তরা একিস্সা আপত্তিযা সঞ্চেতনিকায সুক্কৰিসট্ঠিযা দ্বীহ-পটিচ্ছন্নায মূলায পটিকস্সনং যাচামি।

অহং ভন্তে একং আপত্তিং আপজ্জিং... সোহং দুতিযম্পি ভন্তে সঙ্ঘং অন্তরা একিস্সা আপত্তিযা সঞ্চেতনিকায সুক্কৰিসট্ঠিযা দ্বীহ-পটিচ্ছন্নায মূলায পটিকস্সনং যাচামি।

অহং ভন্তে একং আপত্তিং আপজ্জিং... সোহং ততিযম্পি ভন্তে সঙ্ঘং অন্তরা একিস্সা আপত্তিযা সঞ্চেতনিকায সুক্কৰিসট্ঠিযা দ্বীহ-পটিচ্ছন্নায মূলায পটিকস্সনং যাচামি।

ভন্তেগণ, আমি ইচ্ছাকৃত বীর্যপাতের এক পক্ষকাল গোপন রাখা একটা অপরাধে পড়ে গেছি। আমি ইচ্ছাকৃত বীর্যপাতের এক পক্ষকাল গোপন রাখা একটা অপরাধের জন্য সংঘের কাছে এক পক্ষকালের পরিবাস প্রার্থনা করেছিলাম। সংঘ আমাকে ইচ্ছাকৃত বীর্যপাতের এক পক্ষকাল গোপন রাখা একটা অপরাধের জন্য এক পক্ষকালের পরিবাস অনুমোদন করেছেন। পরিবাস পালনকালে আমি ইচ্ছাকৃত বীর্যপাতের দুদিন গোপন রাখা একটা অন্তর্বর্তীকালীন অপরাধে পড়ে গেছি। আমি ইচ্ছাকৃত বীর্যপাতের দুদিন গোপন রাখা একটা অন্তর্বর্তীকালীন অপরাধের কারণে শুরুতে ফেরত পাঠানোর জন্য সংঘের কাছে প্রার্থনা করছি।

ভন্তেগণ,... দ্বিতীয়বার... তৃতীয়বারও, আমি ইচ্ছাকৃত বীর্যপাতের দুদিন গোপন রাখা একটা অন্তর্বর্তীকালীন অপরাধের কারণে শুরুতে ফেরত পাঠানোর জন্য সংঘের কাছে প্রার্থনা করছি।

সম্মিলিত পরিবাস প্রার্থনা :
অহং ভন্তে একং আপত্তিং আপজ্জিং সঞ্চেতনিকং সুক্কৰিসট্ঠিং পক্খ-পটিচ্ছন্নং। সোহং একিস্সা আপত্তিযা সঞ্চেতনিকায সুক্কৰিসট্ঠিযা পক্খ-পটিচ্ছন্নায পক্খ-পরিৰাসং যাচিং। তস্স মে সঙ্ঘো একিস্সা... পক্খ-পটিচ্ছন্নায পক্খ-পরিৰাসং অদাসি। সোহং ভন্তে পরিৰসন্তো অন্তরা একং আপত্তিং আপজ্জিং সঞ্চেতনিকং সুক্কৰিসট্ঠিং দ্বীহ-পটিচ্ছন্নং। সোহং ভন্তে সঙ্ঘং অন্তরা একিস্সা আপত্তিযা সঞ্চেতনিকায সুক্কৰিসট্ঠিযা দ্বীহ-পটিচ্ছন্নায মূলায পটিকস্সনং যাচিং। তং মং সঙ্ঘো অন্তরা একিস্সা আপত্তিযা সঞ্চেতনিকায সুক্কৰিসট্ঠিযা দ্বীহ-পটিচ্ছন্নায মূলায পটিকস্সি। সোহং ভন্তে সঙ্ঘং অন্তরা একিস্সা আপত্তিযা সঞ্চেতনিকায সুক্কৰিসট্ঠিযা দ্বীহ-পটিচ্ছন্নায পুরিমায আপত্তিযা সমোধান-পরিৰাসং যাচামি।

অহং ভন্তে একং আপত্তিং আপজ্জিং... সোহং দুতিযম্পি ভন্তে সঙ্ঘং অন্তরা একিস্সা আপত্তিযা সঞ্চেতনিকায সুক্কৰিসট্ঠিযা দ্বীহ-পটিচ্ছন্নায পুরিমায আপত্তিযা সমোধান-পরিৰাসং যাচামি।

অহং ভন্তে একং আপত্তিং আপজ্জিং... সোহং ততিযম্পি ভন্তে সঙ্ঘং অন্তরা একিস্সা আপত্তিযা সঞ্চেতনিকায সুক্কৰিসট্ঠিযা দ্বীহ-পটিচ্ছন্নায পুরিমায আপত্তিযা সমোধান-পরিৰাসং যাচামি।

ভন্তেগণ, আমি ইচ্ছাকৃত বীর্যপাতের এক পক্ষকাল গোপন রাখা একটা অপরাধে পড়ে গেছি। আমি ইচ্ছাকৃত বীর্যপাতের এক পক্ষকাল গোপন রাখা একটা অপরাধের জন্য সংঘের কাছে এক পক্ষকালের পরিবাস প্রার্থনা করেছিলাম। সংঘ আমাকে ইচ্ছাকৃত বীর্যপাতের এক পক্ষকাল গোপন রাখা একটা অপরাধের জন্য এক পক্ষকালের পরিবাস অনুমোদন করেছেন। পরিবাস পালনকালে আমি ইচ্ছাকৃত বীর্যপাতের দুদিন গোপন রাখা একটা অন্তর্বর্তীকালীন অপরাধে পড়ে গেছি। আমি ইচ্ছাকৃত বীর্যপাতের দুদিন গোপন রাখা একটা অন্তর্বর্তীকালীন অপরাধের কারণে শুরুতে ফেরত পাঠানোর জন্য সংঘের কাছে প্রার্থনা করেছি। সংঘ আমাকে ইচ্ছাকৃত বীর্যপাতের এক পক্ষকাল গোপন রাখা একটা অপরাধের কারণে শুরুতে ফেরত পাঠিয়ে দিয়েছেন। আমি ইচ্ছাকৃত বীর্যপাতের দুদিন গোপন রাখা একটা অন্তর্বর্তীকালীন অপরাধসহ আগের অপরাধটির জন্য সংঘের কাছে একটি সম্মিলিত পরিবাস প্রার্থনা করছি।

ভন্তেগণ,... দ্বিতীয়বার... তৃতীয়বারও, আমি ইচ্ছাকৃত বীর্যপাতের দুদিন গোপন রাখা একটা অন্তর্বর্তীকালীন অপরাধসহ আগের অপরাধটির জন্য সংঘের কাছে একটি সম্মিলিত পরিবাস প্রার্থনা করছি।

চ. সুদ্ধন্ত-পরিৰাস (বিশুদ্ধিকারী পরিবাস)
১. চূলসুদ্ধন্ত
পরিবাস প্রার্থনা : (চুৰ.১৫৬-১৫৯)
অহং ভন্তে সম্বহুলা সঙ্ঘাদিসেসা আপত্তিযো আপজ্জিং, আপত্তি-পরিযন্তং একচ্চং জানামি একচ্চং ন জানামি, রত্তি-পরিযন্তং একচ্চং জানামি একচ্চং ন জানামি, আপত্তি-পরিযন্তং একচ্চং সরামি একচ্চং ন সরামি, রত্তি-পরিযন্তং একচ্চং সরামি একচ্চং ন সরামি, আপত্তি-পরিযন্তং একচ্চে ৰেমতিকো একচ্চে নিব্বেমতিকো, রত্তি-পরিযন্তে একচ্চে ৰেমতিকো একচ্চে নিব্বেমতিকো। সোহং ভন্তে সঙ্ঘং তাসং আপত্তীনং সুদ্ধন্ত-পরিৰাসং যাচামি।

অহং ভন্তে সম্বহুলা সঙ্ঘাদিসেসা আপত্তিযো আপজ্জিং... রত্তি পরিযন্তে একচ্চে ৰেমতিকো একচ্চে নিব্বেমতিকো। সোহং দুতিযম্পি ভন্তে সঙ্ঘং তাসং আপত্তীনং সুদ্ধন্ত-পরিৰাসং যাচামি।

অহং ভন্তে সম্বহুলা সঙ্ঘাদিসেসা আপত্তিযো আপজ্জিং... রত্তি পরিযন্তে একচ্চে ৰেমতিকো একচ্চে নিব্বেমতিকো। সোহং ততিযম্পি ভন্তে সঙ্ঘং তাসং আপত্তীনং সুদ্ধন্ত-পরিৰাসং যাচামি।

ভন্তেগণ, আমি অনেকগুলো সংঘাদিশেষ অপরাধে পড়ে গেছি। আমি কিছু কিছু ক্ষেত্রে অপরাধের সংখ্যাটা জানি, অন্যান্য ক্ষেত্রে জানি না। আমি কিছু কিছু ক্ষেত্রে রাতের সংখ্যাটা (গোপন রাখা রাতের সংখ্যা) জানি, অন্যান্য ক্ষেত্রে জানি না। আমি কিছু কিছু ক্ষেত্রে অপরাধের সংখ্যাটা স্মরণ করতে পারি, অন্যান্য ক্ষেত্রে পারি না। আমি কিছু কিছু ক্ষেত্রে রাতের সংখ্যাটা স্মরণ করতে পারি, অন্যান্য ক্ষেত্রে পারি না। কিছু কিছু ক্ষেত্রে অপরাধের সংখ্যার ব্যাপারে আমার সন্দেহ আছে, অন্যান্য ক্ষেত্রে সন্দেহ নেই। কিছু কিছু ক্ষেত্রে রাতের সংখ্যার ব্যাপারে আমার সন্দেহ আছে, অন্যান্য ক্ষেত্রে সন্দেহ নেই। আমি এসব অপরাধের জন্য সংঘের কাছে বিশুদ্ধকারী পরিবাস প্রার্থনা করছি।

ভন্তেগণ,... দ্বিতীয়বার... তৃতীয়বারও, আমি এসব অপরাধের জন্য সংঘের কাছে বিশুদ্ধকারী পরিবাস প্রার্থনা করছি।

পরিবাস অনুমোদনের কর্মবাক্য
সুণাতু মে ভন্তে সঙ্ঘো। অযং ইত্থন্নামো ভিক্খু সম্বহুলা সঙ্ঘাদিসেসা আপত্তিযো আপজ্জি, আপত্তি-পরিযন্তং একচ্চং জানাতি একচ্চং ন জানাতি, রত্তি-পরিযন্তং একচ্চং জানাতি একচ্চং ন জানাতি, আপত্তি-পরিযন্তং একচ্চং সরতি একচ্চং ন সরতি, রত্তি-পরিযন্তং একচ্চং সরতি একচ্চং ন সরতি, আপত্তি-পরিযন্তে একচ্চে ৰেমতিকো একচ্চে নিব্বেমতিকো, রত্তি-পরিযন্তে একচ্চে ৰেমতিকো একচ্চে নিব্বেমতিকো। সো সঙ্ঘং তাসং আপত্তীনং সুদ্ধন্ত-পরিৰাসং যাচতি। যদি সঙ্ঘস্স পত্তকল্লং, সঙ্ঘো ইত্থন্নামস্স ভিক্খুনো তাসং আপত্তীনং সুদ্ধন্ত-পরিৰাসং দদেয্য। এসা ঞত্তি।

সুণাতু মে ভন্তে সঙ্ঘো। অযং ইত্থন্নামো ভিক্খু সম্বহুলা সঙ্ঘাদিসেসা আপত্তিযো আপজ্জি, আপত্তি-পরিযন্তং একচ্চং জানাতি একচ্চং ন জানাতি... রত্তি-পরিযন্তে একচ্চে ৰেমতিকো একচ্চে নিব্বেমতিকো। সো সঙ্ঘং তাসং আপত্তীনং সুদ্ধন্ত-পরিৰাসং যাচতি। সঙ্ঘো ইত্থন্নামস্স ভিক্খুনো তাসং আপত্তীনং সুদ্ধন্ত-পরিৰাসং দেতি। যস্সাযস্মতো খমতি, ইত্থন্নামস্স ভিক্খুনো তাসং আপত্তীনং সুদ্ধন্ত-পরিৰাসস্স দানং, সো তুণ্হস্স। যস্স নক্খমতি, সো ভাসেয্য।

দুতিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

ততিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

দিন্নো সঙ্ঘেন ইত্থন্নামস্স ভিক্খুনো তাসং আপত্তীনং সুদ্ধন্ত-পরিৰাসো। খমতি সঙ্ঘস্স, তস্মা তুণ্হী। এৰমেতং ধারযামি।

অন্যান্য ভিক্ষুদেরকে নিজের পরিবাসের কথা জানানো :
অহং ভন্তে সম্বহুলা সঙ্ঘাদিসেসা আপত্তিযো আপজ্জিং, আপত্তি-পরিযন্তং একচ্চং জানামি একচ্চং ন জানামি... রত্তি-পরিযন্তে একচ্চে ৰেমতিকো একচ্চে নিব্বেমতিকো। সোহং ভন্তে সঙ্ঘং তাসং আপত্তীনং সুদ্ধন্ত-পরিৰাসং যাচিং। তস্স মে সঙ্ঘো তাসং আপত্তীনং সুদ্ধন্ত-পরিৰাসং অদাসি। সোহং পরিৰসামি। ৰেদযামহং ভন্তে, ৰেদযতীতি মং সঙ্ঘো ধারেতু।

মানত্ত প্রার্থনা
অহং ভন্তে সম্বহুলা সঙ্ঘাদিসেসা আপত্তিযো আপজ্জিং, আপত্তি-পরিযন্তং একচ্চং জানামি একচ্চং ন জানামি... রত্তি-পরিযন্তে একচ্চে ৰেমতিকো একচ্চে নিব্বেমতিকো। সোহং ভন্তে সঙ্ঘং তাসং আপত্তীনং সুদ্ধন্ত-পরিৰাসং যাচিং। তস্স মে সঙ্ঘো তাসং আপত্তীনং সুদ্ধন্ত-পরিৰাসং অদাসি। সোহং ভন্তে পরিৰুত্থ-পরিৰাসো সঙ্ঘং তাসং আপত্তীনং পটিচ্ছন্নানং ছারত্তং মানত্তং যাচামি।

অহং ভন্তে সম্বহুলা সঙ্ঘাদিসেসা আপত্তিযো আপজ্জিং... সোহং ভন্তে পরিৰুত্থ-পরিৰাসো দুতিযম্পি সঙ্ঘং তাসং আপত্তীনং পটিচ্ছন্নানং ছারত্তং মানত্তং যাচামি।

অহং ভন্তে সম্বহুলা সঙ্ঘাদিসেসা আপত্তিযো আপজ্জিং... সোহং ভন্তে পরিৰুত্থ-পরিৰাসো ততিযম্পি সঙ্ঘং তাসং আপত্তীনং পটিচ্ছন্নানং ছারত্তং মানত্তং যাচামি।

মানত্ত অনুমোদনের কর্মবাক্য
সুণাতু মে ভন্তে সঙ্ঘো। অযং ইত্থন্নামো ভিক্খু সম্বহুলা সঙ্ঘাদিসেসা আপত্তিযো আপজ্জি, আপত্তি-পরিযন্তং একচ্চং জানাতি একচ্চং ন জানাতি... রত্তি-পরিযন্তে একচ্চে ৰেমতিকো একচ্চে নিব্বেমতিকো। সো সঙ্ঘং তাসং আপত্তীনং সুদ্ধন্ত-পরিৰাসং যাচি। সঙ্ঘো ইত্থন্নামস্স ভিক্খুনো তাসং আপত্তীনং সুদ্ধন্ত-পরিৰাসং অদাসি। সো পরিৰুত্থ-পরিৰাসো সঙ্ঘং তাসং আপত্তীনং ছারত্তং মানত্তং যাচতি। যদি সঙ্ঘস্স পত্তকল্লং, সঙ্ঘো ইত্থন্নামস্স ভিক্খুনো তাসং আপত্তীনং ছারত্তং মানত্তং দদেয্য। এসা ঞত্তি।

সুণাতু মে ভন্তে সঙ্ঘো। অযং ইত্থন্নামো ভিক্খু সম্বহুলা সঙ্ঘাদিসেসা আপত্তিযো আপজ্জি, আপত্তি-পরিযন্তং একচ্চং জানাতি একচ্চং ন জানাতি... রত্তি-পরিযন্তে একচ্চে ৰেমতিকো একচ্চে নিব্বেমতিকো। সো সঙ্ঘং তাসং আপত্তীনং সুদ্ধন্ত-পরিৰাসং যাচি। সঙ্ঘো ইত্থন্নামস্স ভিক্খুনো তাসং আপত্তীনং সুদ্ধন্ত-পরিৰাসং অদাসি। সো পরিৰুত্থ-পরিৰাসো সঙ্ঘং তাসং আপত্তীনং ছারত্তং মানত্তং যাচতি। সঙ্ঘো ইত্থন্নামস্স ভিক্খুনো তাসং আপত্তীনং ছারত্তং মানত্তং দেতি। যস্সাযস্মতো খমতি, ইত্থন্নামস্স ভিক্খুনো তাসং আপত্তীনং ছারত্তং মানত্তস্স দানং, সো তুণ্হস্স। যস্স নক্খমতি, সো ভাসেয্য।

দুতিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

ততিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

দিন্নং সঙ্ঘেন ইত্থন্নামস্স ভিক্খুনো তাসং আপত্তীনং ছারত্তং মানত্তং। খমতি সঙ্ঘস্স, তাসং তুণ্হী। এৰমেতং ধারযামি।

অন্যান্য ভিক্ষুদেরকে নিজের মানত্তের কথা জানানো :
অহং ভন্তে সম্বহুলা সঙ্ঘাদিসেসা আপত্তিযো আপজ্জিং, আপত্তি-পরিযন্তং একচ্চং জানামি একচ্চং ন জানামি... রত্তি-পরিযন্তে একচ্চে ৰেমতিকো একচ্চে নিব্বেমতিকো। সোহং ভন্তে সঙ্ঘং তাসং আপত্তীনং সুদ্ধন্ত-পরিৰাসং যাচিং। তস্স মে সঙ্ঘো তাসং আপত্তীনং সুদ্ধন্ত-পরিৰাসং অদাসি। সোহং ভন্তে পরিৰুত্থ-পরিৰাসো সঙ্ঘং তাসং আপত্তীনং ছারত্তং মানত্তং যাচিং। তস্স মে সঙ্ঘো তাসং আপত্তীনং ছারত্তং মানত্তং অদাসি। সোহং মানত্তং চরামি। ৰেদযামহং ভন্তে, ৰেদযতীতি মং সঙ্ঘো ধারেতু।

আহ্বান প্রার্থনা
অহং ভন্তে সম্বহুলা সঙ্ঘাদিসেসা আপত্তিযো আপজ্জিং, আপত্তি-পরিযন্তং একচ্চং জানামি একচ্চং ন জানামি... রত্তি-পরিযন্তে একচ্চে ৰেমতিকো একচ্চে নিব্বেমতিকো। সোহং ভন্তে সঙ্ঘং তাসং আপত্তীনং সুদ্ধন্ত-পরিৰাসং যাচিং। তস্স মে সঙ্ঘো তাসং আপত্তীনং সুদ্ধন্ত-পরিৰাসং অদাসি। সোহং ভন্তে পরিৰুত্থ-পরিৰাসো সঙ্ঘং তাসং আপত্তীনং ছারত্তং মানত্তং যাচিং। তস্স মে সঙ্ঘো তাসং আপত্তীনং ছারত্তং মানত্তং অদাসি। সোহং ভন্তে চিণ্ণমানত্তো সঙ্ঘং অব্ভানং যাচামি।

অহং ভন্তে সম্বহুলা সঙ্ঘাদিসেসা আপত্তিযো আপজ্জিং... সোহং ভন্তে চিণ্ণমানত্তো দুতিযম্পি সঙ্ঘং অব্ভানং যাচামি।

অহং ভন্তে সম্বহুলা সঙ্ঘাদিসেসা আপত্তিযো আপজ্জিং... সোহং ভন্তে চিণ্ণমানত্তো ততিযম্পি সঙ্ঘং অব্ভানং যাচামি।

আহ্বান অনুমোদনের কর্মবাক্য :
সুণাতু মে ভন্তে সঙ্ঘো। অযং ইত্থন্নামো ভিক্খু সম্বহুলা সঙ্ঘাদিসেসা আপত্তিযো আপজ্জি, আপত্তি-পরিযন্তং একচ্চং জানাতি একচ্চং ন জানাতি... রত্তি-পরিযন্তে একচ্চে ৰেমতিকো একচ্চে নিব্বেমতিকো। সো সঙ্ঘং তাসং আপত্তীনং সুদ্ধন্ত-পরিৰাসং যাচি। সঙ্ঘো ইত্থন্নামস্স ভিক্খুনো তাসং আপত্তীনং সুদ্ধন্ত-পরিৰাসং অদাসি। সো পরিৰুত্থ-পরিৰাসো সঙ্ঘং তাসং আপত্তীনং ছারত্তং মানত্তং যাচি। তস্স সঙ্ঘো তাসং আপত্তীনং ছারত্তং মানত্তং অদাসি। সো চিণ্ণমানত্তো সঙ্ঘং অব্ভানং যাচতি। যদি সঙ্ঘস্স পত্তকল্লং, সঙ্ঘো ইত্থন্নামং ভিক্খুং অব্ভেয্য। এসা ঞত্তি।

সুণাতু মে ভন্তে সঙ্ঘো। অযং ইত্থন্নামো ভিক্খু সম্বহুলা সঙ্ঘাদিসেসা আপত্তিযো আপজ্জি, আপত্তি-পরিযন্তং একচ্চং জানাতি একচ্চং ন জানাতি... রত্তি-পরিযন্তে একচ্চে ৰেমতিকো একচ্চে নিব্বেমতিকো। সো সঙ্ঘং তাসং আপত্তীনং সুদ্ধন্ত-পরিৰাসং যাচি। সঙ্ঘো ইত্থন্নামস্স ভিক্খুনো তাসং আপত্তীনং সুদ্ধন্ত-পরিৰাসং অদাসি। সো পরিৰুত্থ-পরিৰাসো সঙ্ঘং তাসং আপত্তীনং ছারত্তং মানত্তং যাচি। তস্স সঙ্ঘো তাসং আপত্তীনং ছারত্তং মানত্তং অদাসি। সো চিণ্ণমানত্তো সঙ্ঘং অব্ভানং যাচতি। সঙ্ঘো ইত্থন্নামং ভিক্খুং অব্ভেতি। যস্সাযস্মতো খমতি, ইত্থন্নামস্স ভিক্খুনো অব্ভানং, সো তুণ্হস্স। যস্স নক্খমতি, সো ভাসেয্য।

দুতিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

ততিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

অব্ভিতো সঙ্ঘেন ইত্থন্নামো ভিক্খু। খমতি সঙ্ঘস্স, তস্মা তুণ্হী। এৰমেতং ধারযামি।

২. মহাসুদ্ধন্ত
পরিবাস প্রার্থনা : (চুৰ.১৫৬-১৫৯)
অহং ভন্তে সম্বহুলা সঙ্ঘাদিসেসা আপত্তিযো আপজ্জিং, আপত্তি-পরিযন্তং ন জানামি, রত্তি-পরিযন্তং ন জানামি, আপত্তি-পরিযন্তং ন সরামি, রত্তি-পরিযন্তং ন সরামি, আপত্তি-পরিযন্তে ৰেমতিকো, রত্তি-পরিযন্তে ৰেমতিকো। সোহং ভন্তে সঙ্ঘং তাসং আপত্তীনং সুদ্ধন্ত-পরিৰাসং যাচামি।

 অহং ভন্তে সম্বহুলা সঙ্ঘাদিসেসা আপত্তিযো আপজ্জিং... রত্তি পরিযন্তে ৰেমতিকো। সোহং দুতিযম্পি ভন্তে সঙ্ঘং তাসং আপত্তীনং সুদ্ধন্ত-পরিৰাসং যাচামি।

অহং ভন্তে সম্বহুলা সঙ্ঘাদিসেসা আপত্তিযো আপজ্জিং... রত্তি পরিযন্তে ৰেমতিকো। সোহং ততিযম্পি ভন্তে সঙ্ঘং তাসং আপত্তীনং সুদ্ধন্ত-পরিৰাসং যাচামি।

ভন্তেগণ, আমি অনেকগুলো সংঘাদিশেষ অপরাধে পড়ে গেছি। আমি অপরাধের সংখ্যা জানি না, (গোপন রাখা) রাতের সংখ্যা জানি না, অপরাধের সংখ্যা আমার স্মরণ হয় না, রাতের সংখ্যাও আমার স্মরণ হয় না, অপরাধের সংখ্যার ব্যাপারে আমার সন্দেহ আছে, রাতের সংখ্যার ব্যাপারেও আমার সন্দেহ আছে। আমি এসব অপরাধের জন্য সংঘের কাছে একটি বিশুদ্ধিকারী পরিবাস প্রার্থনা করছি।

ভন্তেগণ,... দ্বিতীয়বার... তৃতীয়বার আমি এসব অপরাধের জন্য সংঘের কাছে একটি বিশুদ্ধিকারী পরিবাস প্রার্থনা করছি।

(এই শ্রেণির পরিবাসের বাদবাকি পালি কথাগুলো চূল-সুদ্ধন্ত পরিবাসের কথাগুলো থেকে বুঝে নেওয়া যাবে।)

* * *


 

পরিশিষ্ট—৪

শৃঙ্খলাজনিত দণ্ডকর্ম

শৃঙ্খলাজনিত দণ্ডকর্মগুলোর জন্য পিটকে যে-সব কর্মবাক্য দেওয়া আছে সেগুলোতে প্রত্যেকটি দণ্ডকর্মের উৎপত্তির কাহিনির বিবরণকে প্রায় হুবহু অনুসরণ করা হয়েছে। অর্থকথা যেমনটা দেখিয়েছে, এসব কর্মবাক্য সবক্ষেত্রে খাটে না। তাই এটি পরামর্শ দিয়েছে যে, কোনো ব্যক্তির উপর কোনো একটি দণ্ডকর্ম আরোপ করতে গিয়ে পিটকে অনুমোদিত পদ্ধতিতে ঘটনাটি অনুসারে কর্মবাক্যটি একটু সমন্বয় করে নিলে ভালো হয়। নিম্নোক্ত উদাহরণগুলোতে, কর্মবাক্যের যে অংশগুলো ঘটনা অনুসারে সমন্বয় করা যাবে সেগুলো বড় আকারে এবং বোল্ড করে দেওয়া হয়েছে। এসব অংশগুলোতে যে-সব পরিবর্তন করা যাবে সেগুলো উদাহরণের পরে দেওয়া হয়েছে।

ক. তিরস্কারকর্ম
কর্মবাক্য : (চুৰ.১-৩)
সুণাতু মে ভন্তে সঙ্ঘো। অযং ইত্থন্নামো ভিক্খু ভণ্ডনকারকো হোতি, কলহকারকো ৰিৰাদকারকো ভস্সকারকো সঙ্ঘে অধিকরণকারকো। যদি সঙ্ঘস্স পত্তকল্লং, সঙ্ঘো ইত্থন্নামস্স ভিক্খুনো তজ্জনীয-কম্মং করেয্য। এসা ঞত্তি।

সুণাতু মে ভন্তে সঙ্ঘো। অযং ইত্থন্নামো ভিক্খু ভণ্ডনকারকো হোতি, কলহকারকো ৰিৰাদকারকো ভস্সকারকো সঙ্ঘে অধিকরণকারকো। সঙ্ঘো ইত্থন্নামস্স ভিক্খুনো তজ্জনীয-কম্মং করোতি। যস্সাযস্মতো খমতি, ইত্থন্নামস্স ভিক্খুনো তজ্জনীয-কম্মস্স করণং, সো তুণ্হস্স। যস্স নক্খমতি, সো ভাসেয্য।

দুতিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

ততিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

কতং সঙ্ঘেন ইত্থন্নামস্স ভিক্খুনো তজ্জনীয-কম্মং। খমতি সঙ্ঘস্স, তস্মা তুণ্হী। এৰমেতং ধারযামি।

ভন্তেগণ, সংঘ আমার কথা শুনুন। এই (নাম) ভিক্ষু সংঘের মধ্যে বিবাদ, ঝগড়া, দ্বন্দ্ব, মতভেদ এবং বিবাদের বিষয় সৃষ্টিকারী। সংঘ যদি প্রস্তুত থাকেন তাহলে (নাম) ভিক্ষুর উপর একটি তিরস্কার কর্ম আরোপ করা উচিত। এই হচ্ছে প্রস্তাব।

ভন্তেগণ, সংঘ আমার কথা শুনুন। এই (নাম) ভিক্ষু সংঘের মধ্যে বিবাদ, ঝগড়া, দ্বন্দ্ব, মতভেদ এবং বিবাদের বিষয় সৃষ্টিকারী। সংঘ (নাম) ভিক্ষুর উপর একটি তিরস্কার কর্ম আরোপ করছে। (নাম) ভিক্ষুর উপর একটি তিরস্কার কর্ম আরোপ করাতে যিনি সম্মত তার নিরব থাকা উচিত। যিনি সম্মত নন, তার বলা উচিত।

দ্বিতীয়বার... তৃতীয়বারও আমি ব্যাপারটা বলছি। ভন্তেগণ, সংঘ আমার কথা শুনুন।... যিনি সম্মত নন, তার বলা উচিত।

সংঘ কর্তৃক (নাম) ভিক্ষুর উপর একটি তিরস্কার কর্ম আরোপ করা হয়েছে। সংঘ এতে সম্মত, তাই সংঘ নিরব। আমিও তাই ধরে নিচ্ছি।

তিরস্কারকর্ম আরোপ করার বিকল্প কারণ :
সে অনভিজ্ঞ এবং অদক্ষ, অপরাধে পূর্ণ, এবং সেগুলোর জন্য কোনো শাস্তিপর্বের মধ্য দিয়ে যায় নি : বালো হোতি, অব্যত্তো আপত্তিবহুলো অনপদানো

সে গৃহীদের সংসর্গে বাস করে, গৃহীদের সাথে অশোভন মেলামেশা করে বাস করে : গিহি-সংসট্ঠো ৰিহরতি, অননুলোমিকেহি গিহি-সংসগ্গেহি

উচ্চতর শীলের আলোকে তার শীল ত্রুটিপূর্ণ : অধিসীলে সীলৰিপন্নো হোতি

উচ্চতর আচরণের আলোকে তার আচরণ ত্রুটিপূর্ণ : অজ্ঝাচারে আচারৰিপন্নো হোতি

উচ্চতর দৃষ্টির আলোকে তার দৃষ্টি ত্রুটিপূর্ণ : অতিদিট্ঠিযা দিট্ঠিৰিপন্নো হোতি

সে বুদ্ধের অপ্রশংসা করে কথা বলে : বুদ্ধস্স অৰণ্ণং ভাসতি

সে ধর্মের অপ্রশংসা করে কথা বলে : ধম্মস্স অৰণ্ণং ভাসতি

সে সংঘের অপ্রশংসা করে কথা বলে : সঙ্ঘস্স অৰণ্ণং ভাসতি

খ. আরও-শাস্তিকর্ম
কর্মবাক্য : (চুৰ.২০৬)
সুণাতু মে ভন্তে সঙ্ঘো। অযং ইত্থন্নামো ভিক্খু সঙ্ঘমজ্ঝে আপত্তিযা অনুযুঞ্জিযমানো অৰজানিত্বা পটিজানাতি, পটিজানিত্বা অৰজানাতি, অঞ্ঞেন অঞ্ঞং পটিচরতি, সম্পজান-মুসা ভাসতি। যদি সঙ্ঘস্স পত্তকল্লং, সঙ্ঘো ইত্থন্নামস্স ভিক্খুনো তস্স পাপিযসিকা-কম্মং করেয্য। এসা ঞত্তি।

সুণাতু মে ভন্তে সঙ্ঘো। অযং ইত্থন্নামো ভিক্খু সঙ্ঘমজ্ঝে আপত্তিযা অনুযুঞ্জিযমানো অৰজানিত্বা পটিজানাতি, পটিজানিত্বা অৰজানাতি, অঞ্ঞেন অঞ্ঞং পটিচরতি, সম্পজান-মুসা ভাসতি। সঙ্ঘো ইত্থন্নামস্স ভিক্খুনো তস্স-পাপিযসিকা-কম্মং করোতি। যস্সাযস্মতো খমতি, ইত্থন্নামস্স ভিক্খুনো তস্স-পাপিযসিকা-কম্মস্স করণং, সো তুণ্হস্স। যস্স নক্খমতি, সো ভাসেয্য।

দুতিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

ততিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

কতং সঙ্ঘেন ইত্থন্নামস্স ভিক্খুনো তস্স-পাপিযসিকা-কম্মং। খমতি সঙ্ঘস্স, তস্মা তুণ্হী। এৰমেতং ধারযামি।

ভন্তেগণ, সংঘ আমার কথা শুনুন। এই (নাম) ভিক্ষু অপরাধে অভিযুক্ত হয়ে অস্বীকার করার পরে আবার স্বীকার করে, স্বীকার করার পরে আবার অস্বীকার করে, বিষয়টিকে এড়িয়ে যায়, ইচ্ছাকৃতভাবে মিথ্যা বলে। সংঘ যদি প্রস্তুত থাকেন তাহলে (নাম) ভিক্ষুর উপর একটি আরও-শাস্তিকর্ম আরোপ করা উচিত। এই হচ্ছে প্রস্তাব।

ভন্তেগণ, সংঘ আমার কথা শুনুন। এই (নাম) ভিক্ষু অপরাধে অভিযুক্ত হয়ে অস্বীকার করার পরে আবার স্বীকার করে, স্বীকার করার পরে আবার অস্বীকার করে, বিষয়টিকে এড়িয়ে যায়, ইচ্ছাকৃতভাবে মিথ্যা বলে। সংঘ (নাম) ভিক্ষুর উপর আরও-শাস্তিকর্ম আরোপ করছে। (নাম) ভিক্ষুর উপর একটি আরও-শাস্তিকর্ম আরোপ করাতে যিনি সম্মত তার নিরব থাকা উচিত। যিনি সম্মত নন, তার বলা উচিত।

দ্বিতীয়বার... তৃতীয়বারও আমি ব্যাপারটা বলছি। ভন্তেগণ, সংঘ আমার কথা শুনুন।... যিনি সম্মত নন, তার বলা উচিত।

সংঘ কর্তৃক (নাম) ভিক্ষুর উপর একটি আরও-শাস্তিকর্ম আরোপ করা হয়েছে। সংঘ এতে সম্মত, তাই সংঘ নিরব। আমিও তাই ধরে নিচ্ছি।

উপরোক্ত কর্মবাক্যতে চুৰ.২০৬-এ দেওয়া উদাহরণটি অনুসৃত হয়েছে। এই দণ্ডকর্মের জন্য মূল যে পূর্বশর্তগুলো, যা চুৰ.২০৭-এ দেওয়া হয়েছে, সেগুলো হচ্ছে : আলোচ্য ভিক্ষুটি অবিশুদ্ধ, নির্লজ্জ, এবং অপরাধ করেছে বলে ন্যায়সঙ্গতভাবে অভিযুক্ত হয়ে থাকে। কর্মবাক্যে এটি নিম্নোক্তভাবে বলা হবে :

সে অবিশুদ্ধ, নির্লজ্জ, এবং অপরাধ করেছে বলে ন্যায়সঙ্গতভাবে অভিযুক্ত হয়েছে : অসুচি চ হোতি অলজ্জী চ সানুৰাদো চ

তবে চুৰ.২১০ এই মত বজায় রাখে যে, এই সাধারণ পূর্বশর্তগুলোর মধ্যে তিরস্কারকর্মের সবগুলো বিকল্প কারণও অন্তর্ভুক্ত, অর্থাৎ যে-সমস্ত কারণে কোনো ভিক্ষু তিরস্কারকর্মের যোগ্য, সে-সব কারণে সে এই আরও-শাস্তিকমের্রও যোগ্য হবে। কোনো একটা কারণে পিটিএস সংস্করণের অনুবাদে "উচ্চতর শীলের আলোকে তার শীল ত্রুটিপূর্ণ" থেকে শুরু করে "সে সংঘের অপ্রশংসা করে কথা বলে" এই কারণগুলো বাদ পড়ে গেছে।

গ. পদাবনতিকর্ম
কর্মবাক্য : (চুৰ.১১-১২)
সুণাতু মে ভন্তে সঙ্ঘো। অযং ইত্থন্নামো ভিক্খু ভণ্ডনকারকো হোতি, কলহকারকো ৰিৰাদকারকো ভস্সকারকো সঙ্ঘে অধিকরণকারকো। যদি সঙ্ঘস্স পত্তকল্লং, সঙ্ঘো ইত্থন্নামস্স ভিক্খুনো নিযস-কম্মং* করেয্য, নিস্সায তে ৰত্থব্বন্তি। এসা ঞত্তি।

সুণাতু মে ভন্তে সঙ্ঘো। অযং ইত্থন্নামো ভিক্খু ভণ্ডনকারকো হোতি, কলহকারকো ৰিৰাদকারকো ভস্সকারকো সঙ্ঘে অধিকরণকারকো। সঙ্ঘো ইত্থন্নামস্স ভিক্খুনো নিযস-কম্মং করোতি, নিস্সায তে ৰত্থব্বন্তি। যস্সাযস্মতো খমতি, ইত্থন্নামস্স ভিক্খুনো নিযস-কম্মস্স করণং, নিস্সায তে ৰত্থব্বন্তি, সো তুণ্হস্স। যস্স নক্খমতি, সো ভাসেয্য।

দুতিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

ততিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

কতং সঙ্ঘেন ইত্থন্নামস্স ভিক্খুনো নিযস-কম্মং, নিস্সায তে ৰত্থব্বন্তি। খমতি সঙ্ঘস্স, তস্মা তুণ্হী। এৰমেতং ধারযামি। ***

ভন্তেগণ, সংঘ আমার কথা শুনুন। এই (নাম) ভিক্ষু সংঘের মধ্যে বিবাদ, ঝগড়া, দ্বন্দ্ব, মতভেদ এবং বিবাদের বিষয় সৃষ্টিকারী। সংঘ যদি প্রস্তুত থাকেন তাহলে "আপনাকে নির্ভরতা নিয়ে বাস করতে হবে," [এই বলে] (নাম) ভিক্ষুর উপর একটি পদাবনতিকর্ম আরোপ করা উচিত। এই হচ্ছে প্রস্তাব।

ভন্তেগণ, সংঘ আমার কথা শুনুন। এই (নাম) ভিক্ষু সংঘের মধ্যে বিবাদ, ঝগড়া, দ্বন্দ্ব, মতভেদ এবং বিবাদের বিষয় সৃষ্টিকারী। সংঘ "আপনাকে নির্ভরতা নিয়ে বাস করতে হবে," [এই বলে] (নাম) ভিক্ষুর উপর একটি পদাবনতিকর্ম আরোপ করছে। "আপনাকে নির্ভরতা নিয়ে বাস করতে হবে," [এই বলে] (নাম) ভিক্ষুর উপর একটি পদাবনতিকর্ম আরোপ করাতে যিনি সম্মত তার নিরব থাকা উচিত। যিনি সম্মত নন, তার বলা উচিত।

দ্বিতীয়বার... তৃতীয়বারও আমি ব্যাপারটা বলছি। ভন্তেগণ, সংঘ আমার কথা শুনুন।... যিনি সম্মত নন, তার বলা উচিত।

সংঘ কর্তৃক "আপনাকে নির্ভরতা নিয়ে বাস করতে হবে," [এই বলে] (নাম) ভিক্ষুর উপর একটি পদাবনতিকর্ম আরোপ করা হয়েছে। সংঘ এতে সম্মত, তাই সংঘ নিরব। আমিও তাই ধরে নিচ্ছি।

*** এটি থাই সংস্করণ অনুসারে দেওয়া হয়েছে। শ্রীলঙ্কান, বার্মিজ ও পিটিএস সংস্করণে আছে 'নিস্সয-কম্মং' অর্থাৎ নিশ্রয়কর্ম বা নির্ভরতাকর্ম।

এই দণ্ডকর্মের বিকল্প কারণগুলো তিরস্কারকর্মের মতোই একই।

ঘ. নির্বাসনকর্ম
কর্মবাক্য : (চুৰ.২১-২৪)
সুণাতু মে ভন্তে সঙ্ঘো। অযং ইত্থন্নামো ভিক্খু কাযিক-ৰাচসিকেন মিচ্ছাজীৰেন সমন্নাগতো হোতি। যদি সঙ্ঘস্স পত্তকল্লং, সঙ্ঘো ইত্থন্নামস্স ভিক্খুনো (স্থানের নামটা পঞ্চমী বিভক্তির রূপে উল্লেখ করতে হবে) পব্বাজনীয-কম্মং করেয্য, ন ইত্থন্নামেন ভিক্খুনা (স্থানের নামটা সপ্তমী বিভক্তির রূপে উল্লেখ করতে হবে) ৰত্থব্বন্তি। এসা ঞত্তি।

সুণাতু মে ভন্তে সঙ্ঘো। অযং ইত্থন্নামো ভিক্খু কাযিক-ৰাচসিকেন মিচ্ছাজীৰেন সমন্নাগতো হোতি। সঙ্ঘো ইত্থন্নামস্স ভিক্খুনো (স্থানের নামটা পঞ্চমী বিভক্তির রূপে উল্লেখ করতে হবে) পব্বাজনীয-কম্মং করোতি, ন ইত্থন্নামেন ভিক্খুনা (স্থানের নামটা সপ্তমী বিভক্তির রূপে উল্লেখ করতে হবে) ৰত্থব্বন্তি। যস্সাযস্মতো খমতি, ইত্থন্নামস্স ভিক্খুনো (স্থানের নামটা পঞ্চমী বিভক্তির রূপে উল্লেখ করতে হবে) পব্বাজনীয-কম্মস্স করণং, ন ইত্থন্নামেন ভিক্খুনা (স্থানের নামটা সপ্তমী বিভক্তির রূপে উল্লেখ করতে হবে) ৰত্থব্বন্তি, সো তুণ্হস্স। যস্স নক্খমতি, সো ভাসেয্য।

দুতিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

ততিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

কতং সঙ্ঘেন ইত্থন্নামস্স ভিক্খুনো (স্থানের নামটা পঞ্চমী বিভক্তির রূপে উল্লেখ করতে হবে) পব্বাজনীয-কম্মং, ন ইত্থন্নামেন ভিক্খুনা (স্থানের নামটা সপ্তমী বিভক্তির রূপে উল্লেখ করতে হবে) ৰত্থব্বন্তি। খমতি সঙ্ঘস্স, তস্মা তুণ্হী। এৰমেতং ধারযামি।

ভন্তেগণ, সংঘ আমার কথা শুনুন। এই (নাম) ভিক্ষু কায়িক এবং বাচনিক মিথ্যা জীবিকাধারী। সংঘ যদি প্রস্তুত থাকেন তাহলে "(নাম) ভিক্ষু (স্থানে) থাকতে পারবেন না" [এই বলে] (নাম) ভিক্ষুকে (স্থান) থেকে নির্বাসিত করে একটি সঙ্ঘকর্ম সম্পাদন করা উচিত। এই হচ্ছে প্রস্তাব।

ভন্তেগণ, সংঘ আমার কথা শুনুন। এই (নাম) ভিক্ষু কায়িক এবং বাচনিক মিথ্যা জীবিকাধারী। সংঘ "(নাম) ভিক্ষু (স্থানে) থাকতে পারবেন না" [এই বলে] (নাম) ভিক্ষুকে (স্থান) থেকে নির্বাসিত করে একটি সঙ্ঘকর্ম সম্পাদন করছে। "(নাম) ভিক্ষু (স্থানে) থাকতে পারবেন না" [এই বলে] (নাম) ভিক্ষুকে (স্থান) থেকে নির্বাসিত করে একটি সঙ্ঘকর্ম সম্পাদন করাতে যিনি সম্মত তার নিরব থাকা উচিত। যিনি সম্মত নন, তার বলা উচিত।

দ্বিতীয়বার... তৃতীয়বারও আমি ব্যাপারটা বলছি। ভন্তেগণ, সংঘ আমার কথা শুনুন।... যিনি সম্মত নন, তার বলা উচিত।

সংঘ কর্তৃক "(নাম) ভিক্ষু (স্থানে) থাকতে পারবেন না" [এই বলে] (নাম) ভিক্ষুকে (স্থান) থেকে নির্বাসিত করে একটি সঙ্ঘকর্ম সম্পাদন করা হয়েছে। সংঘ এতে সম্মত, তাই সংঘ নিরব। আমিও তাই ধরে নিচ্ছি।

নির্বাসনকর্ম আরোপের বিকল্প কারণগুলো (তিরস্কারকর্মে উল্লিখিত কারণগুলোসহ):
সে কায়িকভাবে ঠাট্টা-তামাশা করে : কাযিকেন দৰেন সমন্নাগতো হোতি

কথার মাধ্যমে ঠাট্টা-তামাশা করে : ৰাচসিকেন দৰেন সমন্নাগতো হোতি

কায়িক ও কথার মাধ্যমে ঠাট্টা-তামাশা করে : কাযিক-ৰাচসিকেন দৰেন সমন্নাগতো হোতি

সে কায়িক অসদাচরণ করে : কাযিকেন অনাচারেন সমন্নাগতো হোতি

বাচনিক অসদাচরণ করে : ৰাচসিকেন অনাচারেন সমন্নাগতো হোতি

কায়িক এবং বাচনিক অসদাচরণ করে : কাযিক-ৰাচসিকেন অনাচারেন সমন্নাগতো হোতি

সে কায়িক আক্রমণাত্মকভাব নিয়ে থাকে : কাযিকেন উপঘাতিকেন সমন্নাগতো হোতি

বাচনিক আক্রমণাত্মকভাব নিয়ে থাকে : ৰাচসিকেন উপঘাতিকেন সমন্নাগতো হোতি

কায়িক ও বাচনিক আক্রমণাত্মকভাব নিয়ে থাকে : কাযিক-ৰাচসিকেন উপঘাতিকেন সমন্নাগতো হোতি

সে কায়িক মিথ্যা জীবিকায় নিযুক্ত থাকে : কাযিকেন মিচ্ছাজীৰেন সমন্নাগতো হোতি

বাচনিক মিথ্যা জীবিকায় নিযুক্ত থাকে : ৰাচসিকেন মিচ্ছাজীৰেন সমন্নাগতো হোতি

কায়িক ও বাচনিক মিথ্যা জীবিকায় নিযুক্ত থাকে : কাযিক-ৰাচসিকেন মিচ্ছজীৰেন সমন্নাগতো হোতি

ঙ. মিটমাটকর্ম
কর্মবাক্য : (চুৰ.৩৩-৩৬)
সুণাতু মে ভন্তে সঙ্ঘো। অযং ইত্থন্নামো ভিক্খু (গৃহী ব্যক্তির নাম ষষ্ঠী বিভক্তিরূপে উল্লেখ করতে হবে) অলাভায পরিসক্কতি। যদি সঙ্ঘস্স পত্তকল্লং, সঙ্ঘো ইত্থন্নামস্স ভিক্খুনো পটিসারণীয-কম্মং করেয্য, (গৃহী ব্যক্তির নাম প্রথমা বিভক্তিরূপে উল্লেখ করতে হবে) তে খমাপেতব্বোতি। এসা ঞত্তি।

সুণাতু মে ভন্তে সঙ্ঘো। অযং ইত্থন্নামো ভিক্খু (গৃহী ব্যক্তির নাম ষষ্ঠী বিভক্তিরূপে উল্লেখ করতে হবে) অলাভায পরিসক্কতি। সঙ্ঘো ইত্থন্নামস্স ভিক্খুনো পটিসারণীয-কম্মং করোতি, (গৃহী ব্যক্তির নাম প্রথমা বিভক্তিরূপে উল্লেখ করতে হবে) তে খমাপেতব্বোতি। যস্সাযস্মতো খমতি, ইত্থন্নামস্স ভিক্খুনো পটিসারণীয-কম্মস্স করণং, (গৃহী ব্যক্তির নাম প্রথমা বিভক্তিরূপে উল্লেখ করতে হবে) তে খমাপেতব্বোতি, সো তুণ্হস্স। যস্স নক্খমতি, সো ভাসেয্য।

দুতিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

ততিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

কতং সঙ্ঘেন ইত্থন্নামস্স ভিক্খুনো পটিসারণীয-কম্মং, (গৃহী ব্যক্তির নাম প্রথমা বিভক্তিরূপে উল্লেখ করতে হবে) তে খমাপেতব্বোতি। খমতি সঙ্ঘস্স, তস্মা তুণ্হী। এৰমেতং ধারযামি।

ভন্তেগণ, সংঘ আমার কথা শুনুন। এই (নাম) ভিক্ষু (গৃহী ব্যক্তির নাম)-এর অলাভের প্রচেষ্টা চালাচ্ছেন। সংঘ যদি প্রস্তুত থাকেন তাহলে (নাম) ভিক্ষুর উপর "আপনাকে (গৃহী ব্যক্তির নাম) থেকে ক্ষমা চাইতে হবে,"[এই বলে] একটি মিটমাটকর্ম আরোপ করা উচিত। এই হচ্ছে প্রস্তাব।

ভন্তেগণ, সংঘ আমার কথা শুনুন। এই (নাম) ভিক্ষু (গৃহী ব্যক্তির নাম)-এর অলাভের প্রচেষ্টা চালাচ্ছেন। সংঘ (নাম) ভিক্ষুর উপর "আপনাকে (গৃহী ব্যক্তির নাম) থেকে ক্ষমা চাইতে হবে,"[এই বলে] একটি মিটমাটকর্ম আরোপ করছে। (নাম) ভিক্ষুর উপর "আপনাকে (গৃহী ব্যক্তির নাম) থেকে ক্ষমা চাইতে হবে,"[এই বলে] একটি মিটমাটকর্ম আরোপ করাতে যিনি সম্মত তার নিরব থাকা উচিত। যিনি সম্মত নন, তার বলা উচিত।

দ্বিতীয়বার... তৃতীয়বারও আমি ব্যাপারটা বলছি। ভন্তেগণ, সংঘ আমার কথা শুনুন।... যিনি সম্মত নন, তার বলা উচিত।

সংঘ কর্তৃক (নাম) ভিক্ষুর উপর "আপনাকে (গৃহী ব্যক্তির নাম) থেকে ক্ষমা চাইতে হবে,"[এই বলে] একটি মিটমাটকর্ম আরোপ করা হয়েছে। সংঘ এতে সম্মত, তাই সংঘ নিরব। আমিও তাই ধরে নিচ্ছি।

আলোচ্য গৃহী ব্যক্তিটি যদি কোনো নারী হয়, তাহলে নিম্নোক্তভাবে কথাগুলো বদলে দিন :

খমাপেতব্বোতি থেকে খমাপেতব্বাতি

মিটমাটকর্মের বিকল্প কারণগুলো :
সে (গৃহী ব্যক্তির নাম)এর ক্ষতির প্রচেষ্টা চালায় :

(গৃহী ব্যক্তির নাম ষষ্ঠী বিভক্তিরূপে উল্লেখ করতে হবে) অনত্থায পরিসক্কতি

সে (গৃহী ব্যক্তির নাম)এর অবাসের প্রচেষ্টা চালায় :

(গৃহী ব্যক্তির নাম ষষ্ঠী বিভক্তিরূপে উল্লেখ করতে হবে) অনাৰাসায পরিসক্কতি

সে (গৃহী ব্যক্তির নাম)-কে অপমান ও তিরস্কার করে :

(গৃহী ব্যক্তির নাম দ্বিতীয়া বিভক্তিরূপে উল্লেখ করতে হবে) অক্কোসতি পরিভাসতি

সে (গৃহী ব্যক্তির নাম)কে দিয়ে গৃহীদের সাথে ভাঙন ধরায় :

(গৃহী ব্যক্তির নাম দ্বিতীয়া বিভক্তিরূপে উল্লেখ করতে হবে) গিহীতি ভেদেতি

সে (গৃহী ব্যক্তির নাম)-এর কাছে বুদ্ধের অপ্রশংসা করে কথা বলে :

(গৃহী ব্যক্তির নাম চতুর্থা বিভক্তিরূপে উল্লেখ করতে হবে) বুদ্ধস্স অৰণ্ণং ভাসতি

সে (গৃহী ব্যক্তির নাম)-এর কাছে ধর্মের অপ্রশংসা করে কথা বলে :

(গৃহী ব্যক্তির নাম চতুর্থা বিভক্তিরূপে উল্লেখ করতে হবে) ধম্মস্স অৰণ্ণং ভাসতি

সে (গৃহী ব্যক্তির নাম)-এর কাছে সংঘের অপ্রশংসা করে কথা বলে :

(গৃহী ব্যক্তির নাম চতুর্থা বিভক্তিরূপে উল্লেখ করতে হবে) সঙ্ঘস্স অৰণ্ণং ভাসতি

সে কোনো নীচ বা হীন কোনো ব্যাপারে (গৃহী ব্যক্তির নাম)কে বিদ্রুপ এবং অবজ্ঞা করে :

(গৃহী ব্যক্তির নাম দ্বিতীয়া বিভক্তিরূপে উল্লেখ করতে হবে) হীনেন খুংসেতি হীনেন ৰম্ভেতি

সে (গৃহী ব্যক্তির নাম)কে দেওয়া কোনো ন্যায়সঙ্গত প্রতিজ্ঞা পূরণ করে না :

(গৃহী ব্যক্তির নাম চতুর্থী বিভক্তিরূপে উল্লেখ করতে হবে) ধম্মিকং পটিস্সৰং ন সচ্চাপেতি

সঙ্গী নির্বাচিত করার কর্মবাক্য : (চুৰ.৪১)
(এই উদাহরণে, চিত্ত নামক গৃহীর কাছে ক্ষমা চাওয়ার জন্য সুধম্ম ভিক্ষু যাবে এবং তার সাথে যাওয়ার জন্য একজন সঙ্গী নির্বাচিত হচ্ছে।)

সুণাতু মে ভন্তে সঙ্ঘো। যদি সঙ্ঘস্স পত্তকল্লং, সঙ্ঘো ইত্থন্নামং ভিক্খুং সুধম্মস্স ভিক্খুনো অনুদূতং দদেয্য, চিত্তং গহপতিং খমাপেতুং। এসা ঞত্তি।

সুণাতু মে ভন্তে। সঙ্ঘো ইত্থন্নামস্স ভিক্খুং সুধম্মস্স ভিক্খুনো অনুদূতং দেতি, চিত্তং গহপতিং খমাপেতুং। যস্সাযস্মতো খমতি, ইত্থন্নামস্স ভিক্খুনো সুধম্মস্স ভিক্খুনো অনুদূতং দানং, চিত্তং গহপতিং খমাপেতুং, সো তুণ্হস্স। যস্স নক্খমতি, সো ভাসেয্য।

দিন্নো সঙ্ঘেন ইত্থন্নামো ভিক্খু সুধম্মস্স ভিক্খুনো অনুদূতো, চিত্তং গহপতিং খমাপেতুং। খমতি সঙ্ঘস্স, তস্মা তুণ্হী। এৰমেতং ধারযামি।

ভন্তেগণ, সংঘ আমার কথা শুনুন। সংঘ যদি প্রস্তুত থাকেন তাহলে চিত্ত গৃহপতির কাছে সুধম্ম ভিক্ষুর ক্ষমা চাইতে যাওয়ার সময় সঙ্গী হিসেবে (নাম) ভিক্ষুকে নির্বাচিত করা উচিত। এই হচ্ছে প্রস্তাব।

ভন্তেগণ, সংঘ আমার কথা শুনুন। সুধম্ম ভিক্ষুর চিত্ত গৃহপতির কাছে ক্ষমা চাইতে যাওয়ার সময় সঙ্গী হিসেবে (নাম) ভিক্ষুকে নির্বাচিত করছে। সুধম্ম ভিক্ষুর চিত্ত গৃহপতির কাছে ক্ষমা চাইতে যাওয়ার সময় সঙ্গী হিসেবে (নাম) ভিক্ষুকে নির্বাচিত করাতে যিনি সম্মত তার নিরব থাকা উচিত। যিনি সম্মত নন, তার বলা উচিত।

সুধম্ম ভিক্ষুর চিত্ত গৃহপতির কাছে ক্ষমা চাইতে যাওয়ার সময় সঙ্গী হিসেবে (নাম) ভিক্ষুকে সংঘ কর্তৃক নির্বাচিত করা হয়েছে। সংঘ এতে সম্মত, তাই সংঘ নিরব। আমিও তাই ধরে নিচ্ছি।

চ. অপরাধ না দেখার জন্য সাময়িক বহিষ্কারকর্ম
কর্মবাক্য : (চুৰ.৪৬-৪৭)
সুণাতু মে ভন্তে সঙ্ঘো। অযং ইত্থন্নামো ভিক্খু আপত্তিং আপজ্জিত্বা ন ইচ্ছতি আপত্তিং পস্সিতুং। যদি সঙ্ঘস্স পত্তকল্লং, সঙ্ঘো ইত্থন্নামস্স ভিক্খুনো আপত্তিযা অদস্সনে উক্খেপনীয-কম্মং করেয্য, অসম্ভোগং সঙ্ঘেন। এসা ঞত্তি।

সুণাতু মে ভঙ্ঘে সঙ্ঘো। অযং ইত্থন্নামো ভিক্খু আপত্তিং আপজ্জিত্বা ন ইচ্ছতি আপত্তিং পস্সিতুং। সঙ্ঘো ইত্থন্নামস্স ভিক্খুনো আপত্তিযা অদস্সনে উক্খেপনীয-কম্মং করোতি, অসম্ভোগং সঙ্ঘেন। যস্সাযস্মতো খমতি, ইত্থন্নামস্স ভিক্খুনো আপত্তিযা অদস্সনে উক্খেপনীয-কম্মস্স করণং, অসম্ভোগং সঙ্ঘেন, সো তুণ্হস্স। যস্স নক্খমতি, সো ভাসেয্য।

দুতিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

ততিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

কতং সঙ্ঘেন ইত্থন্নামস্স ভিক্খুনো আপত্তিযা অদস্সনে উক্খেপনীয-কম্মং, অসম্ভোগং সঙ্ঘেন। খমতি সঙ্ঘস্স, তস্মা তুণ্হী। এৰমেতং ধারযামি।

ভন্তেগণ, সংঘ আমার কথা শুনুন। এই (নাম) ভিক্ষু অপরাধে পড়েও সেটি দেখতে ইচ্ছুক নন। সংঘ যদি প্রস্তুত থাকেন তাহলে অপরাধ না দেখার জন্য (নাম) ভিক্ষুর উপর একটি সাময়িক বহিষ্কারকর্ম আরোপ করা উচিত, যাতে তার সাথে সংঘের কোনো মেলামেশা না থাকে। এই হচ্ছে প্রস্তাব।

ভন্তেগণ, সংঘ আমার কথা শুনুন। এই (নাম) ভিক্ষু অপরাধে পড়েও সেটি দেখতে ইচ্ছুক নন। অপরাধ না দেখার জন্য (নাম) ভিক্ষুর উপর সংঘ একটি সাময়িক বহিষ্কারকর্ম আরোপ করছেন, যাতে তার সাথে সংঘের কোনো মেলামেশা না থাকে। অপরাধ না দেখার জন্য (নাম) ভিক্ষুর উপর একটি সাময়িক বহিষ্কারকর্ম আরোপ করা, যাতে তার সাথে সংঘের কোনো মেলামেশা না থাকে, এতে যিনি সম্মত তার নিরব থাকা উচিত। যিনি সম্মত নন, তার বলা উচিত।

দ্বিতীয়বার... তৃতীয়বারও আমি ব্যাপারটা বলছি। ভন্তেগণ, সংঘ আমার কথা শুনুন।... যিনি সম্মত নন, তার বলা উচিত।

অপরাধ না দেখার জন্য সংঘ কর্তৃক (নাম) ভিক্ষুর উপর একটি সাময়িক বহিষ্কারকর্ম আরোপ করা হয়েছে, যাতে তার সাথে সংঘের কোনো মেলামেশা না থাকে। সংঘ এতে সম্মত, তাই সংঘ নিরব। আমিও তাই ধরে নিচ্ছি।

ছ. অপরাধের প্রতিকার না করার জন্য সাময়িক বহিষ্কারকর্ম
কর্মবাক্য : (চুৰ.৫৬)
সুণাতু মে ভন্তে সঙ্ঘো। অযং ইত্থন্নামো ভিক্খু আপত্তিং আপজ্জিত্বা ন ইচ্ছতি আপত্তিং পটিকাতুং। যদি সঙ্ঘস্স পত্তকল্লং, সঙ্ঘো ইত্থন্নামস্স ভিক্খুনো আপত্তিযা অপ্পটিকম্মে উক্খেপনীয-কম্মং করেয্য, অসম্ভোগং সঙ্ঘেন। এসা ঞত্তি।

সুণাতু মে ভন্তে সঙ্ঘো। অযং ইত্থন্নামো ভিক্খু আপত্তিং আপজ্জিত্বা ন ইচ্ছতি আপত্তিং পটিকাতুং। সঙ্ঘো ইত্থন্নামস্স ভিক্খুনো আপত্তিযা অপ্পটিকম্মে উক্খেপনীয-কম্মং করোতি, অসম্ভোগং সঙ্ঘেন। যস্সাযস্মতো খমতি, ইত্থন্নামস্স ভিক্খুনো আপত্তিযা অপ্পটিকম্মে উক্খেপনীয-কম্মস্স করণং, অসম্ভোগং সঙ্ঘেন, সো তুণ্হস্স। যস্স নক্খমতি, সো ভাসেয্য।

দুতিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

ততিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

কতং সঙ্ঘেন ইত্থন্নামস্স ভিক্খুনো আপত্তিযা অপ্পটিকম্মে উক্খেপনীয-কম্মং, অসম্ভোগং সঙ্ঘেন। খমতি সঙ্ঘস্স, তস্মা তুণ্হী। এৰমেতং ধারযামি।

ভন্তেগণ, সংঘ আমার কথা শুনুন। এই (নাম) ভিক্ষু অপরাধে পড়েও সেটার প্রতিকার করতে ইচ্ছুক নন। সংঘ যদি প্রস্তুত থাকেন তাহলে অপরাধের প্রতিকার না করার জন্য (নাম) ভিক্ষুর উপর একটি সাময়িক বহিষ্কারকর্ম আরোপ করা উচিত, যাতে তার সাথে সংঘের কোনো মেলামেশা না থাকে। এই হচ্ছে প্রস্তাব।

ভন্তেগণ, সংঘ আমার কথা শুনুন। এই (নাম) ভিক্ষু অপরাধে পড়েও সেটার প্রতিকার করতে ইচ্ছুক নন। অপরাধের প্রতিকার না করার জন্য (নাম) ভিক্ষুর উপর সংঘ একটি সাময়িক বহিষ্কারকর্ম আরোপ করছেন, যাতে তার সাথে সংঘের কোনো মেলামেশা না থাকে। অপরাধের প্রতিকার না করার জন্য (নাম) ভিক্ষুর উপর একটি সাময়িক বহিষ্কারকর্ম আরোপ করা, যাতে তার সাথে সংঘের কোনো মেলামেশা না থাকে, এতে যিনি সম্মত তার নিরব থাকা উচিত। যিনি সম্মত নন, তার বলা উচিত।

দ্বিতীয়বার... তৃতীয়বারও আমি ব্যাপারটা বলছি। ভন্তেগণ, সংঘ আমার কথা শুনুন।... যিনি সম্মত নন, তার বলা উচিত।

অপরাধের প্রতিকার না করার জন্য সংঘ কর্তৃক (নাম) ভিক্ষুর উপর একটি সাময়িক বহিষ্কারকর্ম আরোপ করা হয়েছে, যাতে তার সাথে সংঘের কোনো মেলামেশা না থাকে। সংঘ এতে সম্মত, তাই সংঘ নিরব। আমিও তাই ধরে নিচ্ছি।

জ. পাপদৃষ্টি পরিত্যাগ না করার জন্য সাময়িক বহিষ্কারকর্ম
কর্মবাক্য : (চুৰ.৬৫-৬৬)
সুণাতু মে ভন্তে সঙ্ঘো। অযং ইত্থন্নামো ভিক্খু পাপিকং দিট্ঠিং নপ্পটিনিস্সজ্জতি। যদি সঙ্ঘস্স পত্তকল্লং, সঙ্ঘো ইত্থন্নামস্স ভিক্খুনো পাপিকায দিট্ঠিযা অপ্পটিনিস্সগ্গে উক্খেপনীয-কম্মং করেয্য, অসম্ভোগং সঙ্ঘেন। এসা ঞত্তি।

সুণাতু মে ভন্তে সঙ্ঘো। অযং ইত্থন্নামো ভিক্খু পাপিকং দিট্ঠিং নপ্পটিনিস্সজ্জতি। সঙ্ঘো ইত্থন্নামস্স ভিক্খুনো পাপিকায দিট্ঠিযা অপ্পটিনিস্সগ্গে উক্খেপনীয-কম্মং করোতি, অসম্ভোগং সঙ্ঘেন। যস্সাযস্মতো খমতি, ইত্থন্নামস্স ভিক্খুনো পাপিকায দিট্ঠিযা অপ্পটিনিস্সগ্গে উক্খেপনীয-কম্মস্স করণং, অসম্ভোগং সঙ্ঘেন, সো তুণ্হস্স। যস্স নক্খমতি, সো ভাসেয্য।

দুতিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

ততিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

কতং সঙ্ঘেন ইত্থন্নামস্স ভিক্খুনো পাপিকায দিট্ঠিযা অপ্পটিনিস্সগ্গে উক্খেপনীয-কম্মং, অসম্ভোগং সঙ্ঘেন। খমতি সঙ্ঘস্স, তস্মা তুণ্হী। এৰমেতং ধারযামি।

ভন্তেগণ, সংঘ আমার কথা শুনুন। এই (নাম) ভিক্ষু পাপদৃষ্টি পরিত্যাগ করবেন না। সংঘ যদি প্রস্তুত থাকেন তাহলে পাপদৃষ্টি পরিত্যাগ না করার জন্য (নাম) ভিক্ষুর উপর একটি সাময়িক বহিষ্কারকর্ম আরোপ করা উচিত, যাতে তার সাথে সংঘের কোনো মেলামেশা না থাকে। এই হচ্ছে প্রস্তাব।

ভন্তেগণ, সংঘ আমার কথা শুনুন। এই (নাম) ভিক্ষু পাপদৃষ্টি পরিত্যাগ করবেন না। পাপদৃষ্টি পরিত্যাগ না করার জন্য (নাম) ভিক্ষুর উপর সংঘ একটি সাময়িক বহিষ্কারকর্ম আরোপ করছেন, যাতে তার সাথে সংঘের কোনো মেলামেশা না থাকে। পাপদৃষ্টি পরিত্যাগ না করার জন্য (নাম) ভিক্ষুর উপর একটি সাময়িক বহিষ্কারকর্ম আরোপ করা, যাতে তার সাথে সংঘের কোনো মেলামেশা না থাকে, এতে যিনি সম্মত তার নিরব থাকা উচিত। যিনি সম্মত নন, তার বলা উচিত।

দ্বিতীয়বার... তৃতীয়বারও আমি ব্যাপারটা বলছি। ভন্তেগণ, সংঘ আমার কথা শুনুন।... যিনি সম্মত নন, তার বলা উচিত।

পাপদৃষ্টি পরিত্যাগ না করার জন্য সংঘ কর্তৃক (নাম) ভিক্ষুর উপর একটি সাময়িক বহিষ্কারকর্ম আরোপ করা হয়েছে, যাতে তার সাথে সংঘের কোনো মেলামেশা না থাকে। সংঘ এতে সম্মত, তাই সংঘ নিরব। আমিও তাই ধরে নিচ্ছি।

ঝ. শৃঙ্খলাজনিত দণ্ডগুলো বাতিল করা
প্রার্থনা : (চুৰ.১০)
অহং ভন্তে সঙ্ঘেন তজ্জনীয-কম্মকতো, সম্মা ৰত্তামি, লোমং পাতেমি, নেত্থারং ৰত্তামি। তজ্জনীয-কম্মস্স পটিপ্পস্সদ্ধিং যাচামি।

অহং ভন্তে সঙ্ঘেন তজ্জনীয-কম্মকতো, সম্মা ৰত্তামি, লোমং পাতেমি, নেত্থারং ৰত্তামি। দুতিযম্পি তজ্জনীয-কম্মস্স পতিপ্পস্সদ্ধিং যাচামি।

অহং ভন্তে সঙ্ঘেন তজ্জনীয-কম্মকতো, সম্মা ৰত্তামি, লোমং পাতেমি, নেত্থারং ৰত্তামি। ততিযম্পি তজ্জনীয-কম্মস্স পটিপ্পস্সদ্ধিং যাচামি।

ভন্তেগণ, সংঘ কর্তৃক আমার উপর একটি তিরস্কারকর্ম আরোপিত হওয়াতে আমি যথাযথভাবে আচরণ করেছি, আমার ঘাড়ের লোম নামিয়ে নিয়েছি, আমার আচরণ সংশোধন করেছি। আমি তিরস্কারকর্ম বাতিল করার প্রার্থনা করছি।

ভন্তেগণ,... দ্বিতীয়বার... তৃতীয়বারের মতো, আমি তিরস্কারকর্ম বাতিল করার প্রার্থনা করছি।

কর্মবাক্য : (চুৰ.১০)
সুণাতু মে ভন্তে সঙ্ঘো। অযং ইত্থন্নামো ভিক্খু সঙ্ঘেন তজ্জনীয-কম্মকতো, সম্মা ৰত্ততি, লোমং পাতেতি, নেত্থারং ৰত্ততি, তজ্জনীয-কম্মস্স পটিপ্পস্সদ্ধিং যাচতি। যদি সঙ্ঘস্স পত্তকল্লং, সঙ্ঘো ইত্থন্নামস্স ভিক্খুনো তজ্জনীয-কম্মং পটিপ্পস্সম্ভেয্য। এসা ঞত্তি।

সুণাতু মে ভন্তে সঙ্ঘো। অযং ইত্থন্নামো ভিক্খু সঙ্ঘেন তজ্জনীয-কম্মকতো, সম্মা ৰত্ততি, লোমং পাতেতি, নেত্থারং ৰত্ততি, তজ্জনীয-কম্মস্স পটিপ্পস্সদ্ধিং যাচতি। সঙ্ঘো ইত্থন্নামস্স ভিক্খুনো তজ্জনীয-কম্মং পটিপ্পস্সম্ভেতি। যস্সাযস্মতো খমতি, ইত্থন্নামস্স ভিক্খুনো তজ্জনীয-কম্মস্স পটিপ্পস্সদ্ধি, সো তুণ্হস্স। যস্স নক্খমতি, সো ভাসেয্য।

দুতিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

ততিযম্পি এতমত্থং ৰদামি। সুণাতু মে ভন্তে সঙ্ঘো... সো ভাসেয্য।

পটিপ্পস্সদ্ধং সঙ্ঘেন ইত্থন্নামস্স ভিক্খুনো তজ্জনীয-কম্মং। খমতি সঙ্ঘস্স, তস্মা তুণ্হী। এৰমেতং ধারযামি।

ভন্তেগণ, সংঘ আমার কথা শুনুন। এই (নাম) ভিক্ষু তার উপর সংঘ কর্তৃক একটি তিরস্কারকর্ম আরোপিত হওয়াতে সে যথাযথভাবে আচরণ করেছে, তার ঘাড়ের লোম নামিয়ে নিয়েছে, তার আচরণ সংশোধন করেছে। সংঘ যদি প্রস্তুত থাকেন তাহলে (নাম) ভিক্ষুর তিরস্কারকর্ম বাতিল করা উচিত। এই হচ্ছে প্রস্তাব।

ভন্তেগণ, সংঘ আমার কথা শুনুন। এই (নাম) ভিক্ষু তার উপর সংঘ কর্তৃক একটি তিরস্কারকর্ম আরোপিত হওয়াতে সে যথাযথভাবে আচরণ করেছে, তার ঘাড়ের লোম নামিয়ে নিয়েছে, তার আচরণ সংশোধন করেছে। সংঘ (নাম) ভিক্ষুর তিরস্কারকর্মটি বাতিল করছেন। (নাম) ভিক্ষুর তিরস্কারকর্মটি বাতিল করাতে যিনি সম্মত তার নিরব থাকা উচিত। যিনি সম্মত নন, তার বলা উচিত।

দ্বিতীয়বার... তৃতীয়বারও আমি ব্যাপারটা বলছি। ভন্তেগণ, সংঘ আমার কথা শুনুন।... যিনি সম্মত নন, তার বলা উচিত।

সংঘ কর্তৃক (নাম) ভিক্ষুর তিরস্কারকর্মটি বাতিল করা হয়েছে। সংঘ এতে সম্মত, তাই সংঘ নিরব। আমিও তাই ধরে নিচ্ছি।

অন্যান্য দণ্ডগুলো :
আরও-শাস্তিকর্ম** : তস্স-পাপিযসিকা-

পদাবনতিকর্ম : নিযস- (অথবা নিস্সয-)

নির্বাসনকর্ম : পব্বাজনীয-

মিটমাটকর্ম : পটিসারণীয-

সাময়িক বহিষ্কারকর্ম :

অপরাধ না দেখার জন্য : আপত্তিযা অদস্সনে উক্খেপনীয-

অপরাধের প্রতিকার না করার জন্য : আপত্তিযা অপ্পটিকম্মে উক্খেপনীয-

পাপদৃষ্টি পরিত্যাগ না করার জন্য : পাপিকায দিট্ঠিযা অপ্পটিনিস্সগ্গে উক্খেপনীয-

** আরও-শাস্তিকর্ম বাতিলের কোনো সংঘকর্ম পালি গ্রন্থগুলোতে উল্লেখ নেই। তবে চুৰ.২১১তে এই দণ্ডকর্মটি কোনো ভিক্ষুর উপর আরোপিত হলে তার কেমন আচরণ করতে হবে সে ব্যাপারে নির্দেশনা আছে। (এই নির্দেশনাগুলো তিরস্কারকর্মের মতোই।) অন্যান্য প্রত্যেকটি ক্ষেত্রে যেখানেই এ ধরনের নির্দেশনা দেওয়া হয়েছে ভিক্ষুটি সেই নির্দেশনাগুলো অনুসরণ করে এরপর দণ্ডকর্মটি বাতিল করার প্রার্থনা করতে পারে। তাই এই দণ্ডকর্মটি বাতিলের ব্যাপারে পালি গ্রন্থগুলোর নিরবতাকে নিশ্চিতভাবেই তাদের নজরে পড়ে নি এমন একটি ভুল বলে ধরে নিতে হবে।

ঞ. ছাবেক-উল্টানোকর্ম
কর্মবাক্য : (চুৰ.৩৯)
সুণাতু মে ভন্তে সঙ্ঘো। (গৃহী ব্যক্তির নাম প্রথমা বিভক্তিরূপে উল্লেখ করতে হবে) ভিক্খূনং অলাভায পরিসক্কতি। যদি সঙ্ঘস্স পত্তকল্লং, সঙ্ঘো (গৃহী ব্যক্তির নাম চতুর্থী বিভক্তিরূপে উল্লেখ করতে হবে) পত্তং নিক্কুজ্জেয্য, অসম্ভোগং সঙ্ঘেন করেয্য। এসা ঞত্তি।

সুণাতু মে ভন্তে সঙ্ঘো। (গৃহী ব্যক্তির নাম প্রথমা বিভক্তিরূপে উল্লেখ করতে হবে) ভিক্খূনং অলাভায পরিসক্কতি। সঙ্ঘো (গৃহী ব্যক্তির নাম চতুর্থী বিভক্তিরূপে উল্লেখ করতে হবে) পত্তং নিক্কুজ্জতি, অসম্ভোগং সঙ্ঘেন করোতি। যস্সাযস্মতো খমতি, (গৃহী ব্যক্তির নাম চতুর্থী বিভক্তিরূপে উল্লেখ করতে হবে) পত্তস্স নিক্কুজ্জনা, অসম্ভোগং সঙ্ঘেন করণং, সো তুণ্হস্স। যস্স নক্খমতি, সো ভাসেয্য।

নিক্কুজ্জিতো সঙ্ঘেন (গৃহী ব্যক্তির নাম চতুর্থী বিভক্তিরূপে উল্লেখ করতে হবে) পত্তো, অসম্ভোগো সঙ্ঘেন। খমতি সঙ্ঘস্স, তস্মা তুণ্হী। এৰমেতং ধারযামি।

ভন্তেগণ, সংঘ আমার কথা শুনুন। এই (নাম) ভিক্ষুদের অলাভের প্রচেষ্টা চালাচ্ছে। সংঘ যদি প্রস্তুত থাকেন তাহলে (নাম)-এর প্রতি সংঘের ছাবেক উল্টানো উচিত এবং সংঘের সাথে তার মেলামেশা অস্বীকার করা উচিত। এই হচ্ছে প্রস্তাব।

ভন্তেগণ, সংঘ আমার কথা শুনুন। এই (নাম) ভিক্ষুদের অলাভের প্রচেষ্টা চালাচ্ছে। সংঘ (নাম)-এর প্রতি ছাবেক উল্টাচ্ছেন এবং তাকে সংঘের সাথে মেলামেশায় অস্বীকৃতি জানাচ্ছেন। (নাম)-এর প্রতি ছাবেক উল্টানো এবং তাকে সংঘের সাথে মেলামেশায় অস্বীকৃতি জানানোতে যিনি সম্মত তার নিরব থাকা উচিত। যিনি সম্মত নন, তার বলা উচিত।

দ্বিতীয়বার... তৃতীয়বারও আমি ব্যাপারটা বলছি। ভন্তেগণ, সংঘ আমার কথা শুনুন।... যিনি সম্মত নন, তার বলা উচিত।

সংঘ (নাম)-এর প্রতি ছাবেক উল্টিয়েছে এবং তাকে সংঘের সাথে মেলামেশায় অস্বীকৃতি জানিয়েছে। সংঘ এতে সম্মত, তাই সংঘ নিরব। আমিও তাই ধরে নিচ্ছি।

নারী হলে নিম্নোক্তভাবে বদলে দিন :

অসম্ভোগো সঙ্ঘেন এর বদলে অসম্ভোগা সঙ্ঘেন

সে ভিক্ষুদের ক্ষতির জন্য চেষ্টা করে : ভিক্খূনং অনথায পরিসক্কতি।

সে ভিক্ষুদের অবাসের জন্য চেষ্টা করে : ভিক্খূনং অনাৰাসায পরিসক্কতি।

সে ভিক্ষুদেরকে গালিগালাজ করে : ভিক্খূ অক্কোসতি পরিভাসতি

সে ভিক্ষুদের দিয়ে ভিক্ষুদের মধ্যে ভাঙন ধরায় : ভিক্খূ ভিক্খূহি ভেদেতি

সে বুদ্ধের অপ্রশংসা করে কথা বলে : বুদ্ধস্স অৰণ্ণং ভাসতি

সে ধর্মের অপ্রশংসা করে কথা বলে : ধম্মস্স অৰণ্ণং ভাসতি

সে সংঘের অপ্রশংসা করে কথা বলে : সঙ্ঘস্স অৰণ্ণং ভাসতি

ছাবেক সোজা করার প্রার্থনা : (চুৰ.২৬৭)
সঙ্ঘেন মে ভন্তে পত্তো নিক্কুজ্জিতো, অসম্ভোগোম্হি সঙ্ঘেন। সোহং ভন্তে সম্মা ৰত্তামি, লোমং পাতেমি, নেত্থারং ৰত্তামি, সঙ্ঘং পত্তুক্কুজ্জনং যাচামি।

সঙ্ঘেন মে ভন্তে পত্তো নিক্কুজ্জিতো, অসম্ভোগোম্হি সঙ্ঘেন। সোহং ভন্তে সম্মা ৰত্তামি, লোমং পাতেমি, নেত্থারং ৰত্তামি, দুতিযম্পি সঙ্ঘং পত্তুক্কুজ্জনং যাচামি।

সঙ্ঘেন মে ভন্তে পত্তো নিক্কুজ্জিতো, অসম্ভোগোম্হি সঙ্ঘেন। সোহং ভন্তে সম্মা ৰত্তামি, লোমং পাতেমি, নেত্থারং ৰত্তামি, ততিযম্পি সঙ্ঘং পত্তুক্কুজ্জনং যাচামি।

ভন্তেগণ, সংঘ আমার প্রতি ছাবেক উল্টো করেছেন। আমার আর সংঘের সাথে কোনো মেলামেশা নেই। আমি যথাযথভাবে আচরণ করেছি, আমার ঘাড়ের লোম নামিয়ে নিয়েছি, আমার আচরণ সংশোধন করেছি এবং আমি সংঘকে ছাবেক সোজা করার প্রার্থনা করছি।

ভন্তেগণ,... দ্বিতীয়বার... তৃতীয়বার আমি সংঘকে ছাবেক সোজা করার প্রার্থনা করছি।

নারী হলে নিম্নোক্তভাবে বদলে দিন :

অসম্ভোগোম্হি এর বদলে অসম্ভোগাম্হি

সোহং এর বদলে সাহং

ছাবেক সোজা করার কর্মবাক্য : (চুৰ.২৬৭)
সুণাতু মে ভন্তে সঙ্ঘো। সঙ্ঘেন (গৃহী ব্যক্তির নাম চতুর্থী বিভক্তিরূপে উল্লেখ করতে হবে) পত্তো নিক্কুজ্জিতো অসম্ভোগো সঙ্ঘেন। সো সম্মা ৰত্ততি, লোমং পাতেতি, নেত্থারং ৰত্ততি, সঙ্ঘং পত্তুক্কুজ্জনং যাচতি। যদি সঙ্ঘস্স পত্তকল্লং, সঙ্ঘো (গৃহী ব্যক্তির নাম চতুর্থী বিভক্তিরূপে উল্লেখ করতে হবে) পত্তং উক্কুজ্জেয্য, সম্ভোগং সঙ্ঘেন করেয্য। এসা ঞত্তি।

সুণাতু মে ভন্তে সঙ্ঘো। সঙ্ঘেন (গৃহী ব্যক্তির নাম চতুর্থী বিভক্তিরূপে উল্লেখ করতে হবে) পত্তো নিক্কুজ্জিতো অসম্ভোগো সঙ্ঘেন। সো সম্মা ৰত্ততি, লোমং পাতেতি, নেত্থারং ৰত্ততি, সঙ্ঘং পত্তুক্কুজ্জনং যাচতি। সঙ্ঘো (গৃহী ব্যক্তির নাম চতুর্থী বিভক্তিরূপে উল্লেখ করতে হবে) পত্তং উক্কুজ্জতি, সম্ভোগং সঙ্ঘেন করোতি। যস্সাযস্মতো খমতি, (গৃহী ব্যক্তির নাম চতুর্থী বিভক্তিরূপে উল্লেখ করতে হবে) পত্তস্স উক্কুজ্জনা, সম্ভোগং সঙ্ঘেন করণং, সো তুণ্হস্স। যস্স নক্খমতি, সো ভাসেয্য।

উক্কুজ্জিতো সঙ্ঘেন (গৃহী ব্যক্তির নাম চতুর্থী বিভক্তিরূপে উল্লেখ করতে হবে) পত্তো, সম্ভোগো সঙ্ঘেন। খমতি সঙ্ঘস্স, তস্মা তুণ্হী। এৰমেতং ধারযামি।

ভন্তেগণ, সংঘ আমার কথা শুনুন। সংঘ (নাম)-এর প্রতি ছাবেক উল্টো করেছেন। তার আর সংঘের সাথে কোনো মেলামেশা নেই। সে যথাযথভাবে আচরণ করেছে, তার ঘাড়ের লোম নামিয়ে নিয়েছে, তার আচরণ সংশোধন করেছে। সংঘ যদি প্রস্তুত থাকেন তাহলে (নাম)-এর প্রতি সংঘের ছাবেক সোজা করা উচিত এবং সংঘের সাথে তার মেলামেশা অনুমোদন করা উচিত। এই হচ্ছে প্রস্তাব।

ভন্তেগণ, সংঘ আমার কথা শুনুন। সংঘ (নাম)-এর প্রতি ছাবেক উল্টো করেছেন। তার আর সংঘের সাথে কোনো মেলামেশা নেই। সে যথাযথভাবে আচরণ করেছে, তার ঘাড়ের লোম নামিয়ে নিয়েছে, তার আচরণ সংশোধন করেছে। সংঘ (নাম)-এর প্রতি ছাবেক সোজা করছেন এবং তাকে সংঘের সাথে মেলামেশার অনুমোদন করছেন। (নাম)-এর প্রতি ছাবেক সোজা করা এবং তাকে সংঘের সাথে মেলামেশার অনুমোদন করাতে যিনি সম্মত তার নিরব থাকা উচিত। যিনি সম্মত নন, তার বলা উচিত।

দ্বিতীয়বার... তৃতীয়বারও আমি ব্যাপারটা বলছি। ভন্তেগণ, সংঘ আমার কথা শুনুন।... যিনি সম্মত নন, তার বলা উচিত।

সংঘ (নাম)-এর প্রতি ছাবেক সোজা করেছে এবং তাকে সংঘের সাথে মেলামেশার অনুমোদন করেছে। সংঘ এতে সম্মত, তাই সংঘ নিরব। আমিও তাই ধরে নিচ্ছি।

নারী হলে নিম্নোক্তভাবে বদলে দিন :

অসম্ভোগো সঙ্ঘেন এর বদলে অসম্ভোগা সঙ্ঘেন

সো সম্মা ৰত্ততি এর বদলে সা সম্মা ৰত্ততি

সম্ভোগো সঙ্ঘেন এর বদলে সম্ভোগা সঙ্ঘেন

* * *


 

পরিশিষ্ট—৫

ব্যাখ্যামূলক আলোচনা
ক. সম্পত্তি : সংঘকর্মের বৈধতা
অধ্যায়-১২-তে যেমনটা বলা হয়েছে, একটি বৈধ সংঘকর্ম হতে হলে কী কী লাগে, সে বিষয়ে খন্ধকের আলোচনাতে দুটো নিয়ম উঠে এসেছে। প্রথমটি হচ্ছে, সংঘকর্মটি অবশ্যই ধর্ম অনুসারে হতে হবে, অর্থাৎ কর্মবাক্য বলতে গিয়ে যথাযথ প্রক্রিয়া অনুসরণ করতে হবে; আর দ্বিতীয়টি হচ্ছে সংঘকর্মটি অবশ্যই ঐকমত্যপূর্ণ হতে হবে—অর্থাৎ যে সংঘ এই কর্মবাক্য প্রস্তাব করছে সেই সংঘকে অবশ্যই তা করার জন্য যোগ্য হতে হবে।

পরিবার (XIX.1.1) একটি বৈধ সংঘকর্মের অবশ্যকীয় বিষয়গুলোকে পাঁচটি পূর্ণতায় (সম্পত্তি) ভাগ করেছে। এগুলো হচ্ছে :

লক্ষ্যবস্তুতর পূর্ণতা (ৰত্থু-সম্পত্তি)

প্রস্তাবনার পূর্ণতা (ঞত্তি-সম্পত্তি)

ঘোষণার পূর্ণতা (অনুসাৰনা-সম্পত্তি)

সীমার পূর্ণতা (সীমা-সম্পত্তি)

সভার পূর্ণতা (পরিস-সম্পত্তি)

প্রথম তিনটি পূর্ণতা খন্ধকের প্রথম নিয়মের মধ্যে পড়ে, অর্থাৎ সংঘকর্মটি ধর্ম অনুসারে হতে হবে। শেষোক্ত পূর্ণতাটি খন্ধকের দ্বিতীয় নিয়মের মতোই একই অর্থাৎ সংঘকর্মটি সম্মিলিত হতে হবে।

তবে চতুর্থ পূর্ণতাটি খন্ধকের দুটো নিয়মের কোনোটিতেই ঠিকমতো খাপ খায় না, পরিবার এটিকে ব্যাখ্যা করতে গিয়ে শুধু বলেছে যে, সীমাটি একটি বৈধ উপায়ে নির্ধারিত হতে হবে।

অর্থকথা আরও ব্যাখ্যা করেছে যে, সীমাটি যদি এভাবে বৈধ না হয়, তাহলে সেটি সীমা নয়, বরং সেটি আগেকার অবদ্ধ-সীমার একটি অংশ। সেই সীমায় যে-কোনো সংঘকর্ম সম্পাদন করলে সংঘকর্মটিও অবৈধ হয়।

ৰিনয-মুখ এই ব্যাখ্যার বিরোধিতা করে বলে, এখন সীমায় যে-কোনো সংঘকর্ম সম্পাদন করলেই তা অবৈধ হয় না, কারণ সেক্ষেত্রে অবদ্ধ সীমাটা সেই সংঘকর্মের আসল সীমা হিসেবে গণ্য হয়। যদি সেই সীমার সকল ভিক্ষু সেই সংঘকর্মটিতে সম্মিলিত হয়, সংঘকর্মটি তখন বৈধ হয়। তাই এখন বিষয়টা হচ্ছে কীভাবে সংঘকর্মের সম্মিলিতভাব বা ঐকমত্য বিচার করা যায়। এতে দুটো প্রশ্ন এসে পড়ে :

১) যেখানে সংঘকর্মটা অনুষ্ঠিত হচ্ছে তার বৈধ সীমা ঠিক কতদূর পর্যন্ত?

২) সেই সীমার সকল যোগ্য ভিক্ষু কি সংঘকর্মে অংশগ্রহণ করছে? (অংশগ্রহণ করা মানে হচ্ছে তারা অবশ্যই হয় সংঘকর্মে উপস্থিত আছে অথবা তাদের সম্মতি পাঠিয়েছে এবং কোনো যোগ্য ভিক্ষুই সংঘকর্ম চলাকালে প্রতিবাদ করে নি।)

এই প্রশ্নগুলো যেন সভায় পূর্ণতার আলোচনায় আবার উঠে না আসে, তার জন্য ৰিনয-মুখ এই পূর্ণতাকে একটি মাত্র প্রশ্নে সীমাবদ্ধ রাখার প্রস্তাব করেছে সংঘকর্মে ন্যূনতম উপস্থিতি কি পরিপূর্ণ আছে?

এখানে আলোচনার সুবিধার্থে ৰিনয-মুখ দুটো পূর্ণতাকে এক করেছে, অর্থাৎ প্রস্তাবনা পূর্ণতা এবং ঘোষণার পূর্ণতাকে একটিতে এনে কর্মবাক্য পূর্ণতা (কম্ম-বাচা-সম্পত্তি) হিসেবে আলোচনা করেছে, এতে চারটি পূর্ণতা হয় এরূপ :

লক্ষ্যবস্তুর পূর্ণতা—যে ব্যক্তি বা দ্রব্যটি সংঘকর্মের লক্ষ্যবস্তু সেটি সেই সংঘকর্মের প্রয়োজনীয় শর্তগুলো পূরণ করেছে।

কর্মবাক্যের পূর্ণতা—কর্মবাক্যটি সংঘকর্মের যথাযথ রূপে বলা হয়েছে।

সভার পূর্ণতা—সেই সভায় সেই সংঘকর্মটি সম্পাদনের জন্য ন্যূনতম যতজন লাগে, ততজন ভিক্ষু উপস্থিত আছে।

সীমার পূর্ণতা—যেখানে সভাটা অনুষ্ঠিত হচ্ছে সেই সীমার সকল যোগ্য ভিক্ষুরা হয় সেই সভায় অংশ নিয়েছে এবং সেখানে তাদের সম্মতি পাঠিয়েছে এবং সংঘকর্ম চলাকালে যোগ্য কোনো ভিক্ষু তার প্রতিবাদ করে নি।

এগুলোর মধ্যে প্রথম দুটি পূর্ণতা ধর্মানুসারে সংঘকর্ম সম্পাদনের নীতিতে এসে পড়ে। আর শেষোক্ত দুটো পূর্ণতা সংঘের সম্মিলিতভাবের নীতিতে আসে।

এই পদ্ধতিতে বিশ্লেষণ করলে তা পরিবারে দেওয়া পদ্ধতির চেয়েও স্পষ্ট হয় এবং ভালোভাবে বুঝা যায়, তাই আমি এই বইয়ে এই পদ্ধতিই অনুসরণ করেছি।

খ. সংবাস : আলাদা ও সম-সম্পর্ক
কয়েকটি বিধি আছে (যেমন : মৰ.১৮০, মৰ.১৮১-১৮২, চুৰ.৩১২), যেগুলোতে আলাদা সম্পর্কভুক্ত ভিক্ষুদের এবং সম-সম্পর্কভুক্ত ভিক্ষুদের ব্যাপারে বলা হয়েছে। তাদের মধ্যে মৌলিক-পার্থক্যটা বেশ সরল : সমসম্পর্কভুক্ত ভিক্ষু হলে তারা উপোসথ ও আমন্ত্রণকর্ম একত্রে সম্পাদন করবে; আলাদা সম্পর্কভুক্ত হলে উপোসথ ও আমন্ত্রণকর্ম একত্রে সম্পাদন করবে না। পিটক উল্লেখ করে, ভিক্ষুরা আলাদা সম্পর্কভুক্ত হলে তাদের মাঝে পার্থক্য থাকে, আর তাদের পার্থক্যগুলো মিটমাট করা গেলে তারা আবার সমসম্পর্কভুক্ত হতে পারে। মৰ.৪৫৫ আলাদা সম্পর্কভুক্ত হওয়ার দুটো কারণ নিয়ে আলোচনা করেছে, ভিক্ষু হয় নিজেই আলাদা সম্পর্কভুক্ত হয়ে যায় অথবা সে একটি সম্মিলিত সংঘ কর্তৃক সাময়িক বহিষ্কৃত হয়। সংঘা.১০-এর অর্থকথা এই ভিক্ষুদেরকে লদ্ধি-নানা সংবাসিক (দৃষ্টিভঙ্গি বা তত্ত্বের মাধ্যমে আলাদা সম্পর্কভুক্ত হওয়া ভিক্ষু) এবং কম্ম-নানা-সংবাসিক (কোনো সংঘকর্মের মাধ্যমে আলাদা সম্পর্কভুক্ত হওয়া ভিক্ষু) হিসেবে অভিহিত করেছে। মৰ.৪৫৫-এর বক্তব্যের পটভূমিটি হচ্ছে কৌসাম্বির বিবাদের আলোচনা সম্পর্কিত। এই পটভূমি থেকে দেখা যায় যে আলাদা সম্পর্কভুক্ত হওয়া মানে হচ্ছে বিবাদের কারণে সংঘ কর্তৃক সাময়িক বহিষ্কৃত ভিক্ষুর সাথে যোগ দেওয়া। এভাবেই খ্রিস্টপূর্ব ১ম শতাব্দীতে মহাবিহার থেকে অভয়গিরি নিকায় (ধর্মরুচি নিকায়) আলাদা হয়ে গিয়েছিল। সেখানে মহাবিহারের ভিক্ষুরা মহাতিষ্য ভন্তেকে গৃহীব্যক্তির সাথে (অর্থাৎ রাজা বট্টগামিনীর সাথে; এই রাজাই তাকে অভয়গিরি বিহার নির্মাণ করে দিয়েছিল) অশোভন মেলামেশার জন্য সাময়িক বহিষ্কার করেছিল। কিন্তু মহাতিষ্য ভন্তে তার পক্ষে প্রচুর সংখ্যক ভিক্ষুকে টেনে নিতে সক্ষম হয়েছিলেন, যার ফলে একটি আলাদা সম্পর্ক গড়ে ওঠে, যা হাজার বছরেরও বেশি সময় ধরে টিকে ছিল।

সংঘা.১০-এর টীকায় লব্ধি-নানা-সংবাসক বলতে একটিমাত্র সম্ভাবনাকে বুঝানো হয়েছে, আর তা হচ্ছে সাময়িক বহিষ্কৃত ভিক্ষুর পক্ষাবলম্বন করা। তবে নিজেকে আলাদা সংবাস বা আলাদা সম্পর্কের মধ্যে অন্তর্ভুক্ত করার মানে কী, তা পিটকও বলে নি, অর্থকথাও বলে নি; তবে তারা একে এই একটিমাত্র সম্ভাবনার মধ্যেও সীমিত রাখে নি। সে যাই হোক, ইতিহাস থেকে দেখা যায়, নিজেকে আলাদা সম্পর্কের মধ্যে অন্তর্ভুক্ত করার অন্ততপক্ষে আরও দুটো উপায় রয়েছে।

এই দুটো প্রক্রিয়ারই সূচনা হতে পারে নিম্নোক্ত নয়টি প্রশ্নের যে-কোনো একটি থেকে, যেগুলো বিবাদের ভিত্তি হয়ে দাঁড়ায়। যেমন :

কোনটা ধর্ম এবং কোনটা অধর্ম।

কোনটা বিনয় এবং কোনটা অবিনয়।

কোনটা তথাগত কর্তৃক বলা হয়েছে, কোনটা বলা হয় নি।

কোনটা তথাগত কর্তৃক নিয়মিত আচরিত হয়েছে, কোনটা হয় নি।

কোনটা অপরাধ এবং কোনটা অপরাধ নয়।

কোনটা ভারী অপরাধ অথবা হালকা অপরাধ।

কোনটা অবশেষ থাকে এমন অপরাধ, এবং কোনটা অবশেষ থাকে না এমন অপরাধ।

কোনটা গুরুতর অপরাধ এবং কোনটা নয়।

যদি সংঘের দুটো দল এসব বিষয় নিয়ে মতপার্থক্যকে মিটমাট করতে সক্ষম না হয়, তখন যদি তাদের মধ্যে একটা দল সেই সীমা ত্যাগ করে অন্য কোথাও গিয়ে আলাদা সংঘ প্রতিষ্ঠিত করে, তাহলে তারা সাময়িক বহিষ্কার অথবা সংঘভেদের মতো বিতর্কিত বিষয়গুলো এড়াতে পারে। যেহেতু দুটো দল আলাদা আলাদা সীমায় আলাদাভাবে সংঘকর্ম সম্পাদন করছে, সেক্ষেত্রে তাদের এমন ভাগ হয়ে যাওয়াটা তখন সংঘকর্ম হবে না। এভাবেই জেতবন নিকায় খ্রিস্টীয় চতুর্থ শতকে অভয়গিরি নিকায় থেকে আলাদা হয়ে গিয়েছিল। অভয়গিরিবাসীদের মধ্যে একটি বিতর্ক দেখা দিয়েছিল যে, মহাযানী সূত্রগুলোকে বুদ্ধের শিক্ষা হিসেবে গ্রহণ করা উচিত কি না; অর্থাৎ কোনটা ধর্ম এবং কোনটা অধর্ম। বেশির ভাগই যখন সেগুলোকে গ্রহণের সিদ্ধান্ত নিল, তখন উস্সিলিযতিস্স ভন্তের নেতৃত্বে ছোটো একটি দল সেই সংঘকে ফেলে চলে গেল, সেটি কোনো আলাদা সংবাস আলাদা সম্পর্কভুক্ত হওয়ার উদ্দেশ্যে নয়, বরং তারা দেখেছিল এটি একটি বড়োসড়ো ভুল এবং আশা করেছিল এই ভুলটি বেশিদিন থাকবে না। তাই তারা এমন একটি ভুল কাজের সাথে সংশ্লিষ্টতা এড়াতেই সংঘ ত্যাগ করেছিল, কিন্তু বিবাদটি যখন দীর্ঘদিন ধরে চলতে লাগল, তখন জেতবনের পক্ষটি এমনিতেই একটি আলাদা সম্পর্কভুক্ত হয়ে উঠলো আর বহু শতাব্দী ধরে তা বজায় থাকল। এই হচ্ছে একটি প্রথম বিকল্প উপায়, যেভাবে একটি আলাদা সংবাস গড়ে উঠতে পারে।

দ্বিতীয় বিকল্প উপায়টিকে প্রথমটির একটি আনুষ্ঠানিক পরিবর্তিত রূপ বলা যায়। যে-সব ভিক্ষু নিজেদের সংঘের মধ্যে ধর্মবিনয় চর্চার বেহাল দশা দেখে ত্যক্ত বিরক্ত, তাদের মনে প্রশ্ন জাগল, তারা যে ধারায় উপসম্পদা নিয়েছে, সেই উপসম্পদার ধারাটি কতটা বিধিসম্মত? ভিক্ষুরা যদি লোকজনের মাঝেই এমন অশোভন আচরণ করে, তাহলে তারা গোপনে কী করছে? যে-সব সিনিয়র ভিক্ষু উপসম্পদা দিচ্ছে, তারা কি সত্যিকারের ভিক্ষু? তারা যদি সত্যিকারের ভিক্ষু না হয় তাদের শিষ্যরা কীভাবে সত্যিকারের ভিক্ষু হবে? যেহেতু এসব সন্দেহগুলো আসলেই বিনয়সম্মত, তাই তারা তাদের সংঘ ত্যাগ করে অন্য যে সংঘের আচার আচরণ ও বৈধতার দাবীকে অনেক বেশি উৎসাহব্যঞ্জক হিসেবে দেখেছিল, সেই সঙ্ঘে পুনরায় উপসম্পদা নিল। নতুন উপসম্পদা-ধারাটির বিশুদ্ধতা বজায় রাখার জন্য তারা নিজেদেরকে একটি আলাদা সংবাস বা অন্যদের থেকে আলাদা সম্পর্কভুক্ত করে নিল, আর তার জন্য তারা সংঘকর্ম করার জন্য নিজস্ব আলাদা সীমা নির্ধারণ করল। এভাবেই ঊনবিংশ শতকে শ্রীলঙ্কা ও থাইল্যান্ডে সংস্কারপন্থি নিকায় গঠিত হয়। আলাদা সম্পর্ক সৃষ্টি হয়ে গেলে তখন একে অপরের প্রতি কীরূপ আচরণ করা উচিত হবে পিটকে তার দিক-নির্দেশনা দেওয়া আছে। যেহেতু সকল আলাদা সম্পর্কগুলোই যে সব সময় কোনটা ধর্ম কোনটা অধর্ম তা নিয়ে মতপার্থক্যের ভিত্তিতে সৃষ্টি হতে হবে এমন নয়, তাই চুৰ.৩১২ এই নির্দেশ দেয় যে, আলাদা সম্পর্কের কোনো সিনিয়র ভিক্ষু ধর্মানুযায়ী কথা বললে বা ধর্মবাদী হলে তাকে শ্রদ্ধা দেখাতে হবে। এ ক্ষেত্রে ধর্মের প্রতি শ্রদ্ধাটা নিকায়ের বিষয়টির ঊর্ধ্বে প্রাধান্য পায়। তবে যদি এই বিভেদটা হয় ধর্মের উপরে মতপার্থক্যের ভিত্তিতে, সেক্ষেত্রে আলাদা সম্পর্কের কোনো সিনিয়র ভিক্ষু অধর্মবাদী হলে তাকে শ্রদ্ধা দেখানো নিষিদ্ধ। এ ক্ষেত্রে ধর্মের প্রতি শ্রদ্ধাটা বাহ্যিক ঐকমত্যের বিষয়টির ঊর্ধ্বে প্রাধান্য পায়।

একজন ভিক্ষু কোনো আলাদা সম্পর্কভুক্ত সংঘের বেশির ভাগ সংঘকর্মে বসতে পারে। তার উপস্থিতি সেই সংঘকর্মকে অবৈধ করে দেয় না। যতক্ষণ পর্যন্ত সেই সভার কোরাম বা ন্যূনতম উপস্থিতি পূরণ করতে গিয়ে তাকে গণায় ধরা লাগে না, ততক্ষণ পর্যন্ত তার উপস্থিতি অনুমোদিত এবং তার উপস্থিতির কারণে সেই সংঘকর্ম অবৈধ হয়ে যায় না (মৰ.৩৮৮; মৰ.৩৮৯)। তবে দুটো সংঘকর্ম আছে যেগুলোতে আলাদা সম্পর্কভুক্ত ভিক্ষুর অংশগ্রহণ নিষিদ্ধ। ভিক্ষু যদি জানে যে তাদের সম্পর্ক ভিন্ন, তাহলে তাদের মতপার্থক্যগুলো মিটমাট না করে এই দুটো সংঘকর্মে সে অংশ নিতে পারে না। এ দুটো সংঘকর্ম হচ্ছে : উপোসথ (মৰ.১৮০) এবং প্রবারণা (মৰ.২২৮)। আলাদা সম্পর্কভুক্ত সংঘগুলো একই সীমার মধ্যে আলাদাভাবে সংঘকর্ম করাটা অনুমোদিত (মৰ.৪৫৫)। কিন্তু এ ক্ষেত্রে তাদের মধ্যে বিরাজমান বিভেদ বা সংঘভেদটা আনুষ্ঠানিক রূপ পাবে, তাই বেশির ভাগ সংঘই এই অনুমোদনটা গ্রহণ করাকে ঘৃণা করে।

বিবাদের ভিত্তি হয়ে দাঁড়ায় এমন প্রশ্নগুলো নিয়েই যেহেতু দুটো সম্পর্ক আলাদা হওয়ার বিষয়টি সংজ্ঞায়িত হয়েছে, তাই তাদের আবার একত্র হওয়ার সম্ভাবনা সব সময়ই থাকে। আর যে-সব পদ্ধতিতে বিবাদের মীমাংসা করে একত্র হওয়া যায়, সেগুলোক বৌভিবি-১, অধ্যায়-১১-তে আলোচনা করা হয়েছে। অন্যদিকে মৰ.৪৫৫ বলে যে, আলাদা সম্পর্কভুক্ত কোনো ভিক্ষু সমসম্পর্কভুক্ত হতে পারে দুটো উপায়ে। যদি তার আলাদা সম্পর্কটা হয় সাময়িক বহিষ্কারের মাধ্যমে, তাহলে সেই সাময়িক বহিষ্কার দণ্ডটা তুলে নিলেই সে সমসম্পর্কভুক্ত হয়ে যায়। যদি সে নিজেই আলাদা সম্পর্কভুক্ত হয়ে যায়, তাহলে সে আবার নিজেই সমসম্পর্কভুক্ত হতে পারে। এখানেও পিটক কোনো ব্যাখ্যা দেয় নি, কিন্তু অর্থকথা ব্যাখ্যা করে বলেছে যে, যে বিষয়টির ভিত্তিতে তার আলাদা সম্পর্কটা নির্ধারিত হয়েছিল, সে বিষয়ে তার মন বা মনোভাব পরিবর্তন করলেই তার সম্পর্ক বদলে যায় এবং সমসম্পর্কভুক্ত হয়ে যায়। এটি বেশ সহজ বটে, কিন্তু এই দ্বিতীয় পদ্ধতিটির ব্যাপারে একটু জটিলতা আছে। সংস্কারপন্থি কোনো ভিক্ষু যদি অন্য কোনো নিকায়ে উপসম্পদা নিয়ে থাকে কিন্তু সে এখন সম্পর্ক বদল করে সংস্কারপন্থি নিকায়ের সম্পর্কভুক্ত হতে চায়, তাহলে তার সেখানে শুধু মনোভাব পরিবর্তন করলে হবে না। তাকে অবশ্যই তাদের অবস্থানটা স্বীকার করে নিতে হবে যে, তার উপসম্পদাটা সন্দেহজনক। এর মানে হচ্ছে, তাদের সম্পর্কভুক্ত হতে চাইলে তাকে আবার তাদের সংস্কারপন্থি ধারায় পুনর্বার উপসম্পদা নিতে হবে।

গ. সঙ্ঘস্স কঠিনং : সংঘের কঠিন
Pv.XIV.5 একটি বিভ্রান্তি সমাধানের চেষ্টা চালিয়েছে। একদিকে হচ্ছে : সংঘ কঠিনের বিস্তার করে না, বরং সংঘ যাকে চীবরটি দিয়েছে সেই ব্যক্তিই কঠিনের বিস্তার করে। অন্যদিকে হচ্ছে : কঠিনের বিস্তার এবং সেই বিস্তারের অনুমোদনের জন্য যে অনুচ্ছেদগুলো আছে, সেগুলোতে এই কথাটি আছে, ‘আযতং...সঙ্ঘস্স কঠিনং’, যার মানে হতে পারে সংঘের কঠিন বিস্তার করা হয়েছে; অথবা সংঘ কর্তৃক কঠিন বিস্তার করা হয়েছে। Pv.XIV.5-এর রচয়িতা আপাতদৃষ্টিতে দ্বিতীয় ব্যাখ্যাটিই গ্রহণ করেছেন; আর সেখানেই বিভ্রান্তি/ধাঁধার সৃষ্টি হয় : সংঘ কর্তৃক কঠিন বিস্তার করা হয় না, অথচ এখানে সংঘ কর্তৃক কঠিনের বিস্তার করা হয়েছে। এই ধাঁধাটির সমাধান দিতে গিয়ে তারা একটি উপমা দিয়েছে :

সংঘ পাটিমোক্খ আবৃত্তি করে না, কোনো দলও পাটিমোক্খ আবৃত্তি করে না, একজন ব্যক্তিই পাটিমোক্খ আবৃত্তি করে থাকে। যদি সংঘ পাটিমোক্খ আবৃত্তি না করে, কোনো দল পাটিমোক্খ আবৃত্তি করে, একজন ব্যক্তিই পাটিমোক্খ আবৃত্তি করে, তাহলে সংঘ কর্তৃক পাটিমোক্খ আবৃত্তি করা হয় না, কোনো দল কর্তৃক পাটিমোক্খ আবৃত্তি করা হয় না, একজন ব্যক্তি কর্তৃকই পাটিমোক্খ আবৃত্তি করা হয়। কিন্তু সংঘের ঐকমত্যের মধ্য দিয়ে দলের ঐকমত্যের মধ্য দিয়ে এবং ব্যক্তি কর্তৃক আবৃত্তির মধ্য দিয়ে সংঘ কর্তৃক, দল কর্তৃক, ব্যক্তি কর্তৃক পাটিমোক্খ আবৃত্তি করা হয়ে থাকে। একইভাবে, সংঘ কঠিন বিস্তার করে না। কোনো দল কঠিন বিস্তার করে না। একজন ব্যক্তিই কঠিন বিস্তার করে। কিন্তু সংঘের অনুমোদনের মাধ্যমে, দলের অনুমোদনের মাধ্যমে এবং ব্যক্তি কর্তৃক বিস্তৃত করার মাধ্যমে সংঘ দ্বারা, একদল দ্বারা, ব্যক্তি দ্বারা কঠিন বিস্তার করা হয়।

তবে এই ব্যাখ্যায় দুটো সমস্যা আছে। প্রথমত, পাটিমোক্খ আবৃত্তি কোনো দল কর্তৃক করা হয় না। পরিপূর্ণ সংঘ থেকে কম সংখ্যক ভিক্ষু উপোসথের জন্য উপস্থিত হলে পাটিমোক্খ আবৃত্তি করা যায় না, এবং তখন পাটিমোক্খ আবৃত্তির দলে সেখানে ভিক্ষুদের দলটিকে অবশ্যই তাদের উপস্থিতির সংখ্যা অনুসারে যথোপযুক্ত উপোসথ অনুষ্ঠান করতে হবে। দ্বিতীয়ত, Pv.XIV.4-এ বলা হয়েছে, এমনকি একজন ভিক্ষু অনুমোদন করলেও কঠিন বিস্তার করা সম্পন্ন হয়। যেহেতু কঠিন বিস্তারের অনুমোদন করেছে একজন ভিক্ষু, সংঘ তো আর অনুমোদন করে নি, তাই Pv.XIV.5-এর যুক্তি অনুযায়ী অনুমোদনের কথাটির মধ্যে ‘সঙ্ঘস্স’ শব্দটি থাকতে পারে না, তাই উপরোক্ত উপমাটি খাটে না।

অধিকতর গ্রহণযোগ্য একটি ব্যাখ্যা হবে ‘অত্থতং... সঙ্ঘস্স কঠিনং’ এই কথাটির প্রথম অর্থটি গ্রহণ করা অর্থাৎ সংঘের কঠিন বিস্তার করা হয়েছে। পাটিমোক্খ আবৃত্তির উপমা অনুযায়ী এখানে একজন ভিক্ষু কঠিন বিস্তারের অনুমোদন করলেও সঙ্ঘস্স শব্দটি এ ক্ষেত্রে উপযুক্ত হবে, কারণ সংঘের ঐকমত্যের ভিত্তিতেই তো কঠিন বিস্তার করার জন্য চীবরটি দেওয়া হয়েছে।

ঘ. অনামাস
ৰিনয-মুখ গ্রন্থে যে-সমস্ত জিনিস অনামাস বা স্পর্শ করতে নেই, সেগুলোকে নিয়ে একটি অনুচ্ছেদ রয়েছে। এটি উল্লেখ করে যে, অনামাসের মূল ধারণাটি এবং এসব জিনিসের যে তালিকাটি আছে সেগুলো বিনয়ে খুঁজে পাওয়া যায় না (এগুলোর উৎস হচ্ছে সংঘা.২-এর অর্থকথা)। যদিও এসব জিনিস স্পর্শ করলে যে দুক্কট হয় তা পিটকে নেই, কিন্তু অনেক সংঘ এগুলো মেনে চলে, আর তাই তালিকাটি জেনে রাখা বুদ্ধিমানের কাজ হবে। যে-সব জিনিস অনামাস বা স্পর্শ করতে নেই সেগুলো ধরা বা স্পর্শ করা নিষিদ্ধ। এগুলোকে নিম্নোক্তভাবে ভাগ করা যায় :

ক. নারী, তাদের পোশাক, এবং নারীর প্রতিচ্ছবি (ছবি, মূর্তি)। নারী জাতীয় প্রাণীরাও এই শ্রেণিতে পড়বে। তারা যে-সমস্ত পোশাক ছুড়ে ফেলে দিয়েছে অর্থাৎ উপরের ও নিচের পোশাকগুলো, সেগুলো আর অনামাস হিসেবে গণ্য হয় না। সেগুলো তখন বসার কাপড় বা অন্য কোনোভাবে ব্যবহার করা যায়।

খ. সোনা, রুপা ও রত্ন : অর্থকথা এখানে আট ধরনের রত্নের নাম উল্লেখ করেছে : মুক্তা, স্ফটিক, নীলা, প্রবাল, চুনি, পোখরাজ, শঙ্খ, এবং পাথর। সোনা ও রুপাসহ এগুলোকে একত্রে বলা হয় দশ মূল্যবান বস্তু। হীরার কথা তৎকালীন সময়ে জানা ছিল, কিন্তু সেগুলোর উল্লেখ করা হলো না কেন আমার কোনো ধারণা নেই। এখানে শঙ্খ মানে আমি বুঝি শঙ্খের খোলসগুলো, যেগুলো সোনা ও রত্ন দিয়ে অলংকৃত করা হয়ে থাকে, এবং ব্রাহ্মণদের অনুষ্ঠানে পবিত্র পানি ছিটানোর কাজে ব্যবহার করা হয়। এর মধ্যে ফুঁ দিয়ে বাজানোর জন্য ব্যবহৃত শঙ্খ (বাদ্যযন্ত্রের মতো) ও অন্তর্ভুক্ত হতে পারে। কিন্তু সাধারণ শঙ্খের খোলসগুলো এর মধ্যে অন্তর্ভুক্ত নয়, কারণ সাধারণ শঙ্খগুলো বোতাম ও ফাঁস বানানোর কাজে ব্যবহার করা হয়। এখানে পাথর বলতে আমি বুঝি সে-সব জিনিসকে যেগুলো শিলার শ্রেণিভুক্ত কিন্তু মূল্যবান বলে বিবেচিত যেমন : জেড (Jade = সবুজ রঙের পাথর), অনিক্স (Onyx = বিভিন্ন রঙের স্তরযুক্ত পাথর, অলংকারে ব্যবহৃত হয়) ইত্যাদি। বোধহয় এগুলো আগেকার দিনে অলংকার হিসেবে ব্যবহৃত হতো, যেমন : চীনের জেড পাথরের ব্রেসলেট বা চুড়ি অথবা লাল পাথর থেকে বানানো গুটির ব্রেসলেট, যার মাঝে মাঝে সোনার গুটি থাকে। যেগুলো সম্ভবত জেড পাথর থেকেই বানানো হয়েছিল। এই শ্রেণির মধ্যে সাধারণ পাথর অন্তর্ভুক্ত নয়।

গ. দেহকে আঘাত করতে এবং প্রাণনাশ করতে ব্যবহৃত হয় এমন সবধরনের অস্ত্র। ধারালো সরঞ্জাম, যেমন : কুড়াল এর মধ্যে অন্তর্ভুক্ত হবে না।

গ. স্থলে অথবা জলে প্রাণীদের জন্য ব্যবহৃত ফাঁদ।

ঘ. সব ধরনের বাদ্যযন্ত্র।

ঙ. উদ্ভিদে থাকা শস্য ও ফল।

এই অনামাস জিনিসগুলো স্পর্শের বিরুদ্ধে নিষেধাজ্ঞাটা সরাসরি পিটক থেকে আসে নি। অর্থকথা রচয়িতারা ৰিনীতৰত্থু ও পিটকের বিভিন্ন অনুচ্ছেদগুলোকে বাড়িয়ে নিয়ে এই রীতিটি প্রতিষ্ঠা করেছেন। সে যাই হোক, রীতিটি এখনো উপযুক্ত। উদাহরণস্বরূপ একজন ভিক্ষু প্রাণীহত্যা থেকে বিরত থাকে, তাই সে যদি অস্ত্র অথবা ফাঁদ স্পর্শ করে, তাহলে তা অশোভনই দেখাবে। সে গান বাজানো থেকে বিরত থাকে, তাই সে যদি বাদ্যযন্ত্র স্পর্শ করে, তাহলে তা-ও অশোভনই দেখাবে। কাজেই আমরা উপসংহারে আসতে পারি যে, যে-সব জিনিস অনামাসের শ্রেণিভুক্ত সেগুলো সম্ভবত আদি থেকেই ভিক্ষুদের জন্য নিষিদ্ধ ছিল। এখানে অবশ্য সকল সংঘ ৰিনয-মুখ এর উপসংহারটার সাথে একমত নয়। উদাহরণস্বরূপ পাচি.৮৪-তে কোনো বিহারে সোনা-রুপাসহ মূল্যবান জিনিস পড়ে থাকতে দেখলে ভিক্ষুর সেটি তুলে নেওয়ার স্পষ্ট অনুমতি আছে। তবে সাধারণভাবে অনেক সংঘই ৰিনয-মুখকে অনুসরণ করে থাকে, তাই একজন বিজ্ঞ ভিক্ষুর পক্ষে এ বিষয়টির ব্যাপারে জানা থাকা উচিত এবং সংবেদনশীল হওয়া উচিত।

ঙ. অগোচর : অযথাযথ আওতা
বিভিন্ন সূত্রে (যেমন : গোপকমোগ্গল্লানসুত্তং (মনি.৩.১.৮), অপরিহানিযসুত্তং (অনি.৪.৪.৭), যোধজীৰসুত্তং (অনি.৪.১৯.১), দুতিযপিযসুত্তং (অনি.৭.১.২)) একজন শীলবান ভিক্ষুকে এভাবে বর্ণনা করা হয়েছে :

সে পাটিমোক্খ অনুযায়ী সংযত হয়ে বাস করে, আচার-গোচরসম্পন্ন হয়ে বাস করে, শিক্ষাপদগুলো গ্রহণ করে, সামান্যতম ত্রুটিতেও বিপদ দেখে সে সেগুলোতে নিজেকে প্রশিক্ষিত করে।

সূত্রগুলোতে আচার-গোচরসম্পন্ন এই কথাটির কোনো ব্যাখ্যা নেই। তবে অভিধর্মের দ্বিতীয় গ্রন্থ বিভঙ্গে আচারসম্পন্ন এর অর্থ বলা হয়েছে দৈহিক পাপ এড়িয়ে চলা, বাচনিক পাপ এড়িয়ে চলা এবং সব ধরনের মিথ্যা জীবিকা বা মিথ্যা পেশা এড়িয়ে চলা। এটি গোচরসম্পন্ন এর মানে বুঝিয়েছে এভাবে :

গোচর আছে, অগোচর আছে। এ ক্ষেত্রে অগোচর কী? এমনও হয়, যেখানে কোনো ভিক্ষুর জন্য পতিতা তার গোচরে হয়, অথবা বিধবা (বা তালাকপ্রাপ্ত নারী), অবিবাহিতা নারী, পণ্ডক, ভিক্ষুণী অথবা মদের দোকানগুলো তার গোচরে হয়। অথবা সে রাজা, মন্ত্রী, অন্যতীর্থিয় অথবা অন্যতীর্থিয়দের শিষ্যদের সাথে অশোভন মেলামেশা করে। অথবা সে শ্রদ্ধাহীন পরিবারের সাথে মেলামেশা করে, যাতায়াত করে অথবা সম্পর্ক রাখে, গালিগালাজ ও রুক্ষ ব্যবহার করে এমন পরিবারের সাথে মেলামেশা করে, যাতায়াত করে অথবা সম্পর্ক রাখে, অথবা ভিক্ষু, ভিক্ষুণী, উপাসক ও উপাসিকাদের জন্য ক্ষতি, অসুবিধা ও সংসারচক্রে অধীনতা কামনা করে এমন পরিবারের সাথে মেলামেশা করে সম্পর্ক, যাতায়াত করে অথবা সম্পর্ক রাখে। আর পিণ্ডচারণের যথাযথ আওতা কী? এমনও হয় যেখানে কোনো ভিক্ষুর পিণ্ডচারণের আওতা হিসেবে কোনো পতিতা থাকে না, বিধবা (বা তালাকপ্রাপ্ত স্ত্রীলোক) অবিবাহিত নারী, পণ্ডক, ভিক্ষুণী অথবা মদের দোকান তার পিণ্ডচারণের আওতায় থাকে না। সে রাজা, রাজার মন্ত্রী, ভিন্নপন্থি বা অন্যতীর্থিয়, ভিন্নপন্থিদের শিষ্যদের সাথে অশোভন মেলামেশা করে না। সে সেই সমস্ত পরিবারের সাথে মেলামেশা করে, যাতায়াত করে অথবা সম্পর্ক রাখে যারা শ্রদ্ধাবান, স্বচ্ছ পানির মতো, যারা গৈরিক চীবরে উজ্জ্বল, যেখানে মুনি-ঋষিদের বায়ু বয়ে যায়, যারা ভিক্ষু, ভিক্ষুণী, উপাসক ও উপাসিকাদের লাভ, মঙ্গল, স্বাচ্ছন্দ্য ও সংসারচক্র থেকে মুক্তি কামনা করে থাকে। একেই বলা হয় গোচর বা পিণ্ডচারণের আওতা। (ৰিভঙ্গ ৫১৪)

এই অনুচ্ছেদে 'x তার পিণ্ডচারণের আওতায় থাকে' মানে মনে হয় যে, ভিক্ষু সেই ব্যক্তি বা স্থানের সাথে অশোভনভাবে মেলামেশা/সম্পর্ক রাখে। প্রথম পাঁচ ব্যক্তি, যেমন : পতিতা বিধবা (বা তালাকপ্রাপ্ত) নারী, অবিবাহিত নারী, পণ্ডক, ভিক্ষুণী—এরা হচ্ছে মহাবর্গের তালিকাভুক্ত ব্যক্তি যারা অগোচর এবং অন্য ধর্মের কোনো সদস্য এই ধর্মবিনয়ে উপসম্পদার আগে পরিবাসরত থাকাকালে এদেরকে তার এড়িয়ে চলা উচিত। টীকামতে, মেলামেশা করে মানে হচ্ছে বন্ধু বা অন্তরঙ্গ ব্যক্তি হিসেবে ব্যবহার করা। অর্থকথা এর সাথে যোগ করে, ভিক্ষুদের সাথে করে ভিক্ষুদের কাজে এসব ব্যক্তিদের কাছে গেলে ঠিক আছে। পতিতাদের প্রসঙ্গে ৰিনয-মুখ মন্তব্য করে : 'এমন নয় যে বুদ্ধ এ ধরনের নারীদের পুরোপুরি ত্যাগ করেছিলেন। তাদের যথাযথ আমন্ত্রণ গ্রহণ করা যায়, যেমন : (অর্থকথায়) উদাহরণ হিসেবে ভিক্ষুরা শ্রীমার বাড়িতে খাদ্যের আমন্ত্রণ গ্রহণ করেছিল, কিন্তু নিজের সংযমের পথে যাতে তা বাধা হয়ে না দাঁড়ায় তার জন্য স্মৃতিমান ও সতর্ক থাকা উচিত।' অন্যান্য ব্যক্তি—যাদেরকে অগোচর হিসেবে বলা হয়ে থাকে, যেমন : বিধবা, তালাকপ্রাপ্ত নারী, অবিবাহিত নারী, পণ্ডক এবং ভিক্ষুণী—এদের ক্ষেত্রেও এই একই নীতি প্রযোজ্য।

মদের দোকানের বেলায়, এটিকে বিনয় অথবা সূত্রে অগোচর হিসেবে উল্লিখিত হয় নি। তবে সম্ভবত মদ বা সুরাজাতীয় জিনিস পান করার বিরুদ্ধে যে বিধি আছে (পাচি.৫১) তা থেকেই মদের দোকানকেও অগোচর হিসেবে অভিধর্মের তালিকাতে অন্তর্ভুক্ত করা হয়েছে। ৰিনয-মুখ এই মদের দোকান বলতে মদ বিক্রি হয়, পরিবেশন করা হয় অথবা বানানো হয় এমন যে-কোনো জায়গাকে বুঝিয়েছে। যেমন : বার (মদের দোকান), নাইট ক্লাব, মদ চোলাইখানা। এটি উল্লেখ করে যে, বুদ্ধের সময়ে আফিমের আখড়ার অস্তিত্ব ছিল না। কিন্তু যেহেতু এমন জায়গাগুলো সাধারণ অর্থে মদের দোকান এর শ্রেণিতে পড়ে, তাই সে-সব জায়গা ভিক্ষুদের আনাগোনা করার পক্ষে অগোচর। বর্তমানে অনেক রেস্তোরাঁতেও মদ জাতীয় পানীয় পরিবেশন করা হয়। ফলে খাওয়ার উপযুক্ত এবং অনুপযুক্ত স্থানের সীমারেখাটা এখানে কিছুটা অস্পষ্ট হয়ে উঠেছে, আর এ ক্ষেত্রে ভিক্ষুকে তার নিজের বিচার বিবেচনার উপরেই সিদ্ধান্ত নিতে হবে। সেই রেস্তোঁরার বিজ্ঞাপন, নাম ও পরিবেশ ইত্যাদি দেখে তা থেকেই ভিক্ষুকে বিচার বিবেচনা করে সিদ্ধান্ত নিতে হবে সেখানে প্রবেশ করাটা তার পক্ষে মানানসই হবে কি না। মদের দোকান হলেও কোনো কোনো সময় এবং পরিস্থিতি দেখা দেয় তখন ভিক্ষু সেখানে প্রবেশ করতে পারে, যেমন : যখন এর মালিক পুণ্য করতে চায় এবং অনেক ভিক্ষুকে সেখানে ভোজনের আমন্ত্রণ জানিয়েছে। তবুও ভিক্ষুদেরকে শুধু তাদের শালীনতা বজায় রাখলেই চলবে না, বাইরে থেকেও যাতে শালীন দেখায় সেটি বজায় রাখার ব্যাপারেও তাদেরকে অবশ্যই সতর্ক থাকতে হবে, যাতে সংঘের সুনাম অক্ষুন্ন থাকে।

ৰিনয-মুখ এর দ্বিতীয় খণ্ডটি এই উপদেশ দিয়ে সমাপ্তি টেনেছে : "ভিক্ষু এই ছয় ধরনের অগোচরকে (পতিতা, বিধবা/তালাকপ্রাপ্তা, অবিবাহিতা, পণ্ডক, ভিক্ষুণী ও মদের দোকান) এড়িয়ে চলে। অন্যান্য লোকজনের কাছে অথবা অন্যান্য স্থানে যাওয়ার সময়ও বিজ্ঞতার সাথে ভেবেচিন্তে লোকজন ও স্থান বাছাই করে নেয়, অতিরিক্ত মাত্রায় যায় না, এবং শোভন সময়ে ফিরে আসে। যে এমনভাবে আচরণ করে, যাতে সতীর্থ ধর্মচর্চাকারীদের মনে সন্দেহ জাগে না, তাকেই বলা হয় গোচরসম্পন্ন। এই নীতিটি শীলের যে-কোনো আদর্শ অনুচ্ছেদে যেমনটা বলা হয়ে থাকে—আচার-গোচরসম্পন্ন—সেই আচার-সম্পন্ন এর সাথে যুক্তভাবে কাজ করে। এটি আরও যুক্ত হয় শীলসম্পন্ন হওয়ার নীতির সাথে। যে ভিক্ষু শীল এবং আচার-গোচরসম্পন্ন হয়, সে এই ধর্মকে অলংকৃত করে এবং ধর্মকে উজ্জ্বল করে তোলে।"

* * *


 

টীকাগুচ্ছ
অক্কোস-ৰত্থু : গালাগালির বিষয়। বৌভিবি-১-এ পাচি.২ ও ৩ দেখুন।

অঞ্জলি : একটি শ্রদ্ধাসূচক ভঙ্গিমা, যেখানে হাতের তালুগুলো পরস্পর ঠেকিয়ে বুকের কাছে ধরে রাখতে হয়।

অন্ধক : প্রাচীন সিংহলি অর্থকথাগুলোর একটি, যেগুলোর উপর ভিত্তি করে বুদ্ধঘোষ তার গ্রন্থগুলো রচনা করেছিলেন।

অব্ভন্তর : দূরত্ব পরিমাপের একক, আনুমানিক ১৪ মিটারের সমান।

উপজ্ঝায : উপাধ্যায় (আক্ষরিক অর্থ হচ্ছে 'তত্ত্বাবধায়ক' বা 'দেখাশোনাকারী')।

উপসম্পদা : বরণ বা গ্রহণ—পরিপূর্ণ ভিক্ষু বা ভিক্ষুণী হিসেবে বরণ করে নেওয়া।

উপোসথ : (১) অমাবস্যা ও পূর্ণিমার দিন; ঐতিহ্যগতভাবে ভারতে এটি হচ্ছে বিশেষ আধ্যাত্মিক চর্চার দিন। (২) উপোসথ পালন—সেটি হয় পাটিমোক্খ আবৃত্তি করা, নতুবা পারস্পরিক বিশুদ্ধি জ্ঞাপন করা অথবা সেই দিনটাকে অধিষ্ঠান করা—যা ভিক্ষু ও ভিক্ষুণীরা এই দিনে পালন করে থাকে।

কঠিন : আক্ষরিক অর্থে এটি হচ্ছে একটি কাঠামো যেটি চীবর সেলাইয়ের কাজে ব্যবহৃত হয়। আলংকারিক অর্থে এটি হচ্ছে একটি সময় যেসময়ের মধ্যে একটি অনুষ্ঠানে অংশগ্রহণকারী ভিক্ষুদের জন্য কিছু বিনয়বিধি অকার্যকর থাকে। এই অনুষ্ঠানটি অনুষ্ঠিত হয় বর্ষাকালের চতুর্থ মাসে, যেখানে ভিক্ষুরা গৃহী লোকজনের কাছ থেকে কাপড়দান গ্রহণ করে, সেই কাপড়কে তারা তাদের সদস্যদের মধ্যে একজনকে অর্পণ করে, এবং এরপর তারা সেই কাপড়কে পরবর্তী সূর্যোদয়ের আগেই চীবরে পরিণত করে।

কুরুন্দী : প্রাচীন সিংহলি অর্থকথাগুলোর একটি, যেগুলোর উপর ভিত্তি করে বুদ্ধঘোষ তার গ্রন্থগুলো রচনা করেছিলেন।

গরুভণ্ড : ভারী বা দামি দ্রব্য। সংঘের মালিকানাধীন গরুভণ্ডের মধ্যে আছে বিহার ও বিহারের জমি; আবাস এবং আবাসের জমি; সোফাসেট, চেয়ার, তোশক ইত্যাদি আসবাবপত্র; ধাতুর পাত্র এবং সরঞ্জাম; নির্মাণসামগ্রী (শর বা দূর্বা, নলখাগড়া, ঘাস ও কাদামাটি ব্যতীত); মৃন্ময় অথবা কাঠের সামগ্রী।

ছন্দ : অন্যের মাধ্যমে সম্মতি।

ঝান : মানসিক নিবিষ্টতা।

দুক্কট : খারাপ কাজ। সবচেয়ে হালকা পর্যায়ের অপরাধ।

দুব্ভাসিত : খারাপ কথা।

দেৰ (দেৰতা) : আক্ষরিক অর্থ হচ্ছে 'উজ্জ্বল কেউ'—পৃথিবীতে বাসকারী সত্ত্ব অথবা স্বর্গীয় সত্ত্ব।

থুল্লচয : ভারী অপরাধ, দোষ-স্বীকারযোগ্য অপরাধগুলোর মধ্যে সবচেয়ে গুরুতর।

নাগ : এক বিশেষ ধরনের সাপ, যারা তির্যক প্রাণীর শ্রেণিভুক্ত কিন্তু তাদের আছে জাদুশক্তি, আর আছে মানুষের রূপ ধরার ক্ষমতা। নাগেরা সুদীর্ঘকাল ধরে বুদ্ধের শিক্ষা বা বুদ্ধশাসনের রক্ষক বলে বিবেচিত হয়ে আসছে।

পণ্ডক : খোজা বা ক্লীবলিঙ্গের ব্যক্তি।

পব্বজ্জা : প্রব্রজ্যা—শ্রামণ বা শ্রামণী হওয়া।

পলিবোধ : সীমাবদ্ধতা।

পৰারণা : (১) একটি আমন্ত্রণ, যেখানে দাতা কোনো ভিক্ষু বা ভিক্ষুসংঘকে কোনো কিছু লাগলে বলার জন্য অনুমতি দেয়; (২) একটি অনুষ্ঠান, যা বর্ষাবাসের শেষে অনুষ্ঠিত হয়, যেখানে প্রত্যেক ভিক্ষু সেখানকার সংঘের অন্যান্যদেরকে আমন্ত্রণ জানায়, তারা যদি সে কোনো পাপ করেছে বলে দেখে থাকে, শুনে থাকে অথবা সন্দেহ করে থাকে, তাহলে যেন তাকে জানায়।

পাচিত্তিয : দোষ স্বীকার করতে হয় এমন; ক্ষুদ্র শ্রেণির অপরাধগুলোর মধ্যে একটি।

পারাজিকা : পরাজয়, সবচেয়ে গুরুতর পর্যায়ের অপরাধ।

ভিক্খু : ভিক্ষুসংঘে প্রবেশাধিকার লাভ করেছে এমন পুরুষ ভিক্ষাজীবী।

ভিক্খুনী : একজন নারী ভিক্ষাজীবী, ভিক্ষুণীসংঘের একজন সদস্য যাকে ভিক্ষুণীসংঘ ও ভিক্ষুসংঘ—এই উভয় সংঘ কর্তৃক বরণ করে নেওয়া হয়েছে।

মহা অট্ঠকথা : প্রাচীন সিংহলি অর্থকথাগুলোর একটি, যেগুলোর উপর ভিত্তি করে বুদ্ধঘোষ তার গ্রন্থগুলো রচনা করেছিলেন। তিনি মূলত এটিকেই তার কাজের জন্য প্রামাণ্য গ্রন্থ বলে ধরে নিয়েছিলেন।

মহাপচ্চরী : প্রাচীন সিংহলি অর্থকথাগুলোর একটি, যেগুলোর উপর ভিত্তি করে বুদ্ধঘোষ তার গ্রন্থগুলো রচনা করেছিলেন।

মহাপদেস : কোনটা ধর্ম ও বিনয়সম্মত এবং কোনটা নয় তা নির্ধারণের মহান মানদণ্ড।

যোজন : আনুমানিক দশ মাইল বা ষোল কিমি দূরত্ব।

লহুভণ্ড : হালকা অথবা সস্তা দ্রব্য। সংঘের লহুভণ্ডের মধ্যে আছে কাপড়, খাদ্য ও ওষুধপত্র; ছোটখাটো ব্যক্তিগত জিনিসপত্র যেমন : কাঁচি, স্যান্ডেল, জলছাঁকনি; এবং হালকা নির্মাণসামগ্রী যেমন : শর বা দূর্বা, নলখাগড়া, ঘাস ও কাদামাটি।

লেড্ডুপাত : গড় উচ্চতার একজন লোক হাত কনুই বরাবর রেখে যে দূরত্বে একটি মাটির ঢেলা ছুড়তে পারে—আনুমানিক ১৮ মিটার।

সঙ্ঘ : সংঘ বলতে সমগ্র ভিক্ষু বা ভিক্ষুণীসংঘকে বুঝাতে পারে, অথবা কোনো একটি নির্দিষ্ট এলাকায় বসবাসকারী সংঘকেও বুঝাতে পারে। যে-সব অনুচ্ছেদে এ দুটোর মধ্যে পার্থক্যটা গুরুত্বপূর্ণ সেখানে আমি সমগ্র সংঘ ও সংঘ শব্দগুলো দিয়ে সমগ্র ভিক্ষুসংঘ ও স্থানীয় সংঘের মধ্যে পার্থক্যকে বুঝিয়েছি।

সঙ্ঘাদিসেস : যে অপরাধের প্রতিকার করতে গিয়ে শুরুতে (আদি) এবং পরবর্তী ধাপগুলোতেও (সেস) সংঘের প্রয়োজন হয়; দ্বিতীয় সর্বোচ্চ গুরুতর পর্যায়ের অপরাধ।

সমণ : শ্রমণ বা সন্ন্যাসী; ভিক্ষু। এই শব্দটি এসেছে বিশেষণ সম থেকে, যার অর্থ হচ্ছে 'একসুরে' বা 'ঐকতানে।' প্রাচীন ভারতে শ্রমণরা ছিল পরিব্রাজক বা ভ্রমণকারী, যারা বেদের প্রচলিত শিক্ষার বিপরীতে গিয়ে সরাসরি ভাবনার মাধ্যমে বাস্তবতার সত্যিকারের স্বভাব খুঁজে বের করার চেষ্টা করতো আর সেই বাস্তবতার সাথে একসুরে বা ঐকতানে থেকে জীবন কাটানোর চেষ্টা করত। এসব শ্রমণভিত্তিক জীবনযাত্রার মধ্যে বুদ্ধধর্ম অন্যতম। অন্যান্যগুলোর মধ্যে আছে জৈনধর্ম, আজীবক অদৃষ্টবাদ, এবং লোকায়ত বা সুখবাদ।

সামণের : এর আক্ষরিক অর্থ হচ্ছে ছোট্ট শ্রামণ—অর্থাৎ দশশীল পালনকারী শিক্ষানবীশ সন্ন্যাসী।

সুত্ত (সুত্তন্ত) : সূত্র বা ধর্মোপদেশ।

হত্থপাস : ২.৫ হাত বা ১.২৫ মিটার।

* * *


 

নির্বাচিত গ্রন্থপঞ্জি
মূল উৎস
পালি ত্রিপিটকের জন্য, আমি ব্যবহার করেছি থাই সংস্করণটি, যা ব্যাংককের মহামকুট রাজৰিদ্যালয় প্রেস কর্তৃক প্রকাশিত, এবং সেই সাথে মহিডোল বিশ্ববিদ্যালয় কর্তৃক প্রস্তুতকৃত বুডসির সিডি-রম সংস্করণটি (BUDSIR CD-ROM version); ইউরোপিয়ান সংস্করণটি হচ্ছে হারম্যান ওল্ডেনবার্গ কর্তৃক সম্পাদিত এবং পালি টেক্সট সোসাইটি (পিটিএস) কর্তৃক ইংল্যান্ডে প্রকাশিত; শ্রীলঙ্কান সংস্করণটি অনলাইনে পাওয়া গেছে জার্নাল অব বুড্ডিস্ট এথিক্স (Journal of Buddhist Ethics)-এ। ষষ্ঠ সঙ্গায়নের বার্মিজ সংস্করণের জন্য আমি টমাস প্যাটন-এর সাহায্যের উপর নির্ভর করেছি।

পালি অর্থকথাগুলোর জন্য আমি ব্যবহার করেছি ব্যাংককের মহামকুট রাজৰিদ্যালয় প্রেস কর্তৃক প্রকাশিত থাই সংস্করণের সমন্তপাসাদিকা, সারত্থদীপনী এবং অত্থযোজনা; ব্যাংককের ভূমিবল ভিক্খু ফাউন্ডেশন প্রেস কর্তৃক প্রকাশিত থাই সংস্করণের ৰিমতি-ৰিনোদনী। জে. তককুসু, মকোটো নাগাই, এবং কোজেন মিজুনো কর্তৃক সম্পাদিত পিটিএস সংস্করণের সমন্তপাসাদিকা; ডরোথি ম্যাস্কেল কর্তৃক সম্পাদিত পিটিএস সংস্করণের কঙ্খাৰিতরণী; হেনরি ক্লার্ক ওয়ারেন এবং ধর্মানন্দ কোসাম্বি কর্তৃক সম্পাদিত হার্ভার্ড ওরিয়েন্টাল সিরিজ সংস্করণের ৰিসুদ্ধিমগ্গ; এবং ব্যাংককে মহাছুলালোঙ্কোর্ন রাজৰিদ্যালয় কর্তৃক প্রকাশিত থাই সংস্করণের কঙ্খা-ৰিতরণী-পুরাণ-টীকা এবং কঙ্খা-ৰিতরণী-অভিনৰ-টীকা।

গৌণ উৎস এবং অনুবাদগুলো
—অরডিনেশন প্রসিডিউর অ্যান্ড প্রিলিমিনারি ডিউটিজ অব আ নিউ ভিক্‌খু, লেখক : ক্রোম ফ্রায়া ৰজিরঞাণৰরোরস, থাই থেকে অনূদিত। ব্যাংকক : মহামকুট রাজবিদ্যালয় প্রেস, ১৯৮৯।

—আউটলাইন অব ইন্ডিয়ান ফিলসফি, লেখক : এ কে ওয়ার্ডার। দিল্লী : মতিলাল ব্যানারসি দাশ, ১৯৭১।

—আ ফিললজিক্যাল এপ্রোচ টু বুড্ডিজম, লেখক : কে আর নরমান। লন্ডন : স্কুল অব ওরিয়েন্টাল অ্যান্ড আফ্রিকান স্টাডিজ, ১৯৯৭।

—আর্লি হিস্ট্রি অব বুড্ডিজম ইন সিলোন, লেখক : ই.ডব্লিউ. অধিকরম। শ্রীলঙ্কা : বুড্ডিস্ট কালচারাল সেন্টার, ১৯৯৪।

—আ হ্যান্ডবুক অব পালি লিটারেচার, লেখক : অস্কার ভি হিনুবার। বার্লিন : ওয়াল্টার ডিগ্রুইটার অ্যান্ড কোম্পানি, ১৯৯৬।

—ইন্ট্রোডাকশন টু পালি, ২য় সংস্করণ, লেখক : এ কে ওয়ার্ডার। লন্ডন : পালি টেক্সট সোসাইটি, ১৯৭৪।

—এন এনালাইসিস অব দ্য থেরৰাদা ৰিনয ইন দ্য লাইট অব মডার্ন লিগ্যাল ফিলসফি, লেখক : সি. আনন্দ গ্রেরো। কলম্বো : করুনারত্নে অ্যান্ড সন্স লিমিটেড, ১৯৯৬।

—ক্রাইম অ্যান্ড পানিসমেন্ট ইন বুড্ডিস্ট ট্রাডিশন, লেখক : নন্দসেন রত্নপাল। নিউ দিল্লী : মিত্তাল পাবলিকেশন্স, ১৯৯৩।

—খন্ধকৰত্ত : লস অব টেক্সট ইন পালি ৰিনয, লেখক : অস্কার ভি হিনুবার। জার্নাল অব দ্য পালি টেক্সট সোসাইটি ১৫ (১৯৯০), ১২৭-১৩৮।

—ডিসিপ্লিন : দ্য ক্যাননিক্যাল বুড্ডিজম অব দ্য ৰিনয়পিটক, লেখক : জন সি. হোল্ট। দিল্লী : মতিলাল ব্যানারসি দাশ, ১৯৮১।

—দ্য আর্লিয়েস্ট ৰিনয এণ্ড দ্য বিগিনিংস অব বুড্ডিস্ট লিটারেচার, লেখক : ই. ফ্রাউওয়ালনার। রোম : ইনস্টিটিউটো ইটালিয়ানো পার ইল মেডিও এড এসট্রিমো ওরিয়েন্টে, ১৯৫৬।

—দ্য এন্ট্রান্স টু দ্য ৰিনয়( ৰিনয-মুখ), ৩ খণ্ড, লেখক : ক্রোম ফ্রায়া ৰজিরঞাণৰরোরস, থাই থেকে অনুবাদকৃত। ব্যাংকক : মহামকুট রাজবিদ্যালয় প্রেস, ১৯৬৯-৮৩।

—দ্য পাথ অব পিউরিফিকেইশন (ৰিসুদ্ধিমগ্গ), লেখক : ভদন্তাচরিয় বুদ্ধঘোষ, পালি থেকে ইংরেজিতে অনুবাদ : ভিক্‌খু ঞাণমোলি। ক্যান্ডি : বুড্ডিস্ট পাবলিকেশন সোসাইটি, ১৯৭৫।

—দ্য পালি ৰিনয এজ এ হিস্ট্রিক্যাল ডকুমেন্ট। আ রিপ্লাই টু গ্রেগরি স্কোপেন, লেখক : চার্লস হ্যালিসে। জার্নাল অব দ্য পালি টেক্সট সোসাইটি ১৫ (১৯৯০), ৯৭-২০৮।

—দ্য বুক অব ডিসিপ্লিন, ৬ খণ্ড, অনুবাদ : আই. বি. হর্নার। লন্ডন : পালি টেক্সট সোসাইটি, ১৯৭০-৮৬।

—পুব্বসিক্‌খা-ৰণ্‌ণনা (থাই ভাষায়), লেখক : ফ্রা অমরাভিরক্‌খিত (অমরো কোয়েড)। ব্যাংকক : মহামকুট রাজৰিদ্যালয় প্রেস, ১৯৭০।

—বুড্ডিস্ট মনাস্টিক ডিসিপ্লিন : আ স্টাডি অব ইটস অরিজিনস অ্যান্ড ডেভেলপমেন্ট ইন রিলেশন টু দ্য সুত্ত অ্যান্ড ৰিনয়পিটকস, লেখক : জোতিয ধীরসেখর। কলম্বো : এম ডি গুনসেন, ১৯৮২।

—বুড্ডিস্ট মনাস্টিক লাইফ, লেখক : মোহন বিজয়রত্ন, ফ্রেঞ্চ থেকে অনুবাদ : ক্লদ গ্রেঞ্জার, এবং স্টিভেন কলিনস। ক্যামব্রিজ : ক্যামব্রিজ ইউনিভার্সিটি প্রেস, ১৯৯০।

—বোনস, স্টোনস অ্যান্ড বুড্ডিস্ট মঙ্কস : কালেক্টেড পেপারস অন দ্য আর্কিওলজি, এপিগ্রাফি অ্যান্ড টেক্সটস অব মনাস্টিক বুড্ডিজম ইন ইণ্ডিয়া, লেখক : গ্রেগরি স্কোপেন। হনলুলু : ইউনিভার্সিটি অব হাওয়াই প্রেস, ১৯৯৬।

—মেকিং মাউন্টেইনস উইদাউট মোলহিলস : দ্য কেস অব মিসিং স্তূপ, লেখক- রিচার্ড গমব্রিচ। জার্নাল অব দ্য পালি টেক্সট সোসাইটি ১৫ (১৯৯০), ১৪১-১৪৩।

—সমন্ত-পাসাদিকা, ৭ খণ্ড, লেখক : ভদন্তাচরিয় বুদ্ধঘোষ, পালি থেকে থাই অনুবাদ : মহামান্য সংঘরাজ জুয়ান উট্ঠায়ী মহাথের। ব্যাংকক : মহামকুট রাজৰিদ্যালয় প্রেস, ১৯৭৪-৮৫।

—ৰিনয়-মুখ (থাই), ৩ খণ্ড, লেখক : ক্রোম ফ্রায়া ৰজিরঞাণৰরোরস। ব্যাংকক : মহামকুট রাজবিদ্যালয় প্রেস, ১৯৯২।

* * *

মুখবন্ধ

ভূমিকা

বিন্যাস

বিধিবিধান

আলোচনা

প্রথম অংশ

সাধারণ বিষয়াবলি

অধ্যায়-১

ব্যক্তিগত পরিষ্কার-পরিচ্ছন্নতা অংশ

গোসল

দাঁতের যত্ন

চুলের যত্ন

দাড়ি

মুখ

দেহের লোম বা কেশ

নখ

কান

অলংকার বা সাজসজ্জা

বিধিবিধান

গোসল

দাঁতের যত্ন

মাথার চুল

দাড়ি ও দেহের কেশ/লোম

মুখ

নখ

কান

অলংকার

অধ্যায়-২

কাপড়ের দ্রব্যসামগ্রী

চীবর-কাপড়

চীবর সেলাইয়ের নিয়ম

চীবর মেরামত করা

চীবর সেলাইয়ের সরঞ্জাম

চীবর রং করা

চীবর ধোয়া

অন্যান্য কাপড়ের দ্রব্যসামগ্রী

পোশাক পরিধান করা

বিধিবিধান

কাপড়ের প্রকারভেদ

কাপড় লাভ করা

শ্মশানে ছিন্নবস্ত্র সংগ্রহ করা

অধিষ্ঠান/অংশীদারি মালিকানা

অতিরিক্ত চীবর-কাপড়

চীবর সেলাইয়ের নিয়ম

অন্যান্য কাপড়ের দ্রব্য বানানো

চীবর সেলাইয়ের সরঞ্জাম

চীবর রং করা

পোশাক পরা

অধ্যায়-৩

ভিক্ষাপাত্র ও অন্যান্য জিনিসপত্র

ভিক্ষাপাত্র

জুতা/স্যান্ডেল

জলছাঁকনি

বিবিধ জিনিসপত্র

বিধিবিধান

ছাবেক

জুতা/স্যান্ডেল

জলছাঁকনি

বিবিধ

অধ্যায়-৪

খাদ্য

খাদ্য রান্না করা এবং জমা করা

খাওয়া

দুর্ভিক্ষকালীন অনুমোদন

রসুন

মুগডাল

বিধিবিধান

রান্না করা ও জমা রাখা

খাওয়া

দুর্ভিক্ষকালীন অনুমোদন

দ্বিতীয় সঙ্গীতি থেকে

অধ্যায়-৫

ওষুধপত্র

মৌলিক সহায়ক ওষুধ

আজীবনের ওষুধ

বিশেষ চিকিৎসা

চিকিৎসাপদ্ধতি

মহান মানদণ্ড

বিধিবিধান

পঞ্চ ভৈষজ্য

আজীবনের ওষুধ

বিশেষ চিকিৎসা

চিকিৎসাপদ্ধতি

মহান মানদণ্ড

অধ্যায়-৬

বাসস্থান

বাইরের বিশ্রামস্থল

আবাস

আসবাবপত্র

বাসস্থানের ব্যাপারে শিষ্টাচারবিধি

বিধিবিধান

আবাস

আসবাবপত্র

বাসস্থানের ব্যাপারে শিষ্টাচার

অধ্যায়-৭

বিহারের ঘরবাড়ি ও সম্পত্তি

বিহার

ঘরবাড়ি

বিহারের সম্পত্তি

চৈত্যসম্পত্তি

বিধিবিধান

সম্মেলনকক্ষ

খাওয়ার পানির হল

অগ্নিশালা

খাদ্যস্টোর

চঙ্ক্রমণ-পথ

কুয়া

উষ্ণ স্নানঘর

কঠিনের হলঘর

গোসলখানা ও টয়লেট (আরও দেখুন : শিষ্টাচারবিধি, অধ্যায়-৯)

ঘেরা/দেয়াল

সাংঘিক জিনিসপত্র

অধ্যায়-৮

শ্রদ্ধা

শ্রদ্ধা জানানো

ধর্মশিক্ষা দেওয়া

সিনিয়রিটি বা জ্যেষ্ঠতা

সিনিয়রিটির ব্যতিক্রম

সমালোচনায় প্রতিক্রিয়া দেখানো

হাসিঠাট্টা

বিধিবিধান

শ্রদ্ধা জানানো

ধর্মশিক্ষা দেওয়া

সিনিয়রিটি বা জ্যেষ্ঠতা

সিনিয়রিটি বা জ্যেষ্ঠতার ব্যতিক্রম

অধ্যায়-৯

শিষ্টাচারবিধি

আগমনকারী ভিক্ষুর শিষ্টাচারবিধি

আবাসিক ভিক্ষুর শিষ্টাচারবিধি

গমনকারী ভিক্ষুর শিষ্টাচারবিধি

অনুমোদনের শিষ্টাচারবিধি

ভোজনশালার শিষ্টাচারবিধি

পিণ্ডচারণের শিষ্টাচারবিধি

আরণ্যিক শিষ্টাচারবিধি

বাসস্থানের শিষ্টাচারবিধি

উষ্ণ স্নানাগারের শিষ্টাচারবিধি

টয়লেটের শিষ্টাচারবিধি

উপাধ্যায়ের প্রতি শিষ্টাচারবিধি

শিষ্যের প্রতি শিষ্টাচারবিধি

অধ্যায়-১০

অসদাচরণ

খারাপ অভ্যাস

মিথ্যা জীবিকা

নিষ্ঠুরতা

ধ্বংসাত্মক আচরণ

আত্ম-অঙ্গচ্ছেদ

মন্ত্র ও নিমিত্ত বা পূর্বলক্ষণ

অলৌকিক শক্তি দেখানো

নিষিদ্ধ বিষয়

বিধিবিধান

খারাপ অভ্যাস

মিথ্যা জীবিকা

নিষ্ঠুর আচরণ

ধ্বংসাত্মক আচরণ

আত্ম-অঙ্গচ্ছেদ

মন্ত্র ও নিমিত্ত বা পূর্বলক্ষণ

অলৌকিক শক্তি

অধ্যায়-১১

বর্ষাবাস

বর্ষাবাসের সময়

বর্ষাতে প্রবেশ করা

প্রতিশ্রুতি ভঙ্গ করা

অধিষ্ঠান

সময়সীমা

সাতদিনের কাজ

প্রতিবন্ধকতা

অধর্মত একমত

কাপড়-দান

বিশেষ সুবিধা

বিধিবিধান

জায়গা

প্রতিশ্রুতি ভঙ্গ করা

সাতদিনের কাজ

বর্ষা না ভেঙে চলে যাওয়া

অধর্মত একমত

কাপড়-দান

অন্যান্য সুবিধা

দ্বিতীয় অংশ

অধ্যায়-১২

সংঘকর্ম

লক্ষ্যবস্তুর বৈধতা

কর্মবাক্যের বৈধতা

সভার বৈধতা

সীমার বৈধতা

অপরাধ

বিধিবিধান

বিষয়

মিটমাটের পদ্ধতি

সামনাসামনি

স্মৃতি

অতীত উন্মত্ততা

স্বীকারোক্তি অনুসারে

সংখ্যাগরিষ্ঠতা অনুসারে

আরও-শাস্তিকর্ম

ঘাস দিয়ে ঢাকার মতো করে ঢেকে দেওয়া

সংঘকর্ম

কোরাম

সম্মতি

প্রতিবাদ

অধ্যায়-১৩

সীমা

অবদ্ধ সীমা

বদ্ধ-সীমা

সীমানা চিহ্ন

সীমা নির্ধারণ পদ্ধতি

খণ্ডসীমা

সীমা বাতিল করা

সংক্ষেপিত তালিকা

সীমার বৈধতা

বিধিবিধান

অবদ্ধ-সীমা

বদ্ধ-সীমা

অধ্যায়-১৪

উপসম্পদা

প্রব্রজ্যা ও উপসম্পদা

লক্ষ্যবস্তুর বৈধতা

বিশেষ ক্ষেত্র

সভার বৈধতা

কর্মবাক্যের বৈধতা

প্রাথমিক ধাপ

পূর্ণ উপসম্পদা

পরবর্তী ধাপ

বিধিবিধান

যোগ্যতা : উপাধ্যায়/আচার্য

নির্ভরতা

প্রার্থীর যোগ্যতা

একদম অযোগ্য

অনাকাঙ্ক্ষিত

অপ্রস্তুত

পুনঃউপসম্পদা

ধর্মান্তরিত ব্যক্তি

উপসম্পদা প্রক্রিয়া

অধ্যায়-১৫

উপোসথ

উপোসথের দিন

স্থান

একতা

বাদ পড়া ব্যক্তি

প্রাথমিক কাজ

অপরাধ স্বীকার

পাটিমোক্খ আবৃত্তি

পারস্পরিক বিশুদ্ধতা (অঞ্ঞমঞ্ঞ উপোসথ)

বিশুদ্ধতা

অধিষ্ঠান

ন্যূনতম উপস্থিতি

ভ্রমণ

বিশেষ ক্ষেত্র : একতা

বিশেষ ক্ষেত্র : অভিযোগকর্ম

বিশেষ ক্ষেত্র : পাটিমোক্খ বাতিল করা

বিধিবিধান

উপোসথ দিন

একতা

অবস্থান

বহির্ভূত ব্যক্তি

প্রাথমিক কর্তব্য

পুব্ব-করণ

পুব্ব-কিচ্চ

স্বীকারোক্তি

পাটিমোক্খ আবৃত্তি

পারস্পরিক সম্মতি ও অধিষ্ঠান

একতা (বিশেষ ক্ষেত্র)

অভিযোগকর্ম

পাটিমোক্খ বাতিল করা

অধ্যায়-১৬

প্রবারণা বা আমন্ত্রণকর্ম

প্রবারণার দিন

আমন্ত্রণ নিয়ে যাওয়া

কোরাম বা ন্যূনতম উপস্থিতি

পারস্পরিক প্রবারণা

অধিষ্ঠান

ন্যূনতম উপস্থিতির সীমারেখা

অভিযোগকরণ

বিশেষ ক্ষেত্র : দুই দল

বিশেষ ক্ষেত্র : প্রবারণা পিছিয়ে দেওয়া

বিশেষ ক্ষেত্র : বিদ্বেষপূর্ণ প্রতিবেশী

অন্যান্য বিষয়

বিধিবিধান

প্রবারণার দিন

প্রবারণা বহন করা

একতা বা সামগ্রিকতা

প্রবারণার প্রক্রিয়া

প্রবারণা বাতিল করা

প্রবারণা পেছানো

বিদ্বেষভাবাপন্ন প্রতিবেশী

অধ্যায়-১৭

কঠিন

মেয়াদকাল

দাতা

কাপড়

সংঘকর্ম

চীবর বানানো

বিস্তৃত করা

বিশেষ সুবিধা

কঠিন অপসারণ

বিধিবিধান

কাপড়

কৌশল

গ্রহীতা

চীবর বানানো

বিস্তৃত করা ও অনুমোদন

কঠিনের সুবিধা

অধ্যায়-১৮

সংঘ কর্মকর্তা

সংঘকর্মকর্তাদের সাধারণ যোগ্যতা

চীবর-কাপড় কর্মকর্তা

স্নানবস্ত্র দেওয়া

খাদ্য কর্মকর্তা

আবাস-কর্মকর্তা

বিবিধ

বিধিবিধান

চীবর-কাপড়

কাপড় ভাগ/বিতরণের সাধারণ নিয়মাewj

ভোজন

আবাস

নির্মাণ-দায়িত্ব

বিভিন্ন কর্মকর্তা

অধ্যায়-১৯

মানত্ত ও পরিবাস

ৰুট্ঠান-বিধি

আনুষ্ঠানিক বিবৃতি ও সংঘকর্মগুলো :

মানত্ত (প্রায়শ্চিত্ত)

মানত্তের ব্রত বা কর্তব্য

মানত্তব্রত লঙ্ঘনের শাস্তি

বাস্তবে প্রয়োগ করা

পরিবাস

পরিবাসের কর্তব্য বা ব্রত

পরিবাসব্রত লঙ্ঘনের শাস্তি

প্রায়োগিক দিক

গোপন করা

মধ্যবর্তী সমন্বয়

পরিশুদ্ধকারী পরিবাস

একাধিক অপরাধ

অংশীদারী অপরাধ

বাধাবিপত্তি

বিধিবিধান

সংঘকর্ম

ব্রত বা কর্তব্য

নিষ্ফল সম্মিলন

অংশীদারী অপরাধ

ৰুট্ঠান-বিধির আগে বাধাবিপত্তি

ৰুট্ঠান-বিধি চলাকালীন বাধাবিপত্তি

বিশুদ্ধীকৃত এবং অবিশুদ্ধীকৃত

আনুষ্ঠানিক বিবৃতিগুলো

সম্মিলিত পরিবাস

বিশুদ্ধিকারী পরিবাস

অধ্যায়-২০

শৃঙ্খলাজনিত দণ্ডকর্ম

অপরাধের জন্য শাস্তি : এই শ্রেণিতে পাঁচটি দণ্ডকর্ম রয়েছে :

গৃহীদের সাথে সম্পর্ক

অন্যান্য শৃঙ্খলামূলক পদক্ষেপ

বিধিবিধানের অপপ্রয়োগ

বিধিবিধান

তিরস্কারকর্ম

আরও-শাস্তিকর্ম

পদাবনতিকর্ম

নির্বাসনকর্ম

সাময়িক বহিষ্কারকর্ম

মিটমাটকর্ম

ছাবেক উল্টানোকর্ম

অধ্যায়-২১

সংঘভেদ

সংঘে বিভেদ দেখা দিলে করণীয়

প্রায়োগিক দিকসমূহ

সংঘের মধ্যে বিভেদের অবসান ঘটানো

বিধিবিধান

সংঘভেদের মূল

সংঘে চিড়, সংঘে ভাঙন

সংঘভেদ চলার সময়ে

সংঘভেদের অবসান ঘটানো

অধ্যায়-২২

উত্তরাধিকার

জিনিসপত্র

শেষকৃত্য

বিধিবিধান

তৃতীয় অংশ

অধ্যায়-২৩

ভিক্ষুণী

সাংঘিক সম্পর্ক

ব্যক্তিগত সম্পর্ক

বিধিবিধান

সংঘকর্ম

উপদেশ

প্রবারণা বা আমন্ত্রণকর্ম

মানত্ত

উত্তরাধিকার

ব্যক্তিগত সম্পর্ক

শাস্তি

অধ্যায়-২৪

শ্রামণ

শ্রামণের শিক্ষা

নির্ভরতা

শাস্তি

বিতাড়ন

বিধিবিধান

প্রব্রজ্যা

শিক্ষাপদ

পরিচর্যা

শাস্তি

বিতাড়ন

পরিশিষ্ট-১

সাধারণ সংঘকর্ম

ক. সীমা

তিচীৰর-অৰিপ্পৰাস সীমা অপসারণ করা (মৰ.১৪৫)

সম-সম্পর্কভুক্ত (সমান-সংবাস) সীমা প্রত্যাহার করা (মৰ.১৪৬)

সীমা নির্ধারণ করা (সীমা সম্মতি) : (মৰ.১৩৯)

তিচীৰর-অৰিপ্পৰাস সীমা নির্ধারণ : (মৰ.১৪৪)

খ. উপোসথ-ঘর

উপোসথ-ঘর নির্ধারণ করা (মৰ.১৪১)

উপোসথ-ঘর বাতিল করা (মৰ.১৪১)

উপোসথ-ঘরের সামনের জায়গাটি নির্ধারণ করা (মৰ.১৪২)

গ. খাদ্যস্টোরের জায়গা (মৰ.২৯৫)

ঘ. সংঘকর্মকর্তা

ভোজন বণ্টনকারী (চুৰ.২৭৮)

চীবর-কাপড় গ্রহণকারী : (মৰ.৩৪২)

চীবর-কাপড় রক্ষক : (মৰ.৩৪২)

চীবর-কাপড় বণ্টনকারী : (মৰ.৩৪৩)

স্নানবস্ত্র প্রদানকারী : (চুৰ.৩২৮)

বাসস্থানের দাবী প্রদানকারী : (চুৰ.৩১৭)

বাসস্থান নির্দেশকারী : (চুৰ.৩২৭)

স্টোররক্ষক : (মৰ.৩৪৩)

বিহারের সেবকদের তদারককারী : (চুৰ.৩২৮)

শ্রামণ তদারককারী : (চুৰ.৩২৮)

চীবর-কাপড় গ্রহণকারী, রক্ষক, এবং বণ্টনকারী :

স্টোররক্ষক এবং ছো‡Uvখা‡Uv দ্রব্য প্রদানকারী :

নির্মাণ-দায়িত্ব : (চুৰ.৩০৯)

ঙ. কঠিন

ঐচ্ছিক কিছু প্রাথমিক কর্মবাক্য

কঠিনের কর্মবাক্য (মৰ.৩০৭)

কঠিনের সুবিধাগুলো (পঞ্চফল) প্রত্যাহার করা (ভিক্ষুণী পাচিত্তিয়া ৩০)

চ. রোগীর পরিচর্যাকারীদেরকে চীবর ও ছাবেক দেয়া

ভিক্ষুর মৃত্যু ঘোষণা : (মৰ.৩৬৭)

কর্মবাক্য : (মৰ.৩৬৭)

ছ. সংক্ষিপ্ত সংঘ-প্রবারণার জন্য সম্পূর্ণ প্রস্তাব

অনেক গৃহী লোকজন দানীয় সামগ্রী আনতে থাকলে : (মৰ.২৩৪)

ভিক্ষুগণ বহু কাজে জড়িত থাকলে (মৰ.২৩৪)

বৃষ্টির আশঙ্কা আছে এবং সেই বৃষ্টিতে ভিক্ষুদের আশ্রয়ের যথেষ্ট ব্যবস্থা না থাকলে : (মৰ.২৩৪)

বাধাবিপত্তি আসলে : (মৰ.৪.১৫.৭)

জ. প্রবারণা পিছিয়ে দেয়া

প্রবারণা পরবর্তী পূর্ণিমাতে পিছিয়ে দেওয়া (মৰ.২৪১)

প্রবারণা পরবর্তী অমাবস্যাতে পিছিয়ে দেওয়া (মৰ.২৪০)

ঝ. পাগল হিসেবে সম্মতি দেওয়া (মৰ.১৬৭)

পরিশিষ্ট-২

প্রব্রজ্যা ও উপসম্পদা (বরণ)

প্রব্রজ্যা (মৰ.১০৫)

দশ শিক্ষাপদ : (মৰ.১০৬)

খ. উপসম্পদা (ভিক্ষুসংঘে বরণ)

উপাধ্যায় গ্রহণ : (মৰ.৬৬)

চীবর ও ছাবেক পরীক্ষা করা : (মৰ.১২৬)

উপসম্পদাপ্রার্থীকে নির্দেশ দেয়ার জন্য নিজেকে নির্বাচিত করা : (মৰ.১২৬-১২৭)

সমবেত সভার বাইরে উপসম্পদাপ্রার্থীকে নির্দেশনা দেওয়া : (মৰ.১২৬-১২৭)

প্রশ্ন : উত্তর :

উপসম্পদাপ্রার্থীকে সমবেত সভার মধ্যে ডাকা : (মৰ.১২৬-১২৭)

উপসম্পদা প্রার্থনা : (মৰ.১২৬-১২৭)

নিজেকে উপসম্পদাপ্রার্থীকে প্রশ্ন করার জন্য নির্বাচিত করা : (মৰ. ১২৬-১২৭)

কর্মবাক্য : (মৰ. ১২৬-১২৭)

গ. যুগ্ম উপসম্পদাপ্রার্থীদেরকে উপসম্পদা দেওয়া (বরণ করা) :

নিজেকে উপসম্পদাপ্রার্থীদেরকে প্রশ্ন করার জন্য নির্বাচিত করা :

উপসম্পদাপ্রার্থীদেরকে সমবেত সভার মধ্যে ডাকা :

উপসম্পদা প্রার্থনা :

নিজেকে উপসম্পদাপ্রার্থীকে প্রশ্ন করার জন্য নির্বাচিত করা :

কর্মবাক্য :

ঘ. সতর্কীকরণ

চারটি অবলম্বন : (মৰ.১২৮)

চারটি অকরণীয় : (মৰ.১২৯)

ঙ. আগে অন্য ধর্মে প্রব্রজিত ছিল এমন উপসম্পদাপ্রার্থীকে পরিবাস দেওয়া :

পরিবাস প্রার্থনা : (মৰ.৮৭)

কর্মবাক্য : (মৰ. ৮৭)

পরিশিষ্ট৩

সংঘাদিশেষ অপরাধগুলোর জন্য ৰুট্ঠান-ৰিধি

ক. একটি গোপন না রাখা অপরাধের জন্য

মানত্ত প্রার্থনা : (চুৰ.৯৮)

অন্যান্য অপরাধগুলোর জন্য :

মানত্ত অনুমোদনের কর্মবাক্য : (চুৰ.৯৮-৯৯)

অন্যান্য ভিক্ষুদেরকে নিজের মানত্তের কথা জানানো :

আহ্বান প্রার্থনা (অব্ভান) : (চুৰ.১০০-১০১)

আহ্বান অনুমোদনের কর্মবাক্য (চুৰ.১০০-১০১)

বিকল্প পদ্ধতি

খ. একটি গোপন রাখা অপরাধের জন্য

পরিবাস প্রার্থনা : (চুৰ.১০২-১০৩)

পরিবাস অনুমোদনের কর্মবাক্য : (চুৰ.১০৩)

অন্যান্য ভিক্ষুদেরকে নিজের পরিবাসের কথা জানানো :

মানত্ত প্রার্থনা : (চুৰ.১০৪-১০৫)

মানত্ত অনুমোদনের কর্মবাক্য : (চুৰ.১০৪-১০৫)

অন্যান্য ভিক্ষুদেরকে নিজের মানত্তের কথা জানানো :

আহ্বান প্রার্থনা : (চুৰ.১০৬-১০৭)

আহ্বান অনুমোদনের কর্মবাক্য : (চুৰ.১০৬-১০৭)

পরিবাস পালনকালে উপযোজন বা সমন্বয়

গোপন রাখার সময় কম বলা হলে সেক্ষেত্রে বর্ধিত মেয়াদে পরিবাস প্রার্থনা : (চুৰ.১৩৯)

গ. অগ্ঘ-সমোধান-পরিৰাস (সম্মিলিত পরিবাস)

১. অনেকগুলো গোপন না রাখা অপরাধের জন্য :

মানত্ত প্রার্থনা

মানত্ত অনুমোদনের কর্মবাক্য

অন্যান্য ভিক্ষুদেরকে নিজের মানত্তের কথা জানানো :

আহ্বান প্রার্থনা

আহ্বান অনুমোদনের কর্মবাক্য :

২. কিছু গোপন রাখা হয়েছে এবং কিছু গোপন রাখা হয় নি এমন সম্মিলিত অপরাধগুলোর জন্য

দুটো অপরাধের জন্য (একটি গোপন রাখা হয় নি এবং একটি পাঁচ দিন গোপন রাখা হয়েছে)

মানত্ত অনুমোদনের কর্মবাক্য

অন্যান্য ভিক্ষুদেরকে নিজের মানত্তের কথা জানানো :

আহ্বান প্রার্থনা

আহ্বান অনুমোদনের কর্মবাক্য

৩. বিভিন্ন মেয়াদে গোপন রাখা সম্মিলিত অপরাধগুলো

পরিবাস প্রার্থনা

পরিবাস অনুমোদনের কর্মবাক্য

অন্যান্য ভিক্ষুদেরকে নিজের পরিবাসের কথা জানানো :

মানত্ত প্রার্থনা

মানত্ত অনুমোদনের কর্মবাক্য

অন্যান্য ভিক্ষুদেরকে নিজের মানত্তের কথা জানানো :

আহ্বান প্রার্থনা

আহ্বান অনুমোদনের কর্মবাক্য :

পরিবাস পালনকালে উপযোজন বা সমন্বয়

বাড়তি পরিবাস প্রার্থনা (প্রথমে স্মরণ হয় নি এমন একটি অপরাধ যোগ করে) :

কর্মবাক্য :

প্রথমে স্বীকার করা হয় নি এমন একটি অপরাধ অন্তর্ভুক্ত করার প্রার্থনা (অর্থাৎ প্রথমে কেবল একটি অপরাধের জন্য পরিবাস প্রার্থনা করেছে কিন্তু প্রকৃতপক্ষে সে দুটো অপরাধ করেছে) : (চুৰ.১৩৮-১৩৯)

ঘ. মিস্সক-সমোধান-পরিৰাস (বিভিন্ন শ্রেণির অপরাধের মিশ্র সম্মিলন)

পরিবাস প্রার্থনা (কামলালসাপূর্ণ দৈহিক স্পর্শের দুদিন গোপন রাখা একটি অপরাধ, এবং অশ্লীল কথার চার দিন গোপন রাখা একটি অপরাধ) :

বিকল্প প্রার্থনা :

ঙ. ওধান-সমোধান (সম্মিলন বাতিল করা) (=মূলায-পটিকস্সনা—শুরুতে ফেরত পাঠানো)

১. গোপন না রাখা অপরাধের জন্য মানত্ত পালনকালে সম্পাদিত গোপন না রাখা অপরাধের জন্য (চুৰ.১১৬-১১৭)

শুরুতে ফেরত পাঠানোর প্রার্থনা

শুরুতে ফেরত পাঠানোর সংঘকর্ম :

মানত্ত প্রার্থনা : (চুৰ.১১৯-১২০)

২. গোপন রাখা একটি অপরাধের জন্য পরিবাস পালনকালে একটি গোপন না রাখা অপরাধ সম্পাদিত হলে

শুরুতে ফেরত পাঠানোর প্রার্থনা : (চুৰ.৩.৭.২)

শুরুতে ফেরত পাঠানোর কর্মবাক্য : (চুৰ.৩.৭.৩)

অন্যান্য ভিক্ষুদেরকে নিজের পরিবাসের কথা জানানো :

মানত্ত প্রার্থনা

৩. পরিবাস শেষে মানত্ত পালনকালে সম্পাদিত গোপন না রাখা একটি অপরাধের জন্য

শুরুতে ফেরত পাঠানোর প্রার্থনা

৪. গোপন রাখা একটি অপরাধের জন্য পরিবাস পালনকালে সম্পাদিত গোপন রাখা একটি অপরাধের জন্য

শুরুতে ফেরত পাঠানোর প্রার্থনা : (চুৰ.১২৩-১২৪)

সম্মিলিত পরিবাস প্রার্থনা :

চ. সুদ্ধন্ত-পরিৰাস (বিশুদ্ধিকারী পরিবাস)

১. চূলসুদ্ধন্ত

পরিবাস প্রার্থনা : (চুৰ.১৫৬-১৫৯)

পরিবাস অনুমোদনের কর্মবাক্য

অন্যান্য ভিক্ষুদেরকে নিজের পরিবাসের কথা জানানো :

মানত্ত প্রার্থনা

মানত্ত অনুমোদনের কর্মবাক্য

অন্যান্য ভিক্ষুদেরকে নিজের মানত্তের কথা জানানো :

আহ্বান প্রার্থনা

আহ্বান অনুমোদনের কর্মবাক্য :

২. মহাসুদ্ধন্ত

পরিবাস প্রার্থনা : (চুৰ.১৫৬-১৫৯)

পরিশিষ্ট-৪

শৃঙ্খলাজনিত দণ্ডকর্ম

ক. তিরস্কারকর্ম

কর্মবাক্য : (চুৰ.১-৩)

তিরস্কারকর্ম আরোপ করার বিকল্প কারণ :

খ. আরও-শাস্তিকর্ম

কর্মবাক্য : (চুৰ.২০৬)

গ. পদাবনতিকর্ম

কর্মবাক্য : (চুৰ.১১-১২)

ঘ. নির্বাসনকর্ম

কর্মবাক্য : (চুৰ.২১-২৪)

নির্বাসনকর্ম আরোপের বিকল্প কারণগুলো (তিরস্কারকর্মে উল্লিখিত কারণগুলোসহ):

ঙ. মিটমাটকর্ম

কর্মবাক্য : (চুৰ.৩৩-৩৬)

মিটমাটকর্মের বিকল্প কারণগুলো :

সঙ্গী নির্বাচিত করার কর্মবাক্য : (চুৰ.৪১)

চ. অপরাধ না দেখার জন্য সাময়িক বহিষ্কারকর্ম

কর্মবাক্য : (চুৰ.৪৬-৪৭)

ছ. অপরাধের প্রতিকার না করার জন্য সাময়িক বহিষ্কারকর্ম

কর্মবাক্য : (চুৰ.৫৬)

জ. পাপদৃষ্টি পরিত্যাগ না করার জন্য সাময়িক বহিষ্কারকর্ম

কর্মবাক্য : (চুৰ.৬৫-৬৬)

ঝ. শৃঙ্খলাজনিত দণ্ডগুলো বাতিল করা

প্রার্থনা : (চুৰ.১০)

কর্মবাক্য : (চুৰ.১০)

অন্যান্য দণ্ডগুলো :

ঞ. ছাবেক-উল্টানোকর্ম

কর্মবাক্য : (চুৰ.৩৯)

ছাবেক সোজা করার প্রার্থনা : (চুৰ.২৬৭)

ছাবেক সোজা করার কর্মবাক্য : (চুৰ.২৬৭)

পরিশিষ্ট-৫

ব্যাখ্যামূলক আলোচনা

ক. সম্পত্তি : সংঘকর্মের বৈধতা

খ. সংবাস : আলাদা ও সম-সম্পর্ক

গ. সঙ্ঘস্স কঠিনং : সংঘের কঠিন

ঘ. অনামাস

ঙ. অগোচর : অযথাযথ আওতা

টীকাগুচ্ছ

নির্বাচিত গ্রন্থপঞ্জি

মূল উৎস

গৌণ উৎস এবং অনুবাদগুলো

[1] The Book of Discipline (BD) বইটি তো সবার কাছে সহজলভ্য নয়, তাই আমি ষষ্ঠ সঙ্গায়নের পালি ত্রিপিটক, যেটি শ্রদ্ধেয় করুণাবংশ ভন্তে কর্তৃক বাংলা অক্ষরে প্রকাশিত হয়েছে, সেটির রেফারেন্স ব্যবহার করেছি। - অনুবাদক

[2] লেখক যদিও এই চিহ্নটি দেদারসে ব্যবহার করেছেন, তবে আমি মাঝে মাঝে এই চিহ্নটি ব্যবহারে গাফিলতি করেছি। দুঃখিত। - অনুবাদক

[3] এটি চাকমাদের ব্যবহৃত 'জালফাটা'র মতো হতে পারে। - অনুবাদক

[4] সিনাবার হচ্ছে গাঢ় লাল রঙের খনিজ পদার্থ। এতে মারকিউরিক সালফাইড থাকে, যা হচ্ছে মারকিউরি বা পারদের প্রধান উৎস।

[5] চামাটি—ক্ষুরে শান দেওয়ার জন্য ব্যবহৃত চামড়ার ফালি।

[6] এই রেফারেন্সে গোলমাল আছে মনে হয়। এটি অঙ্গুত্তর নিকায়ের সপ্তক নিপাতের ৩০ নং সূত্র হওয়ার কথা, কিন্তু ষষ্ঠ সঙ্গায়নের ত্রিপিটকে এটিকে খুঁজে পেলাম না। - অনুবাদক

[7] লোধ্র  (symplocos racemosa)  একটা গাছের নাম। এই লোধ্র গাছের ছালের গুঁড়ো, লোধ্র ফুলের রেণু প্রাচীন ভারতের মেয়েরা সৌন্দর্য চর্চায় ব্যবহার করতেন।

[8] আলকুশি (mucuna pruritis) একটি গুল্মজাতীয় গাছ। এটি শিম পরিবারের একটি উদ্ভিদ। ফল অনেকটা শিমের মতো।

[9] rubia munjistha

[10] rottleria tinctora

[11] curculigo orchidoidis

[12] butea frondosa

[13] safflower—কুসুম ফুল। কাপড়ের রং হিসেবে কুসুম অনেক পুরোনো ও বিখ্যাত। প্রাচীন মিসরেও এর চাষ হতো।

[14] shuttle - চাকমারা বলে "থুরচুমো" অথবা "সুদোত্তুম"।

[15] bassia pierrei? bassia latifolia (মহুয়া)?

[16] sweet flag

[17] white orris root

[18] khus khus

[19] nut grass

[20] Wrightia dysentrica

[21] Pongamia glabra

[22] basil leaves

[23] embelia ribes

[24] long pepper - erycibe paniculata

[25] black pepper

[26] yellow myrobalan - terninalia chebula or citrina

[27] beleric myrobalan - terminalia balerica

[28] embric myrobalan - phyllantus embelica

[29] asafoetida

[30] gum-patti

[31] gum-panni

[32] black collyrium

[33] flacourtia cataphracta

[34] এক ধরনের চাইনিজ চিকিৎসা পদ্ধতি যেখানে mugwort (Artemisia argyi) বা নাগদানা  নামক ভেষজ উদ্ভিদকে চামড়ার খুব কাছাকাছি এনে পুড়িয়ে তাপ দেওয়া হয়।

[35] grindstone

[36] grinding wheel

[37] bolsters

[38] চাকমারা এমন কাঠিকে "হাক কেম" বলে থাকে, আর পায়খানার পর এভাবে কাঠি দিয়ে মোছাকে বলা হয় "হাক গরানা"!

[39] চাকমারা বলে "বদাবদি"।

[40] অঙ্গুত্তরনিকায়ের তিক নিপাতে রোণ সুত্তং নামে কোনো সূত্র পেলাম না। - অনুবাদক

[41] পরিবার গ্রন্থের রেফারেন্স চেক করতে গিয়ে আমার মাথা আউলা হয়ে গেছে। তাই ঠানিস্সারো ভন্তে যেভাবে Book of Discipline বই থেকে রেফারেন্স দিয়েছেন সেটাই দিয়ে দিলাম। - অনুবাদক