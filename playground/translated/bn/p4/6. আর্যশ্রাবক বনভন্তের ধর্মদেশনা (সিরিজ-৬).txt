আর্যশ্রাবক বনভন্তের ধর্মদেশনা (সিরিজ-৬)

সংকলক : শ্রীমৎ ইন্দ্রগুপ্ত ভিক্ষু

প্রথম অধ্যায়
মার্গফল নির্বাণ ছাড়া সবই পরের
একসময় পরম পূজ্য অর্হৎ বনভন্তে মহোদয় নিজ আবাসিক ভবনে ভিক্ষুসঙ্ঘকে ধর্মদেশনা প্রদানকালে বলেন, তোমরা সবাই নির্বাণপ্রাপ্ত হও। নির্বাণপ্রাপ্ত হবার পর, কি কালকে মরে যাও বা পরশু মরে যাও, তাতে কিছু আসে যায় না। ভগবান বুদ্ধ নির্বাণপ্রাপ্ত না হয়ে বেঁচে থাকতে বারণ করেছেন। কারণ নির্বাণপ্রাপ্ত না হয়ে বেঁচে থাকলে পাপকর্ম সম্পাদন করতে হয় বেশি। তবে হ্যাঁ, মরে গেলে যে পাপকর্ম সম্পাদন করা হতে বিমুক্ত হওয়া যায়, তা কিন্তু নয়। ‘কোনো পার্থিব জায়গায় বেঁচে থাকো’ বলে ভগবান বুদ্ধ উপদেশ দেন না। নির্বাণপ্রাপ্ত না হয়ে বেঁচে থাকলে দুঃখ পেতে হয়। এবার পূজ্য বনভন্তে ভিক্ষুসঙ্ঘকে প্রশ্ন করেন, (নির্বাণপ্রাপ্ত না হয়ে) বেঁচে থাকলে কি হয়? ভিক্ষুসঙ্ঘ : দুঃখ পেতে হয়। তোমরা নির্বাণপ্রাপ্ত না হয়ে বেঁচে থাকবে না। নির্বাণপ্রাপ্ত না হয়ে বেঁচে থাকলে দুঃখ পাবে, পাপকর্ম সম্পাদন করতে থাকবে। তোমরা দেখছ না প্রায় লোকজনই প্রতিদিন করেই চলছে। তারা কেন পাপকর্ম সম্পাদন করছে? বেঁচে থাকার তাগিদে। তারা যদি বেঁচে থাকার চিন্তা না করে নির্বাণপ্রাপ্ত হতো, তাহলে পাপ করতে পারত না। আমি আবারো বলছি, তোমরা সবাই নির্বাণপ্রাপ্ত হও। এতে তোমরা দুঃখ ও পাপ হতে বিমুক্ত হবে। ‘আমি মানুষ’, ‘সে পুরুষ,’ ‘সে মহিলা’ এ ধারণাসমূহ পোষণ না করলে তোমাদের চিত্তে অবিদ্যা থাকবে না। চারি আর্যসত্য জ্ঞান, প্রতীত্যসমুৎপাদ-নীতি জ্ঞান, আসবক্ষয় জ্ঞান উদয় হবে। সঙ্গে সঙ্গে অরহত্বে উপনীত হওতঃ নির্বাণপ্রাপ্ত হবে। মনে রাখবে, ‘আমি মানুষ’ ‘সে পুরুষ,’ ‘সে মহিলা’ এধারণাসমূহ পোষণ করলে অজ্ঞান উদয় হয়। আর সে সব ধারণা পোষণ না করলে অজ্ঞান থাকে না; চারি আর্যসত্য জ্ঞান, প্রতীত্যসমুৎপাদ-নীতি জ্ঞান, আসবক্ষয় জ্ঞান উদয় হয়। এবং তৃষ্ণা ক্ষয় হওতঃ অর্হত্ত্ব লাভ হয়। মনে রাখিও তোমাদের চিত্তে চারি আর্যসত্য জ্ঞান উদয় হতে হবে, প্রতীত্যসমুৎপাদ-নীতি জ্ঞান উদয় হতে হবে, আসবক্ষয় জ্ঞান উদয় হতে হবে। তবেই তোমরা পরম সুখ নির্বাণ লাভের অধিকারী হতে পারবে। প্রব্রজিত জীবন সার্থকতায় পর্যবসিত হবে। আত্মতত্ত্ব, লোকতত্ত্ব করলে মিথ্যাদৃষ্টি উৎপন্ন হয়। মিথ্যাদৃষ্টি উৎপন্ন হলে বৌদ্ধধর্ম আচরণ করা যায় না। তাই বলছি, তোমরা আত্মতত্ত্ব, লোকতত্ত্ব করবে না। ভগবান বুদ্ধ আত্মতত্ত্ব, লোকতত্ত্ব করতে বারণ করেছেন। বল তো আত্মতত্ত্ব, লোকতত্ত্ব করলে কি উৎপন্ন হয়? ভিক্ষুসঙ্ঘ : ‘ভন্তে, মিথ্যাদৃষ্টি উৎপন্ন হয়।’ তোমরা যদি আত্মতত্ত্ব, লোকতত্ত্ব কর, তাহলে তোমাদের চিত্তে মিথ্যাদৃষ্টি উৎপন্ন হবে। মিথ্যাদৃষ্টি উৎপন্ন হলে আর বৌদ্ধধর্ম আচরণ করতে পারবে না। মিথ্যাদৃষ্টিগণ কি মনে করে জান? আমার অভিমত সব সত্য, অপরগুলো সব মিথ্যা। মিথ্যাদৃষ্টিগণ ইহকাল-পরকাল, কুশলাকুশল, কর্মফল বুঝতে পারে না, বিশ্বাস করে না। আমার সাথে বলো “মিথ্যাদৃষ্টিগণ ইহকাল-পরকাল, কুশলাকুশল, কর্মফল বুঝতে পারে না। মিথ্যাদৃষ্টি মহাপাপ।” মনে রাখবে, মিথ্যাদৃষ্টিকগণ ইহকাল-পরকাল, কুশলাকুশল, কর্মফল বুঝতে পারে না, বিশ্বাস করে না। মিথ্যাদৃষ্টি মহাপাপ। তোমরা সবাই সম্যকদৃষ্টি-সম্পন্ন হও। যারা সম্যকদৃষ্টি-সম্পন্ন তারা দুঃখ থেকে মুক্ত হতে পারে, নির্বাণ সাক্ষাৎ করতে পারে। কিন্তু যারা মিথ্যাদৃষ্টি-সম্পন্ন তারা দুঃখ থেকে মুক্ত হতে পারে না, নির্বাণ সাক্ষাৎ করতে পারে না। কি, মনে থাকবে তো? হ্যাঁ ভন্তে, মনে থাকবে। তোমরা কখনো আত্মতত্ত্ব, লোকতত্ত্ব করবে না। আত্মতত্ত্ব, লোকতত্ত্ব করলে মিথ্যাদৃষ্টি উৎপন্ন হবে। মিথ্যাদৃষ্টি উৎপন্ন হলে বৌদ্ধধর্ম আচরণ করতে পারবে না। প্রব্রজিত জীবন-যাপন করে মার্গফলাদি লাভ করা হবে বাতুলতা মাত্র।

মিলেই মদ্দে চিৎপুরিল্যে নেক-মোক অহন। মিলেত্তুন মরদ্‌ চিৎপুরে, মরদত্তুন মিলে চিৎপুরে। অর্থাৎ পুরুষ মহিলাদের মন যদি পরস্পরের জন্য কাঁদে, তারা স্বামী-স্ত্রী হয়ে থাকে। মহিলার মন পুরুষের জন্য কাঁদে, পুরুষের মন মহিলার জন্য কাঁদে। তোমাদের মনও যদি কোনো মহিলার জন্য কাঁদে, তাহলে আর প্রব্রজিত অবস্থায় থাকতে পারবে না। সেই মহিলাকে বিয়ে করে সংসারী হতে হবে। কাজেই তোমাদের মন যাতে (কোনো) মহিলার জন্য না কাঁদে সে-ব্যাপারে সাবধান থাকবে। মহিলার জন্য মন কাঁদলে, তোমরা দুঃখ পাবে। এবং কামসুখ, আত্মপীড়ন অনুশীলন করবে। কামসুখ, আত্মপীড়ন অনুশীলন করলে বৌদ্ধধর্ম আচরণ করা যাবে না, দুঃখমুক্তি নির্বাণ লাভ করা সম্ভব হবে না। যাতে মহিলার জন্য মন না কাঁদে (অনুরক্ত না হয়) সে ব্যাপারে সতর্ক থাকাই তোমাদের কাজ। তোমাদের মন যদি মহিলার জন্য কাঁদে, তাহলে কামসুখ, আত্মপীড়ন উৎপন্ন হবে। মহিলার জন্য মন কাঁদলে কি উৎপন্ন হবে? কামসুখ, আত্মপীড়ন উৎপন্ন হবে। কামসুখ, আত্মপীড়ন উৎপন্ন হলে বৌদ্ধধর্ম আচরণ করা যাবে না, প্রব্রজ্যা জীবন রক্ষা করা সম্ভব হবে না। মনে রাখবে, মহিলার জন্য মন কাঁদলে নির্বাণ লাভ করা যাবে না। ‘আমি পুরুষ,’ ‘সে মহিলা’ এ ধারণা পোষণ করলে এবং আমি, আমার, আমিত্ব বললে, মাররাজ্যে অবস্থান করলে মার্গফল নির্বাণ সুখ লাভ হবে না। তোমরা ‘আমি পুরুষ,’ ‘সে মহিলা’ এ ধারণা পোষণ করবে না; আমি, আমার, আমিত্ব বলবে না; মাররাজ্যে অবস্থান করবে না। যদি সেভাবে অবস্থান করতে পার, তাহলে তোমাদের চিত্তে মার্গসুখ, ফলসুখ, নির্বাণসুখ লাভ হবে। এসব কথা আমার স্বীয় অভিজ্ঞার আলোকে বলছি। তোমাদেরকে ধ্যানসুখ, মার্গসুখ, ফলসুখ, নির্বাণসুখ এই চারি প্রকার সুখে অবস্থান করতে হবে। এ চারি প্রকার সুখে অবস্থান করাই হল বৌদ্ধধর্ম। পূজ্য বনভন্তে ভিক্ষুসঙ্ঘকে প্রশ্ন করেন, তোমরা কোনো চারি প্রকার সুখে অবস্থান করবে? ভিক্ষুসঙ্ঘ : ধ্যানসুখ, মার্গসুখ, ফলসুখ, নির্বাণসুখ এ চারি প্রকার সুখে অবস্থান করব। ধ্যানসুখ, মার্গসুখ, ফলসুখ, নির্বাণসুখ এই চারি প্রকার সুখ ব্যতীত অন্য কোনো সুখের প্রত্যাশা করবে না। ধ্যানসুখ, মার্গসুখ, ফলসুখ, নির্বাণসুখ ছাড়া অপর সুখসমূহ দুঃখ, পাপই জানবে। আমার সাথে বলো “ধ্যানসুখ, মার্গসুখ, ফলসুখ, নির্বাণসুখ, এ চারি প্রকার সুখ বাদে অপর সবই দুঃখ, পাপ।” তোমরা সেই দুঃখ, পাপের সহিত অবস্থান করবে না। মনে রাখবে ধ্যানসুখ, মার্গসুখ, ফলসুখ, নির্বাণসুখ লাভে চিত্ত অনাবিল সুখে স্নাত থাকে, প্রশান্তিতে মগ্ন থাকে। ধ্যানসুখ, মার্গসুখ, ফলসুখ, নির্বাণসুখ লাভ হলে আর অন্য কোনো সুখের দরকার হয় না। সবাই বলো “ধ্যানসুখ, মার্গসুখ, ফলসুখ, নির্বাণসুখ ছাড়া আমাদের অন্য কোনো সুখের দরকার নেই।” আমি আবারো বলছি, ধ্যানসুখ, মার্গসুখ, ফলসুখ, নির্বাণসুখ ব্যতীত অপর সুখসমূহ দুঃখ, পাপ। তোমরা সেই সব (দুঃখ, পাপমূলক) সুখ করবে না। ধ্যানসুখ, মার্গসুখ, ফলসুখ, নির্বাণসুখই প্রকৃত সুখ। এসব সুখ লাভ হলে অন্য কোনো সুখের প্রয়োজন হয় না। সবাই বলো “ধ্যানসুখ, মার্গসুখ, ফলসুখ, নির্বাণসুখ এ চারি প্রকার সুখই আমাদের প্রয়োজন। সে সব ব্যতীত অন্য কোনো সুখের প্রয়োজন নেই।”

তিনি আরো বলেন, এ পৃথিবীতে যা’ কিছু রয়েছে তা’ সবই পরের বা পরের জিনিস। এখানে নিজের বলে কোনো কিছুই নেই। তোমরা সেই পরের জিনিসকে নিয়ে সুখ করবে না, ভোগ করবে না। পরের জিনিসকে নিয়ে সুখভোগ না করলে পরম সুখ নির্বাণ লাভ হয়। আমি বলছি তোমরা পরের জিনিসকে নিজের বলে অবস্থান করবে না। পূজ্য বনভন্তে স্বীয় দেহ স্পর্শ করে বলেন, এই দেহও পরের; নিজের নয়। ‘পৃথিবীর সব কিছুই পরের, স্বীয় দেহটাও পরের;’ এই পরের জিনিস নিয়ে আমি অবস্থান করব না, এভাবে বলতে পারলে নির্বাণ লাভ হয়। মার্গফল নির্বাণই কেবল নিজের (আপনার)। মার্গফল নির্বাণ ছাড়া সব কিছু পরের। স্ত্রী-পুত্র, মা-বাপ, ভাই-বোন, আত্মীয়-স্বজন, ধন-সম্পদ, নাম-যশ সব কিছু পরের, কোনোটা নিজের (আপনার) নয়। কি মনে থাকবে তো? ভগবান বুদ্ধের মতে মার্গফল নির্বাণ ছাড়া সবকিছুই পরের; কেবল মার্গফল নির্বাণ আপনার। আমি সেভাবেই অবস্থান করছি। পূজ্য বনভন্তে ভিক্ষুসঙ্ঘকে প্রশ্ন করেন, পৃথিবীর সব কিছু কি? ভিক্ষুসঙ্ঘ : ‘ভন্তে, পরের বা পরের জিনিস।’ বনভন্তে : হ্যাঁ, ঠিকই বলেছ। পরের জিনিস নিয়ে অবস্থান করা সত্যিই লজ্জাজনক কাজ। মনে রাখবে, মার্গফল নির্বাণই কেবল আপনার। মার্গফল নির্বাণ ছাড়া সব কিছুই পরের; কোনোটা আপনার নয়। তোমরা পরের জিনিস নিয়ে অবস্থান করবে না; নিজের সম্পদ মার্গফল নির্বাণ লাভী হয়ে অবস্থান কর। আমার সাথে বলো “পৃথিবীর সবকিছুই পরের। এমনকি স্বীয় দেহও পরের; হাত-পা-চোখ-কান-নাক-মুখ সবকিছু পরের। আমরা এসব পরের জিনিস নিয়ে অবস্থান করব না।” পরের জিনিস নিয়ে অবস্থান করলে দুঃখ পেতে হয়, পাপ উৎপন্ন হয়। আপনার বা নিজের সম্পদ কি জান? মার্গফল নির্বাণই নিজের সম্পদ। মার্গফল নির্বাণ কি জান? মার্গফল নির্বাণ হল লোকোত্তরধর্ম। তোমরা লোকোত্তরধর্ম আচরণ কর, মনুষ্যধর্ম আচরণ করবে না। মনুষ্যধর্ম আচরণ করলে পুনর্জন্ম গ্রহণ করতে হয়, দুঃখ পেতে হয়, পাপ উৎপন্ন হয়। লোকোত্তরধর্মে তৃষ্ণা নেই, পুনর্জন্ম নেই। এ ধর্ম আচরণ করলে পুনর্জন্ম গ্রহণ করতে হয় না, দুঃখ পেতে হয় না, পাপ ধ্বংস হয়ে যায়। তোমরা সবাই লোকোত্তরধর্ম আচরণ কর, মনুষ্যধর্ম আচরণ করবে না। তাহলে তোমাদের নির্বাণ সুখ লাভ হবেই।

তোমরা ‘আমি মানুষ’, ‘সে পুরুষ’, ‘সে মহিলা’ এ ধারণা পোষণ করবে না। এবং মাররাজ্যে অবস্থান করবে না। তাহলে তোমাদের তৃষ্ণা ক্ষয়সাধন হবে, নির্বাণ লাভ হবে। ‘আমি মানুষ’, ‘সে পুরুষ’, ‘সে মহিলা’ এধারণা পোষণ করলে এবং মাররাজ্যে অবস্থান করলে কখনো তৃষ্ণা ক্ষয়সাধন করতে পারবে না, নির্বাণ লাভ করতে পারবে না। ‘আমি মানুষ’, ‘সে পুরুষ’, ‘সে মহিলা’ এধারণা পোষণ করলে দুঃখ পাবে, মাররাজ্যে অবস্থান করলে দুঃখ পাবে। কখনো দুঃখ থেকে মুক্ত হতে পারবে না। ‘আমি মানুষ’, ‘সে পুরুষ’, ‘সে মহিলা’ এধারণা পোষণ না করে এবং মাররাজ্যে অবস্থান না করে তোমরা যদি নির্বাণরাজ্যে অবস্থান কর, তাহলে পরম সুখের অধিকারী হতে পারবে; আর কোনো দুঃখ থাকবে না। অন্যদিকে ‘আমি মানুষ’, ‘সে পুরুষ’, ‘সে মহিলা’ ধারণা পোষণ করলে, মাররাজ্যে অবস্থান করলে ধর্মের প্রতি সন্দেহ উৎপন্ন হয়। ‘আমি মানুষ’, ‘সে পুরুষ’, ‘সে মহিলা’ এধারণা পোষণ না করলে, মাররাজ্যে অবস্থান না করলে মনচিত্তে নির্বাণের জ্ঞান উদয় হয়। নির্বাণের জ্ঞান উদয় হলে ধর্মের প্রতি আর সন্দেহ থাকে না। যতদিন পর্যন্ত তোমাদের চিত্তে নির্বাণের জ্ঞান উদয় না হবে, ততদিন পর্যন্ত বিচিকিৎসা বা সন্দেহ দূর হবে না। যেদিন নির্বাণের জ্ঞান উদয় হবে, সেদিন হতে আর সন্দেহ থাকবে না। সাথে সাথে পুনর্জন্মও নিরুদ্ধ হবে। মনে রাখা দরকার নির্বাণ লাভ হলে একত্রিশ প্রকার লোকভূমিতে পরিভ্রমণ করা বন্ধ হয়ে যায়। নির্বাণে উৎপত্তিও নেই, ধ্বংসও নেই, স্থিতিও নেই। মনে রাখবে, নির্বাণে তিনটি লক্ষণ প্রকাশ পায়। সেই তিনটি লক্ষণ কি কি? নির্বাণে উৎপত্তি নেই, ধ্বংস নেই, স্থিতি নেই। ‘আমি আমেরিকা গিয়ে অবস্থান করব’, ‘দীঘিনালায় গিয়ে অবস্থান করব’, ‘রাউজান গিয়ে অবস্থান করব’ বললে জানবে সে নির্বাণলাভী নয়। নির্বাণলাভীরা কোথাও স্থিতি থাকেন না। কামলোক, রূপলোক, অরূপলোক এই ত্রিলোকের মধ্যে কোথাও অবস্থান করেন না নির্বাণলাভীগণ। ‘আমি কি করব? আমি কোথায় যাবো? আমি কোথায় অবস্থান করব?’ নির্বাণলাভীগণ এসব চিন্তা করেন না। কারা সেই চিন্তা করে জান? অজ্ঞানীরা পাপে, দুঃখে সেই সব হীনচিন্তাসমূহ করে থাকে। ‘আমি কি করব? আমি কোথায় যাবো? আমি কোথায় অবস্থান করব’? এসব হীনচিন্তা তাদের মাথায় সর্বদা ঘুরপাক খায়। মনে রাখবে অজ্ঞানী লোকেরাই ‘আমি কি করব? আমি কোথায় যাবো? আমি কোথায় অবস্থান করব?’ এ চিন্তাসমূহ করে থাকে। জ্ঞানী ব্যক্তিরা কখনো ‘আমি কি করব? আমি কোথায় যাবো? আমি কোথায় অবস্থান করব?’ এসব চিন্তা করেন না। তাই তো বলি তোমরা অজ্ঞানের সহিত অবস্থান করবে না; জ্ঞানের সহিত অবস্থান করবে। জ্ঞানের সহিত থাকলে (অবস্থান করলে) তবেই সুখ; অজ্ঞানের সহিত থাকলে কেবল দুঃখ আর দুঃখ। সবাই বলো ‘আমরা অজ্ঞানের সহিত থাকবো না, জ্ঞানের সহিত থাকবো।’ তাহলে তোমাদের লোকোত্তরধর্ম আয়ত্ত হবে। অজ্ঞানের সহিত অবস্থান করলে মনুষ্যধর্ম আচরণ করতে হয়। মনুষ্যধর্ম আচরণ করলে অজ্ঞান, পাপ উৎপন্ন ও বৃদ্ধি পেয়ে থাকে। লোকোত্তরধর্ম আচরণ করলে জ্ঞান, পুণ্য বর্ধিত হয়। তাই তোমরা মনুষ্যধর্ম আচরণ না করে লোকোত্তরধর্ম আচরণ কর। ব্যস্‌ তাহলে পরম সুখ লাভ হবে তোমাদের।

বনভন্তে বলেন, অবিদ্যার সহিত অবস্থান না করলে, তৃষ্ণার সহিত অবস্থান না করলে, উপাদানের সহিত অবস্থান না করলে বুদ্ধের শিক্ষাপদ লাভ হয়। অর্থাৎ অবিদ্যা, তৃষ্ণা, উপাদানের সহিত অবস্থান না করাই বুদ্ধের শিক্ষাপদ। আর বুদ্ধের উপদেশ হল ক্লেশের সহিত অবস্থান না করা। দশবিধ ক্লেশের সহিত অবস্থান না করলে বুদ্ধের উপদেশ লাভ হয়েছে বলে জানবে। মনে রাখবে, বুদ্ধের শিক্ষার দ্বারা অবিদ্যা, তৃষ্ণা, উপাদান ধ্বংস হয়ে যায়। অবিদ্যা, তৃষ্ণা, উপাদান ধ্বংস না হলে সেটা বুদ্ধের শিক্ষা নয়। বুদ্ধের উপদেশে ক্লেশসমূহের চির নিবৃত্তি ঘটে। ক্লেশসমূহের চির নিবৃত্তি না ঘটলে সেটা বুদ্ধের উপদেশ নয়। অবিদ্যা, তৃষ্ণা, উপাদান থাকলে দুঃখ পেতে হয়; ক্লেশসমূহ থাকলে দুঃখ পেতে হয়। আর অবিদ্যা, তৃষ্ণা, উপাদান না থাকলে সুখ; ক্লেশসমূহ না থাকলে সুখ। আমি আবারো বলছি, বুদ্ধের শিক্ষার দ্বারা অবিদ্যা, তৃষ্ণা, উপাদান থাকতে পারে না। বুদ্ধের উপদেশের দ্বারা ক্লেশসমূহ থাকতে পারে না। সেই ক্লেশসমূহ হল, লোভ, দ্বেষ, মোহ, মান, দৃষ্টি, বিচিকিৎসা, আলস্য, ঔদ্ধত্য, নির্লজ্জতা ও নির্ভয়তা। মোটকথা অবিদ্যা, তৃষ্ণা, উপাদান ধ্বংস করার জন্য বুদ্ধের শিক্ষা এবং ক্লেশসমূহ চির নিবৃত্তি করার জন্য বুদ্ধের উপদেশ গ্রহণ করতে হয়। এভাবে অবিদ্যা, তৃষ্ণা, উপাদান ধ্বংস আর ক্লেশসমূহ নিবৃত্তি এবং আত্মদমন, চিত্তদমন, ইন্দ্রিয়দমন করতে পারলে দুঃখমুক্তি নির্বাণ লাভ হয়। তোমরা সত্বর আত্মদমন, চিত্তদমন, ইন্দ্রিয়দমন কর। এখানে আত্ম বলতে কিন্তু আত্মা নয়; নিজেকেই বলা হয়েছে। আত্মা মিথ্যা, দুঃখ ও মরণশীল, সতত পরিবর্তনধর্মী। আত্মার কল্পনা সম্পূর্ণ নিরর্থক, অযৌক্তিক। তোমরা যদি আত্মদমন, চিত্তদমন, ইন্দ্রিয়দমন করতে পার, তাহলে অর্হত্ত্ব লাভে সক্ষম হবে। সহজ কথায় অর্হৎ হতে পারবে। বুঝতে পারছ তো? ‘হ্যাঁ ভন্তে, বুঝতে পারছি।’ তোমরা প্রত্যেকে নিজেকে নিজে জয় করতে সচেষ্ট থাক, অপরকে নয়। আর অবিদ্যা, তৃষ্ণা, উপাদান ক্ষয়সাধন কর। ক্লেশসমূহ চিরতরে নিবৃত্তি কর। মনে রাখবে অবিদ্যা, তৃষ্ণা, উপাদান ক্ষয়সাধন হলে দুঃখ থেকে মুক্ত হতে পারবে। ক্লেশসমূহ নিবৃত্তি ঘটলে এবং আত্মদমন, চিত্তদমন, ইন্দ্রিয়দমন করতে পারলে মারকে জয় করতে পারবে। সঙ্গে সঙ্গে পরম সুখ নির্বাণ লাভ হবে। তখন মার তোমাদেরকে আর কিছুই করতে পারবে না। তোমরা পরম সুখে অবস্থান করতে পারবে।

তোমরা জগতের সবকিছুকে মিথ্যা বলে জানবে। যা কিছু দেখতে পাচ্ছ, ‘নারী-পুরুষ, অমুক-সমুক, আত্মীয়-স্বজন, ঘর-বাড়ি, জায়গা-জমি’ সবই মিথ্যা; স্বপ্নবৎ। ঘুমঘোরে অনেক স্বপ্ন দেখা যায়, নয় কি? ‘হ্যাঁ ভন্তে, দেখা যায়।’ আর স্বপ্ন কি সত্য হয়? ‘না ভন্তে, স্বপ্ন মিথ্যা।’ ঠিক তদ্রূপ, বর্তমানে তোমরাও যা যা দেখতে পাচ্ছ সবই স্বপ্ন, মিথ্যা; কোনোটাই বাস্তব বা আসল নয়। আমার সাথে বলো ‘জগতের সবকিছুই স্বপ্ন; কোনোটাই বাস্তব নয়। কেবল চারি আর্যসত্য ও নির্বাণই বাস্তব।’ তোমরা স্বপ্ন, মিথ্যাকে নিয়ে অবস্থান করো না। স্বপ্নকে নিয়ে অবস্থান করলে দুঃখ পেতে হয়, লজ্জিত হতে হয়, ঠকে যেতে হয়। তোমরা চারি আর্যসত্য, নির্বাণকে নিয়ে অবস্থান কর। পূজ্য ভন্তে ভিক্ষুসঙ্ঘের উদ্দেশ্যে প্রশ্ন করে বলেন, দুঃখ থেকে মুক্তি লাভের জন্যেই তো প্রব্রজিত হয়েছ? ভিক্ষুসঙ্ঘ : হ্যাঁ ভন্তে, দুঃখ থেকে মুক্তি লাভের জন্যেই প্রব্রজিত হয়েছি। তাহলে তোমরা স্বপ্নকে নিয়ে অবস্থান করো না। চারি আর্যসত্য ও নির্বাণকে নিয়ে অবস্থান কর। চারি আর্যসত্য ও নির্বাণকে নিয়ে অবস্থান করলে দুঃখ হতে মুক্তি লাভ করতে পারবে।

পরিশেষে তিনি বলেন, তোমরা অবিদ্যা, তৃষ্ণাকে নিয়ে সুখভোগ করবে না। অবিদ্যা, তৃষ্ণাকে নিয়ে সুখভোগ করলে দুঃখ থেকে মুক্ত হতে পারবে না। তোমরা যদি অবিদ্যা, তৃষ্ণা নিয়ে সুখভোগ না কর, তাহলে দুঃখ হতে মুক্ত হতে পারবে। আমি বনভন্তে সেভাবেই অবস্থান করতেছি। অবিদ্যা, তৃষ্ণাকে নিয়ে সুখভোগ করলে দুঃখ পেতে হয়, আমি এটা স্বীয় অভিজ্ঞায় জানতে পেরেছি। সুখভোগ করলে তোমরা মার হয়ে যাবে। তখন আর মারকে জয় করতে পারবে না। মার তোমাদের সঙ্গেই থাকবে। এবং তোমাদেরকে দুঃখমুক্তি নির্বাণ লাভে বাধা দেবে। ফলে তোমরা আর দুঃখমুক্তি নির্বাণ লাভ করতে পারবে না। তোমরা যদি সুখভোগ ত্যাগ কর, সুখভোগে বিরত থাক, তাহলে মার তোমাদের সঙ্গে থাকতে পারবে না। তোমরা দুঃখমুক্তি নির্বাণ লাভে সক্ষম হবে। তবে সুখভোগ ত্যাগ করা কঠিন। বর্তমানে ভিক্ষুরাও সুখভোগ ত্যাগ করতে পারছে না। সাধারণ লোকের কথাই বা কী! তোমরা সুখভোগ করাকে দুঃখ বলে জানবে। সুখভোগ করাকে দুঃখ বলে জানলে, সুখভোগ ত্যাগ করা যায়। তোমরা যদি সুখভোগ কর, পরিণামে দুঃখই পাবে সার, কখনো সুখ লাভ হবে না। আর সুখভোগ ত্যাগ করলে অনাবিল সুখ, পরম তৃপ্তি লাভ হবে। মনে রাখবে, সুখভোগ করলে দুঃখই পেতে হয়। কখনো অনাবিল সুখ লাভ হয় না। সাধারণ নর-নারীরা সুখভোগ করছে বলে এতো দুঃখ, এতো কষ্ট, এতো অশান্তিতে ভুগতেছে। সর্বদা যেন হিংসাহিংসি, রেষারেষি, বাদ-বিবাদ, দণ্ড-সংঘাত লেগেই থাকছে। তা’ই নয় কি? হ্যাঁ ভন্তে, তা সত্যিই। কিন্তু তারা যদি সুখভোগ ত্যাগ করতো, তাহলে সে সব দুঃখে পতিত হতো না। সেসব দুঃখ, অশান্তির সমাধান হয়ে যেতো। সুখভোগ করা থেকেই যত দুঃখের উৎপত্তি। আমি আবারো বলছি, তোমরা সুখভোগ ত্যাগ কর। সুখভোগ ত্যাগ করলে দুঃখ, অশান্তির পরিসমাপ্তি ঘটবে। যতো সুখভোগ ত্যাগ করবে, ততোই শান্তি লাভ হবে। এসব আমি স্বীয় অভিজ্ঞায় প্রমাণ করছি। কাজেই তোমরা আমার কথামত সুখভোগ ত্যাগ কর। এ ব্যাপারে অন্য কারোর কথা শুনার প্রয়োজন নেই। কারণ বর্তমান ভিক্ষুরাও সুখভোগ করতেছে। সুতরাং তাদের কথা শুনলে তোমাদেরকেও সুখভোগ করতে হবে। আর সুখভোগ করলে কখনো দুঃখমুক্তি নির্বাণ লাভ করতে পারবে না। তাই বলছি, তোমরা সুখভোগ করবে না। অবিদ্যা, তৃষ্ণার সহিত অবস্থান করবে না। বরং সুখভোগ ত্যাগ কর; অবিদ্যা, তৃষ্ণা ধ্বংস কর। এতেই তোমাদের পরম সুখ লাভ হবে, নির্বাণ আয়ত্ত হবে।

সাধু, সাধু, সাধু।


 

নীরব থাকতে পারলে নির্বাণ লাভে সক্ষম হবে
একসময় শ্রাবকবুদ্ধ পূজ্য বনভন্তে নিজ আবাসিক ভবনে ভিক্ষুসঙ্ঘকে ধর্মদেশনা প্রদানকালে বলেন, এখানে (বাংলাদেশে) বৌদ্ধধর্ম আচরণ করা কষ্টসাধ্য ব্যাপার হয়ে দাঁড়িয়েছে। কারণ এখানে দীক্ষা নেই, শিক্ষা নেই, উপদেশ নেই। বার্মা (মায়ানমার), শ্রীলংকায় তো দীক্ষা, শিক্ষা, উপদেশ সবই রয়েছে। তাই সেখানে বৌদ্ধধর্ম আচরণ করা সহজ; কষ্টসাধ্য হয়ে দাঁড়ায় না। এখানে কি নেই বলো তো? দীক্ষা নেই, শিক্ষা নেই, উপদেশ নেই। এখানে ভিক্ষু, গৃহী সবাই আন্দাজ করে বৌদ্ধধর্ম আচরণ করছে। কিন্তু শ্রীলংকা, বার্মা বৌদ্ধপ্রধান রাষ্ট্রসমূহে দীক্ষা, শিক্ষা, উপদেশ রয়েছে। দীক্ষা, শিক্ষা, উপদেশ ছাড়া আন্দাজ করে বৌদ্ধধর্ম আচরণ করা যায় না। বৌদ্ধধর্ম আচরণ করতে গেলে দীক্ষা, শিক্ষা, উপদেশ প্রয়োজন। মনে রাখবে, বৌদ্ধধর্ম আচরণ করতে হলে দীক্ষা, শিক্ষা, উপদেশের প্রয়োজনীয়তা অনস্বীকার্য। ভগবান বুদ্ধের সেই শিক্ষা, উপদেশ জানার জন্য আমি সমস্ত ত্রিপিটক শাস্ত্রকে সংগ্রহ করে রাজবন বিহারে রেখেছি। মনে রাখবে একমাত্র বুদ্ধের শিক্ষা, উপদেশেই নির্বাণ লাভ হয়ে থাকে। বুদ্ধের শিক্ষা, উপদেশ ছাড়া অন্য কোনো শিক্ষা, উপদেশে নির্বাণ লাভ হয় না। তোমরা যদি দুঃখমুক্তি নির্বাণ লাভ করতে চাও, তাহলে বুদ্ধের শিক্ষা, উপদেশ গ্রহণ কর দৃঢ়ভাবে। বুদ্ধের শিক্ষা হল নির্বাণ লাভের শিক্ষা, বুদ্ধের উপদেশ হল নির্বাণ লাভের উপদেশ। বুদ্ধের শিক্ষা, উপদেশকে আমি নির্বাণের শিক্ষা, উপদেশও বলে থাকি। ভগবান বুদ্ধ আমাদেরকে কি শিক্ষা, উপদেশ দেন? নির্বাণ লাভের শিক্ষা, উপদেশ দেন। নির্বাণ লাভের শিক্ষা, উপদেশের মাধ্যমেই দুঃখমুক্তি নির্বাণ লাভ করা সম্ভব হয়। বর্তমান ভিক্ষুরা স্কুল, কলেজে গিয়ে যে বি.এ., এম.এ. পড়ছে, সেগুলো হীন শিক্ষা। সেই শিক্ষা দিয়ে দুঃখমুক্তি নির্বাণ লাভ করা যায় না। বুদ্ধের মতে প্রব্রজিতগণকে নির্বাণের শিক্ষা, উপদেশই গ্রহণ করতে হয়। আমি আবারো বলছি, বাংলাদেশে দীক্ষা নেই, শিক্ষা নেই, উপদেশ নেই বিধায় এখানে বৌদ্ধধর্ম আচরণ করা কষ্টসাধ্য ব্যাপার হয়ে দাঁড়িয়েছে। থাইল্যান্ড, শ্রীলংকা, বার্মায় কিন্তু এরূপ নহে। দীক্ষা কাকে বলে জান? চারি আর্যসত্য ও প্রতীত্যসমুৎপাদ-নীতিকে জানলে, বুঝলে এবং বুদ্ধের শাসনকে গভীরভাবে বিশ্বাস করলে সেটাকে দীক্ষা বলে। অর্থাৎ বৌদ্ধধর্মে দীক্ষা গ্রহণ করা হয়। তোমরা যদি এভাবে বৌদ্ধধর্মে দীক্ষা গ্রহণ কর, তাহলে আজীবন প্রব্রজিত অবস্থায় থাকতে পারবে। প্রব্রজিত জীবনে সুফল লাভ হবে। চারি আর্যসত্য, প্রতীত্যসমুৎপাদ-নীতি জানলে, বুঝলে এবং বুদ্ধের শাসন গভীরভাবে বিশ্বাস করলে বৌদ্ধধর্মে দীক্ষিত হয়েছ বলে জানবে। যারা সেভাবে বৌদ্ধধর্মে দীক্ষিত হতে পারছে না, তারা রং বস্ত্র ত্যাগ করে সংসারী হয়ে যাচ্ছে। আসল কথা হল, কেবল প্রব্রজিত হয়ে আমি বৌদ্ধধর্মে দীক্ষিত হয়েছি বললে, সেটা প্রকৃত দীক্ষা গ্রহণ করা হয় না। বৌদ্ধধর্মে দীক্ষিত হতে হলে চারি আর্যসত্য, প্রতীত্যসমুৎপাদ-নীতিকে জানতে, বুঝতে হবে এবং বুদ্ধের শাসনকে গভীরভাবে বুঝতে হবে। যারা প্রকৃত দীক্ষা গ্রহণ করবে তারা কখনো প্রব্রজ্যা ত্যাগ করে সংসারী হয়ে যাবে না। অন্যদিকে, যারা বুদ্ধের শিক্ষায় শিক্ষিত হবে তারা কখনো প্রব্রজ্যা ত্যাগ করে গৃহী হয়ে যাবে না। বর্তমানে ভিক্ষুরাও বুদ্ধের শিক্ষায় শিক্ষিত নহে, দায়ক-দায়িকারাও শিক্ষিত নহে। তাই তো এখানে প্রকৃত বৌদ্ধধর্ম আচরণ করা কষ্টসাধ্য ব্যাপার হয়ে দাঁড়িয়েছে। ইধু ঠাগুরলোই মিলে সেরেৎ সেরেৎ ধেই যান, ঠাগুরলোই মিলে লো-লি হ্‌ন। মিলেই ঠাগুরত্তুন পো বাঝান, ঠাগুরে মিলেরে পো বাঝে দেধন। অর্থাৎ এখানে (বাংলাদেশে) ভিক্ষুরা মেয়ের সাথে প্রেম করছে, মেয়েরাও ভিক্ষুর সাথে প্রেম করছে; পালিয়ে গিয়ে বিয়ে করছে। ভিক্ষুরা অবৈধ সন্তানের জনক হচ্ছে, মেয়েরা অবৈধ সন্তানের জন্ম দিচ্ছে বা অবৈধ সন্তানের জননী হচ্ছে। কিন্তু, এখানকার ভিক্ষুরা যদি বুদ্ধের শিক্ষায় শিক্ষিত হতো, মেয়েরাও শিক্ষিত হতো তাহলে এসব অনার্য, হীন, পাপজনক কাজে লিপ্ত হতো না তারা। তজ্জন্য আমার উপদেশ হল, ভিক্ষুরাও বুদ্ধের শিক্ষায় শিক্ষিত হও, দায়ক-দায়িকারাও বুদ্ধের শিক্ষায় শিক্ষিত হও। যেই ভিক্ষু মেয়ের সাথে প্রেম করে, পালিয়ে গিয়ে বিয়ে করে, অবৈধ সন্তানের জনক হয়, মৃত্যুর পর তার নিরয় গমন সুনিশ্চিত বলে জানবে। মনে রাখবে, তোমরা বুদ্ধের শিক্ষায় শিক্ষিত হলে, মেয়ের সাথে প্রেম না করলে, পালিয়ে গিয়ে বিয়ে না করলে, অবৈধ সন্তানের জনক না হলে (তোমরা) বৌদ্ধধর্ম আচরণ করতে পারবে। দুঃখমুক্তি নির্বাণ লাভে সক্ষম হবে। আমি বলছি, তোমরা নিজধর্মে (সদ্ধর্মে) দীক্ষিত হও, পরধর্মে (পাপধর্মে) দীক্ষিত হবে না। পরধর্মে দীক্ষিত হলে প্রব্রজ্যা ত্যাগ করে চলে যাবে, সংসারী হবে। পরধর্ম আচরণ করবে না, নিজধর্মই আচরণ কর। পরধর্ম আচরণ করলে পাপ, দুঃখ সৃষ্টি হয়। ধর্‌ কোনো নারী-পুরুষ মিলে ব্যভিচার করছে, সেটা পরধর্মই করছে। এতে তাদের পাপ হচ্ছে, দুঃখ সৃষ্টি হচ্ছে। তারা দুঃখ থেকে মুক্ত হতে পারবে না। কেহ চুরি করলেও সেটা পরধর্মই করছে। প্রাণিহত্যা করলেও সেটা পরধর্মই করছে। মিথ্যাবাক্য বললেও সেটা পরধর্মই করছে। নেশা সেবন করলেও সেটা পরধর্মই করছে বলে জানবে। আমি বুদ্ধের উপদেশসমূহ বুঝতে পেরেছি। বুদ্ধের উপদেশ হল, তোমরা পরধর্ম আচরণ করবে না, পরকর্ম সম্পাদন করবে না। নিজধর্ম আচরণ কর, নিজকর্ম সম্পাদন কর। নিজধর্ম আচরণ ও নিজকর্ম সম্পাদন করাটা স্বাধীন। পরধর্ম আচরণ ও পরকর্ম সম্পাদন করলে তোমরা মার হয়ে যাবে। মার কি করে জান? মার পরধর্ম আচরণ করে ও পরকর্ম সম্পাদন করে। মার না থাকলে নিজধর্ম ও নিজকর্ম সম্পাদন করা সহজ হয়। আবার, নিজধর্ম আচরণ করলে এবং নিজকর্ম সম্পাদন করলে মার থাকতে পারে না। নিজধর্ম ও নিজকর্ম সম্পাদন করত মার না থাকলে স্বাধীন ও সুখে অবস্থান করা যায়। কি, মনে থাকবে তো? হ্যাঁ ভন্তে, মনে থাকবে। তোমরা সবাই নিজধর্ম আচরণ কর, নিজকর্ম সম্পাদন কর। এতে সুখ লাভ হবে, দুঃখ থেকে মুক্ত হতে পারবে। পরধর্ম ও পরকর্ম সম্পাদন করলে কেবল দুঃখই ভোগ করতে হবে। কখনো দুঃখ থেকে মুক্ত হওয়া যাবে না। বুদ্ধের উপদেশ হল তোমরা পরধর্ম আচরণ করবে না, পরকর্ম সম্পাদন করবে না। নিজধর্ম আচরণ কর, নিজকর্ম সম্পাদন কর। তাহলে তোমাদের সুখ লাভ হবে। স্বাধীন হতে পারবে। তোমরা কি স্বাধীন হতে চাও? যদি তাই চাও তাহলে নিজধর্ম আচরণ কর, নিজকর্ম সম্পাদন কর। পরধর্ম আচরণ করলে, পরকর্ম সম্পাদন করলে সেটা অধীন। নিজধর্ম আচরণ করলে, নিজকর্ম সম্পাদন করলে সেটা স্বাধীন। তোমরা এসব কথা ভালোভাবেই মনে রাখবে।

তিনি আরো বলেন, তোমরা সবাই নীরব থাক। যদি নীরব থাকতে পার, তাহলে নির্বাণ লাভে সক্ষম হবে। আঘাতপ্রাপ্ত (ভগ্ন) কাংসের ন্যায় যদি নিজকে নীরব রাখতে পার, তবেই তোমরা নির্বাণপ্রাপ্ত হবে। তোমাদের ক্রোধজ বাদ-বিবাদ আর থাকবে না। নীরব, নিঃশব্দ থাকলে সুখ লাভ হয়। কথা বললে দুঃখ। কথা বলাকে আমি দুঃখ, অশান্তি বলে থাকি। তোমরা যতোই নীরব থাকবে ততোই সুখে অবস্থান করবে। আর যতো কথা বলবে ততোই দুঃখ, অশান্তিতে ভুগবে। মনে রাখবে কথা বলাটা দুঃখ, অশান্তি; নীরব থাকাটা সুখ, শান্তি। তাই আবারো বলছি, তোমরা সবাই নীরব থাক। তোমরা যদি হৈ চৈ করে কথা বলতে থাক, তাহলে লোকজনেরা বলবে, ‘ভন্তেরা তো দেখছি বাজার বসিয়ে ফেলেছে।’ পূজ্য ভন্তে ভিক্ষুসঙ্ঘকে প্রশ্ন করেন, তোমরা যদি হৈ চৈ করে কথা বল, তাহলে লোকজনেরা কি বলবে? ভিক্ষুসঙ্ঘ : ‘ভন্তেরা তো দেখছি বাজার বসিয়ে ফেলেছে।’ হ্যাঁ, লোকজনেরা সেই রকমই বলবে। তাই বলছি, তোমরা নীরব থাকবে। যদি নীরব থাকতে পার, তাহলে অর্হত্ত্ব ফল লাভে সক্ষম হবে। যারা রং বস্ত্র গায়ে দিয়ে (প্রব্রজিত অবস্থায়) স্কুল, কলেজে গিয়ে লেখাপড়া করছে, তারা হীন বিদ্যা শিক্ষা করছে বলে জানবে। সেই হীন বিদ্যাতে অবিদ্যা থাকে, তৃষ্ণা থাকে, পাপ থাকে। ভগবান বুদ্ধ হীন বিদ্যা শিক্ষা করতে নিষেধ করেছেন। হীন বিদ্যা কাকে বলে? যেই বিদ্যা দ্বারা অবিদ্যা, তৃষ্ণা ধ্বংস হয় না, বরং বৃদ্ধি পায় সেই বিদ্যাকে হীন বিদ্যা বলে। হীন বিদ্যা শিক্ষা করলে অবিদ্যা বৃদ্ধি পায়, তৃষ্ণা বৃদ্ধি পায়, পাপ বৃদ্ধি পায়। কখনো দুঃখ থেকে মুক্ত হওয়া যায় না, নির্বাণ প্রত্যক্ষ করা যায় না। তোমরা চারি সতিপট্ঠান ভাবনা কর। চারি সতিপট্ঠান ভাবনা করলে সুফল লাভ হয়। কায়ানু সতিপট্ঠান ভাবনা করলে কাম আসব ধ্বংস হয়ে যায়। বেদনানু সতিপট্ঠান ভাবনা করলে ভব আসব ধ্বংস হয়ে যায়। চিত্তানু সতিপট্ঠান ভাবনা করলে মিথ্যাদৃষ্টি আসব ধ্বংস হয়ে যায়। ধর্মানু সতিপট্ঠান ভাবনা করলে অবিদ্যা আসব ধ্বংস হয়ে যায়। সঙ্গে সঙ্গে অর্হত্ত্ব ফল লাভ হয়। তাই বলি চারি সতিপট্ঠান ভাবনা করলেই হবে, আর কোনো কিছু করার দরকার নেই। চারি সতিপট্ঠান ভাবনা দ্বারা নির্বাণ লাভে সক্ষম হবে। চারি সতিপট্ঠান ভাবনা করলে যাবতীয় আসব ধ্বংস প্রাপ্ত হয়। চারি সতিপট্ঠান ভাবনা করলে কি হয়? যাবতীয় আসব ধ্বংস হয়ে যায়, চিত্ত আসব মুক্ত হয়। ফলে তোমরা অর্হত্ত্ব প্রাপ্ত হবে। আমি আবারো বলছি, তোমরা প্রত্যেকে চারি সতিপট্ঠান ভাবনা কর। চারি সতিপট্ঠান ভাবনা দ্বারা অর্হত্ত্ব লাভ করতে পারবে। ভগবান বুদ্ধ নির্বাণকামী ভিক্ষু-শ্রামণকে চারি সতিপট্ঠান ভাবনা করতে বলেছেন।

সর্ব দুঃখ হতে মুক্তি লাভের জন্যেই তো প্রব্রজিত হয়েছ তোমরা? প্রব্রজিত হবার সময় ‘সব্ব দুক্খা নিস্সরণ নিব্বানং সচ্ছি করণত্থায ইমং কাসাবং গহেত্বা পব্বাজেথ মং ভন্তে অনুকম্পং উপাদায’ বলেছ নয় কি? এক কথায়, সর্ব দুঃখ হতে মুক্ত হয়ে নির্বাণ সাক্ষাৎ করার জন্য তোমরা প্রব্রজিত হয়েছ। সর্ব দুঃখ থেকে মুক্ত হতে কিসের দরকার জান? চারি আর্যসত্য জ্ঞান, প্রতীত্যসমুৎপাদ-নীতি জ্ঞান, আসবক্ষয় জ্ঞানের দরকার। এই (তিন প্রকার) জ্ঞানের দ্বারা দুঃখ থেকে মুক্ত হওয়া যায়। কিভাবে নির্বাণ সাক্ষাৎ হয়? অবিদ্যা ক্ষয়, তৃষ্ণা ক্ষয়, পুনর্জন্ম নেই হলে নির্বাণ সাক্ষাৎ হয়। স্রোতাপত্তি, সকৃদাগামী, অনাগামী, অর্হৎ মার্গফল লাভে নির্বাণ সাক্ষাৎ হয়। তোমরা দুঃখ থেকে মুক্ত হয়ে নির্বাণ সাক্ষাৎ করার জন্যে প্রব্রজিত হয়েছ নয় কি? হ্যাঁ ভন্তে, সেজন্যে প্রব্রজিত হয়েছি। কিন্তু, দুঃখ থেকে মুক্ত হয়ে নির্বাণ সাক্ষাৎ করা সহজ কথা নয়। কিভাবে দুঃখ থেকে মুক্ত হবে জান? চারি আর্যসত্য জ্ঞান, প্রতীত্যসমুৎপাদ-নীতি জ্ঞান, আসবক্ষয় জ্ঞান লাভে দুঃখ থেকে মুক্ত হবে। কিভাবে নির্বাণ সাক্ষাৎ করবে? অবিদ্যা ক্ষয়, তৃষ্ণা ক্ষয়, পুনর্জন্ম নিরোধ করত স্রোতাপত্তি, সকৃদাগামী, অনাগামী, অর্হৎ মার্গফল লাভে নির্বাণ সাক্ষাৎ করবে। মনে রাখবে, দুঃখ থেকে মুক্ত হওত নির্বাণ সাক্ষাৎ করার জন্যই তোমাদের এ প্রব্রজিত জীবন। কাজেই তোমাদেরকে চারি আর্যসত্য জ্ঞান, প্রতীত্যসমুৎপাদ-নীতি জ্ঞান, আসবক্ষয় জ্ঞান লাভ করতে হবে। দুঃখমুক্তি নির্বাণ সাক্ষাৎ করার জন্য কি জ্ঞানের প্রয়োজন? চারি আর্যসত্য জ্ঞান, প্রতীত্যসমুৎপাদ-নীতি জ্ঞান, আসব ক্ষয় জ্ঞানের প্রয়োজন। বি.এ. পাশ, এম.এ. পাশ, ডক্টর ডিগ্রীর প্রয়োজন হয় না। বুদ্ধের সময়কালীন যারা দুঃখমুক্তি নির্বাণ সাক্ষাৎ করেছিলেন তাঁরা কেহ বি.এ. পাশ, এম.এ. পাশ করেননি। একদা সুরেশ্বর আমাকে বলেছিল, ‘আচ্ছা ভন্তে, আপনি প্রায় সময় বি.এ. পাশ, এম.এ. পাশ করা শিষ্যের কথা বলে থাকেন। কিন্তু, বুদ্ধের সময়কালীন যারা দুঃখমুক্তি নির্বাণ সাক্ষাৎ করেছিলেন, অর্হত্ত্ব লাভ করেছিলেন, তাঁরা তো কেহ বি.এ. পাশ, এম.এ. পাশ ছিলেন না।’ আমি তাকে বলেছিলাম, ‘সেই রকম নয়।’ সে সময় ভগবান বুদ্ধ জীবিত ছিলেন। কাজেই তাঁরা স্বয়ং বুদ্ধের মুখ হতে উপদেশ শ্রবণ করত তা যথাযথ আচরণের মাধ্যমে অর্হত্ত্ব মার্গফলে উন্নীত হতে পেরেছিলেন। বর্তমানে ভগবান বুদ্ধ পরিনির্বাপিত, সরাসরি তাঁর মুখ হতে উপদেশ শ্রবণ করার সুযোগ নেই। আর বুদ্ধের সেই উপদেশসমূহ সংরক্ষিত রয়েছে ত্রিপিটক শাস্ত্রে। বাংলা ভাষায় সমগ্র ত্রিপিটক শাস্ত্র নেই; যা আছে পালি, লংকা, থাই ও ইংরেজী ভাষায়। সেই ইংরেজী ভাষার ত্রিপিটক শাস্ত্রকে বুঝতেই প্রয়োজন হচ্ছে বি.এ., এম.এ. পাশ, ডক্টরেট ডিগ্রীধারী শিষ্যের।’ বুঝতে পারছ কি? হ্যাঁ ভন্তে, বুঝতে পারছি। যদি ত্রিপিটক শাস্ত্র বাংলা ভাষায় পাওয়া যেত (বা অনুবাদ হতো), তাহলে বি.এ. পাশ, এম.এ. পাশ, ডক্টর ডিগ্রীর প্রয়োজন হতো না। প্রয়োজন হতো কি? না ভন্তে, প্রয়োজন হতো না। ইংরেজী ভাষায় অনূদিত ত্রিপিটক শাস্ত্রকে বুঝতেই বি.এ. পাশ, এম.এ. পাশ, ডক্টরেট ডিগ্রীধারী শিষ্যের প্রয়োজন হচ্ছে। কথাটি ঠিক তো? হ্যাঁ ভন্তে, ঠিক।

পরিশেষে তিনি বলেন, তোমাদের কাজ হল দুঃখ থেকে মুক্ত হওয়া, নির্বাণ সাক্ষাৎ করা। কিভাবে দুঃখ থেকে মুক্ত হবে? চারি আর্যসত্য জ্ঞান, প্রতীত্যসমুৎপাদ-নীতি জ্ঞান, আসবক্ষয় জ্ঞান অর্জনের মাধ্যমে দুঃখ থেকে মুক্ত হবে। কিভাবে নির্বাণ সাক্ষাৎ করবে? অবিদ্যা, তৃষ্ণা ক্ষয় এবং পুনর্জন্ম নিরোধ করত স্রোতাপত্তি, সকৃদাগামী, অনাগামী, অর্হত্ত্ব মার্গফল লাভের মাধ্যমে নির্বাণ সাক্ষাৎ করবে। বুঝতে পারছ তো? দুঃখমুক্তি নির্বাণ লাভ করতে হলে তোমাদেরকে নীরব থাকতে হবে। চাকমা কধায়, মুগুরে মারে ফেল্যে চান জুর গরি থেলে-এহ্‌ই নির্বাণ। অর্থাৎ সজোরের আঘাতে মৃত ব্যক্তির মতন নীরব, নিশ্চুপ থাকলেই নির্বাণ লাভ হয়। ভগবান বুদ্ধ ধর্মপদে বলেছেন, আঘাত প্রাপ্ত কাংস্যের ন্যায় যদি নিজকে নীরব রাখতে পার, তাহলে তোমরা নির্বাণপ্রাপ্ত হবে। তোমাদের আর ক্রোধজ বাদ-বিবাদ থাকবে না। আচ্ছা, মৃত ব্যক্তি কি কোনো শব্দ করতে পারে? বাদ-বিবাদ করতে পারে? না ভন্তে, পারে না। ঠিক তদ্রূপ, তোমরাও ‘টু’ শব্দ নেই হয়ে অবস্থান কর। তোমরা যদি ‘টু’ শব্দও নেই হয়ে অবস্থান করতে পার, তাহলে লোকজনেরা আশ্চর্য হবে। যেমন মগধরাজ অজাতশত্রু জীবকের আম্রকাননে বৃহৎ ভিক্ষুসঙ্ঘ পরিবৃত ভগবান বুদ্ধের সহিত সাক্ষাৎ করতে গিয়ে ভীত, স্তম্ভিত ও আশ্চর্য হয়েছিলেন। “ইহা কিরূপ যে এ বৃহৎ ভিক্ষুসঙ্ঘের মধ্যে, সার্দ্ধদ্বাদশ শত ভিক্ষুর মধ্যে কোনো প্রকার শব্দ নেই, না একটা হাঁচির শব্দ, না একটা কাসির শব্দ?” তাঁরা কেন সেরূপ ‘টু’ শব্দ নেই করে অবস্থান করেছিলেন জান? কারণ তাঁরা ছিলেন সবাই অর্হৎ। অরহতেরা (বিনা কারণে) ‘টু’ শব্দও করেন না। তাই বলছি, তোমরাও ‘টু’ শব্দ নেই হয়ে অবস্থান কর। চারি আর্যসত্য জ্ঞান, প্রতীত্যসমুৎপাদ-নীতি জ্ঞান, আসবক্ষয় জ্ঞান অর্জন কর। এতে সকল প্রকার দুঃখ হতে মুক্ত হওতঃ পরম সুখ নির্বাণলাভী হবে। বস্‌ আ কন্‌ গধর-মধর ন-লাগিব। অর্থাৎ আর অন্য কোনো কিছু করার প্রয়োজন হবে না। কোনো কিছুর প্রয়োজন হবে কি? না কোনো কিছুর প্রয়োজন হবে না। এটাকেই বলে নির্বাণ সুখ বিনামূল্যে। নির্বাণ সুখ সস্তাও নয়; একেবারে বিনামূল্যে। দায়ক-দায়িকারা স্বামী-স্ত্রী হওতঃ যে সুখভোগ করতেছে তা সব দামী। চাউল দামী, তরি-তরকারী দামী, মরিচ দামী, লবণ দামী, তৈল দামী, কাপড়চোপড় দামী, সব কিছু দামী। কিন্তু নির্বাণ সুখ একেবারে বিনামূল্যে। নির্বাণ সুখ সস্তাও নয়। সস্তা হলেও কিছু দাম দিতে হয়। দিতে হয় নয় কি? হ্যাঁ ভন্তে, সস্তা হলেও কিছু দাম দিতে হয়। নির্বাণ সুখে কিন্তু কোনো দাম দিতে হয় না, নির্বাণ সুখ সম্পূর্ণ বিনামূল্যে। তোমরা বিনামূল্যে নির্বাণ সুখ করবে কি? “হ্যাঁ ভন্তে, আমরা বিনামূল্যে নির্বাণ সুখ করব।” তাহলে তোমরা প্রত্যেকে বিনামূল্যে নির্বাণ সুখ করতে সচেষ্ট হও। আমার সাথে বলো “নির্বাণ সুখ সস্তাও নয়, একেবারে বিনামূল্যে। সস্তা হলেও কিছু দাম দিতে হয়। কিন্তু নির্বাণ সুখে কোনো দাম দিতে হয় না; নির্বাণ সুখ একেবারে বিনামূল্যে। আমরা বিনামূল্যে নির্বাণ সুখ করব।” নির্বাণে অবিদ্যা নেই, তৃষ্ণা নেই বলে নির্বাণ সুখ বিনামূল্যে। মনে রাখিও অবিদ্যা থাকলে দামী হয়, তৃষ্ণা থাকলে দামী হয়। আর নির্বাণে অবিদ্যা নেই, তৃষ্ণা নেই বলে নির্বাণ সুখ বিনামূল্যে হয়ে থাকে।

সাধু, সাধু সাধু।


 

তোমরা অবিদ্যা তৃষ্ণা নেই হয়ে অবস্থান কর
একসময় পরম পূজ্য অর্হৎ বনভন্তে নিজ আবাসিক ভবনে ভিক্ষুসঙ্ঘকে ধর্মদেশনা প্রদানকালে বলেন, তোমরা অবিদ্যা নেই, তৃষ্ণা নেই হয়ে অবস্থান কর, তাহলে অমর হতে পারবে। পারবে কি অমর হতে? ভগবান বুদ্ধ নির্বাণকে অমর বলেছেন। অবিদ্যা থাকলে দুঃখ, তৃষ্ণা থাকলে দুঃখ; অবিদ্যা থাকলে মরতে হয়, তৃষ্ণা থাকলে মরতে হয়। অবিদ্যাই মৃত্যুর কারণ, তৃষ্ণাই মৃত্যুর কারণ। অবিদ্যা, তৃষ্ণার কারণে সত্ত্বগণ পুনঃপুন জন্মগ্রহণ করে এবং পুনঃপুন মরে যায়। অন্যদিকে অবিদ্যা নেই, তৃষ্ণা নেই হলে সুখ লাভ হয়, অমর হওয়া যায়। অবিদ্যা ক্ষয়, তৃষ্ণা ক্ষয় হলে জন্মও হতে হয় না, মরেও যেতে হয় না, নির্বাণপ্রাপ্ত হয়ে থাকে। এটাকে বলে অমর। জন্ম-মৃত্যু কি জান? অবিদ্যা, তৃষ্ণার মতে জন্ম হওয়াও সুখ, মরে যাওয়াও সুখ। অনেকে খুব দুঃখ পেলে বলে ‘মরে গেলে ভালো হতো’, বলে নয় কি? হ্যাঁ ভন্তে, বলে থাকি। অবিদ্যা, তৃষ্ণার বশবর্তী হয়ে তারা সেরূপ বলে থাকে। অবিদ্যা, তৃষ্ণার স্বভাবই সে-রকম। সুখ পেলে বেঁচে থাকতে চাই, আর দুঃখ পেলে মরণ কামনা করে। আমি অনেকজনকে বলতে শুনেছি, ‘মরে গেলে সুখ হতো।’ কেন তারা মরণকে সুখ বলছে, জান? কারণ তারা অবিদ্যা, তৃষ্ণাকে নিয়ে দুঃখ পাচ্ছে। তাই মরে যাওয়াকে সুখ বলে ভাবছে, সুখ বলছে। সত্ত্বগণ অবিদ্যা, তৃষ্ণাকে নিয়ে সুখ পেলে বেঁচে থাকতে চাই। আর অবিদ্যা, তৃষ্ণাকে নিয়ে দুঃখ পেলে মরণ কামনা করে। যেমন ব্রহ্মাগণ অবিদ্যা, তৃষ্ণাকে নিয়ে সুখ করত দীর্ঘকাল ব্যাপী ব্রহ্মলোকে অবস্থান করছে। স্বর্গের দেবতারাও অবিদ্যা, তৃষ্ণাকে নিয়ে সুখ করত স্বর্গে অবস্থান করছে। মার্গফল নির্বাণ ছাড়া সবখানে অবিদ্যা, তৃষ্ণার প্রভাব বিদ্যমান। মনে রাখবে অবিদ্যা, তৃষ্ণার কারণে সত্ত্বগণ পুনঃপুন জন্মগ্রহণ করে এবং পুনঃপুন মৃত্যুবরণ করে। অবিদ্যা, তৃষ্ণা বিদ্যমান থাকলে কি হয়? পুনঃপুন জন্ম হয় এবং পুনঃপুন মৃত্যু হয়। জন্ম হলে দুঃখ, মৃত্যু হলে দুঃখ। অবিদ্যা, তৃষ্ণা না থাকলে, ক্ষয়সাধন হলে জন্মও নেই, মৃত্যুও সেই। এটাকেই বলে নির্বাণ। নির্বাণ জীবিতও নয়, মৃতও নয়। বলতো নির্বাণ কীরকম? নির্বাণ জীবিতও নয়, মৃতও নয়। হ্যাঁ, ঠিকই বলেছ; নির্বাণ জীবিতও নয়, মৃতও নয়। জীবিত থাকলেও দুঃখ, মরে গেলেও দুঃখ। এই যে নর-নারী; বর্তমানে যারা জীবিত রয়েছে তারা যেমন দুঃখ পাচ্ছে, তেমনি যারা মৃত্যুবরণ করেছে তারাও দুঃখ পাচ্ছে। নির্বাণে জন্মও নেই, মৃত্যুও নেই বলে নির্বাণ পরম সুখের অবস্থা। আমি অনেক লোককে বলতে শুনেছি, যে মরের তে দুগ এরাল্যোই, যে মরের তে দুগত্তুন ছাচ্যেগোই। অর্থাৎ যে মরে যাচ্ছে সে দুঃখ এড়িয়ে যেতে সক্ষম হচ্ছে, সে দুঃখ থেকে ছাড়া পাচ্ছে। কেন তারা সেরূপ বলে জান? কারণ তারা তো আর মৃত ব্যক্তিকে দেখতে পায় না, ‘সে কোনো অবস্থায় রয়েছে?’ সুতরাং তাদের সাধারণ ধারণা সে (বর্তমানে) দুঃখ পাচ্ছে না। কিন্তু, তাদের সে ধারণা সম্পূর্ণ ভুল। প্রকৃতপক্ষে জীবিত থাকাটা যেমন দুঃখ, তেমনি মৃত্যুবরণ করাটাও দুঃখ। জীবিতও নয়, মৃতও নয়, নির্বাণ লাভ করতে পারলে তবেই সুখ। তাই তো বলি সুখ লাভ করতে হলে তোমাদেরকে জীবিতও নয়, মৃতও নয় হয়ে অবস্থান করতে হবে। অর্থাৎ নির্বাণ লাভ করতে হবে। মনে রাখবে বেঁচে থাকলেও দুঃখ, মরে গেলেও দুঃখ। নির্বাণ জীবিতও নয়, মৃতও নয়, তাই নির্বাণ সুখ। পারবে কি তোমরা জীবিতও নয়, মৃতও নয় হয়ে অবস্থান করতে? পারবে বলে তো মনে হচ্ছে না! জীবিতও থাকতে পারবে না, মরেও যেতে পারবে না। জীবিতও নয়, মৃতও নয় হয়ে অবস্থান করতে হবে। সেটা কি জান? সেটা হল নির্বাণ। নির্বাণে অবিদ্যা নেই, তৃষ্ণা নেই। তাই নির্বাণে জন্মও নেই, মৃত্যুও নেই। নির্বাণ জীবিতও থাকে না, মরেও যায় না। তোমরা জীবিতও নয়, মৃতও নয় হয়ে অবস্থান কর। তোমরা যদি জীবিত থাক, তাহলে দুঃখ পাবে, আবার মরে গেলেও দুঃখ পাবে। তাই বলছি তোমরা জীবিতও থাকবে না, মরেও যাবে না। কে জীবিত থাকে এবং মরে যায় জান? অবিদ্যা, তৃষ্ণা জীবিতও থাকে, মরেও যায়। অবিদ্যা, তৃষ্ণার কারণে সত্ত্বগণ পুনঃপুন জন্মগ্রহণ করে এবং পুনঃপুন মরে যায়। জন্ম হলে দুঃখভোগ করে আর মরে গেলেও দুঃখভোগ করে। অবিদ্যা, তৃষ্ণা না থাকলে জন্মও নেই, মৃত্যুও নেই। সঙ্গে সঙ্গে দুঃখও নেই। পরম সুখ নির্বাণ লাভ হয়। মনে রাখবে অবিদ্যা, তৃষ্ণাই তোমাদেরকে দুঃখ দিচ্ছে। অবিদ্যা, তৃষ্ণার কারণে তোমরা দুঃখ পাচ্ছো।

নব বিবাহিত স্বামী-স্ত্রীর কথা উল্লেখ করে বনভন্তে বলেন, তারা উভয়ে একদিন মরবে নয় কি? স্বামী কখন মরবে তার কোনো নিশ্চয়তা নেই, স্ত্রী কখন মরবে তার কোনো নিশ্চয়তা নেই। আমি তো দেখেছি বিয়ের এক সপ্তাহের মধ্যে স্বামী মারা যায়, অথবা স্ত্রী মারা যায়। তোমরা সেরূপ ঘটনা দেখেছ কি? আমি কিন্তু সেরূপ ঘটনা দেখেছি। আবার অনেক সময় পনেরো দিন/এক মাসের মধ্যেও হয় স্বামী মরে যায়, না-হয় স্ত্রী মরে যায়। এক সন্তান লাভের পরও স্বামী মরে যায়, না-হয় স্ত্রী মরে যায়। স্বামী-স্ত্রী কেহ কখন মরে যায়, তার কোনো নিশ্চয়তা নেই। কাজেই স্বামী-স্ত্রীকে কোনো বিশ্বাস নেই। আচ্ছা, বিয়ে করার সময় কোনো প্রকার রেজিস্ট্রি থাকে কি, যে স্বামী এতো বৎসর বাঁচবে, স্ত্রী এতো বৎসর বাঁচবে? না, কোনো প্রকার রেজিস্ট্রি থাকে না। বিয়ে করার পনের দিনের মধ্যে স্বামীও মরে যেতে পারে, স্ত্রীও মরে যেতে পারে। তাই নয় কি? হ্যাঁ ভন্তে, তাই। সুতরাং স্বামী-স্ত্রী কখনো বিশ্বাসের যোগ্য নহে।

তিনি আরো বলেন, সচরাচর দেখা যায়, মহিলা হলে (কারোর না কারোর) স্ত্রী হতে হয়; পুরুষ হলে স্বামী হতে হয়। সেটা কি জান? অবিদ্যা, তৃষ্ণা। অবিদ্যা, তৃষ্ণার কারণে মহিলারা স্ত্রী হয়, পুরুষেরা স্বামী হয়। তবে স্বামী-স্ত্রী হবার দরুন তারা উভয়ে দুঃখ পায়, উভয়ের পাপ হয়। উভয়ে দুঃখ থেকে মুক্ত হতে পারে না। তারা নিজেরাই আমার নিকট এসে স্বীকার করছে, ‘ভন্তে, আমরা খুবই দুঃখ পাচ্ছি। এ দুঃখ থেকে কবে মুক্ত হতে পারব?’ অনেকে এসব বলে বলে আমার সামনে কাঁদতে থাকে অঝোর নয়নে। তারপরও কেন তারা স্বামী-স্ত্রী হয়ে থাকছে, স্বামী-স্ত্রী হচ্ছে জান? অবিদ্যা, তৃষ্ণার কারণে। অবিদ্যা, তৃষ্ণার কারণে (নর-নারীগণ) স্বামী-স্ত্রী হয়; স্বামী-স্ত্রী হয়ে সংসার করে থাকে। আমি (চাকমাদেরকে) বলতে শুনেছি, অহলাক গাবুরে ডাং হারা, একালে ন-অহ্‌লে ওকালে পাঙ্‌পারা। অর্থাৎ প্রিয়তম/প্রিয়তমাকে একালে না হলেও যেন ওকালে (পরকালে) লাভ হয় আমার। যুবক-যুবতীরা কেন সেরূপ বলে? অবিদ্যা, তৃষ্ণার কারণে সেরূপ বলে থাকে। তারা অবিদ্যা, তৃষ্ণার কারণে পরস্পরকে প্রবল লোভ, আসক্তি চিত্তে প্রত্যাশা করে থাকে, “যেন ইহকালে মিলন না হলেও পরকালে অবশ্যই মিলন হয় আমাদের।” মনে রাখবে অবিদ্যা, তৃষ্ণার কারণে তারা প্রবল লোভ চিত্তে সেরূপ প্রত্যাশা করে। অবিদ্যা, তৃষ্ণা না থাকলে তারা সেরূপ প্রত্যাশা করতো না। “ইহকালে মিলন না হলেও যেন পরকালে মিলন হয়” বলতো না। অবিদ্যা, তৃষ্ণায় কি বলে? ইহকালে মিলন হতে না পারলে পরকালে হলেও মিলন হবো। তোমরা অবিদ্যা, তৃষ্ণা ক্ষয়সাধন করতে তৎপর থাক। অবিদ্যা, তৃষ্ণা ক্ষয়সাধন হলে ইহকালে মিলন হবার প্রত্যাশাও করবে না, পরকালে মিলন হবার প্রত্যাশাও করবে না। সঙ্গে সঙ্গে পরম সুখ নির্বাণ লাভে সক্ষম হবে। মনে রাখবে অবিদ্যা, তৃষ্ণা ক্ষয়সাধন করে নির্বাণ লাভে সক্ষম হলে তবেই পরম সুখের অধিকারী হওয়া যায়। যাবতীয় দুঃখ হতে মুক্তি লাভ ঘটে।

‘বউ নিয়ে সংসার করতে আমি লজ্জা পায়, দুঃখ অনুভব করি’ এরূপ জ্ঞান (জাগ্রত) থাকলে তোমরা নির্বাণ লাভে সক্ষম হবে। এক কথায়, মহিলাকে স্ত্রীরূপে গ্রহণ করতে লজ্জা পাচ্ছি, দুঃখ পাচ্ছি, ঘৃণা করছি বললে নির্বাণ লাভে সক্ষম হবে। মহিলাদেরকে বিয়ে করতে লজ্জা পাওয়া, দুঃখ বলে জানা, ভয় পাওয়া এবং ঘৃণা করা হল তোমাদের কাজ। আমি বলছি, বিয়ে করতে লজ্জা পেলে, দুঃখ বলে জানলে, ভয় পেলে এবং ঘৃণা করলে নির্বাণ লাভ করা সম্ভব হবে। আর যে বিয়ে করতে লজ্জা পায় না, দুঃখ বলে জানে না, ভয় পায় না এবং ঘৃণা করে না সে নির্বাণ লাভে সক্ষম হবে না। বিয়ে করতে লজ্জা পাওয়াটা জ্ঞান, দুঃখ বলে জানাটা জ্ঞান, ভয় পাওয়াটা জ্ঞান, ঘৃণা করাটা জ্ঞান। মনে রাখবে যারা বিয়ে করতে লজ্জা পায়, দুঃখ বলে জানে, ভয় পায়, ঘৃণা করে তারা নির্বাণ লাভে সক্ষম হবে। কারা নির্বাণ লাভে সক্ষম হবে? যারা বিয়ে করতে লজ্জা পায়, দুঃখ বলে জানে, ভয় পায় এবং ঘৃণা করে তারাই নির্বাণ লাভে সক্ষম হবে। আবার, যারা পাপকে লজ্জা পায়, দুঃখকে ভয় পায় এবং দেহকে (অশুচি বলে) ঘৃণা করে তারাও নির্বাণ লাভে সমর্থ হয়। কিন্তু যারা পাপকে লজ্জা পায় না, দুঃখকে ভয় পায় না, দেহকে ঘৃণা করে না তারা নির্বাণ লাভে সক্ষম হয় না। যারা (যেই নর-নারী) দেহকে অশুচি বলে ঘৃণা করে না তারা পরস্পরকে স্পর্শ করে, ধরে চাপড়ায়, আলিঙ্গন করে, চুমো খায়। কেন তারা সেরূপ করে? দেহকে (অশুচি জেনে) ঘৃণা করে না বলে তারা সেরূপ করে। মনে রাখবে, তোমরাও যদি দেহকে ঘৃণা না কর, তাহলে তোমরা মহিলাকে স্পর্শ করবে, ধবরে, চাপড়াবে, আলিঙ্গন করবে, চুমো খাবে। আর যদি দেহকে ঘৃণা কর তাহলে কোনো মহিলাকে স্পর্শ করবে না, ধরবে না, চাপড়াবে না, আলিঙ্গন করবে না, চুমো খাবে না। বিষ্ঠার স'পকে কেহ কি স্পর্শ করতে, ধরতে, চাপড়াতে, আলিঙ্গন করতে ও চুমো খেতে পারবে? পারবে না। মনে রাখবে, তোমরা যদি জ্ঞানের সহিত দেহকে দর্শন করত অশুচি জেনে ঘৃণা কর, তাহলে মহিলাকে স্পর্শ করবে না, ধরবে না, চাপড়াবে না, আলিঙ্গন করবে না, চুমো খাবে না। সেইরূপ জ্ঞান উদয় হলে নির্বাণ লাভে সক্ষম হবে। জ্ঞান থাকলে কেহ মহিলাকে স্পর্শ করবে না, ধররে না, চাপড়াবে না, আলিঙ্গন করবে না, চুমো খাবে না। তোমাদের নিকট সেরূপ জ্ঞান উদয় হয়েছে কিনা পরীক্ষা করে দেখ। এবার পূজ্য ভন্তে ভিক্ষুসঙ্ঘকে প্রশ্ন করেন, ধর কোনো মহিলা উলঙ্গ হয়ে তোমাদেরকে তার দেহ প্রদর্শন করছে, তখন তোমরা চেয়ে থাকবে কি? তোমাদের যদি লজ্জা থাকে, জ্ঞান থাকে, তাহলে চেয়ে থাকবে না। সেই মহিলা কেন উলঙ্গ হয়ে দেহ প্রদর্শন করছে? তার লজ্জা শরম ও জ্ঞান নেই বলে। তার যদি লজ্জা শরম ও জ্ঞান থাকত, তাহলে সে উলঙ্গ হয়ে দেহ প্রদর্শন করত না। অন্যদিকে তোমরাও যদি লজ্জা শরম শূন্য ও অজ্ঞান হও, তাহলে তাকে চেয়ে থাকবে। তবে তোমাদের যদি লজ্জা শরম ও জ্ঞান থাকে, তাহলে তোমরা কখনো তার দিকে চেয়ে থাকবে না। মনে রাখবে, কোনো মহিলা উলঙ্গ হয়ে দেখালেও তোমরা যদি তার দিকে চেয়ে থাকতে লজ্জা পাও; জ্ঞানের সহিত অবস্থান করত লোভ, আসক্তি উৎপন্ন কর না, তাহলে নির্বাণ লাভে সক্ষম হবে।

পরিশেষে তিনি বলেন, তোমরা লৌকিক সুখ করো না। যারা জ্ঞানী ব্যক্তি তারা লৌকিক সুখ করেন না। লৌকিক সুখ পাপ, ক্ষণস্থায়ী; পরিণামে বর্ণনাতীত দুঃখ যাতনা ভোগ করতে হয় বেশি। তোমরা লোকোত্তর সুখই করবে। লোকোত্তর সুখ প্রকৃত সুখ, স্থায়ী সুখ। এ সুখ একবার লাভ হলে তা’ আর হারিয়ে যায় না, হারিয়ে ফেলার অবকাশ থাকে না। এ সুখ লাভ হলে অন্য কোনো সুখেরও প্রয়োজন হয় না। লোকোত্তর নির্বাণ সুখ লাভীগণ ভোগ করেন না। কারণ তারা ভোগ করাকে দুঃখ বলে জানেন। মনে রাখবে যারা নির্বাণ সুখ লাভ করেন তারা কখনো ভোগ করেন না। নির্বাণ সুখ লাভ হলে ভোগ করা বন্ধ হয়ে যায়। তোমরা নির্বাণ সুখকে দর্শন কর এবং ভোগ করবে না। আর আমি বা আত্মকে জয় কর। তাহলে নির্বাণ লাভে সক্ষম হবে। আত্মকে জয় করতে পারলে নির্বাণ লাভ হয়। আত্মজয়ী, আত্মদমনকারীকে বলা হয় অর্হৎ। অর্হৎ কাকে বলে? আত্মজয়ী, আত্মদমনকারী অর্থাৎ যে নিজকে জয় করতে পারে, নিজকে দমন করতে পারে তাকেই বলে অর্হৎ। নিজকে জয় করতে পারলে সুখ, নিজকে দমন করতে পারলে সুখ। অর্হৎগণ নিজকে জয় ও নিজকে দমন করেন বলে তারা পরম সুখের অধিকারী হন। বুদ্ধের উপদেশ হল, আমি বা আত্মকে নিয়ে অবস্থান না করা। বরং আত্মকে জয় করা, আত্মকে দমন করা। তোমরাও আত্মকে জয় কর, আত্মকে দমন কর। যদি আত্মকে জয় করতে পার, আত্মকে দমন করতে পার, তাহলে অর্হৎ হতে পারবে। অর্হৎগণ আত্মজয় ও আত্মদমন করে থাকেন। সঙ্গে সঙ্গে তাঁদের নির্বাণের জ্ঞান ও নির্বাণ সুখ লাভ হয়। আমি আবারো বলছি, তোমরা লৌকিক সুখ করবে না। লোকোত্তর সুখই করবে। লৌকিক সুখকে চেয়ে থাকবে না বা দর্শন করবে না। স্বামী-স্ত্রীর সুখকে দর্শন করবে না, মারের সুখকে দর্শন করবে না। লোকোত্তর সুখকে দর্শন করবে, নির্বাণ সুখকে দর্শন করবে। তাহলে তোমাদের অবশ্যই সুখ লাভ হবে।

সাধু!সাধু! সাধু!


 

তোমরা সবাই উত্তম মার্গ ভাবনা কর
একসময় পূজ্য বনভন্তে নিজ আবাসিক ভবনে ভিক্ষুসঙ্ঘকে ধর্মদেশনা প্রদান প্রসঙ্গে বলেন, তোমরা মিথ্যাদৃষ্টিকের কথা শুনবে না, বিশ্বাস করবে না। মিথ্যাদৃষ্টিকের কথা শুনলে, বিশ্বাস করলে বিপদে পড়তে হবে। অজ্ঞানের আশ্রয় গ্রহণ না করে জ্ঞানের আশ্রয় গ্রহণ করবে। আমার সাথে বলো “আমরা অজ্ঞানের আশ্রয় গ্রহণ না করে জ্ঞানের আশ্রয় গ্রহণ করব। মিথ্যাদৃষ্টিকের কথা শুনব না, বিশ্বাস করব না।” আমি আবারো বলছি, তোমরা মিথ্যাদৃষ্টিকের কথা শুনবে না, ধরবে না, বিশ্বাস করবে না। মিথ্যাদৃষ্টিকের কথা শুনলে, ধরলে, বিশ্বাস করলে নরকে গমন করতে হবে; নরকে গমন করা ছাড়া অন্য গত্যন্তর থাকবে না। মিথ্যাদৃষ্টি পোষণ করা মহাপাপ। তোমরা মনুষ্যধর্ম আচরণ করবে না, পাপধর্ম আচরণ করবে না। মনুষ্যধর্ম, পাপধর্ম আচরণ করলে মিথ্যাদৃষ্টি উৎপন্ন হয়। লোকোত্তরধর্ম আচরণ কর, নির্বাণধর্ম আচরণ কর। লোকোত্তরধর্ম, নির্বাণধর্ম আচরণ করলে সম্যকদৃষ্টি-সম্পন্ন হবে। আমি বারণ করে দিচ্ছি তোমরা মনুষ্যধর্ম, পাপধর্ম আচরণ করবে না। মনুষ্যধর্ম, পাপধর্ম আচরণ করলে পাপ হয়, মিথ্যাদৃষ্টি উৎপন্ন হয়। বর্তমান প্রায় ভিক্ষুই মনুষ্যধর্ম, পাপধর্ম আচরণ করছে। ভিক্ষুরা যদি লোকোত্তরধর্ম, নির্বাণধর্ম আচরণ করত, তাহলে তাদের অবশ্যই সুখ লাভ হতো। তোমরা মনুষ্যধর্ম গ্রহণ করবে না, পাপধর্ম গ্রহণ করবে না; লোকোত্তরধর্ম গ্রহণ কর, নির্বাণধর্ম গ্রহণ কর। মনুষ্যধর্ম, পাপধর্ম গ্রহণ করলে দুঃখ পাবে। কখনো দুঃখ থেকে মুক্ত হতে পারবে না। লোকোত্তরধর্ম, নির্বাণধর্ম গ্রহণ করলে সুখ লাভ হবে। যাবতীয় দুঃখ থেকে চিরমুক্তি লাভ ঘটবে। নির্বাণরাজ্যের মধ্যে লোকোত্তরধর্ম, নির্বাণধর্ম আর মাররাজ্যের মধ্যে মনুষ্যধর্ম, পাপধর্ম সম্পাদন করতে হয়। মনুষ্যধর্ম, পাপধর্ম আচরণ করাটা ভয়ঙ্কর, ভয়াবহ, বিপদজনক। লোকোত্তরধর্ম, নির্বাণধর্ম আচরণ করাটা নির্ভয়, ভয়মুক্ত ও বিপদমুক্ত। আমি বলছি, যা’ ভয়ঙ্কর, ভয়াবহ, বিপদজনক তোমরা সে সব আচরণ করবে না। নর-নারীগণ স্বামী-স্ত্রী হয়ে যে মনুষ্যধর্ম, পাপধর্ম আচরণ করছে, সেগুলো ভয়ঙ্কর, ভয়াবহ, বিপদজনক। স্বামী, স্ত্রী কেহকে বিশ্বাস করা যায় না। আমি তো অনেক স্বামী স্বীয় স্ত্রীকে খুন করে জেল কাটতে এবং অনেক স্ত্রী স্বীয় স্বামীকে খুন করে জেল কাটতে দেখেছি। এখন তোমরা বলো স্বামী, স্ত্রীকে বিশ্বাস করা যায় কি? ‘না ভন্তে, বিশ্বাস করা যায় না।’ স্বামী-স্ত্রী হওয়া মানে মনুষ্যধর্ম, পাপধর্ম আচরণ করা। মনুষ্যধর্ম, পাপধর্ম আচরণ করলে দুঃখ, পাপ হয় বলে স্বামী-স্ত্রীকে এবং স্ত্রী স্বামীকে ক্ষতি করে, দুঃখ-যাতনা প্রদান করে। এমন কি খুন করতেও পিছপা হয় না। তাই তো বলি মনুষ্যধর্ম, পাপধর্ম ভয়ঙ্কর, ভয়াবহ, বিপদজনক।

ভগবান বুদ্ধের সময়কালীন কথা, জনৈক ব্যক্তি বুদ্ধের নিকট ধর্মদেশনা শ্রবণ করে প্রব্রজ্যা গ্রহণ করার সিদ্ধান্ত নেন। সঙ্গে সঙ্গে চীবর সংগ্রহে নেমে পড়েন। চীবর সংগ্রহ করতে করতেই অর্হত্ত্ব লাভ করেন। বা! কী চমৎকার জ্ঞানোদয়ই-না হয়েছিল তাঁর। প্রব্রজ্যা গ্রহণ করার জন্য চীবর খুঁজতে খুঁজতেই অর্হৎ হয়েছিলেন। কতো ভাগ্যবানই ছিলেন তিনি। পারবে কি, তোমরাও অর্হত্ত্ব লাভ করতে? ‘চীবর খুঁজতে খুঁজতেই অর্হত্ত্ব ফল লাভ করা এটা কি যেনতেন কথা। তাঁর সেই কথা চিন্তা করলে মনের মধ্যে বেশ উৎসাহ জাগে। নয় কি? হ্যাঁ ভন্তে, উৎসাহ জাগে। তোমরাও অর্হত্ত্ব লাভের জন্য চেষ্টা কর। অর্হত্ত্ব লাভের জন্য আপ্রাণ চেষ্টা করতে হবে তোমাদেরকে। কি, মনে থাকবে তো? হ্যাঁ ভন্তে, মনে থাকবে। দুঃখ থেকে মুক্ত হওত নির্বাণ লাভ করার জন্য তোমরা মার্গ ভাবনা কর। মার্গ ভাবনা না করলে তোমরা দুঃখ থেকে মুক্ত হতে পারবে না। মার্গ ভাবনা করলে দুঃখ থেকে মুক্ত হবে, নির্বাণ লাভী হবে। নির্বাণ লাভ করতে হলে, দুঃখ থেকে মুক্ত হতে হলে তোমাদের মার্গ ভাবনাই করতে হবে। মার্গ ভাবনা না করলে দুঃখ থেকে মুক্ত হতে পারবে না, নির্বাণ লাভ করতে পারবে না। তাই আবারো বলছি, তোমরা সবাই মার্গ ভাবনা কর। আর কামসুখ, আত্মপীড়ন অনুশীলন করবে না। কামসুখ, আত্মপীড়ন এই দুই অন্ত অনুশীলন করলে মার্গ ভাবনা করা যাবে না। কামসুখ, আত্মপীড়ন অনুশীলন করলে কি করা যাবে না? মার্গ ভাবনা করা যাবে না। কামসুখ দুঃখ, পাপ; আত্মপীড়নও দুঃখ, পাপ। সেই দুঃখ, পাপের মধ্যে মার্গ ভাবনা করা যায় না। কামসুখ নেই, আত্মপীড়ন নেই হলে (বা অনুশীলন না করলে) তবেই মার্গ ভাবনা করা সম্ভব হয়। তোমরা কামসুখ, আত্মপীড়ন অনুশীলন না করে মধ্যম পথ আর্য অষ্টাঙ্গিক মার্গ অনুশীলন কর। আর্য অষ্টাঙ্গিক মার্গ হল ঠিক পথ, যথার্থ পথ, মুক্তির পথ। এই ঠিক পথ অনুশীলন করলে দুঃখমুক্তি লাভে সক্ষম হবে তোমরা। বর্তমান ভিক্ষুরা এ ঠিক পথটুকু খুঁজে পাচ্ছে না। ফলে তারা এদিক-সেদিক ঘুরাঘুরি করছে, দুঃখ থেকে মুক্ত হতে পারছে না। মনে রাখবে যারা ঠিক পথ, মুক্তির পথ খুঁজে পাবে না তারা এদিক-সেদিক ঘুরাঘুরি করবে।

শ্রদ্ধেয় ভন্তে আরো বলেন, তোমরা সবাই উত্তম মার্গ ভাবনা কর। যেই মার্গ ভাবনা করলে দুঃখ থেকে মুক্ত হওয়া যায়, নির্বাণ লাভ হয়, তৃষ্ণাক্ষয় হয়, অবিদ্যা ধ্বংস হয় সেই মার্গ ভাবনা কর। আর্য অষ্টাঙ্গিক মার্গ ভাবনা দ্বারা দুঃখ থেকে মুক্ত হওয়া যায়, নির্বাণ লাভ হয়, তৃষ্ণাক্ষয় হয়, অবিদ্যা ধ্বংস হয়। যেই মার্গে অবিদ্যা থাকে, তৃষ্ণা থাকে সেই মার্গ মুক্তির মার্গ নহে। তোমরা অবিদ্যা নেই, তৃষ্ণা হয়ে অবস্থান কর। আর্য অষ্টাঙ্গিক মার্গ ভাবনার মাধ্যমে অবিদ্যা নেই, তৃষ্ণা নেই হয়ে অবস্থান করা যায়। তোমরা জ্ঞানের সহিত চলাফেরা করবে, জ্ঞানের সহিত অবস্থান করবে। সর্বদা জ্ঞানের সহিত চলাফেরা করলে, জ্ঞানের সহিত অবস্থান করলে নির্বাণ সুখকে দর্শন করা সম্ভব হবে। যারা অজ্ঞানের সহিত চলাফেরা করে, অজ্ঞানের সহিত অবস্থান করে তারা নির্বাণ সুখকে দর্শন পায় না। আমি আবারো বলছি, তোমরা জ্ঞানের সহিত চলাফেরা করবে, জ্ঞানের সহিত অবস্থান করবে; অজ্ঞানের সহিত চলাফেরা করবে না, অজ্ঞানের সহিত অবস্থান করবে না। অজ্ঞানের সহিত চলাফেরা করলে, অজ্ঞানের সহিত অবস্থান করলে দোষাবে, বিপদের সম্মুখীন হবে। ভগবান বুদ্ধ ভিক্ষুসঙ্ঘ, দায়ক-দায়িকাগণকে জ্ঞানদান, ধর্মদান দিয়েছিলেন। ভগবান বুদ্ধ কি দান দিয়েছিলেন? জ্ঞানদান, ধর্মদান দিয়েছিলেন। জ্ঞানদান কীরকম? চারি আর্যসত্য জ্ঞান, প্রতীত্যসমুৎপাদ-নীতি জ্ঞান, আসবক্ষয় জ্ঞান-এসব জ্ঞানদান দিয়েছিলেন। ধর্মদান কীরকম? চারি আর্যসত্য বুঝায়ে দিয়েছিলেন, প্রতীত্যসমুৎপাদ-নীতি বুঝায়ে দিয়েছিলেন-এসব ধর্মকে বুঝায়ে, ব্যাখ্যা করে দেওয়াকে ধর্মদান বলা হয়। সেই জ্ঞানদান, ধর্মদানের মাধ্যমে তিনি ভিক্ষুসঙ্ঘ, দায়ক-দায়িকাগণকে নির্বাণ লাভের পথ খুঁলে দিয়েছিলেন। বর্তমানে অনেক নর-নারী আমার নিকট প্রার্থনা করে ‘ভন্তে, আমরা জ্ঞান চাই। আমাদেরকে জ্ঞানদান, ধর্মদান করুন।’ তোমাদের নিকটও যদি জ্ঞান ও ধর্ম বিদ্যমান থাকে, তাহলে তোমাদের সুখ লাভ হবে। তোমরা উত্তম ধর্ম আচরণ কর। উত্তম ধর্ম কাকে বলে? যেই ধর্ম অন্যায়, পাপকর্ম সম্পাদন করা হতে বিরত রাখে, সে ধর্ম উত্তম ধর্ম। যিনি উত্তম ধর্ম আচরণ করেন, তিনি কারোর অন্যায় করতে পারেন না। তোমরা সর্বদা পাপের প্রতি লজ্জাশীল হয়ে অবস্থান করবে। পাপের প্রতি লজ্জাশীল হয়ে অবস্থান করলে আর পাপকর্ম সম্পাদন করতে পারবে না। ফলে দুঃখ থেকে মুক্ত হওয়া সম্ভব হবে। চিরিৎ-চারাৎ বিড়িৎ-বাড়াৎ যিন্দিপায় ন’ যেইয়্য। অর্থাৎ অযথা এদিকে-সেদিকে ঘুরে বেড়াবে না। অযথা এদিকে-সেদিকে ঘুরে বেড়ালে লজ্জাহীনের মতন দেখায়। এতে পাপ হয়ে যায়। কোনো জায়গায় যেতে হলে জ্ঞানের সহিত যাবে এবং অবস্থান করলেও জ্ঞানের সহিত অবস্থান করবে। আমার সাথে বলো “কোনো জায়গায় যেতে হলে জ্ঞানের সহিত যাবো এবং অবস্থান করলেও জ্ঞানের সহিত অবস্থান করবো।” এইভাবে জ্ঞানের সহিত বিচরণ, অবস্থান করলে লজ্জাভাব থাকবে, পাপ হবে না। কিন্তু অজ্ঞানের সহিত বিচরণ, অবস্থান করলে লজ্জাহীন হবে, পাপ হয়ে যাবে।

এই দেহকে বত্রিশ প্রকার অশুচিরূপে ভাবনা করলে সেটা শমথ ভাবনা। অর্থাৎ এইটি স্ত্রীর দেহ নহে, পুরুষের দেহ নহে; ইহা চুল, লোম, নখ, দাঁত, চামড়া, মাংস, স্নায়ু, অস্থি, অস্থিমজ্জা, যকৃত, ক্লোম, শ্লেষ্মা, ফুস্‌ফুস্‌, হৃৎপিণ্ড, নাড়ি-ভুড়ি, সিক্‌নি, কফ্‌, লালা, মল, মূত্র ইত্যাদি ঘৃণ্য বস্তুর সমষ্টি মাত্র। এভাবে নিজ ও পরের দেহের প্রতি ঘৃণা ভাবের জন্ম দিতে হয়। আর বিয়াল্লিশটি ধাতুরূপে ভাবনা করলে সেটা বিদর্শন ভাবনা। অর্থাৎ এইটি স্ত্রীর দেহ নহে, পুরুষের দেহ নহে; ইহা বিয়াল্লিশটি ধাতু উপকরণের সমষ্টি মাত্র। এভাবে নিজ ও পর দেহের গঠন উপাদান বিভক্ত করে জ্ঞাননেত্রে দর্শন করত ‘আমার দেহ’, ‘তোমার দেহ’, ‘তার দেহ’ এ সকল মহা ভ্রান্ত ধারণার মূলোৎপাটন করা। এইভাবে শমথ, বিদর্শন ভাবনা করলে মার্গফল লাভ হয়। স্রোতাপত্তি মার্গ ভাবনা করলে স্রোতাপত্তি লাভ হয়, সকৃদাগামী মার্গ ভাবনা করলে সকৃদাগামী লাভ হয়, অনাগামী মার্গ ভাবনা করলে অনাগামী লাভ হয়, অর্হৎ মার্গ ভাবনা করলে অর্হত্ত্ব লাভ হয়। সীবলী স্থবির কীভাবে কেশচ্ছেদনের প্রথম (ক্ষুরের) টানে স্রোতাপত্তি, দ্বিতীয় টানে সকৃদাগামী, তৃতীয় টানে অনাগামী, চতুর্থ টানে অর্হৎ লাভ করেছিলেন জান? তিনি কেশচ্ছেদনের সময় কর্মস্থান ভাবনা করেছিলেন প্রাণপণে। পূর্বে বলেছিলাম, আরেক জন ভিক্ষু প্রব্রজ্যা গ্রহণের জন্য চীবর খুঁজে আনতেই অর্হৎ লাভ করেছিলেন। বা! কী পুণ্যবানই-না ছিলেন তাঁরা। কিভাবে সেটা সম্ভব হয়েছিল? তৎক্ষণাৎ তাঁদের মনচিত্তে জ্ঞানচক্ষু উদয় হয়েছিল বলে। সেভাবে মনচিত্তের মধ্যে স্রোতাপত্তি জ্ঞান উদয় হলে স্রোতাপত্তি, সকৃদাগামী জ্ঞান উদয় হলে সকৃদাগামী, অনাগামী জ্ঞান উদয় হলে অনাগামী, অর্হৎ জ্ঞান উদয় হলে অর্হৎ লাভ হয়। তোমাদের মনচিত্তেও যদি স্রোতাপত্তি জ্ঞান উদয় হয় স্রোতাপত্তি, সকৃদাগামী জ্ঞান উদয় হলে সকৃদাগামী, অনাগামী জ্ঞান উদয় হলে অনাগামী, অর্হৎ জ্ঞান উদয় হলে অর্হৎ লাভে সক্ষম হবে তোমরা। স্রোতাপত্তি, সকৃদাগামী, অনাগামী, অর্হৎ এগুলো এক একটি জ্ঞান বা জ্ঞানের স্তর। তাই আমি উপমা দিয়ে বলি স্রোতাপত্তি হল মেট্রিক পাশ, সকৃদাগামী হল আই.এ. পাশ, অনাগামী হল বি.এ. পাশ, অর্হৎ হল এম.এ. পাশ। নির্বাণ লাভের চারটি ধাপ বা সোপান হল এই স্রোতাপত্তি, সকৃদাগামী, অনাগামী, অর্হৎ। এই চারটি সোপান অতিক্রম করেই নির্বাণ অধিগত করতে হয়। প্রথমে স্রোতাপত্তি সোপান, তারপর সকৃদাগামী সোপান, তারপর অনাগামী সোপান, তারপর অর্হৎ সোপান। যেকোনো সিঁড়ির শিখরে পৌঁছতে হলে প্রথমে সিঁড়ির প্রথম ধাপ অতিক্রম করতে হয়। এবং ক্রমে ক্রমে ধাপ অতিক্রম করেই সিঁড়ির শিখরে পৌঁছতে হয়। হুট করে সিঁড়ির শিখরে পৌঁছা যায় না। ঠিক তদ্রূপ নির্বাণ লাভের পথে প্রথমে স্রোতাপত্তি, তারপর সকৃদাগামী, তারপর অনাগামী, তারপর অর্হত্ত্ব ফল অধিগত হয়। মনে রাখবে নির্বাণ লাভের চারটি সোপান। বল তো নির্বাণ লাভের কয়টি সোপান? নির্বাণ লাভের চারটি সোপান। তোমরাও নির্বাণ লাভের জন্য সেই চারটি সোপান স্রোতাপত্তি, সকৃদাগামী, অনাগামী, অর্হৎ অধিগত করো।

পরিশেষে তিনি বলেন, তোমরা জ্ঞানের সহিত চলাফেরা করবে, জ্ঞানের সহিত অবস্থান করবে। অজ্ঞানের সহিত চলাফেরা করবে না, অজ্ঞানের সহিত অবস্থান করবে না। যারা অজ্ঞানের সহিত চলাফেরা করে, অজ্ঞানের সহিত অবস্থান করে তারা লজ্জাহীন হয়, পাপকর্ম সম্পাদন করে থাকে। যারা জ্ঞানের সহিত অবস্থান করে, জ্ঞানের সহিত চলাফেরা করে তারা লজ্জাশীল হয়, কিছুতেই পাপকর্ম সম্পাদন করে না। সেই জ্ঞান কি? চারি আর্যসত্য জ্ঞান, প্রতীত্যসমুৎপাদ-নীতি জ্ঞান, আসবক্ষয় জ্ঞান। এসব জ্ঞান লাভ হলে তোমরা দুঃখ থেকে মুক্ত হতে পারবে, নির্বাণ সাক্ষাৎ করতে পারবে। দুঃখ থেকে মুক্ত হতে পারলে, নির্বাণ সাক্ষাৎ করতে পারলে আর কোনো কিছুর প্রয়োজন হয় না। দুঃখ থেকে মুক্ত হতে, নির্বাণ সাক্ষাৎ করার তাগিদে তো প্রব্রজিত হয়েছ তোমরা। তাই নয় কি? হ্যাঁ ভন্তে, সে জন্যেই প্রব্রজিত হয়েছি। কাজেই তোমরা দুঃখ থেকে মুক্ত হতে, নির্বাণ সাক্ষাৎ করতে সচেষ্ট থাক। মনে রাখিও দুঃখ থেকে মুক্ত হতে পারলে, নির্বাণ সাক্ষাৎ করতে পারলে আর কোনো কিছুর প্রয়োজন হয় না। তোমরা কেন প্রব্রজিত হয়েছ? দুঃখ থেকে মুক্ত হবার, নির্বাণ সাক্ষাৎ করার জন্যেই তো? ‘হ্যাঁ, ভন্তে।’ আমার সাথে বলো “দুঃখ থেকে মুক্ত হবার, নির্বাণ সাক্ষাৎ করার জন্যেই আমরা প্রব্রজিত হয়েছি। মাছ, মাংস দিয়ে ভাত খাবার জন্য নয়; টাকা-পয়সা স্পর্শ বা গ্রহণ করার জন্য নয়; টাকা-পয়সা জমা করার জন্য নয়; সুন্দরী মেয়ে দেখে বিয়ে করার জন্য নয়, মেয়ের সাথে প্রেম করার জন্য নয়; মেয়েদেরকে অপলক দৃষ্টিতে চেয়ে থাকার জন্য নয়।” আমি বলছি, তোমরা কোনো মেয়ের দেহ চেয়ে থাকবে না। মেয়ের দেহ চেয়ে থাকলে পাপ হয়, দুঃখ পেতে হয়। বুদ্ধ বলেছেন, পুরুষেরা মার্গ ভাবনা করলে মেয়ের দেহ চেয়ে থাকতে পারে না আর মেয়েরা মার্গ ভাবনা করলে পুরুষের দেহ চেয়ে থাকতে পারে না। কারণ পরস্পরের দেহ চেয়ে থাকলে সুখ, সুন্দর বলে মনে হয়। ফলশ্রুতিতে আসক্তি জন্মে, পাপ ও দুঃখ উৎপন্ন হয়। তাই তোমরা মেয়ের দেহ চেয়ে থাকবে না। মেয়ের হাত, পা, চোখ, নাক, কান, মুখ, উরু, নিতম্ব, বুক, পেট, স্তন এসব চেয়ে থাকবে না। চেয়ে থাকলে অজ্ঞান, পাপ উৎপন্ন হবে। তোমরা দেহকে চারি ধাতুরূপে অর্থাৎ মাটি, তাপ, জল, বায়ু ভেদে এবং বত্রিশ প্রকার অশুচি ঘৃণ্য জ্ঞানে চেয়ে থাকবে। কিভাবে দেহকে চেয়ে থাকবে? চারি ধাতু ও বত্রিশ প্রকার অশুচি জ্ঞানে চেয়ে থাকবে। বেশ, এভাবে চেয়ে থাকতে পারলে নির্বাণ লাভ হবে। মনে রাখবে, ধাতু জ্ঞান ও অশুচি জ্ঞানে দেহকে চেয়ে থাকতে পারলে নির্বাণ সুখ লাভ করতে পারবে। তোমরা সর্বদা জ্ঞানযোগে অবস্থান কর। কখনো অজ্ঞানের সহিত অবস্থান করবে না। সর্বদা জ্ঞানযোগে থাকতে পারলে অবশ্যই তোমাদের সুখ লাভ হবে।

সাধু, সাধু, সাধু।


 

কার কতটুকু লোভ হিংসা অজ্ঞান তৃষ্ণা ক্ষয় হয়েছে পরীক্ষা কর
একসময় শ্রাবকবুদ্ধ পরম পূজ্য বনভন্তে নিজ আবাসিক ভবনে ভিক্ষুসঙ্ঘকে ধর্মদেশনা প্রদান প্রসঙ্গে বলেন, নানা দেশ, নানা জনপদ পরিভ্রমণে কোনো ফল হয় না। তোমরা নানা দেশ, নানা জনপদ পরিভ্রমণ করবে না। এক স্থানে বসেই কর্মস্থান ভাবনা করবে। আবার নানা জনের নানা রুচি পূর্ণ করাও দুঃখজনক। একজনের রুচি এক রকম নয়। কারোর রুচির সাথে কারোর রুচির মিলে না। প্রত্যেকের রুচি আলাদা আলাদা হয়ে থাকে। কাজেই সেসব রুচিসমূহ পূর্ণ করা সত্যিই দুঃখজনক। তোমরা নানা জনের নানা রুচি পূর্ণ করতে যেয়ো না। আর নানা আচার্য বা গুরুর নানা মত গ্রহণ করবে না। নানা গুরুর নানা মত গ্রহণ করলে মন ঝামেলা পূর্ণ হয়ে উঠে। উপমা কথা, ধর এক গুরু তোমাকে বলছে ‘তুমি পূর্ব দিকে যাও’, আরেক গুরু বলছে ‘তুমি পশ্চিম দিকে যাও’, অন্য গুরু বলছে ‘তুমি উত্তর দিকে যাও’, অপর গুরু বলছে, ‘তুমি দক্ষিণ দিকে যাও’। এখন তুমি কোনো দিকে যাবে? এ অবস্থায় তোমার মন (স্বাভাবিকভাবেই) ঝামেলা পূর্ণ হয়ে উঠবে, দ্বিধা-দ্বন্দ্বে ভুগবে। তাই নয় কি? হ্যাঁ ভন্তে, মন ঝামেলাপূর্ণ হবে, দ্বিধা-দ্বন্দ্বে ভুগবে। তাই তো বলছি, তোমরা নানা গুরুর নানা মত গ্রহণ করবে না। উপযুক্ত একজন গুরুর মত বা উপদেশ গ্রহণ করে আজীবন সেটা আঁকড়ে ধরে রাখবে। আ-ন’হ্‌ই আয়, সাগর গুরু হ্‌লে মন জাগুলুক হ্‌য়। সত্যিই তো নানা গুরু হলে মন ঝামেলাপূর্ণ হয়। তাই একজন মাত্র গুরু হতে হবে। সেই এক গুরু হল চারি আর্যসত্য, প্রতীত্যসমুৎপাদ-নীতি। আমি চারি আর্যসত্য, প্রতীত্যসমুৎপাদ-নীতিকে গুরু হিসাবে বেছে নিয়েছি, মেনে চলেছি। তোমরাও চারি আর্যসত্য, প্রতীত্যসমুৎপাদ-নীতিকে গুরু হিসাবে বেছে নাও, মেনে চল। চারি আর্যসত্য, প্রতীত্যসমুৎপাদ-নীতিই প্রকৃত উপযুক্ত গুরু। তোমরা এ গুরু ভিন্ন অন্য গুরু ধরবে না।

এখনও দুঃখ থেকে মুক্ত হবার সময় রয়েছে, নির্বাণ লাভের সময় রয়েছে। দুঃখ থেকে মুক্ত হবার, নির্বাণ লাভের সময় শেষ হয়ে যায়নি। তবে সুখভোগ করলে নির্বাণ লাভ করা যাবে না, পাপ করলে নির্বাণ লাভ করা যাবে না। তোমরা সুখভোগ করবে না, পাপ করবে না। সুখভোগ না করলে, পাপ না করলে নির্বাণ লাভে সক্ষম হবে। কেবল নির্বাণ লাভের প্রচেষ্টা কর। অন্য কোনো কিছু লাভের প্রচেষ্টা করবে না। তোমরা সর্বদা লজ্জী হয়ে অবস্থান কর। মনে রাখবে সুখভোগ করতে লজ্জা পেলে (লজ্জিত হলে), পাপ করতে লজ্জা পেলে অর্হৎ হতে পারবে। যারা সুখভোগ করতে লজ্জা পায়, পাপকর্ম সম্পাদন করতে লজ্জা পায় তারা অর্হৎ হতে পারবে। (কোনো) মেয়েকে বিয়ে করতে লজ্জা পেলে, মেয়েকে ধরতে বা স্পর্শ করতে লজ্জা পেলে, মেয়েকে নিয়ে ঘর সংসার করতে লজ্জা পেলে, স্বামী-স্ত্রী হয়ে পাপ (কামসুখ) করতে লজ্জা পেলে নির্বাণ লাভ হবে। যাদের লজ্জা নেই তারা মেয়েকে বিয়ে করে, মেয়েকে স্পর্শ করে, মেয়েকে নিয়ে ঘর সংসার করে, স্বামী-স্ত্রী হয়ে পাপকর্ম সম্পাদন করে। কিন্তু যাদের লজ্জা থাকে তারা কখনো এসব করে না। তোমরা লজ্জাশীল হয়ে অবস্থান কর। যদি লজ্জাশীল হয়ে অবস্থান করতে পার তাহলে অর্হৎ হতে পারবে। লাজেলেই নির্বাণ। অর্থাৎ লজ্জাশীল হলে নির্বাণ লাভ হয়। যারা লজ্জাশীল তাদের নিকট পাপও থাকতে পারে না। জনৈক ভিক্ষু ও যুবতীর পালিয়ে বিয়ে করার কথা উল্লেখ করে ভন্তে বলেন, সেই ভিক্ষুরও লজ্জা নেই, যুবতীরও লজ্জা নেই। তাই তারা পালিয়ে গিয়ে বিয়ে করেছে। কেন তারা পালিয়ে বিয়ে করেছে? তাদের উভয়ের লজ্জা নেই বলে তারা পালিয়ে বিয়ে করেছে। যদি তাদের লজ্জা বলে কিছু থাকত, তবে তারা কখনো পালিয়ে গিয়ে বিয়ে করতে পারত না। যারা পাপকর্ম সম্পাদনে লজ্জা পায়, ভয় পায় ও ঘৃণা করে তারা কিছুতেই পাপকর্ম সম্পাদন করে না। পাপকর্ম সম্পাদনে লজ্জা পেলে সেটা জ্ঞান, পাপকর্ম সম্পাদনে ভয় পেলে সেটাও জ্ঞান, পাপকর্ম সম্পাদনে ঘৃণা উৎপন্ন হলে সেটাও জ্ঞান। মনে রাখবে পাপকর্ম সম্পাদনে লজ্জা, ভয়, ঘৃণা উৎপন্ন হলে সেটা জ্ঞান। অজ্ঞানীরা পাপকর্ম সম্পাদনে লজ্জা পায় না, ভয় পায় না, ঘৃণা উৎপন্ন করে না। আমার সাথে বলো “অজ্ঞানীরা পাপকর্ম সম্পাদনে লজ্জা পায় না, ভয় পায় না, ঘৃণা উৎপন্ন করে না। তাই তাদেরকে পাপকর্ম সম্পাদন করা হতে বিরত রাখা যায় না। পাপকর্ম বিরতির কথা বলা যায় না।

পূজ্য ভন্তে বলেন, তোমরা সবাই চালাক (চতুর) হও, ভুল (বোকা) হবে না। ভুল লোকেরা নির্বাণ লাভ করতে পারে না। যারা চালাক লোক তারা নির্বাণ লাভে সক্ষম হয়। নির্বাণ লাভের জন্য তোমাদেরকে অবশ্যই চালাক হতে হবে। ভগবান বুদ্ধ চালাক ছিলেন বলেই প্রথমে নিজে নির্বাণ লাভ করত অপরকে নির্বাণ লাভের পথ দেখিয়েছিলেন। ভগবান বুদ্ধ কি ছিলেন? ভগবান বুদ্ধ অতিশয় চালাক ছিলেন। ভুল লোকেরা ভুল বুঝে, তাই তারা নির্বাণ লাভ করতে পারে না। মনে রাখবে, তোমরাও ভুল বুঝলে নির্বাণ লাভ করতে পারবে না। বর্তমান নর-নারীরা ভুল বুঝে বলে নির্বাণ লাভ করতে পারছে না। আওয়ামী লীগ, বি. এন. পি. জাতীয় পার্টি, শান্তিচুক্তির পক্ষ, শান্তিচুক্তির বিপক্ষ এসবই ভুল বুঝাবুঝি। ভুল বুঝাবুঝির কারণে কেহ আওয়ামী লীগ, কেহ বি. এন. পি. কেহ জাতীয় পার্টি, কেহ শান্তি চুক্তির পক্ষে, কেহ শান্তিচুক্তির বিপক্ষে বলে বলে তারা পরস্পর মারামারি, খুনাখুনি করছে। ‘আমি মানুষ’ এ ধারণা (অহং বোধ) হতে ভুল বুঝাবুঝি হয়। জ্ঞানে ঠিক বুঝে থাকে। ঠিক বুঝলে মার্গফল নির্বাণ লাভ হয়। দুনিয়ার সব মানুষই ভুল বুঝে থাকে। তাই তারা নির্বাণ লাভের প্রচেষ্টা করে না। তোমরা সবাই ঠিক বুঝতে চেষ্টা কর। ভুল বুঝলে বৌদ্ধধর্ম আচরণ করা যাবে না, নির্বাণ লাভ করা যাবে না। ঠিক বুঝা কীরকম? কামভব, রূপভব, অরূপভব, এ তিন প্রকার ভব দুঃখ। কোনো ভবে সুখ নেই, সেটা কামভব হোক, রূপভব হোক আর অরূপভব হোক। এ পরম সত্য বুঝা, জানা ও দর্শন করাকে ঠিক বুঝা বলা হয়।

বর্তমানে বি.এ. পাশ, এম.এ. পাশ করলে তাদেরকে শিক্ষিত বলা হয়। কিন্তু বৌদ্ধ শিক্ষিত কীরকম জান? তৃষ্ণাক্ষয়, পুনর্জন্ম নেই হলে তাকে বৌদ্ধ শিক্ষিত বলা হয়। যদি তোমাদের তৃষ্ণা ক্ষয় হয়ে যায়, পুনর্জন্ম নিরোধ হয়ে যায় তাহলে তোমরা বৌদ্ধ শিক্ষিত বলে জানবে। আর সর্ব দুঃখ থেকে মুক্ত হবে। বৌদ্ধ জ্ঞানী কাকে বলে? চারি আর্যসত্য জ্ঞান, প্রতীত্যসমুৎপাদ-নীতি জ্ঞান লাভে সক্ষম হলে তাকে বৌদ্ধ জ্ঞানী বলে। আমি তো এম.এ. পাশ, বি.এ. পাশকে সাধারণ উপাধি মাত্র বলে থাকি। বি.এ. পাশ, এম.এ. পাশ, ডক্টরেট সবই সাধারণ জ্ঞান। সে সব ডিগ্রীর মাঝে অসাধারণ কোনো জ্ঞান নেই। অন্যদিকে চারি আর্যসত্য জ্ঞান, প্রতীত্যসমুৎপাদ-নীতি জ্ঞান হল অসাধারণ জ্ঞান। এই অসাধারণ জ্ঞান লাভ হলে দুঃখমুক্তি নির্বাণ লাভ হয়। অহংকার থাকলে নির্বাণ লাভ হয় না। অহংকার নয় প্রকার। যথা : ১) আমি শ্রেষ্ঠের শ্রেষ্ঠ ২) আমি শ্রেষ্ঠের সদৃশ ৩) আমি শ্রেষ্ঠ হতে হীন ৪) আমি সদৃশের শ্রেষ্ঠ ৫) আমি সদৃশের সদৃশ ৬) আমি সদৃশ অপেক্ষা হীন ৭) আমি অধমের উত্তম ৮) আমি অধমের সমান ৯) আমি অধম অপেক্ষা অধম। এই নয় প্রকার অহংকার হতে মুক্ত হলে তাকে বলে অর্হৎ। বুঝতে পারছ তো? হ্যাঁ ভন্তে, বুঝতে পারছি। মোটকথা, ‘আমি অমুকের চেয়ে বড়’ বললেও অহংকার, ‘আমি অমুকের ছোট’ বললেও অহংকার, ‘আমি অমুকের সমান’ বললেও অহংকার। নিজেকে অন্যের সাথে মানদণ্ডে তুলনা করাই হল অহংকার। তোমরা নিজেকে অন্যের সাথে মানদণ্ডে তুলনা করবে না। পারবে কি? যদি পার তাহলে নির্বাণ লাভে সক্ষম হবে, অর্হৎ হতে পারবে।

বনভন্তে বলেন, তোমরা লোভ চিত্তে আহার করবে না, হিংসা চিত্তে আহার করবে না, অজ্ঞান চিত্তে আহার করবে না। লোভ, হিংসা, অজ্ঞান চিত্তে আহার করলে দুঃখ পাবে; পাপ উৎপন্ন হবে। কিছুতেই দুঃখমুক্তি নির্বাণ লাভে সক্ষম হবে না। লোভ চিত্ত প্রেতকুলে জন্মগ্রহণ করায়, হিংসা চিত্ত নরকে নিয়ে যায় এবং অজ্ঞান চিত্ত পশু-পক্ষীকুলে জন্মগ্রহণ করায়। বৌদ্ধধর্মের মতে লোভ করা যায় না, হিংসা করা যায় না, অজ্ঞান করা যায় না, তৃষ্ণা করা যায় না। কারণ লোভে প্রেতলোকে নিয়ে যায়, হিংসায় নরকে পতিত করে, অজ্ঞানে তির্যককুলে নিয়ে যায়, তৃষ্ণায় পুনর্জন্ম গ্রহণ করায়। তোমাদের কাজ হল লোভ, হিংসা, অজ্ঞান, তৃষ্ণা ধ্বংস করা। ‘কার কতটুকু লোভ ক্ষয় হয়েছে, হিংসা ক্ষয় হয়েছে, অজ্ঞান ক্ষয় হয়েছে, তৃষ্ণা ক্ষয় হয়েছে’ এসব পরীক্ষা কর। অনর্থক বাজে তর্ক, বাজে কথা বলে সময় নষ্ট করবে না। পারবে তো পরীক্ষা করতে? কার কতটুকু লোভ ক্ষয় হয়েছে, হিংসা ক্ষয় হয়েছে, অজ্ঞান ক্ষয় হয়েছে, তৃষ্ণা ক্ষয় হয়েছে? এসব পরীক্ষা করতে পারলে তোমাদের সুফল হবে। লোভ, দ্বেষ (হিংসা), মোহ (অজ্ঞান), তৃষ্ণা ক্ষয়সাধন না হলে মার্গফল নির্বাণ লাভ করা যায় না। লোভ, দ্বেষ, মোহের কারণে মার্গফল লাভ হয় না, তৃষ্ণার কারণে নির্বাণ লাভ হয় না। আসল কথা হল লোভ, দ্বেষ, মোহ, তৃষ্ণা না থাকলে তবেই সুখ। অন্যদিকে লোভ করলে দুঃখ পাবে, পাপ হবে; হিংসা করলে দুঃখ পাবে, পাপ হবে; অজ্ঞান করলে দুঃখ পাবে, পাপ হবে; তৃষ্ণা করলে দুঃখ পাবে, পাপ হবে। আমি সতর্ক করে দিচ্ছি, খবরদার! মেয়েদেরকে লোভ করবে না। তারা পুণ্য অর্জনের জন্য বিহারে আসতেছে। কেবল যুবক ভিক্ষুরা নয়, জ্ঞানপাল বা অন্য বৃদ্ধ ভিক্ষুরাও লোভ করতে পারে। কারণ বৃদ্ধ হলেও লোভ থাকে। লোভের তাড়না যুবক, বৃদ্ধ সবাইকে সমানভাবে দগ্ধ-বিদগ্ধ করে থাকে। আমি গৃহী অবস্থায় দেখেছি, আমাদের গ্রামের জনৈক (জুরন ধন বাপ) আশি বৎসরের বৃদ্ধ এক যুবতী মেয়েকে বিয়ে করেছিল। আবার বৃদ্ধা মহিলাকেও যুবক ছেলে বিয়ে করতে দেখেছিলাম। অর্থাৎ বৃদ্ধ পুরুষেরাও যুবতী মেয়ে বিয়ে করে আর বৃদ্ধা মহিলারাও যুবক ছেলে বিয়ে করে। কেন এমন হয় জান? অবিদ্যা, তৃষ্ণার কারণে। অবিদ্যা, তৃষ্ণা অধিগত চিত্তে বৃদ্ধ, যুবকের প্রভেদ থাকে না। মনে রাখবে নর-নারীগণ অবিদ্যা, তৃষ্ণার কারণে বিয়ে করে, পরস্পরের স্বামী-স্ত্রী হয়। সেটা হোক যুবক-যুবতীর বিয়ে, হোক বৃদ্ধ-যুবতীর বিয়ে, হোক বৃদ্ধা-যুবকের বিয়ে; সবই অবিদ্যা, তৃষ্ণা। মোটকথা অবিদ্যা, তৃষ্ণা থাকলে বিয়ে করতে হয়, স্বামী-স্ত্রী হতে হয়। তোমরা অবিদ্যা, তৃষ্ণা ক্ষয়সাধন কর। অবিদ্যা, তৃষ্ণা ক্ষয় হলে বিয়ে করবে না, স্বামী-স্ত্রী হবে না।

তোমরা লৌকিককে নিয়ে অবস্থান করবে না। লৌকিককে নিয়ে অবস্থান করলে দুঃখ পেতে হয়, পাপ হয়। লোকোত্তরকে নিয়েই অবস্থান কর। লোকোত্তরকে নিয়ে অবস্থান করলে সুখ লাভ হয়, পাপ হয় না। পৃথিবীর সব কিছুই লৌকিক। লৌকিক হল মারভুবন আর লোকোত্তর হল অমারভুবন। মারভুবনে অবস্থান করলে কিছুতেই নির্বাণ লাভ হবে না। অমারভুবনে অবস্থান করলে তবেই নির্বাণ লাভ হয়। তোমরা সকল বিষয়ের প্রতি অনাসক্ত থাকো। অনাসক্ত হয়ে থাকতে পারলে সুখ লাভ হয়, কিছুতেই আসক্ত হয়ে থাকবে না। তোমাদের মনচিত্ত যতোই অনাসক্ত হবে, ততোই তোমরা সুখে থাকতে পারবে। মনে রাখবে মনচিত্ত অনাসক্ত থাকলে সুখ লাভ হয়। মনচিত্ত অনাসক্ত থাকলে তৃষ্ণাও থাকতে পারে না। কিসের প্রতি অনাসক্ত? পঞ্চস্কন্ধ নামরূপের প্রতি অনাসক্ত। পঞ্চস্কন্ধ নামরূপের প্রতি অনাসক্ত হলে কোনো দুঃখ স্পর্শ করতে পারে না। নির্বাণ সুখ লাভ হয়। আমার সাথে বলো ‘পঞ্চস্কন্ধ নামরূপের প্রতি অনাসক্ত হলে কোনো দুঃখে স্পর্শ করতে পারে না।’ তোমরা নামরূপের প্রতি আসক্ত হবে না। নামরূপের প্রতি আসক্ত হলে দুঃখ পেতে হয়। নির্বাণ লাভ করা যায় না। বর্তমান ভিক্ষুরা নামরূপের প্রতি আসক্ত থাকে বিধায় দুঃখ পাচ্ছে। দুঃখ থেকে মুক্ত হতে পারছে না।

পরিশেষে তিনি বলেন, মহাকাশ্যপ স্থবির গৃহীকে খুব বেশি উপকার করতে বারণ করেছেন। তিনি বলেছেন, প্রব্রজিতগণ গৃহীদেরকে বেশি উপকার করবে না। কারণ গৃহীকুলাদিতে উপকারোৎসুক ভিক্ষু দুঃখ পায়। তার চিত্ত বিকারগ্রস্ত হয়, রস তৃষ্ণায় জড়িত হয়। ফলে তার সমাধি দুর্লভ হয়ে থাকে। তোমরা যদি দুঃখ থেকে মুক্ত হতে চাও, নির্বাণ প্রত্যক্ষ করতে চাও, তাহলে কোনো মেয়েকে বউ হিসেবে দর্শন করবে না, বিয়ে করবে না এবং সংসারী হতে পারবে না। কোনো মেয়েকে বউ হিসাবে দর্শন না করলে, বিয়ে না করলে এবং সংসারী না হলে নির্বাণ লাভ করতে পারবে। অনেক যুবতী মেয়ে বিহারে আসবে-আসুক, তোমাদেরকে দানীয় সামগ্রী দান করবে-দান করুক, কোনো ক্ষতি নেই। কিন্তু, তোমরা সেই মেয়েদেরকে বউ হিসাবে দর্শন করবে না, বিয়ে করবে না, তাদেরকে নিয়ে সংসারী হবে না। এভাবে মেয়েদেরকে বউ হিসাবে দর্শন না করলে, বিয়ে না করলে এবং সংসারী না হলে নির্বাণ লাভে সমর্থ হবে। আর যদি মেয়েদেরকে বউ হিসাবে দর্শন করো, বিয়ে করো এবং সংসারী হও তাহলে নির্বাণ লাভ করতে পারবে না। আমি স্বীয় অভিজ্ঞতার আলোকে বলছি, বৌদ্ধধর্ম এ রকমই। তোমরা কোনো মেয়েকে বউ হিসাবে দর্শন করবে না। বউ হিসাবে দর্শন করলে, মনোপুত হলে তাকে বিয়ে করতে চাইবে, সংসারী হতে চাইবে। সে অবস্থায় আর নির্বাণ লাভ করা যাবে না। আমি আবারো বলছি, তোমরা যদি নির্বাণ লাভ করতে চাও তাহলে কোনো মেয়েকে বউ হিসাবে দর্শন করবে না। বউ হিসাবে দর্শন করলে তাকে সুন্দরী, সুখ বলে মনে হবে। আর সেই মেয়েকে বিয়ে করতে হবে, সংসারী হতে হবে। কিছুতেই নির্বাণ লাভ করা যাবে না। কাজেই তোমরা কোনো মেয়েকে বউ হিসাবে দর্শন করবে না। কোনো মেয়েকে সুন্দরী, সুখ মনে করবে না। মিলেগুণ বানা বজং হ্‌। অর্থাৎ মেয়েদেরকে খারাপ বলে জানো। এই উপায়ে কোনো মেয়েকে বউ হিসাবে দর্শন না করলে, বিয়ে না করলে, সংসারী না হলে নির্বাণ লাভে সক্ষম হবে।

সাধু, সাধু, সাধু।


 

মনচিত্তের মধ্যে মার থাকলে অন্ধকার হয়
একসময় পরম পূজ্য শ্রাবকবুদ্ধ বনভন্তে নিজ আবাসিক ভবনে ভিক্ষুসঙ্ঘকে ধর্মদেশনা প্রদানকালে বলেন, মিলিন্দ রাজা নাগসেন স্থবিরকে প্রশ্ন করেছিলেন, ‘ভন্তে নাগসেন! ভগবান বুদ্ধ তাঁর শিষ্যদেরকে কায়-সংযম, বাক্‌-সংযম, মন-সংযম, সর্বদিকে সংযম রক্ষা করতে শিক্ষা দিতেন। আবার, তিনি কেন চতুর্বিধ পরিষদে বসে শেল ব্রাহ্মণকে স্বীয় পুরুষেন্দ্রিয় প্রদর্শন করেছেন?’ উত্তরে নাগসেন বলেছিলেন, মহারাজ! ভগবান বুদ্ধ কায়-সংযম, বাক্‌-সংযম, মন-সংযম রক্ষা করতেন। কিন্তু বুদ্ধের প্রতি শেল ব্রাহ্মণের সন্দেহ ও দ্বিধা নিরসনের জন্য বুদ্ধ অলৌকিক শক্তি বলে (কেবল শেল ব্রাহ্মণের দৃষ্টিগোচর হোক) স্বীয় পুরুষেন্দ্রিয় প্রদর্শন করিয়েছিলেন শেল ব্রাহ্মণকে। এতে শেল ব্রাহ্মণের সন্দেহ অপনোদন হয়েছিল এবং তিনি তিনশত শিষ্যসহ অর্হত্ত্ব লাভ করেছিলেন। ভগবান বুদ্ধ সেরূপ না করলে শেল ব্রাহ্মণের সন্দেহ অপনোদন হতো না, অর্হত্ত্ব লাভে সমর্থ হতেন না। কাজেই শেল ব্রাহ্মণের হিতের জন্য, মঙ্গলের জন্য বুদ্ধ স্বীয় পুরুষেন্দ্রিয় প্রদর্শন করেছিলেন ব্রাহ্মণ শেলকে। বাস্তবিক প্রব্রজিতগণকে দূর থেকে চেনা মুশকিল সে পুরুষ নাকি মহিলা? ‘গায়ে কাষায় বস্ত্র, মুণ্ডিত মস্তক’-পুরুষের মতনও দেখায়, মহিলার মতনও দেখায়। আবার, ঠিক পুরুষের মতনও দেখায় না, ঠিক মহিলার মতনও দেখায় না। তাই অনেকে (অন্য ধর্মাবলম্বীর) প্রশ্ন করে আপনারা পুরুষ নাকি মহিলা? সে-রকম প্রশ্ন করে নয় কি? হ্যাঁ ভন্তে, সেরকম প্রশ্ন করে থাকে। সাধারণ নর-নারীদেরকে তো বাহ্যিক বেশভূষা, কেশ বিন্যাস দ্বারা সহজে চেনা যায়, সে পুরুষ নাকি মহিলা। কিন্তু প্রব্রজিতগণকে সেভাবে চেনার উপায় থাকে না। তাদেরকে পুরুষের মতনও দেখায়, মহিলার মতনও দেখায়।

অর্হৎ লাভ হলেও দেহের মধ্যে পুং চিহ্ন, স্ত্রী চিহ্ন বিদ্যমান থাকে। কিন্তু চিত্তের মধ্যে পুরুষ, মহিলার ধারণা থাকে না। সকলে তারা পরম সুখে থাকেন। বুঝতে পারছ তো? হ্যাঁ ভন্তে, বুঝতে পারছি। মনে রাখবে অর্হত্ত্ব লাভ হলেও দেহের মধ্যে পুং চিহ্ন, স্ত্রী চিহ্ন বিদ্যমান থাকে। কিন্তু মনচিত্তের মধ্যে পুরুষ, মহিলার ধারণা থাকে না। তাই তাদের পরম সুখ লাভ হয়ে থাকে। অরহতেরা দেহ, রূপকে ত্যাগ করে অর্হত্ত্ব লাভ করেন। অরহতেরা কি ত্যাগ করেন? অরহতেরা দেহ ত্যাগ, রূপ ত্যাগ করে থাকেন। অরহতেরা দেহ, রূপকে ত্যাগ করে পরম সুখে থাকেন। মনে রাখবে অরহতেরা দেহ রূপকে ত্যাগ করেন; দেহ রূপ কোনো প্রয়োজনে আসে না তাঁদের। এমন কি ‘আমি পুরুষ’, ‘সে মহিলা’ এধারণাসমূহও তাঁদের কোনো প্রয়োজনে আসে না। তাই আমি বলি অর্হৎ হলে ‘পুরুষ’, ‘মহিলা’ ধারণা সমূহের কোনো প্রয়োজন নেই। অর্হৎ হলে কিসের প্রয়োজন নেই? অর্হৎ হলে ‘পুরুষ’, ‘মহিলা’ ধারণার কোনো প্রয়োজন নেই। পুরুষ অর্হৎ হলে মহিলার প্রয়োজন নেই, মহিলা অর্হৎ হলে পুরুষের প্রয়োজন নেই। অর্থাৎ পুরুষ অর্হৎ হলে ‘আমি পুরুষ’, ‘সে মহিলা’ এধারণাসমূহের প্রয়োজন নেই; আর মহিলা অর্হৎ হলে ‘আমি মহিলা’, ‘সে পুরুষ’ এধারণাসমূহের কোনো প্রয়োজন নেই। কারণ অর্হত্ত্ব লাভ হলে ‘আমি পুরুষ, সে মহিলা’ এ ধারণাসমূহ বিদ্যমান থাকে না। তবে অর্হৎ না হলে পুরুষের মহিলা প্রয়োজন হয়, মহিলার পুরুষ প্রয়োজন হয়। আমার সাথে বলো “অর্হৎ হলে ‘পুরুষ’, ‘মহিলা’ ধারণসমূহ ধ্বংস হয়ে যায়।” তবে হ্যাঁ, এ ধারণাসমূহ ধ্বংস করাটা সহজ কথা নয়। অরহতেরা এধারণাসমূহ ধ্বংস করেন বলে তারা সুখে থাকেন। ‘আমি পুরুষ’, ‘সে মহিলা’ ধারণাসমূহ দুঃখ। তোমাদেরকে এসব কথা জ্ঞানযোগে জানতে হবে। বৌদ্ধধর্ম হল জ্ঞানের ধর্ম। জ্ঞান থাকলে এধর্ম আচরণ করা যায়; জ্ঞান না থাকলে এধর্ম আচরণ করা যায় না।

বর্তমান ভিক্ষুরা মার কর্তৃক বশীভূত হয়ে অজ্ঞানের অন্ধকারে অবস্থান করছে। তাই তারা দুঃখ পাচ্ছে, বৌদ্ধধর্ম বুঝতে পারছে না, দুঃখ থেকে মুক্ত হতে পারছে না। তোমরাও যদি মার কর্তৃক বশীভূত হয়ে অজ্ঞানের অন্ধকারে অবস্থান কর তাহলে দুঃখ পাবে, দুঃখ থেকে মুক্ত হতে পারবে না, বৌদ্ধধর্ম বুঝতে পারবে না। আমাকে জনৈক ভিক্ষু বলেছিল, ন’পারে। অর্থাৎ বৌদ্ধধর্ম আচরণ করা যায় না। কেন সে বৌদ্ধধর্ম আচরণ করা যায় না বলেছিল? কারণ সে মার কর্তৃক বশীভূত হয়ে অজ্ঞানের অন্ধকারে অবস্থান করেছিল। অজ্ঞানের অন্ধকারে অবস্থান করলে তো বৌদ্ধধর্ম আচরণ করা যায় না। অজ্ঞানের অন্ধকারে বৌদ্ধধর্ম আচরণ করা যাবে কি? না ভন্তে, আচরণ করা যাবে না। কিভাবে অন্ধকার হয়? মনচিত্তের মধ্যে মার থাকলে অন্ধকার হয়। কিসের অন্ধকার? অজ্ঞানের অন্ধকার। সেই অজ্ঞানের অন্ধকারে বৌদ্ধধর্ম আচরণ করা যায় না। আমি বাংলাদেশে এমন কোনো ভিক্ষু দেখছি না যে অজ্ঞানের অন্ধকার ভেদ করতে সমর্থ হয়েছে। তোমাদের নিকট মার থাকলে চিত্ত অন্ধকার হয়ে থাকবে। সেই অন্ধকারাচ্ছন্ন চিত্তে কী-ই বা করা সম্ভব হবে! যেমন ঘুটঘুটে অন্ধকার রাতে হাঁটলে পা শিকড়ে আটকে যায়, গর্তে পড়ে যায়, কাঁটা বিদ্ধ হয়। এক কথায় হাঁটা যায় না। আর দিনের বেলায় হাঁটলে পা শিকড়ে আটকে যায় না, গর্তে পড়ে না, কাঁটাবিদ্ধ হয় না। অনায়াসে হাঁটা যায়। ঠিক তদ্রূপ তোমাদের নিকট যদি মার থাকে বা তোমরা মাররাজ্যে অবস্থান কর, তাহলে তোমাদের চিত্ত অন্ধকারাচ্ছন্ন হয়ে পড়বে। মনে রাখবে, মাররাজ্যে অবস্থান করলে চিত্ত অন্ধকারাচ্ছন্ন হয়। সে অবস্থায় বৌদ্ধধর্ম আচরণ করা যায় না, নির্বাণ লাভ করা যায় না। বুঝতে পারছ তো? সবাই বলো “মাররাজ্যে অবস্থান করলে চিত্ত অন্ধকারাচ্ছন্ন হয়। সে অবস্থায় বৌদ্ধধর্ম আচরণ করা যায় না। তাই আমরা মাররাজ্যে অবস্থান না করে নির্বাণরাজ্যে অবস্থান করবো।” মারভুবন হল মাররাজ্য আর অমারভুবন হল নির্বাণরাজ্য। তোমরা মাররাজ্যে অবস্থান না করে নির্বাণরাজ্যে অবস্থান করলে চিত্ত আলোকিত হবে। চিত্ত আলোকিত হলে বৌদ্ধধর্ম আচরণ করা যাবে, হৃদয়ঙ্গম করা যাবে। ইহা ছাড়া বৌদ্ধধর্ম আচরণ করা যাবে না, হৃদয়ঙ্গম করা যাবে না। কামলোক, রূপলোক, অরূপলোক এত্রিলোক বা একত্রিশ প্রকার লোকভূমি সবই মাররাজ্য। স্রোতাপত্তি, সকৃদাগামী, অনাগামী, অরহত মার্গস্থ, ফলস্থ ও নির্বাণ-এই নব লোকোত্তরধর্মকে বলা হয় নির্বাণরাজ্য। পারবে কি নির্বাণরাজ্যে যেতে? মাররাজ্য ছেড়ে নির্বাণরাজ্যে যেতে পারলে পরম সুখ লাভ হয়। মাররাজ্যে অবস্থান করলে নিরাপত্তা নেই, দুঃখ ও পাপ হয়। নির্বাণরাজ্যই একমাত্র নিরাপদ ও সুখের আশ্রয়। তোমরা কুশলকর্ম সম্পাদন কর, কুশলধর্ম সম্পাদন কর। অকুশলকর্ম সম্পাদন করবে না, অকুশলধর্ম সম্পাদন করবে না। তোমরা যদি অকুশলকর্ম ও অকুশলধর্ম ত্যাগ করে কুশলকর্ম ও কুশলধর্ম সম্পাদন কর, তাহলে সেটা নির্বাণরাজ্য। আর অকুশলকর্ম ও অকুশলধর্ম সম্পাদন করলে সেটা মাররাজ্য। মাররাজ্যে অবস্থান করে অকুশলকর্ম, অকুশলধর্ম সম্পাদন করলে বৌদ্ধধর্ম আচরণ করতে পারবে না। নির্বাণরাজ্যে অবস্থান করে কুশলকর্ম, কুশলধর্ম সম্পাদন করলে বৌদ্ধধর্ম আচরণ করতে পারবে। বৌদ্ধধর্ম আচরণ করতে পারা না পারা সম্বন্ধে বলে দিচ্ছি। মাররাজ্যে অবস্থান করে অকুশলকর্ম ও অকুশলধর্ম সম্পাদন করলে বৌদ্ধধর্ম আচরণ করা যায় না। নির্বাণরাজ্যে অবস্থান করে কুশলকর্ম ও কুশলধর্ম সম্পাদন করলে বৌদ্ধধর্ম আচরণ করা যায়। মনে রাখবে, তোমরা যদি নির্বাণরাজ্যে অবস্থান করে কুশলকর্ম ও কুশলধর্ম সম্পাদন কর, তাহলে বৌদ্ধধর্ম আচরণ করতে পারবে। বর্তমান ভিক্ষুরা মাররাজ্যে অবস্থান করে অকুশলকর্ম ও অকুশলধর্ম সম্পাদন করছে বলে বৌদ্ধধর্ম আচরণ করতে পারছে না। আমার সাথে বলো “আমরা মাররাজ্যে অবস্থান না করে নির্বাণরাজ্যে অবস্থান করব এবং কুশলকর্ম ও কুশলধর্ম সম্পাদন করব। এতে বৌদ্ধধর্ম আচরণ করতে পারব।” তোমরা কোনোটা মাররাজ্য আর কোনোটা নির্বাণরাজ্য চিনতে পারবে কি? চিনতে না পারলে অসুবিধা হবে। জ্ঞান দিয়ে চিনতে হবে, ‘এটা মাররাজ্য’ আর ‘এটা নির্বাণরাজ্য।’ কোনো গরুকে রাঙামাটি হতে খাগড়াছড়িতে নিয়ে গেলে, গরু কি জানতে পারবে ‘আমি খাগড়াছড়ি এসেছি’ বলে? না ভন্তে, গরু সেটা জানতে পারবে না। আবার, খাগড়াছড়ি যাবার সময় ‘আমি খাগড়াছড়ি যাচ্ছি’ বলে জানতে পারবে কি? না ভন্তে, জানতে পারবে না। তবে গরু খাগড়াছড়ি যাবে কি? হ্যাঁ ভন্তে, কেউ নিয়ে গেলে গরু খাগড়াছড়ি যাবে; যেতেই হবে গরুকে। খাগড়াছড়ি পৌঁছলে ‘আমি খাগড়াছড়ি পৌঁছেছি’ বলে জানতে পারবে কি? না ভন্তে, গরু সেটা জানতে পারবে না। কেন জানতে পারবে না? গরুর জ্ঞান নেই বলে জানতে পারবে না। ঠিক তদ্রূপ, তোমাদের নিকটও যদি জ্ঞান না থাকে তাহলে ‘কোনোটা মাররাজ্য’ আর ‘কোনোটা নির্বাণরাজ্য’ জানতে পারবে না। বুঝতে পারছ তো? আচ্ছা, গরু কি বলতে পারে যে, ‘এটা খাগড়াছড়ি’ আর ‘এটা রাঙামাটি’? না ভন্তে, বলতে পারে না। কিন্তু, একজন মানুষ বলতে পারে ‘এটা খাগড়াছড়ি’ আর ‘এটা রাঙামাটি’ ইত্যাদি। অনুরূপভাবে জ্ঞান থাকলেও জানা যায় ‘এটা মাররাজ্য’; ‘আমি মাররাজ্যে রয়েছি’ আর ‘এটা নির্বাণরাজ্য’; ‘আমি নির্বাণরাজ্যে অবস্থান করছি’ বলে সব কিছুই। কি জ্ঞান? চারি আর্যসত্য জ্ঞান, প্রতীত্যসমুৎপাদ-নীতি জ্ঞান, আসবক্ষয় জ্ঞান। এই জ্ঞান থাকলে জানা যায় ‘আমি মাররাজ্যে অবস্থান করছি, নাকি মাররাজ্য ছেড়ে নির্বাণরাজ্যে অবস্থান করছি’ বলে সবকিছুই।

শ্রদ্ধেয় ভন্তে আরো বলেন, আমারটা আমি পেরেছি, আমারটা আমি বুঝেছি। কিন্তু তোমাদেরটা পেরে দিতে পারছি না, তোমাদেরকে বুঝাতে পারছি না। আচ্ছা আমি যদি একথা জনসমক্ষে বলি, তবে লোকজন কি বলবে? ‘কেবল বনভন্তেই বুঝেন; আমরা বুঝি না’, এরূপ বলবে নয় কি? তাই আমি জনসমক্ষে এসব কথা বলতে পারছি না। ‘ভন্তে, কথাটি আসলেই তো সত্য।’ তোমরা যে আমার সান্নিধ্যে রয়েছ, এটার মানে কি জান? তোমরা আমাকে বলতেছ ‘ভন্তে, আমরা পেরে উঠি মতন করে আমাদেরকে বলে দেন এবং বুঝতে পারি মতন করে বুঝায়ে দেন।’ তাই নয় কি? হ্যাঁ ভন্তে, সেরূপই। আমি বললে তোমরা বুঝতে পারবে কি না, সেটাও তো দেখতে হবে আমাকে। আন্দাজ করে বললে তো চলবে না। যেমন : কোনো ব্যক্তি পাঁচ সের ওজনের মাল বহন করতে পারে। কিন্তু, তাকে যদি আধ মণ ওজনের মাল বহন করতে বলা হয়। সে পারবে কি? পারবে না। কারণ সে তো মাত্র পাঁচ সের ওজনের মাল বহন করতে সক্ষম। ঠিক তদ্রূপ, আমাকে দেখতে হবে তোমরা কে কতটুকু পারবে। পাঁচ সের? দশ সের? নাকি আধ মণ? না এক মণ? যে পাঁচ সের পারবে, তাকে তো আর দশ সের বা আধ মণ দেয়া যাবে না। তাকে কেবল পাঁচ সেরই দিতে হবে। যে দশ সের পারবে, তাকে দশ সের দিতে হবে। যে আধ মণ পারবে, তাকে আধ মণ দিতে হবে। যে এক মণ পারবে, তাকে এক মণ দিতে হবে। বুঝতে পারছ তো? সবাইকে সমানভাবে দেওয়া যায় না। ভগবান বুদ্ধও এইভাবে যে যতটুকু বুঝতে সক্ষম তাকে ততটুকুই উপদেশ দিয়েছিলেন। যে স্রোতাপত্তি পর্যন্ত বুঝতে সক্ষম তাকে স্রোতাপত্তি, যে সকৃদাগামী পর্যন্ত বুঝতে সক্ষম তাকে সকৃদাগামী, যে অনাগামী পর্যন্ত বুঝতে সক্ষম তাকে অনাগামী এবং যে অর্হৎ পর্যন্ত বুঝতে সক্ষম তাকে অর্হৎ লাভের উপদেশ দিয়েছিলেন। বুঝতে পারছ তো? অর্হৎ লাভ করা মানে এক মণ ওজনের মাল বহন করতে পারা। অনাগামী লাভ করা মানে আধমণ ওজনের মাল বহন করতে পারা, সকৃদাগামী লাভ করা মানে দশ সের ওজনের মাল বহন করতে পারা, স্রোতাপত্তি লাভ করা মানে পাঁচ সের ওজনের মাল বহন করতে পারা। ভগবান বুদ্ধ এভাবে যথাযথই বুঝায়ে থাকেন। বুদ্ধের সময়কালীন কথা, কিছু সংখ্যক উপাসক জেতবনে অগ্রশ্রাবক শারীপুত্র স্থবিরের কাছে ধর্মদেশনা শ্রবণ করতে যায়। স্থবিরের কাছে ধর্মদেশনা শ্রবণ করে তারা সবাই স্রোতাপত্তি মার্গফলে প্রতিষ্ঠিত হন। এতে তারা তুষ্ট ও প্রসন্ন চিত্তে ভাবলেন ‘বেশ তো আমরা শারীপুত্র স্থবিরের কাছে ধর্মদেশনা শ্রবণ করে স্রোতাপত্তি মার্গফল লাভ করলাম। চলো, এবার ভগবান বুদ্ধের নিকট গিয়ে ধর্মদেশনা শ্রবণ করে দেখি। সঙ্গে সঙ্গে তাঁরা ভগবান বুদ্ধের নিকট গিয়ে ধর্মদেশনা শ্রবণ করতে থাকেন। বুদ্ধের নিকট ধর্মদেশনা শ্রবণ করতে করতে তাঁরা সবাই অর্হত্ত্ব মার্গফলে প্রতিষ্ঠিত হন। সুতরাং এতে প্রমাণিত হয়, বুঝানোর তারতম্য রয়েছে। কি, বুঝানোর তারতম্য রয়েছে তো? হ্যাঁ ভন্তে, বুঝানোর তারতম্য রয়েছে। শারীপুত্র স্থবির বুঝাতে পেরেছেন স্রোতাপত্তি মার্গফল লাভ করা পর্যন্ত আর ভগবান বুদ্ধ বুঝাতে পেরেছেন অর্হত্ত্ব মার্গফল লাভ করা পর্যন্ত। শারীপুত্র স্থবির কতটুকু বুঝাতে পেরেছিলেন? স্রোতাপত্তি মার্গফল লাভ করা পর্যন্ত। আর ভগবান বুদ্ধ কতটুকু বুঝাতে পেরেছিলেন? অর্হত্ত্ব মার্গফল লাভ করা পর্যন্ত। কাজেই বুঝানোর তারতম্য রয়েছে, নয় কি? হ্যাঁ ভন্তে, বুঝানোর তারতম্য রয়েছে। বুদ্ধ কতটুকু বুঝাতে পারেন, শারীপুত্র কতটুকু বুঝাতে পারেন এবং বনভন্তে কতটুকু বুঝাতে পারেন, তারতম্য রয়েছে। বুদ্ধ যতটুকু পারেন, শারীপুত্র ততটুকু বুঝাতে পারেন না, শারীপুত্র যতটুকু বুঝাতে পারেন, বনভন্তে ততটুকু বুঝাতে পারবে না।

গুরু কাকে বলে? যেই গুরুর তৃষ্ণা নেই, অবিদ্যা নেই, উপাদান নেই তাকেই বলে গুরু। তৃষ্ণা থাকলে, অবিদ্যা থাকলে, উপাদান থাকলে সে গুরু নয়। তাই ভিক্ষুরা আমাকে বলেছিল ‘ভালো গুরু নেই। তুমি কেঁদে কেঁদে মরে গেলেও ভালো গুরু পাবে না।’ কারণ বর্তমান ভিক্ষুদের চিত্তে অবিদ্যা, তৃষ্ণা, উপাদান রয়েছে। কাজেই তাদেরকে গুরু বলা যায় না। আচ্ছা, বর্তমানে অবিদ্যা নেই, তৃষ্ণা নেই, উপাদান নেই ভিক্ষু রয়েছে কি? জনৈক ভিক্ষুত্রয়ের নামোল্লেখ করে পূজ্য বনভন্তে বলেন, তাদের অবিদ্যা, তৃষ্ণা, উপাদান সবই রয়েছে। কই, আমি তো অবিদ্যা, তৃষ্ণা, উপাদানমুক্ত ভিক্ষু দেখতে পাচ্ছি না। যাদের নিকট অবিদ্যা, তৃষ্ণা, উপাদান রয়েছে তাদেরকে তো গুরু বলা যায় না। মনে রাখবে, যেই ভিক্ষুর অবিদ্যা নেই, তৃষ্ণা নেই, উপাদান নেই সেই ভিক্ষুই প্রকৃত গুরু বলে অভিহিত হয়। তোমাদের চিত্তে যদি মার থাকে, তবে তোমরা অবিদ্যা অন্ধকারে নিমজ্জিত থাকবে। অবিদ্যা অন্ধকারে নিমজ্জিত থাকলে দুঃখের আর সীমা থাকবে না। সবাই বলো “আমরা কতদিন অবিদ্যা অন্ধকারে নিমজ্জিত থাকবো? আমাদের আর অবিদ্যা অন্ধকারে নিমজ্জিত থাকার কোনো ইচ্ছা নেই।” কে অবিদ্যা অন্ধকারাচ্ছন্ন করায়? মার অবিদ্যা অন্ধকারাচ্ছন্ন করায়। মার থাকলে তোমরা অবিদ্যা অন্ধকারে আচ্ছন্ন হয়ে পড়বে। আর সে অবস্থায় মার তোমাদেরকে দিয়ে সুখ করবে, ভোগ করবে ও পাপ করবে। মনে রাখবে সুখ করলে মার, ভোগ করলে মার, পাপ করলে মার। কি, মারকে চিনতে পারবে তো? সুখ করলে মার, ভোগ করলে মার, পাপ করলে মার। সুখ না করলে মার নেই, ভোগ না করলে মার নেই, পাপ না করলে মার নেই। তাই বলি সুখ না করলে, ভোগ না করলে পাপ না করলে নির্বাণ লাভ হয়। নির্বাণলাভীগণ সুখ করেন না, ভোগ করেন না, পাপ করেন না। তোমরা নির্বাণলাভী হতে পারবে কি? ভন্তে, আমাদের জন্য আশীর্বাদ করুন। তোমাদের মনচিত্তে স্রোতাপত্তি জ্ঞান উদয় ও স্থিতি থাকলে স্রোতাপত্তি মার্গফল লাভ করতে পারবে, সকৃদাগামী জ্ঞান উদয় ও স্থিতি থাকলে সকৃদাগামী মার্গফল লাভ করতে পারবে, অনাগামী জ্ঞান উদয় ও স্থিতি থাকলে অনাগামী মার্গফল লাভ করতে পারবে, অর্হৎ জ্ঞান উদয় ও স্থিতি থাকলে অর্হৎ মার্গফল লাভ করতে পারবে। জ্ঞান উদয় হওয়া ভেদে স্রোতাপত্তি, সকৃদাগামী, অনাগামী, অর্হত্ত্ব লাভ হয়ে থাকে। জ্ঞান উদয় না হলে কিছুই লাভ হয় না। আমার সাথে বলো ‘জ্ঞান না থাকলে বা জ্ঞান উদয় না হলে কিছুই লাভ করা সম্ভব নয়।’ তোমাদের মনচিত্ত স্রোতাপত্তি জ্ঞানকে নিয়ে অবস্থান করলে স্রোতাপত্তি, সকৃদাগামী জ্ঞানকে নিয়ে অবস্থান করলে সকৃদাগামী, অনাগামী জ্ঞানকে নিয়ে অবস্থান করলে অনাগামী, অর্হৎ জ্ঞানকে নিয়ে অবস্থান করলে অর্হৎ হতে পারবে। আর যদি তোমাদের মনচিত্ত স্রোতাপত্তি জ্ঞানকে নিয়ে অবস্থান না করে, সকৃদাগামী জ্ঞানকে নিয়ে অবস্থান না করে, অনাগামী জ্ঞানকে নিয়ে অবস্থান না করে, অর্হৎ জ্ঞানকে নিয়ে অবস্থান না করে তাহলে স্রোতাপত্তি, সকৃদাগামী, অনাগামী, অর্হৎ কিছুই লাভ করতে পারবে না। কি, মনে থাকবে তো? হ্যাঁ ভন্তে, মনে থাকবে।

পরিশেষে তিনি বলেন, তোমরা জ্ঞানের সহিত অবস্থান কর। অজ্ঞানের সহিত অবস্থান করবে না। জ্ঞান কাকে বলে জান? যার নিকট জ্ঞান থাকে সে পাপকর্ম সম্পাদন করতে লজ্জা পায়, দুঃখকে ভয় পায় এবং এদেহকে ঘৃণা করে। মোটকথা পাপকার্য সম্পাদনে লজ্জা পেলে, দুঃখকে ভয় পেলে এবং দেহকে ঘৃণা করলে তাকেই বলে জ্ঞান। তোমাদের কাজ হল পাপকর্ম সম্পাদনে লজ্জা পাওয়া, দুঃখকে ভয় করা এবং নারী-পুরুষের দেহকে ঘৃণা করা। যেজন পাপকর্ম সম্পাদন করতে লজ্জা পায়, দুঃখকে ভয় পায় এবং নর-নারীর দেহকে ঘৃণা করে, সে কখনো বিয়ে করবে না, কারোর স্বামী, স্ত্রী হবে না। স্বামী-স্ত্রী হওয়াটা কি জান? পাপ, দুঃখ ও মুক্তি নেই অবস্থা। অর্থাৎ স্বামী-স্ত্রী হলে (সর্বদা) পাপ উৎপন্ন হয়, দুঃখ পেতে হয় এবং মুক্ত হওয়া যায় না। আমার সাথে বলো ‘স্বামী-স্ত্রী হলে সর্বদা পাপ উৎপন্ন হয়, দুঃখ পেতে হয় এবং মুক্ত হওয়া যায় না। তাই ভগবান বুদ্ধের উপদেশ হল স্বামী-স্ত্রী না হওয়া। পুরুষেরা কারোর স্বামী না হওয়া এবং মহিলারা কারোর স্ত্রী না হওয়া। পুরুষেরা যদি কারোর স্বামী না হওত জ্ঞানের সহিত অবস্থান করতে সক্ষম হয়, তাহলে তারা নির্বাণ লাভে সমর্থ হবে এবং মহিলারাও যদি কারোর স্ত্রী না হওতঃ জ্ঞানের সহিত অবস্থান করতে সক্ষম হয়, তাহলে তারাও নির্বাণ লাভে সমর্থ হবে। কি, মনে থাকবে তো? খবরদার, তোমরা কখনো কারোর স্বামী হবে না, কোনো মেয়েকে বিয়ে করবে না। সর্বদা জ্ঞানের সহিত অবস্থান করবে। এতেই তোমরা দুঃখমুক্তি নির্বাণ লাভে সমর্থ হবে।

সাধু, সাধু, সাধু।


 

তোমরা জ্ঞানের কাজ পণ্ডিতের কাজ করবে
একসময় পরম শ্রদ্ধেয় অর্হৎ পূজ্য বনভন্তে নিজ আবাসিক ভবনে ভিক্ষুসঙ্ঘকে ধর্মদেশনা প্রদানকালে বলেন, তোমরা কোথায় অবস্থান করবে? মাররাজ্যে অবস্থান না করে নির্বাণরাজ্যেই অবস্থান করবে। আমার সাথে বলো ‘মাররাজ্যে অবস্থান না করে নির্বাণরাজ্যে অবস্থান করব আমরা।’ কে মাররাজ্যে অবস্থান করবে না? তোমাদের মনচিত্ত। তোমাদের মনচিত্তই মাররাজ্যে অবস্থান করবে না। কে নির্বাণরাজ্যে অবস্থান করবে? তোমাদের মনচিত্ত। তোমাদের মনচিত্তই নির্বাণরাজ্যে অবস্থান করবে। পারবে কি, তোমাদের মনচিত্তকে নির্বাণরাজ্যে নিয়ে যেতে? সবাই আমার সাথে বলো ‘আমাদের মনচিত্ত মাররাজ্যে অবস্থান না করে নির্বাণরাজ্যে অবস্থান করবে।’ তমা মনচিত্তবুয়া মাররাজ্যত্তুন নির্বাণরাজ্যত পরঙ্‌ গরগোই। অর্থাৎ তোমাদের মনচিত্তকে মাররাজ্য ছেড়ে নির্বাণরাজ্যে নিয়ে যাও। তোমাদের মনচিত্ত যদি মাররাজ্যে অবস্থান করে তাহলে অজ্ঞান উৎপন্ন হবে, অজ্ঞান বৃদ্ধি পাবে, অজ্ঞান ধ্বংস হবে না। কে মাররাজ্যে অবস্থান করতে চাই? মনচিত্ত। মনচিত্তের স্বভাব সেরূপই। মনচিত্ত যদি মাররাজ্যে অবস্থান করে, তাহলে পাপ হয়, দুঃখ পেতে হয়। কিন্তু, মনচিত্ত যদি নির্বাণরাজ্যে অবস্থান করে, তাহলে পুণ্য হয়, সুখ লাভ হয়। মনচিত্ত মাররাজ্যে অবস্থান করলে কি হয়? পাপ হয় ও দুঃখ পেতে হয়। নির্বাণরাজ্যে অবস্থান করলে কি হয়? সুখ হয় ও পুণ্য হয়। বুঝতে পারছ তো? হ্যাঁ ভন্তে, বুঝতে পারছি। মাররাজ্যে অবস্থান করবে না তো আর? হ্যাঁ ভন্তে, আর মাররাজ্যে অবস্থান করব না। নির্বাণরাজ্যে অবস্থান করবে তো? হ্যাঁ ভন্তে, নির্বাণরাজ্যে অবস্থান করবো। তাহলে ঠিক আছে। মনে রাখবে কিছুতেই আর মাররাজ্যে অবস্থান করবে না। বর্তমান ভিক্ষুরা কিন্তু সবাই মাররাজ্যে অবস্থান করতেছে। আমি নিজ অভিজ্ঞার আলোকে এ কথা বলছি। আমার সাথে বলো “আমরা মাররাজ্যে অবস্থান করব না, নির্বাণরাজ্যে অবস্থান করব।” ঠিক হয়েছে তো? হ্যাঁ ভন্তে, ঠিক হয়েছে। নাকি আবারো মাররাজ্যে অবস্থান করবে? মাররাজ্যে অবস্থান করলে কিন্তু হবে না। মাররাজ্যে অবস্থান করলে অজ্ঞান উৎপন্ন হবে, উৎপন্ন অজ্ঞান স্থিত থাকবে। আর দুঃখমুক্তি নির্বাণ লাভ করা সম্ভব হবে না। অন্যদিকে নির্বাণরাজ্যে অবস্থান করলে জ্ঞান উৎপন্ন হবে, উৎপন্ন জ্ঞান স্থিত থাকবে এবং দুঃখ থেকে মুক্ত হওত পরম সুখ নির্বাণ লাভ হবে। বুঝতে পারছ তো? হ্যাঁ ভন্তে, বুঝতে পারছি। এখন তোমাদের মনচিত্তের উপরই কথা। মনচিত্ত মাররাজ্যে অবস্থান করবে, নাকি নির্বাণরাজ্যে অবস্থান করবে? মনচিত্ত যদি মাররাজ্যে অবস্থান না করে নির্বাণরাজ্যে অবস্থান করে, তাহলে পরম সুখের অধিকারী হবে। তোমাদের মনচিত্ত কোথায় অবস্থান করবে? “আমাদের মনচিত্ত নির্বাণরাজ্যেই অবস্থান করবে।” সবাই বলো ‘আমাদের মনচিত্ত মাররাজ্যে অবস্থান করবে না, নির্বাণরাজ্যেই অবস্থান করবে।’ তোমরা সবাই জ্ঞানীর কাজ, পণ্ডিতের কাজ করবে। তোমরা কি কাজ করবে? ‘ভন্তে, আমরা জ্ঞানীর কাজ, পণ্ডিতের কাজই করবো।’ কখনো মূর্খের কাজ করবে না, অজ্ঞানের কাজ করবে না। বুঝতে পারছ তো? হ্যাঁ ভন্তে, বুঝতে পারছি। মূর্খের, অজ্ঞানের কাজ করলে দুঃখ পাবে। তোমরা জ্ঞানের কাজ করবে, পণ্ডিতের কাজ করবে। আমি তো দেখছি বর্তমানে প্রায় সবাই অজ্ঞানের কাজ, মূর্খের কাজ করতেছে। বর্তমানে প্রায় সবাই কি কাজ করতেছে? অজ্ঞানের কাজ, মূর্খের কাজ করতেছে। অজ্ঞানের কাজ, মূর্খের কাজ করলে দুঃখ থেকে মুক্ত হওয়া যায় না। তোমরা অজ্ঞানের কাজ, মূর্খের কাজ করবে না। বুঝতে পারছ তো? জ্ঞানের কাজ, পণ্ডিতের কাজ করতে তোমরা নীরব, নিঃশব্দ থাকবে। পণ্ডিত ব্যক্তির কাজ হল বাজে তর্ক ও অনর্থক কথা না বলে নীরবে থাকা। তোমরাও বাজে তর্ক এবং অনর্থক কথা বলবে না। বাজারের মত হৈ চৈ করবে না। বাজারের মত হৈ চৈ করলে লোকজনেরা নিন্দা করবে। নীরব করেই থাকবে। নীরবকে আমি নিরোধ বলে থাকি। তোমরা নীরবে থেকে দুঃখ আর্যসত্য, সমুদয় আর্যসত্য, নিরোধ আর্যসত্য, মার্গ আর্যসত্য ভাবনা কর। সবাই বলো ‘আমরা মাররাজ্যে অবস্থান না করে নির্বাণরাজ্যে অবস্থান করবো।’ যদি সেরূপ করতে পার, তাহলে পরম সুখে অবস্থান করতে পারবে। কি, ঠিক হলো তো? হ্যাঁ ভন্তে, ঠিক হয়েছে। তবে সে সবের উল্টো-পাল্টা করলে কখনো সুখ লাভ হবে না। তাই তো বলি, তালগোল, গণ্ডগোল, গোলযোগ, ভেজাল (কাজ) করলে এ ধর্ম আচরণ করা যায় না। অজ্ঞানের কাজ, মূর্খের কাজ কীরকম জান? তালগোল, গণ্ডগোল, গোলযোগ, ভেজাল করা হল অজ্ঞানের কাজ, মূর্খের কাজ। অজ্ঞানের কাজ, মূর্খের কাজ করলে বৌদ্ধধর্ম আচরণ করা যায় না। জ্ঞানের কাজ, পণ্ডিতের কাজ কীরকম জান? তালগোল নেই, গণ্ডগোল নেই, গোলযোগ নেই, ভেজাল নেই। এভাবে জ্ঞানের কাজ, পণ্ডিতের কাজ করলে পরম সুখে অবস্থান করতে সক্ষম হবে। ঠিক হলো তো? নাকি তালগোল... করবে? না ভন্তে, তালগোল করবো না। কিন্তু, তোমরা যদি অজ্ঞান, মূর্খ হও তাহলে তালগোল, গণ্ডগোল, ভেজাল করবে। অজ্ঞান, মূর্খ হলে কি করবে? তালগোল, গণ্ডগোল, গোলযোগ, ভেজাল। আর সেরূপ করলে তো বৌদ্ধধর্ম আচরণ করা যাবে না। অন্যদিকে জ্ঞানের কাজ, পণ্ডিতের কাজ করলে তালগোল নেই, গণ্ডগোল নেই, গোলযোগ নেই, ভেজাল নেই। অনায়াসে বৌদ্ধধর্ম আচরণ করা যায়। বুঝতে পারছ তো? হ্যাঁ ভন্তে, বুঝতে পারছি। মনে রাখবে, এসবের বেশ-কম করা যাবে না।

তিনি আরো বলেন, নির্বাণরাজ্য কাকে বলে? স্রোতাপত্তি, সকৃদাগামী, অনাগামী, অর্হৎ মার্গস্থ, ফলস্থ ও নির্বাণ এই নব লোকোত্তরধর্মকে বলা হয় নির্বাণরাজ্য। মাররাজ্য কাকে বলে? কামলোক, রূপলোক, অরূপলোক, এই ত্রিলোকের মধ্যে ধর্ম, কর্ম সম্পাদনের মাধ্যমে যেই অধীন করে রাখা হয় তাকেই বলে মাররাজ্য। বুঝতে পারছ তো? হ্যাঁ ভন্তে, বুঝতে পারছি। বুদ্ধের উপদেশ হল ধর্মও না করা, কর্মও না করা। কারণ ধর্ম করলেও অধীন থাকতে হয়, কর্ম করলেও অধীন থাকতে হয়। অন্যদিকে তোমরা সদ্ধর্ম করবে, পরধর্ম করবে না; নিজকর্ম করবে, পরকর্ম করবে না। সদ্ধর্ম করলে সুখ লাভ হয়, পরধর্ম করলে দুঃখ পেতে হয়; নিজকর্ম করলে জ্ঞান লাভ হয়, নিজধর্ম করলে জ্ঞান উদয় হয়। তোমরা কি করবে? সদ্ধর্মই আচরণ করবে; কখনো পরধর্ম আচরণ করবে না। কেহ যদি কাম সেবন করে সেটা পরধর্ম। এককথায় অকুশল পাপকর্ম সম্পাদন করলে সেটা পরধর্ম। পরধর্ম করাটা অজ্ঞানের কাজ, মূর্খের কাজ। পরধর্ম না করে সদ্ধর্ম করাটা জ্ঞানের কাজ, পণ্ডিতের কাজ। ভগবান বুদ্ধ গোপাকে বলেছিলেন, হে রাহুল মাতা! তুমি সদ্ধর্ম আচরণ কর, পরধর্ম আচরণ করবে না। সঙ্গে সঙ্গে গোপা স্রোতাপত্তি মার্গফলে প্রতিষ্ঠিত হয়েছিলেন। স্রোতাপত্তিলাভীগণ সদ্ধর্ম আচরণ করে থাকেন। তারা কখনো পরধর্ম আচরণ করেন না। স্রোতাপত্তিলাভীগণ কি ধর্ম আচরণ করেন? সদ্ধর্ম আচরণ করে থাকেন। যারা স্রোতাপত্তি লাভ করতে না পারে তারা পরধর্ম আচরণ করে। স্রোতাপত্তি অর্থ সদ্ধর্ম আচরণে রত থাকা। স্রোতাপত্তি লাভ করার পর সকৃদাগামী, তারপর অনাগামী, অনাগামীর পর অর্হত্ত্ব লাভ হয়। যারা স্রোতাপত্তি লাভ করতে পারেনি তারা পরধর্ম আচরণ করছে বলে জানবে। স্রোতাপত্তিলাভীগণ সদ্ধর্ম আচরণ করে থাকেন। সদ্ধর্ম আচরণ করলে সুখ, পরধর্ম আচরণ করলে দুঃখ। বুঝতে পারছ তো? হ্যাঁ ভন্তে, বুঝতে পারছি। সবাই বলো ‘সদ্ধর্ম আচরণ করলে সুখ, পরধর্ম আচরণ করলে দুঃখ।’ তোমরা কখনো আর পরধর্ম আচরণ করবে না।

অনেকে বলে ‘নির্বাণ যাবো না’ (নির্বাণলাভী হবো না)। তারা যদি নির্বাণ লাভ না করে, তাহলে তারা পুনঃপুন জন্মগ্রহণ করে বর্ণনাতীত দুঃখভোগ করবে। তাদেরকে শৃগাল, কুকুর, হাতি, বাঘ প্রভৃতি কুলে জন্ম নিতে হবে। জাতক পাঠ করলে দেখা যায়, ভগবান বুদ্ধও পূর্ব পূর্ব জন্মে হাতি, বাঘ, সিংহ, বানর, হরিণ, রাজহংস, কাক, কোকিল প্রভৃতি কুলে জন্মগ্রহণ করে বিবিধ দুঃখভোগ করেছিলেন। নির্বাণ লাভ না হলে এভাবে নানা যোনিতে জন্মগ্রহণ করত অবর্ণনীয় দুঃখ যাতনা ভোগ করতে হয়। মনে রাখবে, তোমরা যদি চারি আর্যসত্যকে দর্শন করতে না পার, বুঝতে না পার তাহলে নানা যোনিতে পরিভ্রমণ করবে। সেই নানা যোনি কি? শৃগাল, কুকুর, দেবতা, ব্রহ্মা, মানুষ, যক্ষ, ভূত, প্রেত, মাছ, কাঁকড়া, চিংড়ি (ইছামাছ) ইত্যাদি ইত্যাদি। চারি আর্যসত্যকে দর্শন ও জানতে, বুঝতে না পারলে নানা যোনিতে জন্মগ্রহণ করতে হয়। আর প্রতীত্যসমুৎপাদ-নীতিকে না জানলে ও না বুঝলে ভব-ভবান্তরে ঘুরে বেড়াতে হয়। তাহলে দেখা যাচ্ছে, নির্বাণ লাভ করতে না পারলে নানা যোনিতে পরিভ্রমণ ও ভব-ভবান্তরে ঘুরে বেড়ানো ছাড়া কোনো গত্যন্তর থাকে না। নির্বাণ লাভ না করলে নানা যোনিতে জন্মগ্রহণ এবং ভব-ভবান্তরে ঘুরে বেড়ানোই সার হয়। ঘুরে বেড়ানো অর্থ মনচিত্ত নানা যোনিতে, ভব-ভবান্তরে ঘুরে বেড়ানো। কেহ যদি মরণের সময় কুকুর চিত্ত করে, তাহলে সে কুকুর হয়ে জন্ম নেয়। কিভাবে কুকুর হয়ে জন্ম নেয়? কুকুরের চিত্ত, কুকুরের তৃষ্ণা এবং কুকুরের কর্ম (কুকুর হবার কর্ম) সম্পাদন করলে। কুকুরের কর্ম, কুকুরের তৃষ্ণা ও কুকুরের চিত্ত, এই তিনটি কারণে মৃত্যুর পর কুকুর হয়ে জন্ম নিতে হয়। কোনো তিনটি কারণে মরণের পর কুকুর হতে হয়? কুকুরের কর্ম, কুকুরের তৃষ্ণা ও কুকুরের চিত্ত। আবার হাতির কর্ম, হাতির তৃষ্ণা, হাতির চিত্ত করলে মরণের পর হাতি হয়ে জন্ম নিতে হয়। গরুর কর্ম, গরুর তৃষ্ণা, গরুর চিত্ত করলে মরণের পর গরু হয়ে জন্ম নিতে হয়। মনে রাখবে, পুনর্জন্ম গ্রহণের পিছনে কর্ম, তৃষ্ণা ও চিত্তই ভূমিকা পালন করে। সেই কর্ম, তৃষ্ণাকে ক্ষয়সাধন এবং চিত্তকে মুক্ত করতে পারলে নির্বাণ লাভ হয়। কর্ম ও তৃষ্ণাকে ক্ষয়সাধন এবং চিত্তকে মুক্ত করতে না পারলে নির্বাণ লাভ হয় না। কে কর্ম সম্পাদন করে? অবিদ্যা, তৃষ্ণাই কর্ম সম্পাদন করে থাকে। অবিদ্যা, তৃষ্ণা থাকলে কর্মকে ধ্বংস সাধন করা যায় না। অবিদ্যা, তৃষ্ণা না থাকলে কর্মও নিরুদ্ধ হয়। তোমরা কর্মরাম, কর্মরত হবে না। এককথায় বিবিধ কাজে লিপ্ত হবে না। কর্ম বা কাজ করলে অবিদ্যা, তৃষ্ণা উৎপন্ন হয়। অবিদ্যা, তৃষ্ণা উৎপন্ন হলে পুনর্জন্ম গ্রহণ করতে হয়। মনে রাখতে হবে এক একটি কর্ম এক একটি পুনর্জন্ম। অবিদ্যা, তৃষ্ণাই যতো কর্ম সম্পাদন করে থাকে। কেন অবিদ্যা, তৃষ্ণা কর্ম সম্পাদন করে জান? সুখ করার জন্য, ভোগ করার জন্য। এসব আমি স্বীয় অভিজ্ঞার আলোকে বলছি। চাকমারা বলে, কন’ কাম ন-গল্যে ভাত কিঙিরি হেবে তুই। অর্থাৎ কাজ না করলে তুমি কিভাবে ভাত খাবে? অবিদ্যা, তৃষ্ণা কেন কাজ করে? সুখ করার জন্য, ভোগ করার জন্য। কিন্তু বনভন্তে তো বলেন ‘আমি সুখ করব না, ভোগ করব না।’ ফলে তাঁর কর্ম সম্পাদনও বন্ধ। বুদ্ধের উপদেশ হল তোমরা সুখ করবে না, ভোগ করবে না। সুখ না করলে, ভোগ না করলে কাজ করাও বন্ধ হয়ে যাবে। এক কথায় কর্ম নিরুদ্ধ হয়ে যায়। সঙ্গে সঙ্গে নির্বাণ প্রত্যক্ষ হয় বা অর্হত্ত্ব লাভ হয়ে থাকে। অর্হত্ত্ব লাভ করার জন্য বয়স তেমন কোনো একটা ব্যাপার নয়। বৃদ্ধ বয়সেও অর্হত্ত্ব লাভ করা যায়, যৌবনেও অর্হত্ত্ব লাভ করা যায়, দশ/বারো বৎসর বয়সেও অর্হত্ত্ব লাভ করা যায়। মোটকথা সাত বৎসর বয়স হতে সবার পক্ষে অর্হত্ত্ব লাভ করা সম্ভব। ছয় বৎসর বয়সে অর্হত্ত্ব লাভ করা যায় না। অবিদ্যা নেই, তৃষ্ণা নেই, উপাদান নেই, ক্লেশ নেই হলে অর্হত্ত্ব লাভ হয়। এবং যাবতীয় কর্ম সম্পাদন বন্ধ হয়ে যায়। ইহাই পরম সুখের অবস্থা। স্মরণ রাখবে, অর্হত্ত্ব বা নির্বাণ লাভ করাই পরম সুখ। তবে নির্বাণলাভীগণ সুখ করেন না, ভোগ করেন না ও পাপ করে না। তোমরাও যদি নির্বাণলাভী হতে চাও তাহলে সুখ করতে পারবে না, ভোগ করতে পারবে না, পাপ করতে পারবে না। আমার সাথে বলো “সুখ করলে মার, ভোগ করলে মার, পাপ করলে মার।” শারীপুত্র স্থবির আশি কোটি ধন-সম্পদ ও তিনটি সুবৃহৎ প্রাসাদ ত্যাগ করে প্রব্রজিত হয়েছিলেন। মৌদ্গল্লায়ন স্থবিরও প্রভূত ভোগ-সম্পদ ত্যাগ করে প্রব্রজিত হয়েছিলেন। তাঁরা সেই সব ভোগ-ঐশ্বর্যকে থুথুর ন্যায় পরিত্যাগ করেছিলেন। কোনো ব্যক্তি থুথু নিক্ষেপ করার পর সেটা কি পুনঃ গলাধঃকরণ করে? কখনো করে না। এখানেও তোমাদের প্রব্রজিত হবার অর্থ হল সুখভোগ করাকে থুথুর ন্যায় পরিত্যাগ করা। কাজেই তোমরা এখন আর সুখভোগ করতে পারবে না। সুখভোগ করলে নিক্ষিপ্ত থুথু গলাধঃকরণ করার ন্যায় হবে। বর্তমান ভিক্ষুরা কিন্তু সুখভোগ করতেছে। অর্থাৎ নিক্ষিপ্ত থুথু পুনঃ গলাধঃকরণ করতেছে। কেন তারা সেরূপ করছে? তাদের লজ্জা শরম নেই বলে সেরূপ করছে। তোমরা শারীপুত্র, মৌদ্গল্লায়নকে দর্শন করবে, তাঁদের আদর্শকে মেনে চলবে। তাঁরা কি কখনো সুখভোগ করেছিলেন? না ভন্তে, তাঁরা কখনো সুখভোগ করেননি। তোমরা শারীপুত্র, মৌদ্গল্লায়ন স্থবিরদ্বয়ের ত্যাগময় জীবনকে দর্শন করো। তাঁদের ত্যাগময় জীবনকে দর্শন করলে সুখভোগ ত্যাগ করা যায়। কখনো বর্তমান ভিক্ষুদের ভোগময় জীবনকে দর্শন করবে না। এদের ভোগময় জীবনকে দর্শন করলে সুখভোগ ত্যাগ করতে পারবে না। পারবে কি? না ভন্তে, পারা যাবে না। আমি আবারো বলছি তোমরা শারীপুত্র, মৌদ্গল্লায়ন, মহাকাশ্যপ প্রমুখ মহাজ্ঞানীদের ত্যাগময় জীবনকে দর্শন করবে। তাহলে সুখভোগ ত্যাগ করতে সক্ষম হবে।

পরিশেষে তিনি বলেন, তোমরা সবাই অবিদ্যা নেই, তৃষ্ণা নেই, উপাদান নেই, ক্লেশ নেই, পাপচেতনা নেই হয়ে অবস্থান কর। যদি এভাবে অবস্থান করতে পার, তাহলে নির্বাণ লাভ হবে। বুঝতে পারছ তো? হ্যাঁ ভন্তে, বুঝতে পারছি। আজ হতে তোমরা অবিদ্যা নেই, তৃষ্ণা নেই, ক্লেশচেতনা নেই, পাপচেতনা নেই হয়ে অবস্থান কর। তাহলে যাবতীয় পাপ থেকে মুক্ত হবে, পরম সুখে অবস্থান করতে সক্ষম হবে। আমার সাথে বলো ‘আমরা অবিদ্যা নেই, তৃষ্ণা নেই, উপাদান নেই, ক্লেশচেতনা নেই, পাপচেতনা নেই হয়ে অবস্থান করে যাবতীয় দুঃখ থেকে মুক্ত হবো।’ বর্তমান ভিক্ষুদের চিত্তে অবিদ্যা রয়েছে, তৃষ্ণা রয়েছে, উপাদান রয়েছে, ক্লেশচেতনা রয়েছে, পাপচেতনা রয়েছে। তাই বনভন্তে তাদের সাথে মিশে না। তাদের নিকট যদি অবিদ্যা না থাকত, তৃষ্ণা না থাকত, উপাদান না থাকত, ক্লেশচেতনা না থাকত, পাপচেতনা না থাকত তাহলে বনভন্তে তাদের সাথে মিশতে পারতো। কি মনে থাকবে তো? হ্যাঁ ভন্তে, মনে থাকবে। ভগবান বুদ্ধ প্রমুখ শারীপুত্র, মৌদ্গল্লায়ন, মহাকাশ্যপ, আনন্দ মহাজ্ঞানীদের নিকট অবিদ্যা ছিল না, তৃষ্ণা ছিল না, উপাদান ছিল না, ক্লেশচেতনা ছিল না, পাপচেতনা ছিল না। তাঁরা নির্বাণ সুখে অভিরমিত ছিলেন। তাই আমি বুদ্ধ প্রমুখ শারীপুত্র, মৌদ্গল্লায়ন, মহাকাশ্যপগণকে আমার গুরু হিসাবে মানি এবং তাঁদের উপদেশ, আদর্শকে মেনে চলি। তোমরাও তা’ই করবে। আমি আবারো বলছি তোমরা অবিদ্যা নেই, তৃষ্ণা নেই, উপাদান নেই, ক্লেশচেতনা নেই, পাপচেতনা নেই হয়ে অবস্থান করতে চেষ্টা কর। যদি সেভাবে অবস্থান করতে পার তাহলে যাবতীয় দুঃখ থেকে মুক্ত হবে। আমি স্বীয় অভিজ্ঞতায় জেনেছি বৌদ্ধধর্মে অবিদ্যা নেই, তৃষ্ণা নেই, উপাদান নেই, ক্লেশচেতনা নেই, পাপচেতনা নেই। বৌদ্ধধর্ম আচরণ করতে হলে এভাবেই আচরণ করতে হবে। তোমরা প্রত্যেকে অবিদ্যা মুক্ত, তৃষ্ণা মুক্ত, উপাদান মুক্ত ও ক্লেশ নির্বাণ হতে সচেষ্ট থাক। তাহলে তোমাদের আর কোনো কিছুর প্রয়োজন হবে না। পরম সুখে অবস্থান করতে সক্ষম হবে।

সাধু, সাধু, সাধু।


 

তোমরা ভোজনে মাত্রাজ্ঞান ও ইন্দ্রিয় সংযম উত্তরোত্তর শ্রীবৃদ্ধি সাধন কর
একসময় শ্রাবকবুদ্ধ পূজ্যষ্পাদ বনভন্তে নিজ আবাসিক ভবনে ভিক্ষুসঙ্ঘকে ধর্মদেশনা প্রদান করছিলেন। তিনি বলেন, তোমরা ভোজনে মাত্রাজ্ঞান ও ইন্দ্রিয় সংযম উত্তরোত্তর শ্রীবৃদ্ধি সাধন কর। যদি করতে পার তাহলে জ্ঞান লাভ হবে, দুঃখ থেকে মুক্ত হতে পারবে। পারবে কি, ভোজনে মাত্রাজ্ঞান ও ইন্দ্রিয়-সংযম উত্তরোত্তর শ্রীবৃদ্ধি সাধন করতে? তোমরা ভোজন করার সময় অবিদ্যার সহিত খাবে না, তৃষ্ণার সহিত খাবে না, ক্লেশের সহিত খাবে না। পারবে কি? মনে রাখবে অবিদ্যার সহিত কোনো কিছু খেতে নেই, তৃষ্ণার সহিত কোনো কিছু খেতে নেই, ক্লেশের সহিত কোনো কিছু খেতে নেই। অবিদ্যার সহিত খেলে দুঃখ পাবে, তৃষ্ণার সহিত খেলে দুঃখ পাবে, ক্লেশের সহিত খেলে মুক্ত হতে পারবে না। তাহলে কিভাবে খাবে? অবিদ্যা নেই করে খাবে, তৃষ্ণা নেই করে খাবে, ক্লেশ নেই করে খাবে। গৃহী ঘরে ফাং-এ গেলে গৃহীরা যে মাছ-মাংস সহ সুস্বাদু, রসালো খাবার পরিবেশন করে বুদ্ধের মতে সেটা হল মারের আমিষযুক্ত বড়শী। সেই রসালো, সুস্বাদু খাবার দ্বারা মার বড়শী ফেলে রাখে। যেমন মৎস্য শিকারী ব্যাধ মাছ ধরার জন্য টোপ গাঁথা বড়শী ফেলে রাখে জলে। আর তোমরা যদি সেই রসালো, সুস্বাদু খাবার ক্লেশ, তৃষ্ণার সহিত খাও তাহলে মারের বড়শীতে আটকা পড়বে। এখানে মার হচ্ছে শিকারী, ক্লেশ হচ্ছে বড়শী, তৃষ্ণা হচ্ছে টোপ, অবিদ্যা হল রজ্জু। উপমা কথা, ধর্‌, একজন মৎস্য শিকারী মাছ ধরার জন্য টোপ গাঁথা বড়শী ফেলে রেখেছে নদীতে। ইত্যবসরে দু’টি মাছ এসে বড়শী দেখে ফেলল। লোলুপ মাছটি আমিষযুক্ত টোপ দেখার সঙ্গে সঙ্গে পুরো বড়শী গলাধঃকরণ করল। আর বড়শীর লৌহ কণ্টকে বিদ্ধ হয়ে শিকারীর হাতে প্রাণ বিসর্জন দিল। চতুর মাছটি পুরো বড়শী গলাধঃকরণ না করে সতর্কের সহিত আস্তে আস্তে টোপটুকু খেয়ে ফেলল। ফলে শিকারী সেই চতুর মাছকে ধরতে ব্যর্থ হল। ভগবান বুদ্ধের উপদেশ হল, তোমরাও সেই চতুর মাছের ন্যায় অল্প করে ভোজন করবে। মোটকথা ভোজন করার সময় চতুর মাছটির ন্যায় অল্প করেই খাবে, বোকা মাছটির ন্যায় লোলুপ চিত্তে বেশি করে খাবে না। বোকা মাছটি বড়শীতে আটকা পড়ে মরেছিল আর চতুর মাছটি বড়শীতে আটকা পড়েনি, পালিয়ে যেতে সক্ষম হয়েছিল। আমি বলছি তোমরা ভোজন করার সময় অবিদ্যা নেই, তৃষ্ণা নেই, ক্লেশ নেই করে খাবে। তাহলে মারের ফেলে রাখা বড়শীতে ধরা পড়বে না। কিন্তু অবিদ্যা, তৃষ্ণা, ক্লেশের সহিত ভোজন করলে মারের বড়শীতে আটকা পড়বে। বুদ্ধ বলেছেন তোমরা ভোজন করলে করতে পার; কিন্তু অবিদ্যা নেই, তৃষ্ণা নেই, ক্লেশ নেই করে ভোজন করতে হবে। অবিদ্যা নেই, তৃষ্ণা নেই, ক্লেশ নেই করে ভোজন করলে দুঃখ থেকে মুক্ত হতে পারবে। আমি দেখছি বর্তমান ভিক্ষুরা অবিদ্যা, তৃষ্ণা, ক্লেশের সহিত ভোজন করছে। তাই তারা হোটেলে গিয়ে ভাত খায়, চায়ের দোকানে বসে চা খায়। এসব কি অবিদ্যা, তৃষ্ণা নয়? আমি তো দান পেলেও খাচ্ছি না। তোমাদের প্রত্যেককে ভোজনে মাত্রাজ্ঞান করতে হবে। তোমাদেরকে কি করতে হবে? ভোজনে মাত্রাজ্ঞান। সাথে সাথে ইন্দ্রিয়-সংযমও উত্তরোত্তর শ্রীবৃদ্ধি সাধন করতে হবে। যেই ভিক্ষু ভোজনে মাত্রাজ্ঞান ও ইন্দ্রিয়-সংযম উত্তরোত্তর শ্রীবৃদ্ধি সাধন করবে সেই ভিক্ষু স্রোতাপত্তি, সকৃদাগামী, অনাগামী, অর্হৎ হতে পারবে। বুঝতে পারছ তো? হ্যাঁ ভন্তে, বুঝতে পারছি। পারবে কি ভোজনে মাত্রাজ্ঞান ও ইন্দ্রিয়-সংযম উত্তরোত্তর শ্রীবৃদ্ধি সাধন করতে? হ্যাঁ ভন্তে, আমরা যথাসাধ্য চেষ্টা করব। যদি পার, তাহলে দুঃখ থেকে মুক্ত হতে পারবে। মনে রাখবে ভোজন করার সময় অবিদ্যার সহিত ভোজন করবে না, তৃষ্ণার সহিত ভোজন করবে না, ক্লেশের সহিত ভোজন করবে না। অবিদ্যার সহিত ভোজন করলে দুঃখ পাবে, তৃষ্ণার সহিত ভোজন করলে দুঃখ পাবে, ক্লেশের সহিত ভোজন করলে দুঃখ পাবে; দুঃখ থেকে মুক্ত হতে পারবে না। ভগবান বুদ্ধ কিভাবে ভোজন করতেন জান? অবিদ্যা নেই, তৃষ্ণা নেই, ক্লেশ নেই করেই ভোজন করতেন ভগবান বুদ্ধ। মিলিন্দ রাজা নাগসেন স্থবিরকে জিজ্ঞাসা করেছিলেন, ভন্তে নাগসেন! ভগবান বুদ্ধ আহার (ভোজন) করেন, নাকি করেন না? এই প্রশ্নের উত্তরে নাগসেন স্থবিরকে বেশ বিজ্ঞতার পরিচয় দিতে হয়েছিল। কারণ সরাসরি ভগবান বুদ্ধ ভোজন করেন বললে মিলিন্দ রাজা বলে উঠেন, তাহলে ভগবান বুদ্ধের লোভ রয়েছে? আর ভোজন করেন না বললে বলে উঠেন, তাহলে বুদ্ধকে ভোজন দান করার কোনো প্রয়োজন নেই? মোটকথা বুদ্ধ ভোজন করেন বললেও মিলিন্দ রাজা ভুল ধরেন, ভোজন করেন না বললেও ভুল ধরেন। নাগসেন স্থবির বলেছিলেন, মহারাজ! ভগবান বুদ্ধ অবিদ্যা নেই, তৃষ্ণা নেই, ক্লেশ নেই, উপাদান নেই করে ভোজন করেন। বাস্তবিক, ভগবান বুদ্ধ অবিদ্যা নেই, তৃষ্ণা নেই, ক্লেশ নেই, উপাদান নেই করেই ভোজন করতেন। যেমন সুজাতা প্রদত্ত পায়সান্ন খেয়ে ভগবান বুদ্ধ সর্বজ্ঞতা জ্ঞান বা বুদ্ধত্ত্ব লাভ করেছিলেন। সেই সময়ও তিনি অবিদ্যার সহিত, তৃষ্ণার সহিত, ক্লেশের সহিত পায়সান্ন ভোজন করেননি। আর সুজাতাকেও বউয়ের মতন করে দর্শন করেননি, উপাসিকারূপে দর্শন করেছিলেন। তাই সেই পায়সান্ন ভোজন করে বুদ্ধত্ব লাভ করতে সক্ষম হয়েছিলেন তিনি। কোনো মহিলা তোমাদেরকে ভোজন দান দিলে তোমরাও অবিদ্যা নেই, তৃষ্ণা নেই, ক্লেশ নেই করে ভোজন করবে আর সেই মহিলাকে বউয়ের মতন না ভেবে উপাসিকারূপে দর্শন করবে। পারবে কি? অন্যদিকে, তোমরা যদি সেই মহিলাকে বউয়ের মতন ভাবতে থাক, সেই মহিলাও তোমাদেরকে স্বামীর মতন ভাববে। সেই রকম হলে তো আর সেখানে ধর্ম থাকবে না। অধর্মই বিরাজ করবে মাত্র। ভিক্ষু ও উপাসিকা পরস্পরের স্বামী-স্ত্রী হয়ে যাবে। অনেক বিহারে এরূপ ঘটনা ঘটছে কিন্তু। তাই তো কিছুদিন আগে একদল বড়ুয়া মেয়ে আমাকে বলেছিল, ভন্তে, আমরা তো বিহারে গিয়ে সিয়ং দিতে পারবো না, দানাদি কুশলকর্ম করতে পারবো না। আমি বলেছিলাম, কেন, কি হয়েছে? মেয়েরা বলেছিল, আমরা বিহারে গেলে ভিক্ষুরা আমাদেরকে বিয়ে করে ফেলতে চায়, লোভ করে থাকে। এগুলো কীরকম ভিক্ষু? চীবর গায়ে দিয়ে স্কুল, কলেজে গিয়ে লেখাপড়া শিখবে; তারপর বি.এ. পাশ, এম.এ. পাশ করলে চীবর ত্যাগ করে এক মেয়েকে বিয়ে করে ফেলে। দেখছ তো সেই মেয়েরা ভিক্ষুদেরকে নিন্দা করতেছে, খারাপ বলতেছে। অবশ্য এখানে ভিক্ষুদের কাজসমূহ নিন্দনীয় বটে।

পূজ্য বনভন্তে আরো বলেন, ‘আমি মানুষ’, ‘সে পুরুষ’, ‘সে মহিলা’ এ ধারণা পোষণ করলে প্রকৃত বৌদ্ধধর্ম আচরণ করা যাবে না। ‘আমি মানুষ’ এধারণা নেই, ‘সে পুরুষ’ এধারণা নেই, ‘সে মহিলা’ এধারণা নেই হলে তৃষ্ণা থাকতে পারে না। সে অবস্থায় বৌদ্ধধর্ম আচরণ করা সহজ হয়। নির্বাণ লাভ করা সহজ হয়ে থাকে। অন্যদিকে ‘আমি মানুষ’, ‘সে পুরুষ’, ‘সে মহিলা’ এ ধারণা পোষণ করলে পুরুষ মহিলাকে এবং মহিলা পুরুষকে বিয়ে করতে চায়। ‘আমি মানুষ’, ‘সে পুরুষ’, ‘সে মহিলা’ এধারণা পোষণ করলে অজ্ঞান থাকে। অজ্ঞান থাকলে তৃষ্ণাও থাকবে। ফলে আর বৌদ্ধধর্ম আচরণ করতে পারবে না। ‘আমি মানুষ’, ‘সে পুরুষ’, ‘সে মহিলা’ এধারণা পোষণ না করলে তৃষ্ণা থাকে না। ফলে নির্বাণ লাভ হয়ে থাকে। পারবে কি তোমরাও নির্বাণ লাভ করতে? মনে রাখবে ‘আমি মানুষ’, ‘সে পুরুষ’, ‘সে মহিলা’ এধারণা পোষণ করলে অজ্ঞান থাকে। অজ্ঞান থাকলে তৃষ্ণা থাকে, তৃষ্ণা থাকলে উপাদান থাকে। সে অবস্থায় নির্বাণ লাভ করা অসম্ভব। তোমরা এইটি মানুষের দেহ, মহিলার দেহ, পুরুষের দেহ, আমার দেহ, যুবক-যুবতীর দেহরূপে দর্শন না করে মাটি, জল, বায়ু, তাপ এই চারি মহাধাতুরূপে দর্শন করবে। অর্থাৎ এইটি দেহ নহে, স্ত্রী-পুরুষও নহে। ইহা মাটি, জল, বায়ু, তাপ, এই চারি মহাধাতু উপকরণের সমষ্টি মাত্র। কি মনে থাকবে তো? মোটকথা দেহকে স্ত্রী-পুরুষের দেহরূপে দর্শন না করে মাটি, জল, বায়ু, তাপরূপে দর্শন করবে। এবার পূজ্য বনভন্তে চমৎকার একটি উপমা উপস্থাপন করে বলেন, আমি মহিলাদেরকে কোম্পানীর বোতলও বলে থাকি। তোমরা নিশ্চয় জান কোকাকোলা, ফান্টা, পেপ্সি ইত্যাদি কোম্পানীসমূহের বাজারজাতকৃত কোমল পানীয়টুকু খেয়ে বোতলগুলো পুনঃ কোম্পানীকে ফেরৎ দিতে হয়। কোমল পানীয়টুকু হাতে করে বিক্রি করা সম্ভব নয় বলে কোম্পানীকে কোমল পানীয়টুকু বোতলে পুরে বিক্রি করতে হয়। তবে কোম্পানী বোতল বিক্রি করে না, কোমল পানীয়টুকুই বিক্রি করে মাত্র। তাই কোমল পানীয়টুকু খাওয়ার পর বোতলটি কোম্পানীকে ফেরৎ দিতে হয়। নিজের কাছে রেখে দেওয়া যায় না। ফেরৎ দিতে হয় তো? হ্যাঁ ভন্তে, ফেরৎ দিতে হয়। আচ্ছা, বোতল খাওয়া যায় কি? না ভন্তে, কেবল কোমল পানীয়টুকুই খাওয়া যায়। তাহলে বোতল কেন রেখে দিবে? বোতল নিষ্প্রয়োজন। আমার সাথে বলো ‘কোমল পানীয়টুকু খেয়ে বোতলটি কোম্পানীকে ফেরৎ দিতে হয়।’ ঠিক তদ্রূপ মহিলারা হল কোম্পানীর বোতল, আর তারা যে দান দেয় সেগুলো হল কোমল পানীয়। তোমরা কোমল পানীয় সদৃশ তাদের দানীয়সামগ্রী গ্রহণ করবে আর বোতল সদৃশ মহিলাদেরকে গ্রহণ করবে না। কোম্পানীর বোতল কোম্পানীকে ফেরৎ দিবে। কোম্পানী তো বোতল বিক্রি করে না। কেবলমাত্র কোমল পানীয়ের মূল্য ধার্য করেই বিক্রি করে, সেখানে বোতলের মূল্য থাকে না। তাই পানীয়টুকু খেয়ে ফেলার পর বোতল কোম্পানীকে ফেরৎ দিতে হয়। কোম্পানী সেই বোতল পুনরায় ফ্যাক্টরীতে নিয়ে গিয়ে আবারো পানীয় পুরিয়ে বাজারে ছাড়ে। এভাবে কেবলমাত্র কোমল পানীয় বিক্রি করে বোতলগুলো ফেরৎ নেওয়া কোম্পানীর কাজ। তাই কোম্পানীগুলো কেবল তরল পানীয় বিক্রি করে; বোতলগুলো বিক্রি করে না। কোম্পানীর বোতল কোম্পানীকেই ফেরৎ দিতে হয়। কোম্পানী বোতল বিক্রি করে না; কেবল পানীয়টুকুই বিক্রি করে। ঠিক একই কথা প্রযোজ্য মহিলাদের বেলায়। মহিলারা বিহারে এসে দান দিতেছে এটা কোমল পানীয়, সেটা গ্রহণ করতে পারবে। কিন্তু তাদেরকে বিয়ে করতে পারবে না। তাদেরকে বিয়ে করলে, বিয়ে করতে চাইলে কোম্পানীর বোতল নিজের কাছে রেখে দেওয়ার মতন হবে। মহিলারা তো দান দিতেই বিহারে আসতেছে, তোমাদেরকে বিয়ে করার জন্য বিহারে আসতেছে না। কাজেই তোমরা কেবল মহিলাদের দানীয় বস্তু গ্রহণ করবে, কখনো তাদেরকে বিয়ে করবে না, বিয়ে করার চিন্তা করবে না। খবরদার, কোম্পানীর বোতল কোম্পানীকে ফেরৎ দিবে। নিজের কাছে রেখে দেবে না, রেখে দেওয়ার চিন্তাও করবে না। পূজ্য বনভন্তে ভিক্ষুসঙ্ঘকে প্রশ্ন করেন, তোমরা মহিলাদেরকে কি বলবে? ভিক্ষুসঙ্ঘ : ভন্তে, কোম্পানীর বোতল বলবো। আমার সাথে বলো ‘কোম্পানীর বোতল ফেরৎ দিতে হবে।’ কিন্তু, বর্তমান ভিক্ষুরা তো বোতলগুলো নিজের কাছে রেখে দিচ্ছে। একথা বলার সঙ্গে সঙ্গে ভিক্ষুসঙ্ঘের মধ্যে হাসির রোল পড়ে যায়। তারা কোমল পানীয়টুকুও খেয়ে ফেলছে আর বোতলগুলোও নিজের কাছে রেখে দিচ্ছে। এটা মস্তো অন্যায় কাজ করছে তারা। কি, মস্তো অন্যায় কাজ করছে তো? হ্যাঁ ভন্তে, মস্তো অন্যায় কাজ করছে তারা। কোমল পানীয়টুকুও খাচ্ছে আর বোতলগুলোও নিজের কাছে রেখে দিচ্ছে। বুঝতে পারছ তো? হ্যাঁ ভন্তে, বুঝতে পারছি। কেমন, বোতলগুলো ফেরৎ দিতে হবে নয় কি? হ্যাঁ ভন্তে, অবশ্যই বোতলগুলো ফেরৎ দিতে হবে। মনে রাখবে, মহিলারা সবাই কোম্পানীর বোতল। মহিলারা সবাই কি? মহিলারা সবাই কোম্পানীর বোতল। কোম্পানীর বোতল ফেরৎ দিতে হবে। কোম্পানীর বোতল কি করতে হয়? কোম্পানীর বোতল ফেরৎ দিতে হয়। কোম্পানীগুলো কেবল কোমল পানীয়টুকু বিক্রি করে থাকে, বোতল বিক্রি করে না। সেই কোমল পানীয়টুকু বিক্রি করতেই বোতলে পুরিয়ে দিতে হয়। কারণ কোমল পানীয় তো আর হাতে করে দেওয়া যায় না। এখানেও মহিলারা বিহারে এসে দান দিচ্ছে মাত্র। তারা হল কোম্পানীর বোতল, দানীয়সামগ্রী হল কোমল পানীয়। তোমরা কোমল পানীয়টুকু খাওয়ার ন্যায় কেবল দানীয়সামগ্রী গ্রহণ করবে আর কোমল পানীয় বোতল ফেরৎ দেওয়ার ন্যায় মহিলাদেরকে বিয়ে করবে না। সেই রকম হলে নির্বাণ লাভে সক্ষম হবে। আমার কথাগুলো বুঝতে পারছ তো? হ্যাঁ ভন্তে, বুঝতে পারছি। মহিলারা তোমাদেরকে কোনো কিছু দান দিলে, তোমরা দানীয়বস্তু গ্রহণ করবে। কিন্তু মহিলাদেরকে বিয়ে করবে না, বিয়ে করার চিন্তা করবে না। মহিলাদেরকে বিয়ে করলে বা বিয়ে করার চিন্তা করলে মস্তো অন্যায় কাজ হয়ে যাবে। আমি আবারো বলছি, মহিলারা তোমাদেরকে কোনো দানীয়বস্তু দান দিলে, সেটা গ্রহণ করতে পারবে। কিন্তু মহিলাদেরকে বিয়ে করবে না, বিয়ে করতে চাইবে না। মহিলারা হল কোম্পানীর বোতল। কোম্পানীর বোতল ফেরৎ দিতে হবে। কোম্পানীর বোতল কি দিতে হবে? কোম্পানীর বোতল ফেরৎ দিতে হবে। এইভাবে যদি তোমরা মহিলাদের প্রদত্ত দানীয় বস্তু গ্রহণ করত মহিলাদেরকে বিয়ে না কর, বিয়ে করার প্রচেষ্টা, চিন্তা, পরিকল্পনা না কর তাহলে দুঃখ থেকে মুক্ত হতে পারবে, নির্বাণ লাভ করতে পারবে।

পরিশেষে তিনি বলেন, তোমরা অবিদ্যা, তৃষ্ণা, ক্লেশের সহিত অবস্থান করবে না। অবিদ্যা, তৃষ্ণা, ক্লেশের সহিত অবস্থান করলে অহোরাত্রি শান্তি মিলবে না। ভোজনে মাত্রাজ্ঞান, ইন্দ্রিয় সংযম রক্ষা করে চলবে। সর্বদা অল্পই খাবে, কখনো বেশি খাবে না। এমনকি প্রয়োজনের তুলনায় চার/পাঁচ গ্রাস পরিমাণ কম খাবে। মনে রাখবে, খাবার সময় অবিদ্যার সহিত খাবে না, তৃষ্ণার সহিত খাবে না, ক্লেশের সহিত খাবে না। অবিদ্যা, তৃষ্ণা, ক্লেশের সহিত খাবার খেলে মারের বড়শীতে আটকা পড়বে। অবিদ্যা, তৃষ্ণা, ক্লেশের সহিত খাবার খেলে কোথায় আটকা পড়বে? ভন্তে, মারের বড়শীতে আটকা পড়বো। মারের বড়শীতে আটকা পড়লে আর দুঃখ থেকে মুক্ত হওয়া যাবে না, নির্বাণ লাভ করা যাবে না। কাজেই সাবধান, যাতে মারের বড়শীতে আটকা না পড় সে-ব্যাপারে সতর্ক থাকবে। তাই তোমরা ভোজনে মাত্রাজ্ঞান ও ইন্দ্রিয়-সংযম উত্তরোত্তর শ্রীবৃদ্ধি সাধন কর। তাহলে পরম সুখে থাকতে পারবে, নির্বাণও লাভ হবে।

সাধু, সাধু, সাধু।


 

তোমরা মেয়েকে ধরবে না, স্পর্শ করবে না
একসময় পরম পূজ্য অর্হৎ বনভন্তে নিজ আবাসিক ভবনে ভিক্ষুসঙ্ঘকে ধর্মদেশনা প্রদানকালে বলেন, বৌদ্ধধর্মের মতে নির্বাণই পরম সুখ। এ ধর্মের চরম ও পরম লক্ষ্য হল নির্বাণ। তোমরা প্রত্যেকে নির্বাণ লাভে সচেষ্ট থাক। মনে রাখিও নির্বাণ লাভে সচেষ্ট থাকলে নির্বাণ লাভ করা যায়। তবে, নির্বাণ লাভ করতে হলে সুখভোগ করা চলবে না। সুখ, ভোগ করলে নির্বাণ লাভ করা যায় না। দুঃখ থেকে মুক্ত হওয়া যায় না। বরং অবর্ণনীয় দুঃখ-কষ্টের শিকার হতে হয়। তোমরা দেখছ না গৃহীরা স্বামী-স্ত্রী হয়ে সুখভোগ করছে বলে কতো দুঃখই-না ভোগ করতেছে। ঘর তৈরি করার জায়গাটুকুও পাচ্ছে না তারা। গাদাগাদির মধ্যে ঘর তৈরি করে অবস্থান করছে। তাই তো আমি প্রব্রজিত হয়েছি। এদিকে সাধারণ ভিক্ষুরাও দুঃখ পাচ্ছে। দানীয় সামগ্রী ভাগ বণ্টন করতে ঝগড়া করছে, স্কুল-কলেজে গিয়ে লেখাপড়া করছে, চাকুরি-বাকুরি করছে, টাকা-পয়সা স্পর্শ, গ্রহণ করছে... ইত্যাদি ইত্যাদি। তজ্জন্য আমি তাদের সাথেও মিশি না। তোমরা সাধারণ মনুষ্য ও মারের সহিত অবস্থান করবে না। সাধারণ মনুষ্য ও মারের সহিত অবস্থান করলে দুঃখ পেতে হয়। বৌদ্ধধর্ম আচরণ করা যায় না। সাধারণ মনুষ্য ও মার না থাকলে তবেই সুখ। তোমরা যদি সাধারণ মনুষ্য ও মারের সহিত অবস্থান কর, তাহলে দুঃখ পাবে বলে জানবে। সে অবস্থায় বৌদ্ধধর্ম আচরণ করতে পারবে না। দুঃখ থেকে মুক্ত হতে পারবে না। তাই তোমরা আর সাধারণ মনুষ্য ও মারের সহিত অবস্থান করবে না। এসব কথা তোমাদেরকে কোনো ভিক্ষুই বলে দিতে পারবে না। আমি নিজ অভিজ্ঞায় এগুলো বলছি। মনে রাখবে, সাধারণ মনুষ্য ও মারের সহিত অবস্থান করলে দুঃখ পাবে এবং পাপকর্ম সম্পাদন করবে। সন্তু-প্রসিত, শেখ হাসিনা-খালেদা জিয়া, সাদ্দাম-জর্জ বুশ এরা সবাই সাধারণ মনুষ্য ও মারের সহিত অবস্থান করতেছে। ফলে দুঃখ পাচ্ছে এবং হিংসাহিংসি, মারামারি, খুনোখুনি করতেছে। মোটকথা, সাধারণ মনুষ্য ও মারের সহিত অবস্থান করলে দুঃখ পেতে হয় এবং পাপকর্ম সম্পাদন করে থাকে। কে পাপকর্ম সম্পাদন করে জান? সাধারণ মনুষ্য ও মারের সহিত অবস্থান করলে দুঃখ পায় এবং পাপকর্ম সম্পাদন করে। সবাই বলো “আমরা সাধারণ মনুষ্য ও মারের সহিত অবস্থান করবো না।” তা’হলে পরম সুখে অবস্থান করতে পারবে।

নির্বাণ অর্থ মরে যাওয়া (নিরুদ্ধ হওয়া)। কি মরে যাওয়া? সাধারণ মনুষ্য মরে যাওয়া, মার মরে যাওয়া। সাধারণ মনুষ্য মরে গেলে ও মার মরে গেলে পাপকর্ম সম্পাদন করা যায় না, বিয়ে করা যায় না, স্বামী-স্ত্রী হয়ে সংসার করা যায় না, পুরুষ-মহিলা পরস্পরকে লোভ চিত্তে চেয়ে থাকা (দর্শন করা) যায় না। কিন্তু সাধারণ মনুষ্য ও মার থাকলে পুরুষ-মহিলা পরস্পরকে লোভ চিত্তে চেয়ে থাকে, বিয়ে করে, স্বামী-স্ত্রী হয়ে সংসার করে, পাপকর্ম সম্পাদন করে। নির্বাণ লাভ করতে হলে পুরুষ-মহিলা পরস্পরকে লোভ চিত্তে চেয়ে থাকতে পারবে না, বিয়ে করতে পারবে না, স্বামী-স্ত্রী হয়ে সংসার করতে পারবে না। পুরুষ-মহিলা পরস্পরকে লোভ চিত্তে চেয়ে থাকলে বিয়ে করতে ইচ্ছা হয়, বিয়ে করে থাকে। তাই তোমরা চক্ষু থাকতে অন্ধের ন্যায় হয়ে অবস্থান কর, যেন কোনো কিছুর প্রতি লোভ উৎপন্ন না হয়। আমি বলছি, তোমরা চক্ষু থাকতে অন্ধের ন্যায়, কর্ণ থাকতে বধিরের ন্যায়, শক্তি থাকতে দুর্বলের ন্যায়, প্রাণ থাকতে মৃতের ন্যায় হয়ে অবস্থান কর। অবস্থান করতে পারবে কি? হ্যাঁ ভন্তে, পারি মতন আশীর্বাদ করুন আমাদেরকে। এককথায় অন্ধ, বধির, দুর্বল ও মৃত হয়ে অবস্থান করতে হবে তোদেরকে। এটাকে বলা হয় নির্বাণ। কাকে নির্বাণ বলা হয়? অন্ধ, বধির, দুর্বল ও মৃত হয়ে অবস্থান করাকে বলা হয় নির্বাণ। চক্ষু থাকতে অন্ধ, আমি কিছুই দেখি না; কর্ণ থাকতে বধির, আমি কিছুই শুনি না; শক্তি থাকতে দুর্বল, আমি কিছুই করতে পারি না; প্রাণ থাকতে মৃত, আমি প্রাণশক্তি হীন, এ অবস্থার নামই হল নির্বাণ। কে পারবে, এভাবে অবস্থান করতে? সত্যিই কঠিন কাজ এটি।

শ্রদ্ধেয় ভন্তে আরো বলেন, তোমরা কোনো মহিলার সাথে মিলবে না, মহিলার সঙ্গী হবে না। মনে রাখবে, প্রথমে চোখে চোখে মিলন হয়। পুরুষের দু’চোখ আর মহিলার দু’চোখ চোখা-চোখি হতেই চার চোখের মিলন হয়। এভাবে মিলন হলে পরস্পরের মধ্যে ভালোলাগা, প্রেম, আসক্তি ভাব জন্মায়। আর পরস্পর সঙ্গী হওত দু’জনে মিলে পাপকর্মে লিপ্ত হয়। অন্যদিকে পুরুষ মহিলা পরস্পর আসক্তি না করলে, সঙ্গী না হলে, না মিললে, পাপকর্মে লিপ্ত হতে পারে না। সবাই বলো “পুরুষ মহিলা পরস্পর আসক্তি করলে, সঙ্গী হলে, মিললে পাপকর্মে লিপ্ত হয়।” আমি বলছি তোমরা কোনো মহিলাকে আসক্তি করবে না, কোনো মহিলার সহিত মিলবে না, সঙ্গী হবে না, তাহলে পাপ হবে না। তোমাদের কাজ হল কোনো মহিলাকে আসক্তি না করা, কোনো মহিলার সহিত না মিলা, সঙ্গী না হওয়া এবং পাপ না করা। কোনো মহিলাকে আসক্তি না করলে, কোনো মহিলার সাথে না মিললে, সঙ্গী না হলে, আসক্তি না করলে নির্বাণ প্রত্যক্ষ করতে পারবে। অনেক চাকমা বলে থাকে চেয়ে থাকার জন্য ঈশ্বর দু’টি চোখ দিয়েছেন, বিয়ে করার জন্য ও স্বামী-স্ত্রী হয়ে ঘর সংসার করার জন্য ঈশ্বর নারী-পুরুষ বানিয়েছেন। যারা বিয়ে করে না, স্বামী-স্ত্রী হয়ে ঘর সংসার করে না তাদের পাপ হবে। কারণ তারা ঈশ্বরের সাথে বেঈমানি করতেছে। আচ্ছা, সত্যিই কি ঈশ্বর নারী, পুরুষ বানিয়েছে বিয়ে করার জন্যে, স্বামী-স্ত্রী হয়ে ঘর সংসার করার জন্যে? কখনো নয়। এগুলো চাকমাদের মিথ্যাদৃষ্টিমূলক কথাবার্তা, তালিমালি (তালগোল) কথা। কেমন, অনেক চাকমা এসব কথা বলে নয় কি? হ্যাঁ ভন্তে, অনেকে বলে থাকে। ঈশ্বর কেন নারী, পুরুষ বানিয়েছে? পরস্পর বিবাহ বন্ধনে আবদ্ধ হবার জন্যে; যারা স্বামী-স্ত্রী হয়ে ঘর সংসার করে না, তাদের পাপ হয়। পূজ্য ভন্তে ভিক্ষুসঙ্ঘকে দেখায়ে দিয়ে বলেন, তাহলে তো তোমাদের সবার পাপ হচ্ছে। একথা বলার সঙ্গে সঙ্গে ভিক্ষুসঙ্ঘের মাঝে হাসির রোল পড়ে যায়। তারা তোমাদেরকে বলবে ‘তোমরা কোনো বিয়ে করছ না, স্বামী-স্ত্রী হয়ে ঘর সংসার করছ না? তোমাদের তো পাপ হয়ে যাচ্ছে।’ বিয়ে করলে, স্বামী-স্ত্রী হয়ে ঘর সংসার করলে নাকি পুণ্য হয়। চাকমারা কি বলে? ঈশ্বর পুরুষ, মহিলা বানিয়েছে একে অপরকে বিয়ে করার জন্য, স্বামী-স্ত্রী হয়ে ঘর সংসার করার জন্য। বিয়ে না করলে, স্বামী-স্ত্রী হয়ে ঘর সংসার না করলে পাপ হয়। এগুলো চাকমাদের মিথ্যাদৃষ্টিমূলক কথা। মিথ্যাদৃষ্টিবশে এসব বলে থাকে তারা। কি, মনে থাকবে তো? হ্যাঁ ভন্তে, মনে থাকবে। চাকমারা আরো বলে ‘জগতের সবকিছু ঈশ্বরের দ্বারা নিয়ন্ত্রিত হয়।’ কিন্তু না, জগতের কোনো কিছু ঈশ্বরের দ্বারা নিয়ন্ত্রিত হয় না। বিশ্ববাসীর হাসি-কান্না, সুখ-দুঃখ, যশ-অযশ, উন্নতি-অবনতি সবকিছু স্বকীয় কর্মের উপর নির্ভর করে। কর্মই সব কিছু নিয়ন্ত্রণ করে। এখানে ঈশ্বরের কোনো হাত নেই। ঈশ্বর কোনো কিছু করে না। বৌদ্ধধর্মের মতে ঈশ্বর নেই। সবাই বলো “বৌদ্ধধর্মের মতে ঈশ্বর নেই।” হাঁস, মুরগি, ছাগল, শুকর, গরু, মহিষ এসব ঈশ্বর বানায়নি। নারী, পুরুষও ঈশ্বর বানায়নি। কর্মের তারতম্য অনুসারে হাঁস, মুরগি, ছাগল, শুকর, গরু, মহিষ; নারী, পুরুষ হয়ে জন্মগ্রহণ করতে হয় মাত্র। কোনো ঈশ্বর এসব বানায়নি। মনে রাখবে যতদিন পর্যন্ত আত্মদৃষ্টি, ঈশ্বরদৃষ্টি থাকবে, ততদিন পর্যন্ত দুঃখ থেকে মুক্ত হতে পারবে না। তোমরা কখনো আত্মদৃষ্টি, ঈশ্বরদৃষ্টি (ভাব) পোষণ করবে না। ‘আত্মা আছে’ এটা বিশ্বাস করবে না, ‘ঈশ্বর আছে’ এটা বিশ্বাস করবে না। অন্যান্য ধর্মের মতে আত্মা, ঈশ্বর থাকলেও বৌদ্ধধর্মের মতে আত্মা, ঈশ্বর নেই। অজ্ঞানে বলে থাকে ঈশ্বর আছে। কে ঈশ্বর আছে বলে? অজ্ঞানে বলে ঈশ্বর আছে। যেমন : কোনো গভীর হ্রদ; উপরন্তু নীল পানি দেখলে অনেকে বলে ‘সেখানে যক্ষ রয়েছে।’ অথচ কেহ যক্ষ দেখেনি সেই হ্রদে। তবু কেন বলছে এ হ্রদে যক্ষ আছে? হ্রদের পানি নীল বিধায় সন্দেহ করে বলছে। ঠিক তদ্রূপ, অজ্ঞানীরাও আন্দাজ করে, মিথ্যার বশবর্তী হয়ে বলে ‘ঈশ্বর আছে; ঈশ্বর অমুক করছে, সমুক করছে।’ অজ্ঞানে কি বলে? ‘ঈশ্বর আছে।’ কিন্তু জ্ঞানে বলে ঈশ্বর বলে কিছু নেই। বৌদ্ধধর্মের মতে সৃষ্টিকর্তাও নেই। তোমরা আত্মতত্ত্ব, লোকতত্ত্ব করবে না। আত্মতত্ত্ব, লোকতত্ত্ব করলে মিথ্যাদৃষ্টি উৎপন্ন হয়। ভগবান বুদ্ধ আত্মতত্ত্ব, লোকতত্ত্ব করতে বারণ করেছেন। তোমাদেরকে এসব বুঝতে হবে।

তোমরা আত্মদমন, আত্মজয় কর। আত্মদমন, আত্মজয় করতে পারলে নির্বাণ লাভ হয়। তোমরা যদি নিজেকে দমন বা সক্ষম হও, করতে পার, নিজকে জয় করতে পার, তাহলে নির্বাণ লাভে সক্ষম হবে। পারবে কি? অপরজনকে নয় নিজেকে দমন কর, নিজকে জয় কর তোমরা। নিজেকে যদি দমন করতে পার, নিজেকে জয় করতে পার এতেই নির্বাণ লাভ হবে। আমার সাথে বলো “অপরজনকে নয় নিজেকে দমন করব আমরা, নিজেকে জয় করব আমরা। তবেই নির্বাণ লাভে সক্ষম হবো।” কি, মনে থাকবে তো? হ্যাঁ ভন্তে, মনে থাকবে। বৌদ্ধধর্মের শিক্ষা এ রকমই। কিন্তু, নিজেকে দমন করা, নিজেকে জয় করা অত সহজ কথা নয়। তোমরা কি পারবে নিজেকে দমন করতে? নিজেকে জয় করতে? সংগ্রামে সহস্র সহস্র ব্যক্তি জয় করা অপেক্ষা আত্মজয়ই শ্রেষ্ঠ। সংগ্রামে সহস্র সহস্র মানুষকে জয় করলে তদ্দ্বারা সে প্রকৃত সংগ্রাম জয়ী হতে পারে না, তার তুলনায় যিনি নিজকে জয় করতে পেরেছেন তিনিই প্রকৃত সংগ্রাম জয়ী। বুদ্ধ বলেছেন, “বীর কে? যে নিজকে জয় করতে পারছে, তাকে বলে বীর।” তাই বলছি তোমরা নিজেকে দমন কর, নিজেকে জয় কর। দরকার নেই অপরকে দমন করা, অপরকে জয় করা। আত্মদমনই সুখ, আত্মজয়ই সুখ। আত্মদমন হলে মার থাকে না, আত্মজয় করা হলে মারও জয় হয়। আত্মদমন, আত্মজয় করতে পারলে পরম সুখ, পরম শান্তি লাভ হয়।

পূজ্য বনভন্তে বলেন, আমি তোমাদের সবাইকে বারণ করে দিচ্ছি চীবর ছেড়ে কোনো মেয়ে বিয়ে করবে না, কোনো মেয়েকে ধরবে না, স্পর্শ করবে না। প্রতিদিন মেয়ে বিহারে আসতেছে, খবরদার! তাদেরকে ধরবে না। শ্রীলংকার একজন ভিক্ষু নাকি এক যুবতী মেয়েকে ধরার পর বিষ খেয়ে আত্মহত্যা করেছিল। কেন সে আত্মহত্যা করেছিল? যুবতী মেয়েকে ধরার লজ্জায়, পাপে আত্মহত্যা করেছিল। তোমরাও সাবধান হয়ে যাও। কোনো মেয়েকে ধরবে না, স্পর্শ করবে না। কোনো মেয়ের শরীর চেয়ে থাকবে না (লোভ চিত্তে মেয়ের শরীর দর্শন করবে না)। মেয়ের শরীর চেয়ে থাকলে পাপ হয়। পুরুষ মেয়ের বা নারীর শরীর চেয়ে থাকতে পারে না, নারী পুরুষের শরীর চেয়ে থাকতে পারে না। পুরুষ নারী পরস্পরের শরীর চেয়ে থাকলে পাপজনিত সুখ হয়। তোমরা নারীর শরীর চেয়ে থাকবে না। নারীর শরীর চেয়ে থাকলে পাপজনিত সুখ হবে। মনে রাখবে তোমরা যদি নারীর শরীর চেয়ে থাক, তাহলে পাপজনিত সুখ হবে। আর পাপ করবে, পাপ করতে ইচ্ছা জাগবে। তাই তোমরা নারীর শরীর চেয়ে থাকবে না। যারা ভাবনাকারী, নির্বাণ লাভের ইচ্ছুক তারা নারী চেয়ে থাকতে পারবে না। নারীর শরীর চেয়ে থাকলে ভাবনা করা যাবে না, নির্বাণ লাভ করা যাবে না। মনে থাকবে তো? হ্যাঁ ভন্তে, মনে থাকবে। আমি আবারো বারণ করে দিচ্ছি, তোমরা কোনো নারীর শরীর চেয়ে থাকবে না। ভগবান বুদ্ধ নারীর শরীর চেয়ে থাকতে নিষেধ করেছেন। নারীর শরীর চেয়ে থাকলে পাপজনিত সুখ হয়। নারীর শরীর চেয়ে থাকলে কি হয়? নারীর শরীর চেয়ে থাকলে পাপজনিত সুখ হয়। খবরদার! তোমরা নারীর শরীর চেয়ে থাকবে না। মনে থাকবে তো? হ্যাঁ ভন্তে, মনে থাকবে। আমি বার বার বলে দিচ্ছি, তোমরা নারীর শরীর চেয়ে থাকবে না, নারী স্পর্শ করবে না। বিনয় পিটকে এসব নিষেধের কথা লেখা রয়েছে। নারীর শরীর চেয়ে থাকলে, নারী স্পর্শ করলে অপরাধ হয়, পাপ হয়। নারী ধরলে বা স্পর্শ করলে সেটা কাম উপাদান। কাম-উপাদানে নারীর শরীর ধরতে চায়। অন্যদিকে কোনো নারীও যদি পুরুষের শরীর ধরে সেটাও কাম-উপাদান। তাই নারীদেরকেও আমি উপদেশ দিই, তোমরাও পুরুষের শরীর ধরবে না। পুরুষের শরীর চেয়ে থাকবে না। কাম উপাদান না থাকলে পুরুষ নারীর শরীর ধরবে না, চেয়ে থাকবে না; নারী পুরুষের শরীর ধরবে না, চেয়ে থাকবে না। মনে রাখবে পুরুষ নারীর শরীর ধরতে পারে না, চেয়ে থাকতে পারে না; নারী পুরুষের শরীর ধরতে পারে না, চেয়ে থাকতে পারে না। ধরলে, চেয়ে থাকলে পাপজনিত সুখ হয়, কাম উপাদান হয়। নারী পুরুষের শরীর চেয়ে থাকলে, ধরলে এবং পুরুষ নারীর শরীর চেয়ে থাকলে, ধরলে পাপজনিত সুখ হয়। সেখানে বৌদ্ধধর্ম আচরণ করা যাবে না। কেবল পাপ আর পাপ হবে সার। তজ্জন্য তোমরা নারীর শরীর চেয়ে থাকবে না, নারীর শরীর ধরবে না। নারীর শরীর চেয়ে থাকলে, ধরলে বৌদ্ধধর্ম আচরণ করতে পারবে না, প্রব্রজিত জীবন রক্ষা করতে পারবে না, দুঃখমুক্তি নির্বাণ লাভ করতে পারবে না। কেমন, মনে থাকবে তো? হ্যাঁ ভন্তে, মনে থাকবে। মনে রাখবে নারীর শরীর চেয়ে থাকলে, নারীর শরীর ধরলে পাপ হয়, কাম উপাদান হয়। নারীর শরীর হিসাবে না চেয়ে নামরূপ হিসাবে দর্শন কর। নামরূপ হিসাবে দর্শন করলে আর পাপ হবে না, কাম উপাদান হবে না। তোমরা নারী-পুরুষ হিসাবে দর্শন না করে নামরূপ হিসাবে দর্শন কর, নামরূপ জান, নামরূপ চেন। নামরূপ হিসাবে দর্শন করলে, জানলে, চিনলে সুখ লাভ হবে। এভাবে নামরূপ দর্শন করে, জেনে, চেনে নামরূপ থেকে মুক্ত হতে সচেষ্ট থাক। নামরূপ হতে মুক্ত হলে সুখ লাভ হয়। তাই তো বলি, নামরূপ হিসাবে দর্শন করলে দুঃখমুক্তি নির্বাণ লাভে সক্ষম হবে।

তোমরা তৃষ্ণা ক্ষয় করতে তৎপর থাক। তৃষ্ণাক্ষয় করতে না পারলে দুঃখ পাবে। যেই ভিক্ষু তৃষ্ণা ক্ষয় করতে সক্ষম হয়, সেই ভিক্ষু সুখি। এখানে থেরো, মহাথেরোর কোনো প্রয়োজন হয় না। ভিক্ষু হবার মাত্র একদিন পর তৃষ্ণা ক্ষয়সাধন করতে পারলেও সেই ভিক্ষু পরম সুখি বলে জানবে। অন্যদিকে মহাথেরো হয়েও যদি তৃষ্ণা ক্ষয় করতে না পারে সেই ভিক্ষু দুঃখী বলে জানবে। তৃষ্ণাবহুল অবস্থায় একশত বর্ষাধারী ভিক্ষু হলেও দুঃখ পাবে। তাই তোমরা সত্বর তৃষ্ণা ক্ষয় করো। যেই ভিক্ষু সুখ করে, ভোগ করে, পাপ করে সেই ভিক্ষু তৃষ্ণা ক্ষয় করতে সক্ষম হবে না। তোমরা কখনো সুখ করবে না, ভোগ করবে না, পাপ করবে না। এমনকি যেই ভিক্ষু সুখ করে, ভোগ করে, পাপ করে সেই ভিক্ষুর সাথেও মিশবে না। তার কোনো কথা ধরবে না, বিশ্বাস করবে না। যেই ভিক্ষুর লজ্জা শরম নেই, সেই ভিক্ষু সুখ করে, ভোগ করে, পাপ করে। যেই ভিক্ষুর লজ্জা শরম থাকে সেই ভিক্ষু সুখ করে না, ভোগ করে না, পাপ করে না। লজ্জী ভিক্ষুগণ কিছুতেই সুখ, ভোগ ও পাপ করতে পারে না। আসল কথা হল লজ্জা শরম থাকা চাই। যার লজ্জা শরম নেই, তাকে দিয়ে কিছু হবে না। তোমাদের যদি লজ্জা শরম থাকে, তাহলে সবাই নির্বাণ লাভে সমর্থ হবে। কারণ লজ্জা শরম থাকলে তোমরা সুখ করবে না, ভোগ করবে না, পাপ করবে না। আর যদি লজ্জা শরম না থাকে তাহলে সুখ করবে, ভোগ করবে, পাপ করবে। যেই ভিক্ষু সুখ করে তার লজ্জা শরম নেই, যেই ভিক্ষু ভোগ করে তার লজ্জা শরম নেই, যেই ভিক্ষু পাপ করে তার লজ্জা শরম নেই বলে জানবে। আমি তো দেখছি বাংলাদেশের প্রায় সব ভিক্ষুই সুখ করছে, ভোগ করছে, পাপ করছে। বুদ্ধের সময়কালীন ভিক্ষুগণ সুখ করেননি, ভোগ করেননি, পাপ করেননি। তাই তারা নির্বাণ লাভে সক্ষম হয়েছিলেন। কিন্তু, বর্তমান ভিক্ষুরা সুখ করতেছে, ভোগ করতেছে, পাপ করতেছে। তাই এরা নির্বাণ লাভে সক্ষম হচ্ছে না। তোমরা বর্তমান ভিক্ষুদের সাথে মিলবে না। তাদের কথা শুনবে না, ধরবে না, বিশ্বাস করবে না। তারা সুখ করতেছে, ভোগ করতেছে, পাপ করতেছে। তোমরা সুখ করবে না, ভোগ করবে না, পাপ করবে না। বুঝতে পারছ তো? হ্যাঁ ভন্তে, বুঝতে পারছি। তোমাদের মধ্যে যারা সুখ করতে চাই, ভোগ করতে চাই, পাপ করতে চাই, তারা কাপড় (চীবর) ছেড়ে চলে যাবে। তারা আমার এখানে থাকতে পারবে না। কারণ আমার এখানে থাকলে তো সুখ করা যাবে না, ভোগ করা যাবে না, পাপ করা যাবে না। আমি বলছি তোমরা যদি সুখ কর, ভোগ কর, পাপ কর, তাহলে আমার এখানে থাকতে পারবে না। যদি আমার এখানে থাকতে চাও তাহলে সুখ করতে পারবে না, ভোগ করতে পারবে না, পাপ করতে পারবে না। সুখ না করলে, ভোগ না করলে, পাপ না করলে নির্বাণ লাভ হবে। নির্বাণলাভীগণ সুখ করেন না, ভোগ করেন না, পাপ করেন না। কেন? কারণ নির্বাণলাভীগণ সুখ করতে লজ্জা পায়, ভোগ করতে লজ্জা পায়, পাপ করতে লজ্জা পায়। যারা নির্বাণলাভী নয় তারা সুখ করতে লজ্জা পায় না, ভোগ করতে লজ্জা পায় না, পাপ করতে লজ্জা পায় না। তারা সুখ করে, ভোগ করে, পাপ করে। নির্বাণ অর্থ সুখ না করা, ভোগ না করা, পাপ না করা। নির্বাণলাভীগণ সুখ করেন না, ভোগ করেন না, পাপ করেন না। অনির্বাণ অর্থ সুখ করা, ভোগ করা, পাপ করা। অনির্বাণ হলে সুখ করে, ভোগ করে, পাপ করে।

পরিশেষে তিনি বলেন, ভালো ভিক্ষুরা ভোগ করে না, সুখ করে না, পাপ করে না। তোমরাও ভোগ করবে না, সুখ করবে না, পাপ করবে না। ভোগ না করলে, সুখ না করলে, পাপ না করলে নির্বাণ লাভ করতে পারবে। আর ভোগ করলে, সুখ করলে, পাপ করলে নির্বাণ লাভ করতে পারবে না। তোমরা কেন প্রব্রজিত হয়েছ? দুঃখ থেকে মুক্ত হবার জন্য, নির্বাণ লাভ করার জন্য, প্রব্রজিত হয়েছ নয় কি? হ্যাঁ ভন্তে, দুঃখ থেকে মুক্ত হবার জন্য, নির্বাণ লাভ করার জন্য প্রব্রজিত হয়েছি। বলো “ভাত খাওয়ার জন্য, ভোগ করার জন্য, পাপ করার জন্য প্রব্রজিত হইনি।” তোমরা সুখ ত্যাগ কর, ভোগ ত্যাগ কর, পাপ ত্যাগ কর, তাহলে নির্বাণ লাভে সমর্থ হবে।

সাধু, সাধু, সাধু।


 

তোমরা জ্ঞানের সহিত অবস্থান কর
একসময় শ্রাবকবুদ্ধ পূজ্য বনভন্তে নিজ আবাসিক ভবনে ভিক্ষুসঙ্ঘকে ধর্মদেশনা প্রদান প্রসঙ্গে বলেন, তোমরা জ্ঞানের সহিত অবস্থান কর। অজ্ঞানের সহিত অবস্থান করবে না। এখন কথা হচ্ছে, তোমরা কিভাবে অবস্থান করবে? যদি জ্ঞানের সহিত অবস্থান কর তাহলে বৌদ্ধধর্ম আচরণ করতে পারবে। কিন্তু যারা জ্ঞানের সহিত অবস্থান করবে না, অজ্ঞানের সহিত অবস্থান করবে তারা বৌদ্ধধর্ম আচরণ করতে পারবে না। তাদের পক্ষে বৌদ্ধধর্ম আচরণ করা অসম্ভব হবে। জ্ঞানের সহিত অবস্থান করলে অবিদ্যা থাকে না, তৃষ্ণা থাকে না, উপাদান থাকে না। তাই জ্ঞানের সহিত অবস্থান করলে তোমরা চীবর ছেড়ে (প্রব্রজ্যা ত্যাগ করে) চলে যাবে না, কোনো মেয়েকে বিয়ে করবে না। ফলে প্রব্রজিত জীবন চিরস্থায়ী হবে এবং দুঃখমুক্তি নির্বাণ প্রত্যক্ষ হবে। আর যদি তোমাদের জ্ঞান না থাকে, জ্ঞানের সহিত অবস্থান না কর, তাহলে আমি বললেও তোমরা আজীবন প্রব্রজিত অবস্থায় থাকতে পারবে না, দুঃখমুক্তি নির্বাণ লাভে সক্ষম হবে না। বরং চীবর ত্যাগ করে বিয়ে করত সংসারী হয়ে যাবে। কিছুতেই নির্বাণ লাভ বা অর্হৎ হতে পারবে না। বুদ্ধের সময়কালীন ভিক্ষুগণ কেন সহসা অর্হৎ হতে পারতেন জান? তাঁদের চিত্তে জ্ঞান উদয় হতো, জ্ঞান থাকতো এবং তাঁরা সর্বদা জ্ঞানের সহিত অবস্থান করতেন বলে সহসা অর্হৎ হতে পারতেন। আমি আবারো বলছি, তোমরা জ্ঞানের সহিত অবস্থান কর, জ্ঞান উদয় কর। তোমাদের যদি জ্ঞান না থাকে, তাহলে রংবস্ত্র (চীবর) ছেড়ে বিয়ে করে ফেলবে। কে বিয়ে করে? অবিদ্যা, তৃষ্ণা, উপাদানে বিয়ে করে। অর্থাৎ অবিদ্যা, তৃষ্ণা, উপাদান-এ তিনটির কারণে নর-নারীগণ বিয়ে করে বা বিবাহ বন্ধনে আবদ্ধ হয়। তোমরা দেখছ তো, বহু ভিক্ষু শ্রীলংকা, বার্মা (মায়ানমার), থাইল্যান্ডে গিয়ে সেখানে কয়েক বৎসর অবস্থান করার পর দেশে ফিরে এসে কোনো এক মেয়েকে বিয়ে করে ফেলে দিব্যি সংসারী হয়ে যায়। কেন তারা সে-রকম করে? কারণ বিদেশে গেলেও তাদের চিত্তে অবিদ্যা, তৃষ্ণা, উপাদান থেকেই যায়। আর সেই অবিদ্যা, তৃষ্ণা, উপাদানের কারণে শেষমেশ বিয়ে করে ফেলে। মনে রাখবে অবিদ্যা, তৃষ্ণা, উপাদানের কারণে বিয়ে করতে হয়। তোমাদের চিত্তে যদি অবিদ্যা, তৃষ্ণা, উপাদান থাকে তাহলে তোমাদেরকেও বিয়ে করতে হবে। আমারটা আমি পেরেছি, তোমরা তোমাদেরটা পেরে উঠতে চেষ্টা কর। তোমরা যদি বলো “আমরা অজ্ঞানের সহিত অবস্থান করব না, জ্ঞানের সহিত অবস্থান করব” তাহলে পেরে উঠতে পারবে। জ্ঞানে বুঝে, জানে, দেখে, জ্ঞাত হয়। জ্ঞান কি? বুঝা, জানা, দেখা ও জ্ঞাত হওয়া। ‘বিয়ে করলে কি দুঃখ-যাতনা পেতে হয়? কীরকম পাপ করতে হয়?’ জ্ঞান দ্বারা এসব যথাযথ জানা যায়, বুঝা যায়। যারা জ্ঞান দিয়ে এসব যথার্থভাবে জানবে, বুঝবে, জ্ঞাত হবে তারা কখনো বিয়ে করবে না। অজ্ঞানীরা বিয়ে করলে কি দুঃখ-যাতনা ভোগ করতে হয়, কীরকম পাপ হয় জানে না, বুঝে না বলে বিয়ে করে থাকে। আমি আবারো বলছি, তোমরা যদি জ্ঞানের সহিত অবস্থান কর তাহলে পেরে উঠতে পারবে। বিয়ে করতে হবে না। আর যদি অজ্ঞানের সহিত অবস্থান কর, তাহলে পেরে উঠতে পারবে না।

তোমরা ভগবান বুদ্ধ প্রমুখ শারীপুত্র, মৌদ্গল্লায়ন, মহাকাশ্যপ মহাজ্ঞানীদেরকে আপন হৃদয় মন্দিরে গুরু আসনে বসিয়ে তাঁদের আদর্শে চলার চেষ্টা করবে। নিজেদেরকে চাকমা, মারমা, বড়ুয়া (জাতিতে জাত) সন্তান বলবে না; বুদ্ধপুত্রই বলবে। নিজেকে চাকমা, মারমা, বড়ুয়াজাত পুত্র বললে পাপ করতে চাইবে। কিন্তু, নিজেকে বুদ্ধপুত্র বললে পাপ করতে পারবে না। বুদ্ধপুত্রগণ পাপ করেন না। তোমরা এরূপ বললে “আমরা বুদ্ধপুত্র; মহামায়া আমাদের দাদী; রাজা শুদ্ধোধন ও মহামায়ার নাতি আমরা; রাহুল আমাদের জ্যেষ্ঠ ভ্রাতা। গৃহী অবস্থার চাকমা, মারমা, বড়ুয়া দাদা-দাদীগণ দাদা-দাদী নয়, ভ্রাতাগণ ভ্রাতা নয়।” কি মনে থাকবে তো? রাজা শুদ্ধোধন ও মহামায়াকে কি বলবে? ‘আমাদের দাদা-দাদী বলবো।’ হ্যাঁ, সেরূপই বলবে। গৃহী অবস্থার দাদা-দাদীকে দাদা-দাদী বলতে পারবে না। রাহুলকে কি বলবে? ‘আমাদের জ্যেষ্ঠ ভ্রাতা বলবো।’ হ্যাঁ, সেরূপই বলবে। গৃহী অবস্থার ভ্রাতাগণকে ভ্রাতা বলতে পারবে না। সবাই বলো “আমরা বুদ্ধপুত্র; রাহুল আমাদের জ্যেষ্ঠ ভ্রাতা।” আমি চাকমা, মারমা, বড়ুয়ার পুত্র না বলে আমি বুদ্ধপুত্র বলতে হবে। চাকমা, মারমা, বড়ুয়ার পুত্র বললে অজ্ঞান হবে। বুদ্ধপুত্র বললে জ্ঞান থাকবে; অজ্ঞান উদয় হতে পারবে না।

পূজ্য বনভন্তে ভিক্ষুসঙ্ঘকে প্রশ্ন করে বলেন, তোমরা জ্ঞানের সহিত অবস্থান করবে নাকি অজ্ঞানের সহিত অবস্থান করবে? ভিক্ষুসঙ্ঘ : আমরা জ্ঞানের সহিত অবস্থান করব। কি জ্ঞান? চারি আর্যসত্য জ্ঞান, প্রতীত্যসমুৎপাদ-নীতি জ্ঞান, আসবক্ষয় জ্ঞান। এই চারি আর্যসত্য জ্ঞান, প্রতীত্যসমুৎপাদ-নীতি জ্ঞান, আসবক্ষয় জ্ঞানের সহিত অবস্থান করলে কোনো ভয় নেই। সবাই বলো “চারি আর্যসত্য জ্ঞান, প্রতীত্যসমুৎপাদ-নীতি জ্ঞান, আসবক্ষয় জ্ঞানের সহিত অবস্থান করলে দুঃখ থেকে মুক্ত হওয়া যায়। আর কোনো ভয় থাকে না।” অজ্ঞানের সহিত অবস্থান করলে ভয়, শঙ্কা থাকে। তোমরা জ্ঞানের সহিত অবস্থান কর। পঞ্চস্কন্ধকে জ্ঞান দ্বারা দর্শন কর। পঞ্চস্কন্ধকে জ্ঞান দ্বারা দর্শন করলে কোনো মেয়েকে বিয়ে করবে না। কারণ মেয়েও পঞ্চস্কন্ধ, পুরুষও পঞ্চস্কন্ধ। কোনো মেয়েকে বিয়ে করা মানে পঞ্চস্কন্ধকে বিয়ে করা। পঞ্চস্কন্ধ অনিত্য, দুঃখ, অনাত্ম। সেই অনিত্য, দুঃখ, অনাত্ম পঞ্চস্কন্ধকে কিভাবে বিয়ে করা যায়? নর-নারীগণ পঞ্চস্কন্ধ সম্বন্ধে অজ্ঞান বিধায় একে অপরকে বিয়ে করছে। পঞ্চস্কন্ধ সম্বন্ধে অজ্ঞান হলে মেয়ে বিয়ে করতে চাই পুরুষকে, পুরুষ বিয়ে করতে চাই মেয়েকে; পুরুষ বিয়ে করে মেয়েকে আর মেয়ে বিয়ে করে পুরুষকে। আবার, ভিক্ষু যদি পঞ্চস্কন্ধ সম্বন্ধে অজ্ঞান হয় তাহলে ভিক্ষু মেয়েকে বিয়ে করতে চাই, মেয়েকে বিয়ে করে ফেলে। আমি বলে দিচ্ছি, তোমরা জ্ঞানের সহিত অবস্থান কর। জ্ঞানের সহিত অবস্থান করলে কোনো মেয়েকে বিয়ে করবে না, স্বামী-স্ত্রী হয়ে সংসার করবে না। দুঃখ থেকে মুক্ত হতে পারবে, পরম সুখ নির্বাণ লাভ হবে। বুঝতে পারছ তো? হ্যাঁ ভন্তে, বুঝতে পারছি। তোমরা জ্ঞানের সহিত অবস্থান করত তৃষ্ণা ক্ষয়সাধন করে নীরবে থাক। দায়ক-দায়িকাদেরকেও তেমন উপদেশ দিও না। কারণ তারা অজ্ঞান, মিথ্যাদৃষ্টি-সম্পন্ন। সেই অজ্ঞান, মিথ্যাদৃষ্টি-সম্পন্নদেরকে উপদেশ দিলেও সুফল হবে না। তারা উপদেশসমূহ বুঝতে পারবে না কিছুতেই। তোমরা সবাই কিভাবে থাকবে? জ্ঞানের সহিত অবস্থান করত নীরবে থাকবে। কি জ্ঞান? চারি আর্যসত্য জ্ঞান, প্রতীত্যসমুৎপাদ-নীতি জ্ঞান, আসবক্ষয় জ্ঞান। এই জ্ঞানের সহিত অবস্থান করতে পারলে পরম সুখে থাকতে পারবে।

তোমরা বিনয়ে প্রজ্ঞাপিত নিয়ম-কানুনসমূহ মেনে চলবে। প্রব্রজিতগণ যাত্রীবাহী গাড়ীতে চড়তে পারে না, যাত্রীবাহী লঞ্চে চড়তে পারে না, যাত্রীবাহী এরোপ্লেনে চড়তে পারে না। টাকা-পয়সা গ্রহণ ও জমা করতে পারে না। টাকা-পয়সা গ্রহণ ও জমা করলে নারীর প্রতি লোভ উৎপন্ন হয়। টাকা-পয়সা জমা করতে করতে বেশি হয়ে গেলে, বিয়ে করার ইচ্ছে জাগে। ফলে নারীর প্রতি লোভ উৎপন্ন হয়। তোমাদেরকে সাবধান করে দিচ্ছি, টাকা-পয়সা স্পর্শ করবে না, গ্রহণ করবে না, জমা করবে না। বাজারে গিয়ে মালামাল ক্রয় করবে না। হোটেলে বসে ভাত খাবে না, চায়ের দোকানে বসে চা খাবে না। টাকা-পয়সা, স্বর্ণ-রৌপ্য; ধান-চাউল, জায়গা-জমি, গরু, ছাগল, হাতি, ঘোড়া, অপক্ক মাছ, অপক্ক মাংস, স্ত্রীলোক, কুমারী গ্রহণ করতে বারণ করেছেন ভগবান বুদ্ধ। কি, মনে থাকবে তো? হ্যাঁ ভন্তে, মনে থাকবে। তোমরা চারি স্মৃতিপ্রস্থান ভাবনা কর। চারি স্মৃতিপ্রস্থান ভাবনা করলে নির্বাণ লাভে সক্ষম হবে। মার্গফল লাভ করতে না পারলে কেহকে বিশ্বাস করা যায় না। সে মেয়ে ধরতে পারে, বিয়ে করতে পারে।

বনভন্তে বলেন, আমি কোথাও ফাং-এ যাবো না। কারণ বাংলাদেশের চাকমা, মারমা, বড়ুয়াদেরকে আমি চিনেছি। এরা প্রায়ই মিথ্যাদৃষ্টি। প্রতিরূপ দেশ বার্মা হলে আমি ফাং-এ যেতে পারতাম। ভালোভাবে অবস্থান করতে পারতাম। ধনপাতায় অবস্থানকালীন আমি বহুবার উপোস ছিলাম। মরেও যেতে পারতাম। লজ্জায় আমি এসব কথা লোকজনের সামনে বলিনি। মাইনীতে অবস্থানকালীনও বহুবার উপোস থেকে ছিলাম। সেখানে তো একবার অল্পের জন্যই মরে যায়নি। ভীষণ জ্বরে আক্রান্ত হয়ে ক্রমাগত কয়েক দিন পিণ্ডচারণে যেতে পারিনি। জ্বরে এবং অনাহারে দু’য়ে মিলে এমন দুর্বল হয়ে পড়েছিলাম যে, নড়াচড়া করার শক্তিও ছিল না আমার। পা থেকে কোমর হয়ে হিমশীতল ও অবশভাব ক্রমেই ঊর্ধ্বগামী হচ্ছিল। আমি মৃতপ্রায় হয়ে পড়েছিলাম। আর মনে মনে ভাবছিলাম, এ রকম হলে তো বারটার পরে মারা যাবো! এমন সময় হঠাৎ রাজেন্দ্র লাল বড়ুয়া ফ্লাস্ক ভর্তি গরম দুধ হাতে করে এসে, পর পর দুই গ্লাস দুধ খাইয়ে দিলে সঞ্জীবনী শক্তি ফিরে পেয়েছিলাম। এইভাবে অনাহারে, অর্ধাহারে, অনিদ্রায়, মশা-ডাশের কামড়, ছেঁড়া চীবর ও ঝড়ুবৃষ্টিতে ভিজে অশেষ দুঃখ-কষ্ট সহ্য করে থাকতে হয়েছিল আমাকে। সেই সময় আমি ভগবান বুদ্ধের ছয় বৎসর ব্যাপী অপরিসীম কষ্টকর ত্যাগময় জীবনের কথা স্মরণ করতাম। আর ভাবতাম “ভগবান বুদ্ধ রাজার পুত্র হয়েও যদি ঝড়ুবৃষ্টিতে ভিজতে পারেন, শীতের হাড় কাঁপানো ঠাণ্ডা সহ্য করতে পারেন, আমি কেন, এসব সহ্য করতে পারবো না? আমি তো রাজার পুত্রও নই।” বুদ্ধ ছয় বৎসর যাবত বৃষ্টিতে ভিজেছিলেন, নয় কি? হ্যাঁ ভন্তে, ভিজেছিলেন। হাড় কাঁপানো কনকনে শীত সহ্য করেছিলেন, নয় কি? হ্যাঁ ভন্তে, সহ্য করেছিলেন। আমি এসব কথা ভেবে ভেবে অপরাজেয় মনোবলের সহিত আপন সংকল্প পথে অগ্রসর হয়েছিলাম। বর্তমানে আমাকে বহু জায়গায় ফাং করতেছে। আমি ফাং-এ যাবো না। কারণ তারা লেখাপড়া নিয়ে অহংকার করছে। আমি ফাং-এ গেলে কেহ যদি আমার সামনে অহংকার করে, তাহলে সে বাঁচতে পারবে না। যদি বলে ‘আমি এম.এ. পাশ; বনভন্তে কি পাশ?’ বলার সঙ্গে সঙ্গে মাটিতে লুটিয়ে পড়ে শ্বাসক্রিয়া বন্ধ হয়ে মারা যাবে। আবার কেহ যদি বলে ‘আমি ডক্টর, বনভন্তে কি?’ একথা বলার সঙ্গে সঙ্গে সেও মাটিতে লুটিয়ে পড়ে শ্বাসক্রিয়া বন্ধ হয়ে গিয়ে মরে যাবে। আমার বিরুদ্ধে নানা কথা বলে, অহংকার করে রাঙামাটির পাঁচজন লোক মারা গেছে। তারা মারা যাওয়ার পর ভয়ে এখন আর কেহ কিছু বলে না। চাকমা, বড়ুয়ারা মিথ্যাদৃষ্টি, অকৃতজ্ঞ। আমি হলাম বিপদের বন্ধু। বিপদে পড়লে আমার কাছে আসবে, আমাকে স্মরণ করবে; বিপদ কেটে গেলে আর (কেহ) আসবে না। চাকমা, মারমা, বড়ুয়া এবং অনেক মুসলমান, হিন্দুও বিপদে পড়লে আমার কাছে আসে। এমনিতে আমার প্রয়োজন নেই, বিপদে পড়লে তবেই আমার প্রয়োজন হয়। এখানকার (বাংলাদেশের) চাকমা, মারমা, বড়ুয়াদের স্বভাব হল বি.এ., এম.এ. পাশ শিক্ষিত ছেলেকে প্রব্রজ্যা, ভিক্ষু করে দিবে না। কিন্তু (গরিব জনেরা) ছেলেকে লেখাপড়া শিখার জন্য প্রব্রজ্যা, ভিক্ষু করে দিবে। এজন্য আমি এখন বলছি মেট্রিক পাশ (এস. এস. সি); আই, এ; বি.এ. পাশদেরকে প্রব্রজ্যা দেবো না। এম.এ. পাশ, ডক্টরেটদের প্রব্রজ্যা দেবো; এম.এ., ডক্টরেট না হলে দেবো না। অনেকে বলছে, “বনভন্তের কি হয়েছে? এম.এ. পাশ, ডক্টরেট হলেই নির্বাণ লাভ হবে, তা’ না হলে কি নির্বাণ লাভ হবে না?” হ্যাঁ কেবল নির্বাণ লাভের জন্য এসব ডিগ্রীর প্রয়োজন হয় না। কিন্তু চাকমা, বড়ুয়ারা এসকল ডিগ্রীকে এবং ডিগ্রীর দ্বারা প্রাপ্ত চাকুরিকে প্রব্রজ্যা জীবনের চেয়ে অনেক বড়ো বলে বিশ্বাস করে, মানে। আর সেই ডিগ্রীকে ও ডিগ্রীর দ্বারা প্রাপ্ত চাকুরিকে নিয়ে অহংকার করে। তাদের ছেলেরা এই ডিগ্রীকে ত্যাগ করে যতদিন প্রব্রজ্যা না নেবে, ততদিন চাকমা, বড়ুয়াদের সেই অহংকার ও ভ্রান্ত ধারণা দূর হবে না। তাই আমি বলি, চাকমা, মারমা, বড়ুয়া হতে এম.এ. পাশ, ডক্টর ডিগ্রীধারীরা আমার এখানে আস; বৌদ্ধধর্ম গবেষণা কর। যদি বৌদ্ধধর্ম গবেষণা কর, তাহলে ফল পাবে; হাতে হাতে ফল পাবে। তোমরা আমার কথা ধর কোনো মেয়েকে বিয়ে করবে না, কোনো চাকুরি করবে না, রং কাপড় (প্রব্রজ্যা) ছেড়ে গৃহী হয়ে যাবে না। তাহলে নির্বাণ লাভ হবে। অন্যদিকে বর্তমান ভিক্ষুরা রং বস্ত্র গায়ে দিয়ে স্কুল কলেজে গিয়ে বি.এ., এম.এ. পাশ করত কেউ অনাথ আশ্রম, কেউ তাঁতকল, কেউ চাকুরি, কেউ বা কাপড় ছেড়ে বিয়ে করছে। এজন্য আমি বলছি তোমরা গৃহী অবস্থায় (বাড়ী থেকে) এম.এ. পাশ, ডক্টরেট ডিগ্রী নিয়ে আস। আমার নিকট বৌদ্ধধর্ম গবেষণা করে, জনসভায় বলবে ‘হ্যাঁ, আমরা গৃহী অবস্থায় এম.এ. পাশ, ডক্টরেট ডিগ্রী নিয়ে এসেছি। আমরা সেটা ত্যাগ করেছি, আমাদের সেই ডিগ্রীর প্রয়োজন নেই। সেই ডিগ্রীতে কোনো সার নেই, কোনো মূল্য নেই। আমরা এখন বৌদ্ধধর্মেই সার, মূল্য খুঁজে পাচ্ছি।’ তখন কেউ আর কোনো প্রকার প্রশ্ন তুলতে পারবে না, সবাইকে চুপ করে থাকতে হবে। আমি চাচ্ছি এইভাবে প্রব্রজ্যা জীবনের ও বৌদ্ধধর্মের মহনীয়তা এবং শ্রেষ্ঠত্ব জনসমক্ষে তুলে ধরতে, প্রমাণ করতে।

পরিশেষে তিনি বলেন, তোমাদের প্রব্রজ্যা গ্রহণ করার উদ্দেশ্য কি? দুঃখ থেকে মুক্ত হওয়া ও নির্বাণ সাক্ষাৎ করা নয় কি? হ্যাঁ ভন্তে, দুঃখ থেকে মুক্ত হতে এবং নির্বাণ সাক্ষাৎ করতে আমরা প্রব্রজিত হয়েছি। সবাই বলো “আমরা দুঃখ থেকে মুক্ত ও নির্বাণ সাক্ষাৎ করার জন্য প্রব্রজিত হয়েছি।” পুনঃ ভন্তে ভিক্ষুসঙ্ঘকে প্রশ্ন করেন, কেন প্রব্রজিত হয়? দুঃখ থেকে মুক্ত হবার জন্য এবং নির্বাণ প্রত্যক্ষ করার জন্য; মাছ, মাংস দিয়ে ভাত খাওয়ার জন্য নয়, টাকা-পয়সা স্পর্শ ও গ্রহণ করার জন্য নয়, সুখভোগ করার জন্য নয়, স্কুল, কলেজ, বিশ্ববিদ্যালয়ে লেখাপড়া করার জন্য নয়, অনাথ আশ্রম করার জন্য নয়, প্রব্রজ্যা ত্যাগ করে বিয়ে করার জন্য নয়। মনে রাখিও আসবক্ষয় করার জন্য প্রব্রজিত হওয়া। আসবক্ষয় হলে যাবতীয় দুঃখ থেকে মুক্ত বলে জানবে। আসবক্ষয় হয়ে গেলে তবেই কোনো ভিক্ষু-শ্রামণকে পুরোপুরি বিশ্বাস করা যায়। ভগবান বুদ্ধ বলেছেন, ‘হে ভিক্ষুগণ! যতদিন পর্যন্ত আসবক্ষয় হয়ে না যায়, ততদিন পর্যন্ত নিজকে নিজেই বিশ্বাস নেই।’ সবাই বলো “যতদিন পর্যন্ত আসবক্ষয় হয়ে না যায়, ততদিন পর্যন্ত নিজকে নিজেই বিশ্বাস নেই।” আসবক্ষয় হয়ে গেলে তবেই বিশ্বাসের যোগ্য হতে পারবে। কেমন, মনে থাকবে তো? অবিদ্যা হতে আসব উৎপত্তি হয়। আবার, আসব হতে অবিদ্যা উৎপত্তি হয়। আসব নিরোধ করলে অবিদ্যা নিরোধ হয়, অবিদ্যা নিরোধ করলে আসব নিরোধ হয়। আসব হতে লোভ, দ্বেষ, মোহ উৎপন্ন হয়ে নির্বাণ পথে অন্তরায় ঘটিয়ে থাকে। আসব হতে কি উৎপন্ন হয়? লোভ, দ্বেষ, মোহ উৎপন্ন হয়। আর সেই লোভ, দ্বেষ, মোহের কারণে নির্বাণ লাভ করা যায় না। তাই ভগবান বলেছেন, তোমরা বাজে তর্ক না করে কার কতটুকু লোভ, দ্বেষ, মোহ ক্ষয় হচ্ছে, হয়েছে সেটা পরীক্ষা করে দেখ, সে সম্বন্ধে সজাগ থাকবে। কাজেই তোমরা অতিসত্বর লোভ, দ্বেষ, মোহ ক্ষয়সাধন কর। এতেই তোমাদের পরম সুখ নির্বাণ লাভ হবে।

সাধু সাধু সাধু।


 

যে ধর্ম নিরোধ নয় সে ধর্ম আচরণ করবে না
অদ্য ৭ই জানুয়ারি ২০০৫ সাল, ২৪শে পৌষ ১৪১১ বাংলা, ২৫৪৮ বুদ্ধাব্দ, রোজ শুক্রবার। বিগত বৎসরগুলোর ন্যায় এই বৎসরও আমরা পরম পূজ্য অর্হৎ বনভন্তের শুভ জন্মদিন উদ্‌যাপনের একদিন আগে (প্রায়) সব শিষ্যগণ রাজবন বিহারে একত্রিত হয়ে ভিক্ষুসঙ্ঘের পক্ষ থেকে সম্মিলিতভাবে মদীয় গুরু পরম কল্যাণমিত্র শ্রাবকবুদ্ধ শ্রদ্ধেয় শ্রীমৎ সাধনানন্দ মহাস্থবির (বনভন্তে) মহোদয়কে আয়ু সংস্কার বৃদ্ধি করার জন্য বিশেষ প্রার্থনা করি। যাতে পূজ্যষ্পদ বনভন্তে চারি ঋদ্ধিপাদ ভাবনা বর্ধিত বলে আয়ু সংস্কার বৃদ্ধি করত সম্পূর্ণ সুস্থ শরীরে কল্পকাল পর্যন্ত আমাদের মাঝে স্বশরীরে উপস্থিত থাকেন। উক্ত প্রার্থনা অনুমোদন করার পর পূজ্য ভন্তে সমবেত ভিক্ষুসঙ্ঘের উদ্দেশ্যে ধর্মদেশনা প্রদান করেন। তিনি বলেন, এই সংসারে (একত্রিশ প্রকার লোকভূমি) জন্ম-মৃত্যু বিষয়টি কি? জন্ম হলে দুঃখ, মৃত্যু হলে দুঃখ। কাজেই জন্ম-মৃত্যু সম্বন্ধে যার জ্ঞান থাকে, সে আর জন্মও হয় না, মৃত্যুবরণও করে না। যে জন জন্ম-মৃত্যু সম্বন্ধে অজ্ঞান, সে জন্মও হয়, মৃত্যুবরণও করে। আর সীমাহীন দুঃখ যাতনা ভোগ করে থাকে। ‘আমরা জন্ম হয়েছি’, এ সম্বন্ধে তোমাদের জ্ঞান থাকতে হবে এবং ‘আমরা মৃত্যুবরণ করবো’ এ সম্বন্ধেও তোমাদের জ্ঞান থাকতে হবে। যারা জন্ম-মৃত্যু জ্ঞানে সুদক্ষ তারা দুঃখ পায় না। কারণ তারা জন্ম-মৃত্যুর আবর্তে পতিত হয়ে নানা যোনি পরিভ্রমণ করে না। তাদের পুনর্জন্ম নিরুদ্ধ হয়ে যায়। কিন্তু, যারা জন্ম-মৃত্যু জ্ঞানে অদক্ষ তারা দুঃখ পেয়ে থাকে। নর-নারীগণ জন্মগ্রহণ করে দুঃখ পাচ্ছে, সেটা তাদের অজ্ঞানতার কারণে। মৃত্যুবরণ করে দুঃখ পাচ্ছে, সেটা তাদের অজ্ঞানতার কারণে। যাদের জন্ম সম্বন্ধে জ্ঞান থাকে, মৃত্যু সম্বন্ধে জ্ঞান থাকে তারা আর জন্ম-মৃত্যুর অধীন হয়ে থাকে না। কাজেই তাদেরকে আর দুঃখ পেতে হয় না। লৌকিক ও লোকোত্তর কি জান? লৌকিক আয়ু দীর্ঘ করে; স্বর্গ, ব্রহ্মলোকে গিয়ে সুদীর্ঘকালব্যাপী সুখভোগ করে। লোকোত্তর সেরূপ নয়। লোকোত্তর জন্ম-মৃত্যু নিরোধ করে, তৃষ্ণা ধ্বংস করে পরম সুখ নির্বাণপ্রাপ্ত করায়। লোকোত্তর কি করে? লোকোত্তর জন্ম-মৃত্যু নিরোধ করে ও তৃষ্ণা ধ্বংস করে। তাই লোকোত্তরই উত্তম বলে প্রমাণিত হচ্ছে। কারণ লোকোত্তর জন্ম-মৃত্যু নিরোধ করে, তৃষ্ণা ধ্বংস করে। আর জন্ম-মৃত্যু নিরোধ করা, তৃষ্ণা ধ্বংস করাই হল বৌদ্ধধর্ম। বুঝতে পারছ তো? অন্যান্য ধর্মে জন্ম-মৃত্যু নিরোধ করা ও তৃষ্ণা ধ্বংস করার কথা নেই। কেবল বৌদ্ধধর্মে জন্ম-মৃত্যু নিরোধ করার কথা ও তৃষ্ণা ধ্বংস করার কথা বলা হয়েছে। পূজ্য বনভন্তে সামনে উপবিষ্ট বোধিপাল মহাস্থবিরকে দেখায়ে দিয়ে বলেন, বোধিপাল বলছে ‘ভন্তে, গামারীঢালায় চাকমাদের জায়গা সেটেলারেরা বেদখল করে নিচ্ছে।’ সেটা কেন করছে? জন্ম-মৃত্যুর কারণে। জন্ম-মৃত্যু নিরোধ না হলে লোক সংখ্যা বৃদ্ধি পায়। লোক সংখ্যা বৃদ্ধি পেলে জায়গা-জমির সংকুলান হয় না। ফলে পর সম্পত্তি, জায়গা-জমি বেদখল, জোর-জবরদস্তি করে নিজের আয়ত্তে আনার মত অন্যায়মূলক কার্য সম্পাদিত হয়। জন্ম-মৃত্যু নিরোধ না হলে এসকল দুঃখভোগ করতে হয়। এই দুঃখ যাতনার হাত থেকে মুক্ত নেই। অন্যদিকে জন্ম-মৃত্যু নিরোধ করলে, তৃষ্ণাক্ষয় করলে, তৃষ্ণা ধ্বংস করলে কোনো প্রকার দুঃখ থাকে না। তাই বলছি, তোমরা জন্ম-মৃত্যু নিরোধ কর, তৃষ্ণাকে ক্ষয় কর, তৃষ্ণাকে ধ্বংস কর। আর জন্ম-মৃত্যুর অধীন হয়ে পড়ে থাকবে না। মনে রাখবে জন্ম হলে দুঃখ, মৃত্যু হলে দুঃখ। ভগবান বুদ্ধ মানব জীবনকে মহানগরের দীপশিখার সাথে তুলনা করেছেন। মহানগরের দীপশিখা যেমন জ্বলতেছে আর মরতেছে। অর্থাৎ সন্ধ্যায় জ্বলে উঠে আর ভোরে নিভে যায়। ঠিক তেমনি মানবগণও জন্মগ্রহণ করছে আর মৃত্যুবরণ করছে। ভগবান বুদ্ধ বলেছেন, জন্ম-মৃত্যু নিরোধ কর, তৃষ্ণাকে ধ্বংস কর, তৃষ্ণাকে ক্ষয় কর। নর-নারীগণ তৃষ্ণার কারণে জন্মগ্রহণ করছে আর মৃত্যুবরণ করছে। আবার বহু লোক বলে থাকে, ‘আমি মরণের পরে ধনীকুলে জন্ম নিবো।’ প্রকৃতপক্ষে ধনীকুলে জন্ম নিলেও সুখ নেই। অনেক শিক্ষিত চাকমাও আমাকে বলে, ‘ভন্তে, ধনীও খুব সুখ নাকি? ধনীকুলে জন্ম নিলেও সুখ লাভ হয় না।’ হ্যাঁ, ঠিক কথা। ধনীও সুখ নয়। শারীপুত্র স্থবির আশি কোটি বিত্ত-সম্পদ ত্যাগ করে প্রব্রজ্যা গ্রহণ করেছিলেন। নালক স্থবির সাতাশি কোটি বিত্ত-সম্পদ ত্যাগ করে প্রব্রজিত হয়েছিলেন। ধনী-শ্রেষ্ঠীকুলে জন্ম নিয়ে সুখ হলে তো তারা সেসব ধন-সম্পদ থুথুর ন্যায় ত্যাগ করে প্রব্রজ্যা গ্রহণ করতেন না। শারীপুত্র স্থবির কত কোটি বিত্ত-সম্পদ ত্যাগ করে প্রব্রজিত হয়েছিলেন? আশি কোটি বিত্ত-সম্পদ ত্যাগ করে প্রব্রজিত হয়েছিলেন। নালক স্থবির কত কোটি বিত্ত-সম্পদ ত্যাগ করে প্রব্রজিত হয়েছিলেন? সাতাশি কোটি বিত্ত-সম্পদ ত্যাগ করে প্রব্রজিত হয়েছিলেন। এবার পূজ্য বনভন্তে বোধিপাল মহাস্থবিরকে প্রশ্ন করেন, বোধিপাল, তুমি আশি কোটি বিত্ত-সম্পদের মালিক হলে প্রব্রজিত হতে কি? বোধিপাল স্থবির : ভন্তে, সেরূপ ধন-সম্পদ ত্যাগ করে তো প্রব্রজিত হতে পারিনি। আমাদের তো ধন-সম্পদ বলতে কিছুই ছিল না। বনভন্তে আরো বলেন, আমি মায়নীতে অবস্থানকালীন জনৈক ভিক্ষু (দেবান ঠাকুর) আমাকে বলেছিল, “তোমার যদি ছয় দ্রোণ ধান্য জমি থাকতো, তাহলে তুমি প্রব্রজিত হতে না।” একথা বলার সঙ্গে সঙ্গে ভিক্ষুসঙ্ঘের মধ্যে হাসির রোল পড়ে যায়। সে আমাকে কি বলেছিল? তোমার যদি ছয় দ্রোণ ধান্য জমি থাকতো, তাহলে তুমি প্রব্রজিত হতে না।’ না, তার কথা ঠিক নয়। ধন-সম্পদ নেই বলে প্রব্রজিত হয়েছি একথা মোটেই সঠিক নয়। আচ্ছা, তার কথামত তোমরাও কি ধন-সম্পদ নেই বলে প্রব্রজিত হয়েছ? তাহলে তো লোকজনেরা বলবে ‘তোমরা ভাত খাওয়ার জন্য প্রব্রজিত হয়েছ।’ আবারো ভিক্ষুসঙ্ঘের মাঝে হাসির রোল পড়ে যায়। হ্যাঁ, ভগবান বুদ্ধের রাজ্য-ধন, স্ত্রী-পুত্র, ভোগ-ঐশ্বর্য এবং শারীপুত্র স্থবিরের আশি কোটি ও নালক স্থবিরের সাতাশি কোটি বিত্ত-সম্পদ ত্যাগের মহনীয়তার দিকে তাকালে আমি লজ্জা পায়। তাঁরা এতো কিছু ভোগ সম্পদ ত্যাগ করে প্রব্রজিত হয়েছিলেন, আর আমরা প্রব্রজিত হয়েছি দেখার মত কিছুই ত্যাগ না করে।

শ্রদ্ধেয় ভন্তে আরো বলেন, বুদ্ধ বলেছেন, যে ধর্ম নিরোধ নয় সেই ধর্ম আচরণ করবে না। সে ধর্ম আচরণ করলে দুঃখ পেতে হয়, মুক্ত হওয়া যায় না। নিরোধই শান্তি, নিরোধই সুখ। নিরোধ করতে না পারলে অশান্তি, দুঃখ। নিরোধ করতে না পারলে কি হয়? অশান্তি, দুঃখ হয়ে থাকে। তাই তোমরা নিরোধ কর। সবাই বলো “আমরা জন্ম-মৃত্যু নিরোধ করব। তৃষ্ণাকে ক্ষয় করব, ধ্বংস করব।” তাহলে শান্তি, সুখ অর্জিত হবে। বুঝতে পারছ তো? তাই বলছি, তোমরা জন্ম-মৃত্যু নিরোধ কর, তৃষ্ণাকে ক্ষয় কর, ধ্বংস কর। এতে তোমাদের শান্তি, সুখ লাভ হবেই। আবার, ভগবান বুদ্ধ বলেছেন, স্বজাতি রাজা না থাকলে নিজধর্ম বজায় রাখতে পারে না। আজ্ঞাচক্র না থাকলে ধর্মচক্র টিকে থাকতে পারে না। এসব একটু ভেবে দেখবে। বুদ্ধ কি বলেছেন? স্বজাতি রাজা না থাকলে নিজধর্ম বজায় রাখতে পারা যায় না। আজ্ঞাচক্র না থাকলে ধর্মচক্র টিকে থাকতে পারে না। স্বজাতি রাজা মানে বৌদ্ধ সরকার। আজ্ঞাচক্র মানে রাজার হুকুম। এখানে (বাংলাদেশে) স্বজাতি রাজা আছে কি? না ভন্তে, নেই। আজ্ঞাচক্র আছে কি? না ভন্তে, নেই। তাহলে এখানে বৌদ্ধধর্ম বজায় রাখা, টিকিয়ে রাখা যাবে, নাকি যাবে না? সমতলের অনেক বড়ুয়া আমার কাছে এসে বলছে, ‘ভন্তে, মুসলমানেরা আমাদের জায়গা-জমি অবৈধভাবে বেদখল করে নিচ্ছে।’ আর পার্বত্যাঞ্চলের অবস্থা তো আরো করুন। বনভন্তে প্রশ্ন করে বলেন, “আচ্ছা, বাংলাদেশে বৌদ্ধধর্ম বজায় রাখা যাবে কি?” ভিক্ষুসঙ্ঘ চুপ করে থাকলে বনভন্তে বলে উঠেন, ‘জনৈক ভিক্ষু বলেছিল, বনভন্তে যখন আমাদের মাঝে রয়েছেন অবশ্যই বৌদ্ধধর্ম বজায় থাকবে এখানে।’ সঙ্গে সঙ্গে ভিক্ষুসঙ্ঘ একবাক্যে বলে উঠেন, “হ্যাঁ ভন্তে, আপনি যখন আছেন, এখানে বৌদ্ধধর্ম বজায় থাকবেই। বৌদ্ধধর্ম বজায় রাখতে সক্ষম হবো আমরা।” বর্তমানে বাংলাদেশে যেমন বৌদ্ধধর্ম বজায় রাখা অসুবিধা হচ্ছে, তেমনি অসুবিধা হচ্ছে ভারতেও। যেমন : কয়েক মাস আগের কথা, ভারতের কোনো এক মন্দিরে নাকি দুর্গা দেবীর প্রতিমার সাথে বুদ্ধমূর্তি বানিয়ে বুদ্ধকে দুর্গার ছেলে বলে দাবি করা হয়েছিল। তজ্জন্য ভগবান বলেছিলেন, স্বজাতি রাজা না থাকলে নিজধর্ম বজায় রাখতে পারা যায় না। সম্রাট অশোকের সময় ভারতে বৌদ্ধধর্ম সু-উজ্জ্বল ছিল। কিন্তু, অশোকের মৃত্যুর পর কালক্রমে ভারতে বৌদ্ধধর্ম হীনপ্রভ হতে হতে অবলুপ্ত প্রায় হয়েছিল। এ প্রসঙ্গে আমাকে মাস্টার লালন বড়ুয়া (বর্তমানে মারা গেছে) বলেছিল, “ভন্তে, ধনীও লাগে। গরিব মানুষ দান দিতে পারে না। তাদের পক্ষে বুদ্ধের শাসন উজ্জ্বল করা সম্ভব নয়। সম্রাট অশোক না থাকলে ভারতে বহু আগে ‘বৌদ্ধধর্ম চাংচাড়া লুগিলুন।’ অর্থাৎ বৌদ্ধধর্ম বিলুপ্ত হয়ে যেতো।” অশোক রাজশক্তি দিয়ে বিপুল অর্থ ব্যয় করে বৌদ্ধধর্ম তথা বুদ্ধের শাসন উজ্জ্বল ও চিরস্থায়ী করতে আপ্রাণ চেষ্টা করেছিলেন। সে কথাটা ঠিক বলেছিল তো? হ্যাঁ ভন্তে, ঠিক কথাই বলেছিল মাষ্টার লালন বড়ুয়া। ধনীর প্রয়োজন রয়েছে কি? হ্যাঁ ভন্তে, ধনীর প্রয়োজন রয়েছে। গরিব হলে বিপুল অর্থ ব্যয়ে শাসন উন্নতিমূলক কাজ করা যায় না। গরিব হলে কিভাবে দান দিবে? দান দিতে পারবে না। কিভাবে ধনী হয় জান? যাদের চারি আর্যসত্য জ্ঞান হয়, যারা চারি আর্যসত্যকে বিশ্বাস করে, চারি আর্যসত্যকে নিয়ে অবস্থান করে, পাপকে নিয়ে সুখ করে না, তারা ধনী হয়। যারা চারি আর্যসত্যকে বিশ্বাস করে না, চারি আর্যসত্যকে নিয়ে অবস্থান করে না, পাপকে নিয়ে সুখ করে, তারা গরিব হয়। সবাই বলো “আমরা চারি আর্যসত্যকে বিশ্বাস করব, চারি আর্যসত্যকে নিয়ে অবস্থান করব, পাপকে নিয়ে সুখ করব না।” ভগবান বুদ্ধ বলেছেন, হীন বিষয় সেবা করবে না, হীনধর্ম আচরণ করবে না, লোক জন্মান্তরের সংখ্যা বৃদ্ধি করবে না। বর্তমানে লোকজন তো হীন বিষয় সেবা করছে, ফলে লোক সংখ্যা বৃদ্ধি পেতেই চলছে। তোমরা জন্ম-মৃত্যু নিরোধ কর, তৃষ্ণাকে ক্ষয় কর, ধ্বংস কর। তাহলে সুখ লাভ হবেই।

তোমরা সর্বদা এরূপ ভাববে “জন্ম হলেই দুঃখ, দেহধারণেই দুঃখ। জন্ম একটা শত্রু, দেহ একটা শত্রু। জন্ম শত্রুই আমাদেরকে দুঃখ দিচ্ছে, দেহ শত্রুই আমাদেরকে দুঃখ দিচ্ছে।” তোমাদেরকে জন্ম শত্রুই দুঃখ দিচ্ছে, দেহ শত্রুই দুঃখ দিচ্ছে, সুতরাং কার মাথা খাইয়ে দিবে বা কার অনিষ্টসাধন করবে! বলো, কারোর মাথা খাইয়ে দিবে কি বা কারোর অনিষ্ট করবে কি? ‘না ভন্তে, কারোর অনিষ্ট ও ক্ষতিসাধন করব না।’ সবাই বলো “জন্ম শত্রুই আমাদেরকে দুঃখ দিচ্ছে, দেহ শত্রুই আমাদেরকে দুঃখ দিচ্ছে। এখানে কারোর ক্ষতি, অনিষ্ট কামনা করার প্রশ্নই আসে না।” নিজের এ দুঃখের জন্য কারোর ক্ষতি, অনিষ্ট করলে পাপ হবে নয় কি? হ্যাঁ ভন্তে, পাপ হবে। তাই তোমাদেরকে জন্ম-মৃত্যু সম্বন্ধে জ্ঞান রাখতে হবে। এভাবে জানতে হবে “আমরা জন্মগ্রহণ করেই দুঃখ পাচ্ছি, দেহধারণ করেই দুঃখ পাচ্ছি। যদি জন্মগ্রহণ না করি, দেহধারণ না করি, তাহলে আর দুঃখ থাকবে না।” ভগবান বুদ্ধ বলেছেন, জগতে যত প্রকার দুঃখ পেতে হয় তৎসমস্ত এই দেহধারণের দরুন। এই দুঃখদায়ক দেহধারণ না করলে দুঃখ কোথা হতে উৎপন্ন হবে? কথাটা ঠিক তো? হ্যাঁ ভন্তে, ঠিক। দুঃখদায়ক এই দেহধারণ না করলে দুঃখ উৎপত্তি হবে কি করে? কেন জন্মগ্রহণ করতে হয় জান? ভবের মধ্যে তৃষ্ণা থাকলে জন্মগ্রহণ করতে হয়। কেন দেহধারণ করতে হয়? অবিদ্যার কারণে দেহধারণ করতে হয়। বলো “তৃষ্ণার কারণে জন্মগ্রহণ করে এই দুঃখ পাচ্ছি, অবিদ্যার কারণে দেহধারণ করে এই দুঃখ পাচ্ছি। কাজেই কারোর অনিষ্ট, ক্ষতি করব না।” সুতরাং তোমাদের জন্ম-মৃত্যু সম্বন্ধে জ্ঞান থাকতেই হবে। যারা জন্ম-মৃত্যু সম্বন্ধে সুদক্ষ, তারা তৃষ্ণা ধ্বংস করতে সক্ষম হন, নির্বাণপ্রাপ্ত হন। মনে রাখবে বৌদ্ধধর্ম এ রকমই। কেমন, বৌদ্ধধর্ম আচরণ করতে পারবে তো? বোধিপাল! তুমি বৌদ্ধধর্ম আচরণ করতে পারবে? যদি না পার, তাহলে মুসলমান হয়ে যাও। একথা বলার সঙ্গে সঙ্গে ভিক্ষুসঙ্ঘের মধ্যে হাসির রোল পড়ে যায়। বোধিপাল মহাস্থবির পূজ্য বনভন্তেকে করজোড়ে বন্দনা করে প্রার্থনা স্বরে বলেন, ‘ওহে ভন্তে, কোনো জন্মে যাতে মুসলমান হতে না হয়, তজ্জন্য আশীর্বাদ প্রদান করুন এবং যাতে আমি বৌদ্ধধর্ম আচরণ করতে পারি এ প্রার্থনা করছি।’ একবার এক মুসলিম ভদ্রলোক বলেছিল, ‘ভন্তে, আমি স্বীকার করছি আমরা বাঙ্গালীরা অজ্ঞান। কিন্তু, চাকমারা কেন শান্তিচুক্তির পক্ষ-বিপক্ষ হয়ে একে অপরকে মেরে ফেলছে? জ্ঞানী হলে কি একে অপরকে মারে?’ সেই মুসলিম ভদ্রলোকটি সঠিক কথা বলছে জ্ঞানী ব্যক্তিরা কখনো মারামারি, কাটাকাটি, খুনোখুনি করে না। আমি তো দেখছি সন্তুও অজ্ঞান, প্রসিতও অজ্ঞান। সন্তুও বৌদ্ধধর্ম মানছে না, প্রসিতও বৌদ্ধধর্ম মানছে না। তাই সন্তু বলছে, প্রসিতের দলকে শেষ করে ফেল। প্রসিত বলছে, সন্তুর দলকে শেষ করে ফেল। এভাবে শান্তিচুক্তির পক্ষ-বিপক্ষরা পরস্পর মারামারি, খুনোখুনি করছে। ফলশ্রুতিতে চাকমা ছেলেরা মরে যাচ্ছে। আসলে এটা সরকারের কূটচাল। সরকার চাচ্ছে, চাকমাদেরকে দুই দলে বিভক্ত করে দিয়ে পরস্পরকে মারামারি, খুনোখুনি কাজে লিপ্ত রাখবে। যাতে করে চাকমারা ধ্বংস হয়ে যায়, সর্বস্বান্ত হয়ে পড়ে। সরকার সন্তুর পার্টিকেও টাকা, অস্ত্র দিচ্ছে আর প্রসিতের পার্টিকেও টাকা, অস্ত্র দিচ্ছে। তাই বলছি সন্তুও অজ্ঞান, প্রসিতও অজ্ঞান। ভগবান বুদ্ধের উপদেশ হল, তোমরা জ্ঞান-অজ্ঞান পরীক্ষা কর, ন্যায়-অন্যায় বিচার কর, সত্য-মিথ্যা যাচাই কর। তোমাদের চিত্তে কি পরিমাণ জ্ঞান আছে, সেটা পরীক্ষা কর। আর কি পরিমাণ অজ্ঞান আছে, সেটা পরীক্ষা কর। বুদ্ধ বলেছেন, হে ভিক্ষুগণ! আপনাকে আপনি পরীক্ষা করবে। অর্থাৎ তোমাদের চিত্তে কি পরিমাণ জ্ঞান আছে, সেটা পরীক্ষা করতে হবে। মনে রাখবে, তোমাদের চিত্তে জ্ঞান থাকলে অজ্ঞান থাকতে পারবে না। অজ্ঞান থাকলে জ্ঞান থাকতে পারবে না। একদা এক সরকারি কর্মকর্তা মুসলমান ভদ্রলোক আমাকে বলেছিল, ‘ভন্তে, বক্তৃতা দিয়ে হবে না, আমাদেরকে জ্ঞান দিতে হবে।’ যেমন রসগোল্লা, গালে লাগালে রসগোল্লার স্বাদ জানা যায় না, জিহ্বায় পড়লে তবেই রসগোল্লার স্বাদ মিষ্টিটা জানা যায়। তেমনি কেবল বক্তৃতা শুনলে আমাদের ধর্মীয় জ্ঞান উদয় হবে না, আমাদের চিত্তে জ্ঞান জাগিয়ে দিতে হবে। কথাটা খারাপ বলেনি সেই ভদ্রলোক। তার কথামতে ধর্মীয় বক্তৃতা (দেশনা) প্রদান করা মানে কারো গালে রসগোল্লা লাগিয়ে দেওয়া। আর চিত্তের মধ্যে জ্ঞান জাগিয়ে দেওয়া হল রসগোল্লা জিহ্বায় ফেলে দেওয়া। এক কথায়, সে রসগোল্লা খাইয়ে দিতে বলেছিল। রসগোল্লা খাইয়ে দেওয়া মানে চিত্তে জ্ঞান জাগিয়ে দেওয়া। আমি বলছি, তোমরা সবাই জ্ঞান-অজ্ঞান পরীক্ষা কর। অর্থাৎ তোমাদের চিত্তে কি পরিমাণ জ্ঞান উদয় হয়েছে, সেটা পরীক্ষা কর। আর কি পরিমাণ অজ্ঞান রয়েছে, সেটাও পরীক্ষা কর। জ্ঞান উদয় হলে, জ্ঞানের সহিত অবস্থান করলে সুখ। অজ্ঞান উদয় হলে, অজ্ঞানের সহিত অবস্থান করলে দুঃখ। বুদ্ধ বলেছেন, ‘হে ভিক্ষুগণ! আপনাকে আপনি পরীক্ষা করবে।’ তোমাদেরকে ঢাকায় গিয়ে পরীক্ষা দিতে হবে না। কোনো স্কুল, কলেজ, বিশ্ববিদ্যালয়ে গিয়ে পরীক্ষা দিতে হবে না। তোমাদের পরীক্ষা হল নিজকে নিজেই পরীক্ষা করা। কি, মনে থাকবে তো? তোমাদের কাজ হল জ্ঞান-অজ্ঞান পরীক্ষা করা, ন্যায়-অন্যায় বিচার করা, সত্য-মিথ্যা যাচাই করা। এই পরীক্ষা দিতে ঢাকায় যেতে হবে না, কলেজ, বিশ্ববিদ্যালয়ে যেতে হবে না। ঢাকার কোনো উচ্চপদস্থ কর্মকর্তা ও কলেজ, বিশ্ববিদ্যালয়ের কোনো প্রফেসার, প্রিন্সিপালের সামর্থ নেই এ পরীক্ষা নেওয়ার। তাই তো বলি বৌদ্ধধর্ম গম্ভীর; সাধারণের পক্ষে বোধগম্য নহে। সহজে কেহ এ ধর্ম বুঝতে পারে না।

পরিশেষে তিনি বলেন, তোমরা নিরোধ কর; নিরোধই শান্তি। জন্ম নিরোধ, মৃত্যু নিরোধ করলে পরম সুখ নির্বাণ লাভ হয়। সবাই বলো “আমরা জন্ম-মৃত্যু নিরোধ করব।” মনে রাখবে নিরোধই শান্তি, নিরোধই সুখ। তোমরা জন্ম-মৃত্যু নিরোধ কর। বুঝতে পারছ তো? নিরোধকে বলা হয় নির্বাণ। আমার সাথে বলো “আমরা অজ্ঞানের সহিত অবস্থান না করে জ্ঞানের সহিত অবস্থান করব। মিথ্যাধর্ম আচরণ না করে সত্যধর্ম আচরণ করব।” বৌদ্ধধর্মের শিক্ষা হল ত্যাগেই সুখ, ত্যাগেই মহিমা; ভোগই দুঃখের মূল, ভোগই দোষপূর্ণ। আমি আবারো বলছি, তোমরা জ্ঞান-অজ্ঞান পরীক্ষা কর, সত্য-মিথ্যা বিচার কর, ন্যায়-অন্যায় বিচার কর। সর্বদা জ্ঞানের সহিত অবস্থান কর। তাহলে নির্বাণ সুখ লাভ হবে।

সাধু, সাধু, সাধু।


 

স্কন্ধ থাকলেই দুঃখ পেতে হয়
একসময় পূজ্যষ্পদ অরহত শ্রদ্ধেয় বনভন্তে নিজ আবাসিক ভবনে ভিক্ষুসঙ্ঘকে ধর্মদেশনা প্রদান প্রসঙ্গে বলেন, কে রোগগ্রস্ত হয় জান? মার; মারই রোগগ্রস্ত হয়ে থাকে। বুঝতে পারছ তো? এ প্রসঙ্গে আমি বলছি শুন। বুদ্ধের সময়কালীন কথা, সমিতিগুপ্ত স্থবির পূর্বকৃত কর্মফলে কুষ্ঠরোগগ্রস্ত হন। ফলে তাঁর দেহের মাংস পঁচে গিয়ে ঝরে পড়তে লাগল। তিনি রোগীশালায় থাকতেন। একদা ধর্মসেনাপতি শারীপুত্র স্থবির পীড়িত সমিতিগুপ্ত স্থবিরকে দর্শনে রোগীশালায় গমন করত তার নিকট উপস্থিত হন। এবং কুশল জিজ্ঞাসা করে বলেন, বর্তমানে কেমন রয়েছ? উত্তরে সমিতিগুপ্ত স্থবির বলেন, ভন্তে, রোগ কেবল বৃদ্ধিই পাচ্ছে; আরোগ্য হচ্ছে না। তৎশ্রবণে শারীপুত্র স্থবির বলেন স্কন্ধ থাকলেই দুঃখ পেতে হয়, বেদনাদি স্কন্ধ না থাকলে দুঃখ থাকত না। এভাবে শারীপুত্র স্থবির উপদেশ দিলে সমিতিগুপ্ত স্থবির পঞ্চস্কন্ধ ত্যাগ করত ষড়াভিজ্ঞা অর্হত্ত্ব লাভ করেন। সঙ্গে সঙ্গে কুষ্ঠরোগও আরোগ্য হয়ে যায়। দেখছ তো, কী ফলই-না হয়েছিল তাঁর। উল্লেখ্য যে, তাঁর পঞ্চস্কন্ধেই কুষ্ঠরোগ হয়েছিল। সেই পঞ্চস্কন্ধ ত্যাগ করতে সক্ষম হলে তাঁর কুষ্ঠরোগ আরোগ্য হয় আর তিনিও ষড়াভিজ্ঞা অর্হত্ত্ব প্রাপ্ত হন। অতঃপর কোনো পাপকর্মের ফলে তাঁর এ দুরাবস্থা হয়েছিল তা পূর্বনিবাস জ্ঞান যোগে দর্শন করেন। তিনি দেখতে পান এক জন্মে মহাধনী কুলে জন্মগ্রহণ করেছিলেন। সে সময়ে জনৈক পচ্চেক বুদ্ধকে পিণ্ডচারণ করতে দেখে “এই মুণ্ডকের শরীরে বোধ হয় কুষ্ঠরোগ রয়েছে বলে” থুথু ফেলে দাম্ভিকতা দেখায়ে ছিলেন। সেই পাপের ফলে নরকে পতিত হয়ে বহু বৎসর দুঃখ-যাতনা ভোগ করেছিলেন। পরে গৌতম বুদ্ধের সময়ে শ্রাবস্তীতে এক ব্রাহ্মণের পুত্ররূপে জন্মগ্রহণ করে প্রব্রজিত হওত কুষ্ঠরোগ হয়ে এই দুঃখভোগ বরণ করতে হয়েছিল তাঁকে। সমিতিগুপ্ত স্থবির পচ্চেক বুদ্ধকে কি বলেছিলেন? ‘এই মুণ্ডকের শরীরে বোধ হয় কুষ্ঠরোগ রয়েছে বলেছিলেন।’ সেই পাপকর্মের ফলে তাঁকে কুষ্ঠরোগগ্রস্ত হতে হয়েছিল।

‘আমি মানুষ’, ‘সে পুরুষ’, ‘সে মহিলা’ এধারণা পোষণ করলে ও চিন্তা করলে নির্বাণ লাভ করা যায় না। তোমরা ‘আমি মানুষ’, ‘সে পুরুষ’, ‘সে মহিলা’ এধারণা পোষণ করবে না ও কোনো চিন্তা করবে না, তাহলে নির্বাণ লাভ হবেই। ভগবান বুদ্ধের সময় জনৈক ভিক্ষু অতিরিক্ত চিন্তা করতেন। ফলে বিকারগ্রস্ত হতেন, দুঃখের সহিত দিনাতিপাত করতেন। একদিন ভগবান বুদ্ধ তাঁকে ডেকে বললেন, আজ হতে তুমি আর কোনো চিন্তা করবে না। বুদ্ধের উপদেশ মত ভিক্ষুটি কোনো চিন্তা না করলে অর্হত্ত্ব লাভ করেছিলেন। সেই ভিক্ষু কিভাবে অর্হত্ত্ব লাভ করেছিলেন? কোনো প্রকার চিন্তা না করে অর্হত্ত্ব লাভ করেছিলেন। আমার সাথে বলো “সেই ভিক্ষু অতিরিক্ত চিন্তা করতেন বিধায় দুঃখ পেতেন। ভগবান বুদ্ধ তাঁকে কোনো প্রকার চিন্তা না করতে উপদেশ দিলে তিনিও চিন্তা করা হতে বিরত থাকেন। ফলে অর্হত্ত্ব লাভে সক্ষম হন।” হ্যাঁ, চিন্তা করলে দুঃখ পেতে হয়, পাপ হয়ে থাকে। চিন্তা না করলে দুঃখও নেই, পাপও নেই। তোমরাও যদি চিন্তা কর তাহলে দুঃখ পাবে, পাপ হবে। যা চিন্তা করে তাই চিত্ত। কি চিন্তা করে? বিষয় বা আলম্বন। এখানে ‘চিন্তা করে’ শব্দের অর্থ আলম্বন গ্রহণ করে, আলম্বন জানে। অর্থাৎ চিত্ত কোনো আলম্বন গ্রহণ করত তাতে অবস্থান করে থাকে। রূপ, শব্দ, গন্ধ, রস, স্পর্শ, ধর্ম-এ ছয় আলম্বন গ্রহণ করে চিন্তা করা, অবস্থান করা চিত্তের কাজ। ধর্ম আলম্বন ছয় প্রকার। যথা : ১) প্রসাদরূপ ২) সূক্ষ্মরূপ ৩) চিত্ত ৪) চৈতসিক ৫) নির্বাণ ও ৬) প্রজ্ঞপ্তি-এই ছয় প্রকার আলম্বনকেই ধর্মালম্বন বলে। প্রসাদরূপ পাঁচ প্রকার, যথা : ১) চক্ষু-প্রসাদরূপ ২) শ্রবণ-প্রসাদরূপ ৩) ঘ্রাণ-প্রসাদরূপ ৪) জিহ্বা-প্রসাদরূপ ৫) কায়-প্রসাদরূপ। সূক্ষ্মরূপ ষোলো প্রকার, যথা : এক প্রকার আপ-ধাতুরূপ, দুই প্রকার ভাবরূপ, এক প্রকার হৃদয়রূপ, এক প্রকার জীবিতরূপ, এক প্রকার আহাররূপ, এক প্রকার পরিচ্ছেদরূপ, পাঁচ প্রকার বিকাররূপ এবং চারি প্রকার লক্ষণরূপ, এই ষোলো প্রকার সূক্ষ্মরূপ। চিত্ত ঊননব্বই প্রকার। চৈতসিক বায়ান্ন প্রকার। নির্বাণ এক প্রকার, কাল বিমুক্তি নির্বাণ। এক প্রকার প্রজ্ঞপ্তি। ‘প্রজ্ঞপ্তি’ অর্থ মনের ধারণা। ধর্ম আলম্বন কত প্রকার? ধর্ম আলম্বন ছয় প্রকার, যথা : ১) প্রসাদরূপ ২) সূক্ষ্মরূপ ৩) চিত্ত ৪) চৈতসিক ৫) নির্বাণ ও ৬) প্রজ্ঞপ্তি।

তোমরা সর্বদা অনাসক্তভাবে অবস্থান কর। অনাসক্ত থাকতে পারলে সুখ লাভ হবেই। তাই বলা হয়েছে :

বিশ চিত্ত লোকোত্তর, করিয়া বর্জন—

গ্রহণ করিয়া থাকে অন্য আলম্বন।

অর্থাৎ কুড়িটি লোকোত্তর চিত্তের দ্বারা তৃষ্ণাকে ত্যাগ করে অনাসক্তভাবে অবস্থান করা। সহজ কথায়, গ্রহণে অনাসক্ত থাকা। কোনো কিছু গ্রহণ করলেও তাতে আসক্ত না হয়ে অনাসক্তভাবে অবস্থান করা। অন্যদিকে ভগবান বুদ্ধ বলেছেন, গ্রহণের যোগ্য গ্রহণ কর, ত্যাগের যোগ্য ত্যাগ কর। টাকা-পয়সা, সোনা-রূপা, ধান-চাউল, অপক্ক মাছ-মাংস, গরু-ছাগল, ধান্যজমি, কুমারী, যুবতী তথা স্ত্রী, এসব গ্রহণের অযোগ্য। কখনো এসব গ্রহণ করা যাবে না। কেউ যদি তোমাদেরকে ধান্যজমি, গরু-ছাগল ও স্ত্রীলোক, কুমারী গ্রহণ করতে বলে, গ্রহণ করবে কি? না ভন্তে, গ্রহণ করব না। খবরদার! গ্রহণ করবে না। আমি বলছি তোমাদেরকে কেউ ধান্যজমি, গরু-ছাগল ও স্ত্রীলোক, কুমারী গ্রহণ করতে বললেও তোমরা গ্রহণ করবে না। সবাই বলো “আমরা গ্রহণের যোগ্য গ্রহণ করব, ত্যাগের যোগ্য ত্যাগ করব। কখনো গ্রহণের অযোগ্য সমুদয় গ্রহণ করব না।

পূজ্য বনভন্তে ভিক্ষুসঙ্ঘকে ধর্মরসে উদ্বেলিত, উৎফুল্ল করার জন্য গাথা সুরে গেয়ে উঠেন :

প্রাণপ্রিয় পুত্র-কন্যা নয় আপনার,

আর প্রিয়তম ভার্যা আপন সবার।

আপন বলিয়া যিনি ভালোবাসে যারে,

সেও একদিন ফেলে যাইবে সবারে।

অনিত্য সংসারে দেখ অনিত্য যাতনা,

দিবা-নিশি হিতসুখ করিনু প্রার্থনা।

অনিত্য সংসারে কেহ না রহিবে

দু’দিন পরে সকলে মরিবে মরিবে।

এই অনিত্য সংসারে তোমরা কি সবাই মরে যাবে না? অবশ্যই মরে যাবে। এই সংসার মাত্র দু’দিনের। দু’দিন পর সবই ছারখার হয়ে যাবে। বাস্তবিক, এ সংসারের সবাই মরে যাবে নয় কি? হ্যাঁ ভন্তে, সবাই মরে যাবে। চাকমা বলো, মারমা বলো, বড়ুয়া বলো, মুসলমান বলো, হিন্দু বলো, আমেরিকান বলো, রাশিয়ান বলো সবাই মরে যাবে। কেহ অমর থাকবে না। এক কথায়, পৃথিবীর সবাই মরে যাবে। কেমন, মরে যাবে তো? হ্যা ভন্তে, অবশ্যই মরে যাবে। এইভাবে অনিত্য চিন্তা করলে নির্বাণ যেতে পারবে। এই সংসারে কেহ যখন স্থায়ীভাবে থাকবে না, মরে যাবে; সুতরাং ‘আমি নির্বাণে যাবো’ এরূপ বলতে পারবে কি? যদি পার, তাহলে নির্বাণ লাভ হবে। কিন্তু, তোমরা সেইরূপ অনিত্য চিন্তা কর কি? কর না। করলে তো নির্বাণ লাভ হতো। আমি তো দেখছি এই অনিত্য সংসারে পুনঃপুন জন্মগ্রহণ করে তোমরা অনর্থক দুঃখ পাচ্ছ। কিছুতেই সুখ লাভ করতে পারছ না। এই অনিত্য সংসারে কোথাও সুখ নেই। একমাত্র নির্বাণই সুখ। তোমরা অনিত্য সংসারে সুখ না খোঁজে নির্বাণ লাভে সচেষ্ট থাক। তাহলে পরম সুখ, পরম শান্তি লাভ হবে। নির্বাণ লাভ করার জন্য তোমরা বাতাসের মতন হয়ে অবস্থান কর। বাতাসের কোনো আশ্রয় নেই, ঘর-বাড়ী নেই। তোমরাও কোনো আশ্রয় নেই হয়ে অবস্থান কর। প্রকৃতপক্ষে নির্বাণও আশ্রয় শূন্য। নির্বাণে ঘর নেই, জায়গা-জমি নেই, গ্রাম নেই, মা-বাপ নেই, ভাই-বোন নেই, স্ত্রী-পুত্র নেই, আত্মীয়-স্বজন নেই, বন্ধু-বান্ধব নেই, কিছুই নেই, এটাকেই বলে নির্বাণ। ‘আছে বা আমার আছে’ বললে দুঃখ পেতে হয়। তোমরা যদি বল ‘আমার ঘর আছে’, ‘জায়গা-জমি আছে’, ‘মা-বাপ আছে’, ‘ভাই-বোন আছে’, ‘স্ত্রী-পুত্র আছে’, ‘আত্মীয়-স্বজন আছে’, ‘বন্ধু-বান্ধব আছে’ তাহলে দুঃখ পাবে। অন্যদিকে, নর-নারীগণ যে ‘আমার স্ত্রী’, ‘আমার স্বামী’, ‘আমার পুত্র-কন্যা’ বলে দাবি করে সেটা মিথ্যা, প্রলাপ ছাড়া কিছুই নয়। কন্‌ তার বাপরদিন্যে মোক, তার বাপরদিন্যে নেক। অর্থাৎ কোথায় তোমার স্ত্রী? কোথায় তোমার স্বামী? তারা আজকে যাকে ‘আমার স্বামী’, ‘আমার স্ত্রী’, ‘আমার পুত্র-কন্যা’ বলে দাবি করছে, সে আগামীকালও মরে যেতে পারে। পারে নয় কি? হ্যাঁ ভন্তে, আগামীকাল মরে যেতে পারে। তাহলে ‘আমার স্বামী’, ‘আমার স্ত্রী’, ‘আমার পুত্র-কন্যা’ বলে দাবি করার যুক্তিকতা কোথায়?

একসময় জনৈক বড়ুয়া আমার নিকট এসে বলেছিল, ভন্তে, বর্তমানে আমি বড়োই দুঃখের মধ্যে রয়েছি। অভাব, অনটনের পীড়নে যেন দিশেহারা হয়ে পড়েছি। অথচ একসময় আমার টাকা-পয়সা, সহায়-সম্পত্তি, নাম-যশ সবই ছিল। বর্তমানে সবকিছু নিঃশেষ হয়ে গেছে। এবার বনভন্তে গাথা সুরে গেয়ে উঠেন :

ধন-পরিজন বল পূর্ণ পরিবার,

কালের প্রভাবে সব যাবে ছারখার।

তাহলে দেখা যাচ্ছে, এই গাথার কথাটি সেই বড়ুয়াটির জীবনে অক্ষরে অক্ষরে প্রতিফলিত হয়েছে। তাই নয় কি? হ্যাঁ ভন্তে। তাই তো বলি, কালের করাল গ্রাসে পড়লে টাকা-পয়সা, ধন-সম্পদ, যশ-খ্যাতি সবই হারিয়ে ফেলতে হয়, সব বিনষ্ট হয়ে যায়। কাজেই টাকা-পয়সা, সহায়-সম্পত্তি, নাম-যশ এসব নিয়ে অহংকার করার কিছুই নেই। আর এসবকে সুখও বলা যায় না। মোটকথা এসব কিছুই অস্থায়ী। এ পৃথিবীতে সব কিছু অস্থায়ী; কোনোটাই স্থায়ী নয়। তোমরা অস্থায়ী সম্পত্তি চাও কি? অস্থায়ী সম্পত্তি চাইবে না। স্থায়ী সম্পত্তি নির্বাণ লাভ করতে সচেষ্ট থাক। নির্বাণ সম্পত্তি লাভ হলে আর হারাতে হয় না। মনে রাখবে, নির্বাণ সম্পত্তিই স্থায়ী সম্পত্তি এবং এ সম্পত্তি লাভ হলে পরম সুখ, পরম শান্তি অর্জিত হয়।

শ্রদ্ধেয় ভন্তে আরো বলেন, ব্যাধি দুই প্রকার। যথা : ১) দেহ ব্যাধি ও ২) মন ব্যাধি। দেহ রোগগ্রস্ত হয়ে পড়লে দেহ ব্যাধি আর মনচিত্ত বিকারগ্রস্ত হয়ে পড়লে মন ব্যাধি প্রকাশিত হয়। মনচিত্ত ব্যাধিগ্রস্ত হওয়াকে মার বলা হয়। অর্থাৎ ক্লেশ মার। ডাক্তার, কবিরাজেরা করে দেহ ব্যাধির চিকিৎসা, আর ভগবান বুদ্ধ করেন মন ব্যাধির চিকিৎসা। ডাক্তার, কবিরাজেরা দেহব্যাধি আরোগ্য করে দিতে পারে, কিন্তু ক্লেশ ব্যাধি আরোগ্য করে দিতে পারে না। আমি অসুস্থ হয়ে পড়লে ডাক্তার সুপ্রিয় বড়ুয়া এসে আমাকে চিকিৎসা করে থাকে। আমিও তাকে চিকিৎসা করে থাকি। সে আমার দেহকে চিকিৎসা করে আর আমি চিকিৎসা করি তার মনচিত্তকে। এ প্রসঙ্গে আমি তাকে বলি, ‘সুপ্রিয় তুমি যেমন ডাক্তার, আমিও ডাক্তার। তুমি আমার দেহকে চিকিৎসা কর আর আমি তোমার চিত্তকে চিকিৎসা করি।’ সুপ্রিয় কি চিকিৎসা করে এবং আমি কি চিকিৎসা করি বল তো? ডা. সুপ্রিয় আপনার দেহ চিকিৎসা করে আর আপনি সুপ্রিয় ডাক্তারের মনচিত্ত চিকিৎসা করেন। ঠিকই বলেছ, বনভন্তেও ডাক্তার। বনভন্তে হলো মনচিত্ত চিকিৎসা করার ডাক্তার। তোমাদের মন ব্যাধিগ্রস্ত হয়ে পড়ে নয় কি? হ্যাঁ ভন্তে, আমাদের মন ব্যাধিগ্রস্ত হয়ে পড়ে। মন ক্লেশ ব্যাধিগ্রস্ত হয়ে পড়লে ডাক্তারেরা সেই ক্লেশ ব্যাধি আরোগ্য করে দিতে পারবে কি? না ভন্তে, পারবে না। ঠিক বলেছ; ক্লেশ ব্যাধি আরোগ্য করার সাধ্য ডাক্তারের নেই। আমেরিকান ডাক্তারেরাও ক্লেশ ব্যাধি আরোগ্য করে দিতে পারবে না। ক্লেশ ব্যাধি তথা ক্লেশ আরোগ্য ও স্কন্ধ আরোগ্য করতে সক্ষম হলে নির্বাণ লাভ হবে। তোমরা ক্লেশ আরোগ্য ও স্কন্ধ আরোগ্য করার জন্য ভগবান বুদ্ধের ধর্ম ঔষধ সেবন কর। সেই ধর্ম ঔষধ কি? পঞ্চ ইন্দ্রিয়, পঞ্চ বল, সপ্ত বোধ্যঙ্গ, চারি সতিপট্ঠান, চারি সম্যক চেষ্টা, চারি ঋদ্ধিপাদ, আর্য অষ্টাঙ্গিক মার্গ, এই সপ্তত্রিংশ বোধিপক্ষীয় ধর্ম ঔষধ সেবন করে তোমরা ক্লেশ আরোগ্য, স্কন্ধ আরোগ্য করে ফেল। ভগবান বুদ্ধ সপ্তত্রিংশ বোধিপক্ষীয় ধর্ম ঔষধ প্রয়োগ করে দেব-মনুষ্যের ক্লেশ ব্যাধি, স্কন্ধ ব্যাধি চিকিৎসা করেন এবং ক্লেশ ব্যাধি, স্কন্ধ ব্যাধি উপশম করে দেন। মিথ্যাদৃষ্টি, মিথ্যা সংকল্প, মিথ্যা বাক্য, মিথ্যা কর্ম, মিথ্যা আজীব, মিথ্যা ব্যায়াম, মিথ্যা স্মৃতি, মিথ্যা সমাধি হল ক্লেশ ব্যাধি, স্কন্ধ ব্যাধির লক্ষণ। কেহ যদি মিথ্যাদৃষ্টি, মিথ্যা সংকল্প, মিথ্যা বাক্য, মিথ্যা কর্ম, মিথ্যা আজীব, মিথ্যা ব্যায়াম, মিথ্যা স্মৃতি, মিথ্যা সমাধি আচরণ করে তাহলে জানবে সে ক্লেশ ব্যাধি, স্কন্ধ ব্যাধিগ্রস্ত হয়ে পড়েছে। সে অবস্থায় তাকে সপ্তত্রিংশ বোধিপক্ষীয় ধর্ম ঔষধ পান করায়ে চিকিৎসা করতে হবে। যদি দেখা যায় সে সম্যকদৃষ্টি, সম্যক সংকল্প, সম্যক বাক্য, সম্যক কর্ম, সম্যক আজীব, সম্যক ব্যায়াম, সম্যক স্মৃতি, সম্যক সমাধি আচরণ করছে তাহলে তার ক্লেশ ব্যাধি, স্কন্ধ ব্যাধি আরোগ্য হয়েছে জানবে। ভগবান বুদ্ধ হলেন ডাক্তার (বৈদ্য), ধর্ম হল ঔষধ আর তোমরা হলে রোগী। সবাই বলো “ভগবান বুদ্ধ হলেন ডাক্তার, ধর্ম হল ঔষধ আর আমরা হলাম রোগী। আমরা বুদ্ধের নিকট ক্লেশ ব্যাধি, স্কন্ধ ব্যাধি চিকিৎসা করার জন্য এসেছি।” আমি তো দেখছি ভিক্ষু-শ্রামণ, দায়ক-দায়িকা সবাই ক্লেশ পীড়িত, স্কন্ধ পীড়িত হয়ে অবস্থান করছে।

তোমরা পঞ্চমার জয় কর। পঞ্চমার জয় করলে সুখ লাভ হবে। প্রথমে ক্লেশ মার জয় কর, তারপরে অভিসংস্কার মার, বশবর্তী দেবপুত্র মার জয় কর। যেদিন পরিনির্বাপিত হবে সেদিন স্কন্ধ মার, মৃত্যু মার জয় হবে। মনে রাখবে পঞ্চমার জয় করাই সুখ। তোমাদের কাজ কি জান? পঞ্চমারকে জয় করাই হল তোমাদের কাজ? পারবে কি, পঞ্চমারকে জয় করতে? ‘ভন্তে, যাতে পঞ্চমারকে জয় করতে পারি, তজ্জন্য আমাদেরকে আশীর্বাদ করুন।’ পঞ্চমার জয় হলে নির্বাণ লাভ হয়। সবাই বলো “পঞ্চমারকে জয় করত নির্বাণ লাভ করতে না পারলে দুঃখের শেষ নেই।” তোমরা জ্ঞানী, পণ্ডিত হও; অজ্ঞানী, মূর্খ হবে না। তোমরা অজ্ঞানী, মূর্খ হলে মার তোমাদেরকে দিয়ে পাপ করাবে। আর তোমরা মারের অধীন হয়ে থাকবে। কখনো মারকে জয় করতে পারবে না। কিন্তু তোমরা যদি জ্ঞানী, পণ্ডিত হও তাহলে মার তোমাদেরকে দিয়ে পাপ করাতে পারবে না। তোমরা মারের অধীন হয়ে থাকবে না, তাহলে মারকে জয় করতে পারবে। তাই তোমাদেরকে জ্ঞানী, পণ্ডিত হতে হবে। তোমাদেরকে কি হতে হবে? জ্ঞানী, পণ্ডিত হতে হবে। জ্ঞানী, পণ্ডিত হলে তোমরা মারকে জয় করতে পারবে।

পরিশেষে তিনি বলেন, এই পৃথিবীতে কেহ কারোর নয়। যদিও বা সাধারণ নর-নারীগণ ‘সে আমার স্বামী,’ ‘সে আমার স্ত্রী’, ‘তারা আমার পুত্র-কন্যা’ ইত্যাদি বলে থাকে। প্রকৃতপক্ষে তারা সে সব প্রলাপই বকছে সার। ‘স্বামী,’ ‘স্ত্রী’, ‘পুত্র-কন্যা’, ‘অর্থ-বিত্ত’, কিছুই নিজের নয়। সবাই বলো “এই পৃথিবীতে কেহ কারোর নয়। মূর্খ ব্যক্তিরা অনর্থক ‘আমার’, ‘আমার’ রব তুলে দুঃখ পাচ্ছে মাত্র। তাই বলা হয়েছে :

আমি যে পুত্রের পিতা, ধনের মালিক,

এই তৃষ্ণায় ভোগে বাল দুঃখ অনধিক।

নিজের মালিক, নিজেই কেউ কভু নয়,

পুত্র বা ধনের হায়! মালিক কী হয়?

যেখানে নিজের মালিক নিজেই নয়; সেখানে স্ত্রী, পুত্র-কন্যা, ধনের মালিক হবে কিভাবে? যারা অজ্ঞান এবং লজ্জাশূন্য কেবল তারা স্ত্রী, পুত্র-কন্যা ও ধনের মালিক বলে দাবি করে। কিন্তু জ্ঞানী ও লজ্জাশীলেরা কখনো নিজকে স্ত্রী, পুত্র-কন্যা ও ধনের মালিক বলে দাবি করে না। তারা স্ত্রী, পুত্র-কন্যা, ধন খুঁজে না। আর সে সবকে মিথ্যা, দুঃখ ও পাপ বলে জানে। তাই আবারো বলছি, তোমরা সবাই জ্ঞানী হও। অজ্ঞানের অন্ধকারে অবস্থান না করে জ্ঞানের আলোতে বেরিয়ে এসো। আমার সাথে বলো “আমরা সত্যধর্ম জেনে, বুঝে সত্যধর্মকে গ্রহণ করব, অজ্ঞানের অন্ধকার হতে বেরিয়ে এসে জ্ঞানের আলোতে অবস্থান করব।” তাহলে তোমাদের পরম সুখ নির্বাণ লাভ হবে।

সাধু, সাধু, সাধু।


 

নড়ে চড়ে বারো ঘরে বসে তেরো
একসময় পূজ্য শ্রাবকবুদ্ধ বনভন্তে নিজ আবাসিক ভবনে ভিক্ষুসঙ্ঘকে ধর্মদেশনা প্রদানকালে বলেন, মগধরাজ বিম্বিসার যখন ভগবান বুদ্ধের পরিচয় জানতে চেয়েছিলেন, তখন বুদ্ধ স্বীয় পরিচয় প্রদানে বলেছিলেন :

শুন্‌ হে নরপতি,

হেরি জীবের দুর্গতি

আসিয়াছি জ্ঞান অন্বেষণে।

রাজবংশে একক নন্দন,

ছিল রত্ন ধন

আসিয়াছি প্রাণসম প্রেয়সী ত্যজিয়ে।

এবার শ্রদ্ধেয় ভন্তে ভিক্ষুসঙ্ঘকে প্রশ্ন করেন, কেউ তোমাদের পরিচয় জানতে চাইলে তোমরা সেরূপ বলতে পারবে কি? পারবে না। আমি বনভন্তেও বলতে পারব না। ভগবান বুদ্ধের ত্যাগের মহনীয়তা দর্শন করলে আমি লজ্জা পাই। বুদ্ধ স্ত্রী-পুত্র, রাজ্য-ধন সহ প্রভূত ভোগ-ঐশ্বর্য ত্যাগ করে প্রব্রজিত হয়েছিলেন। আর আমরা তো দেখার মতন কোনো কিছু ত্যাগ করে প্রব্রজিত হতে পারিনি। মহাকশ্যপ স্থবিরও অনিন্দ্য সুন্দরী স্ত্রী ত্যাগ করে প্রব্রজিত হয়েছিলেন। তাঁর স্ত্রীর নাম ছিল ভদ্রাকপিলানী। ভদ্রাকপিলানীর দেহ হতে রাত্রিতে আলো বিচ্ছুরিত হতো। আর তিনি তো বর্তমান স্ত্রীদের মতন ছিলেন না। তিনি কোনো দিন স্বামীর সাথে ঝগড়া করেননি, স্বামীর সাথে দুর্ব্যবহার করেননি। পিতৃকুল হতে পঞ্চান্ন হাজার শকট (গাড়ি) পরিপূর্ণ ধন এনে স্বামীর ঘরে এসেছিলেন। আমি জনৈক চাকমাকে জিজ্ঞাসা করেছিলাম, সেরূপ বউ পেলে কি করবে? প্রব্রজিত হবে কি? সে আমাকে বলেছিল, সেরূপ বউ পেলে তাকে পায়ে হেঁটে বেড়াতে দিব না। বুগী লৈ বেড়েবং। অর্থাৎ পিঠে করে ঘুরে বেড়াবে। একথা বলার সঙ্গে সঙ্গে ভিক্ষুসঙ্ঘের মাঝে হাসির রোল পড়ে যায়। দেখছ তো চাকমাদের চিত্তের অবস্থা। মহাকশ্যপ স্থবির যেই বউকে ত্যাগ করে প্রব্রজিত হয়েছিলেন, চাকমারা সেই বউকে পেলে পায়ে হেঁটে বেড়াতে না দিয়ে পিঠে করে ঘুরে বেড়াতে চায়। মহাকশ্যপ স্থবির মহাজ্ঞানী বিধায় সেই অনিন্দ্য সুন্দরী ও গুণবতী, ধনবতী, পুণ্যবতী বউকে ত্যাগ করে প্রব্রজিত হওত নির্বাণ প্রত্যক্ষ করেছিলেন। যেহেতু তিনি জানতেন সেই অনিন্দ্য সুন্দর, গুণ, ধন সবই মিথ্যা, অসার। পক্ষান্তরে নির্বাণ সত্য, সার।

তোমরা সবাই পণ্ডিত হয়ে যাও, মূর্খ হবে না। তাই তো বলা হয়েছে :

যদ্যপি সহস্র মূর্খ থাকে এক স্থান,

তথাপি না হয় এক পণ্ডিতের সমান।

তোমাদের সবাইকে পণ্ডিত হতে হবে। মূর্খ হলে নির্বাণ লাভ করতে পারবে না। কোনো কাজে উন্নতিও হবে না; সর্বদা অবনতির গহ্বরে নিমজ্জিত হতেই থাকবে। মূর্খ লোকের পক্ষে উন্নতি, শ্রীবৃদ্ধির চিন্তা বাতুলতা মাত্র। মূর্খ লোক কোনো কাজে আসে না। এক হাজার জন মূর্খ একজন মাত্র জ্ঞানী লোকেরও সমান হয় না। আমি আবারো বলছি, তোমরা সবাই পণ্ডিত হও; কখনো মূর্খ হবে না। মূর্খদের দিয়ে কোনো কাজ হয় না। মূর্খরা কোনো কাজে সফলকাম হয় না। কেমন, পণ্ডিত হতে পারবে তো? পণ্ডিত অর্থ চালাক, মূর্খ অর্থ ভুল বা বোকা।

অর্থকথা, ধর্মকথা প্রকাশে চতুর,

মধুর তাহার বাক্য মধুর মধুর।

অর্থকথা, ধর্মকথা বলতেও তোমাদেরকে চতুর হতে হবে। বোকা হলে অর্থকথা, ধর্মকথা মধুরভাবে প্রকাশ করতে সক্ষম হবে না। চুপ করে বসে থাকতে হবে। নতুবা এলোমেলো, অসার কথা বলে জনসাধারণের মাঝে হাসির পাত্রে পরিণত হবে।

তিনি আরো বলেন, কামচিন্তা, ক্রোধচিন্তা, হিংসাচিন্তা, এ তিন প্রকার চিন্তা মহাপাপ। ভগবান বুদ্ধের উপদেশ হল, তোমরা কামচিন্তা, ক্রোধচিন্তা, হিংসাচিন্তা করবে না। কামচিন্তা করলে মহাপাপ হয়ে যায়, ক্রোধচিন্তা করলে মহাপাপ হয়ে যায়, হিংসাচিন্তা করলে মহাপাপ হয়ে যায়। এই তিন প্রকার চিন্তা করবে না, কেমন? হ্যাঁ ভন্তে, করব না। কামচিন্তা, ক্রোধচিন্তা, হিংসাচিন্তা না করলে সুখে থাকতে পারবে। কামচিন্তা কাকে বলে? নারী পুরুষ পরস্পর কাম সেবনের চিন্তাকে কামচিন্তা বলে। ‘অমুককে প্রহার করব, আঘাত করব, ক্ষতি করব’ এরূপ চিন্তাকে ক্রোধচিন্তা বলে। ‘সমুককে একেবারে মেরে ফেলব, খতম করে ফেলব’ এরূপ চিন্তাকে হিংসাচিন্তা বলে। ভগবান বুদ্ধ এই তিন প্রকার চিন্তা করতে বারণ করেছেন। মনে রাখবে কামচিন্তা, ক্রোধচিন্তা, হিংসাচিন্তা মহাপাপ। তোমরা যদি কামচিন্তা কর, তাহলে পাপ হবে, দুঃখ পাবে; যদি ক্রোধচিন্তা কর, তাহলে পাপ হবে, দুঃখ পাবে; যদি হিংসাচিন্তা কর, তাহলে পাপ হবে, দুঃখ পাবে। তোমরা কামচিন্তা, ক্রোধচিন্তা, হিংসাচিন্তা না করে মৈত্রী ভাবনা অনুশীলন কর।

যেই ভিক্ষু নিয়ত মৈত্রী ভাবনায়,

বুদ্ধের শাসন মানে গভীর শ্রদ্ধায়।

তোমরা নিত্য মৈত্রী ভাবনা করবে, বুদ্ধের শাসন গভীরভাবে শ্রদ্ধার সহিত মানবে। নিত্য মৈত্রী ভাবনা করলে, বুদ্ধের শাসন গভীরভাবে মানলে, বিশ্বাস করলে হাতে হাতে সুফল লাভ হবে। বর্তমান ভিক্ষুরা বুদ্ধের শাসন গভীরভাবে মানে না, বিশ্বাস করে না বলে দুঃখ পাচ্ছে। তাদের উন্নতি, শ্রীবৃদ্ধি ও সমৃদ্ধি সাধন হচ্ছে না। গৃহীরাও যদি বুদ্ধের শাসন গভীরভাবে মানতো, বিশ্বাস করতো তাহলে তারাও ধনী হয়ে যেতো; গরিব হয়ে পড়ে থাকতো না। বুদ্ধের শাসন গভীরভাবে মানলে, বিশ্বাস করলে ধনী হয়; গরিব থাকতে পারে না। আমি আবারো বলছি, তোমরা গভীরভাবে বুদ্ধের শাসন মানো, বিশ্বাস করো তাহলে তোমাদের সুখ লাভ হবে।

তোমরা অবিদ্যার অধীন, তৃষ্ণার অধীন হয়ে থাকবে না। স্বাধীন হয়ে অবস্থান কর। তাই তো স্বাধীন সর্ম্পকে বলা হয়েছে :

সকল প্রকারের পর স্বীয় স্বাধীনতা সুখ,

সকল প্রকারের পর অধীনতা দুঃখ।

সাধারণে দুঃখভোগ করে বহুতর,

চারি যোগ অতিক্রম বড়োই দুষ্কর।

সব চাইতে সুখ হচ্ছে স্বাধীন (বা স্বাধীন হওয়া)। কি স্বাধীন? অবিদ্যা হতে স্বাধীন, তৃষ্ণা হতে স্বাধীন। অন্যদিকে সব চাইতে দুঃখ হচ্ছে অধীন (বা অধীন থাকা)। কিসের অধীন? অবিদ্যার অধীন, তৃষ্ণার অধীন। মোটকথা অবিদ্যার অধীন হয়ে থাকা দুঃখ, তৃষ্ণার অধীন হয়ে থাকা দুঃখ। অবিদ্যা হতে স্বাধীন সুখ, তৃষ্ণা হতে স্বাধীন সুখ। তোমরা অবিদ্যা হতে স্বাধীন হও, তৃষ্ণা হতে স্বাধীন হও। অবিদ্যার অধীন হয়ে থাকবে না, তৃষ্ণার অধীন হয়ে থাকবে না। ভগবান বুদ্ধ অধীন হয়ে না থাকতে এবং সাধারণ হয়ে না থাকতে বলেছেন। সাধারণ কি? অবিদ্যা থাকলে সাধারণ, তৃষ্ণা থাকলে সাধারণ। অবিদ্যা না থাকলে অসাধারণ, তৃষ্ণা না থাকলে অসাধারণ। সবাই বলো “আমরা অধীন হয়ে থাকব না, সাধারণ হয়ে থাকবে না। আমরা স্বাধীন ও অসাধারণ হয়ে অবস্থান করব।”

পূজ্য বনভন্তে বলেন, জ্ঞান, বুদ্ধি, কৌশল থাকলে সব কাজে সফলতা আসে, জয়যুক্ত হওয়া যায়। জ্ঞান, বুদ্ধি, কৌশল যথাযথভাবে প্রয়োগ করা হলে কোনো কাজে ব্যর্থ হতে হয় না। চাঙমা কথায় বুদ্ধিয়ে হাজার, ভাগ্যে অপার, তক্কিনক্কি দিনন্ত পার। অর্থাৎ বুদ্ধিতে হাজারো কিছু করা সম্ভব হয়, ভাগ্য থাকলে অপার সমুদ্র পাড়ি দেওয়ার মতন অসাধ্য সাধন করা যায়, আর ঠকবাজি করলে কোনো মতে দিনটি পার করে দেওয়া যায় মাত্র। হ্যাঁ, কথাটা ঠিক আছে। ঠকবাজি করলে কোনো মতে দিনটি পার করে দেওয়া যায় মাত্র। কেমন, কথাটা ঠিক আছে তো? হ্যাঁ ভন্তে, কথাটা ঠিক আছে। বুদ্ধিতে কি করা যায়? হাজারো কিছু করা যায়। ভাগ্য থাকলে কি হয়? অপারের মাঝেও পার পাওয়া যায়। আর তক্কিনক্কি বা ঠকবাজি করলে কি করতে পারে? কোনো মতে দিনটি পার করে দিতে পারে মাত্র। তারপর ধরা খেতে হয়। আর লোকজনকে ঠকানো যায় না, ধোঁকা দেওয়া যায় না। তাই বলা হয়েছে ‘তক্কিনক্কি দিনন্ত পার’ কোনো মতে দিনটি পার করে দেওয়া যায় মাত্র। একদিনের অধিক করা যায় না। আমি দেখছি চাকমাদের এসব কথা (প্রবাদ বাক্য) সম্পূর্ণ ঠিক আছে। কি, তোমাদেরও মনে থাকবে তো? হ্যাঁ ভন্তে, মনে থাকবে। সবাই বলো “বুদ্ধিয়ে হাজার, ভাগ্যে অপার, তক্কিনক্কি দিনন্ত পার।

ভগবান বুদ্ধের উপদেশ হল, তোমরা নানা দেশ, নানা জনপদ পরিভ্রমণ না করে একস্থানে কর্মস্থান ভাবনা করবে। নানা দেশ, নানা জনপদ পরিভ্রমণ করলে একাগ্রতা নষ্ট হয়, সমাধি দুর্লভ হয়। ভগবান বুদ্ধের উপদেশ কি? নানা দেশ, নানা জনপথ পরিভ্রমণ না করে একস্থানে বসে কর্মস্থান ভাবনা করা। কর্মস্থান মানে সতিপট্ঠান ভাবনা করা। তজ্জন্য আমি রাজবন বিহার হতে সতিপট্ঠান সূত্র বইটি ছাপিয়ে বিনামূল্যে বিতরণ করছি। তোমাদেরকে বলছি, তোমরা নানা দেশ, নানা জনপদ পরিভ্রমণ না করে একস্থানে বসে কর্মস্থান ভাবনা কর। তাহলে নির্বাণ লাভে সক্ষম হবে। মনে রাখবে নানা দেশ, নানা জনপদ পরিভ্রমণ করলে কর্মস্থান ভাবনা করা সম্ভব হবে না। চাঙমা কধায় ‘লরিচরি বার, ঘরত বোই তের’ এ ঠাগুরুন লংকা, বার্মা, থাইল্যান্ড ঘুরি এনেই ইধু বো লধনদি। সিগুণ মোটেই অলাক্কে বার। বনভন্তে ইয়ত বোই তের। অর্থাৎ নড়ে চড়ে বারো, ঘরে বসে তেরো। বর্তমান ভিক্ষুরা লংকা (শ্রীলংকা), বার্মা (মায়ানমার), থাইল্যান্ড গিয়ে কিছুকাল অবস্থান করে দেশে ফিরে এসে কাপড় (রংবস্ত্র) ছেড়ে বিয়ে করে ফেলছে। তাই তারা মোটে বারো। বনভন্তে এখানে (রাজবন বিহারে) বসে তোরো। তোমরাও একস্থানে বসে তেরো হও। বর্তমান ভিক্ষুরা লংকা, বার্মা, থাইল্যান্ড গেলেও মোটেই বারো। বল তো, বারো বেশি না তেরো বেশি? হ্যাঁ ভন্তে, তেরো বেশি। সবাই বলো “নড়ে চড়ে বারো, ঘরে বসে তেরো। পারবে তো, তেরো হতে? হ্যাঁ ভন্তে, আমাদের জন্য আশীর্বাদ করুন। আমরা তেরো হতে যথাসাধ্য চেষ্টা করছি। আমি দেখছি, চাকমাদের এ প্রবাদ বাক্যটি (“নড়ে চড়ে বারো, ঘরে বসে তেরো”) ঠিক আছে। ভগবান বুদ্ধের উপদেশ ‘নানা দেশ, নানা জনপদ পরিভ্রমণে কোনো ফল নেই। এ উপদেশের সাথে মিলে যাচ্ছে, নয় কি? হ্যাঁ ভন্তে, মিলে যাচ্ছে। বর্তমান ভিক্ষুরা লংকা, বার্মা, থাইল্যান্ড ঘুরে ফিরে এসে কাপড় ছেড়ে বিয়ে করছে। তাই তারা মোটেই বারো। আর বনভন্তে এই রাজবন বিহারে বসে তেরো। তোমরাও একস্থানে বসে তেরো হতে পারবে কি? আমি বলছি, তোমরা সবাই তেরো হয়ে যাও। বারো বেশি নাকি তেরো বেশি? ভন্তে, তেরো বেশি। বুদ্ধ বলেছেন নানা দেশ, নানা জনপদ পরিভ্রমণ না করে একস্থানে বসে কর্মস্থান ভাবনা কর। নানা দেশ, নানা জনপদ পরিভ্রমণ করলে মনচিত্ত তৃষ্ণাবহুল হয়, সমাধি দুর্লভ হয়ে পড়ে। অন্যদিকে একস্থানে বসে কর্মস্থান ভাবনা করলে সহজে মনচিত্ত সমাধিস' হয়; তৃষ্ণাসমূহ ক্ষয়, ধ্বংস হয়ে যায়। নানা দেশ, নানা জনপথ পরিভ্রমণ করলে কি লাভ হয় জান? সুস্বাদু ও রসালো মাছ, মাংসসহ উত্তম খানাপিনা লাভ হয় মাত্র। একথা বলার সঙ্গে সঙ্গে ভিক্ষুসঙ্ঘের মাঝে হাসির রোল পড়ে যায়। শ্রদ্ধেয় ভন্তে ভিক্ষুসঙ্ঘকে প্রশ্ন করেন, নানা দেশ, নানা জনপদ পরিভ্রমণ করলে কি লাভ হয়? সুস্বাদু ও রসালো মাছ, মাংসসহ উত্তম খানাপিনা লাভ হয়। তোমরাও সেই সুস্বাদু ও রসালো মাছ, মাংসসহ উত্তম খানাপিনা চাও কি? না ভন্তে, আমরা সেই সুস্বাদু ও রসালো মাছ, মাংসসহ উত্তম খানাপিনা চাই না। তাহলে তোমরা একস্থানে বসে কর্মস্থান ভাবনায় আত্মনিয়োগ কর। এতেই তোমাদের দুঃখমুক্তি নির্বাণ লাভ হবে। আমি আবারো বলছি, তোমরা একস্থানে বসে কর্মস্থান ভাবনা কর। নানা দেশ, নানা জনপথ পরিভ্রমণ করবে না। খানাপিনা খেতে লজ্জা পাবে, খানাপিনার চিন্তা করবে না। খানাপিনা খেতে কি করবে? খানাপিনা খেতে লজ্জা পাবে বা লজ্জা অনুভব করবে। এক কথায়, সর্বদা সংযতভাবে বিহার করবে। ভিক্ষু হয়ে কোনো প্রকার অসংযত জীবন-যাপন করা যায় না। মনে রাখবে ভিক্ষুদের জীবন হলো ‘সংযত জীবন, পরদত্তে ভোজন।’

পরিশেষে তিনি বলেন, আমি পুস্তকে পড়েছিলাম, দ্বিতীয় বিশ্বযুদ্ধে সেই দিনে জার্মানীর বিশেষ প্রয়োজন হয়ে পড়েছিল শত্রুদেশ বৃটেনকে পদানত করা। কিন্তু জার্মানীর সেনাবাহিনী সরাসরি বৃটেনে ঢুকে যেতে পারছে না। বেলজিয়ামের উপর দিয়েই জার্মানীর সেনাবাহিনীকে যেতে হবে বৃটেনে। আর বেলজিয়াম সরকার হিটলার বাহিনীকে তার ঘাঁটি ব্যবহার করতে দিতে রাজী ছিল না। তাই সেদিন হিটলার বেলজিয়ামকে লক্ষ্য করে বলে দিলেন, বেলজিয়াম যদি মিত্রভাবে যেতে না দেয় তবে শত্রুভাবেই অগ্রসর হবো। সাধ্য থাকে তো বেলজিয়াম বাধা দাও। এই কথা বলতে না বলতেই জার্মান সেনাদল হু হু করে ঢুকে পড়লো বেলজিয়ামে। আর খুব সহজেই বীরদর্পে বেলজিয়ামের উপর দিয়েই বৃটেনকে আক্রমণ করলো। ঠিক তদ্রূপ তোমরাও নির্বাণ যেতে, মারকে বলবে, মার তুমি যদি মিত্রভাবে যেতে না দাও, তবে শত্রুভাবেই অগ্রসর হবো। সাধ্য থাকে তো মার বাধা দাও। এভাবে বীরদর্পে মারকে অতিক্রম করে নির্বাণে যেতে হবে তোমাদেরকে। পারবে তো? মারকে ভয় পেলে নির্বাণ যেতে পারবে না। মারের সাথে যুদ্ধ করতে জার্মানী সেনাদলের মতো অপরাজেয় মনোবল থাকতে হবে। সেই অপরাজেয় মনোবল, অদমনীয় আত্মপ্রত্যয়ের মাধ্যমে মারকে পদানত করে নির্বাণ যেতে হবে। পারবে তো? যদি পার তবে নির্বাণ লাভে সক্ষম হবে।

সাধু, সাধু, সাধু।


 

তোমরা লৌকিক সুখকে নিয়ে অবস্থান করবে না
একসময় পরম পূজ্য অর্হৎ বনভন্তে নিজ আবাসিক ভবনে ভিক্ষুসঙ্ঘকে ধর্মদেশনা প্রদান প্রসঙ্গে বলেন, তোমরা যদি এই দেহকে সকাল বিকাল খানাপিনা দিয়ে প্রতিপালন কর, তবে দুঃখকেই প্রতিপালন করছ বলে জানবে। কথাটি ঠিক তো? হ্যাঁ ভন্তে, কথাটি ঠিক। মনে রাখবে এ দেহ কারোর জ্ঞাতিও নয়, সখাও নয়, বন্ধুও নয়। পূর্বজন্মের কর্মফলে সংঘটিত মাত্র। এটি মোহ রাজার নগর, মৃত্যু পিশাচের বলি বা শশ্মান। এই দেহ অনিত্য, দুঃখ, অনাত্ম, অশুচি, দোষপূর্ণ, মুক্তির বিঘ্নকারক। কাজেই সাধুপুরুষেরা সর্ব দুঃখের আধার দেহকে ত্যাগ করে শান্তিময় নির্বাণপ্রাপ্ত হয়ে থাকেন। যারা এ দেহকে বিষ্ঠার ঘটতুল্য বিসর্জন দিতে পারে তারা নির্বাণ লাভে সক্ষম হয়। এসব ভগবান বুদ্ধের বাণী। আমি এসব বাণীকে মনে-প্রাণে বিশ্বাস করি, মানি। দেহকে কিভাবে বিসর্জন দিতে হবে? বিষ্ঠার ঘটতুল্য বিসর্জন দিতে হবে। বিষ্ঠার ঘটকে দূরে ছুড়ে ফেলে দেওয়া হয় তো? হ্যাঁ ভন্তে, বিষ্ঠার ঘটকে দূরে ছুড়ে ফেলে দেওয়া হয় ঘৃণার সহিত। ঠিক তদ্রূপভাবে তোমরাও মুক্তির বিঘ্নকারক দেহকে বিসর্জন দাও। সবাই বলো “যারা এদেহকে বিষ্ঠার ঘটতুল্য বিসর্জন দিতে পারে, তারা অমৃতময় নির্বাণপ্রাপ্ত হয়ে থাকেন।” দেহ একটা শত্রু, জন্ম একটা শত্রু। আমরা দেহধারণ করে একটা শত্রুর মুখোমুখি হয়েছি, জন্মগ্রহণ করে একটা শত্রুর মুখোমুখি হয়েছি। দেহ শত্রুই আমাদেরকে দুঃখ দিচ্ছে, জন্ম শত্রুই আমাদেরকে দুঃখ দিচ্ছে। আমার সাথে বলো “জন্মশত্রুই আমাদেরকে দুঃখ দিচ্ছে, দেহশত্রুই আমাদেরকে দুঃখ দিচ্ছে। এই দুঃখের জন্য আমরা কারোর দোষারোপ করব না। এবং কারোর ক্ষতি, অনিষ্ট কামনা করব না।” কারোর ক্ষতি, অনিষ্ট কামনা করলে পাপ হবে নয় কি? হ্যাঁ ভন্তে, পাপ হবে। এজগতে সবাই জন্মশত্রুর কারণে দুঃখ পাচ্ছে, দেহশত্রুর কারণে দুঃখ পাচ্ছে। তবে তারা সে সব দুঃখের কারণ না বুঝে একে অপরকে দোষারোপ করে; একে অপরের ক্ষতি, অনিষ্ট কামনা করে। কিন্তু জ্ঞানী ব্যক্তিরা সে সব দুঃখের কারণ যথার্থ জেনে অপরের ক্ষতি, অনিষ্ট কামনা করেন না। জন্মগ্রহণ করলে কি দুঃখভোগ করতে হয় জান? এ সংসারে জন্মগ্রহণ করলে শীত, উষ্ণ, ক্ষুধা, ব্যাধি, জরা-মরণ ও অপরের দ্বারা নিহত হওয়া, অবরুদ্ধ হওয়া, প্রহৃত হওয়া, আবার অন্ন-বস্ত্র, অর্থ-বিত্তের অন্বেষণাদি অনেক প্রকার দুঃখভোগ করতে হয়।

তোমরা লৌকিক সুখকে নিয়ে অবস্থান করবে না। লৌকিক সুখকে নিয়ে অবস্থান করলে লজ্জা পাবে, প্রতারিত হবে, দুঃখ পাবে। লোকোত্তর সুখ অর্থাৎ মার্গফল নির্বাণকে নিয়ে অবস্থান করলে লজ্জা পাবে না, প্রতারিত হবে না, দুঃখ পাবে না। এসব আমি স্বীয় অভিজ্ঞায় বলছি। সবাই বলো “আমরা লৌকিক সুখ করব না, লোকোত্তর সুখই করব।” কেন তোমরা প্রব্রজিত হয়েছ? লৌকিক সুখকে ত্যাগ করে লোকোত্তর সুখের অধিকারী হতে। লৌকিক সুখ হল স্বল্প সুখ আর লোকোত্তর সুখ হল বিপুল সুখ। স্বামী-স্ত্রী হয়ে সুখ করাকে, মনুষ্যসুখ করাকে এবং মারকে নিয়ে সুখ করাকে লৌকিক সুখ বলে। যারা জ্ঞানী ব্যক্তি তারা স্বল্প সুখ না করে বিপুল সুখ নির্বাণ লাভের প্রত্যাশী হন। তাই বলা হয়েছে “জ্ঞানী ব্যক্তি যদি স্বল্পমাত্র সুখ পরিত্যাগের ফলে বিপুল সুখ দেখতে পান, তবে তিনি বিপুল সুখের সম্ভাবনা দেখে সামান্য সুখ অবশ্যই ত্যাগ করবেন।” তোমরাও সবাই বলাবলি করো ‘লৌকিক সুখ সামান্য; আমরা সামান্য সুখ করব না। লৌকিক সুখ করলে দুঃখ পাবো, প্রতারিত হবো, লজ্জা পাবো। আমরা বিপুল সুখ মার্গফল নির্বাণ সুখই করব। বিপুল সুখ করলে দুঃখ পাবো না, প্রতারিত হবো না, লজ্জা পাবো না।’ কেমন, বলাবলি করবে তো? এসব কথা কোনো ভিক্ষুই বলে দিতে পারবে না তোমাদেরকে। সাধ্য নেই তাদের এসব কথা বলতে। আমি স্বীয় অভিজ্ঞায় এসব বলছি। আজে বাজে কথা না বলে তোমরা এসব কথাই বলবে। আমার সাথে বলো ‘আমরা লৌকিক সুখ করব না। লৌকিক সুখ স্বল্প। আমরা বিপুল সুখ অর্থাৎ মার্গফল নির্বাণ সুখ করব।’ তোমরা যদি বিপুল সুখ কর, তাহলে জিতে যাবে আর যদি স্বল্প সুখ কর, তাহলে ঠকে যাবে। আমি আবারো বলে দিচ্ছি, তোমরা লৌকিক সুখ করলে ঠকে যাবে আর লোকোত্তর সুখ করলে জিতে যাবে। লৌকিক সুখ কাকে বলে? স্বামী-স্ত্রী হয়ে সুখ করলে, মনুষ্যসুখ করলে ও মারের সুখ করলে লৌকিক সুখ করা হয়। লৌকিক সুখ করলে ঠকে যেতে হয়। লোকোত্তর সুখ কাকে বলে? মার্গফল নির্বাণ সুখকে বলা হয় লোকোত্তর সুখ। লোকোত্তর সুখ করলে জিতে যাবে। তোমরা লৌকিক সুখ না করে লোকোত্তর সুখই করবে। কি, মনে থাকবে তো? এসবের বেশ-কম বা উল্টোপাল্টা করবে না। প্রব্রজ্যা গ্রহণ করার আগে লৌকিক সুখ করলেও এখন আর লৌকিক সুখ করতে পারবে না। কেন তোমরা প্রব্রজিত হয়েছ? ‘লৌকিক সুখ ত্যাগ করে লোকোত্তর সুখ করার জন্য প্রব্রজিত হয়েছি।’ তোমরা যদি লৌকিক সুখ কর, তাহলে লজ্জা পাবে, প্রতারিত হবে, দুঃখ পাবে। আর লোকোত্তর সুখ করলে লজ্জা পাবে না, প্রতারিত হবে না, দুঃখ পাবে না। বর্তমান ভিক্ষু ও দায়ক-দায়িকারা লৌকিক সুখ করছে বলে লজ্জা পাচ্ছে, প্রতারিত হচ্ছে, দুঃখ পাচ্ছে। এ পৃথিবীতে যা কিছু সুখভোগ করা হয়, তা’ সবই লৌকিক সুখ। লৌকিক সুখ স্বল্প, বিপুল নয়। সবাই বলো “লৌকিক সুখ করলে আমরা ঠকে যাবো।” তোমরা কি ঠকার জন্য প্রব্রজিত হয়েছ? না ভন্তে, আমরা ঠকার জন্য প্রব্রজিত হইনি। তাহলে, নিশ্চয় জেতার জন্য প্রব্রজিত হয়েছ? হ্যাঁ ভন্তে, আমরা জেতার জন্য প্রব্রজিত হয়েছি। তা’ যদি হয়, তোমরা লোকোত্তর সুখ কর। লোকোত্তর সুখ করলে জিতে যাবে। আমার সাথে বলো ‘আমরা মারকে জয় করব। মারকে জয় করে বিপুল সুখ করব।’ মার পাপকে নিয়ে সুখ করে থাকে। পুরুষ, মহিলা পরস্পরের স্বামী-স্ত্রী হয়ে পাপকে নিয়ে সুখ করে থাকে। তাই তোমরা মারের সহিত অবস্থান করবে না। ‘আমি মানুষ’, ‘সে পুরুষ’, ‘সে মহিলা’ এধারণা পোষণ করবে না। মনে থাকবে তো? হ্যাঁ ভন্তে, মনে থাকবে। জ্ঞানী লোকেরা লৌকিক সুখ বা সামান্য সুখ করে না। আমি বলছি, তোমরা লোকোত্তর সুখই করবে, কখনো লৌকিক সুখ করবে না।

পূজ্য বনভন্তে আরো বলেন, তোমরা এখানে (আমার সান্নিধ্যে) সুখ করতে পারবে না, ভোগ করতে পারবে না। কারণ তোমরা যদি সুখ কর, ভোগ কর, তাহলে তোমাদের অবিদ্যা উৎপন্ন হবে, তৃষ্ণা উৎপন্ন হবে। আর যদি সুখ না কর, ভোগ না কর, তাহলে বিদ্যা উৎপন্ন হবে, তৃষ্ণা ক্ষয় হয়ে যাবে। ফলে দুঃখমুক্তি নির্বাণ লাভ হবে। অবিদ্যা, তৃষ্ণা, উপাদানের কারণে অর্হৎ হওয়া যায় না। কেন অর্হৎ হওয়া যায় না? অবিদ্যা, তৃষ্ণা, উপাদান, এ তিনটির কারণে অর্হৎ হওয়া যায় না। মনে রাখবে অর্হৎ হলে অবিদ্যা নেই, তৃষ্ণা নেই, উপাদান নেই, ক্লেশ নেই, সত্ত্ব নেই, আত্মা নেই, ‘আমি মানুষ’, ‘সে পুরুষ’, ‘সে মহিলা’ এ ধারণাসমূহ নেই। যাঁদের এসব নেই তাঁদেরকে বলা হয় অর্হৎ। এবার শ্রদ্ধেয় বনভন্তে ভিক্ষুসঙ্ঘকে প্রশ্ন করেন, অর্হতের কি কি নেই? ভিক্ষুসঙ্ঘ : অর্হতের অবিদ্যা নেই, তৃষ্ণা নেই, উপাদান নেই, ক্লেশ নেই, সত্ত্ব নেই, আত্মা নেই, ‘আমি মানুষ’, ‘সে পুরুষ’, ‘সে মহিলা’ এধারণাসমূহ নেই। এতেই পরম সুখ লাভ হয়। অন্যদিকে অবিদ্যা থাকলে দুঃখ, তৃষ্ণা থাকলে দুঃখ, উপাদান থাকলে দুঃখ, ক্লেশ থাকলে দুঃখ, সত্ত্ব ধারণা থাকলে দুঃখ, আত্মা ধারণা থাকলে দুঃখ; ‘আমি মানুষ’, ‘সে পুরুষ’, ‘সে মহিলা’ এধারণাসমূহ থাকলে দুঃখ। কাজেই সে সব দুঃখকে পরিত্যাগ করবে। বৌদ্ধধর্ম এরকমই। অন্যান্য ধর্ম থেকে বৌদ্ধধর্মের পার্থক্যটা এখানেই। বৌদ্ধধর্মের মতে ধর্মও করা যায় না, কর্মও করা যায় না। কারণ ধর্ম করলে তৃষ্ণা হয়, কর্ম করলে তৃষ্ণা হয়। তৃষ্ণা হলে পুনর্জন্ম হতে হয়। ফলে বর্ণনাতীত দুঃখভোগ করা ছাড়া অন্য গত্যন্তর থাকে না। তোমরা যদি ধর্ম কর, তাহলে পুনর্জন্ম হবে। পুনর্জন্ম হলে দুঃখ পাবে। আর যদি কর্ম কর, তাহলেও পুনর্জন্ম হবে। পুনর্জন্ম হলে দুঃখ পাবে। তাই বুদ্ধের উপদেশ হল ধর্মও না করা, কর্মও না করা। ধর্ম থেকেও মুক্ত হওয়া, কর্ম থেকেও মুক্ত হওয়া। এটাকে বলা হয় নির্বাণ। নির্বাণে ধর্মও নেই, কর্মও নেই। নির্বাণ ধর্ম থেকেও মুক্ত, কর্ম থেকেও মুক্ত। সব কিছু থেকে বিমুক্ত, স্বাধীন। মনে রাখবে ধর্ম করলেও দুঃখ, কর্ম করলেও দুঃখ। ধর্ম করলেও মুক্তি নেই, কর্ম করলেও মুক্তি নেই। তাই বিমুক্তির ধর্ম বৌদ্ধধর্মের মতে ধর্মও করা যায় না, কর্মও করা যায় না। ধর্ম করলে সেটা পরধর্ম হয়ে যায়, কর্ম করলে সেটা পরকর্ম হয়ে যায়। বুদ্ধের উপদেশ হল পরধর্ম না করা, পরকর্ম না করা। নিজধর্ম বা সদ্ধর্মই করা। সদ্ধর্ম কাকে বলে? স্রোতাপত্তি, সকৃদাগামী, অনাগামী, অর্হৎ, মার্গস্থ, ফলস্থ, নির্বাণ, এই নব লোকোত্তরধর্মকে বলা হয় সদ্ধর্ম। মার্গফল নির্বাণ লাভ করাকে বলা হয় নিজধর্ম (সদ্ধর্ম), নিজকর্ম। যে ধর্মে মার্গ নেই, ফল নেই, নির্বাণ নেই সে ধর্ম পরধর্ম। তোমরা পরধর্ম আচরণ করবে না। আর যে ধর্মে মার্গফল নির্বাণ আছে সে ধর্ম নিজধর্ম বা সদ্ধর্ম। তোমরা সদ্ধর্মই আচরণ করবে। সদ্ধর্ম আচরণ করলে সুখ লাভ হয়, মুক্ত হওয়া যায়। আমি বৌদ্ধধর্ম ভালোভাবে বুঝেছি, জেনেছি; আমার আর বুঝতে হবে না, জানতে হবে না। এখন তোমাদের কাজ হল বৌদ্ধধর্মকে ভালোভাবে বুঝা, জানা। বৌদ্ধধর্মকে ভালোভাবে বুঝতে পারলে, জানতে পারলে পরম সুখ নির্বাণ লাভ হবে। যাবতীয় দুঃখ থেকে মুক্ত হতে পারবে। কেমন, বৌদ্ধধর্মকে ভালোভাবে বুঝতে, জানতে পারবে তো? আমি আবারো বলছি মার্গফল নির্বাণ লাভ হলে সেটা নিজধর্ম বা সদ্ধর্ম। আর মার্গফল নির্বাণ লাভ না হলে সেটা পরধর্ম। পরধর্ম আচরণ করলে পাপ হয়, দুঃখ পেতে হয়, মুক্ত হওয়া যায় না। সদ্ধর্ম আচরণ করলে পুণ্য, সুখ এবং দুঃখ থেকে মুক্ত হওয়া যায়। তোমরা পরধর্ম আচরণ করবে না।

বৌদ্ধধর্মে লোভ নেই, হিংসা নেই, অজ্ঞান নেই, তৃষ্ণা নেই, পুনর্জন্ম নেই। লোভ করলে পাপ হয়, হিংসা করলে পাপ হয়, অজ্ঞান হলে পাপ হয়, তৃষ্ণা করলে পাপ হয়, পুনর্জন্ম হলে অবর্ণনীয় দুঃখ-যাতনা ভোগ করতে হয়। মনে রাখবে, লোভ চিত্তে কাজ করলে পাপ হয়, হিংসা চিত্তে কাজ করলে পাপ হয়, অজ্ঞান চিত্তে কাজ করলে পাপ হয়, তৃষ্ণা চিত্তে কাজ করলে পাপ হয়। বৌদ্ধধর্মে লোভ, দ্বেষ (হিংসা), মোহ (অজ্ঞান), তৃষ্ণা করা যায় না। ইহাই বৌদ্ধধর্ম। তোমরা যারা প্রব্রজিত তারা সুখ করতে পারবে না, ভোগ করতে পারবে না। বিয়ে করতে পারবে না, বিয়ে করার চিত্তও উদয় করতে পারবে না। ‘আমি পুরুষ’, ‘সে মহিলা’ এধারণা পোষণ করত কোনো মহিলাকে লোভ চিত্তে দর্শন করতে পারবে না। মোটকথা তোমরা কোনো মেয়েকে লোভ করবে না, কোনো মেয়েকে বিয়ে করবে না এবং কোনো মেয়ে বিয়ে করে সংসারী হবে না। মেয়েকে লোভ করলে, মেয়েকে বিয়ে করলে এবং মেয়ে বিয়ে করত সংসারী হলে পাপ হয়, দুঃখ পায়, মুক্ত হতে পারে না। পারবে কি, মেয়ে লোভ না করে, বিয়ে না করে এবং সংসারী না হয়ে থাকতে? অবশ্য এটা সহজ কথা নয়। মেয়েকে দেখার সাথে সাথে লোভ চিত্ত উৎপন্ন হবার অবকাশ থাকে, বিয়ে করার চিত্ত উদয় হবার অবকাশ থাকে। তাই বলছি, তোমরা ‘আমি পুরুষ’, ‘সে মহিলা’ বলে কোনো মেয়েকে দর্শন করবে না। (স্বীয় দেহকে দেখায়ে দিয়ে) এইটি একটি মানব দেহ, পুরুষের দেহ, স্ত্রী দেহ, আমার দেহ, যুবক-যুবতীর দেহ ভেবে দর্শন করবে না। ইহা মাটি, জল, বায়ু, তাপ এই চারি মহাধাতু উপকরণের সমষ্টিরূপে দর্শন করবে। তাহলে লোভ চিত্ত উৎপন্ন হবে না, বিয়ে করার চিত্ত উদয় হবে না। কি পারবে তো দেহকে মাটি, জল, বায়ু, তাপ চারি মহাধাতু উপকরণের সমষ্টিরূপে দর্শন করতে? কিভাবে দর্শন করবে? মাটি, জল, বায়ু, তাপ চারি মহাধাতু উপকরণের সমষ্টিরূপে দর্শন করবে। মনে রাখবে, পুরুষের দেহ, স্ত্রীলোকের দেহ রূপে দর্শন করলে লোভ চিত্ত উৎপন্ন হয়, বিয়ে করার চিত্ত উদয় হয়।

পরিশেষে তিনি বলেন, জ্ঞানী লোকেরা সুখকে নিয়েও অবস্থান করেন না, দুঃখকে নিয়েও অবস্থান করেন না। কিন্তু, অজ্ঞানী লোকেরা সুখকে নিয়েও অবস্থান করে, দুঃখকে নিয়েও অবস্থান করে। অজ্ঞানী লোকেরা কিভাবে অবস্থান করে? সুখকে নিয়েও অবস্থান করে, দুঃখকে নিয়েও অবস্থান করে। সুখ, দুঃখকে নিয়ে অবস্থান করলে তাকে বলে অজ্ঞানী লোক। তাই বলছি তোমরা সুখকে নিয়েও অবস্থান করবে না, দুঃখকে নিয়েও অবস্থান করবে না। তোমরা যদি সুখকে নিয়ে অবস্থান কর, তাহলে তোমরা অজ্ঞানী আর যদি দুঃখকে নিয়ে অবস্থান কর, তাহলে তোমরা অজ্ঞানী। সুখ সেটা সুখের বন্ধন, দুঃখ সেটা দুঃখের বন্ধন। সুখ-দুঃখ উভয় বন্ধন হতে মুক্তকে বলা হয় নির্বাণ। নির্বাণ সুখের বন্ধন হতেও মুক্ত, দুঃখের বন্ধন হতেও মুক্ত। কি, মনে থাকবে তো? সুখ-দুঃখ উভয় বন্ধন হতে মুক্ত হওয়াকে বলা হয় নির্বাণ। সুখ সেটা সুখের অধীন, দুঃখ সেটা দুঃখের অধীন বলে জানবে। তোমরা যদি নির্বাণ লাভ করতে না পার, তাহলে তোমাদের চিত্ত সুখেরও অধীন, দুঃখেরও অধীন হতে থাকবে। তাই আবারো বলছি, তোমরা সুখকে নিয়েও অবস্থান করবে না, দুঃখকে নিয়েও অবস্থান করবে না। সুখের অধীন হয়েও অবস্থান করবে না, দুঃখের অধীন হয়েও অবস্থান করবে না। এতেই নির্বাণ লাভী হতে পারবে।

সাধু, সাধু, সাধু।


 

দ্বিতীয় অধ্যায়
বৌদ্ধধর্মে সংসার করতে পারে না
একসময় পরম পূজ্য অর্হৎ বনভন্তে রাজবন বিহারের দেশনালয়ে আয়োজিত দানানুষ্ঠানে সমবেত দায়ক-দায়িকাগণের উদ্দেশ্যে ধর্মদেশনায় বলেন, সংসার দুঃখ থেকে মুক্ত হবার জন্য দান, শীল, ভাবনা অনুশীলন করা হয়। তোমরা যে আজকে দান করছ এটাও সংসার দুঃখ থেকে মুক্ত হবার জন্য; কি, তাই তো? হ্যাঁ ভন্তে, তাই। অর্থাৎ ‘এই দানের ফলে আমরা যেন সংসার দুঃখ থেকে মুক্ত হয়ে নির্বাণ সাক্ষাৎ করতে পারি’ এটা বলতেছ তোমরা। হ্যাঁ ভন্তে। সংসার দুঃখ থেকে মুক্ত হওত নির্বাণ সাক্ষাৎ করার জন্য এ দান, শীল, ভাবনা অনুশীলন করতে হয়। এখন তোমরা যদি প্রকৃত বৌদ্ধধর্ম জানতে, বুঝতে চাও তাহলে আমি বলছি শুন্‌। বৌদ্ধধর্মের মতে সংসার থাকতে পারে না। সংসার কাকে বলে? পঞ্চস্কন্ধকে বলা হয় সংসার। রূপ, বেদনা, সংজ্ঞা, সংস্কার, বিজ্ঞান-এ পঞ্চস্কন্ধ সংসারে থাকলে দুঃখ পেতে হয়, দুঃখ থেকে মুক্ত হতে পারে না। বৌদ্ধধর্মে সংসার থাকতে পারে না। বুঝতে পারছ তো? দায়ক-দায়িকাবৃন্দ : হ্যাঁ ভন্তে, বুঝতে পারছি। বৌদ্ধধর্মে কি থাকতে পারে না। বৌদ্ধধর্মে সংসার থাকতে পারে না। আবার, স্বামী-স্ত্রী হওত গার্হস্থ্য জীবনও থাকতে পারে না। বৌদ্ধধর্ম এ রকমই। তজ্জন্য যারা বুঝতে পারে না, তারা বৌদ্ধধর্মকে খারাপ বলে মনে করে। কেন বৌদ্ধধর্মকে খারাপ বলে মনে করে? বৌদ্ধধর্মে সংসার থাকতে পারে না, গার্হস্থ্য জীবন থাকতে পারে না বলে। হ্যাঁ, বৌদ্ধধর্মে সংসার থাকতে পারে না, গার্হস্থ্য জীবন থাকতে পারে না। কারণ সংসার মিথ্যা, দুঃখ। সংসারে সত্য, সুখ, সার বলে কিছুই নেই। এক কথায় গোটা সংসারটা মিথ্যা, দুঃখের আঁধার মাত্র। তাই বৌদ্ধধর্মে সংসার থাকতে পারে না। অন্যদিকে গার্হস্থ্য জীবনও দুঃখ, পাপ এবং মুক্ত নয়। তোমরা যারা গার্হস্থ্য জীবন-যাপন করছ, সবাই দুঃখ পাচ্ছো; পাপের ভাগী হচ্ছো এবং মুক্ত হতে পারছ না। অনেক দম্পতি আমার নিকট এসে এসব দুঃখের কথা স্বীকার করতেছে। তারা নিজ মুখে বলছে ‘ভন্তে, আমরা ভীষণ দুঃখ পাচ্ছি, বহু পাপ করছি। কবে এদুঃখ, পাপ থেকে মুক্ত হতে পারবো।’ বৌদ্ধধর্মে সংসার থাকতে পারে না, গার্হস্থ্য জীবন থাকতে পারে না। বুদ্ধের সময়কালীন সাতান্ন হাজার নর-নারী বুদ্ধের নিকট ধর্মদেশনা শ্রবণ করে স্রোতাপত্তি, সকৃদাগামী, অনাগামী মার্গফল লাভ করেছিলেন। তারা সবাই গৃহী অবস্থায় ছিল, প্রব্রজিত হয়নি। তাই তো বুদ্ধ বলেছিলেন :

অব্রাহ্মণ চণ্ডালের ঘরে ঘরে যাইয়া

অফুরন্ত নির্বাণ সুধা দিব বিলাইয়া।

ভগবান বুদ্ধের সেই অমৃতময় বাণী শ্রবণ করে অনেকেই স্ত্রী পরিত্যাগ করে প্রব্রজিত হয়েছিলেন ভগবান বুদ্ধের নিকট। ফলে অনেক স্ত্রীলোক স্বামী বিহীনা হয়ে পড়ে। সেই স্বামী বিহীনা স্ত্রীলোকদিগকে কোশলরাজ রাজা প্রসেনজিত রাজকোষের অর্থ দিয়ে প্রতিপালন করতেন। সে সময় জনসাধারণ এই বলে বুদ্ধকে নিন্দা, দুর্নাম প্রচার করতে লাগল, “লোককে অপুত্রক করবার জন্য শ্রমণ গৌতম বদ্ধপরিকর, নারীদেরকে স্বামী বিহীনা, বিধবা করার জন্য শ্রমণ গৌতম বদ্ধপরিকর, কুলোচ্ছেদ করার জন্য শ্রমণ গৌতম বদ্ধপরিকর এবং সংসারধর্ম বিনাশ সাধনে শ্রমণ গৌতম বদ্ধপরিকর।” অবশ্যই সেই কোলাহল সপ্তাহগতে অন্তর্হিত হয়েছিল। তাই দেখা যাচ্ছে বৌদ্ধধর্মে সংসার থাকতে পারে না এবং গার্হস্থ্য জীবন থাকতে পারে না। বল তো, তোমরা এটাকে ভালো না খারাপ মনে কর? বাস্তবিক, তোমরা সংসার ও গার্হস্থ্য জীবন-যাপন করতে গিয়ে অনর্থক অবর্ণনীয় দুঃখ পাচ্ছো এবং পাপের ভাগী হচ্ছো, নয় কি? হ্যাঁ ভন্তে। সবাই বলো “আমরা সংসারে অবস্থান করতে গিয়ে, স্বামী-স্ত্রী হয়ে গার্হস্থ্য জীবন-যাপন করতে গিয়ে অনর্থক দুঃখ পাচ্ছি, পাপের ভাগী হচ্ছি। পরিণামে সুখ, শান্তি, পুণ্য কিছুই লাভ হচ্ছে না।” তজ্জন্য ভগবান বুদ্ধের উপদেশ হল, সংসার ও গার্হস্থ্য জীবন ত্যাগ করে দুঃখমুক্তি নির্বাণ প্রত্যক্ষ করা। তোমাদের যদি জ্ঞান থাকে, তাহলে বুদ্ধের উপদেশ বুঝতে সমর্থ হবে। আর বলবে “সত্যিই তো, আমরা স্বামী-স্ত্রী হয়ে গার্হস্থ্য জীবন-যাপন করে প্রকৃত সুখ, শান্তি কিছুই লাভ করতে পারছি না। অনর্থক দুঃখই পাচ্ছি সার এবং পাপের ভাগী হচ্ছি।” ফলে তোমরা আর স্বামী-স্ত্রী হয়ে গার্হস্থ্য জীবন-যাপন করবে না। সংসার ও গার্হস্থ্য জীবন ত্যাগ করে নির্বাণ প্রত্যক্ষ করবে। মনে রাখবে জ্ঞান থাকলে তোমরা এসব বুঝতে পারবে আর জ্ঞান না থাকলে এসব বুঝতে পারবে না। বুঝতে পারলে বৌদ্ধধর্মকে ভালো লাগবে আর বুঝতে না পারলে বৌদ্ধধর্মকে ভালো লাগবে না, খারাপ বলে মনে করবে। বৌদ্ধধর্মকে যারা ভালোভাবে বুঝতে সক্ষম হবে তারা পুরুষ হলে আর কোনো মহিলাকে বিয়ে করে গার্হস্থ্য জীবন-যাপন করবে না; মহিলা হলে আর কোনো পুরুষকে বিয়ে করে গার্হস্থ্য জীবন-যাপন করবে না। বর্তমানে তোমরা স্বামী-স্ত্রী হয়ে গার্হস্থ্য জীবন-যাপন করতে গিয়ে কী অবর্ণনীয় দুঃখই-না ভোগ করছ। তারপরও কেন স্বামী-স্ত্রী হয়ে গার্হস্থ্য জীবন-যাপন করতেছ? তোমাদের জ্ঞান নেই বলে। জ্ঞান থাকলে গার্হস্থ্য জীবন থুথুর ন্যায় বিসর্জন দিয়ে নির্বাণ প্রত্যক্ষ করার প্রচেষ্টা করতে। স্বামী-স্ত্রী হয়ে জীবন-যাপন করাটা দুঃখ, পাপ এবং মুক্ত নয়। তোমাদের নিকট জ্ঞান নেই বলে স্বামী-স্ত্রী হয়ে গার্হস্থ্য জীবন-যাপন করতেছ। জ্ঞান থাকলে কখনো স্বামী-স্ত্রী হয়ে গার্হস্থ্য জীবন-যাপন করতে না। পুরুষের জ্ঞান থাকলে সে কারোর স্বামী হয়ে গার্হস্থ্য জীবন-যাপন করবে না, মহিলার জ্ঞান থাকলে সে কারোর স্ত্রী হয়ে গার্হস্থ্য জীবন-যাপন করবে না। কারণ স্বামী-স্ত্রী হয়ে গার্হস্থ্য জীবন-যাপন করলে পাপ হয়, দুঃখ পেতে হয়, মুক্ত হওয়া যায় না এবং মৃত্যুর পর নরকে পতিত হয়।

প্রায় লোকজনই বলে থাকে, “আমি কি করব? আমি কোথায় যাবো? আমি কোথায় থাকব?” এসব বলে নয় কি? হ্যাঁ ভন্তে, এসব বলে থাকে। আমি কি করব? প্রশ্নের উত্তর হল, ‘তুমি দুঃখ থেকে মুক্ত হও।’ আমি কোথায় যাবো? প্রশ্নের উত্তর হল, ‘তুমি নির্বাণ যাও।’ আমি কোথায় থাকব? প্রশ্নের উত্তর হল, ‘তুমি চারি আর্যসত্যের সহিত থাক।’ সবাই বলো “আমরা দুঃখ থেকে মুক্ত হবো, আমরা নির্বাণ যাবো এবং চারি আর্যসত্যের সহিত থাকব।” তোমরা কি করবে? ‘ভন্তে, দুঃখ থেকে মুক্ত হবো।’ তোমরা কোথায় যাবে? ‘ভন্তে, নির্বাণে যাবো।’ তোমরা কোথায় থাকবে? ‘ভন্তে, আমরা চারি আর্যসত্যের সহিত থাকব।’ হ্যাঁ, এসবই করবে। এসব করলে সংসারের প্রয়োজন নেই, স্বামী-স্ত্রী হওত গার্হস্থ্য জীবনের প্রয়োজন নেই।

পূজ্য ভন্তে আরো বলেন, তোমরা লোভ করবে না, হিংসা করবে না, অজ্ঞান করবে না, তৃষ্ণা করবে না। লোভ করলে দুঃখ পেতে হয়, হিংসা করলে দুঃখ পেতে হয়, অজ্ঞান করলে দুঃখ পেতে হয়, তৃষ্ণা করলে দুঃখ পেতে হয়। দান করার সময় লোভমুক্ত, হিংসামুক্ত, অজ্ঞানমুক্ত, তৃষ্ণামুক্ত থাকলে দানের দ্বারা নির্বাণ প্রত্যক্ষ করা যায়। বৌদ্ধধর্মের মূল লক্ষ্য হল লোভমুক্ত, হিংসামুক্ত, অজ্ঞানমুক্ত, তৃষ্ণামুক্ত হওয়া। এসব মুক্ত হতে পারলে পরম সুখ লাভ হয়। বৌদ্ধধর্মের মতে, তোমাদের কার কতটুকু লোভ ক্ষয় হয়েছে, হিংসা ক্ষয় হয়েছে, অজ্ঞান ক্ষয় হয়েছে, তৃষ্ণা ক্ষয় হয়েছে সেটাই আসল কথা। এসব ব্যতিরেকে অন্য কিছু বলার, দেখার প্রয়োজন নেই। যার যতটুকু লোভ ক্ষয় হয়, হিংসা ক্ষয় হয়, অজ্ঞান ক্ষয় হয়, তৃষ্ণা ক্ষয় হয় তার ততটুকু লোকোত্তর সুখ লাভ হয় এবং সে ততটুকু নির্বাণের সন্নিকটে অবস্থান করে থাকে। মনে রাখবে লোভ, হিংসা, অজ্ঞান, তৃষ্ণা না করাই হল বৌদ্ধধর্ম। তোমরা দান করার সময় আত্মপ্রশংসা করে অপরকে অবজ্ঞা, ঘৃণা করবে না। বরং সর্ব জীবের মঙ্গল কামনা করে, সুখ কামনা করে দান দিবে। ‘আমাদের এই দানের ফলে সকল প্রাণী সুখি হোক’ এরূপ প্রার্থনা করবে। আমি তোমাদেরকে আবারো বলছি, তোমরা আত্মপ্রশংসা করে এবং অপরকে অবজ্ঞা, ঘৃণা করে দান দিবে না। সর্বজীবের মঙ্গল কামনা, সুখ কামনা করে দান দিবে। ‘এই দানের ফলে আমাদের পরিহানি না হয়ে শ্রীবৃদ্ধি হোক, উন্নতি হোক, সমৃদ্ধি হোক’ এরূপ প্রার্থনা করে দান দিবে। দানের দ্বারা সম্যকদৃষ্টি কামনা করবে। সম্যকদৃষ্টি-সম্পন্ন হলে স্বর্গ লাভ হয়, দুঃখ থেকে মুক্ত হওয়া যায়। যারা মিথ্যাদৃষ্টি-সম্পন্ন তারা স্বর্গ লাভ করতে পারে না। তোমরা প্রত্যেকে সম্যকদৃষ্টি-সম্পন্ন হবে। কর্মফলকে বিশ্বাস ও চারি আর্যসত্যকে বিশ্বাস করলে সম্যকদৃষ্টি-সম্পন্ন হওয়া যায়। সম্যকদৃষ্টি-সম্পন্ন হলে তবেই তাকে প্রকৃত বৌদ্ধ বলা হয়। প্রকৃত বৌদ্ধরা কখনো মিথ্যাদৃষ্টি-সম্পন্ন হতে পারে না। তোমরা মিথ্যাদৃষ্টি-সম্পন্ন হবে না। মিথ্যাদৃষ্টি-সম্পন্ন হলে অজ্ঞান থাকে, তৃষ্ণা থাকে। অজ্ঞান, তৃষ্ণা থাকলে বৌদ্ধধর্ম আচরণ করা যায় না। তাই মিথ্যাদৃষ্টি-সম্পন্নদের পক্ষে বৌদ্ধধর্ম আচরণ করা সম্ভব নয়। বৌদ্ধধর্মে অজ্ঞান নেই, তৃষ্ণা নেই এবং মিথ্যাদৃষ্টি নেই। অজ্ঞানমুক্ত, তৃষ্ণামুক্ত, মিথ্যাদৃষ্টি মুক্ত। বুঝতে পারছ তো? তোমরা কখনো মিথ্যাদৃষ্টি-সম্পন্ন হবে না। কর্মফলকে অবিশ্বাস ও চারি আর্যসত্যকে অবিশ্বাস করাই হল মিথ্যাদৃষ্টি। কর্মফলকে বিশ্বাস ও চারি আর্যসত্যকে বিশ্বাস করলে তাকেই বলা হয় সম্যকদৃষ্টি। সম্যকদৃষ্টি-সম্পন্নগণ দুঃখ থেকে মুক্ত হতে পারে এবং নির্বাণ প্রত্যক্ষ করতে সক্ষম হয়। তাই বলছি, তোমরা প্রত্যেকে সম্যকদৃষ্টি-সম্পন্ন হও। কখনো মিথ্যাদৃষ্টি-সম্পন্ন হবে না। মিথ্যাদৃষ্টি-সম্পন্ন হলে বৌদ্ধধর্ম আচরণ করা যাবে না। আমি তো দেখছি বাংলাদেশের প্রায় চাকমা, মারমা, বড়ুয়ারা এখানো মিথ্যাদৃষ্টি-সম্পন্ন রয়ে গেছে। ভগবান বুদ্ধ মিথ্যাদৃষ্টিকে মহাপাপ বলে অভিহিত করেছেন। তোমরা মিথ্যাদৃষ্টি-সম্পন্ন লোকের কথায় কর্ণপাত করবে না, তাদের কোনো কথা বিশ্বাস করবে না, কোনো কথা ধরবে না। বুঝতে পারছ তো? হ্যাঁ ভন্তে, বুঝতে পারছি। মিথ্যাদৃষ্টি-সম্পন্ন হলে কখনো দুঃখ থেকে মুক্ত হতে পারবে না। বৌদ্ধ মাত্রেই সম্যকদৃষ্টি-সম্পন্ন হতে হবে। যারা মিথ্যাদৃষ্টি-সম্পন্ন তারা বৌদ্ধ নয়। যারা সম্যকদৃষ্টি-সম্পন্ন তারাই বৌদ্ধ। ভারতের মধ্যে অনেক হিন্দুরা নাকি বলছে “বর্তমানে বৌদ্ধদের মধ্যে অনেক মিথ্যাদৃষ্টি দেখা যায়। তারা নিজেদেরকে মুখে বৌদ্ধ বলে পরিচয় দেয় বটে, কিন্তু অনেক মিথ্যাদৃষ্টিমূলক আচার-আচরণ করে থাকে।” আরো নাকি বলছে “বৌদ্ধরা ত্যাগও করে, ভোগও করে।” অথচ তাদের ধর্মে বলা হয়েছে ত্যাগেই সুখ, ভোগই দুঃখ। বাস্তবিক, হিন্দুদের কথাগুলো পুরোপুরি মিথ্যাও নয়। অনেকের বেলায় তাদের কথাগুলো প্রযোজ্য। তজ্জন্য আমি বলছি, তোমরা প্রত্যেকে সম্যকদৃষ্টি-সম্পন্ন হও, কখনো মিথ্যাদৃষ্টি-সম্পন্ন হবে না, মিথ্যাদৃষ্টিমূলক কোনো আচার আচরণ করবে না। এবং কোনো প্রকার ভোগ করবে না, ত্যাগই কর। মনে রাখবে ত্যাগ করলে সুখ লাভ হয়। ভোগ না করলে দুঃখ থেকে মুক্ত হওয়া যায়। সম্যকদৃষ্টি-সম্পন্ন হওত লোভ, হিংসা, অজ্ঞান না করলে ইহকালেও সুখ লাভ হয় এবং পরকালেও সুখ লাভ হয়।

পরিশেষে তিনি বলেন, নির্বাণ পরম সুখ, পরম শান্তি। অতি উত্তম ও উৎকৃষ্ট জ্ঞানের স্তর। তোমরা মনুষ্যধর্ম করবে না, পাপধর্ম করবে না; লোকোত্তরধর্ম করবে, নির্বাণধর্মই করবে। মনুষ্যধর্ম করলে দুঃখ পেতে হয়, পাপ হয়; পাপধর্ম করলে দুঃখ থেকে মুক্ত হওয়া যায় না। বৌদ্ধধর্মের মতে লোকোত্তরধর্ম করা, নির্বাণধর্ম করা। লোকোত্তরধর্ম, নির্বাণধর্ম করলে যাবতীয় দুঃখ ও পাপ হতে মুক্ত হওয়া যায়। আমি তো দেখছি, বর্তমানে ভিক্ষুরাও মনুষ্যধর্ম, পাপধর্ম করছে। আর সাধারণ লোকের কথায় বা কী! কিন্তু, আমি বলছি, তোমরা মনুষ্যধর্ম করবে না, পাপধর্ম করবে না। তোমরা লোকোত্তরধর্ম কর, নির্বাণধর্ম কর। লোকোত্তরধর্ম সুখ, নির্বাণধর্ম সুখ। লোকোত্তরধর্ম মুক্ত, স্বাধীন; নির্বাণধর্ম মুক্ত, স্বাধীন। মনুষ্যধর্ম দুঃখ ও মুক্ত নয়, পাপধর্ম দুঃখ ও মুক্ত নয়। তোমাদের কাজ হল মনুষ্যধর্ম, পাপধর্ম না করে লোকোত্তরধর্ম, নির্বাণধর্ম করা। মার রাজ্যের মধ্যে মনুষ্যধর্ম, পাপধর্ম করতে হয়। আর নির্বাণরাজ্যের মধ্যে লোকোত্তরধর্ম, নির্বাণধর্ম করা হয়। আমি তোমাদেরকে সবই বলে দিলাম। এখন কাজ করা বা আয়ত্ত করা তোমাদের কাজ। আমারটা আমার সবই হয়ে গেছে।

বৌদ্ধধর্ম আচরণ করতে হলে তোমাদের জ্ঞান থাকতে হবে, জ্ঞানের সহিত অবস্থান করতে হবে। জ্ঞান থাকলে, জ্ঞানের সহিত অবস্থান করলে তবেই বৌদ্ধধর্ম আচরণ করা সম্ভব হয়। জ্ঞান না থাকলে, জ্ঞানের সহিত অবস্থান না করলে বৌদ্ধধর্ম আচরণ করা সম্ভব হবে না। তাই বলছি তোমরা জ্ঞান উদয় করো, জ্ঞানের সহিত অবস্থান করো, তাহলে বৌদ্ধধর্ম আচরণ করতে সক্ষম হবে। কি, মনে থাকবে তো? হ্যাঁ ভন্তে, মনে থাকবে। আমি আবারো বলছি, তোমরা অজ্ঞান উদয় না করে জ্ঞান উদয় করো, অজ্ঞানের সহিত অবস্থান না করে জ্ঞানের সহিত অবস্থান করো। এতেই তোমরা বৌদ্ধধর্ম আচরণ করতে পারবে, পরম সুখ নির্বাণ লাভে সক্ষম হবে। অজ্ঞানের সহিত অবস্থান না করে জ্ঞানের সহিত অবস্থান করাই হল বৌদ্ধধর্ম। সবাই বলো “আমরা অজ্ঞানের সহিত অবস্থান না করে জ্ঞানের সহিত অবস্থান করব।” জ্ঞানের সহিত অবস্থান করলে বৌদ্ধধর্ম আচরণ করা যায়, নির্বাণ প্রত্যক্ষ করা যায়।

সাধু, সাধু, সাধু


 

বহুজন্মের সাধনার ফলে মনুষ্যজন্ম লাভ হয়
একসময় পূজ্যষ্পদ শ্রাবকবুদ্ধ বনভন্তে রাজবন বিহারের দেশনালয়ে আয়োজিত দানানুষ্ঠানে সমবেত দায়ক-দায়িকাবৃন্দের উদ্দেশ্যে ধর্মদেশনায় বলেন, বৌদ্ধধর্ম বুঝতে হলে জ্ঞানী লোকের প্রয়োজন। অজ্ঞানীদের পক্ষে বৌদ্ধধর্ম বুঝা সম্ভব নয়। যার কাছে জ্ঞান থাকে, কেবল সে-ই বৌদ্ধধর্ম বুঝতে পারে। অর্থাৎ যার কাছে অন্তর্দৃষ্টিভাব থাকবে, সে বৌদ্ধধর্ম বুঝতে পারবে। ভগবান বুদ্ধ দেশনা প্রদান করার আগে দায়ক-দায়িকাদের চিত্তে অন্তর্দৃষ্টিভাব উদয় হয়েছে কিনা সেটা দেখে নিতেন। যদি দেখতেন যে দায়ক-দায়িকাবৃন্দের চিত্তে অন্তর্দৃষ্টিভাব উদয় হয়েছে তখনই বুদ্ধ ধর্মদেশনা প্রদান করতেন আর সঙ্গে সঙ্গে দায়ক-দায়িকারাও ধর্মকে বুঝতে পারত, স্রোতাপত্তি মার্গফলাদি লাভ করত। অন্তর্দৃষ্টিভাব শব্দের অর্থ নিজেকে দর্শন, নিজেকে বুঝবার ক্ষমতা। অন্তর্দৃষ্টিভাব-সম্পন্ন ব্যক্তিকে ধর্মদেশনা প্রদান করলে সে স্রোতাপত্তি, সকৃদাগামী, অনাগামী, অর্হত্ত্ব মার্গফলে প্রতিষ্ঠিত হতে সক্ষম হয়। কিন্তু যার কাছে অন্তর্দৃষ্টিভাব উৎপন্ন হয় না, সে মার্গফলে প্রতিষ্ঠিত হতে পারে না। তাহলে দেখা যাচ্ছে, মার্গফলাদি লাভ করতে হলে তোমাদের অন্তর্দৃষ্টিভাব উৎপন্ন হতে হবে। অন্তর্দৃষ্টিভাব উৎপন্ন হলে স্কন্ধ, আয়তন, ধাতু সম্পর্কিত দেশনাসমূহ হৃদয়ঙ্গম করা সম্ভব হয়। সঙ্গে সঙ্গে মার্গফলাদি লাভ হয়ে থাকে। অন্যদিকে, তোমরা গৌতম বুদ্ধের শাসনে মনুষ্য জনম লাভ করে এক দুর্লভ সুযোগ পেয়েছ। কারণ এখনো দুঃখ থেকে মুক্ত হবার সময় রয়েছে, নির্বাণ সাক্ষাৎ করার সময় রয়েছে। তবে হ্যাঁ, তজ্জন্য তোমাদেরকে চেষ্টা করতে হবে। চেষ্টা না করলে সময় থাকলেও দুঃখ থেকে মুক্ত হওয়া, নির্বাণ সাক্ষাৎ করা সম্ভব হবে না। আর যদি দুঃখ থেকে মুক্ত হতে ও নির্বাণ সাক্ষাৎ করতে না পার তাহলে নানা যোনিতে জন্মধারণ করবে। শৃগাল, কুকুর, গরু, হাতি, বাঘ, ভল্লুক, টিয়া, ময়না, মানুষ, ভূত, প্রেত, যক্ষ, পিশাচ, দেবতা, ব্রহ্মা হয়ে সীমাহীন দুঃখ যাতনা ভোগ করতে হবে। তাই যারা জ্ঞানী ব্যক্তি তারা পুনর্জন্ম গ্রহণ না করে দুঃখমুক্তি নির্বাণ সাক্ষাৎ করতে তৎপর থাকেন।

বহু জন্মের সাধনার ফলে (বর্তমানে) তোমরা এ মনুষ্য জন্ম লাভ করেছ। যদি অকুশল পাপকর্ম সম্পাদনের ফলে এ মনুষ্য জনম একবার হারিয়ে ফেলে পশু-পক্ষীকুলে জন্মগ্রহণ কর, তাহলে পুনর্বার মনুষ্য জনম লাভ করা দুঃসাধ্য ব্যাপার হবে। শাস্ত্রে বলা হয়েছে, ‘এই গৌতম বুদ্ধের শাসনের মধ্যে এখনো দুঃখ থেকে মুক্ত হবার, নির্বাণ সাক্ষাৎ করার সময় রয়েছে।’ কাজেই গৌতম বুদ্ধের শাসনে মনুষ্য জনম লাভ করত কেহ যদি দুঃখ থেকে মুক্ত হবার, নির্বাণ সাক্ষাৎ করার চেষ্টা করে, তাহলে সে দুঃখ থেকে মুক্ত হতে পারবে, নির্বাণ সাক্ষাৎ করতে পারবে। তাই তো ভগবান বুদ্ধ বলেছেন, ‘মনুষ্য জনম লাভ করা দুর্লভ।’ দুর্লভ এ মনুষ্য জনম লাভ করেও তোমরা যদি বল ‘আমরা দুঃখ থেকে মুক্ত হবো না, নির্বাণ সাক্ষাৎ করবো না’ তাহলে শৃগাল, কুকুর, বানর, হাতি, ঘোড়া, বাঘ, ভল্লুক প্রভৃতি পশু-পক্ষী কুলে জন্মগ্রহণ করে নানা দুঃখ-কষ্ট ভোগ করতেই থাকবে। বর্তমানে তোমরা মনুষ্যকুলে জন্মগ্রহণ করত আত্মীয়-স্বজন, বন্ধু-বান্ধব নিয়ে অবস্থান করছ। কিন্তু পূর্বজন্মের কোনো আত্মীয়-স্বজন, বন্ধু-বান্ধব কি পশু-পক্ষীকুলে থাকতে পারে না? অবশ্যই থাকতে পারে। যদিও বা বর্তমানে তোমরা তাকে চিনতে পারছ না। বানরের মধ্যেও তোমাদের পূর্বজন্মের আত্মীয়-স্বজন থাকতে পারে। মা থাকতে পারে, বাপ থাকতে পারে, বোন থাকতে পারে, ভাই থাকতে পারে, স্ত্রী-পুত্র থাকতে পারে। সামনে উপবিষ্ট একজনকে দেখায়ে দিয়ে ভন্তে বলেন, ধর্‌ তোমার বাবা মৃত্যুর পর তোমার পালিত ছাগলকুলে জন্ম নিল। কিন্তু, তুমি সেটা জানতে পারছ না। এদিকে সেই ছাগলছানা বড় হয়ে গেলে তুমি সে ছাগলকে হত্যা করে ফেলছ। আবার, তোমার মা মৃত্যুর পর গরুকুলে জন্ম নিল। তুমি সেই গরুকে খুঁটিতে বেঁধে সজোরে বেত্রাঘাত করছ। সে-রকম হতে পারে নয় কি? হ্যাঁ ভন্তে, হতে পারে। কেন সে সব হচ্ছে? পুনর্জন্ম গ্রহণ করার হেতুতে। তাই তো ভগবান বুদ্ধ পুনর্জন্ম গ্রহণ করাকে দুঃখজনক বলে অভিহিত করেছেন। এবং পুনর্জন্ম না হতে উপদেশ দিয়েছেন। মনে রাখবে পুনর্জন্ম হলে দুঃখ পেতে হয়, দেহধারণ করলে দুঃখ পেতে হয়। পুনর্জন্ম গ্রহণ করাটা একটা শত্রু, দেহধারণ করাটা একটা শত্রু। বর্তমানে তোমরা পুনর্জন্ম শত্রুর দ্বারা দুঃখ পাচ্ছ, দেহধারণ শত্রুর দ্বারা দুঃখ পাচ্ছ। বুদ্ধ বলেছেন তোমরা পুনর্জন্ম শত্রু ও দেহধারণ শত্রুকে নিয়ে অবস্থান করবে না। দেহধারণ শত্রুর দ্বারা কি দুঃখভোগ করতে হয় জান? শীত, উষ্ণ, ক্ষুধা, পিপাসা, ব্যাধি ও অপরের দ্বারা নিহত হওয়া, অবরুদ্ধ হওয়া, প্রহৃত হওয়া, আবার অন্ন-বস্ত্রের অন্বেষণাদি অনেক প্রকার দুঃখভোগ করতে হয়। বাস্তবিক দেহধারণ করলে এসব দুঃখভোগ করতে হয়। দেহ আছে বলেই অপরজনে (তোমাকে) প্রহার করতে পারছে, গ্রেপ্তার করতে পারছে। দেহ না থাকলে কোথায় প্রহার করবে? কাকে গ্রেপ্তার করবে? কোথায় শীত-উষ্ণ, ক্ষুধা-পিপাসা অনুভব হবে? তাই তো বলি, দেহধারণ না করলে এসব দুঃখভোগ করতে হয় না। কে দেহধারণ করে জান? অজ্ঞানে দেহধারণ করে। অজ্ঞানের কারণে দেহধারণ করতে হয়। কে পুনর্জন্ম গ্রহণ করে? তৃষ্ণাই পুনর্জন্ম গ্রহণ করে। ভবের মধ্যে তৃষ্ণা থাকলে পুনর্জন্ম গ্রহণ করতে হয়। এটা স্বতঃসিদ্ধ যে, পুনর্জন্ম গ্রহণ করলে দুঃখ পেতে হয়, দেহধারণ করলে দুঃখ পেতে হয়। সবাই বলো “পুনর্জন্ম গ্রহণ করে আমরা এসব দুঃখ পাচ্ছি। দেহধারণ করে আমরা এসব দুঃখ পাচ্ছি।” কাজেই নিজের দুঃখের জন্য কারোর দোষারোপ করা চলে না। ভগবান বুদ্ধের মতে, ‘অমুকের দ্বারা আমি দুঃখ পাচ্ছি’ এটা বলা উচিত নয়। কি, মনে থাকবে তো? ‘আমি অমুকের দ্বারা দুঃখ পাচ্ছি’ এবং ‘আমি অমুকের দ্বারা সুখ পাচ্ছি’ এসব না বলতে উপদেশ দিয়েছেন ভগবান বুদ্ধ। আবার বুদ্ধ বলেছেন, ‘নির্দয় রাজা, প্রবল শত্রু, হিংস্র জন্তু যতখানি অনিষ্ট করে, মিথ্যায় আকৃষ্ট চিত্ত মানুষের তদপেক্ষা অধিক ক্ষতি করে থাকে। আর মাতা-পিতা, বন্ধু-বান্ধব কিংবা জ্ঞাতিবর্গ যে উপকার, মঙ্গল সাধন করে, সত্যে নিবিষ্ট চিত্ত ততোধিক উপকার মঙ্গল করে।’ বুঝতে পারছ তো? মনে রাখবে নির্দয় রাজা, প্রবল শত্রু, হিংস্র জন্তু তোমাদেরকে যতখানি অনিষ্ট, ক্ষতি করবে, মিথ্যায় আকৃষ্ট চিত্ত তদপেক্ষা অধিক অনিষ্ট, ক্ষতিসাধন করবে তোমাদেরকে। অন্যদিকে মাতা-পিতা কিংবা জ্ঞাতিবর্গ তোমাদেরকে যে উপকার, মঙ্গল করবে, সত্যনিবিষ্ট চিত্ত ততোধিক উপকার, মঙ্গল করবে। মোটকথা তোমাদের চিত্ত যদি সত্যপথে চালিত হয়, তাহলে তোমাদের প্রভূত উপকার, মঙ্গল সাধিত হবে। আর যদি মিথ্যাপথে চালিত হয়, তাহলে তোমাদের জীবনে নেমে আসবে মহাক্ষতি, অমঙ্গল। তোমরা যদি নিজের চিত্তকে সত্যপথে নিয়ে যাও, তাহলে তোমাদের পরম লাভ, সুখ ও মঙ্গল বলে জানবে। আর যদি মিথ্যাপথে নিয়ে যাও, তাহলে তোমাদের মহাদুঃখ, অশান্তি ও সর্বনাশ হয়ে যাবে। বর্তমান নর-নারীর চিত্ত মিথ্যাপথে যাচ্ছে বলে এতো দুঃখ, অশান্তি, বিপদের সম্মুখীন হচ্ছে তারা। সত্যপথ অর্থ ঠিকপথ, মিথ্যাপথ অর্থ ভুলপথ। মনে রাখবে, তোমাদের চিত্ত যদি ঠিকপথে যায়, তাহলে তোমাদের মঙ্গল, সুখ হবে। আর চিত্ত যদি ভুলপথে যায়, তাহলে তোমাদের দুঃখ, বিপদের সীমা থাকবে না। তোমরা স্বীয় স্বীয় চিত্তকে পরীক্ষা করে দেখ, চিত্ত কি সত্যপথে চালিত হচ্ছে? নাকি মিথ্যাপথে চালিত হচ্ছে? আর চিত্তকে বল, ‘হে চিত্ত! তুমি মিথ্যাপথে চালিত হবে না; সত্যপথেই চালিত হও।’ আমি বলছি, যদি তোমাদের চিত্ত সত্যপথে যায়, তাহলে তোমাদের সুখ, শান্তি, মঙ্গল বয়ে আসবে এবং তোমরা হবে পরম সৌভাগ্যবান। আর যদি তোমাদের চিত্ত মিথ্যাপথে যায়, তাহলে তোমাদের দুঃখ, অশান্তি, বিপদ লেগেই থাকবে এবং তোমরা হবে দুর্ভাগা। তাই বলা হয়েছে, চিত্তগামী মনের ন্যায় বন্ধু নেই এবং চিত্তগামী মনের ন্যায় শত্রু নেই। মনচিত্ত যদি সত্যপথে চালিত হয়, তাহলে মনচিত্ত পরম বন্ধু আর মনচিত্ত যদি মিথ্যাপথে চালিত হয়, তাহলে মনচিত্ত প্রবল শত্রু। কাজেই তোমাদের মনচিত্ত তোমাদের বন্ধুও হতে পারে, আবার শত্রুও হতে পারে। চিত্ত সত্যপথে চালিত হলে বন্ধু আর মিথ্যাপথে চালিত হলে শত্রু বলে জানবে। মনে রাখিও স্বীয় মনচিত্তকে সত্যপথে চালিত করতে পারলে সুখ, মঙ্গল হয়। ইহাই বৌদ্ধধর্ম। এখন তোমরা বলো ‘সৌভাগ্যবান হবে নাকি দুর্ভাগা হবে?’ সমবেত দায়ক-দায়িকাবৃন্দ সমস্বরে বলে উঠেন, ভন্তে, আমরা সৌভাগ্যবান হবো। ‘তোমরা স্বীয় চিত্তকে বন্ধু বানাবে নাকি শত্রু বানাবে?’ দায়ক-দায়িকাবৃন্দ আবারো সমস্বরে বলে উঠেন, ভন্তে, চিত্তকে বন্ধু বানাবো।

শ্রদ্ধেয় ভন্তে আরো বলেন, বৌদ্ধধর্মের লক্ষ্য স্বর্গ, ব্রহ্ম নয়। এ ধর্মের লক্ষ্য হল দুঃখমুক্তি নির্বাণ প্রত্যক্ষ করা। সমস্ত তৃষ্ণা ক্ষয়, পুনর্জন্ম নেই ও যাবতীয় দুঃখ থেকে চির বিমুক্তকে বলা হয় নির্বাণ। তবে নির্বাণ লাভ করা অত সহজ নয়। মার নির্বাণ লাভ করতে বাধা দেয়, দুঃখ থেকে বিমুক্ত হতে বাধা দেয়। তোমরা যদি নির্বাণ লাভ করতে চাও, তাহলে মার নানাভাবে অন্তরায় সৃষ্টি করে দেবে, ভয়-ভীতি প্রদর্শন করবে, হুমকি প্রদান করবে। সেই অন্তরায়, ভয়-ভীতি, হুমকি অতিক্রম করে তবেই নির্বাণ লাভ করতে হয়। অন্যথায় নির্বাণ লাভ করা সম্ভবপর হয়ে উঠে না। তবে হ্যাঁ, মার কর্তৃক ভয়-ভীতি প্রদর্শন করার সময় তোমরা যদি মারকে চিনতে পার, তাহলে মার আর ভয়-ভীতি প্রদর্শন করবে না। সেখান থেকে দূরে সরে যাবে। কিন্তু চিনতে না পারলে ভয়-ভীতি প্রদর্শন করতেই থাকবে। এসব হল মারের হুমকি। আবার নির্বাণ লাভের পথে মার প্রলোভনের ফাঁদ পেতে রাখে। তার কন্যাদিগকে দিয়ে তথা পঞ্চ কামগুণে প্রলুব্ধ রেখে নির্বাণ লাভ করা হতে বিরত রাখে। নির্বাণ লাভের পথে মার কি কি করে জান? প্রলোভনে প্রলুব্ধ করে, ভয়-ভীতি প্রদর্শন করে, পর্বত প্রমাণ বাধা-বিপত্তি সৃষ্টি করে দেয়। সে সব প্রলোভন, ভয়-ভীতি, হুমকি ও বাধা-বিপত্তি অতিক্রম করতে পারলে তবেই নির্বাণ লাভ হয়। তাই তো বলি, নির্বাণ লাভ করতে হলে বীর হতে হবে। হীন, কাপুরুষের পক্ষে নির্বাণ লাভ করা সম্ভব নয়। সেই বীর কে? যিনি নিজকে দমন করতে পারে, নিজকে জয় করতে পারে সেই বীর। আত্মদমন করতে পারলে তবেই নির্বাণ, আত্মজয় করতে পারলে তবেই নির্বাণ (বা নির্বাণ লাভ হয়)। মনে রাখবে, যে নিজেকে দমন করতে পারবে, নিজেকে জয় করতে পারবে, সেই নির্বাণ লাভে সক্ষম হবে। ভগবান বুদ্ধের উপদেশ হল নিজকে দমন করা, নিজকে জয় করা। সবাই বলো “বুদ্ধের উপদেশ হল নিজেকে দমন করা, নিজেকে জয় করা। অপরকে দমন করা নয়, অপরকে জয় করা নয়।” অপরজনকে নয়, নিজেকে দমন করা, নিজেকে জয় করাই হল বৌদ্ধধর্ম। তোমরা অপরজনকে দমন, জয় করতে চাইবে না; নিজকেই দমন করবে, নিজকেই জয় করবে। যদি নিজেকে দমন করতে পার, নিজেকে জয় করতে পার, তাহলে পরম সুখ নির্বাণ লাভ করতে পারবে। আবার, ভগবান বুদ্ধ বলেছেন সাধারণ মানুষ আমার কর্তৃক প্রচারিত এ ধর্ম অনুধাবন করতে পারবে না। যারা অসাধারণ কেবল তারাই এ ধর্ম অনুধাবন করতে পারবে। অসাধারণ অর্থ যাদের নিকট চারি আর্যসত্য জ্ঞান, প্রতীত্যসমুৎপাদ-নীতি জ্ঞান, আসবক্ষয় জ্ঞান রয়েছে। সেই অসাধারণ ব্যক্তিরাই বৌদ্ধধর্ম অনুধাবন করতে পারেন। সবাই বলো “সাধারণ মানুষ বৌদ্ধধর্ম অনুধাবন করতে পারবে না। আর যারা মারের অধীন হয়ে থাকে তারাও বৌদ্ধধর্ম অনুধাবন করতে পারবে না।” বৌদ্ধধর্ম অনুধাবন করতে হলে স্বাধীন ও অসাধারণ হতে হবে। স্বাধীন ও অসাধারণ হলে তবেই বৌদ্ধধর্ম অনুধাবন করতে পারবে। কিভাবে বৌদ্ধধর্ম অনুধাবন করতে পারবে? স্বাধীন ও অসাধারণ হলে তবেই বৌদ্ধধর্ম অনুধাবন করতে পারবে। যারা অধীন ও সাধারণ তারা বৌদ্ধধর্ম অনুধাবন করতে পারবে না। কারণ মারের অধীন থাকলে দুঃখ পেতে হয়; চারি আর্যসত্য জ্ঞান, প্রতীত্যসমুৎপাদ-নীতি জ্ঞান, আসবক্ষয় জ্ঞান না থাকলে দুঃখ পেতে হয়। সেই দুঃখাবস্থায় বৌদ্ধধর্ম অনুধাবন করা যায় না। বৌদ্ধধর্ম অনুধাবন করতে হলে চারি আর্যসত্য জ্ঞান, প্রতীত্যসমুৎপাদ-নীতি জ্ঞান, আসবক্ষয় জ্ঞানে অসাধারণ ও মারের অধীন থেকে মুক্ত বা স্বাধীন হতে হয়।

যাবতীয় দুঃখ থেকে চিরমুক্তি নির্বাণ লাভ করতে হলে তোমাদেরকে মারের সঙ্গে যুদ্ধ করতে হবে। ভগবান বুদ্ধ গয়ার বোধিমূলে মারের সঙ্গে কিভাবে যুদ্ধ করেছিলেন জান? অস্ত্র-শস্ত্র ছাড়া ক্ষান্তির বল, মৈত্রীর বলে মারের সঙ্গে যুদ্ধ করে মারকে পরাজিত করেছিলেন। বিনা দণ্ডে, বিনা অস্ত্রে কেবল ক্ষান্তির বলে, মৈত্রীর বলে ভগবান বুদ্ধ মারকে পরাজিত করেছিলেন সেদিন। ভগবান বুদ্ধ কিভাবে মারকে পরাজিত করেছিলেন? অস্ত্র-শস্ত্র ছাড়া ক্ষান্তির বলে, মৈত্রীর বলে মারকে পরাজিত করেছিলেন। তোমাদেরকেও ক্ষান্তির বলে, মৈত্রীর বলে বলীয়ান হতে হবে। সর্বদা চিত্তের মধ্যে ক্ষান্তিভাব, মৈত্রীভাব বজায় রাখতে হবে। অমুক আমাকে গালি দিয়েছে, প্রহার করেছে, ঠকিয়েছে, পরাজিত করেছে; আমার সম্পদ চুরি করেছে, বাগিয়ে নিয়েছে এরূপ বলা চলবে না। এরূপ বললে বা চিন্তা করলে ক্ষান্তি, মৈত্রীভাব উধাও হয়ে যায়। হিংসা, প্রতিশোধ স্পৃহা জ্বলতে থাকে। তাই বলছি, তোমরা সেই সব চিন্তা করবে না। বরং সেরূপ পরিস্থিতির শিকার হলেও ক্ষান্তিভাব, মৈত্রীভাব অটুট রাখবে। সবসময় ক্ষমা, মৈত্রীর সহিত অবস্থান করবে। মনে রাখবে ক্ষমা, মৈত্রীর বলে মারকে জয় করা যায়। ভগবান বুদ্ধ অস্ত্র-শস্ত্র ছাড়া ক্ষান্তির বলে, মৈত্রীর বলে মারকে পরাজিত করেছিলেন। তোমরাও ক্ষান্তির বলে, মৈত্রীর বলে মারকে পরাজিত করতে সচেষ্ট থাক।

পরিশেষে তিনি বলেন, তোমরা সবাই পণ্ডিত হও। সহনশীলতা, জীবের প্রতি দয়ালু, কুশলকার্যে নির্ভীক, ক্ষমা, মৈত্রী ও নিজকে অক্ষুণ্ন রাখতে পারলে পণ্ডিত হওয়া যায়। পণ্ডিত লোকেরা নির্বাণ লাভ করতে পারে, দুঃখ থেকে মুক্ত হতে পারে। মূর্খ লোকেরা নির্বাণ লাভ করতে পারে না, দুঃখ থেকে মুক্ত হতে পারে না। তোমরা মূর্খ হবে না। মূর্খ হলে দুঃখ থেকে মুক্ত হতে পারবে না। বুঝতে পারছ তো? তোমরা সবাই পণ্ডিত হবে; সাধু হবে। অসাধু কাকে বলে? যে প্রাণিহত্যা করে, চুরি করে, ব্যভিচার করে, মিথ্যাকথা বলে, নেশাদ্রব্য সেবন করে সে অসাধু। আর যেজন প্রাণিহত্যা করে না, চুরি করে না, ব্যভিচার করে না, মিথ্যাকথা বলে না, নেশাদ্রব্য সেবন করে না সে সাধু। তোমাদের কাজ হল মূর্খ না হয়ে পণ্ডিত হওয়া, অসাধু না হয়ে সাধু হওয়া। অন্যদিকে, ভগবান বুদ্ধ বলেছেন, “হে ভিক্ষুগণ! তোমরা মূর্খদেরকে পণ্ডিত বানাও, অসাধুদেরকে সাধু বানাও।” মূর্খদের পক্ষে নির্বাণ লাভ করা সম্ভব নয়। যারা পণ্ডিত কেবল তারাই নির্বাণ লাভ করতে সক্ষম হন। নির্বাণ লাভ করতে হলে তোমাদেরকেও পণ্ডিত হতে হবে...। আমি আবারো বলছি, তোমরা সবাই পণ্ডিত হয়ে যাও। মনে রাখবে, বৌদ্ধ পরিষদ চার প্রকার। কি কি? ভিক্ষু, ভিক্ষুণী, উপাসক, উপাসিকা। বুদ্ধ বলেছেন, ‘এই চতুর্বিধ বৌদ্ধ পরিষদের মধ্যে যারা আমার বাক্যের দিকে কর্ণপাত করবে না অর্থাৎ শ্রদ্ধা উৎপন্ন করবে না তারা অপায়ে গমন করবে।’ তাই বলছি, তোমাদেরকে বুদ্ধের বাক্যের দিকে কর্ণপাত করতে হবে, শ্রদ্ধা উৎপন্ন করতে হবে। নতুবা চারি অপায় : নরক, তির্যক, প্রেত ও অসুরকুলে উৎপন্ন হয়ে দুর্বিষহ দুঃখ-যাতনা ভোগ করতে হবে। তোমরা প্রত্যেকে বুদ্ধের বাক্যের দিকে কর্ণপাত কর, শ্রদ্ধা উৎপন্ন কর এবং মারের সাথে যুদ্ধ কর। তাহলে তোমাদের মনুষ্য সুখ, দেবতা সুখ ও নির্বাণ সুখ লাভ হবেই।

সাধু, সাধু, সাধু।


 

তোমরা সবাই বুদ্ধের পক্ষপাতি হও
অদ্য ২৮শে সেপ্টেম্বর ২০০৪ইং, ১৩ই আশ্বিন ১৪১১বাং, রোজ মঙ্গলবার। পবিত্র মধু পূর্ণিমা উদ্‌যাপন উপলক্ষ্যে রাজবন বিহারে আয়োজিত সার্বজনীন দানানুষ্ঠান। মূল বিহারের দক্ষিণপার্শ্বের বিরাট খোলা মাঠে অবস্থিত স্থায়ী পাকা মঞ্চের ধর্মাসনে বসে হাজার হাজার দায়ক-দায়িকার উদ্দেশ্যে ধর্মদেশনা প্রদান প্রসঙ্গে দেব-মানবের পূজ্য অর্হৎ বনভন্তে বলেন, দেবতা ও মনুষ্যের মধ্যে যারা মারের কথা শুনে, মারের কথা বিশ্বাস করে, মারের কথামত চলে, তারা মারের পক্ষপাতি। যারা বুদ্ধের কথা (উপদেশ) শুনে, বুদ্ধের কথা বিশ্বাস করে, বুদ্ধের কথামত চলে, তারা বুদ্ধের পক্ষপাতি। বুদ্ধের পক্ষপাতি দেবতা, মনুষ্যও রয়েছে, মারের পক্ষপাতি দেবতা, মনুষ্যও রয়েছে। বুদ্ধগয়ার বোধিমূলে মারের সঙ্গে যুদ্ধ করার সময় বুদ্ধের পক্ষপাতি দেবপুত্রগণ বুদ্ধের ডানদিকে দণ্ডায়মান ছিল আর মারের পক্ষপাতি দেবপুত্রগণ বামদিকে দণ্ডায়মান ছিল। বুদ্ধের পক্ষপাতি দেবপুত্রের সংখ্যাও অনেক ছিল, মারের পক্ষপাতি দেবপুত্রের সংখ্যাও অনেক ছিল। মনে রাখবে যারা মারের পক্ষপাতি তারা মারের কথা শুনে, মারের কথা বিশ্বাস করে, মারের কথামত চলে; তারা মারের পক্ষপাতি। আর যারা বুদ্ধের পক্ষপাতি তারা বুদ্ধের কথা শুনে, বুদ্ধের কথা বিশ্বাস করে, বুদ্ধের কথামত চলে; তারা বুদ্ধের পক্ষপাতি। মার কি বলে জান? পাপকে নিয়ে সুখ কর, ভোগ কর, সর্বদা পাপ করতেই থাক। তোমরা যদি পাপকে নিয়ে সুখ কর, পাপকে নিয়ে ভোগ কর এবং পাপ করতেই থাক তাহলে তোমরা মারের পক্ষপাতি বলে জানবে। বুদ্ধ কি বলেন জান? তোমরা পাপকে নিয়ে সুখ করবে না, পাপকে নিয়ে ভোগ করবে না, কখনো পাপ করতে যাবে না। তোমরা যদি বল ‘আমরা পাপকে নিয়ে সুখ করব না, পাপকে নিয়ে ভোগ করব না এবং পাপকর্ম সম্পাদন করব না’ তাহলে তোমরা বুদ্ধের পক্ষপাতি হবে। পূর্বজন্মের অকুশল পাপ থাকলে ইহজন্মে দৈহিক দুঃখভোগ করতে হয়। যদি তোমাদের দেহে নিত্য একটা না-একটা রোগ লেগেই থাকে, তাহলে জানবে সেটা তোমাদের পূর্বজন্মের (প্রাণিহত্যাজনিত) পাপ। আর যদি তোমরা নীরোগী ও সুস্থ থাক তাহলে সেটা তোমাদের পূর্বজন্মের পুণ্যের ফল। মনে রাখবে সব লোক ব্যাধিগ্রস্তও হয় না, আবার নীরোগীও থাকে না। দেখা যায়, কেহ কেহ জন্ম হতেই রোগগ্রস্ত আর কেহ কেহ আজীবন নীরোগী। দাম্পত্য জীবনেও দেখা যায়, স্ত্রী সবসময় রোগগ্রস্ত, স্বামী আজীবন নীরোগী। আবার স্বামীর রোগ যেন সারতেই চাই না; অথচ স্ত্রী আজীবন নীরোগী। সে-রকম কেন হয় জান? যে স্ত্রীর পূর্বজন্মের অকুশল পাপ থাকে সে সবসময় রোগগ্রস্ত হয়, আর যে স্ত্রীর পূর্বজন্মের পুণ্য থাকে সে আজীবন নীরোগী হয়। যে স্বামীর পূর্বজন্মের অকুশল পাপ থাকে সে সবসময় রোগগ্রস্ত হয় এবং যে স্বামীর পূর্বজন্মের পুণ্য থাকে সে আজীবন নীরোগী হয়। মনে রাখবে, পূর্বজন্মের পাপ থাকলে দৈহিক দুঃখভোগ করতে হয় আর পূর্বজন্মের পুণ্য থাকলে দৈহিক সুখ লাভ হয়। পূর্বজন্মে প্রাণিহত্যা, প্রাণীকে কঠিনভাবে আঘাত, প্রহার ও বিভিন্ন উপায়ে দুঃখ-কষ্ট প্রদান করার পাপকর্মের ফলে ইহজন্মে অন্ধ, বধির, বোবা, খঞ্জ হয়েও জন্মগ্রহণ করতে হয়। তাই ভগবান বুদ্ধ বলেছেন তোমরা পাপকর্ম সম্পাদন করবে না। পাপকর্ম সম্পাদন করলে দুঃখ পাবে। মনে রাখিও পাপকে নিয়ে সুখ করলে দুঃখ পাবে, পাপকে নিয়ে ভোগ করলে দুঃখ পাবে। বুদ্ধের উপদেশ মতো যদি তোমরা পাপকর্ম সম্পাদন না কর, পাপকে নিয়ে সুখ না কর, পাপকে নিয়ে ভোগ না কর, তাহলে তোমরা বুদ্ধের পক্ষপাতি হবে। আর যদি পাপকর্ম সম্পাদন কর, পাপকে নিয়ে সুখ কর, পাপকে নিয়ে ভোগ কর, তাহলে মারের পক্ষপাতি হবে। তোমরা যদি মারের কথা শুন, বিশ্বাস কর, তাহলে প্রাণিহত্যা করবে, মাছ-কাঁকড়া-ব্যাঙ, শামুক ধরবে, চুরি-ডাকাতি করবে, সন্ত্রাসী-ছিনতাই করবে, ব্যভিচার করবে, মিথ্যাকথা বলবে, নেশা সেবন করবে। মোটকথা তোমরা যদি মারের কথা ধর, বিশ্বাস কর তাহলে পাপকে নিয়ে সুখ করবে, ভোগ করবে। আর তোমরা যদি বুদ্ধের কথা শুন্‌, বিশ্বাস কর তাহলে প্রাণিহত্যা করবে না, মাছ-কাঁকড়া-ব্যাঙ-শামুক ধরবে না, চুরি-ডাকাতি করবে না, সন্ত্রাসী-ছিনতাই করবে না, ব্যভিচার করবে না, মিথ্যাকথা বলবে না, নেশা সেবন করবে না। ফলে তোমাদের ইহকালেও সুখ লাভ হবে, পরকালেও সুখ লাভ হবে। যারা বুদ্ধের কথা শুনবে, বিশ্বাস করবে তারা পাপকর্ম সম্পাদন করবে না। তারা ইহ-পরকালে বিপুল সুখের অধিকারী হয়। যেমন, বিশাখার জীবনী পাঠ করলে দেখা যায়, সে জন্মে জন্মে দানাদি কুশলকর্ম সম্পাদন করতো, অকুশল পাপকর্ম সম্পাদন করতো না। ফলে বিশাখা জন্মে জন্মে ধনী, রাজকুলে জন্মগ্রহণ করত বিপুল সুখের অধিকারিনী হতেন। কোনো জন্মে সে গরিবকুলে, চণ্ডাল, ডোম তথা হীনকুলে জন্মগ্রহণ করেনি। আবার, বিশাখা জন্মে জন্মে নারীকুলে জন্মগ্রহণ করতেন। তবে সাধারণ (সাদামাঠার) নারী হয়ে জন্ম গ্রহণ করতেন না; জ্ঞানে-বুদ্ধিতে ও রূপে-গুণে উৎকৃষ্ট এবং ক্ষমতা-সম্পন্না নারী হয়ে জন্মগ্রহণ করতেন। তাই বলছি তোমরাও দানাদি কুশলকর্ম সম্পাদন কর। অকুশল পাপকর্ম সম্পাদন করবে না। পুণ্যকর্ম সম্পাদন করলে মৃত্যুর পর ধনীকুল, রাজকুলে জন্ম হবে তোমাদের। আর যদি পাপকর্ম সম্পাদন কর, তাহলে তোমাদেরকে মৃত্যুর পর গরিবকুলে, হীনকুলে জন্মগ্রহণ করে দুর্বিষহ দুঃখভোগ করতে হবে অনিবার্যরূপে। বর্তমানে অনেকে কর্মফলকে বিশ্বাস করতে চাই না। কিন্তু, আমি দেখছি তারা বিশ্বাস করুক আর নাই করুক কর্মফল তাদেরকে ভোগ করতেই হবে। তজ্জন্য বলছি তোমরা কর্মফলকে বিশ্বাস করবে। আমি অনেক স্বামী-স্ত্রীকে বলতে শুনেছি ‘আমরা স্বামী-স্ত্রী হয়ে এতো দুঃখ পাচ্ছি কেন? অমুক স্বামী-স্ত্রীরা তো কতো সুখেই-না রয়েছে।’ কোনো স্বামী-স্ত্রী সুখে থাকে? যেই স্বামী-স্ত্রীর পূর্বজন্মের কুশল পুণ্য রয়েছে, সেই স্বামী-স্ত্রী সুখে থাকে। আর ইহজন্মে যেই স্বামী-স্ত্রী উভয়ে শীলবান, প্রজ্ঞাবান, ধার্মিক হয় তারা মৃত্যুর পর ধনীকুলে, রাজকুলে জন্মগ্রহণ করে (ইচ্ছা করলে আবার স্বামী-স্ত্রী হওত) বিপুল সুখের অধিকারী হয়ে থাকে। যেই স্বামী-স্ত্রী উভয়ে দুঃশীল, দুষ্প্রাজ্ঞ ও অধার্মিক হয় তারা মৃত্যুর পর গরিবকুলে, হীনকুলে জন্মগ্রহণ করে অন্ন-বস্ত্রের অন্বেষণাদি সহ রোগ-শোকের দুঃখ-যাতনা ভোগ করে থাকে। এসব দুঃখভোগের জন্য কে দায়ী? স্বীয় কৃত অকুশলকর্ম। তাই কর্ম নিয়ন্ত্রণে অতীব সতর্কতা (অবলম্বন করা) প্রয়োজন। মনে রাখবে, কর্মের তারতম্য অনুসারে পাপও হয়, পুণ্যও হয়; সুখও হয়, দুঃখও হয়। কর্মেই সুখ দেয়, কর্মেই দুঃখ দেয়। কর্মই সত্ত্বগণকে বন্দি করে, কর্মই সত্ত্বগণকে মুক্তি দেয়। সবাই বলো “কর্মই আমাদেরকে সুখ দেবে, কর্মই আমাদেরকে দুঃখ দেবে। কর্মই আমাদেরকে বন্দি করবে, কর্মই আমাদেরকে মুক্তি দেবে।” বুঝতে পারছ তো? কর্ম অনুসারে তোমাদের পাপও হচ্ছে, পুণ্যও হচ্ছে। কাজেই যাতে পাপকর্ম সম্পাদন করা না হয় সে ব্যাপারে সজাগ থাকবে। প্রাণিহত্যা, চুরি-ডাকাতি, ব্যভিচার, মিথ্যাকথা ও নেশা সেবন করবে না।

তিনি আরো বলেন, আমি গৃহী অবস্থায় স্বামীকেও নিজের স্ত্রীকে হত্যা করতে দেখেছি, স্ত্রীকেও নিজের স্বামীকে হত্যা করতে দেখেছি। সে-রকম কেন হয়? স্বামী-স্ত্রী উভয়ে দুঃশীল, দুষ্প্রাজ্ঞ ও অধার্মিক হলে সে-রকম হয়ে থাকে। স্বামী-স্ত্রী উভয়ে শীলবান, প্রজ্ঞাবান, ধার্মিক হলে তবেই দাম্পত্য জীবন সুখের হয়। তাই তোমরা স্বামী-স্ত্রী উভয়ে পুণ্যকর্ম সম্পাদন কর। পাপকর্ম সম্পাদন করবে না। যেই স্বামী-স্ত্রী মারের পক্ষপাতি হয়, তারা পাপকর্ম সম্পাদন করে, পাপকে নিয়ে সুখ করে, পাপকে নিয়ে ভোগ করে। আর যেই স্বামী-স্ত্রী বুদ্ধের পক্ষপাতি হয়, তারা পুণ্যকর্ম সম্পাদন করে, পাপকে নিয়ে সুখ করে না, পাপকে নিয়ে ভোগ করে না। যেই স্বামী-স্ত্রী প্রাণিহত্যা করে, চুরি করে, ব্যভিচার করে, মিথ্যা-কটু-বৃথা-ভেদবাক্য বলে, মদ-গাঁজা-আফিং-হেরোইন তথা নেশা সেবন করে সেই স্বামী-স্ত্রী মারের পক্ষপাতি। যেই স্বামী-স্ত্রী প্রাণিহত্যা করে না, চুরি করে না, ব্যভিচার করে না, মিথ্যা-কটু-বৃথা-ভেদবাক্য বলে না, মদ-গাঁজা-আফিং-হেরোইন তথা নেশা সেবন করে না সেই স্বামী-স্ত্রী বুদ্ধের পক্ষপাতি। আমি তো দেখছি, অধিকাংশ স্বামী-স্ত্রী মারের পক্ষপাতি, বুদ্ধের পক্ষপাতি স্বামী-স্ত্রী খুবই কম। এখানে (বাংলাদেশে) বুদ্ধের পক্ষপাতি লোকজন নেই বললে চলে। প্রায় সবাই তো মারের পক্ষপাতি। তোমরা ইহজন্মে দানাদি কুশলকর্ম সম্পাদন করলে মৃত্যুর পর প্রতিরূপ দেশে গিয়ে জন্মগ্রহণ কর। প্রতিরূপ দেশ কাকে বলে? যেখানে নিজেকে সদ্‌ভাবে রক্ষা করা যায়, সাধুসঙ্গ লাভ হয়, সুখে শীল প্রতিপালন করা যায় সেটাকে বলে প্রতিরূপ দেশ। আবার যেখানে বুদ্ধ, ধর্ম, সঙ্ঘ এ ত্রিরত্নের মহিমা রয়েছে; দান-শীল-ভাবনা অনায়াসে অনুশীলন করা যায় তাকেই বলে প্রতিরূপ দেশ। এখানে তো সুখে শীল প্রতিপালনও করা যায় না। প্রাণিহত্যা না করলে লোকজনে উপহাস করে, চুরি-ঠকবাজি না করলে লোকজনে উপহাস করে, ব্যভিচার না করলে লোকে উপহাস করে, মিথ্যাকথা না বললে লোকে উপহাস করে, মদ-গাঁজা-আফিং-হেরোইন তথা নেশা সেবন না করলে লোকে উপহাস করে। বেশ কিছুদিন আগের ঘটনা, জনৈক ব্যক্তি আমার নিকট দেশনা শ্রবণ করে মোটামুটি পঞ্চশীল পালন করে চলত। একসময় তার ছেলের বিয়ের তারিখ ঠিক হয়। সে আমার কথামত বিয়েতে প্রাণিহত্যা না করা ও মদ পরিবেশন না করার সিদ্ধান্ত নেয়। মাছ-মাংসের পরিবর্তে নিরামিষ এবং মদের পরিবর্তে চায়ের ব্যবস্থা করার সিদ্ধান্ত নেয়। কিন্তু সমাজের লোকজন নাছোড়বান্দা তারা নিরামিষ ও চা খাবে না; তাদেরকে মাছ-মাংস ও মদ দিতেই হবে। নতুবা তারা বিয়েতে যোগদান করবে না। শেষমেশ বাধ্য হয়েই তাকে মাছ-মাংস ও মদের ব্যবস্থা করতে হয়েছিল ছেলের বিয়েতে। এই হল অপ্রতিরূপ দেশের সমাজ ব্যবস্থা। দেখছ তো, অনেকের ইচ্ছা থাকা সত্ত্বেও পঞ্চশীল পালন করতে পারছে না সমাজের দায়বদ্ধতার কারণে। একসময় আমি জনৈক ব্যক্তিকে বলেছিলাম, তুমি আর মদ খেয়ো না। সে সঙ্গে সঙ্গে আমাকে বলেছিল, ‘তোমার কথায় আমি মদ খাওয়া ছাড়ব না।’ দু’য়েক বৎসর পর বেশ বড়ো বিপদে পড়লে সে আবার আমার কাছে আশীর্বাদ নিতে এসেছিল। তাই তো বলি, আমি বনভন্তে হলাম বিপদের বন্ধু। বিপদে পড়লে আমার কাছে সবাই আসে, বিপদ কেটে গেলে আর আসে না। তবে হ্যাঁ, অনেকে আমার উপদেশ শুনে পাপকর্ম ত্যাগ করছে। অর্থাৎ কেহ কেহ ত্যাগ করছে আর কেহ কেহ ত্যাগ করছে না। আসল কথা হল যাদের চিত্তে জ্ঞান আছে, তারা পাপকর্ম ত্যাগ করে। আর যাদের চিত্তে জ্ঞান নেই তারা পাপকর্ম ত্যাগ করে না। তোমাদেরকেও বলছি, প্রাণিহত্যা করবে না, চুরি-ডাকাতি করবে না, ব্যভিচার করবে না, মিথ্যাবাক্য বলবে না, মদ-গাঁজা-আফিং-হেরোইন নেশাদ্রব্য সেবন করবে না। শীল প্রতিপালন করা দুইভাগে বিভক্ত। যথা : ১) লৌকিকভাবে শীল প্রতিপালন করা ও ২) লোকোত্তরভাবে শীল প্রতিপালন করা। লৌকিকভাবে শীল প্রতিপালন করলে পুনঃপুন শীল ভঙ্গ হয়ে যায়। কিন্তু লোকোত্তরভাবে শীল প্রতিপালন করলে কখনো শীল ভঙ্গ হয় না। প্রজ্ঞা দুই প্রকার। যথা : ১) লৌকিক প্রজ্ঞা ও ২) লোকোত্তর প্রজ্ঞা। লৌকিক প্রজ্ঞা হল ব্যবহারিক জ্ঞান। লোকোত্তর প্রজ্ঞা হল বিদর্শন জ্ঞান। অর্থাৎ মার্গফল নির্বাণের জ্ঞান। আর্য অষ্টাঙ্গিক মার্গ লোকোত্তর জ্ঞান লাভের উপায় বা পথ।

মনুষ্যধর্ম লৌকিক, পাপধর্ম লৌকিক। নির্বাণধর্ম লোকোত্তর। তোমরা দুঃখ থেকে মুক্ত হতে চাইলে মনুষ্যধর্ম করবে না, পাপধর্ম করবে না। লোকোত্তরধর্ম করবে, নির্বাণধর্ম করবে। মনুষ্যধর্ম না করে, পাপধর্ম না করে লোকোত্তধর্ম ও নির্বাণধর্ম করলে দুঃখ থেকে মুক্ত হতে সমর্থ হবে তোমরা।

পরিশেষে শ্রদ্ধেয় ভন্তে বলেন, তোমরা সহ্য করবে। মন্দজনের নানা কথা, দুর্নাম, অপবাদ ও দুর্ব্যবহারকে সহ্য করবে। পরে শত অনিষ্টসাধন করলেও সেসব নিজের পূর্বকৃত অকুশলকর্মের ফল মনে করে সহ্য করবে। মনে রাখবে, এ জগতে মন্দ লোকের সংখ্যাই বেশি। সুতরাং তোমাদেরকে মন্দ লোকের দুর্বাক্য, দুর্ব্যবহার সহ্য করতে হবে। সর্বদা ক্ষমা, মৈত্রীভাব অটুট রাখবে এবং অক্ষুণ্ন মনে অবস্থান করবে। ক্ষুণ্ন মনে থাকবে না। ক্ষুণ্ন মনে থাকলে পাপ হয়। অক্ষুণ্ন মনে থাকলে পুণ্য হয়। যারা জ্ঞানী, পণ্ডিত তারাই বৌদ্ধধর্ম আচরণ করতে পারবে। অজ্ঞানী, মূর্খেরা বৌদ্ধধর্ম আচরণ করতে পারে না। ভগবান বুদ্ধ বলেছেন, হে ভিক্ষুগণ! তোমরা মূর্খদেরকে পণ্ডিত বানাও, অজ্ঞানীদেরকে জ্ঞান দাও, অসাধুদেরকে সাধু বানাও। সাধু কাকে বলে জান? যারা প্রাণিহত্যা করে না, চুরি করে না, ব্যভিচার করে না, মিথ্যা-কটু-ভেদ-বৃথাবাক্য বলে না, মদ-গাঁজা-আফিং-হেরোইন নেশা সেবন করে না তারা সাধু। যারা প্রাণিহত্যা করে, চুরি করে, ব্যভিচার করে, মিথ্যা-কটু-ভেদ-বৃথাবাক্য বলে, মদ-গাঁজা-আফিং-হেরোইন নেশা সেবন করে, তারা অসাধু। সাধুলোক মৃত্যুর পর স্বর্গে যায়, অসাধু নরকে পড়ে করে হায়! হায়! তোমরা ধর্ম আচরণ কর, উত্তমভাবে ধর্ম আচরণ কর। যারা উত্তমভাবে ধর্ম আচরণ করে, অন্যায়ভাবে আচরণ করে না, তাদের ইহকালও সুখ হয়, পরকালও সুখ হয়।

তোমরা মূর্খ হবে না, অজ্ঞানী হবে না। মূর্খ, অজ্ঞানী হলে বৌদ্ধধর্ম আচরণ করতে পারবে না। জ্ঞানী, পণ্ডিতই হবে। কারোর প্রতি অন্যায় আচরণ করবে না, কারোর ক্ষতিসাধন করবে না, কারোর অনিষ্ট করবে না। পারতপক্ষে অপরজনকে উপকার করবে। যদি উপকার করতে না পার, তাহলে বিন্দুমাত্রও অপরের ক্ষতিসাধন করবে না। বুদ্ধ বলেছেন, পরোপকার করা বড়োই আনন্দের। তোমরা অপরের উপকার সাধন করবে। অপরের উপকার সাধন করতে না পারলে বিন্দুমাত্রও ক্ষতি করবে না। অপরের ক্ষতি না করলে তাতেও পুণ্য হয়। বুঝতে পারছ তো? হ্যাঁ ভন্তে, বুঝতে পারছি। তাহলে তোমরা অপরের ক্ষতিসাধন করবে না। অপরের ক্ষতিসাধন করলে পাপ হয়। বর্তমানে বাংলাদেশে নারী নির্যাতন, নারী অত্যাচার, নারীবধ সংঘটিত হচ্ছে। মুসলমানেরা এসব করছে বেশি। আমি চাকমাদেরকে এসব পাপকার্য হতে বিরত থাকতে উপদেশ দিচ্ছি। ভগবান বুদ্ধ নারী নির্যাতন, নারী অত্যাচার, নারীবধ করতে নিষেধ করেছেন। বুদ্ধ বলেছেন, “যে জাতি নারী নির্যাতন, নারী অত্যাচার, নারী বধ করবে; সে জাতির ধ্বংস অনিবার্য। সে জাতি অধঃপতনে তলিয়ে যাবে।” আমি আবারো বলছি, তোমরা নারী নির্যাতন, নারী অত্যাচার, নারী বধ করবে না। নারীকে স্বাধীনতা দিবে। নারীর অধিকার খর্ব করে দিবে না। কি, মনে থাকবে তো? তোমরা পাপকর্ম সম্পাদন করবে না। পাপকর্ম সম্পাদন করলে দিন দিন গরিব হয়ে যাবে, তোমাদের সংসার রসাতলে যাবে। সর্বদা পুণ্যকর্মই সম্পাদন করবে। পুণ্যকর্ম সম্পাদন করলে ধনী হওয়া যায়, উন্নতি হয়। মনে রাখবে, যতোই প্রাণিহত্যা-চুরি-ব্যভিচার-মিথ্যাকথা ও নেশা পান করবে, ততোই দিন দিন গরিব হয়ে যাবে। আর যতোই পুণ্যকর্ম সম্পাদন করবে, শীলপালন করবে; ততোই দিন দিন ধনী হয়ে যাবে। তোমরা কারোর ক্ষতি, অনিষ্টসাধন করবে না। উত্তমভাবে ধর্ম আচরণ কর, অন্যায়ভাবে ধর্ম আচরণ করবে না। উত্তমভাবে ধর্ম আচরণ করলে ইহকালেও সুখ লাভ হয়, পরকালেও সুখ লাভ হয়। বুঝতে পারছ তো? খবরদার! পাপকর্ম সম্পাদন করবে না; পুণ্যকর্মই সম্পাদন করবে। তাহলে তোমাদের সুখ লাভ হবেই, উন্নতি, শ্রীবৃদ্ধি ও সমৃদ্ধি হবেই হবে।

সাধু, সাধু, সাধু।


 

তোমরা প্রত্যেকে সম্যকদৃষ্টি-সম্পন্ন হও
একসময় পূজ্যষ্পদ শ্রাবকবুদ্ধ বনভন্তে রাজবন বিহারের দেশনালয়ে আয়োজিত দানানুষ্ঠানে সমবেত দায়ক-দায়িকাগণের উদ্দেশ্যে প্রদত্ত ধর্মদেশনায় বলেন, তোমরা বুদ্ধের শিক্ষা, বুদ্ধের উপদেশ গ্রহণ কর। বুদ্ধের শিক্ষা দ্বারা অবিদ্যা ক্ষয় হয়ে যায়, তৃষ্ণা ক্ষয় হয়ে যায়, যাবতীয় দুঃখ থেকে মুক্ত হওয়া যায়। এটাকে বলে বুদ্ধের শিক্ষা। বুদ্ধের উপদেশ দ্বারা লোভ, দ্বেষ, মোহ, মান, দৃষ্টি, বিচিকিৎসা, আলস্য, ঔদ্ধত্য, নির্লজ্জতা, নির্ভয়তা, এ দশবিধ ক্লেশ চিরতরে ধ্বংস, নির্বাপিত হয়। পরম সুখ নির্বাণ লাভ হয়ে থাকে। বুদ্ধের শিক্ষার লক্ষ্য হল অবিদ্যা, তৃষ্ণা ক্ষয়সাধন করা আর বুদ্ধের উপদেশের লক্ষ্য হল ক্লেশ নির্বাপিত করা। বুদ্ধের শিক্ষায় অবিদ্যা, তৃষ্ণা ক্ষয় হয়ে গেলে এবং বুদ্ধের উপদেশে ক্লেশ নির্বাপিত হলে অন্য কোনো শিক্ষা, উপদেশের প্রয়োজন আছে কি? প্রয়োজন নেই। অন্যদিকে বুদ্ধের শিক্ষা, উপদেশ ব্যতীত অন্য কোনো শিক্ষা, উপদেশে অবিদ্যা, তৃষ্ণা ক্ষয় হয়ে যায় না, ক্লেশ নির্বাপিত হয় না বা ক্লেশ নির্বাণ লাভ করা যায় না। ভগবান বুদ্ধের প্রচারিত এ ধর্ম ভোগের ধর্ম নয়, ত্যাগের ধর্ম। বুদ্ধ কি ভোগ করার জন্য ধর্ম প্রচার করেছিলেন? কখনো না। তিনি ছিলেন রাজপুত্র; রাজ্য-ধন, ভোগ-ঐশ্বর্য, স্ত্রী-পুত্র সবকিছু ত্যাগ করে তিনি দুঃখমুক্তিময় সর্বজ্ঞতা জ্ঞান লাভ করেছিলেন। বুদ্ধের শিষ্যগণও ছিলেন রাজা-রাজার ছেলে, ধনী-ধনীর ছেলে। তারা রাজ্যসুখ সহ আশি কোটি, নব্বই কোটি বিত্ত-সম্পদ থুথুর ন্যায় পরিত্যাগ করে প্রব্রজ্যা গ্রহণ করেছিলেন। তারা কোনো প্রকার ভোগ করেননি; শীল-সমাধি-প্রজ্ঞা বিমণ্ডিত বিশুদ্ধ, ত্যাগময় আদর্শে জীবন-যাপন করেছিলেন। এ কারণে বুদ্ধের সময়ে ভিক্ষুদের জীবনে মার্গফল অধিগম করা সহজ হয়ে উঠেছিল। এবং বৌদ্ধধর্মের মহনীয়তা, শ্রেষ্ঠত্ব ও বিশুদ্ধতা অটুট ছিল। কিন্তু বর্তমানে গরিব ও হীন পরিবারের ছেলেরা প্রব্রজিত হচ্ছে। এদের মন-মানসিকতা বুদ্ধের সময়কালীন ভিক্ষুদের মন-মানসিকতার তথা প্রব্রজ্যা ধর্মের ঠিক বিপরীত হয়ে পড়েছে। এরা নির্বাণ সাধনা বাদ দিয়ে পার্থিব ভোগ-বিলাস, আরাম-আয়াসী জীবনের উপায় সন্ধানেই সবিশেষ আগ্রহী। এ সকল ভিক্ষুরা বুদ্ধ তথা বুদ্ধের শাসনকে শ্রদ্ধা, ভালোবেসে নয়, তাদের হীন অভিরুচি চরিতার্থ করতে প্রব্রজিত হয়েছে। তাই তারা বিনয়নীতি পালনে সর্বদা পরাঙ্খুখ। বিনয়ী, ত্যাগধর্মে আদর্শবান ভিক্ষু হওয়া তো দূরের কথা, বরঞ্চ বিনয় বহির্ভূত, বিশৃঙ্খলা আচরণে নিজেদেরকে সমর্পিত করেছে। তাদের এহেন আচরণ দেখে আমি লজ্জিত হচ্ছি। ভগবান বুদ্ধ বলেছেন, সদ্ধর্মের শাসন সর্বমোট পাঁচ হাজার বৎসর। তন্মধ্যে আড়াই হাজার বৎসর পর্যন্ত উচ্চকুল, ধনী পরিবারের যোগ্য সন্তানেরা বুদ্ধের শাসনে প্রব্রজিত হবে। ফলে ধর্মের মহনীয়তা, বিশুদ্ধতা অক্ষুণ্ন থাকবে। আড়াই হাজার বৎসরের পরে গরিব ও হীন পরিবারের ছেলেরা বুদ্ধের শাসনে প্রব্রজিত হবে। তারা সদ্ধর্মের বিপরীতে নানা উচ্ছৃঙ্খল, অবিনয়ী আচার-আচরণে রত থাকবে। হীনাচারী সেই ভিক্ষুদের কারণে সদ্ধর্মপরায়ণ ব্যক্তিরা ধর্মের প্রতি ক্রমশ আস্থা হারাতে বসবে। ফলে সদ্ধর্ম শাসন পরিহানি ও নিষ্প্রভ হতে থাকবে। আমি তো দেখছি বর্তমানে এখানে সেরকমই হতে চলছে। অগ্রবংশ ভন্তের মুখে শুনেছি বার্মা, লংকাতেও নাকি এমনই হচ্ছে। রাজপুত্র সিদ্ধার্থ (বুদ্ধ), শ্রেষ্ঠীপুত্র শারীপুত্র, মহাকশ্যপদের মতো নিবেদিত জীবনের ধারক এই প্রব্রজ্যা জীবনের মহনীয়তা আজকের হীনাচারী ভিক্ষুদের দ্বারা যেভাবে মূল্যায়িত হচ্ছে, তাতে আমি খুবই লজ্জিত। যদি শাস্ত্রে লেখা থাকত, ‘দুঃখমুক্তি নির্বাণ লাভ করার সময় শেষ হয়েছে,’ তাহলে আমি প্রব্রজিত হতাম না। শাস্ত্রে উল্লেখ আছে, ‘এখনো দুঃখমুক্তি নির্বাণ লাভ করার সময় রয়েছে, মার্গফল লাভ করার সময় রয়েছে’ তাই প্রব্রজিত হয়েছি আমি। মনে রাখবে এখনো চারি আর্যসত্য বুঝার সময় রয়েছে, তৃষ্ণা ক্ষয় করার সময় রয়েছে, অর্হত্ত্ব লাভ করার সময় রয়েছে। অনাগতে এমন সময় আসবে, তখন আর মার্গফল লাভ করা যাবে না, তৃষ্ণাক্ষয় করা যাবে না। এক কথায় তখন মহা দুর্দিন চলবে। সেই মহা দুর্দিন না আসা পর্যন্ত এখনো অর্হত্ত্ব লাভ করার সময় রয়েছে। আরণ্যিক জীবনের প্রথমদিকে আমি তো ভেবেছিলাম, গভীর অরণ্যেই আমাকে একাকী দেহত্যাগ করতে হবে। আমাকে লোকে বিশ্বাস করবে না। অন্যদিকে বুদ্ধের আজ্ঞাকে শিরোধার্য করে মেনে চলতে গিয়ে আমি কখনো টাকা-পয়সা স্পর্শ ও গ্রহণ করিনি, ক্রয়-বিক্রয় করিনি, এক মুঠো চাউলও জমা রাখিনি এবং কোনোদিন আমাকে অমুক দাও, তমুক দাও বলিনি। বহুকাল পরে লোকে এখন আমাকে বিশ্বাস করছে। আমি না বললেও তারা অগাধ দান দিচ্ছে, আমার অবস্থানের জন্য বেশ সুব্যবস্থা করে দিয়েছে। কাজেই এসব থেকেও প্রমাণিত হয় এখনো মার্গফল লাভ করা যায়। এখনো বুদ্ধের শাসন সপ্রাণ রয়েছে। তাই বুদ্ধের প্রবর্তিত শীল-সমাধি-প্রজ্ঞা বিমণ্ডিত প্রব্রজিত জীবনের মহনীয়তার প্রতি লোকের বিশ্বাস রয়েছে। যারা বুদ্ধের শাসনকে মানে, বিশ্বাস করে ও বুদ্ধের উপদেশ দৃঢ়ভাবে মেনে চলে, তাদের সুফল লাভ হয়। তারা মার্গফলও লাভ করতে পারে। কিন্তু, যারা বুদ্ধের শাসনকে মানবে না, বিশ্বাস করবে না ও বুদ্ধের উপদেশ দৃঢ়ভাবে মেনে চলবে না, তাদের সুফল হবে না।

তিনি আরো বলেন, বুদ্ধের শিক্ষা হল অবিদ্যা, তৃষ্ণা ক্ষয় করা ও ক্লেশ নির্বাণ করা। অবিদ্যা, তৃষ্ণা, উপাদান, এ তিনটির কারণে নির্বাণ লাভ হয় না, দুঃখ থেকে মুক্ত হওয়া যায় না। ক্লেশের জন্য শান্তি লাভ হয় না। আমি প্রমাণ করেছি, বৌদ্ধধর্মে অবিদ্যা নেই, তৃষ্ণা নেই, উপাদান নেই, ক্লেশ নেই, সত্ত্ব নেই, আত্মা নেই, ‘আমি মানুষ’, ‘সে পুরুষ’, ‘সে মহিলা’ এ ধারণাসমূহ নেই। এসবকে বলা হয় অমারভুবন। তোমরা অমারভুবনে অবস্থান কর। মারভুবন বা মাররাজ্যে বৌদ্ধধর্ম আচরণ করা যায় না। মাররাজ্যে বৌদ্ধধর্ম আচরণ করতে চাইলে মার বাধা দিবে। কোথায় বৌদ্ধধর্ম আচরণ করতে হয়? অমারভুবনে বৌদ্ধধর্ম আচরণ করতে হয়। অমারভুবন কাকে বলে? স্রোতাপত্তি, সকৃদাগামী, অনাগামী, অর্হৎ মার্গস্থ, ফলস্থ ও নির্বাণ, এই নব লোকোত্তরধর্মকে বলা হয় অমারভুবন। আবার, ধনী ও উচ্চ শ্রেণীর লোকজনেরা যদি ধর্মের প্রতি অনুরাগী, বিশ্বাসী না হয়, তাহলে ধর্মের মহনীয়তা ও শ্রেষ্ঠত্ব নিয়ে সাধারণ মানুষের মনে দ্বিধা-সন্দেহ দেখা দেয়। শাস্ত্রে দেখা যায়, একজন গরিব পরিবারের মেয়ে সকালে স্রোতাপত্তি মার্গফল করে বিকালে মৃত্যুবরণ করেছিলেন। আর শ্রেষ্ঠীকন্যা বিশাখা সাত বৎসর বয়সে স্রোতাপত্তি মার্গফল লাভ করে একশ’ বিশ বছর পর্যন্ত বেঁচেছিলেন। তাহলে দেখা যাচ্ছে, গরিব লোকেরা মার্গফল লাভ করলে তাড়াতাড়ি মরে যায়, আর ধনীলোকেরা মার্গফল লাভ করলে দীর্ঘকাল জীবিত থাকে। কেন সে-রকম হয় জান? মার্গফল লাভ করলে স্বাধীনভাবে থাকতে হয়, কারোর অধীন হয়ে থাকতে পারে না। কিন্তু, গরিবলোকের স্বাধীনভাবে জীবিকা-নির্বাহ করে বেঁচে থাকার সুযোগ কোথায়? তাই তারা মার্গফল লাভ করেই মরে যায়। ধনীলোকেরা স্বাধীনভাবে জীবিকা-নির্বাহ করত স্বাধীনভাবে অবস্থান করতে পারে বলে দীর্ঘকাল জীবিত থাকে। বর্তমানে গোয়েঙ্কাজী ধনীলোক বিধায় (স্রোতাপত্তি) মার্গফল লাভ করে দীর্ঘকাল জীবিত থেকে সদ্ধর্ম উজ্জ্বল করার অনন্য ভূমিকা রাখতে সক্ষম হচ্ছেন। গরিব হলে সেসব কিছুই করা সম্ভব হতো না তার পক্ষে। তাই তো বলি ধর্মের শ্রীবৃদ্ধি সাধন করতে এবং জনসাধারণের সমক্ষে ধর্মের মহনীয়তা, শ্রেষ্ঠত্ব প্রমাণ করতে ধনী ও উচ্চবংশের সন্তান হওয়া চাই বৈকি!

সাধারণ মানুষ বৌদ্ধধর্ম অনুধাবন করতে পারবে না। অধীন মানুষ মার্গফল লাভ করতে পারে না। বর্তমানে যারা চাকুরি করতেছে তারা মার্গফল লাভ করতে পারবে না। মার্গফল লাভীরা কারোর অধীন হয়ে থাকতে পারে না। কোনো ছেলে বা মেয়ে যদি মার্গফল লাভ করে, তাহলে সে বর্তমানের স্কুল, কলেজ, বিশ্ববিদ্যালয়ের মিথ্যাদৃষ্টি-সম্পন্ন শিক্ষকের নিকট বিদ্যা শিক্ষা করতে পারবে না। মার্গফললাভীগণ স্বাধীনভাবে অবস্থান করে থাকেন। তারা কারোর পরাধীন হয়ে অবস্থান করেন না। মনে রাখবে মার্গফল লাভ করতে হলে অসাধারণ জ্ঞান ও স্বাধীন হতে হবে। যারা পরাধীন মানুষ তারা মার্গফল লাভে সক্ষম হয় না। সেই অসাধারণ জ্ঞান কি? চারি আর্যসত্য জ্ঞান, প্রতীত্যসমুৎপাদ-নীতি জ্ঞান, আসবক্ষয় জ্ঞান। যারা এই অসাধারণ জ্ঞানে জ্ঞানী, তারাই মার্গফল লাভ করতে সক্ষম হন। আমি তো দেখছি তোমরা ধর্মের অধীন, কর্মের অধীন হয়ে অবস্থান করছ। কিন্তু, বৌদ্ধধর্মের প্রকৃত কাজ হল ধর্ম, কর্ম হতে মুক্ত হওত অর্হত্ত্ব লাভ করা। ধর্ম করলে সেখানে মার থাকে, কর্ম করলে সেখানে মার থাকে। মোটকথা ধর্ম, কর্ম করলে অবিদ্যা থাকে, তৃষ্ণা থাকে, মার থাকে। তাই ধর্ম, কর্ম হতে বিমুক্ত না হলে অর্হত্ত্ব লাভ হয় না। অর্হত্ত্ব লাভ করতে হলে ধর্মও করা যায় না, কর্মও করা যায় না। ধর্ম থেকেও মুক্ত হতে হয়, কর্ম থেকেও মুক্ত হতে হয়। বনভন্তে ধর্মও করছে না, কর্মও করছে না। ধর্ম করাটা অধীন, কর্ম করাটা অধীন। কামলোক, রূপলোক, অরূপলোক সবই অধীন; মুক্ত নয়। নির্বাণই কেবলমাত্র স্বাধীন, মুক্ত। বৌদ্ধদের লক্ষ্য হল দুঃখমুক্তি নির্বাণ লাভ করা। নির্বাণ কীরকম? সমস্ত তৃষ্ণা ক্ষয়, অবিদ্যা ক্ষয় ও পুনর্জন্ম নেই, এটাই হল নির্বাণ। নির্বাণ পরম সুখ। আর নির্বাণ সুখ লাভ হয় বিনামূল্যে। নির্বাণে অবিদ্যা নেই, তৃষ্ণা নেই বলে বিনামূল্যে নির্বাণ সুখ লাভ হয়। মনে রাখবে অবিদ্যা থাকলে, তৃষ্ণা থাকলে নির্বাণ সুখ লাভ হয় না। অতীতের পারমী, বর্তমান নিজের প্রচেষ্টা ও সদ্‌গুরুর (বুদ্ধের) উপদেশের মাধ্যমে নির্বাণ সুখ লাভ হয়।

তোমরা প্রত্যেকে সম্যকদৃষ্টি-সম্পন্ন হও। যারা মিথ্যাদৃষ্টি-সম্পন্ন তারা বৌদ্ধধর্ম আচরণ করতে পারবে না। কর্মফলকে বিশ্বাস করলে, চারি আর্যসত্যকে বিশ্বাস করলে সম্যকদৃষ্টি-সম্পন্ন হওয়া যায়। কখনো মিথ্যাদৃষ্টি-সম্পন্ন হবে না। বুদ্ধ বলেছেন ‘মিথ্যাদৃষ্টি মহাপাপ।’ তাই তোমরা সম্যকদৃষ্টি-সম্পন্ন হও। সম্যকদৃষ্টি দুই প্রকার। যথা : ১) লৌকিক সম্যকদৃষ্টি ও ২) লোকোত্তর সম্যকদৃষ্টি। কর্মফলকে বিশ্বাস করাকে লৌকিক সম্যকদৃষ্টি বলে। চারি আর্যসত্য বিশ্বাস করাকে লোকোত্তর সম্যকদৃষ্টি বলে। লোকোত্তর সম্যকদৃষ্টি-সম্পন্ন হলে মার্গফল লাভ হয়। দুঃখ থেকে মুক্ত হওয়া যায়। মনে রাখিও সম্যকদৃষ্টি-সম্পন্ন না হলে বৌদ্ধধর্ম আচরণ করা যায় না। বুঝতে পারছ তো? উত্তমভাবে ধর্ম আচরণ করতে হবে তোমাদেরকে। কোনো জীবকে হিংসা করবে না। কারোর ক্ষতিসাধন করবে না। উত্তমভাবে ধর্ম আচরণ করলে, কারোর ক্ষতিসাধন না করলে ইহকালেও সুখ লাভ হয়, পরকালেও সুখ লাভ হয়। গুরু দুই প্রকার। বুদ্ধগুরু ও মারগুরু। বুদ্ধও তোমাদেরকে উপদেশ দিতেছেন, মারও তোমাদেরকে উপদেশ দিতেছে। তোমরা বুদ্ধকে গুরু হিসাবে মনে-প্রাণে মানো, বিশ্বাস করো। মারকে গুরু হিসাবে মানবে না, বিশ্বাস করবে না। বুদ্ধ গুরুর উপদেশ হল তোমরা সুখ করবে না, ভোগ করবে না, পাপ করবে না। আর মার গুরুর উপদেশ হল তোমরা সুখ কর, ভোগ কর, পাপ কর। এবার পূজ্য বনভন্তে দায়ক-দায়িকাবৃন্দকে প্রশ্ন করেন, তোমরা কোনো গুরুর কথা ধরবে, মেনে চলবে? দায়ক-দায়িকাবৃন্দ একবাক্যে বলে উঠেন, “ভন্তে, আমরা বুদ্ধ গুরুর কথা ধরবো, মেনে চলবো।” বনভন্তে : হ্যাঁ, ঠিকই বলেছ। তোমরা বুদ্ধ গুরুর কথা ধরবে, দৃঢ়ভাবে মেনে চলবে। খবরদার! কখনো মার গুরুর কথা ধরবে না, মেনে চলবে না। বুদ্ধ গুরুর উপদেশ মতো তোমরা সুখ করবে না, ভোগ করবে না, পাপ করবে না। মনে রাখবে সুখ না করলে, ভোগ না করলে, পাপ না করলে, পুনর্জন্ম না হলে, অহংকার না করলে নির্বাণ প্রত্যক্ষ হয়। সুখ করলে তোমরা মার হবে, ভোগ করলে মার হবে, পাপ করলে মার হবে, পুনর্জন্ম হলে মার হবে, অহংকার করলে মার হবে। সুখ না করা, ভোগ না করা, পাপ না করা, পুনর্জন্ম না হওয়া এবং অহংকার না করাই হল বৌদ্ধধর্ম। তাই তোমরা সুখ করবে না, ভোগ করবে না, পাপ করবে না, পুনর্জন্ম হবে না, অহংকার করবে না।

পরিশেষে শ্রদ্ধেয় ভন্তে বলেন, তোমরা পাপকর্ম সম্পাদন করবে না। কোনো জীবকে হিংসা করবে না। জীব হিংসা করলে তাকে বৌদ্ধ বলা যায় না। কোনো জীবকে হিংসা না করলে তাকেই বলে বৌদ্ধ। তোমরা যে আজকে দানকার্য সম্পাদন করেছ, পঞ্চশীলে প্রতিষ্ঠিত হয়েছ, এ পুণ্যের ফলে যাতে তোমাদের পরিহানি না হয়, বরং শ্রীবৃদ্ধিই হয় সেটাই প্রার্থনা করবে। সবাই বলো “এই দানাদি কুশল পুণ্যের ফলে আমরা যাতে অধঃপতনে পতিত না হই, আমাদের পরিহানি না হয় এবং আমাদের উন্নতি হয়, শ্রীবৃদ্ধি হয়, সুখ লাভ হয়।” তোমরা কর্ম, কর্মফল ও চারি আর্যসত্যকে দৃঢ়ভাবে বিশ্বাস করে পুণ্যকর্ম সম্পাদন করবে। বুঝতে পারছ তো? আমি আবারো বলছি তোমরা কখনো মিথ্যাদৃষ্টি-সম্পন্ন হবে না; সম্যকদৃষ্টি-সম্পন্নই হবে। সম্যকদৃষ্টি-সম্পন্ন হলে বৌদ্ধধর্ম আচরণ করতে পারবে, দুঃখ থেকে মুক্ত হতে পারবে এবং নির্বাণ সাক্ষাৎ করতে পারবে। তোমাদের যাতে অধঃপতন না হয়, পরিহানি না হয় বরং উন্নতি, শ্রীবৃদ্ধি, সমৃদ্ধি হয় সেই কামনায় সর্বদা পুণ্যকর্ম সম্পাদন করবে।

সাধু, সাধু, সাধু।


 

তোমরা কখনো নির্দয় হবে না
অদ্য ২৬শে অক্টোবর ২০০৪ ইং, ১১ই কার্তিক ১৪১১ বাং, রোজ মঙ্গলবার। পবিত্র প্রবারণা পূর্ণিমা তিথি। বৌদ্ধদের অন্যতম শ্রেষ্ঠ পবিত্র দিন শুভ প্রবারণা পূর্ণিমা উদ্‌যাপন ও তাবতিংস পূজা উপলক্ষ্যে রাজবন বিহারে আয়োজিত সার্বজনীন দানযজ্ঞ অনুষ্ঠান। উক্ত দানানুষ্ঠানে যোগদান করে নিজেকে ধর্মীয় চেতনায় উজ্জীবিত করত মহাপুণ্য লাভের আশায় হাজার হাজার লোকের সমাগম ঘটে মূল বিহারের দক্ষিণপার্শ্বে সুসজ্জিত বিরাট প্যান্ডেল জুড়ে। যথাসময়ে সপরিষদ ভিক্ষুসঙ্ঘ সমভিব্যাহারে পূজ্য শ্রাবকবুদ্ধ বনভন্তে অনুষ্ঠান মঞ্চে উপস্থিত হন। এ সময় হাজার হাজার দায়ক-দায়িকার সাধুবাদ ধ্বনিতে পুরো এলাকা প্রকম্পিত হয়ে উঠে। দানাদি পর্ব শেষে পিনপতন নীরবতা পরিবেশে লোকোত্তর মহাপুরুষ বনভন্তে সমবেত দায়ক-দায়িকাবৃন্দের উদ্দেশ্যে অমৃতময় ধর্মদেশনা প্রদান করা শুরু করেন। তিনি বলেন, বৌদ্ধধর্ম বুঝা বড়ো দায় তথা কঠিন। এ ধর্মের মতে কামচিন্তা, ক্রোধচিন্তা, হিংসাচিন্তা, এ তিন প্রকার চিন্তা মহাপাপ। তোমরা এই তিন প্রকার চিন্তা করবে না। কামচিন্তা অর্থ কামভোগ পরিকল্পনা, তীব্র ইচ্ছা প্রকাশ। ক্রোধচিন্তা অর্থ অপরকে অনিষ্ট চিন্তা, ক্ষতি করার পরিকল্পনা। হিংসাচিন্তা অর্থ অপরকে হত্যা করার পরিকল্পনা। ভগবান বুদ্ধ এই তিন প্রকার চিন্তা না করতে বলেছেন। কামচিন্তা, ক্রোধচিন্তা, হিংসাচিন্তাকে সর্বতোভাবে পরিত্যাগ করতে উপদেশ দিয়েছেন। মনে রাখিও কামচিন্তা, ক্রোধচিন্তা, হিংসাচিন্তা ত্যাগ করলে পুণ্য হয়, সুখ লাভ হয়। আবার, বৌদ্ধধর্মের মতে কাম ত্যাগ, রূপ ত্যাগ, বেদনা ত্যাগ করা চাই। বনভন্তে কাম, রূপ, বেদনা ত্যাগ করতে সমর্থ হয়েছে। বর্তমান ভিক্ষুরা কেউই কাম, রূপ, বেদনা ত্যাগ করতে পারছে না। মনে রাখবে কাম দুঃখ, রূপ দুঃখ, বেদনা দুঃখ। কাম, রূপ, বেদনা ত্যাগ করতে পারলে নির্বাণ লাভ হয়। বুদ্ধের সময়কালীন রাজা-মহারাজা, ধনী-শ্রেষ্ঠীর ছেলেরা প্রভূত ভোগ-ঐশ্বর্য, বিত্ত-সম্পদ পরিত্যাগ করে প্রব্রজিত হয়েছিলেন। এ কারণে তাদের পক্ষে কাম, রূপ, বেদনা ত্যাগ করে নির্বাণ অধিগত করা সহজ হয়ে উঠেছিল। বর্তমানে সেরূপ উচ্চবংশ, ধনী পরিবারের ছেলেরা ভোগ-সম্পদ ত্যাগ করে প্রব্রজিত হচ্ছে না। যারা প্রব্রজিত হচ্ছে, তারা অধিকাংশই গরিব পরিবারের ছেলে। এ কারণে বর্তমান ভিক্ষুদের পক্ষে কাম, রূপ, বেদনা ত্যাগ করে মার্গফল নির্বাণ লাভ করা কঠিন হয়ে পড়েছে। আবার বুদ্ধের উপাসকগণও ছিলেন রাজা-মহারাজা, ধনী-শ্রেষ্ঠী, সমাজের সর্বোচ্চ শ্রেণীর লোকজন। তাই তারা ধর্মের শ্রীবৃদ্ধির জন্য কোটি কোটি টাকা দান করতে পেরেছিলেন। আর বুদ্ধের আবিষ্কৃত নির্বাণ ধর্মের ত্যাগময় মহাসুখকে বুঝতে পেরে নিজেরাও স্রোতাপত্তি, সকৃদাগামী, অনাগামী, অর্হত্ত্ব মার্গফল অধিগত করতে সমর্থ হয়েছিলেন। বুদ্ধ রাজার পুত্র ছিলেন; রাজ্য-ধন, স্ত্রী-পুত্র ত্যাগ করেছিলেন। সেসব রাজা-মহারাজা, ধনী-শ্রেষ্ঠীগণ তাঁর মহাত্যাগে বিশ্বাসী ছিলেন, বিমুগ্ধ ছিলেন। তাই বুদ্ধ তাদেরকে বুঝাতে পেরেছিলেন। কিন্তু আমি রাজপুত্র নই, ধনীর পুত্রও নই। তাই রাজা-মহারাজা, ধনী-শ্রেষ্ঠীগণ আমার ত্যাগে বিশ্বাস করবে না। আমি তাদেরকে বুঝাতে পারব না। ভগবান বুদ্ধ দানের কথা বলতেন, দানের সুফল বর্ণনা করতেন। আমি কিন্তু দানের কথা বলি না, দানের কথা বলতে লজ্জাবোধ করি। কারণ আমি অনেক লোককে বলতে শুনেছি, ‘ভিক্ষুরা নিজেদের লাভ-সৎকার বৃদ্ধির জন্যেই আমাদেরকে কেবল দানের কথা বলে।’ ভগবান বুদ্ধ রাজপুত্র ছিলেন; রাজ্য-ধন, ভোগ-ঐশ্বর্য ত্যাগ করেছিলেন বলে দানের কথা বলতে পারতেন। কিন্তু আমরা দানের কথা বলতে পারব না। দানের কথা বললে লোকজনেরা বলে উঠবে, ‘নিজেরা খাবার জন্য, পাওয়ার জন্য দানের কথা বলছেন ভন্তেরা।’ তাই আমার দানের কথা বলতে খুব লজ্জা হয়। তারপরও ভগবান বুদ্ধ যখন দানের কথা দেশনা করতে বলেছেন, তাই বলছি, দানের দ্বারা দুঃখ নিবারণ হয়। আয়ু, বর্ণ, সুখ, বল, প্রজ্ঞা বৃদ্ধি পায়। দানের দ্বারা কি বৃদ্ধি পায়? আয়ু, বর্ণ, সুখ, বল, প্রজ্ঞা বৃদ্ধি পায়। তোমরা অতীতের পুণ্যকর্মের ফলে বর্তমানে মনুষ্য জনম লাভ করেছ। যদি দানাদি কুশল পুণ্যকর্ম সম্পাদন করত মানবজীবনকে সার্থক করতে না পার, তাহলে এ মানবজীবনকে রক্ষা করা সম্ভব হবে না। মৃত্যুর পর অনিবার্যরূপে চারি অপায়ে পতিত হবে। রাঙামাটির জনৈক পাঁচজন লোকের নামোল্লেখ করে পূজ্য ভন্তে বলেন, এরা নিজেরা আমাকে দান দেয়নি। উপরন্তু, অপরজনকেও আমাকে দান না দিতে বলতো এবং অযথা বকাবকি করতো আমাকে। ফলে কিছুদিন যেতে না যেতেই তারা মৃত্যুবরণ করেছিল। তারা মনুষ্য জনম হারিয়ে ফেলেছে।

আমি আরণ্যিক জীবনের প্রথমদিকে ধনপাতায় গাছতলা-বাঁশতলায় অঘোর বৃষ্টিতে ভিজে ভিজে কাটিয়েছি। পাতা বিছায়ে খোলা আকাশতলে আমি শয়ন করেছি। আমার কোনো কুটির ছিল না, তবুও আমি বৃষ্টিতে কষ্ট পাচ্ছি, শীতে কষ্ট পাচ্ছি, একটি কুটির তৈরি করে দাও, এমন বাক্য কখনো মুখে আনি নি। কারণ ভগবান বুদ্ধের উপদেশ হয়, ‘আমার জন্য একটা কুটির তৈরি করে দাও’ এমন বলা যায় না। গৃহীরা স্ব-ইচ্ছায় কুটির তৈরি করে দিলে তবেই সে কুটিরে অবস্থান করা যায়। চিৎমরমের বুড়ো ভন্তেও আমাকে বলেছিলেন ‘আমাকে কুটির তৈরি করে দাও বলতে পারবে না।’ বর্তমানে রাজবন বিহারে যে সব দালান-কোঠা গড়ে উঠেছে, আগে আমি কখনো এরূপ চিন্তা করিনি। তবে হ্যাঁ, আমি যদি পূর্বের মতন এখনো গাছতলা, বাঁশতলায় থাকতাম তাহলে শিক্ষিত ছেলেরা আমার নিকট শিষ্যত্ব গ্রহণ করতো না। বর্তমানে বি.এ. পাশ ও এম.এ. পাশ করা শিক্ষিত ছেলেরা আমার নিকট শিষ্যত্ব গ্রহণ করছে। তারাও বলে, ‘হ্যাঁ ভন্তে, আপনি যদি এখনো গাছতলা, বাঁশতলায় থাকতেন, তাহলে আমরা আসতাম না।’ ভগবান বুদ্ধ বলেছেন তৃষ্ণাক্ষয়সাধন করে রাজার মতন দোতলা, তিনতলা তথা বহুতলা বিশিষ্ট ভবন, প্রাসাদ বিহারে অবস্থান করা যাবে। বুদ্ধের সময়কালীন বৃজিরাজ্যের জনৈক শ্রেষ্ঠীর পুত্র অরণ্যে ধ্যান করত অর্হত্ত্ব লাভ করে নিজ গ্রামে আসলে গ্রামবাসীরা তাঁর জন্য এক কোটি টাকা ব্যয়ে দ্বিতলবিশিষ্ট রমণীয় বিহার নির্মাণ করে দিয়েছিল। তিনি সেখানে স্থায়ীভাবে অবস্থান করত পরিনির্বাণ লাভ করেন। মহা উপাসিকা বিশাখা নয় কোটি স্বর্ণমুদ্রা ব্যয় করে শ্রাবস্তীর পূর্বপ্রান্তে পূর্বারাম বিহার নির্মাণ করে দিয়ে বুদ্ধপ্রমুখ ভিক্ষুসঙ্ঘকে দান করেছিলেন। শ্রেষ্ঠী অনাথপিণ্ডিকও সাতান্ন কোটি স্বর্ণমুদ্রা ব্যয় করে বিরাট সঙ্ঘারাম বা জেতবন বিহার নির্মাণ করে মহাসমারোহে বুদ্ধপ্রমুখ ভিক্ষুসঙ্ঘকে দান করেন। ঐতিহাসিক এ বিহারে ভগবান বুদ্ধ সর্বোচ্চ উনিশ বৎসর বাস করেছিলেন।

শ্রদ্ধেয় বনভন্তে আরো বলেন, তোমরা নির্দয় হবে না। তোমরা যদি নির্দয় হও, তাহলে দেবতাগণও তোমাদের প্রতি ক্ষোভ প্রকাশ করবে। তোমরা সকল প্রাণীর প্রতি দয়াশীল হও। মানুষ, পশু-পক্ষী, কীট-পতঙ্গ সকলের প্রতি সমান দয়াশীল হবে। কোনো প্রকার প্রভেদ রাখবে না। সবাই বলো “কোনো জীবকে আমরা হিংসা করব না। সকল প্রাণীকে সমানভাবে দয়া করব।” সকল প্রাণীকে দয়া করলে মনের মধ্যে অনবদ্য সুখ লাভ হয়। আমি একদা কাপ্তাই গেলে, সেখানকার ব্রিগেড কমান্ডার আমাকে বলেছিল, ‘আপনাদের ধর্ম অহিংসা পরম ধর্ম। এটা খুবই ভালো; আমরাও সেটা মানি, বিশ্বাস করি। কিন্তু, শান্তিবাহিনীরা কেন মানুষ হত্যা করছে?’ দেখছ তো তোমরা যদি কেহকে হত্যা কর, তাহলে অন্য ধর্মাবলম্বীরাও নিন্দা করে থাকে। তাই বলছি তোমরা মানুষ হতে পশু-পক্ষী, কীট-পতঙ্গ কেহকে হত্যা করবে না, হিংসা করবে না। সকল প্রাণীর প্রতি মৈত্রী ও দয়াশীল হবে। কখনো নির্দয় হবে না। স্বামী-স্ত্রীতে ঝগড়া-ঝাঁটি, মারামারি করবে না। স্বামী-স্ত্রীর মধ্যে ঝগড়া-ঝাঁটি, মারামারি হলে সেটাও নির্দয় কাজ বলে জানবে। তোমরা কোনো জীবকে হিংসা করবে না। সকল প্রাণীকে সমানভাবে দয়া করবে। সবসময় ক্ষমা, মৈত্রী চিত্তে অবস্থান করবে। সর্বদা ক্ষমা, মৈত্রী চিত্তে অবস্থান করলে দেবতা-মনুষ্যের প্রিয়ভাজন হবে। দেবতাগণ তোমাদেরকে রক্ষা করবে। শয়ন সুখসিক্ত হবে, জাগরণ সুখসিক্ত হবে, মুখ প্রসন্ন উজ্জ্বল হবে, মৃত্যুকালে সজ্ঞানে মৃত্যু হবে। আমি আবারো বলছি, তোমরা কোনো প্রাণীকে হিংসা করবে না। সকল প্রাণীর প্রতি মৈত্রীভাব পোষণ করে অবস্থান করবে। কিন্তু, বর্তমানে চাকমারা তো দু’দলে বিভক্ত হয়ে পড়েছে। সন্তুর পার্টি, প্রসিতের পার্টি। এই দু’দল একে অপরকে হিংসা করছে, অনিষ্ট করছে, মেরে ফেলছে। এগুলি সবই অজ্ঞানের কাজ, মূর্খের কাজ করা হচ্ছে। সন্তু ও প্রসিত উভয়ে অজ্ঞান, মূর্খ বলে এ রকম পাপমূলক, ধ্বংসাত্মক, আত্মঘাতী অনার্য কাজ করাচ্ছে তাদের লোকজনকে দিয়ে। তারা যদি জ্ঞানী, পণ্ডিত হতো তাহলে কখনো এ রকম পাপজনক; দুঃখ, অশান্তি ও অমঙ্গল আনয়নকারী এবং নিঃশেষ, বিলীন হয়ে যাওয়ার কাজ করতো না। সন্তু, প্রসিত এসব কি কাণ্ড করতেছে জান? ধ্বংস হয়ে যাওয়ার কাণ্ড, রসাতলে তলিয়ে যাওয়ার কাণ্ড, নিঃশেষ হয়ে যাওয়ার কাণ্ড করতেছে। ফলে লাভ হচ্ছে কার?...। আমি বর্তমান থাকার পরও এ রকম হিংসাহিংসি, রেষারেষি, মারামারি করা তোমাদের জন্য সত্যিই দুর্ভাগ্যের ব্যাপার। কিন্তু তোমরা যদি আমার কথা (উপদেশ) না শুন, বিশ্বাস না করো, মেনে না চলো, তাহলে আমার তো আর করার কিছুই থাকে না। তারপরও বলছি, তোমরা কোনো প্রাণীকে হত্যা করবে না, হিংসা করবে না। কারোর ক্ষতি, অনিষ্ট কামনা করবে না। শত্রু-মিত্র ভেদ জ্ঞান না করে সকলের প্রতি সমানভাবে দয়াশীল ও মৈত্রীপরায়ণ হও। কখনো নারী নির্যাতন, নারী বধ, নারী অত্যাচার করবে না। বুঝতে পারছ তো? হ্যাঁ ভন্তে বুঝতে পারছি। স্বামী-স্ত্রীকে দয়া করবে, স্ত্রী স্বামীকে দয়া করবে। স্বামী-স্ত্রী উভয়ে ক্ষমা ও সহনশীল হবে। তাহলে দাম্পত্য জীবনে সুখ আসবে, শান্তি আসবে। ঝগড়া-ঝাটি, মারামারি হবে না, একে অপরের মধ্যে ভুল বুঝাবুঝি হবে না।

আমি তো দেখছি, বর্তমানে তোমরা প্রায় স্বামী-স্ত্রীই ঝগড়া-ঝাঁটি করছে, স্বামী স্ত্রীকে ভুল বুঝছে, স্ত্রী স্বামীকে ভুল বুঝছে, স্বামী স্ত্রীর কথা মানছে না, স্ত্রী স্বামীর কথা মানছে না, স্বামী-স্ত্রীতে মনোমালিন্য জিইয়ে থাকছে। আচ্ছা, তোমরা কি সেসব করার জন্যেই স্বামী-স্ত্রী হয়েছ? দায়ক-দায়িকা বলে উঠেন, না ভন্তে, সেজন্যেই স্বামী-স্ত্রী হইনি। তাহলে সে সব করছ কেন? অজ্ঞানতার কারণে, ক্ষমা মৈত্রীর অভাবে। মনে রাখবে স্বামী-স্ত্রী ঝগড়া-ঝাঁটি করলে, মারামারি করলে উভয়ের পাপ হয়। দাম্পত্য জীবনে দুঃখ, অশান্তি, অমঙ্গল নেমে আসে। তোমরা স্বামী-স্ত্রী উভয়ে দয়াশীল ও মৈত্রীপরায়ণ হও। বৌদ্ধধর্ম একদিকে দয়ার ধর্ম, অন্যদিকে ত্যাগের ধর্ম। একদিকে ত্যাগেই সুখ, অন্যদিকে দয়াই সুখ। অর্থাৎ একদিকে অকুশল পাপ ত্যাগ করা সুখ, অন্যদিকে সকল প্রাণীকে সমানভাবে দয়া করলে সুখ (লাভ হয়)।

পরিশেষে তিনি বলেন, স্রোতাপত্তি দুই প্রকার। যথা : চূল স্রোতাপত্তি ও মহা স্রোতাপত্তি। বুদ্ধ বলেছেন, মহা স্রোতাপত্তি হতে না পারলেও চূল স্রোতাপত্তি হতে চেষ্টা কর। চূল অর্থ ছোট, মহা অর্থ বড় বা মহৎ। মহা স্রোতাপত্তি লাভীগণ নির্বাণ লাভ করে থাকেন। মহা স্রোতাপত্তি লাভীগণ কি লাভ করে থাকেন? নির্বাণ লাভ করে থাকেন। চূল স্রোতাপত্তি লাভীগণ ধনীকুল, রাজকুল, দেবকুলে জন্মগ্রহণ করে থাকে। তোমরা যদি মহা স্রোতাপত্তি হতে না পার, তাহলে চূল স্রোতাপত্তি হতে সচেষ্ট হও। চূল স্রোতাপত্তি লাভীগণ কি লাভ করে? ধনীকুল, রাজকুল, দেবকুল লাভ করে। আমি বলছি, তোমরা চূল স্রোতাপত্তি লাভ করত ধনীকুল, রাজকুল, দেবকুলে জন্মগ্রহণ করে হলেও গরিবকুল, চণ্ডালকুল, মেথরকুল, পশু-পক্ষী তথা চারি অপায়ে পতিত হওয়া ভয়ানক দুঃখ থেকে নিজকে রক্ষা কর। গরিব, চণ্ডাল, মেথর ও চারি অপায়ের দুঃখ যাতনা হতে ধনীকুল, রাজকুল, দেবকুল লাভ করাটা উত্তম হবে নয় কি? হ্যাঁ ভন্তে, উত্তম হবে। নির্বাণ যদি লাভ না হয়, তাহলে ধনীকুল, রাজকুল, দেবকুল এসব উত্তম। কিন্তু নির্বাণ লাভ হলে ধনীকুল, রাজকুল, দেবকুলও হীন, অধম। নির্বাণ সুখের সাথে ধনীকুল, রাজকুল, দেবকুলের কোনো তুলনাই হয় না। অনেক শিক্ষিত লোকজনও আমার কাছে স্বীকার করছে, ‘হ্যাঁ ভন্তে ধনীকুল, উচ্চকুল, রাজকুল, দেবকুলও প্রকৃতপক্ষে সুখের নয়। কেবল ধনী ও গরিবের দুঃখের ধরণটা আলাদা হয়ে থাকে, এটুকু মাত্র।’ তাই তো ভগবান বুদ্ধ নির্বাণ লাভের উপদেশ দিয়েছেন। নির্বাণ সকল প্রকার দুঃখ থেকে মুক্ত, যাবতীয় তৃষ্ণা থেকে চির বিমুক্তি। নির্বাণে জন্মও নেই, মৃত্যুও নেই। তাই নির্বাণে দুঃখের কোনো অস্তিত্ত্ব নেই।

আমি বনভন্তে কি করতে চাচ্ছি জান? তোমাদেরকে সত্যপথে ফিরায়ে আনতে চাচ্ছি, জ্ঞানের পথে ফিরায়ে আনতে চাচ্ছি। যাতে করে তোমরা মিথ্যাপথ ত্যাগ করে সত্যপথে এবং অজ্ঞানের পথ পরিহার করে জ্ঞানের পথে পরিচালিত হতে পার। সত্য ও জ্ঞানের পথে পরিচালিত হলে কখনো পরিহানি হয় না, অধঃপতন হয় না, রসাতলে পতিত হতে হয় না। বরং সর্বদিকে উন্নতি হয়, শ্রীবৃদ্ধি হয়, সমৃদ্ধি হয় ও জয়যুক্ত হওয়া যায়। কিন্তু, তোমাদেরকে সত্যপথে, জ্ঞানের পথে ফিরায়ে আনতে পারছি কই? তোমরা চাকমারা কেন বৌদ্ধধর্মকে মনে-প্রাণে বিশ্বাস করতে পারছ না, দৃঢ়ভাবে বৌদ্ধধর্ম আচরণ করতে পারছ না জান? চাকমারা অজ্ঞান, মিথ্যাদৃষ্টি-সম্পন্ন বলে বৌদ্ধধর্মকে বিশ্বাস করতে পারছ না, বৌদ্ধধর্মকে দৃঢ়ভাবে আচরণ করতে পারছ না। অজ্ঞান ও মিথ্যাদৃষ্টি এ দুটি মন থেকে বিতাড়িত করে দিতে না পারলে চাকমারা বৌদ্ধধর্মকে বিশ্বাস করবে না, দৃঢ়ভাবে আচরণ বা মেনে চলবে না। আবার, আমি যদি চাকমাদেরকে সত্যপথে, জ্ঞানের পথে ফিরায়ে আনতে না পারি, তাহলে কোনো ভিক্ষুই সেটা পারবে না। আমি আবারো বলছি, তোমরা মিথ্যাদৃষ্টি-সম্পন্ন না হয়ে সম্যকদৃষ্টি-সম্পন্ন হও। কর্মফল ও চারি আর্যসত্যকে বিশ্বাস করলে সম্যকদৃষ্টি-সম্পন্ন হবে। প্রাণিহত্যা না করলে, চুরি-ডাকাতি না করলে, ব্যভিচার না করলে, মিথ্যা-কটু-ভেদ-বৃথাবাক্য না বললে, মদ-গাঁজা-আফিং-হেরোইন কোনো প্রকার নেশা সেবন না করলে অজ্ঞানতাভাব দূরে সরে যাবে। ফলে তোমরা ক্রমেই জ্ঞানী হতে পারবে। মনে রাখবে প্রাণিহত্যা করাটা অজ্ঞান আর প্রাণিহত্যা না করাটা জ্ঞান, চুরি-ডাকাতি করাটা অজ্ঞান আর চুরি-ডাকাতি না করাটা জ্ঞান, ব্যভিচার করাটা অজ্ঞান আর ব্যভিচার না করাটা জ্ঞান, মিথ্যা-কটু-ভেদ-বৃথা বাক্য বলাটা অজ্ঞান আর মিথ্যা-কটু-ভেদ-বৃথা বাক্য না বলাটা জ্ঞান, মদ-গাঁজা-আফিং-হেরোইন নেশা সেবন করাটা অজ্ঞান আর মদ-গাঁজা-আফিং-হেরোইন নেশা সেবন না করাটা জ্ঞান। কাজেই তোমরা অজ্ঞানের কাজ না করে জ্ঞানের কাজ কর, অজ্ঞানী না হয়ে জ্ঞানী হও, মিথ্যাদৃষ্টি-সম্পন্ন না হয়ে সম্যকদৃষ্টি-সম্পন্ন হও। তাহলে অজ্ঞান দূর হয়ে যাবে, মিথ্যাদৃষ্টি আবরণ খসে পড়বে। আমি আবারো বলছি, বর্তমানে আমি থাকতে তোমাদের যদি পরিহানি হয়, তাহলে আমিও লজ্জিত হবো বৈকি! সুতরাং তোমরা কোনো প্রকার পাপকর্ম সম্পাদন করবে না; পুণ্যকর্মই সম্পাদন কর। পুণ্যকর্ম সম্পাদন করলে তোমাদের পরিহানি হবে না। মনে রাখবে, পাপকর্ম সম্পাদন করলে পরিহানি হয় আর পুণ্যকর্ম সম্পাদন করলে উন্নতি, শ্রীবৃদ্ধি হয়, সর্বদিকে জয়যুক্ত হওয়া যায়। কারণ পুণ্যের নিকট পাপ পরাভূত হয়। পাপের শাস্তি আর পুণ্যের পুরস্কার লাভ হয়ে থাকে। তোমরা কোনো প্রকার অকুশল পাপকর্ম সম্পাদন না করে কুশল পুণ্যকর্মই সম্পাদন কর। এতেই তোমাদের সুখ, শান্তি, সমৃদ্ধি অর্জিত হবেই।

সাধু, সাধু, সাধু।


 

তোমরা অকুশলধর্ম করবে না
একসময় পরম পূজ্য অর্হৎ বনভন্তে রাজবন বিহারের দেশনালয়ে আয়োজিত সার্বজনীন দানানুষ্ঠানে সমবেত দায়ক-দায়িকাবৃন্দের উদ্দেশ্যে ধর্মদেশনায় বলেন, কুশলধর্ম আর অকুশলধর্ম। অকুশলধর্ম সম্পাদন করলে কি হয় জান? অকুশলধর্ম সম্পাদন করলে তৃষ্ণা উৎপন্ন হয়, পুনর্জন্ম গ্রহণ করতে হয়। ফলে ভবচক্রের আবর্তে পতিত হয়ে বার বার দুঃখভোগ করতে হয় অনিবার্যরূপে। কুশলধর্ম সম্পাদন করলে কি হয়? তৃষ্ণা ক্ষয়সাধন হয়, পুনর্জন্ম রুদ্ধ হয়ে যায় এবং নির্বাণ সুখ প্রত্যক্ষ হয়। ভগবান বুদ্ধ বলেছেন, ‘হে ভিক্ষুগণ! তোমরা অকুশলধর্ম ত্যাগ কর, কুশলধর্মে আত্মনিয়োগ কর। তাহলে ঋদ্ধি সমৃদ্ধি বিপুলতা লাভ করবে।’ গৃহীদের উদ্দেশ্যেও সেই একই কথা বলেছেন ভগবান বুদ্ধ। অর্থাৎ অকুশলধর্ম সম্পাদন না করে কুশলধর্ম সম্পাদন করা। কুশলধর্ম সম্পাদন করা হলে ঋদ্ধি সমৃদ্ধি বিপুলতা লাভ হয়। অকুশলধর্ম সম্পাদনের পরিণামে দুঃখ পেতে হয়, অধঃপতনে পতিত হতে হয়। বল তো অকুশলধর্ম সম্পাদন করলে কি হয়? দুঃখ পেতে হয়, অধঃপতনে পতিত হতে হয়। কুশলধর্ম সম্পাদন করলে কি হয়? সুখ লাভ হয়, উন্নতি ও শ্রীবৃদ্ধি হয়ে থাকে। যদি তোমরা এসব বুঝতে পার, তোমাদের জ্ঞান থাকে, তাহলে তোমরা আর অকুশলধর্ম সম্পাদন করবে না। অকুশলধর্মের অর্থ হল পাপধর্ম। তোমরা কখনো অকুশল পাপধর্ম সম্পাদন করবে না। সবাই বলো “আমরা অকুশলধর্ম সম্পাদন করব না, কুশলধর্মই সম্পাদন করব।” তাহলে তোমাদের সর্বদিকে উন্নতি হবে, শ্রীবৃদ্ধি লাভ হবে। আমি আবারো বলছি, তোমরা অকুশলধর্ম সম্পাদন করবে না। কুশলধর্মই সম্পাদন কর। সেই কুশলধর্ম কি? প্রাণিহত্যা না করা, চুরি-ডাকাতি না করা, ব্যভিচার না করা, মিথ্যা-কটু-ভেদ-বৃথা বাক্য না বলা, মদ-গাঁজা-আফিং-হেরোইন নেশা সেবন না করাই হল কুশলধর্ম। তোমরা অকুশলধর্ম সম্পাদন করবে না, কুশলধর্মই সম্পাদন করবে। কুশলধর্ম সম্পাদন করলে তোমরা ইহকাল-পরকাল উভয়কালেই সুখে থাকবে। আমার সাথে বলো “আমরা অনার্য হবো না, আর্যই হবো।” অনার্য হলে কি হয় জান? পাপ হয়, দুঃখ পেতে হয়; ইহকালেও দুঃখ, অশান্তি লেগেই থাকে, পরকালেও দুঃখ, অশান্তি ভোগ করতে হয়। আর্য হলে কি হয় জান? সুখ লাভ হয়, পুণ্য অর্জিত হয় এবং ইহকালেও সুখ, শান্তি লেগেই থাকে, পরকালেও সুখ, শান্তি অর্জিত হয়ে থাকে। তোমরা অনার্য কাজ করবে না, অনার্যনীতি মেনে চলবে না; আর্য কাজ করবে, আর্যনীতি মেনে চলবে। যারা আর্য কাজ করে, আর্যনীতি মেনে চলে, তাদের ইহকালেও সুখ লাভ হয়, পরকালেও সুখ লাভ হয়। মনে রাখবে যারা আর্য কাজ করে, আর্যনীতি মেনে চলে, তাদের ইহকালেও সুখ লাভ হয়, পরকালেও সুখ লাভ হয়। যারা অনার্য কাজ করে, অনার্যনীতি মেনে চলে, তাদের ইহকালেও দুঃখ, পরকালেও দুঃখ হয়ে থাকে। যারা প্রাণী হিংসা করে তাদেরকে আর্য বলা যায় না। যারা সকল প্রাণীর প্রতি মৈত্রীপরায়ণ, কোনো প্রাণীকে হিংসা করে না তাদেরকে বলা হয় আর্য। মানুষ হতে পশু-পক্ষী, কীট-পতঙ্গ সমস্ত প্রাণীর প্রতি দয়াশীল ও মৈত্রীপরায়ণ হলে তাকে আর্য বলে। আর্য অর্থ শ্রেষ্ঠ, পবিত্রকে বুঝায়। অনার্য অর্থ হীন, অপবিত্র, কদর্য। যারা আর্য তাদের ইহকালও সুখ, পরকালও সুখ লাভ হয়। আর যারা অনার্য তাদের ইহকালও দুঃখ, পরকালও দুঃখই হয়ে থাকে। তাই বলছি, তোমরা সবাই আর্য হও, অনার্য হবে না। অকুশলধর্ম সম্পাদন করবে না, অকুশলকর্ম সম্পাদন করবে না। কুশলধর্ম সম্পাদন করবে, কুশলকর্ম সম্পাদন করবে। অকুশলধর্ম সম্পাদন করলে, অকুশলকর্ম সম্পাদন করলে মানুষ নিম্নগামী হয়, অধঃপতনে পতিত হয়। কুশলধর্ম সম্পাদন করলে, কুশলকর্ম সম্পাদন করলে মানুষ ঊর্ধ্বগতি লাভ করে এবং সর্বদা উন্নতি, শ্রীবৃদ্ধি, সমৃদ্ধির দিকে অগ্রসর হতে থাকে।

আমি তো দেখছি বর্তমানে প্রায় মানুষই অকুশলধর্ম, অকুশলকর্ম সম্পাদন করছে। তাই তারা দিন দিন অধঃপতনে পতিত হচ্ছে, নিম্নগামী হচ্ছে এবং দুঃখ, অশান্তি এসে তাদেরকে গ্রাস করে ফেলছে। আমি সাবধান করে দিচ্ছি, তোমরা অকুশলধর্ম সম্পাদন করবে না, অকুশলকর্ম সম্পাদন করবে না। কুশলধর্মই সম্পাদন কর, কুশলকর্মই সম্পাদন কর। তোমরা যদি কুশলধর্ম সম্পাদন কর, কুশলকর্ম সম্পাদন কর, তাহলে তোমাদের উন্নতি, শ্রীবৃদ্ধি লাভ হবে এবং তোমরা অনন্ত সুখের অধিকারী হতে পারবে। বুঝতে পারছ তো? হ্যাঁ ভন্তে, বুঝতে পারছি।

পূজ্য ভন্তে বলেন, তোমরা প্রত্যেকে রাগ, দ্বেষ, মোহ করবে না। রাগ, দ্বেষ, মোহ করলে সেটা অধর্ম হয়। বৌদ্ধধর্মে রাগ করা যায় না, দ্বেষ (হিংসা) করা যায় না, মোহ করা যায় না, তৃষ্ণা করা যায় না। রাগ করলে সেটা বৌদ্ধধর্ম নয়, দ্বেষ করলে সেটা বৌদ্ধধর্ম নয়, মোহ করলে সেটা বৌদ্ধধর্ম নয়, তৃষ্ণা করলে সেটা বৌদ্ধধর্ম নয়। তোমরা রাগ হতে মুক্ত হও, দ্বেষ হতে মুক্ত হও, মোহ হতে মুক্ত হও, তৃষ্ণা হতে মুক্ত হও। রাগ, দ্বেষ, মোহ, তৃষ্ণা হতে মুক্ত হলেই তাকেই বলে পণ্ডিত ব্যক্তি। আবার, তোমরা সকল প্রাণীর প্রতি ক্ষমা ও মৈত্রীভাবাপন্ন হও। ‘বিশ্বের সকল প্রাণী সুখি হোক’ বলে মৈত্রী ভাবনা করবে। সকলের প্রতি ক্ষান্তিভাব বজায় রাখবে। ক্ষান্তি, মৈত্রীর দ্বারা মারকে জয় করতে সক্ষম হবে। ভগবান বুদ্ধও গয়ার বোধিমূলে ক্ষান্তির বলে, মৈত্রীর বলে মারকে পরাজিত করেছিলেন। কি, পারবে তো ক্ষান্তির বলে, মৈত্রীবলে বলীয়ান হতে?

বর্তমানে তোমরা চাকমা, মারমা, বড়ুয়ারা নিজেদেরকে বৌদ্ধ বলে পরিচয় প্রদান কর। এবং নিজেদেরকে চাকমা, মারমা, বড়ুয়া জাতি বলে পরিচয় দাও। অন্যদিকে হিন্দু, মুসলমানেরা নিজেদেরকে অবৌদ্ধ বলে থাকে। এবং হিন্দু, মুসলমান বলে পরিচয় প্রদান করে। কিন্তু প্রকৃত বৌদ্ধধর্মের মতে তোমরা নিজেদেরকে কোনো জাতি (আমি অমুক জাতি, সমুক জাতি) বলে পরিচয় দিতে পারবে না। এবং ‘আমি মানুষ’, ‘সে পুরুষ’, ‘সে মহিলা’ এধারণা পোষণ করতে পারবে না। অন্যান্য ধর্মে এসব বলা গেলেও বৌদ্ধধর্মে এসব বলা যায় না। এধর্মের মতে ‘আমি অমুক জাতি’ বলাটা মিথ্যা কথা; এসব বললে অনর্থক দুঃখ পেতে হয় মাত্র। আর ‘আমি মানুষ’, ‘সে পুরুষ’, ‘সে মহিলা’ বললেও দুঃখ পেতে হয়, লজ্জিত হতে হয়। বৌদ্ধধর্মে ‘আমি অমুক জাতি’ নেই (অর্থাৎ আমি অমুক জাতি বলা যায় না); ‘আমি মানুষ’, ‘সে পুরুষ’, ‘সে মহিলা’ এধারণা নেই। তোমরা চারি আর্যসত্য জ্ঞান, প্রতীত্যসমুৎপাদ-নীতি জ্ঞানকে নিয়ে অবস্থান কর। এসব জ্ঞানকে নিয়ে অবস্থান করলে সুখ লাভ হয়। তখন আর জাতি থাকে না; ‘আমি মানুষ’, ‘সে পুরুষ’, ‘সে মহিলা’ ধারণাসমূহ থাকে না। বুঝতে পারছ তো? তোমরা চারি আর্যসত্যকে জেনে, বুঝে এবং প্রতীত্যসমুৎপাদ-নীতিকে জেনে, বুঝে বৌদ্ধধর্ম আচরণ কর। চারি আর্যসত্য ও প্রতীত্যসমুৎপাদ-নীতিকে জানলে, বুঝলে চারি অপায় রুদ্ধ হয় এবং দুঃখ থেকে মুক্ত হওয়া যায়। এটাকেই বলে বৌদ্ধধর্ম। কোনো ভিক্ষুই আমাকে এসব কথা বলে দিতে পারেনি। আমি স্বীয় অভিজ্ঞায় এসব জেনে, বুঝে তোমাদেরকে বলে দিতেছি।

শাস্ত্রে উল্লেখ রয়েছে, ‘ত্রিপিটক না থাকলে বুদ্ধের শাসন রক্ষা করা যায় না।’ ত্রিপিটক থাকলে তবেই বুদ্ধের শাসন রক্ষা করা সম্ভব হবে। ত্রিপিটক শাস্ত্রে ভগবান বুদ্ধের উপদেশসমূহ রক্ষিত রয়েছে। তাই ত্রিপিটক শাস্ত্রে আমরা বুদ্ধের শিক্ষা, উপদেশসমূহ পেয়ে থাকি। ত্রিপিটক ছাড়া অন্য কোথাও বুদ্ধের শিক্ষা, উপদেশ পাওয়া যায় না। আচ্ছা, এখানে (বাংলাদেশে) বুদ্ধের শাসন রক্ষা করা সম্ভব হবে কি? বুদ্ধ বলেছেন, স্বজাতি রাজা না থাকলে নিজধর্ম বজায় রাখা যায় না। আজ্ঞাচক্র না থাকলে ধর্মচক্র টিকে থাকতে পারে না। স্বজাতি রাজা মানে বৌদ্ধ সরকার, আজ্ঞাচক্র মানে রাজার হুকুম। এখানে স্বজাতি রাজা নেই, আজ্ঞাচক্র নেই। এখানে যদি বৌদ্ধ সরকার থাকতো তাহলে সরকার বৌদ্ধধর্ম উন্নতি, শ্রীবৃদ্ধির জন্য সরকারিভাবে নানা পরিকল্পনা গ্রহণ করত তা যথাযথ বাস্তবায়ন করতো। সমগ্র ত্রিপিটক শাস্ত্রকে বাংলা ভাষায় অনুবাদ করে বিহারে বিহারে বিনামূল্যে বিতরণ করে দিতো। বৌদ্ধ সরকার নেই বিধায় এসব কিছুই হচ্ছে না সরকারিভাবে। তারপরও তোমরা জ্ঞানী হও। বৌদ্ধধর্ম আচরণ করতে হলে চিত্তের মধ্যে জ্ঞান থাকা চাই। চিত্তের মধ্যে জ্ঞান না থাকলে বৌদ্ধধর্ম আচরণ করা যাবে না। যার চিত্তের মধ্যে জ্ঞান থাকবে সে পাপকর্ম সম্পাদন করতে লজ্জা পাবে, ভয় করবে এবং ঘৃণা করবে। ফলে তার পক্ষে আর পাপকর্ম সম্পাদন করা সম্ভব হবে না। কিন্তু যার চিত্তের মধ্যে জ্ঞান থাকবে না সে পাপকর্ম সম্পাদনে লজ্জিত হবে না, ভয় করবে না। সে তির্যক প্রাণীর ন্যায়ই হবে। মনে রাখবে তোমাদের চিত্তের মধ্যে জ্ঞান থাকলে তোমরা বৌদ্ধধর্ম আচরণ করতে পারবে। আমি বলছি, তোমরা চারি আর্যসত্য জ্ঞান, প্রতীত্যসমুৎপাদ-নীতি জ্ঞানের সহিত অবস্থান কর। এসব জ্ঞানের সহিত অবস্থান করলে তাকেই বলে প্রকৃত বৌদ্ধ। চারি আর্যসত্য জ্ঞান, প্রতীত্যসমুৎপাদ-নীতি জ্ঞানের সহিত অবস্থান করলে পুণ্য হয়, সুখ লাভ হয়।

শ্রদ্ধেয় ভন্তে আরো বলেন, বুদ্ধ বলেছেন, লজ্জা ও ভয় এই দু’টি ধর্ম পৃথিবী রক্ষা করে। যেদিন মানুষের লজ্জা, ভয় থাকবে না সেদিন মানুষ ইতর প্রাণীর সমতুল্য হবে। লজ্জা, ভয়ের দ্বারা মানুষ পশুর ঊর্ধ্বে হয়; উন্নত জীবন-যাপন করে। জ্ঞানের সাথে চলাফেরা করে, অকুশল পাপকার্য সম্পাদন করে না, পুণ্যকর্মই সম্পাদন করে থাকে। মনে রাখবে লজ্জা, ভয়হীন মানুষ পশুর সমতুল্য। গরু, মহিষ, ছাগল এদের পাপের প্রতি লজ্জা, ভয় আছে কি? কখনো নেই। তোমাদেরও যদি পাপের প্রতি লজ্জা, ভয় না থাকে তাহলে তোমরাও পশুর সমতুল্য হবে। বর্তমানে বাংলাদেশে মারামারি, খুনোখুনি, সন্ত্রাসী, ছিনতাই, চাঁদাবাজি প্রভৃতি খারাপ কাজগুলো নিত্য-নৈমিত্তিক ব্যাপার হয়ে দাঁড়িয়েছে। এসব থেকে প্রমাণিত হয় বাংলাদেশের লোকজন পাপের প্রতি লজ্জা, ভয়হীন হয়ে পড়ছে। সে-রকম হলে তো আর সুখ, শান্তি কিছুই মিলবে না। দুঃখ, অশান্তি, বিশৃঙ্খলা, অরাজকতা পরিবেশ নেমে আসবে পুরো দেশের উপর। আমি তোমাদেরকে বলে দিচ্ছি, তোমরা পাপের প্রতি লজ্জা ও ভয়শীল হও। যারা পাপের প্রতি লজ্জা ও ভয়শীল হয় তারা পাপকর্ম সম্পাদন করতে পারে না। তারা নিজেদেরকে পাপকর্ম সম্পাদন হতে দূরে সরে রাখে। বৌদ্ধধর্মের মতে পাপের প্রতি লজ্জাশীল হওয়া, দুঃখের প্রতি ভয়শীল হওয়া এবং স্বীয়-পর উভয় দেহকে ঘৃণা করা। এভাবে যারা পাপের প্রতি লজ্জাশীল হয়, দুঃখের প্রতি ভয়শীল হয় এবং স্বীয়-পর উভয় দেহকে ঘৃণা করে তারা কোনো প্রকার পাপকর্ম সম্পাদন করে না। কিন্তু যারা পাপের প্রতি লজ্জাহীন, দুঃখের প্রতি ভয়হীন এবং স্বীয়-পর দেহকে ঘৃণা করে না, আসক্তিই করে তারা একটার পর একটা পাপকর্ম সম্পাদন করেই চলবে। এদেরকে দিয়ে বৌদ্ধধর্ম কিছুই হবে না। তাই তোমরা পাপের প্রতি লজ্জাশীল হও, দুঃখের প্রতি ভয়শীল হও এবং স্বীয়-পর উভয় দেহের প্রতি ঘৃণা ভাব উৎপন্ন কর।

বৌদ্ধধর্ম বুঝা অতটা সহজ নয়, কঠিন ব্যাপার। কারণ দুঃখসত্যকে বুঝা, সমুদয়সত্যকে বুঝা, নিরোধসত্যকে বুঝা, মার্গসত্যকে বুঝা সাধারণ কথা নয়। যারা দুঃখসত্যকে বুঝতে পারে তারা দুঃখকে নিয়ে অবস্থান করে না। যারা সমুদয়সত্যকে বুঝতে পারে তারা অবিদ্যা, তৃষ্ণাকে ত্যাগ করতে সক্ষম হয়। যারা নিরোধসত্যকে বুঝতে পারে তারা নির্বাণ সুখ প্রত্যক্ষ করতে সক্ষম হয়। যারা মার্গসত্যকে বুঝতে পারে তারা দুঃখ থেকে মুক্তি লাভ করে। কাজেই এ গুরুগম্ভীর চারি আর্যসত্যকে জানা, বুঝা, হৃদয়ঙ্গম করা সকলের পক্ষে সম্ভব নয়। অন্যদিকে মার এ চারি আর্যসত্যকে জানতে দেয় না, বুঝতে দেয় না, হৃদয়ঙ্গম করতে দেয় না; সর্বোপরি দুঃখ থেকে মুক্ত হতে দেয় না। মার কি করে জান? মার দুঃখমুক্তির পথ লাভ করতে দেয় না, নির্বাণ সুখ প্রত্যক্ষ করতে দেয় না। কি, মনে থাকবে তো? হ্যাঁ ভন্তে, মনে থাকবে। বল তো দেখি। দায়ক-দায়িকাবৃন্দ এক স্বরে বলে উঠল, ‘মার দুঃখমুক্তির পথ লাভ করতে দেয় না, নির্বাণ সুখ প্রত্যক্ষ করতে দেয় না।’ চারি আর্যসত্যের মধ্যে দুঃখ আর্যসত্য ও সমুদয় আর্যসত্য এ দুই সত্য লৌকিক। নিরোধ আর্যসত্য ও মার্গ আর্যসত্য এ দুই সত্য লোকোত্তর। লৌকিকের মধ্যে জন্ম-জরা-ব্যাধি-মরণ দুঃখভোগ করতে হয়। অবিদ্যা, তৃষ্ণা বিদ্যমান থাকে; পুনঃপুন জন্মগ্রহণ করতে হয়। লোকোত্তরের জন্ম-জরা-ব্যাধি-মরণ দুঃখভোগ করতে হয় না। অবিদ্যা, তৃষ্ণা বিদ্যমান থাকে না। পুনঃপুন জন্মগ্রহণ করতে হয় না। তাই সুখের মধ্যে লোকোত্তর সুখই সর্বাপেক্ষা উত্তম ও উৎকৃষ্ট। লৌকিক সুখের মধ্যে দুঃখই থাকে বেশি। লৌকিক সুখ করলে প্রথমদিকে কিছু সুখ লাভ হলেও পরবর্তীতে বহুগুণে বেশি দুঃখভোগ করতে হয়। লৌকিক সুখ-দুঃখ থেকে চিরমুক্তির অবস্থা নয়। লোকোত্তর সুখ দুঃখ থেকে চিরমুক্তির অবস্থা। লৌকিক সুখ হল মারভুবন আর লোকোত্তর সুখ হল অমারভুবন। তোমরা লৌকিক সুখ বাদ দিয়ে লোকোত্তর সুখের অধিকারী হতে সচেষ্ট থাক।

পরিশেষে তিনি বলেন, বৌদ্ধধর্ম কীরকম জান? বৌদ্ধধর্মের মতে সুখ করা যায় না, ভোগ করা যায় না, পাপকর্ম সম্পাদন করা যায় না। সুখ করলে দুঃখ পেতে হয়, ভোগ করলে দুঃখ পেতে হয়, পাপ করলে দুঃখ পেতে হয়। সুখ করলে দুঃখ থেকে মুক্ত হতে পারে না, ভোগ করলে দুঃখ থেকে মুক্ত হতে পারে না, পাপ করলে দুঃখ থেকে মুক্ত হতে পারে না। তোমরা সুখ করবে না, ভোগ করবে না এবং পাপ করবে না। সবাই বলো “আমরা সুখ করব না, ভোগ করব না, পাপ করব না। আমরা কুশলকর্মই সম্পাদন করব, জ্ঞানের সহিত অবস্থান করব।” মনে রাখবে, তোমরা যদি কুশলকর্ম সম্পাদন কর, জ্ঞানের সহিত অবস্থান কর তাহলে তোমাদেরকে দুঃখ পেতে হবে না।

সাধু, সাধু, সাধু।


 

চিত্তের মধ্যে অজ্ঞান থাকলে বৌদ্ধধর্ম আচরণ করা যাবে না
অদ্য ১৯শে নভেম্বর ২০০৪ ইং ৫ই অগ্রহায়ণ ১৪১১ বাং, ২৫৪৮ বুদ্ধাব্দ, রোজ শুক্রবার। রাজবন বিহারে আয়োজিত মহা উপাসিকা বিশাখা প্রবর্তিত নিয়মে ৩১তম দানোত্তম কঠিন চীবর দানানুষ্ঠানের মূল পর্ব। বলা বাহুল্য রাজবন বিহারের সবচেয়ে গুরুত্বপূর্ণ ও আকর্ষণীয় এবং আলাদা বৈশিষ্ট্য সমুজ্জ্বল অনুষ্ঠানটি হল এ দানোত্তম কঠিন চীবর দানানুষ্ঠান। পার্বত্যাঞ্চলের তথা এদেশের বৌদ্ধগণের কাছে এই ঐতিহ্যবাহী দানানুষ্ঠানটি বিভিন্ন দিক থেকে অত্যন্ত তাৎপর্যপূর্ণ। চব্বিশ ঘণ্টায় তুলা থেকে সূতা তৈরি, সূতা রং করণ, কাপড় বয়ন, কাপড় সেলাই করে চীবর প্রস্তুত শেষে পূজ্য বনভন্তে প্রমুখ ভিক্ষুসঙ্ঘকে দান করার কঠিন সাধনা শুরু হয়েছিল ১৮ই নভেম্বর, বৃহস্পতিবার বিকাল সাড়ে তিনটা হতেই। দু’দিন ব্যাপী বর্ণাঢ্য অনুষ্ঠানমালার প্রারম্ভে পূজনীয় ভিক্ষুসঙ্ঘ স্বসি-বচন পাঠ করে বেইন ঘরের আনুষ্ঠানিক উদ্বোধন করেন। এরপর রাজমাতা আরতি রায় কর্তৃক চরকায় সূতা কাটা আনুষ্ঠানিক উদ্বোধন করে দানোত্তম কঠিন চীবর দানানুষ্ঠানের কর্মসূচি আরম্ভ হয়। এমহতী পুণ্যানুষ্ঠানে স্বতঃস্ফুর্তভাবে অংশগ্রহণ করতে ইতোমধ্যে দেশের বিভিন্ন অঞ্চল হতে লাখো পুণ্যার্থী সমবেত হয়েছে রাজবন বিহারে। বৎসরে একবার মাত্র এ পুণ্যানুষ্ঠানে যোগদান করার জন্য পুণ্যার্থীগণ কয়েক মাস আগে থেকেই চাতক পাখীর ন্যায় প্রতীক্ষার প্রহর গুণতে থাকে। লাখো পুণ্যার্থী ও দেশ-বিদেশের পর্যটকের পদভারে পুরো রাজবন বিহার এলাকা মুখরিত হয়ে উঠে; মহা জনসমুদ্রে পরিণত হয়। যতদূর দেখা যায় কেবল মানুষ আর মানুষ। দুই দিন ব্যাপী অনুষ্ঠানের দ্বিতীয় ও সমাপনী দিন ১৯শে নভেম্বর মূল দানানুষ্ঠান শুরুর পূর্বে বিশেষ শোভাযাত্রা সহকারে হাজারো মানুষের পরিশ্রমের মাধ্যমে তৈরি করা কঠিন চীবর ও বিভিন্ন এলাকা, সংগঠনের পক্ষ হতে আনিত শতাধিক কল্পতরু নিয়ে আসা হয় অনুষ্ঠান মঞ্চে। ইতোমধ্যে বিহারের দক্ষিণ পাশের স্থায়ী পাকা অনুষ্ঠান মঞ্চ ও বিস্তৃত খোলা মাঠকে বহু বর্ণিল সাজ-সজ্জায় সাজানো হয়েছে। ভগবান বুদ্ধ ও বনভন্তের বাণী সম্বলিত ব্যানার, প্ল্যাকার্ড শোভা পাচ্ছিল সেখানে। নির্ধারিত সময় ঘনিয়ে আসার সঙ্গে সঙ্গে লাখো পুণ্যার্থীর সমাগমে অনুষ্ঠান মঞ্চের বিস্তৃত খোলা মাঠ লোকরণ্য হয়ে উঠে। সেই লাখো পুণ্যার্থীর মাঝে উপস্থিত ছিলেন চাকমারাজা বাহাদুর ব্যারিষ্টার দেবাশীষ রায়, রাজমাতা আরতি রায়, পার্বত্য চট্টগ্রাম বিষয়ক মন্ত্রণালয়ের উপমন্ত্রী বাবু মণিস্বপন দেওয়ান, রাঙামাটি পার্বত্যজেলা পরিষদের চেয়ারম্যান ডঃ মানিক লাল দেওয়ান, প্রাক্তন মন্ত্রী বাবু কল্পরঞ্জন চাকমা, প্রাক্তন সাংসদ বাবু দীপঙ্কর তালুকদার, জেলা প্রশাসক ডঃ জাফর আহমেদ খান, পুলিশ সুপার হুমায়ুন কবিরসহ সরকারি-বেসরকারি বহু গণ্যমান্য ব্যক্তিবর্গ। যথা সময়ে শতাধিক ভিক্ষুসঙ্ঘের সমভিব্যাহারে পূজ্যষ্পদ বনভন্তে অনুষ্ঠান মঞ্চে উপস্থিত হন। লাখো পুণ্যার্থীগণ দাঁড়িয়ে সমস্বরে ‘সাধু, সাধু’ ধ্বনিতে বরণ করে নেন জগত দুর্লভ এ মহাপুরুষকে। দানাদি পর্ব শেষে সর্বজন পূজ্য বনভন্তে মহোদয় সমবেত পুণ্যার্থীদের উদ্দেশ্যে অমৃতময় ধর্মদেশনা প্রদান করেন। তিনি বলেন, মনচিত্তের মধ্যে জ্ঞান থাকলে বৌদ্ধধর্ম বুঝা যায়, আর সম্যকদৃষ্টি থাকলে বৌদ্ধধর্মের প্রতি দৃঢ় বিশ্বাস জন্মে। মনচিত্তের মধ্যে অজ্ঞান থাকলে বৌদ্ধধর্ম বুঝা যায় না, আর মিথ্যাদৃষ্টি থাকলে বৌদ্ধধর্মের প্রতি সন্দেহ জাগে, অবিশ্বাস জন্মায়। মনে রাখবে মনচিত্তের মধ্যে অজ্ঞান, মিথ্যাদৃষ্টি থাকলে বৌদ্ধধর্মকে বুঝা যায় না, বিশ্বাস করা যায় না। আমি দেখছি অধিকাংশ চাকমা, মারমা, বড়ুয়ারা মিথ্যাদৃষ্টি-সম্পন্ন। মিথ্যাদৃষ্টি-সম্পন্ন বলেই তারা সঠিকভাবে বৌদ্ধধর্ম আচরণ করতে পারছে না, বৌদ্ধধর্মকে দৃঢ়ভাবে বিশ্বাস করতে পারছে না। তাই বলছি, তোমরা যদি সম্যকদৃষ্টি-সম্পন্ন হতে না পার তাহলে বৌদ্ধধর্ম আচরণ করতে পারবে না এবং এখানে টিকে থাকা সম্ভব হবে না। সেই সম্যকদৃষ্টি-সম্পন্ন কি? কর্মফলের প্রতি বিশ্বাস, চারি আর্যসত্যের প্রতি বিশ্বাস। যাদের কর্মফলের প্রতি বিশ্বাস, চারি আর্যসত্যের প্রতি বিশ্বাস থাকবে, তারা আর পাপকার্য সম্পাদন করবে না। আমি কোথাও ফাং-এ যেতে পারব না। কারণ এখানকার লোকজন অজ্ঞান, মিথ্যাদৃষ্টি-সম্পন্ন। অজ্ঞানীরা বৌদ্ধধর্ম বুঝতে পারে না, মিথ্যাদৃষ্টি-সম্পন্নরা বৌদ্ধধর্ম বিশ্বাস করে না। মিথ্যাদৃষ্টি-সম্পন্ন লোকেরা বিয়ে না করে থাকতে পারে না। বিয়ে করাকে তারা সুখ বলে মনে করে। ইতিপূর্বে চাকমারা ভরা যৌবনে চিরকুমার অবস্থায় প্রব্রজ্যা গ্রহণ করতো না। বিয়ে করত স্ত্রী, পুত্র-কন্যা নিয়ে ঘর-সংসার করে বৃদ্ধ বয়সে তবেই প্রব্রজিত হতো। ফলে এ চাকমা সমাজে আমিই ছিলাম প্রথম চাকমা যুবক যে চিরকুমার প্রব্রজিত এবং সেই জীবনে চির অধিষ্ঠিত। বর্তমানে আমি সমগ্র ত্রিপিটক শাস্ত্রকে সংগ্রহ করে রাজবন বিহারে সংরক্ষিত অবস্থায় রেখেছি। এবং একটি অফসেট প্রেসও প্রতিষ্ঠা করেছি। আমি চাচ্ছি, সমগ্র ত্রিপিটক শাস্ত্রকে বাংলায় অনুবাদ করত এ প্রেস হতে ছাপিয়ে বিনামূল্যে বিতরণ করে জনসাধারণকেও ত্রিপিটক শাস্ত্র সম্বন্ধে অভিজ্ঞ করে তুলতে। ইতোমধ্যে কয়েকটি খণ্ড বাংলা ভাষায় অনুবাদ করে প্রেস হতে ছাপিয়ে বিনামূল্যে বিতরণ করা হয়েছে। বলা বাহুল্য পূর্বের ভিক্ষুরা এ ত্রিপিটক শাস্ত্রকে সংগ্রহ করতে পারেনি। আমিও বৃদ্ধ বয়সে তবেই এ বইগুলো পেলাম। খুবই মূল্যবান উপদেশ রয়েছে এ সকল বইগুলোতে। যদি বৃদ্ধ বয়সের আগে এগুলো পেতাম, তাহলে তোদেরকে আরো ভালোভাবে বুঝিয়ে দিতে পারতাম। ভবিষ্যতে যদি এম.এ. পাশ, ডক্টরেট ডিগ্রীধারী বহু শিক্ষিত ছেলে আমার নিকট প্রব্রজিত হয়, তারা এসব বই পড়ে ভাবনা করত স্রোতাপত্তি, সকৃদাগামী, অনাগামী, অর্হত্ত্ব লাভ করতে পারবে বলে আমার বিশ্বাস। তাদেরকে শ্রীলংকা, মায়ানমার, থাইল্যান্ড যেতে হবে না। কারণ আমি তো সমগ্র ত্রিপিটক শাস্ত্রকে রাজবন বিহারে সংরক্ষণ করে রেখেছি। বর্তমানে এখানে ত্রিপিটক শাস্ত্র শিক্ষা করার, চর্চা করার, গবেষণা করার কোনো সুযোগই নেই। তাই এখানকার চাকমা, মারমা, বড়ুয়ারা ত্রিপিটক শিক্ষায় অশিক্ষিত। অনেকে ঠিকমত বুদ্ধ বন্দনা, ভিক্ষু বন্দনাও করতে জানে না। পিণ্ডচারণে গেলে চাউল, টাকা দিতে চাই; বিকালে বিস্কুট, কলা, মুড়ি দান দেয়। কিন্তু লংকা, বার্মার দায়ক-দায়িকারা নাকি সে-রকম করে না। অগ্রবংশ ভন্তে আমাকে বলেছেন ‘তিনি কোনো এক চাকমা গ্রামে ফাং-এ গেলে তাকে নাকি মুরগী কেটে দিয়ে বিকালে ভাত খেতে দিয়েছিল।’ তারা কেন এসব করছে? কারণ এখানকার দায়ক-দায়িকারা ত্রিপিটক শাস্ত্র সম্বন্ধে অনভিজ্ঞ। তাদের পিটকীয় জ্ঞান নেই বললে চলে। ত্রিপিটক শাস্ত্রে আমরা কি পায়? বুদ্ধের শিক্ষা, বুদ্ধের উপদেশ। কাজেই ত্রিপিটক শাস্ত্র অধ্যয়ন না করলে তোমরা কিভাবে বুদ্ধের শিক্ষা, উপদেশসমূহ জানবে?

আমি সক্ষম অবস্থায় যদি চাকমা, মারমা, বড়ুয়া হতে এম.এ. পাশ, ডক্টরেট ডিগ্রীধারী উচ্চ শিক্ষিত বেশি নয় চল্লিশ/পঞ্চাশ জন আমার কাছে প্রব্রজিত হতো। তারা ত্রিপিটক শাস্ত্রে অভিজ্ঞ ও ধ্যানময় জ্ঞানে সমৃদ্ধ হয়ে আমাকে ধর্মপ্রচারে সাহায্য সহযোগিতা করতো, তাহলে এতদ্‌ঞ্চলে বৌদ্ধধর্মকে সুপ্রতিষ্ঠিত, সমুজ্জ্বল ও চিরস্থায়ী করে ঠিকে রাখা সম্ভব হতো। এবং এখান হতে বৌদ্ধধর্মের মহিমা, গৌরব গাথা, আলোকছটা ছড়িয়ে পড়তো দেশের বিভিন্ন স্থানে, এমনকি বিদেশের মাটিতেও। কিন্তু, কেহ তো সেভাবে শাসন হিতৈষী মন নিয়ে এগিয়ে আসছে না। আমি এতদ্‌ঞ্চলে বৌদ্ধধর্মকে সুউজ্জল, চিরস্থায়ী করতে চাচ্ছি। মনে রাখবে, এভাবে বৌদ্ধধর্মের শ্রীবৃদ্ধি সাধন ও সুপ্রতিষ্ঠিত নিশ্চিত করতে না পারলে, আগামীতে এধর্মকে টিকিয়ে রাখা বড়োই কঠিন হয়ে পড়বে।

পূজ্য বনভন্তে আরো বলেন, এখানে যখন ত্রিপিটক শাস্ত্র অধ্যয়ন করার সুযোগ নেই, তাই কি বলি জান? তোমরা আমার কথা ধর। আমার কথা মত চললেও নির্বাণ যেতে পারবে। তোমরা পুরুষ, মহিলা একে অপরকে লোভ চিত্তে তাকাবে না, বিয়ে করবে না, স্বামী-স্ত্রী হয়ে সংসার করবে না, নিজেকে দমন করবে, দেহকে ত্যাগ করবে, তাহলে নির্বাণ লাভ করতে পারবে। আমি এতো বৎসর পর্যন্ত বৌদ্ধধর্ম গবেষণা করছি। মনে রাখবে পুরুষ, মহিলা একে অপরকে লোভ চিত্তে তাকালে পাপদৃষ্টি, হীনদৃষ্টি উৎপন্ন হয়। ভগবান বুদ্ধ পাপদৃষ্টি, হীনদৃষ্টি না করতে উপদেশ দিয়েছেন। পাপদৃষ্টি কীরকম চেন? কাম সেবনে কোনো পাপ হয় না, কোনো দোষ নেই এরকম চিন্তা করাই পাপদৃষ্টি। মনে থাকবে তো? বল তো দেখি পাপদৃষ্টি কাকে বলে? “পুরুষ মহিলা মিলে কাম সেবন করলে কোনো পাপ হয় না, কোনো দোষ নেই এরকম চিন্তা করাকে পাপদৃষ্টি বলে।” হীনদৃষ্টি কাকে বলে? কোনো পুরুষ মহিলা একে অপরকে বিয়ে করতে চাইলে, স্বামী-স্ত্রী হওতঃ সংসারী হতে চাইলে সেটাকে বলে হীনদৃষ্টি। ভগবান বুদ্ধের উপদেশ হল, তোমরা প্রত্যেকে অর্হত্ত্ব লাভের চেষ্টা কর। অর্হত্ত্ব লাভ না হলে কতো প্রকার দুঃখ, কতো অশান্তি, কতো যাতনা সইতে হয়, তার ইয়ত্তা নেই। অর্হত্ত্ব লাভ হলে সে সব দুঃখ, অশান্তি, যাতনার পরিসমাপ্তি ঘটে। যাবতীয় পাপ হতে মুক্ত। অর্হত্ত্ব লাভ করতে বৃদ্ধ যৌবনের কোনো প্রশ্ন আসে না। বুদ্ধের সময়কালীন বৃদ্ধ পুরুষেরাও অর্হত্ত্ব লাভ করেছিলেন, বৃদ্ধা মহিলারাও অর্হত্ত্ব লাভ করেছিলেন, মধ্য বয়সী পুরুষেরাও অর্হত্ত্ব লাভ করেছিলেন, মধ্য বয়সী মহিলারাও অর্হত্ত্ব লাভ করেছিলেন, যুবকেরাও অর্হত্ত্ব লাভ করেছিলেন, যুবতীরাও অর্হত্ত্ব লাভ করেছিলেন। মোটকথা বৃদ্ধরাও অর্হত্ত্ব লাভ করতে পারে, মধ্য বয়সীরাও অর্হত্ত্ব লাভ করতে পারে, যুবকেরাও অর্হত্ত্ব লাভ করতে পারে যদি তাদের পারমী থাকে। সাত বৎসর বয়স হতে যেকোনো জন অর্হত্ত্ব লাভ করতে পারে। সামনে উপবিষ্ট কয়েকজন বৃদ্ধ পুরুষকে দেখায়ে দিয়ে পূজ্য ভন্তে বলেন, তোমরাও অর্হত্ত্ব লাভ করতে পারবে। কিভাবে? স্ত্রী নেই, পুত্র-কন্যা নেই, জামাই-পুত্রবধূ নেই, নাতি-নাতনি নেই, ঘর নেই, জায়গা-জমি নেই, আত্মীয়-স্বজন নেই, পাড়া-প্রতিবেশী নেই এরূপ চিত্তের অধিকারী হতে পারলে। পারবে কি সেরূপ (নেই) চিত্তের অধিকারী হতে? বর্তমানে তোমরা সবাই আমার স্ত্রী বলে বলে দুঃখ পাচ্ছ, আমার স্বামী বলে বলে দুঃখ পাচ্ছ, আমার পুত্র-কন্যা বলে বলে দুঃখ পাচ্ছ...। তোমরা যদি স্ত্রী থেকেও স্ত্রী নেই, স্বামী থেকেও স্বামী নেই, পুত্র-কন্যা থেকেও পুত্র-কন্যা নেই, নাতি-নাতনি থেকেও নাতি-নাতনি নেই, জায়গা-জমি থেকেও জায়গা-জমি নেই জ্ঞানে অবস্থান করতে পার তাহলে দুঃখ পাবে না। এবং এভাবে যদি সব কিছু ত্যাগ করতে পার তাহলে অর্হত্ত্ব লাভ করাও সম্ভব হবে। মনে রাখবে, আমার স্ত্রী আছে বললে দুঃখ, স্বামী আছে বললে দুঃখ, নাতি-নাতনি আছে বললে দুঃখ, জায়গা-জমি আছে বললে দুঃখ, আত্মীয়-স্বজন আছে বললে দুঃখ, পাড়া-প্রতিবেশী আছে বললে দুঃখ। আমার এসব কিছুই নেই বললে তবেই সুখ। আমি বনভন্তে এভাবেই সুখে আছি। আমার কোনো কিছু নেই, এমনকি এ দেহও আমার নয়। এটাকেই বলে নির্বাণ। নির্বাণে কোনো কিছুই নেই।

ভগবান বুদ্ধ বলেছেন, স্ত্রীলোকের দু’টি দুঃখ। একটি হল সন্তান প্রসব করা দুঃখ, অপরটি হল সতীন লাভ করা দুঃখ। বুদ্ধের সময়কালীন স্ত্রীলোকেরা এই দু’টি দুঃখ জেনে, বুঝে নির্বাণ লাভ করেছিলেন। আসলেই সন্তান প্রসব করা ভীষণ দুঃখ। চাঙমা কধায় মরায় জেদায় ফারক গরে পারা হ্‌য়। অর্থাৎ মৃত্যুমুখে পতিত হবার ন্যায় দুঃখভোগ করতে হয়। সতীন লাভ করা বহু স্ত্রীকে আমি আত্মহত্যা করতে দেখেছি। কাজেই সতীন লাভ করাটাও যে কত দুঃখের সেটা বলার অপেক্ষা রাখে না। আচ্ছা, সামান্য দুঃখ ও মনোকষ্টে কি কেহ আত্মহত্যা করতে পারে? পারে না। মৃত্যু তুল্য দুঃখ যাতনা অনুভব না হলে কেহ আত্মহত্যা করতে পারে না। বর্তমানে স্ত্রীলোকেরা এই দু’টি দুঃখের কথা স্বীকার করছে। অনেকে ভবিষ্যতে আর স্ত্রীলোক হয়ে জন্মাতে চাই না বলেও অভিমত ব্যক্ত করছে। বুদ্ধের মতে কেবলমাত্র স্ত্রীলোক হয়ে জন্মগ্রহণ না করা নয়, একেবারে জন্মগ্রহণ না করাটাই উত্তম। যারা জ্ঞানী তারা পুরুষ বা স্ত্রীলোক কোনোভাবেই জন্মগ্রহণ করতে চাই না। তারা নির্বাণ লাভী হয়ে থাকেন। তোমরা একটু চিন্তা করে দেখ তো কীরকম দুঃখ যাতনাই-না ভোগ করতে হচ্ছে তোমাদেরকে। স্বামী-স্ত্রীতে দুঃখ, ভাইয়ে-বোনে দুঃখ, বোনে-বোনে দুঃখ, আত্মীয়-স্বজনে দুঃখ, বন্ধু-বন্ধুতে দুঃখ, পাড়া-প্রতিবেশীতে দুঃখসহ হাজারো রকম দুঃখ। কি, কথাগুলো ঠিক তো? হ্যাঁ ভন্তে, ঠিক। সেসব দুঃখ থেকে চিরমুক্তি হল নির্বাণ। যারা এসব দুঃখ যাতনাসমূহ ভালোভাবে বুঝেছে, জেনেছে তারা আর এ দুঃখ যাতনার শিকার হয় না। তারা নির্বাণ লাভ করে থাকে। কিন্তু যারা এসব বুঝতে পারে না, জানতে পারে না, তারা দুঃখ সাগরে হাবুডুবু খাচ্ছে অনন্তকাল ধরে, ভবিষ্যতেও খাবে অনিবার্যরূপে। তাই বলছি, তোমরা এসব দুঃখ যাতনা ভালোভাবে জেনে, বুঝে নির্বাণ পরম সুখের অধিকারী হও।

শ্রদ্ধেয় ভন্তে বলেন, বুদ্ধ বলেছেন, ‘লোকসংখ্যা বৃদ্ধি করবে না।’ লোকসংখ্যা বৃদ্ধি পেলে জায়গা-জমির সংকুলান হয় না, দুঃখ বৃদ্ধি পায়। বুদ্ধ কি বলেছেন? লোকসংখ্যা বৃদ্ধি না করতে বলেছেন। বর্তমানে বাংলাদেশের দুরাবস্থা দেখছ তো? কোনো কিছুতে কুলাচ্ছে না, জায়গা-জমিতে কুলাচ্ছে না, চাকুরি-বাকুরিতে কুলাচ্ছে না, অর্থ-বিত্তে কুলাচ্ছে না। ফলে চুরি, ডাকাতি, সন্ত্রাসী, মাস্তানী, চাঁদাবাজি, ছিনতাই দিন দিন বেড়েই চলছে। এসবই জনসংখ্যা বৃদ্ধির কুফল। দেশের লোকসংখ্যা যদি এভাবে বৃদ্ধি না পেত তাহলে জায়গা-জমিতে সংকুলান হতো, কর্ম সংস্থান হয়ে যেতো সবার জন্য। ফলে এতো চুরি, ডাকাতি, সন্ত্রাসী... বেড়ে যেতো না। তাই বলছি, তোমরা স্বামী-স্ত্রী হয়ে সংসার করো না; হীন কাম সেবন করো না। সব কিছু ত্যাগ করে নির্বাণ লাভী হও, তাহলে আর জনসংখ্যা বৃদ্ধি পাবে না। ভগবান বুদ্ধের মতে পুনর্জন্ম গ্রহণ না করা, দেহধারণ না করাই সর্বোৎকৃষ্ট পন্থা। বর্তমানে তোমরা কেন দুঃখ পাচ্ছ? পুনর্জন্ম গ্রহণ করে ও দেহধারণ করেই দুঃখ পাচ্ছ।

তোমরা মনুষ্যধর্ম আচরণ না করে লোকোত্তরধর্ম আচরণ কর। লোকোত্তরধর্ম আচরণ করলে ন্যূনতম স্রোতাপত্তি মার্গ ফল লাভ হয়। মনুষ্যধর্ম আচরণ করলে পাপ হয়, দুঃখ পেতে হয়। মনে রাখবে, লোকোত্তরধর্ম আচরণ করলে পুণ্য হয়, সুখ লাভ হয় এবং অধঃপতনে যেতে হয় না। বুদ্ধের সময়কালীন জনৈকা উপাসিকা সকালবেলা স্রোতাপত্তি মার্গফল লাভ করে বিকালে মৃত্যুবরণ করেছিলেন। তৎপ্রসঙ্গে ভগবান বুদ্ধ বলেছিলেন, তার মৃত্যুবরণ করাটা ক্ষতি হয়নি; সে মৃত্যুর পর মহাশ্রেষ্ঠীকুলে জন্মগ্রহণ করেছে। এভাবে সাতবার মনুষ্যলোকে মহাধনী, রাজকুলে জন্মগ্রহণ করে সে পরিনির্বাণ লাভ করবে। মোটকথা মার্গফল লাভ করতে পারলেই হয়। মার্গফল লাভ করার পর এক ঘণ্টার মধ্যে মৃত্যুবরণ কর বা দু’দিন পর মৃত্যুবরণ কর অথবা সত্তর বৎসর পর মৃত্যুবরণ কর, তাতে কোনো কিছু আসে যায় না। তাই আবারো বলছি, তোমরা মনুষ্যধর্ম আচরণ না করে লোকোত্তরধর্ম আচরণ কর। লোকোত্তরধর্ম আচরণ করলে ন্যূনতম স্রোতাপত্তি মার্গফল লাভ করতে সক্ষম হবে। মনুষ্যধর্ম আচরণ করলে পাপ হয়, দুঃখ পেতে হয়, দুঃখ থেকে মুক্ত হওয়া যায় না। কি মনে থাকবে তো? দায়ক-দায়িকাবৃন্দ সমস্বরে বলে উঠে, ‘হ্যাঁ ভন্তে মনে থাকবে।’ তোমরা মনুষ্যধর্ম বাদ দিয়ে লোকোত্তরধর্ম আচরণ কর। লোকোত্তরধর্ম আচরণ করলে সুখ লাভ হয়, পুণ্য হয় এবং অধঃপতনে যেতে হয় না। পূজ্য বনভন্তে উপমন্ত্রী বাবু মনিস্বপন দেওয়ানকে বলেন, ‘হে মনিস্বপন! স্ত্রী, পুত্র-কন্যা এসব কিছু ত্যাগ করে নির্বাণ লাভ কর। স্ত্রী, পুত্র-কন্যা নিয়ে সংসার করলে বর্ণনাতীত দুঃখ-যাতনা ভোগ করতে হয়। আর নির্বাণ লাভ করলে কোনো প্রকার দুঃখ যাতনায় স্পর্শ করতে পারে না।’ নির্বাণ অতি উত্তম, অতি শ্রেষ্ঠ। তোমরা যদি নির্বাণ লাভ না কর তাহলে কতো দুঃখই-না ভোগ করতে হবে তা’ বর্ণনাতীত। মনে রাখবে, বৌদ্ধধর্মের মতে স্বামী-স্ত্রী, পুত্র-কন্যা, নাতি-নাতনি নিয়ে সংসার করা যায় না। অন্যান্য ধর্মে স্বামী-স্ত্রী, পুত্র-কন্যা, নাতি-নাতনি নিয়ে সংসার করা গেলেও বৌদ্ধধর্মে সংসার করা যায় না। কারণ সংসার করলে পাপ হয়, দুঃখ পেতে হয়, দুঃখ থেকে মুক্ত হওয়া যায় না, নির্বাণ লাভ করা যায় না।

তোমরা প্রত্যেকে জ্ঞানী হও। যদি জ্ঞানী হতে পার তাহলে পুরুষেরা নারীর প্রতি আসক্তি উৎপন্ন করবে না। নারীরা পুরুষের প্রতি আসক্তি উৎপন্ন করবে না। আর এরূপ জ্ঞাননেত্রে দর্শন করবে ‘এইটি পুরুষের দেহ, নারীর দেহ নহে; ইহা চুল, লোম, নখ, দাঁত, চামড়া, মাংস, স্নায়ু, অস্থি, অস্থিমজ্জা... বত্রিশ প্রকার অশুচি, ঘৃণ্য বস্তুর সমষ্টি মাত্র। এটি অন্তঃসার শূন্য। এখানে শুচি, সারবস্তু বলতে কিছুই নেই।’ যেই পুরুষ এ রকম জ্ঞাননেত্রে স্বীয়-পর দেহকে দর্শন করতে পারবে, সে আর কোনো নারী দেহের প্রতি আসক্তি উৎপন্ন করবে না। কোনো নারীকে বিয়ে করবে না। যেই নারী এরূপ জ্ঞাননেত্রে স্বীয়-পর দেহকে দর্শন করতে পারবে, সে আর কোনো পুরুষ দেহের প্রতি আসক্তি উৎপন্ন করবে না। কোনো পুরুষকে বিয়ে করবে না। মনে রাখবে, যাদের জ্ঞান আছে তারা এ দেহকে বত্রিশ প্রকার অশুচি পদার্থের সমষ্টি মাত্র; ঘৃণ্য, অসার বলে জানে। তাই তারা স্বীয়-পর দেহের প্রতি আসক্ত থাকে না। যাদের জ্ঞান নেই তারা এ দেহকে শুচি, সার, আদরণীয় বলে জানে। তাই তারা স্বীয়-পর দেহের প্রতি আসক্ত থাকে। তাই তো বলি, পুরুষের জ্ঞান থাকলে সে কোনো নারীকে বিয়ে করবে না আর নারীর জ্ঞান থাকলে সে কোনো পুরুষকে বিয়ে করবে না। তারা স্বামী-স্ত্রী হওয়াটা লজ্জাজনক কাজ বলে জানবে। এতে কেবল দুঃখই পেতে হয়, পাপ উৎপন্ন হয়, কিছুতেই দুঃখ থেকে মুক্ত হওয়া যায় না। তাই তারা স্বামী, স্ত্রী হবে না। দুঃখমুক্তি নির্বাণ লাভের প্রচেষ্টায় তৎপর থাকবে।

পরিশেষে তিনি বলেন, তোমরা সম্যকদৃষ্টি-সম্পন্ন হবে, কোনো জীবকে হিংসা করবে না, কারোর প্রতি অন্যায় আচরণ করবে না। সবাই বলো, “কোনো জীবকে হিংসা করব না, কারোর প্রতি অন্যায় আচরণ করব না, আমরা সম্যকদৃষ্টি-সম্পন্ন হবো।” তাহলে তোমাদের সুখ লাভ হবে, বর্তমান দুঃখাবস্থা কেটে যাবে। তোমরা কোনো জীবকে হিংসা না করে সকল জীবের প্রতি সমানভাবে দয়াশীল হবে। কোনো জীবের প্রতি নির্দয় হবে না, সদয়ই হবে। জীবের প্রতি নির্দয়, নিষ্ঠুর হলে চিত্তে সর্বদা হিংসার আগুন দাউ-দাউ করে জ্বলতে থাকে। এতে পাপ হয়, দুঃখ পেতে হয়। কখনো সুখ, শান্তি লাভ হয় না। জীবের প্রতি নির্দয়, নিষ্ঠুর না হয়ে সদয় হলে, কোনো জীবকে হিংসা না করলে, কারোর প্রতি অন্যায় আচরণ না করলে সুখ লাভ হয়, সর্বদিকে উন্নতি, শ্রীবৃদ্ধি সাধিত হয়। চিত্ত অনাবিল সুখের বারিতে স্নাত থাকে।

সাধু, সাধু, সাধু।


 

কেবল বড় ডিগ্রীর দ্বারা বড় হওয়া যায় না
অদ্য ২৮শে জুন ২০০৪ ইং, ১৪ই আষাঢ় ১৪১১ বাং, ২৫৪৮ বুদ্ধাব্দ, রোজ সোমবার। শ্রাবকবুদ্ধ পরম শ্রদ্ধেয় বনভন্তে মহোদয়কে তাঁর বাম চোখের ছানি অপারেশন করার জন্য ভিক্ষুসঙ্ঘ ও দায়ক-দায়িকাগণের সম্মিলিত বিশেষ প্রার্থনা অনুষ্ঠান। উল্লেখ্য যে, অনুষ্ঠানের একদিন পূর্বে বিভিন্ন শাখা বিহার হতে পূজ্য ভন্তের শিষ্যসঙ্ঘ ও দায়ক-দায়িকাবৃন্দ রাজবন বিহারে এসে উপস্থিত হন। এই বিশেষ অনুষ্ঠানের মাধ্যমে পূজ্য বনভন্তেকে দেব-মনুষ্যের হিত, সুখ, মঙ্গলার্থে ও জগতের প্রতি অনুকম্পা করত তাঁর চোখের ছানি অপারেশন করার জন্য সকাতর প্রার্থনা করা হয়। পূজ্য ভন্তেও উপস্থিত ভিক্ষুসঙ্ঘ এবং দায়ক-দায়িকাবৃন্দের স্বর্নিবন্ধ প্রার্থনায় অনুমোদন প্রদান করেন। সাথে সাথে ভিক্ষুসঙ্ঘ ও দায়ক-দায়িকাবৃন্দ গগণ প্রকম্পিত ‘সাধু, সাধু’ ধ্বনি দিতে থাকেন। আর সবার চোখে-মুখে আনন্দের ঢেউ, হাসির ঝিলিক ফুটে উঠে। প্রার্থনা অনুষ্ঠান ও দানাদি পর্ব শেষে সমবেত ভিক্ষুসঙ্ঘ ও দায়ক-দায়িকাবৃন্দের উদ্দেশ্যে পূজ্য বনভন্তে ধর্মদেশনায় বলেন, প্রত্যেক প্রাণীর ছয়টি ইন্দ্রিয় বিদ্যমান থাকে। কি কি? চক্ষু, কর্ণ, নাসিকা, জিহ্বা, কায় ও মন। ষড় ইন্দ্রিয়ের মধ্যে চক্ষু, কর্ণ, নাসিকা, জিহ্বা, কায়, এ পঞ্চ ইন্দ্রিয়ে তৃষ্ণা বিদ্যমান থাকে। আর মন-ইন্দ্রিয়ে বিদ্যমান থাকে অবিদ্যা, মিথ্যাদৃষ্টি। তোমরা পঞ্চ ইন্দ্রিয়ে বিদ্যমান তৃষ্ণাকে ত্যাগ কর। মন ইন্দ্রিয়ে বিদ্যমান অবিদ্যা, মিথ্যাদৃষ্টির স্থলে বিদ্যা ও সম্যকদৃষ্টি উদয় কর। তা না হলে দুঃখ থেকে পরিত্রাণ পাবার কোনো উপায় নেই। যদি মানুষ অবিদ্যার সহিত অবস্থান করে, তৃষ্ণার সহিত অবস্থান করে তারা চারি অপায়ে পতিত হয়। তাদেরকে চারি অপায়ের হাত থেকে উদ্ধার করার কোনো জো নেই। আবার, যারা অবিদ্যার অন্ধকারে নিমজ্জিত থাকবে, তারা সর্বদা পাপকর্ম সম্পাদন করত নিম্নগামী হতেই থাকবে। কাজেই তোমরা অবিদ্যার অন্ধকারে নিমজ্জিত থেকো না। তোমরা যদি অবিদ্যার অন্ধকারে নিমজ্জিত হওত নিম্নগামী হয়ে থাক, তাহলে আমিও লজ্জিত হবো। তোমরা নিম্নগামী হতে থাকলে আমি কি তোমাদেরকে উদ্ধার করতে পারবো? তোমরা যদি আমার কথা বিশ্বাস কর, ধর্‌ ও মেনে চল, তাহলে তোমাদেরকে উদ্ধার করতে পারবো। আর তোমরা যদি আমার কথা বিশ্বাস না কর, না ধর্‌ এবং মেনে না চল, তাহলে উদ্ধার করতে পারবো না। কামিনী দেওয়ানের জ্যেষ্ঠ পুত্র দীলিপ কুমার দেওয়ানসহ আমরা এক সাথে এক স্কুলে লেখাপড়া করেছিলাম। সে যখন মৃত্যুশয্যায় শায়িত তখন তার ছেলে-মেয়েরা আমাকে ফাং করে নিয়ে গিয়েছিল। কিন্তু সে আমার দিকে চোখ মেলে তাকাতে পারেনি। সে তখন চোখ বন্ধ, অবচেতন অবস্থায় ছিল। বহু দুঃখের মধ্যে দিয়ে মৃত্যুবরণ করেছিল। কেবলমাত্র দীলিপ কুমার দেওয়ান নয়, তোমরা যারা অবিদ্যা, তৃষ্ণার সহিত অবস্থান করছ সবাই দুঃখ পাচ্ছ। এবং মৃত্যুর পর পুনর্জন্ম হওত আবার সেই একই দুঃখভোগ করবে। অন্যদিকে ভগবান বুদ্ধ বলেছেন, হে ভিক্ষুগণ! তোমরা স্ত্রীলোকের প্রতি আসক্ত হবে না। স্ত্রী রূপ, স্ত্রী শব্দ, স্ত্রী গন্ধ, স্ত্রী রস, স্ত্রী স্পর্শ পুরুষের চিত্ত অধিকার করে থাকে। আর পুরুষ রূপ, পুরুষ শব্দ, পুরুষ গন্ধ, পুরুষ রস, পুরুষ স্পর্শ স্ত্রীর চিত্ত অধিকার করে থাকে। তাই তোমরা স্ত্রী রূপ, স্ত্রী শব্দ, স্ত্রী গন্ধ, স্ত্রী রস, স্ত্রী স্পর্শ হতে নিজের চিত্তকে বহু দূরে সরিয়ে রাখবে। স্ত্রী রূপ, স্ত্রী শব্দ, স্ত্রী গন্ধ, স্ত্রী রস, স্ত্রী স্পর্শে আসক্ত হলে নানা প্রকার দুঃখভোগ করবে এবং চারি অপায়ে পতিত হবে। একই কথা প্রযোজ্য গৃহীদের বেলায়ও। কোনো পুরুষ স্ত্রী রূপ, স্ত্রী শব্দ, স্ত্রী গন্ধ, স্ত্রী রস, স্ত্রী স্পর্শে আসক্ত হলে নানা প্রকার দুঃখ যাতনা ভোগ করবে। কোনো স্ত্রী পুরুষ রূপ, পুরুষ শব্দ, পুরুষ গন্ধ, পুরুষ রস, পুরুষ স্পর্শে আসক্ত হলে নানা প্রকার দুঃখ-যাতনা ভোগ করবে। মৃত্যুর সময় যদি চিত্তে অজ্ঞান থাকে, মিথ্যাদৃষ্টি থাকে তাহলে দুঃখের মধ্যে মৃত্যু হয় এবং মৃত্যুর পর অনিবার্যরূপে চারি অপায়ে পতিত হতে হয়। আর মৃত্যুর সময় যদি চিত্তে জ্ঞান থাকে, সম্যকদৃষ্টি থাকে তাহলে সুখে মৃত্যু হয় এবং মৃত্যুর পর সুগতি স্বর্গ লাভ হয়ে থাকে। বুঝতে পারছ তো? হ্যাঁ ভন্তে, বুঝতে পারছি। কাজেই যাদের চিত্তে জ্ঞান উদয় হবে, সম্যকদৃষ্টিভাব থাকবে তারা মৃত্যুর পর সুগতি স্বর্গ লাভে সক্ষম হবে। মনে রাখবে, তোমাদের প্রয়োজন জ্ঞান লাভ করা ও সম্যকদৃষ্টি-সম্পন্ন হওয়া। তোমাদের যদি জ্ঞান ও সম্যকদৃষ্টি থাকে তাহলে তোমরা মৃত্যুর পর স্বর্গে যেতে পারবে। আর যদি জ্ঞান না থেকে অজ্ঞান ও মিথ্যাদৃষ্টি থাকে তাহলে তোমরা নরকে পতিত হবে। তাই বৌদ্ধধর্মের মতে অজ্ঞানকে চিত্তে স্থান না দেওয়া, মিথ্যাদৃষ্টিকে চিত্তে স্থান না দেওয়া। ভগবান বুদ্ধ বলেছেন, “তোমরা মিথ্যাদৃষ্টি-সম্পন্ন লোকের কথা শুনবে না, বিশ্বাস করবে না, ধরবে না।” কারণ মিথ্যাদৃষ্টি-সম্পন্ন লোক শুধু যে নিজেই নরকে পতিত হয় তা’ নয়, সে অপরজনকে নরকে পতিত করায়। অর্থাৎ যারা মিথ্যাদৃষ্টি-সম্পন্ন লোকের কথা ধরে তারাও নরকে পতিত হয়।

একদা আমি মহালছড়ি ফাং-এ গেলে জনৈক বৃদ্ধলোক আমাকে বলেছিল, ‘ভন্তে, সন্তু তো জ্ঞানী। কারণ সে এম.এ. পাশ বেশ; উচ্চ শিক্ষায় সুশিক্ষিত।’ অন্য একদিন জনৈক মুসলিম ভদ্রলোকও বলেছিল, শিক্ষিত লোকেরা জ্ঞানী। তৎ প্রসঙ্গে আমি তাকে বলেছিলাম, সত্যিই কি তুমি শিক্ষিত লোককে জ্ঞানী বল? ‘হ্যাঁ, জ্ঞানী বলি’ বলে সে প্রত্যুত্তর প্রদান করলে আমি বলেছিলাম, পূর্ণ কুমার দেওয়ান এম.এ. পাশ; স্কুল ইন্সপেক্টরের চাকুরি করতো। সে তার বউকে দা দিয়ে কেটেছিল। সে যদি এম.এ. পাশ করে সত্যি সত্যিই জ্ঞানী হতো, তাহলে তার বউকে কেটেছিল কেন? জ্ঞানী লোকেরা কি এরকম কাজ করতে পারে? মুসলিম ভদ্রলোকটি কোনো উত্তর দিতে পারেনি, মাথা হেঁট করে চলে গিয়েছিল। এবার পূজ্য ভন্তে সমবেত দায়ক-দায়িকার উদ্দেশ্যে বলেন, জ্ঞানী লোক মানুষ কাটে কি? দায়ক-দায়িকাবৃন্দ সমস্বরে বলে উঠে, না ভন্তে, জ্ঞানী লোকেরা মানুষ কাটতে পারে না। বনভন্তে : তাহলে পূর্ণ কুমার দেওয়ান জ্ঞানী না অজ্ঞানী? দায়ক-দায়িকাবৃন্দ বলে উঠে, ভন্তে, সে অজ্ঞানী। বউকে কাটার অপরাধে সাত বৎসর জেলে কাটাতে হয়েছিল তাকে। কিন্তু, তোমরা তো শিক্ষিত হলে তাকেই জ্ঞানী বল। তোমাদের এ ধারণা মস্তো ভুল। কেবল শিক্ষিত হলেই জ্ঞানী হয় না। বর্তমান কলেজ, বিশ্ববিদ্যালয়ে কি শিক্ষা দেওয়া হচ্ছে? বি.এ., এম.এ. পড়ুয়া ছেলে-মেয়েরা এতো দলাদলি, হানাহানি, দ্বন্দ্ব-সংঘাতে লিপ্ত হয় কেন? এই শিক্ষা সুশিক্ষা না কুশিক্ষা? তারা সেখানে জ্ঞান লাভ করছে না অজ্ঞান লাভ করছে? প্রকৃত জ্ঞান তাকেই বলে যে জ্ঞান নিজের মঙ্গল, নিজের কল্যাণ এবং অপরের মঙ্গল, অপরের কল্যাণ সাধনে সক্ষম। যে জ্ঞান নিজের সুখের কারণ হলেও কিন্তু অপরের দুঃখের কারণ হয় তা কখনো জ্ঞান নহে। এ কারণে বর্তমানে ছাত্র, শিক্ষক নির্বিশেষে সকলে কেবল বড় বড় ডিগ্রীর অধিকারী হয় অথচ জ্ঞানের অধিকারী হয় না। তাই তো বলি, বড় ডিগ্রীধারী হলেও তারা প্রকৃত জ্ঞানী নয়। বড় বড় ডিগ্রীর দ্বারা প্রকৃত জ্ঞানী হওয়া যায় না। বর্তমানে আমার মনে প্রশ্ন (সংশয়) দেখা দিয়েছে এই শিক্ষিত সমাজকে নিয়ে, মনে হচ্ছে শিক্ষিতরাই বেশি খারাপ কাজ করতেছে। তোমরা দেখ আজকের চাকমা সমাজে যারা শিক্ষিত তারাই বেশি অন্যায়-অনাচার, হানাহানি, মারামারি, দ্বন্দ্বযুদ্ধে লিপ্ত হয়ে পড়েছে। আমি শুনেছি ইতোমধ্যে প্রায় শতাধিক বি.এ. পাশ, এম.এ. পাশ করা চাকমা ছেলে পরস্পরকে গুলি করে মেরেছে। শিক্ষিত চাকমাই শিক্ষিত চাকমাকে মারছে। আবার কৃষ্ণমা ছড়ায় নাকি বি.এ., এম.এ. পাশ করা চাকমা ছেলেরা সন্ত্রাসী, ডাকাতি, চাঁদাবাজী করছে। কলেজ, বিশ্ববিদ্যালয়ে যদি প্রকৃত জ্ঞান ও সুশিক্ষা দেওয়া হতো আর শিক্ষক, ছাত্ররা যদি প্রকৃত জ্ঞানী ও সুশিক্ষায় শিক্ষিত হতো, তাহলে এই সমস্যা হতো না, এত দুঃখের কারণ হতো না। বুদ্ধ বলেছেন শিক্ষা দুই প্রকার। একটা হল সুশিক্ষা অপরটা হল কুশিক্ষা। বুদ্ধের শিক্ষা হল সুশিক্ষা। বুদ্ধ বলেন, ত্যাগই সুখ, ভোগই দুঃখের মূল। লোভ, হিংসা, অজ্ঞানতা মানুষের মনের এই তিনটি মহাশত্রুকে চিরতরে ধ্বংস করে দিয়ে তার জায়গায় নির্লোভ, অহিংসা এবং জ্ঞানকে সুদৃঢ় ভিতে অধিষ্ঠিত করতে পারলে পরম সুখ, পরম শান্তি লাভ হয়। কলেজ, বিশ্ববিদ্যালয় হতে প্রাপ্ত ডিগ্রী দ্বারা লোভ কি জানা যায় না, হিংসা কি জানা যায় না, অজ্ঞান কি জানা যায় না; লোভ ত্যাগ করা যায় না, হিংসা ত্যাগ করা যায় না, অজ্ঞান ত্যাগ করা যায় না। এ কারণে তারা প্রকৃত জ্ঞানী নয়, তাদের শিক্ষাও প্রকৃত সুশিক্ষা নয়। তাই তো বলি, বুদ্ধের শিক্ষা ভিন্ন অন্যপথে প্রকৃত সুখ, শান্তি আসার কোনো সম্ভাবনা নেই। কিন্তু, বর্তমানে তোমরা তো বুদ্ধের শিক্ষা গ্রহণ করছ না, বুদ্ধের শিক্ষাকে বিশ্বাস করছ না। কলেজ, বিশ্ববিদ্যালয়ের সাধারণ শিক্ষায় শিক্ষিত হয়ে বুদ্ধের শিক্ষাকে অবহেলা করছ।

শ্রদ্ধেয় ভন্তে আরো বলেন, তোমাদেরকে ধর্মদেশনা প্রদান করলে তোমরা সেটা কতটুকু গ্রহণ করতেছ? একসময় আমি বঙ্গলতুলিতে ফাং-এ যায়। সেখানে আমার গৃহী জীবনের ছোট ভাইয়ের মেয়েরা আমাকে বলল, ভন্তে, আমাদের বাবা তো বেশি মদ খান। তাকে একটু মদ না খেতে উপদেশ দিবেন। তাদের বাবা আমার কাছে আসলে আমি তাকে বললাম, তুমি নাকি বেশি মদ খাও। বুদ্ধ বলেছেন ‘মদ্যপায়ী লোককে মৃত্যুর পর নরকাদি দুঃখভোগ সহ ভয়ানক দুঃখ-কষ্টের শিকার হতে হয়। ইহকালেও সুখ, শান্তি লাভ হয় না; অজ্ঞানতা বৃদ্ধি পায় মাত্র। কাজেই তুমি মদ খাওয়ার অভ্যাস ত্যাগ কর।’ সঙ্গে সঙ্গে সে আমাকে বলল, শুধু কি আমি একাই মদ খাচ্ছি? আরো অনেকেই তো মদ খাচ্ছে; আমাকে কেন একা বলছেন? বললে সবাইকে মদ না খেতে বলেন। আমাকে একাই নয়। বর্তমানে সে মারা গেছে। সে আমার উপদেশ ধরেনি, তাকে বুঝানো সম্ভব হয়নি। অন্য একসময় জনৈক চাকমা ভদ্রলোকও আমাকে বলেছিল, ‘তোমার কথায় আমি মদ ছাড়ব না।’ সবাই সে-রকম হলে তো তোমাদেরকে বুঝানো যাবে না। আর ধর্মদেশনা দিয়েই-বা কী লাভ হবে! আমি নিজেকে নিজে বুঝাতে পেরেছি, কিন্তু তোমাদেরকে বুঝাতে পারছি না। কেন বুঝাতে পারছি না? কারণ, তোমরা মার। তোমাদের চিত্তে মার বিদ্যমান রয়েছে। তোমাদের চিত্তে যদি মার বিদ্যমান থাকে, তাহলে তো তোমরা আমার কথা শুনবে না, বিশ্বাস করবে না। বহু বৎসর আগে আমি এক শিষ্যকে উপদেশ দিচ্ছিলাম। সে হুট করে আমাকে বলে উঠল, এমন করে বলবেন না। তাহলে আপনার সান্নিধ্যে থাকব না। কাজেই তোমাদেরকে ধর্মদেশনা প্রদান করাটা আমার ঠিক হচ্ছে কি? তবে হ্যাঁ, অনেকে আবার আমার কথা ধরছে, বিশ্বাস করছে, মানছে। আমার কথা ধরে তারা বেশ সুফলও পাচ্ছে। তাহলে দেখছি তোমরা কি ধরনের মানুষ (পুদ্গল) তা’ জেনেই আমাকে ধর্মদেশনা প্রদান করতে হবে। তোমাদের কাছে (চিত্তে) যদি মার থাকে তাহলে তোমরা আমার কথা বিশ্বাস করবে না, ধরবে না, মানবে না। আর যদি তোমাদের কাছে মার না থাকে তাহলে তোমার আমার কথা ধরবে, মানবে বিশ্বাস করবে। সে অবস্থায় ধর্মদেশনা প্রদান করলে সেটা তোমরা আচরণ করবে, বিশ্বাস করবে এবং মেনে চলবে দৃঢ়ভাবে।

ভগবান বুদ্ধ বলেছেন, দেশ, কাল, পাত্র বিচার করে চলবে নতুবা প্রাণ হারাবে। হ্যাঁ, এ কথাটি ঠিক। আমি শুনেছি ধর্মতিলক মহাস্থবিরের মৃত্যুর কথা। সেদিন আকিয়াবের কোনো এক জায়গায় বৌদ্ধ, মুসলিমের মধ্যে দাঙ্গা ছড়িয়ে পড়েছিল। এদিকে মহাস্থবির ফাং হতে বিহারাভিমুখে ফিরছিলেন সেই পথ দিয়েই। অনেক দায়ক-দায়িকা নাকি তাকে বারণ করে বলছিল, ‘ভন্তে, এই পথে বৌদ্ধ, মুসলিমের মধ্যে দাঙ্গা চলছে। সুতরাং আপনি এ পথে আজ বিহারে ফিরবেন না; আপনি এখানে থেকে যান। আগামীকাল-না হয় বিহারে ফিরবেন। কিন্তু মহাস্থবির তাদের কথায় আমল দেননি। তাঁর এক কথা আমি তো ভিক্ষু, আমার কী-ই হবে। এভাবে আপন গন্তব্যে চলতে থাকেন। ইতিমধ্যে দাঙ্গার স্থানে এসে পড়লে মুসলিমেরা তাকে মেরে ফেলে। এখানে বুদ্ধের কথাটি সত্য বলে প্রমাণিত হয়েছে নয় কি? হ্যাঁ ভন্তে, সত্য বলে প্রমাণিত হয়েছে। বুদ্ধ কি বলেছেন? দেশ, কাল, পাত্র বিচার করে চলবে; নতুবা প্রাণ হারাবে। তাই তোমাদেরকে দেখতে হবে ‘এটা কোনো দেশ? কি কাল? কোনো পাত্র বা এরা কোনো শ্রেণীর মানুষ?’ অন্যথায় বিপদে পড়তে হবে। এমন কি জীবন হারানোর সম্ভাবনাও থেকেই যায়। বর্তমানে আমি বাংলাদেশের লোকজন মুসলিম, হিন্দু, চাকমা, মারমা, বড়ুয়া সবাইকে চিনেছি, জেনেছি, ‘এরা কোনো শ্রেণীর লোক। কীই-বা তাদের অভিপ্রায়।’ আমি আবারো বলছি তোমরা দেশ, কাল, পাত্র বিচার করে চলবে।

বুদ্ধের সময়কালীন জনৈক ভিক্ষু দৃঢ়বীর্যের সহিত ধ্যান করে অচিরেই অর্হত্ব্ব মার্গফল লাভ করেন। কিন্তু অর্হত্ত্ব লাভ করার সঙ্গে সঙ্গে বাতরোগে আক্রান্ত হন তিনি। ফলে নড়াচড়াও করতে পারতেন না, চিৎ হয়ে পড়ে থাকতে হতো তাঁকে। একদিন বুদ্ধ সেই ভিক্ষুকে দেখতে যান রোগীশালায়। বুদ্ধ ভিক্ষুকে জিজ্ঞাসা করেন, হে ভিক্ষু! তোমার কি রোগ হয়েছে? ভিক্ষু : ভন্তে, বাতরোগ হয়েছে। বুদ্ধ : তুমি দুঃখ পাচ্ছ কি? ভিক্ষু : না ভন্তে, আমি কোনো দুঃখ পাচ্ছি না। আমি সুখেই আছি। সেই বাতরোগে তিনি পরিনির্বাণ লাভ করেন। তাই ভগবান বুদ্ধের উপদেশ হল তোমরা স্রোতাপত্তি, সকৃদাগামী, অনাগামী, অর্হৎ মার্গফল লাভ করতে পারলেই যথেষ্ট। মার্গফলাদি লাভ করে আজকে মরে যাও বা কালকে মরে যাও তাতে কিছু আসে যায় না। আমি এ উপদেশকে মানি, বিশ্বাস করি। তোমাদের মধ্যে কেহ যদি সকালে স্রোতাপত্তি মার্গফল লাভ করে বিকালে মারা যায়, আমি সেটা ভালোই বলবো। কারণ সে মৃত্যুর পর ধনীকুল, রাজকুল কিংবা স্বর্গে গিয়ে জন্মগ্রহণ করত প্রভূত ভোগ সুখের অধিকারী হবে। বাংলাদেশের মতো গরিব, অনুন্নত দেশে বেঁচে থাকলে নানাবিধ দুঃখ-কষ্ট ও সমস্যার মুখোমুখি হতে হয়। অন্যদিকে, এখানকার লোকজন প্রায়ই অকৃতজ্ঞ। বুদ্ধ বলেছেন, “কণ্টকময় স্থানে বাস করা কি দুঃখজনক, তদ্‌পেক্ষা অকৃতজ্ঞ লোকের সাথে বাস করা দুঃখজনক।” অকৃতজ্ঞ কাকে বলে? যে উপকারীর উপকার স্বীকার করে না। তোমরা কেহ অকৃতজ্ঞ হবে না। অকৃতজ্ঞ মহাপাপী। অকৃতজ্ঞ লোকের কখনো সুখ লাভ হয় না। আমি তো দেখছি তোমরা চাকমা, মারমা, বড়ুয়ারা অধিকাংশ অকৃতজ্ঞ। বিপদে পড়লে আমার কাছে আস, আর বিপদ কেটে গেলে বনভন্তের প্রয়োজন হয় না। মুসলমান, হিন্দুরাও বিপদে পড়লে আমার কাছে আসে। আমি হলাম বিপদের বন্ধু।

পরিশেষে তিনি বলেন, বর্তমানে আমি তোমাদেরকে পর্যবেক্ষণ করছি। তোমরা কে কতটুকু পাপপঙ্কে তলিয়ে গেছ, তলিয়ে যাচ্ছ। উপমা কথা, তোমরা যদি হাঁটু পর্যন্ত পাপপঙ্কে তলিয়ে যাও তাহলে টেনে তুলে আনতে পারবো। যদি বুক পর্যন্ত তলিয়ে যাও তাহলেও টেনে তুলে আনতে পারবো। যদি গলা পর্যন্ত তলিয়ে যাও তাহলেও টেনে তুলে আনতে পারবো। কিন্তু একেবারে মাথা অবধি তলিয়ে গেলে আর টেনে তুলে আনতে পারবো না। আচ্ছা, মাথা অবধি তলিয়ে গেলে তাকে কি টেনে উপরে তোলা সম্ভব হবে? না ভন্তে, সম্ভব হবে না। তাকে ধরে টেনে তোলার সুযোগও পাওয়া যাবে না। ঠিক তদ্রূপ তোমরা যদি মাথা অবধি পাপপঙ্কে তলিয়ে যাও তাহলে আমি আর তোমাদেরকে টেনে তুলে আনতে পারবো না। মনে রাখবে, তোমরা যদি হাঁটু পর্যন্ত পাপপঙ্কে তলিয়ে যাও তাহলে আমি তোমাদেরকে টেনে তুলে আনতে পারবো। যদি বুক পর্যন্ত পাপপঙ্কে তলিয়ে যাও তাহলেও আমি টেনে তুলে আনতে পারবো। যদি গলা পর্যন্ত পাপপঙ্কে তলিয়ে যাও তাহলেও আমি টেনে তুলে আনতে পারবো। কিন্তু যদি মাথা অবধি পাপপঙ্কে তলিয়ে যাও তাহলে আমি টেনে তুলে আনতে পারবো না। মাথা অবধি পাপপঙ্কে তলিয়ে যাওয়া অর্থ হল বুদ্ধের উপদেশসমূহ বিশ্বাস না করা, না মানা। কেবল পাপকর্মেই লিপ্ত থাকা। তাই বলছি, তোমরা বুদ্ধের উপদেশসমূহ ধর, মান, বিশ্বাস কর। তাহলে মোটামুটি ছাড়বে।

সাধু, সাধু, সাধু।


 

আত্মদৃষ্টি, ঈশ্বরদৃষ্টি থাকলে দুঃখ থেকে মুক্তি নেই
একসময় দেব-মনুষ্যের পূজ্য অর্হৎ শ্রদ্ধেয় বনভন্তে মহোদয় রাজবন বিহারের দেশনালয়ে আয়োজিত সার্বজনীন দানানুষ্ঠানে সমবেত দায়ক-দায়িকাদের উদ্দেশ্যে প্রদত্ত অমৃতময় ধর্মদেশনায় বলেন, তোমাদের যদি জ্ঞান থাকে এবং তোমরা সম্যকদৃষ্টি-সম্পন্ন হও তাহলে তোমরা অন্যায় কাজ করবে না। আর যদি তোমাদের অজ্ঞান থাকে এবং তোমরা মিথ্যাদৃষ্টি-সম্পন্ন হও তাহলে তোমরা অন্যায় কাজ করবে। ফলে দুঃখ, অশান্তি, ঝগড়া-ঝাঁটি তোমাদের পিছু ছাড়বে না। মনে রাখবে, তোমরা যদি জ্ঞান ও সত্যকে নিয়ে অবস্থান কর তাহলে তোমরা ন্যায় কাজ করবে, পুণ্যকর্ম সম্পাদন করবে; ফলে সুখ লাভ হবে। আর তোমরা যদি অজ্ঞান ও মিথ্যাকে নিয়ে অবস্থান কর তাহলে তোমরা অন্যায় কাজ করবে, পাপকর্ম সম্পাদন করবে; ফলে দুঃখ পাবে। এজন্যেই বাংলাদেশের লোকজন দুঃখভোগ করতেছে। কারণ এখানকার লোকজনেরা তো অজ্ঞান, মিথ্যাকে নিয়ে অবস্থান করছে; অন্যায় কাজ করছে, পাপ করছে। তারপরও বলছি, তোমরা জ্ঞান ও সত্যের সহিত অবস্থান কর। তোমাদের যদি জ্ঞান থাকে, সত্য থাকে তাহলে কারোর অন্যায় করবে না। কারোর অন্যায় করলে দুঃখ পেতে হয়, পাপ হয়। তোমরা জ্ঞান, সত্যকে নিয়ে অবস্থান করবে, ন্যায়পথে চলবে, অন্যায় পথে চলবে না। ন্যায়পথে চললে সুখ লাভ হবে, পুণ্য অর্জিত হবে। তোমরা যারা আজকে এখানে এসেছ সবাই জ্ঞানকে নিয়ে অবস্থান কর, সত্যধর্ম আচরণ কর। মনে রাখিও সত্যধর্ম আচরণ করলে তোমরা কারোর অন্যায় করবে না। এভাবে ন্যায়পথে চললে তোমাদের ইহকালেও সুখ লাভ হবে, পরকালেও সুখ লাভ হবে। যারা অজ্ঞানকে নিয়ে অবস্থান করে, মিথ্যাধর্ম আচরণ করে, মিথ্যাপথে চলে তারা পাপকর্ম সম্পাদন করে থাকে। তাই তারা ইহকালেও দুঃখ পায়, পরকালেও দুঃখ পায়। আমি কি চাচ্ছি জান? আমি চাচ্ছি, এতদ্‌ঞ্চলে বৌদ্ধধর্মকে সু-উজ্জ্বল ও সুপ্রতিষ্ঠিত করা যায় কিনা। তজ্জন্য তোমাদেরকেও সত্যধর্ম আচরণ করতে হবে, সম্যকদৃষ্টি-সম্পন্ন হতে হবে, জ্ঞানের সহিত অবস্থান করতে হবে। আমি বলছি, তোমরা স্বামী-স্ত্রীতে ঝগড়া-ঝাঁটি করবে না, মারামারি করবে না। স্বামী-স্ত্রী উভয়ে শীলবান, প্রজ্ঞাবান, ধার্মিক হবে। একগুয়েমি, খিটখিটে স্বভাব ত্যাগ করবে। মনে রাখবে, জ্ঞান থাকলে সুখ লাভ হয় আর জ্ঞান না থাকলে দুঃখ পেতে হয়।

বাস্তবিক ধর্ম ও কর্ম এই দু’টি বিষয় বুঝা বড়ো জটিল। কে, কি ধর্ম আচরণ করছে আর কে, কি কর্ম সম্পাদন করছে এসব বুঝা সহজ নয়। এই জটিল ধর্মবাদ, জটিল কর্মবাদের স্বরূপ অবতারণা করা দুঃসাধ্য ব্যাপার। এসব জটিল ধর্ম কে সম্পাদন করে? মারই এসব জটিল ধর্ম সম্পাদন করে। কেন করে? একত্রিশ প্রকার লোকভূমিতে সুখভোগ করার জন্য মার জটিল ধর্ম সম্পাদন করে। জটিল কর্ম কে সম্পাদন করে? মারই জটিল কর্ম সম্পাদন করে। কেন করে? পুনঃপুন জন্মগ্রহণ করে বিভিন্ন যোনিতে সুখভোগ করার জন্য। মোটকথা মারই সুখভোগ করার জন্য জটিল ধর্ম, জটিল কর্ম সম্পাদন করে থাকে। কিন্তু সুখভোগ করার জন্য জটিল ধর্ম, জটিল কর্ম সম্পাদন করা হলে দুঃখসৃষ্টি হয়, পাপসৃষ্টি হয়। কাজেই তোমরা যদি মার আকৃষ্ট চিত্তে জটিল ধর্ম, জটিল কর্ম সম্পাদন কর তাহলে কেবল দুঃখই পাবে সার। কখনো সুখ লাভ হবে না, দুঃখ থেকে মুক্ত হতে পারবে না। বৌদ্ধধর্মের মতে কিছুতেই মারকে মনচিত্তের মধ্যে স্থান দেওয়া যাবে না। এ ধর্মের শিক্ষায় মারকে নিয়ে অবস্থান করা যায় না; ‘আমি মানুষ’, ‘সে পুরুষ’, ‘সে মহিলা’ এ ধারণা পোষণ করা যায় না। মারকে নিয়ে অবস্থান করলে, ‘আমি মানুষ’, ‘সে পুরুষ’, ‘সে মহিলা’ এ ধারণা পোষণ করলে বৌদ্ধধর্ম আচরণ করা যাবে না। মারের সাথে অবস্থান করে, আমি মানুষ, সে পুরুষ, সে মহিলা এ ধারণা পোষণ করে অন্যান্য ধর্ম আচরণ করা যায় মাত্র। বৌদ্ধধর্মে আমি মানুষ, সে পুরুষ, সে মহিলা এ ধারণাসমূহ নেই।

তিনি আরো বলেন, যতদিন পর্যন্ত তোমাদের নিকট আত্মদৃষ্টি, ঈশ্বরদৃষ্টি থাকবে ততদিন পর্যন্ত তোমরা দুঃখ থেকে মুক্ত হতে পারবে না, নির্বাণ সাক্ষাৎ করতে পারবে না। এক কথায় আত্মদৃষ্টি, ঈশ্বরদৃষ্টি থাকলে দুঃখ থেকে মুক্তি নেই। ঈশ্বরদৃষ্টি কীরকম জান? হে ঈশ্বর! আমাকে রক্ষা করো। হে ঈশ্বর! আমার সকল প্রকার পাপ মাপ করে দাও। কি মনে থাকবে তো? হ্যাঁ ভন্তে, মনে থাকবে। হে ঈশ্বর! আমাকে রক্ষা কর। হে ঈশ্বর! আমার সকল প্রকার পাপ মাপ করে দাও-এসব হল ঈশ্বরদৃষ্টি। কোথা হতে ঈশ্বরদৃষ্টি উদয় হয়? অজ্ঞান হতে ঈশ্বরদৃষ্টি উদয় হয়। মানুষ যদি অজ্ঞান হয়, তাহলে ‘ঈশ্বর আছে’ বলে তার বদ্ধমূল ধারণা জন্মে এবং সে ঈশ্বরকে স্মরণ করে থাকে। আত্মদৃষ্টি কোথা হতে উদয় হয়? আমি বা আমি আছি হতে আত্মদৃষ্টি উদয় হয়। আত্মদৃষ্টি হতে মিথ্যাদৃষ্টি উদয় হয়। এটা স্বতঃসিদ্ধ যে, যতদিন পর্যন্ত আত্মদৃষ্টি, ঈশ্বরদৃষ্টি থাকবে, ততদিন পর্যন্ত কেহ দুঃখ থেকে মুক্ত হতে পারবে না, নির্বাণ সাক্ষাৎ করতে পারবে না। অনেক নর-নারী আমার কাছে এসে বলে, ‘ভন্তে, কবে এ দুঃখ থেকে মুক্ত হতে পারব। আমরা তো ভীষণ দুঃখের মধ্যে রয়েছি।’ তাহলে তাদের উচিত আত্মদৃষ্টি, ঈশ্বরদৃষ্টি না করা। আত্মদৃষ্টি, ঈশ্বরদৃষ্টি না করলে তারা দুঃখ থেকে মুক্ত হতে পারবে। আত্মদৃষ্টি করলে মিথ্যাদৃষ্টি উদয় হয়, আর ঈশ্বরদৃষ্টি করলে অজ্ঞান উদয় হয়। মনে রাখবে যারা ঈশ্বর বলবে তারা পাপকর্ম সম্পাদন করবে। কারণ তাদের ধারণা জন্মে যে, ঈশ্বর আমাকে এই পাপকর্ম হতে রক্ষা করবে-তার অনুগত থাকলে। তাই ঈশ্বরবাদীগণ ঈশ্বরকে ডেকে ডেকে অনেক পাপকর্ম সম্পাদন করে। অনেক সময় তারা ঈশ্বরকে খুশি করতেও পাপকর্ম সম্পাদন করে থাকে, বেশ আগ্রহ ভরে। যারা আত্মদৃষ্টি করবে, তাদের মিথ্যাদৃষ্টি বেড়েই চলবে। ফলে তাদেরকে নরকে পড়তে হবে। আত্মদৃষ্টি, ঈশ্বরদৃষ্টি না করাই হল বৌদ্ধধর্ম। বনভন্তে এই আত্মদৃষ্টি, ঈশ্বরদৃষ্টি হতে মুক্ত হয়েছেন। আত্মদৃষ্টি, ঈশ্বরদৃষ্টি করলে আর বৌদ্ধধর্ম আচরণ করা যাবে না।

কে পাপকর্ম সম্পাদন করে জান? অজ্ঞান, তৃষ্ণা, ক্লেশ এ তিনটি থাকলে পাপকর্ম সম্পাদন করতে হয়। আমি দেখছি বর্তমানে ভিক্ষুরাও পাপকর্ম সম্পাদন করছে, গৃহীরাও পাপকর্ম সম্পাদন করছে। সন্তুও পাপকর্ম সম্পাদন করছে, প্রসিতও পাপকর্ম সম্পাদন করছে; খালেদা জিয়াও পাপকর্ম সম্পাদন করছে, শেখ হাসিনাও পাপকর্ম সম্পাদন করছে; বুশও পাপকর্ম সম্পাদন করছে, লাদেনও পাপকর্ম সম্পাদন করছে। মনে রাখবে অজ্ঞান, তৃষ্ণা, ক্লেশের কারণে মানুষ পাপকর্ম সম্পাদন করে। মানুষ কেন পাপকর্ম সম্পাদন করে? অজ্ঞান, তৃষ্ণা, ক্লেশের কারণে মানুষ পাপকর্ম সম্পাদন করে। যতদিন পর্যন্ত তোমাদের চিত্তে অজ্ঞান, তৃষ্ণা, ক্লেশ থাকবে, ততদিন পর্যন্ত তোমরা পাপকর্ম সম্পাদন করবে। আর স্বামী-স্ত্রীতে, পিতা-পুত্রে, মাতা-কন্যায়, ভাই-বোনে, আত্মীয়-স্বজনে, পাড়া-প্রতিবেশীতে ঝগড়া-কলহ, মনোমালিন্য দ্বন্দ্ব লেগেই থাকবে। আমি তো দেখছি, স্বামী-স্ত্রীকে দোষারোপ করছে, স্ত্রী স্বামীকে দোষারোপ করছে, পিতা পুত্রকে দোষারোপ করছে, পুত্র পিতাকে দোষারোপ করছে, মাতা কন্যাকে দোষারোপ করছে, কন্যা মাতাকে দোষারোপ করছে। স্বামী-স্ত্রীতে দুঃখ পাচ্ছ, পিতা-পুত্রে দুঃখ পাচ্ছ, মাতা-কন্যায় দুঃখ পাচ্ছ, ভাইয়ে-বোনে দুঃখ পাচ্ছ...। কেন এসব হচ্ছে? তোমরা অজ্ঞান, তৃষ্ণা, ক্লেশের সহিত অবস্থান করছ বলেই এসব হচ্ছে। তোমরা যদি অজ্ঞান, তৃষ্ণা, ক্লেশের সহিত অবস্থান না করে মার্গফল নির্বাণকে নিয়ে অবস্থান কর, তাহলে এসব দুঃখ কিছুই থাকবে না। মার্গফল নির্বাণকে নিয়ে অবস্থান করলে পরম সুখ লাভ হয়। তবে মার মার্গফল নির্বাণকে নিয়ে অবস্থান করতে দেয় না। মার্গফল নির্বাণকে মার বিশ্বাস করে না। মার কি বলে জান? আমি মার্গফল নির্বাণকে বিশ্বাস করি না। আমি মার্গফল নির্বাণকে দুঃখই বলে থাকি। মার কি বিশ্বাস করে? স্বামী-স্ত্রী হয়ে অবস্থান করাটা বিশ্বাস করে এবং সুখ বলে। কিন্তু, অনেক স্বামী-স্ত্রী আমার নিকট এসে নিজেরাই স্বীকার করছে, ‘ভন্তে, আমরা ভীষণ দুঃখ পাচ্ছি’ বলে। মহিলারা দুঃখ পাচ্ছে (অপরের) স্ত্রী হয়ে। পুরুষেরা দুঃখ পাচ্ছে (অপরের) স্বামী হয়ে। আবার অনেক স্বামী-স্ত্রী দুঃখ পাচ্ছে তাদের ছেলে খারাপ বলে। অনেক স্বামী-স্ত্রী দুঃখ তাদের মেয়ে খারাপ বলে।

শ্রদ্ধেয় ভন্তে বলেন, বৌদ্ধধর্মের মতে একমাত্র নির্বাণ লাভেই সুখ। নির্বাণ লাভ ছাড়া কোথাও সুখ নেই। পুনর্জন্ম না হওয়া, দেহধারণ না করাই হল নির্বাণ। তৃষ্ণার দরুন পুনর্জন্ম গ্রহণ করতে হয় এবং অজ্ঞানের কারণে দেহধারণ করতে হয়। তোমরা পুনর্জন্ম গ্রহণ করে বর্তমান এ দুঃখভোগ করছ, দেহধারণ করে এ দুঃখভোগ করছ। পুনর্জন্ম গ্রহণ না করলে এ দুঃখভোগ করতে হতো না, দেহধারণ না করলে এদুঃখভোগ করতে হতো না। তাই পুনর্জন্ম গ্রহণ করাটা একটি শত্রু, দেহধারণ করাটা একটি শত্রু। জন্মশক্রই তোমাদেরকে দুঃখ দিচ্ছে, দেহ শত্রুই তোমাদেরকে দুঃখ দিচ্ছে। তোমরা পুনর্জন্ম গ্রহণ করেছ বলে দুঃখ পাচ্ছ, দেহধারণ করেছ বলে দুঃখ পাচ্ছ। তাহলে প্রমাণ হচ্ছে, পুনর্জন্ম না হলে দুঃখ নেই এবং দেহধারণ না করলে দুঃখ নেই। অবিদ্যা ক্ষয় করে দেহধারণ না করলে সুখ হয়, তৃষ্ণা ক্ষয় করে পুনর্জন্ম না হলে সুখ হয়। মোটকথা অবিদ্যা, তৃষ্ণা ক্ষয় করলে, ক্লেশ নিবৃত্তি করলে, তবেই নির্বাণ সুখ লাভ হয়। নির্বাণ সুখ লাভ হলে আর দুঃখ থাকে না। তাহলে এটা প্রমাণিত হচ্ছে, অবিদ্যাই তোমাদেরকে দুঃখ দিচ্ছে, তৃষ্ণাই তোমাদেরকে দুঃখ দিচ্ছে, ক্লেশই তোমাদেরকে দুঃখ দিচ্ছে। কাজেই তোমরা কেন বল ‘আমি অমুকের দ্বারা দুঃখ পাচ্ছি’, ‘সমুকের দ্বারা দুঃখ পাচ্ছি।’ এটা বলা ঠিক নয়। ‘আমি অমুকের দ্বারা দুঃখ পাচ্ছি, সমুকের দ্বারা দুঃখ পাচ্ছি আর তমুকের দ্বারা সুখ পাচ্ছি’ এসব বলতে নিষেধ করেছেন ভগবান বুদ্ধ। কারণ সুখ, দুঃখ লাভ স্বীয় স্বীয় কর্মের উপর নির্ভর করে থাকে। অন্যদিকে জন্মগ্রহণ করলে দুঃখ পেতে হয়, দেহধারণ করলে দুঃখ পেতে হয়। সুতরাং অমুকের দ্বারা দুঃখ পাচ্ছি, সমুকের দ্বারা দুঃখ পাচ্ছি বলাটা অনর্থক। আমার সাথে বলো “জন্মগ্রহণ করলেই দুঃখ, দেহধারণ করলেই দুঃখ। আর পুনর্জন্ম না হলেই সুখ, দেহধারণ না করলেই সুখ।” এটাকে বলা হয় নির্বাণ। মনে রাখবে যাদের পুনর্জন্ম নেই, দেহধারণ নেই, তারা পরম সুখ নির্বাণ লাভে সক্ষম হন।

তোমাদের চিত্ত যদি সত্যপথে চালিত হয়, তাহলে মঙ্গল আর যদি মিথ্যাপথে চালিত হয়, তাহলে অমঙ্গল, বিপদ হচ্ছে বলে জানবে। তোমরা স্বীয় স্বীয় চিত্তকে নিরীক্ষণ কর, চিত্ত সত্যপথে যাচ্ছে? না মিথ্যাপথে যাচ্ছে? চিত্ত যদি সত্যপথে যায়, তাহলে সুখ ও মঙ্গল সাধিত হবে। আর যদি মিথ্যাপথে যায়, তাহলে দুঃখ, অমঙ্গল, অশান্তি ও বিপদ এসে জীবনকে তছনছ করে দেবে। আমি তো দেখছি বর্তমানে তোমাদের প্রায় জনের চিত্ত মিথ্যাপথে যাচ্ছে। সন্তুর চিত্তও মিথ্যাপথে যাচ্ছে, প্রসিতের চিত্তও মিথ্যাপথে যাচ্ছে। তাই তারা নিজের দলের লোকজন দিয়ে একে অপরের মধ্যে মারামারি, হানাহানি, হিংসাহিংসি কাজে লিপ্ত হয়ে পড়েছে। খালেদার চিত্তও মিথ্যাপথে যাচ্ছে, শেখ হাসিনার চিত্তও মিথ্যাপথে যাচ্ছে। তারাও নিজের দলের লোকজন দিয়ে বি. এন. পি. এবং আওয়ামী লীগ বলে বলে হিংসাহিংসি, রেষারেষি, দ্বন্দ্ব-সংঘাতে লিপ্ত রয়েছে। কেবল তারা নয়, তোমাদেরকেও স্বামী-স্ত্রীতে মনোমালিন্য, পিতা-পুত্রে মনোমালিন্য, মাতা-কন্যায় মনোমালিন্য, ভাই-বোনে মনোমালিন্য, পাড়া-প্রতিবেশীতে মনোমালিন্য সহ অজস্র দুঃখ যাতনার মধ্য দিয়ে দিনাতিপাত করতে হচ্ছে। এতটুকু শান্তির সুবাতাসের ছোঁয়াও মিলছে না তোমাদের জীবনে। এসব কেন হচ্ছে জান? তোমাদের চিত্ত মিথ্যাপথে যাচ্ছে বলে। তোমাদের চিত্ত যদি সত্যপথে যেতো, তাহলে এসকল দুঃখ, অশান্তি থাকত না। বরং পরম সুখ, পরম শান্তি লাভ হতো। নির্বাণই পরম সুখ, পরম শান্তি। নির্বাণ ব্যতীত কোথাও পরম সুখ নেই, পরম শান্তি নেই।

পরিশেষে তিনি বলেন, তোমরা প্রত্যেকে চারি আর্যসত্যকে বিশ্বাস কর, কর্মফলকে বিশ্বাস কর। চারি আর্যসত্যকে বিশ্বাস করলে, কর্মফলকে বিশ্বাস করলে সম্যকদৃষ্টি-সম্পন্ন হবে। সম্যকদৃষ্টি-সম্পন্ন হলে নির্বাণকে জানা, বুঝা সম্ভব হয়, দুঃখ থেকে মুক্ত হওয়া যায়। তোমরা সবাই চারি আর্যসত্যকে, কর্মফলকে দৃঢ়ভাবে বিশ্বাস করবে, চারি আর্যসত্য ছাড়া অপরাপর সত্যকে বিশ্বাস করবে না। আমার সাথে সাথে বলো “চারি আর্যসত্যকে দৃঢ়ভাবে বিশ্বাস করলে, কর্মফলকে বিশ্বাস করলে দুঃখ থেকে মুক্ত হওয়া যায়, নির্বাণ লাভ করা যায়।” তোমরা মিথ্যাদৃষ্টি-সম্পন্ন হবে না, সম্যকদৃষ্টি-সম্পন্নই হবে। মিথ্যাদৃষ্টি মহাপাপ বলে জানবে। আমি দেখছি চাকমা, মারমা, বড়ুয়ারা প্রায় মিথ্যাদৃষ্টি-সম্পন্ন। মিথ্যাদৃষ্টি-সম্পন্নদেরকে বৌদ্ধধর্মের কথা বলা যাবে না। তোমরা যদি মিথ্যাদৃষ্টি-সম্পন্ন হও, তাহলে আমার এসব কথা তোমাদের ভালো লাগবে না। আর তোমরা যদি সম্যকদৃষ্টি-সম্পন্ন হও, তাহলে আমার এসব কথা তোমাদের নিকট ভালো লাগবে। আগ্রহ ভরে শুনবে এবং মেনে চলতে সচেষ্ঠ থাকবে। অন্যদিকে, তোমরা যদি মিথ্যাদৃষ্টি-সম্পন্ন হও তাহলে তোমাদেরকে দিয়ে বৌদ্ধধর্ম হবে না। প্রাণিহত্যা, চুরি, ব্যভিচার, মিথ্যাকথা, নেশাপান না করার কথা বললে তোমাদের ভালো লাগবে না। এবং পঞ্চশীল পালন করার উপদেশ আচরণ করতে পারবে না। মনে রাখবে, বৌদ্ধ মাত্রেই সম্যকদৃষ্টি-সম্পন্ন হতে হবে। মিথ্যাদৃষ্টি-সম্পন্নরা বৌদ্ধ হতে পারে না। সম্যকদৃষ্টি-সম্পন্ন হলে তোমরা প্রাণিহত্যা করবে না, চুরি-ডাকাতি করবে না, ব্যভিচার করবে না, মিথ্যা-কটু-ভেদ-বৃথা বাক্য বলবে না, মদ-গাঁজা-আফিং-হেরোইন নেশাদ্রব্য সেবন করবে না। কারোর ক্ষতি, অন্যায়, অমঙ্গল কামনা করবে না। তাই বলছি, তোমরা যদি সম্যকদৃষ্টি-সম্পন্ন হও তাহলে সুখে, শান্তিতে অবস্থান করতে পারবে। ইহকালেও সুখ, শান্তি লাভ হবে, পরকালেও সুখ, শান্তি লাভ হবেই।

সাধু, সাধু, সাধু।


 

বৌদ্ধধর্ম অনুধাবন করতে প্রয়োজন অসাধারণ জ্ঞান
অদ্য ৮ই জানুয়ারি ২০০৫ ইংরেজী, ২৫শে পৌষ ১৪১১ বাং, ২৫৪৮ বুব্দাদ্ধ, রোজ শনিবার। দেব-মনুষ্যের পূজ্য শ্রাবকবুদ্ধ পরম শ্রদ্ধেয় বনভন্তে মহোদয়ের ৮৬তম শুভ জন্মদিন উদ্‌যাপন উপলক্ষ্যে রাজবন বিহারে আয়োজিত ধর্মীয় অনুষ্ঠান। উল্লেখ্য যে, এ ধর্মানুষ্ঠানের কর্মসূচী অনুযায়ী ভন্তের জন্মদিনের আগে অর্থাৎ ৭ই জানুয়ারি সারারাত ব্যাপী বৌদ্ধধর্মীয় নাটক ‘মার বিজয়’ মঞ্চস' করা হয়। ৮ই জানুয়ারি ভোরে তিন শতাধিক ভিক্ষু-শ্রামণ ও দায়ক-দায়িকার শ্রদ্ধাভরে উচ্চারিত সাধু, সাধু... ধ্বনির মধ্য দিয়ে পূজ্য বনভন্তে রংবেরঙের বেলুন উড়িয়ে ও জন্মদিনের কেক কেটে জন্মদিনের সূচনা করেন। বনভন্তের শুভ জন্মদিন উপলক্ষ্যে খুব ভোরে হতেই বিপুল সংখ্যক পুণ্যার্থী রাজবন বিহারের চির সবুজ প্রাঙ্গণে সমাগম হয়। তারা বাহারী ফুল ও বিভিন্ন শ্রদ্ধার্ঘ দিয়ে পূজ্য ভন্তেকে জন্মদিনের শ্রদ্ধার্ঘ নিবেদন করে। সবার মনে একটিই কামনা পূজ্য বনভন্তে যেন আমাদের মাঝে চিরকাল বেঁচে থাকুক, আমাদেরকে অমৃতময় ধর্মসুধা বিতরণ করুক আজীবন। মূল অনুষ্ঠান শুরু হয় সকাল সাড়ে ন’টায়। দানাদি পর্ব শেষে পূজ্য বনভন্তে অনুষ্ঠানে সমবেত হাজারো দায়ক-দায়িকাবৃন্দের উদ্দেশ্যে ধর্মদেশনা প্রদান করেন। তিনি বলেন, ভগবান বুদ্ধ বুদ্ধত্ত্ব লাভ করার পর চিন্তা করেছিলেন, “আমি অতিকষ্টে যে ধর্ম অধিগত করেছি, তা’ একমাত্র জ্ঞানীদের পক্ষেই বোধগম্য। সেই ধর্ম লোকের মধ্যে প্রচার করে কি হবে? যারা সংসার মোহে ডুবে আছে, সেই সাধারণ লোকেরা কি বুঝবে এ ধর্মের আধ্যাত্মিক তত্ত্ব কথা, তারা কি গ্রহণ করবে নির্বাণের উপদেশ? তবে কেন প্রচার করব আমার উপলব্ধ এ ধর্ম?” শেষে তিনি ভেবেছিলেন, সর্বপ্রথম কাকে এ ধর্ম প্রচার করব? এ ধর্ম বুঝার মত জ্ঞানী লোক কে আছে? কে প্রথম এধর্ম বুঝবে। বাস্তবিক যারা অজ্ঞান, যাদের জ্ঞান নেই, তাদেরকে বৌদ্ধধর্মের কথা বলাটা অনর্থক। এতে ধর্ম প্রচারকেরও কষ্ট হবে, শ্রোতাদেরও দুঃখ হবে। যারা জ্ঞানী, যাদের জ্ঞান থাকে, তাদেরকে বৌদ্ধধর্মের কথা বলা যায়। এক কথায় জ্ঞানী লোকের সামনে বৌদ্ধধর্ম প্রচার করা যুক্তিযুক্ত। যেমন : অর্হৎ মহিন্দ স্থবির ধর্মপ্রচারের জন্য ভারত হতে সিংহল (বর্তমানে শ্রীলংকা) গিয়েছিলেন। তিনি কোনো এক ধর্ম সভায় ধর্মদেশনা প্রদানকালে সিংহল রাজকুমারী অনুলাদেবী পাঁচশ’ সখীসহ স্রোতাপত্তি মার্গফল লাভ করেছিলেন। বলতে পার কি, কিভাবে রাজকুমারী অনুলাদেবী পাঁচশ’ সখীসহ স্রোতাপত্তি মার্গফল লাভ করেছিলেন? কারণ তাঁদের জ্ঞান ছিল, তাই তাঁরা বৌদ্ধধর্মকে হৃদয়ঙ্গম করত স্রোতাপত্তি মার্গফল লাভ করেছিলেন। মনে রাখবে, যার কাছে জ্ঞান থাকবে, সে বৌদ্ধধর্মকে বুঝতে পারবে। যার কাছে জ্ঞান থাকবে না, সে বৌদ্ধধর্ম বুঝতে পারবে না। বর্তমানে আমি দেখছি কে বৌদ্ধধর্ম বুঝতে পারবে? ভিক্ষুরা বুঝতে পারবে নাকি গৃহীরা বুঝতে পারবে? পুরুষেরা বুঝতে পারবে নাকি মেয়েরা বুঝতে পারবে? অনেক চাকমা মেয়ে, বড়ুয়া মেয়ে আমার কাছে এসে বলে, ‘ভন্তে, আমাদেরকে প্রব্রজ্যা দেন। আমরা বৌদ্ধধর্ম বুঝতে পারব।’ কিন্তু আমি তাদেরকে প্রব্রজ্যা দিচ্ছি না। কারণ যেখানে পুরুষেরা প্রব্রজ্যা জীবন রক্ষা করতে পারছে না, প্রব্রজ্যা ত্যাগ করে গৃহী হয়ে যাচ্ছে সেখানে মেয়েরা কিভাবে প্রব্রজ্যা জীবন রক্ষা করতে সক্ষম হবে? তদুপরি মেয়েদেরকে প্রব্রজ্যা দিবার মত অনুকূল পরিবেশও নেই এখানে। মেয়েরা কেন প্রব্রজ্যা নিতে চাই বল তো? তাদের প্রব্রজ্যা প্রার্থনা করার অর্থ কি জান? তারা বলছে যে, পুরুষেরা অজ্ঞান বৌদ্ধধর্ম বুঝতে পারছে না। তারা চীবর ত্যাগ করে গৃহী হয়ে যাচ্ছে। আমরা জ্ঞানী, কাজেই আমরা বৌদ্ধধর্ম বুঝতে পারব; চীবর ত্যাগ করে গৃহী হয়ে যাবো না। আমাদেরকে প্রব্রজ্যা প্রদান করেন। তাদের কথাটা ঠিক কি? আমার এতো বছরের সিদ্ধান্ত, ‘আমি মানুষ’ বললে কেহ বৌদ্ধধর্ম বুঝতে পারবে না, ‘সে পুরুষ’ বললে কেহ বৌদ্ধধর্ম বুঝতে পারবে না, ‘সে মহিলা’ বললে কেহ বৌদ্ধধর্ম বুঝতে পারবে না। মনে রাখবে, আমি মানুষ বলে সুখভোগ করলে বৌদ্ধধর্ম বুঝতে পারবে না। সে পুরুষ বলে সুখভোগ করলে বৌদ্ধধর্ম বুঝতে পারবে না। সে মহিলা বলে সুখভোগ করলে বৌদ্ধধর্ম বুঝতে পারবে না। মোটকথা আমি মানুষ, সে পুরুষ, সে মহিলা বলে বলে সুখভোগ করলে বৌদ্ধধর্ম বুঝতে পারবে না। আমি মানুষ বলে বলে সুখভোগ করলে তোমরা অজ্ঞান হবে। সে পুরুষ, সে মহিলা বলে বলে সুখভোগ করলে তোমরা অজ্ঞান হবে। বৌদ্ধধর্মে আমি মানুষ, সে পুরুষ, সে মহিলা বলে বলে সুখভোগ করা যায় না। আমি মানুষ বলে সুখভোগ করলে অজ্ঞান, পাপ হয়। ফলে দুর্বিষহ দুঃখ-কষ্ট ভোগ করতে হয় অনিবার্যরূপে। সে পুরুষ, সে মহিলা বলে সুখভোগ করলেও অজ্ঞান, পাপ হয়। ফলে বর্ণনাতীত দুঃখ-কষ্ট ভোগ করা ছাড়া অন্য গত্যন্তর থাকে না। স্মর্তব্য যে, বৌদ্ধধর্মে আমি মানুষ, সে পুরুষ, সে মহিলা বলে সুখভোগ করা যায় না। কারণ এতে অজ্ঞান বৃদ্ধি পায়, পাপ সৃষ্টি হয়। পূর্বেই বলেছিলাম, অর্হৎ মহিন্দ স্থবিরের নিকট প্রথম ধর্মদেশনা শ্রবণ করার সঙ্গে সঙ্গে সিংহল রাজকুমারী অনুলাদেবী পাঁচশ’ সখীসহ স্রোতাপত্তি মার্গফল লাভ করেছিলেন। কিভাবে তারা স্রোতাপত্তি মার্গফল লাভ করেছিলেন? তাদের চিত্তে জ্ঞান ছিল। তারা সেই জ্ঞানের দ্বারা ‘আমি মানুষ’, ‘সে পুরুষ’, ‘সে মহিল’ বলে সুখভোগ করেন নি। ফলে প্রথমবার ধর্মদেশনা শ্রবণ করার সঙ্গে সঙ্গে তাঁরা স্রোতাপত্তি মার্গফল লাভ করেছিলেন। শত উচ্চ শিক্ষিত লোক হোক, হোক লন্ডন ও আমেরিকা হতে প্রাপ্ত উচ্চতর ডিগ্রীর অধিকারী, সে যদি ‘আমি মানুষ’, ‘সে পুরুষ’, ‘সে মহিলা’ বলে তাহলে কখনো বৌদ্ধধর্ম বুঝতে পারবে না। স্রোতাপত্তি মার্গফলাদি লাভ করতে পারবে না। কলেজ, বিশ্ববিদ্যালয় হতে প্রাপ্ত উচ্চতর ডিগ্রী দ্বারা বৌদ্ধধর্ম বুঝা যায় না, জানা যায় না। বৌদ্ধধর্ম বুঝতে হলে দরকার চারি আর্যসত্য জ্ঞান, প্রতীত্যসমুৎপাদ-নীতি জ্ঞান, আসবক্ষয় জ্ঞান। এই জ্ঞানসমূহ থাকলে তবেই বৌদ্ধধর্ম বুঝা যায়, জানা যায়। স্রোতাপত্তি, সকৃদাগামী, অনাগামী, অর্হত্ত্ব মার্গফল লাভ করা যায়। সাধারণ জ্ঞান দিয়ে বৌদ্ধধর্ম বুঝা যায় না, জানা যায় না। সাধারণ জ্ঞান কাকে বলে? বি.এ. পাশ, এম.এ. পাশ, ডক্টরেট এমনকি আমেরিকা, লন্ডন হতে প্রাপ্ত উচ্চতর ডিগ্রী সবই সাধারণ জ্ঞান। এসাধারণ জ্ঞান দিয়ে বৌদ্ধধর্ম জানা যায় না, বুঝা যায় না। তাই ভগবান বুদ্ধ বলেছেন, সাধারণ মানুষ বৌদ্ধধর্ম অনুধাবন করতে পারবে না। একমাত্র অসাধারণ জ্ঞানীদের পক্ষে এ ধর্ম বোধগম্য হয়।

পূজ্য বনভন্তে আরো বলেন, বুদ্ধ বলেছেন, ‘কোনো পার্থিব জায়গায় বেঁচে থাকো বলে আমি ধর্মোপদেশ দিই না।’ আরো বলেছেন, ‘হে ভিক্ষুগণ! সত্ত্ব, আত্মা উচ্ছেদ করে দাও।’ কারণ কোনো পার্থিব জায়গায় বেঁচে থাকাটা দুঃখ, বেঁচে থাকলে বিবিধ প্রকার দুঃখ-যাতনা ভোগ করতে হয়। আর বেঁচে থাকার জন্য অনেক পাপকর্মও সম্পাদন করতে হয়। বেঁচে না থাকলে দুঃখ পেতে হয় না, পাপকর্ম সম্পাদন করতে হয় না। তবে হ্যাঁ, ভগবান বুদ্ধ একেবারে মরে যাও বলেও উপদেশ দেন না। কারণ তোমরা মরে যাও বললে মরণের গুণ বর্ণনা করা হয়, আর বেঁচে থাক বললে সংসারাবর্তের প্রশংসা করা হয়। ভগবান বুদ্ধ এ দু’য়ের কোনোটা প্রশংসা করেন না। তিনি জন্ম-মৃত্যুর অতীত নির্বাণ লাভ করতে উপদেশ প্রদান করেন। আবার, মনে রাখবে অর্হত্ত্ব মার্গফলে উন্নীত হতে না পারলে মরে যাবার সাথে সাথে পুনরায় দেহধারণ করে বেঁচে থাকতেই হয়। কাজেই বুদ্ধের উপদেশ মত নির্বাণ লাভ করাই যুক্তিসঙ্গত। কেন ভগবান বুদ্ধ সত্ত্ব, আত্মা উচ্ছেদ করতে বলেছেন জান? কারণ স্থূল শরীর অথবা সূক্ষ্ম চিত্ত দু’য়ের মধ্যে নিষ্ক্রিয় সত্ত্ব, আত্মার কল্পনা নিরর্থক। এ কারণে সত্ত্ব, আত্মার অস্তিত্ব কল্পনা করা মিথ্যা, অসার, অবান-র। তাই ভগবান বুদ্ধ সত্ত্ব, আত্মা ধারণাকে উচ্ছেদ সাধন করতে বলেছেন। বুদ্ধের এই সত্ত্ব, আত্মাকে উচ্ছেদ করার কথা শুনে অন্য তির্থীয়গণ বুদ্ধকে অপ্রীতি ভাষণ করেছিলেন। তাদের কথা হল স্থূল শরীর অথবা সূক্ষ্ম চিত্ত দু’য়ের মধ্যে নিষ্ক্রিয় সত্ত্ব, আত্মাকে গৌতম কেন উচ্ছেদ সাধন করতে বলেন? কিন্তু, বুদ্ধের উপদেশ হল স্থূল শরীর অথবা চিত্ত দু’য়ের মধ্যে সত্ত্ব, আত্মা বলে কিছুই নেই। সেখানে সত্ত্ব, আত্মার অস্তিত্ব ধারণা করা মিথ্যা, ভ্রান্ত, বোকামি ছাড়া কিছুই নয়। এ প্রসঙ্গে ভগবান বুদ্ধ বলেছেন, হে ভিক্ষুগণ! অন্য তীর্থিয়গণ স্বীয় অজ্ঞতার কারণে আমাকে অযথা অপ্রীতি ভাষণ করেছে।

বর্তমানে অনেকেই বলে, বুদ্ধের উপদেশসমূহ মেনে চললে মরে যেতে হবে। যেমন আমি যখন চট্টগ্রামের নন্দনকানন বৌদ্ধ বিহারে প্রব্রজিত হওত অবস্থান করছিলাম, তখন রবীন্দ্র শ্রামণ (ড. রবীন্দ্র বিজয় বড়ুয়া) সহ এক সাথে থাকতাম। আমি প্রব্রজিত হওয়া থেকেই বুদ্ধের সময়কালীন প্রব্রজিতদের ন্যায় সর্বত্যাগী জীবন-যাপন করতাম। তাই কোনো টাকা-পয়সা, সোনা-রূপা স্পর্শ ও জমা করতাম না। সেসময় রবীন্দ্র শ্রামণ আমাকে প্রায়ই বলতো, তুমি কেন টাকা-পয়সা স্পর্শ, গ্রহণ কর না? টাকা-পয়সা গ্রহণ না করলে তো তুমি মরে যাবে। টাকা না থাকলে কিভাবে গাড়ীতে চড়বে? লঞ্চে চড়বে? ভাড়া দিতে না পারলে তোমাকে গাড়ী থেকে নামিয়ে দেবে, লঞ্চ থেকে নামিয়ে দেবে। লোকজনে ভোজন দান না দিলে হোটেলে গিয়ে ভাত খেতে হবে, চায়ের দোকানে গিয়ে চা খেতে হবে। টাকা-পয়সা না থাকলে তখন তুমি কি করবে? কাজেই টাকা-পয়সা গ্রহণ না করলে মরে যাবে। আমি তাকে বলতাম, মরে গেলে মরে গেলাম, তাতে কি আসে যায়। আমি বুদ্ধের উপদেশ মেনে চলবোই। কই, আমি তো মরে যায়নি। বরং সেই রবীন্দ্র শ্রামণই-না চীবর ত্যাগ করে বিয়ে করত আমার আগেই মারা গেল। আমি তো বয়সে তার চেয়ে পাঁচ/ছয় বৎসর বড় ছিলাম। টাকা-পয়সা গ্রহণ না করে আমি মরে যায়নি, সেই তো টাকা-পয়সা গ্রহণ করে মারা গেল। আবার আমি ধনপাতায় অবস্থানকালীন সময়ে গ্রামের লোকজনেরা মন্তব্য করত ‘সে এভাবে বেশি দিন থাকতে পারবে না, প্রব্রজ্যা ত্যাগ করে বিয়ে করত গৃহী হয়ে যাবে। একজন যুবক হয়ে বিয়ে না করে থাকতে পারবে না।’ আমি যখন প্রব্রজ্যা নিচ্ছিলাম, তখন কয়েকজন বড়ুয়া ভদ্রলোক আমাকে জিজ্ঞাসা করেছিল, তুমি বিয়ে করেছ কি? আমি বিয়ে করিনি বললে তারা কি বলেছিল জান? তারা বলেছিল, ‘আহা, বিয়ে করে আসলেই-না ভালো হতো।’ এ কথা বলার সাথে সাথে দায়ক-দায়িকাদের মাঝে হাসির রোল পড়ে যায়। তাহলে দেখা যাচ্ছে চাকমা, মারমা, বড়ুয়াদের ধারণা বিয়ে করার পর তবেই প্রব্রজ্যা গ্রহণ করা উচিত। চির কুমার অবস্থায় প্রব্রজ্যা গ্রহণ করলে প্রব্রজ্যা ত্যাগ করতে হয়। এটা তাদের ভুল ধারণা। অগ্রশ্রাবক শারীপুত্র, মৌদ্গল্লায়ন, আনন্দ, অনুরুদ্ধ সহ হাজারো হাজারো ভিক্ষু চির কুমার অবস্থায় প্রব্রজিত হয়ে অর্হত্ত্ব লাভ করেছিলেন।

শ্রদ্ধেয় ভন্তে আরো বলেন, তোমরা যদি সাধারণ হও তাহলে বৌদ্ধধর্ম অনুধাবন করতে পারবে না। বৌদ্ধধর্ম অনুধাবন করতে হলে প্রয়োজন অসাধারণ জ্ঞান। কেবল অসাধারণ জ্ঞানেই বৌদ্ধধর্ম অনুধাবন করা যায়। তজ্জন্য বুদ্ধ বলেছেন, সাধারণ মানুষ বৌদ্ধধর্ম অনুধাবন করতে পারবে না। কেন সাধারণ মানুষ বৌদ্ধধর্ম অনুধাবন করতে পারবে না জান? উপমা কথা, ধর্‌ বারজন পা বিহীন লোক তোমার সামনে বসে আছে। এখন তুমি যদি তাদেরকে বল ‘দৌঁড়, হেঁটে গিয়ে সামনে অগ্রসর হও।’ এবং এ ব্যাপারে যদি পীড়াপীড়ন কর, তখন তারা কি বলে উঠবে না, “তুমি দেখছ না আমাদের পা নেই। কেন আমাদেরকে হেঁটে যেতে বলছ? পা নেই অবস্থায় আমরা কিভাবে দৌঁড়াবো।” আমাদেরও ইচ্ছা জাগে দৌঁড়াতে, হেঁটে যেতে। কিন্তু পা নেই বিধায় হাঁটতেও পারি না, দৌঁড়াতেও পারি না। বল তো পা বিহীন লোকেরা কি বলবে? তারা বলবে, তুমি দেখছ না আমাদের পা নেই। কেন আমাদেরকে হেঁটে যেতে বলছ। আমাদেরও দৌঁড়াতে, হেঁটে যেতে ইচ্ছা জাগে। কিন্তু পা নেই বিধায় দৌঁড়াতে পারছি না, হেঁটে যেতে পারছি না। ঠিক তদ্রূপ তোমরা যদি সাধারণ মানুষ হও, তাহলে তোমরা হবে পা বিহীন লোক। আর আমার ধর্মদেশনা হবে ‘দৌঁড়ে, হেঁটে গিয়ে সামনে অগ্রসর হও’ বলা সদৃশ। কাজেই তোমরা পা বিহীন লোকগুলোর মতো বলে উঠবে, ‘আপনি দেখছেন আমরা সাধারণ লোক। আমাদের পক্ষে বৌদ্ধধর্ম অনুধাবন করা অসম্ভব। আপনি কেন আমাদেরকে বৌদ্ধধর্মের কথা বলছেন।’ সাধারণ মানুষ হল পা বিহীন লোক আর অসাধারণ জ্ঞানী মানুষ হল পা সম্পন্ন, পরিপূর্ণ সুস্থ-সবল লোক। সেই পরিপূর্ণ সুস্থ-সবল লোক দৌঁড়াতে পারবে, হাঁটতে পারবে। সুতরাং আমাকেও দেখতে হবে তোমরা পা বিহীন কিনা? যদি পা বিহীন হও তাহলে দৌঁড়াতে, হেঁটে যেতে পারবে না। অর্থাৎ তোমরা সাধারণ মানুষ কিনা? যদি সাধারণ মানুষ হও তাহলে বৌদ্ধধর্ম অনুধাবন করতে পারবে না। আর যদি অসাধারণ জ্ঞানী হও তাহলে বৌদ্ধধর্ম অনুধাবন করতে পারবে। যাদের কাছে অসাধারণ জ্ঞান থাকে তারাই বৌদ্ধধর্ম অনুধাবন করতে পারে। যাদের কাছে অসাধারণ জ্ঞান থাকে না অর্থাৎ সাধারণ মানুষ তারা বৌদ্ধধর্ম অনুধাবন করতে পারে না। বুঝতে পারছ তো? হ্যাঁ ভন্তে, বুঝতে পারছি। সবাই বলো “সাধারণ মানুষ হল পা বিহীন লোক আর অসাধারণ জ্ঞানী লোকেরা হল পা সম্পন্ন, পরিপূর্ণ সুস্থ-সবল লোক।” সেই অসাধারণ জ্ঞানী লোককে বৌদ্ধধর্মের কথা বলা যাবে, তারা বৌদ্ধধর্ম অনুধাবন করতে পারবে। কিন্তু সাধারণ মানুষকে বৌদ্ধধর্ম সম্বন্ধে দেশনা করলে পা বিহীন লোককে ‘দৌঁড়, হেঁটে সামনে অগ্রসর হও’ বলার ন্যায় হয়ে থাকে। তাই তোমাদেরকে অসাধারণ জ্ঞানী হতে হবে।

তোমাদের চিত্তে যদি জ্ঞান থাকে, তাহলে চিত্তের মধ্যে আর মার থাকতে পারবে না। কিন্তু চিত্তে যদি অজ্ঞান থাকে তাহলে মার থেকেই যাবে। জ্ঞানচক্ষু ও মারচক্ষু ভেদে চোখ দুই প্রকার। তোমরা যদি অজ্ঞান অবস্থায় মারচক্ষু দিয়ে দর্শন কর, তাহলে পাপকে সুখ বলবে, পাপের সুখ উপলব্ধি হবে। আর নির্বাণ সুখকে দুঃখ বলে মনে হবে। বুঝতে পারছ তো? যারা অজ্ঞান তারা মারচক্ষু দিয়ে দর্শন করে পাপকে সুখ বলবে, পাপের সুখ উপলব্ধি করবে। তারা নির্বাণ লাভ করতে পারবে না। যারা জ্ঞানী তারা জ্ঞানচক্ষু দিয়ে দর্শন করে নির্বাণকে সুখ বলে জানে। তাদের মারচক্ষু বন্ধ হয়ে যায়। মনে রাখবে, মারচক্ষুতে অদর্শন হলে তথা জ্ঞানচক্ষু দিয়ে দর্শন করলে নির্বাণ লাভ হয়। ভগবান বুদ্ধ বলেছেন, যারা মারচক্ষুতে দর্শন করে তারা নির্বাণ লাভ করতে পারে না। আমি অনেক চাকমা, বড়ুয়াকে বলতে শুনেছি, ‘আমি নির্বাণ যাবো না।’ কারা সে-রকম বলে? যারা মারচক্ষু দিয়ে এ সংসারকে সুখ মনে করে তারা সে-রকম বলে থাকে। তারা নির্বাণ যেতে চাই না। মনে রাখবে, যারা মারচক্ষু দিয়ে এ সংসারকে দর্শন করে তারা নির্বাণ যেতে চাই না। নির্বাণ ও অনির্বাণ। নির্বাণ হল লোভ, দ্বেষ, মোহ, তৃষ্ণার চিরনিবৃত্তি। পুনর্জন্ম নেই, দেহধারণ নেই, যাবতীয় দুঃখ থেকে মুক্ত। অনির্বাণ হল দুঃখ, অশান্তি; দুঃখমুক্তির বিপরীত অবস্থা। জ্ঞানচক্ষু দিয়ে দর্শন করলে নির্বাণকে সুখ বলে প্রতিভাত হয়। আর মারচক্ষু দিয়ে দর্শন করলে অনির্বাণকে সুখ বলে প্রতিভাত হবে।

তোমরা সবাই পণ্ডিত হও, মূর্খ হবে না। পণ্ডিত কাকে বলে? কেহ যদি বাংলা, ইংরেজী ভাষায় ঘণ্টার পর ঘণ্টা বক্তৃতা দিয়ে মানুষের মন জয় করে, লোকজনের বাহবা পায়, তদ্দ্বারা সে পণ্ডিত হতে পারে না। তাকেই পণ্ডিত বলে যিনি সহনশীলতা, জীবের প্রতি দয়ালু, কুশলকার্যে নির্ভীক, ক্ষমা, মৈত্রী ও নিজকে অক্ষুণ্ন রাখতে পারেন। এ সকল গুণ-সম্পন্ন লোককে পণ্ডিত বলা হয়। একবার আমি জনৈক বিগ্রেড কমান্ডারকে এ পণ্ডিতের সংজ্ঞা বললে সে খুব প্রীত হয়েছিল। সে আমাকে বলেছিল, ভন্তে, এরূপ উপদেশ আমি জীবনে শুনিনি। আজ আমার নতুন জীবনের সঞ্চার হলো। নতুন জ্ঞানোদয় (জ্ঞান লাভ) হলো আমার। অন্যদিকে, কেহ যদি কোনো বিষয়ের উপর বক্তৃতা দেয়, কোনো উপদেশ প্রদান করে তাহলে তোমরা আন্দাজের (অনুমানের) উপর হ্যাঁ বা না বলবে না। আগে সেটা যাচাই করবে। যাচাই করার পর সত্য হলে তবেই হ্যাঁ বলবে বা সত্য বলে গ্রহণ করবে। মনে থাকবে তো? বেকুবের মত হ্যাঁ, হ্যাঁ বলবে না। এমন কি বনভন্তের কথা বলেও আন্দাজ করে গ্রহণ করবে না। যাচাই করার পর সত্য হলে গ্রহণ করবে আর মিথ্যা হলে গ্রহণ করবে না। তোমরা কখনো সত্যকে মিথ্যা বলবে না, মিথ্যাকে সত্য বলবে না। বুদ্ধ বলেছেন, সত্য সত্যই থাকে, মিথ্যা মিথ্যাই হয়। সত্য চিরকালই সত্য, মিথ্যা চিরকালই মিথ্যা। মিথ্যা কোনো দিন সত্য হতে পারে না, সত্য কোনো দিন মিথ্যা হতে পারে না। তোমরা সেই সত্য-মিথ্যা যাচাই কর। যাচাই করার পর সত্যকে গ্রহণ কর আর মিথ্যাকে বর্জন কর।

পরিশেষে তিনি বলেন, তোমরা ন্যায়-অন্যায় বিচার কর। তবে যারা জ্ঞানীলোক তাদের পক্ষে ন্যায়-অন্যায় বিচার করা সম্ভব। অজ্ঞানীদের পক্ষে ন্যায়-অন্যায় বিচার করা সম্ভব নয়। যেমন : ধর, একটা গরু অপরের ধান্যক্ষেত খেয়ে ফেলল, নষ্ট করে দিল। অপরের ধান্যক্ষেত খেয়ে ফেলাটা কি গরু অন্যায় বলে স্বীকার করবে? করবে না। গরু বলবে আমার খাদ্য আমি খেয়েছি, এতে অন্যায় কিসের? আমি কখনো অন্যায় করিনি। ঠিক তদ্রূপ অজ্ঞানীরাও অন্যায় করলে সেটা অন্যায় বলে স্বীকার করে না। বুঝতে পারছ তো? হ্যাঁ ভন্তে, বুঝতে পারছি। অজ্ঞানীরা কীরকম? অজ্ঞানীরা অন্যায় করলেও সেটা অন্যায় বলে স্বীকার করে না। বুদ্ধ বলেছেন, অজ্ঞানীরা অজ্ঞানতাবশত কতো অন্যায়, কতো অপরাধ, কতো ভুল, কতো গলদ করছে তার অন্ত নেই। কাজেই তোমরা অজ্ঞানী হবে না। অজ্ঞানী হলে স্বীয় অজ্ঞানতাবশত অন্যায়, অপরাধ, ভুল, গলদ করেই যাবে। সবাই বলো “আমরা অজ্ঞানের সহিত অবস্থান করব না, জ্ঞানের সহিত অবস্থান করব। আমরা মিথ্যাকে নিয়ে অবস্থান করব না, সত্যকে নিয়ে অবস্থান করব না। জ্ঞানই আমাদেরকে সুখ দেবে, সত্যই আমাদেরকে সুখ দেবে।” আমি বলছি তোমরা যদি অজ্ঞানকে ত্যাগ করে জ্ঞানের সহিত অবস্থান কর, মিথ্যাকে ত্যাগ করে সত্যকে নিয়ে অবস্থান কর। তাহলে তোমাদের নিশ্চয় সুখ, শান্তি লাভ হবে এবং বর্তমান দুঃখাবস্থা কেটে যাবে।

সাধু, সাধু, সাধু।


 

তোমরা সুখভোগ করবে না
একসময় পরম পূজ্য অর্হৎ বনভন্তে রাজবন বিহারের দেশনালয়ে আয়োজিত সার্বজনীন দানানুষ্ঠানে সমবেত দায়ক-দায়িকাবৃন্দকে ধর্মদেশনায় বলেন, বৌদ্ধধর্মের লক্ষ্য হল সর্বদুঃখ থেকে মুক্ত হয়ে নির্বাণ প্রত্যক্ষ করা; স্বর্গ, ব্রহ্ম লাভ করা নয়। কারণ স্বর্গও দুঃখ থেকে মুক্ত নয়, ব্রহ্মও দুঃখ থেকে মুক্ত নয়। কেবল নির্বাণই দুঃখ থেকে চিরমুক্ত। কেন নির্বাণ লাভ হয় না জান? ভবের মধ্যে অবিদ্যা, তৃষ্ণাকে নিয়ে সুখভোগ করলে দুঃখ থেকে মুক্ত হওয়া যায় না, নির্বাণ লাভ করা যায় না। তাই বলছি, তোমরা যারা নির্বাণ লাভেচ্ছুক তারা ভবের মধ্যে অবিদ্যা, তৃষ্ণাকে নিয়ে সুখভোগ করবে না। সুখভোগ করলে নির্বাণ লাভ করতে পারবে না। সুখভোগ না করলে তবেই দুঃখ থেকে মুক্ত হতে পারবে, নির্বাণ লাভ করতে পারবে। মনে রাখবে সুখভোগ করলে দুঃখ পেতে হয়, নির্বাণ লাভ করা যায় না। আমি প্রব্রজিত হবার পর থেকে আজ অবধি সুখভোগ করিনি। কিন্তু বর্তমানের ভিক্ষুরা তো সুখভোগ করছে। কে সুখভোগ করে জান? অবিদ্যা, তৃষ্ণায় সুখভোগ করে। তোমাদের যদি অবিদ্যা, তৃষ্ণা থাকে তাহলে তোমরা সুখভোগ করবে। মনচিত্ত যদি কামলোক, রূপলোক, অরূপলোক এ ত্রিলোকের মধ্যে থাকে তাহলে চিত্ত দুঃখ পায়, মুক্ত হতে পারে না। আমি বৌদ্ধধর্মকে যথাযথভাবে বুঝতে পেরেছি। তোমরা আমার কথামত চল। বৌদ্ধধর্মের মতে সুখভোগ করা যায় না। তোমরা যদি ত্রিলোকের মধ্যে সুখভোগ না কর তাহলে দুঃখ থেকে মুক্ত হতে পারবে, নির্বাণ যেতে পারবে। সুখভোগ করলে দুঃখ পাবে, দুঃখ থেকে মুক্ত হতে পারবে না। মনে রাখবে তোমরা যদি অবিদ্যা, তৃষ্ণাকে নিয়ে সুখভোগ কর তাহলে জন্ম-দুঃখ, জরা-দুঃখ, ব্যাধি-দুঃখ, মরণ-দুঃখাদি ভোগ করবে অনিবার্যরূপে। কিছুতেই দুঃখ থেকে মুক্ত হতে পারবে না। জন্ম হলেই দুঃখ পেতে হয়, দেহধারণ করলেই দুঃখ পেতে হয়। জন্ম নিরোধ হলে দুঃখ পেতে হয় না, দেহত্যাগ করলে (দেহধারণ বন্ধ হলে) দুঃখ পেতে হয় না। চারি আর্যসত্য জ্ঞান, প্রতীত্যসমুৎপাদ-নীতি জ্ঞান, আসবক্ষয় জ্ঞান উদয় হলে জন্ম নিরোধ হয়, দেহধারণ বন্ধ হয়ে যায়। সঙ্গে সঙ্গেই নির্বাণ লাভ হয়।

বুদ্ধের সময়কালীন রাজা-মহারাজা, ধনী-শ্রেষ্ঠী, রাজপুত্র, শ্রেষ্ঠীপুত্র, ধনী-গরিব, উচ্চবংশীয়-নীচবংশীয়, জেলে, চণ্ডাল, মেথর নির্বিশেষে বুদ্ধের নিকট প্রব্রজিত হয়ে অর্হত্ত্ব লাভ করেছিলেন। কিভাবে তারা অর্হত্ত্ব লাভে সক্ষম হয়েছিলেন বা নির্বাণ লাভ করেছিলেন? কারণ তারা সুখভোগের প্রত্যাশা করেননি, সুখভোগ করেননি। বুঝতে পারছ তো? আমি তো দেখছি বর্তমানে গৃহী, ভিক্ষু সবাই সুখভোগ করছে। সুখভোগ করলে কিছুতেই নির্বাণ লাভ হয় না। বুদ্ধের উপদেশ হল, তোমরা সুখভোগ করবে না। আহারে সংযম রক্ষা করবে অর্থাৎ আহার গ্রহণের সময় পেটপুরে (পেট ভরে) খাবে না। চার/পাঁচ গ্রাস পরিমাণ অপূর্ণ রাখবে। পেদা টিং টিং গরি ন’ খেই, সহ্‌ল মহ্‌ল গরি খেবা। অর্থাৎ আহার গ্রহণের সময় পেট ভরে না খেয়ে সামান্য খালি রেখে ভোজন করবে। পেট ভরে ভাত খেলে তোমরা মার হয়ে যাবে। ফলে দুঃখ পাবে, মুক্ত হতে পারবে না। তাই বলছি, তোমরা অল্প ভোজন করবে। ভোজন করার সময় অতি ভোজন হচ্ছে কি-না সে-বিষয়ে সজাগ থাকবে। আবার, ভোগ ত্যাগ করা সহজ নয়। বুদ্ধের সময় অনেক রাজা-মহারাজা, ধনী-শ্রেষ্ঠীর সন্তানেরা প্রব্রজ্যা গ্রহণ করায় তারা সহজে সুখভোগ ত্যাগ করতে পেরেছিলেন। এ কারণেই তাঁরা সহজে নির্বাণ লাভেও সক্ষম হয়েছিলেন। কেন নির্বাণ লাভ করতে পারে না? সুখভোগ করলে নির্বাণ লাভ করতে পারে না। বল তো কেন নির্বাণ যেতে পারে না? সুখভোগ করলে নির্বাণ যেতে পারে না। নির্বাণ যেতে হলে সুখভোগ করাকে তুচ্ছ জ্ঞানে ত্যাগ করতে হবে। তোমরা কোনো ভবের মধ্যে সুখভোগ করবে না। বুঝতে পারছ তো? যারা সুখভোগ ত্যাগ করতে পারবে তারা নির্বাণ লাভ করতে পারবে। বুদ্ধের সময় লক্ষ কোটি কোটি জন নির্বাণ লাভ করেছিলেন। নির্বাণ পরম সুখ, পরম শান্তি। কারা নির্বাণ লাভ করতে পারে? যারা সুখভোগ ত্যাগ করে তারাই নির্বাণ লাভ করতে পারে। মনে রাখবে, সুখভোগ করলে নির্বাণ যেতে পারবে না। তুমি পেদা টিং টিং গরি ভাত খত্তে। অর্থাৎ তোমরা পেট ভরেই ভাত খাচ্ছ, কিভাবে ভোগত্যাগ করবে? আমি আবারো বলছি, তোমরা সুখভোগ করবে না। সুখভোগ করলে কেবল দুঃখই পেতে হয়। যারা জ্ঞানী তারা সুখভোগ ত্যাগ করে থাকেন। তোমরা সুখভোগ ত্যাগ করতে সচেষ্ট থাক। স্বামী-স্ত্রী হয়ে সুখভোগ করলে পাপ হয়, দুঃখ পেতে হয়। স্বামী-স্ত্রী হয়ে সুখভোগ করলে কি হয়? পাপ হয়, দুঃখ পেতে হয়। বুদ্ধের সময় অনেক স্বামী-স্ত্রী সংসার ছেড়ে প্রব্রজিত হওত নির্বাণ লাভ করেছিলেন। তারা কিভাবে নির্বাণ লাভ করেছিলেন? সুখভোগ ত্যাগ করে। তোমরাও যদি সুখভোগ ত্যাগ কর তাহলে নির্বাণ লাভ করতে পারবে। কিন্তু, সুখভোগ করলে নির্বাণ লাভ করতে পারবে না। মনে রাখবে, সুখভোগ করলে নির্বাণ লাভ করতে পারবে না। তোমরা সুখভোগ ত্যাগ করতে সচেষ্ট থাক। যারা সুখভোগ করবে তাদের অবিদ্যা বেড়ে যাবে, তৃষ্ণা বেড়ে যাবে।

তিনি আরো বলেন, এখানে বৌদ্ধধর্ম টিকিয়ে রাখা যাবে কি? ভগবান বুদ্ধ বলেছেন, স্বজাতি রাজা না থাকলে নিজধর্ম বজায় রাখা যায় না। আজ্ঞাচক্র না থাকলে ধর্মচক্র টিকিয়ে রাখা যায় না। এখানে স্বজাতি রাজা নেই, আজ্ঞাচক্র নেই। কাজেই এখানে বৌদ্ধধর্ম টিকিয়ে রাখা কঠিন হয়ে পড়বে। বর্তমানে আমারটা আমার হয়েছে। কিন্তু ফাং-এ যেতে পারছি না। এখানে যদি স্বজাতি রাজা থাকত তাহলে আমি ঢাকা, রাজশাহী, যশোর, খুলনা, সিলেট ইত্যাদি জায়গায় ফাং-এ যেতে পারতাম। আমি যখন চট্টগ্রামে ছিলাম তখন আমাকে দেখায়ে দিয়ে অনেকেই মন্তব্য করতো ‘দেখ্য না অবা হিন্দুস্থানের সি. আই. ডি. উয়া যারগৈ। অর্থাৎ দেখ তো ভারতের সি. আই. ডি. লোকটি যাচ্ছে। কিন্তু, আমি কি ভারতের সি. আই. ডি. ছিলাম? ছিলাম না। কেন তারা সেরূপ বলেছিল? এটা অপ্রতিরূপ দেশ বলে। প্রতিরূপ দেশ হলে আমাকে সেভাবে সন্দেহ করত না। তারা অজ্ঞান, মিথ্যাদৃষ্টি বলে আমাকে মিথ্যাভাবে (অমূলকভাবে) সন্দেহ করেছিল। এটা প্রতিরূপ দেশ হলে কখনো সেভাবে বলত না তারা। এতদ্‌ঞ্চলে বৌদ্ধধর্মের উন্নতি, শ্রীবৃদ্ধি সাধন ও সুপ্রতিষ্ঠিত নিশ্চিত করতে গেলে স্বজাতি রাজা এবং আজ্ঞাচক্রের প্রয়োজন। যেমন ভগবান বুদ্ধের (সিদ্ধার্থের) কোনো প্রাণিহত্যা না করার, কোনো জীবকে হিংসা না করার মহান উপদেশ শুনে রাজা বিম্বিসার পশুবলি না দিতে সম্মত হন। এবং মন্ত্রীকে উদ্দেশ্য করে বলে উঠেন :

মন্ত্রী! রাজ্যের মধ্যে ঘোষণা করে দাও

জীব হিংসা কেহ নাহি করে

ভাণ্ডার হতে রত্ন কর বিতরণ,

দেবার্চনা-অধিক নাহিক আর

আছিল যে ভ্রান্ত সংস্কার,

হল দূর সাধু দরশনে।

আজি হতে হবে রাজ্যে বলিহীন পূজা।

এভাবে ভগবান বুদ্ধ রাজাগণকে বুঝায়ে সদ্ধর্মে দীক্ষিত করাতেন। ফলে আর প্রজা সকলকে বুঝাতে হতো না। রাজাগণ নিজেরাই উদ্যোগী হয়ে প্রজা সকলকে ধর্মতঃ জীবন-যাপন করতে উৎসাহিত করতেন, নির্দেশ প্রদান করতেন। যার দরুন প্রজা সকলও সদ্ধর্মে দীক্ষিত হতো অতি অল্প সময়ের মধ্যে। আর সারা রাজ্যে বৌদ্ধধর্ম প্রচার হতো, সুপ্রতিষ্ঠিত হতো। অর্হৎ মহিন্দ স্থবিরও সিংহলে বৌদ্ধধর্ম প্রচার করতে গিয়ে ভগবান বুদ্ধের নিয়ম অনুসারে সর্বপ্রথম সিংহল অধিপতি রাজা প্রিয়তিষ্যকে বৌদ্ধধর্মে দীক্ষিত করায়ে রাজার পৃষ্ঠপোষকতায় সারা রাজ্যে বৌদ্ধধর্ম প্রচার ও সুপ্রতিষ্ঠিত সুনিশ্চিত করেছিলেন। কিন্তু বর্তমানে তো সেরূপ সুযোগ নেই। এখানে বৌদ্ধধর্ম প্রচার ও সুরক্ষা করা কঠিন ব্যাপার হয়ে দাঁড়িয়েছে। তাই তো ভগবান বুদ্ধ বলেছেন, স্বজাতি রাজা না থাকলে নিজধর্ম বজায় রাখা যায় না। আজ্ঞাচক্র না থাকলে ধর্মচক্র টিকিয়ে রাখা যায় না। কারণ রাজার (বা সরকারের) পৃষ্ঠপোষকতা ও রাজাজ্ঞা ছাড়া বুদ্ধ শাসনের উন্নতি, শ্রীবৃদ্ধি, মহাকল্যাণ সাধন করা সম্ভব নয়। জনসাধারণের পক্ষে সে সব করা অসম্ভব।

তোমরা পাপকর্ম সম্পাদন করবে না। পাপকর্ম সম্পাদন করলে দিন দিন গরিব হয়ে যাবে। মনে রাখবে পাপকর্ম সম্পাদন করলে গরিব হবে। আর যদি পুণ্যকর্ম সম্পাদন কর, তাহলে ধনী হয়ে যাবে। বাংলাদেশের লোকজন কেন গরিব জান? কারণ এ দেশের লোকজন অজ্ঞান ও পাপকর্মে নিয়োজিত থাকে। জ্ঞান থাকলে ও পুণ্যকর্ম সম্পাদন করলে সর্বদিকে উন্নতি হয়; ধনী হওয়া যায়। আমি আবারো বলছি, তোমরা পাপকর্ম সম্পাদন করবে না। পাপকর্ম সম্পাদন করলে গরিব হতে হয়। তোমরা পুণ্যকর্মই সম্পাদন কর। পুণ্যকর্ম সম্পাদন করলে ধনী হবে। সর্বদা জ্ঞানমূলক কর্ম সম্পাদন কর, পুণ্যকর্ম সম্পাদন কর; অজ্ঞানমূলক কর্ম সম্পাদন করবে না, পাপকর্ম সম্পাদন করবে না। অজ্ঞানমূলক কর্ম, পাপকর্ম সম্পাদন করলে গরিব হবে, রসাতলে যাবে। সকল প্রাণীর প্রতি দয়া ও মৈত্রী পোষণ করবে। কোনো প্রাণীকে ঢিল-দণ্ড, অস্ত্র-শস্ত্র দিয়ে বধ, বন্ধন, প্রহার করবে না। ভগবান বুদ্ধ দণ্ড উত্তোলন, অস্ত্র উত্তোলন, বধ, বন্ধন, প্রহার করা হতে নিজকে বিরত রাখতে উপদেশ দিয়েছেন। দণ্ড উত্তোলন, অস্ত্র উত্তোলন, বধ, বন্ধন, প্রহার করলে পাপ হয়, ভয়ানক দুঃখভোগ করতে হয়। এতে ইহ-পরকালের সুখ, শান্তি হরণ হয়। দুরারোগ্য ব্যাধিতে আক্রান্ত হয়ে দুর্বিষহ দুঃখ যাতনা ভোগ করে করে মৃত্যুর মুখে পতিত হতে হয়। তাই তোমরা প্রত্যেক প্রাণীকে দয়া কর। কোনো প্রাণীর প্রতি অনিষ্ট কামনা করবে না, ক্ষতি কামনা করবে না। এবং রাগ করবে না, হিংসা করবে না, অজ্ঞান করবে না, তৃষ্ণা করবে না। এটাই হল বৌদ্ধধর্ম। রাগ করলে দুঃখ পাবে, হিংসা করলে দুঃখ পাবে, অজ্ঞান করলে দুঃখ পাবে, তৃষ্ণা করলে দুঃখ পাবে। বৌদ্ধধর্মে রাগ নেই, হিংসা নেই, অজ্ঞান নেই, তৃষ্ণা নেই। তোমরা রাগ ত্যাগ কর, হিংসা ত্যাগ কর, অজ্ঞান ত্যাগ কর, তৃষ্ণা ত্যাগ কর। রাগ, হিংসা, অজ্ঞান, তৃষ্ণা থাকলে বৌদ্ধধর্ম আচরণ করা যায় না। অন্যান্য ধর্মে রাগ, হিংসা অজ্ঞান, তৃষ্ণা থাকলেও বৌদ্ধধর্মে রাগ, হিংসা, অজ্ঞান, তৃষ্ণা নেই। যারা রাগ, হিংসা, অজ্ঞান, তৃষ্ণাকে ক্ষয়সাধন করতে পারে তারাই পরম সুখ নির্বাণ লাভে সক্ষম হন। নির্বাণ লাভ হলে যাবতীয় দুঃখ থেকে চির বিমুক্তি ঘটে। তোমাদের নিকট যদি মিথ্যাদৃষ্টি থাকে, মারসৈন্য থাকে তাহলে নির্বাণ লাভ করতে পারবে না।

পরিশেষে তিনি বলেন, তোমরা দান করার সময় আত্মপ্রশংসা করে, অপরকে অবজ্ঞা, ঘৃণা করবে না। সর্বজীবের প্রতি মঙ্গল-কামনা করে, সুখ-কামনা করে দান করবে। “এ দানের ফলে আমাদের পরিহানি না হয়ে উন্নতি, শ্রীবৃদ্ধি, সমৃদ্ধি লাভ হোক”-এরূপ প্রার্থনা করবে। দানের দ্বারা সম্যকদৃষ্টি ভাব উৎপন্ন করতে সচেষ্ট থাকবে। সম্যকদৃষ্টি-সম্পন্ন হলে স্বর্গে যেতে পারবে, দুঃখ থেকে মুক্ত হতে পারবে। যারা মিথ্যাদৃষ্টি-সম্পন্ন তারা স্বর্গে যেতে পারবে না, দুঃখ থেকে মুক্ত হতে পারবে না। তোমরা সবাই সম্যকদৃষ্টি-সম্পন্ন হও। কর্মফলকে বিশ্বাস করলে, চারি আর্যসত্যকে বিশ্বাস করলে সম্যকদৃষ্টি-সম্পন্ন হয় বলে জানবে। সম্যকদৃষ্টি-সম্পন্নরা বৌদ্ধধর্ম আচরণ করতে পারবে। মিথ্যাদৃষ্টি-সম্পন্নরা বৌদ্ধধর্ম আচরণ করতে পারে না। মিথ্যাদৃষ্টি-সম্পন্ন হলে অজ্ঞান থাকে, তৃষ্ণা থাকে। আর অজ্ঞান, তৃষ্ণা, মিথ্যাদৃষ্টি হলে বৌদ্ধধর্ম আচরণ করা যায় না। বৌদ্ধধর্মে অজ্ঞান নেই, তৃষ্ণা নেই, মিথ্যাদৃষ্টি নেই। তোমরা কখনো মিথ্যাদৃষ্টি-সম্পন্ন হবে না। মিথ্যাদৃষ্টি কাকে বলে? কর্মফলকে বিশ্বাস না করলে, চারি আর্যসত্যকে বিশ্বাস না করলে তাকে বলা হয় মিথ্যাদৃষ্টি। আমি আবারো বলছি, তোমরা বৌদ্ধ মাত্রেই সম্যকদৃষ্টি-সম্পন্ন হও, মিথ্যাদৃষ্টি-সম্পন্ন হবে না। ভগবান বুদ্ধ বলেছেন, মিথ্যাদৃষ্টি মহাপাপ। তোমরা মিথ্যাদৃষ্টি সম্পন্নের কোনো কথা শুনবে না, বিশ্বাস করবে না, গ্রহণ করবে না। যারা মিথ্যাদৃষ্টি-সম্পন্ন তারা বৌদ্ধ নয়। সম্যকদৃষ্টি-সম্পন্নরাই বৌদ্ধ। তোমরা সবাই সম্যকদৃষ্টি-সম্পন্ন হও এবং সকল প্রাণীর প্রতি দয়া, মৈত্রীভাব পোষণ করে তাহলে তোমাদের ইহকালেও সুখ লাভ হবে, পরকালেও সুখ লাভ হবে।

সাধু, সাধু, সাধু।


 

জন্মের পরিচয়ে কেহ বৌদ্ধ হতে পারে না
অদ্য ১৪ই এপ্রিল ২০০৫ ইং, ১লা বৈশাখ ১৪১২ বাং, ২৫৪৮ বুদ্ধাব্দ, রোজ বৃহস্পতিবার। বাংলা বর্ষের প্রথম দিন, পহেলা বৈশাখ। শুভ বাংলা নববর্ষ। গেল বছরের সব দুঃখ, বেদনা, হতাশা ব্যর্থতাকে ঝেড়ে ফেলে বিশ্বের সকল প্রাণীর হিতসুখ, মঙ্গল ও পরম শান্তি কামনায় রাজবন বিহারে আয়োজন করা হয় সার্বজনীন পরিত্রাণ শ্রবণসহ বিবিধ দানানুষ্ঠান। নববর্ষের প্রথমদিনে পুণ্যকর্ম সম্পাদন করে সোনালী দিনের ভবিষ্যত রচনার প্রত্যাশায় হাজার হাজার দায়ক-দায়িকা সমবেত হয় এ পুণ্যানুষ্ঠানে। যথাসময় পরম পূজ্য শ্রাবকবুদ্ধ বনভন্তে সপরিষদ ভিক্ষুসঙ্ঘ নিয়ে অনুষ্ঠান মঞ্চে উপস্থিত হন। হাজার হাজার পুণ্যার্থী দাঁড়িয়ে সাধু, সাধু ধ্বনিতে বরণ করে নেয় জগত দুর্লভ এ মহাপুরুষকে। শুরু হয় পুণ্যানুষ্ঠানের কর্মসূচি। পরিত্রাণ শ্রবণ ও দানাদি পর্ব শেষে শ্রদ্ধেয় ভন্তে সমবেত দায়ক-দায়িকাবৃন্দের উদ্দেশ্যে অমৃতময় ধর্মদেশনা প্রদান শুরু করেন। তিনি বলেন, আমাকে দেখতে হচ্ছে তোমাদের নিকট জ্ঞান আছে, কি নেই? বর্তমানে তোমরা এম.এ. পাশ লোকদেরকে জ্ঞানী বলছ, ডক্টরেট ডিগ্রীধারী লোকদেরকে জ্ঞানী বলছ। কিন্তু আমি তাদেরকে জ্ঞানী বলি না। কেবল এম.এ. পাশ, ডক্টরেট ডিগ্রী দ্বারা কেহ জ্ঞানী হতে পারে না। পূর্ণকুমার দেওয়ান ছিল এম.এ. পাশ, স্কুল ইন্সপেক্টরের চাকুরি করত; সে তার বউকে দা দিয়ে কেটেছিল। ফলশ্রুতিতে সাত বৎসর কারাবরণ ও চাকুরি হারাতে হয়েছিল। এম.এ. পাশ করলেই যদি সবাই জ্ঞানী হতো তাহলে পূর্ণ কুমার দেওয়ান কেন তার বউকে কেটেছিল? জ্ঞানীরা তো কেহকে কাটতে পারতো না। বল তো জ্ঞানীরা মানুষ কাটতে পারে কি? না ভন্তে, জ্ঞানীরা মানুষ কাটতে পারে না। তোমরা চাকমারা সন্তুকে জ্ঞানী বলছ, প্রসিতকে জ্ঞানী বলছ। আচ্ছা, জ্ঞানীলোকেরা কি মানুষ মারতে পারে? কখনো পারে না। কিন্তু সন্তু ও প্রসিত কি করছে? নিজের দলের লোকজন দিয়ে পরস্পরের মধ্যে হিংসাহিংসি, মারামারি, খুনোখুনিতে লিপ্ত রয়েছে। আমি শুনেছি ইতোমধ্যে প্রায় শতাধিক বি.এ. এবং এম.এ. পাশ চাকমা ছেলে পরস্পরকে গুলি করে মেরেছে। শান্তি চুক্তির পক্ষ-বিপক্ষ বলে বলে চাকমাই চাকমাকে মারছে। এসব দেখে আর্মি, বাঙ্গালীরা নাকি হাসে, খুশি হয়। একসময় ডি, সি আমার সাথে সাক্ষাৎ করতে আসলে আমি ডি. সি. (জেলা প্রশাসক)-কে বলেছিলাম, ‘আমি শুনেছি প্রায় শতাধিক বি.এ. এবং এম.এ. পাশ চাকমা ছেলে পরস্পরকে গুলি করে মেরেছে।’ আমার কথা শুনে ডি. সি.ও হেসেছিল। আসলেই তো আর্মি, পুলিশ, বাঙ্গালীরা চাকমা ছেলেদেরকে হানাহানি, মারামারি করতে দেখে, শুনে বেজায় খুশি হয়। আর ভাবে ‘ভালোই তো, তোমরা নিজেরাই হানাহানি, মারামারি করে শেষ হয়ে যাও। তোমরা শেষ হয়ে গেলে লাভ আমাদেরই।’ সন্তু, প্রসিতেরা করছে বোকার কাজগুলো। সন্তু একজন বোকা, প্রসিত একজন বোকা। তোমরা চাকমারা হচ্ছে বোকা। এ রকম আত্মঘাতী অবস্থা চলতে থাকলে তোমাদের সব শেষ হয়ে যেতে ক’দিনই বা সময় লাগবে! তজ্জন্য তোমাদের প্রয়োজন জ্ঞান। জ্ঞান না থাকলে হানাহানি, মারামারি’র পথ পরিহার করতে পারবে না। বৌদ্ধধর্মের অহিংসা, মৈত্রী উপদেশ মেনে চলতে পারবে না। মনে রাখবে জ্ঞান না থাকলে বৌদ্ধধর্মের উপদেশ, শিক্ষাসমূহ তোমাদের কাছে খারাপ লাগবে। ধর্মজ্ঞান, ধর্মচক্ষু উদয় হলে বৌদ্ধধর্মকে জানা, বুঝা, হৃদয়ঙ্গম করা সম্ভব হয়। ধর্মজ্ঞান, ধর্মচক্ষু উদয় না হলে বৌদ্ধধর্মকে জানা যাবে না, বুঝা যাবে না, হৃদয়ঙ্গম করা যাবে না।

ভগবান বুদ্ধ বলেছেন, সদ্ধর্ম শ্রবণ দুর্লভ। সহজে সদ্ধর্ম শ্রবণ করা যায় না। কারণ জগতে সদ্ধর্ম বেত্তা যেমন কম, তেমনি সদ্ধর্ম শ্রবণকারীর সংখ্যাও কম। সদ্ধর্ম লাভ করতে হলে সুখভোগ পরিত্যাগ করা চাই। সদ্ধর্ম লাভীগণ সুখভোগ করেন না। সদ্ধর্ম শ্রবণ করা অর্থ সুখভোগ ত্যাগ করার উপদেশ শ্রবণ করা। সদ্ধর্ম শ্রবণ করলে সুখভোগ করা যায় না। তোমরা যদি বল ‘আমরা স্বামী-স্ত্রী হয়ে সুখে থাকতে পারব। স্বামী-স্ত্রী, পুত্র-কন্যা নিয়ে সুখভোগ করব, তাহলে সেটা পরধর্ম বলে জানবে। আর যদি স্বামী-স্ত্রী হয়ে কামভোগ বা সুখভোগ কর; স্বামী-স্ত্রী, পুত্র-কন্যা নিয়ে সংসার কর তাহলে সেটা পরধর্ম করছ বলে জানবে। তোমরা যদি পরধর্ম কর তাহলে সুখভোগ করবে, পাপকর্ম সম্পাদন করবে। পরধর্ম কি জান? পরধর্ম সুখ করে, ভোগ করে, পাপকর্ম সম্পাদন করে। সদ্ধর্ম কি? সদ্ধর্ম সুখ করে না, ভোগ করে না, পাপকর্ম সম্পাদন করে না। ঢাকা হতে অনেক উচ্চশিক্ষিত মুসলিম ভদ্রলোক এসে আমাকে বলে, ‘আপনি প্রকৃত বৌদ্ধ (বৌদ্ধ ভিক্ষু), আপনি সব কিছু ত্যাগ করেছেন। বাংলাদেশের মধ্যে একমাত্র এই রাঙামাটি রাজবন বিহারে বৌদ্ধধর্মের চর্চা হচ্ছে।’ তারা কেন এমন বলছে জান? কারণ তারাও দেখতেছে বনভন্তে সুখভোগ করছে না। তাই তারা সে-রকম বলছে। মনে রাখবে সুখ করলে সেটা বৌদ্ধধর্ম নয়, ভোগ করলে সেটা বৌদ্ধধর্ম নয়। বুঝতে পারছ তো? ভগবান বুদ্ধ রাজ্য-ধন, স্ত্রী-পুত্র সহ প্রভূত ভোগৈশ্বর্য থুথুর ন্যায় ত্যাগ করেছিলেন। অগ্রশ্রাবক শারীপুত্র স্থবিরও আশি কোটি বিত্ত-সম্পদ ত্যাগ করে প্রব্রজিত হয়েছিলেন। তাই তারা প্রব্রজিত হয়ে আর সুখভোগ করেননি, মহান ত্যাগময় জীবন-যাপন করত শীল, সমাধি ও প্রজ্ঞার গভীরে চলে গিয়ে নির্বাণ অধিগত করেছিলেন। কিন্তু, বর্তমানে গরিব পরিবারের সন্তানেরা প্রব্রজ্যা গ্রহণ করছে বেশি। তারা ত্যাগ ধর্মের বিপরীতমুখি হয়ে নির্বাণ সাধনা বাদ দিয়ে বাড়তি আয়-উপার্জনের লক্ষ্যে কলেজ, বিশ্ববিদ্যালয়ের ডিগ্রী ও চাকুরি সহ বিবিধ উপায় সন্ধানেই এখন নিজেদেরকে সমর্পিত করছে। এমন ভিক্ষু-শ্রামণদের কারণেই বৌদ্ধধর্মের প্রতি সাধারণ মানুষের অশ্রদ্ধা, অবিশ্বাসের জন্ম হচ্ছে। আর তারাও আজকে এতো হীনমন্যতার শিকার হচ্ছে। একদা এক জোন কমান্ডার আমাকে জিজ্ঞাসা করেছিল, “আমি দেখেছি, জনৈক ভিক্ষু একসময় লাল কাপড় গায়ে দিয়ে (প্রব্রজিত অবস্থায়) স্কুল, কলেজে যেতো, কয়েক বৎসর পর সেই ভিক্ষু আবার অফিসের অফিসার হয়ে গেছে। এটা কি আপনাদের ধর্মের রীতি?” আমি বললাম, এটা আমাদের ধর্মের রীতি নয়। “লাল কাপড় গায়ে দিয়ে অনাথ আশ্রম খুঁলতে পারে কি?” আমি বললাম, পারে না। “লাল কাপড় গায়ে দিয়ে চাকুরি করতে পারে?” আমি বললাম, পারে না। “লাল কাপড় গায়ে দিয়ে তাঁতকল খুলতে পারে কি?” আমি বললাম, পারে না। “তাহলে বর্তমানের ভিক্ষুরা এসব করছে কেন?” আমি বললাম, তারা বুদ্ধের শাসনকে ও বুদ্ধের উপদেশসমূহ সত্যিকারভাবে বিশ্বাস করতে পারছে বলে এসব করছে। বুদ্ধের শাসন, বুদ্ধের উপদেশের প্রতি সত্যিকার বিশ্বাসী হলে তারা কখনো সে-রকম শাসন পরিহানিমূলক কাজে নিয়োজিত হয়ে পড়ত না।

শ্রদ্ধেয় ভন্তে আরো বলেন, ভগবান বুদ্ধ (ভারতে) কিভাবে ধর্ম প্রচার করেছিলেন জান? বুদ্ধ সেই সময়কালীন রাজা-মহারাজা, ধনী-শ্রেষ্ঠীগণকে প্রথমে বৌদ্ধধর্মে দীক্ষিত করায়ে তাদের পৃষ্ঠপোষকতায় সারা ভারতে বৌদ্ধধর্ম প্রচার করেছিলেন সফলভাবে। সেই রাজা-মহারাজা, ধনী-শ্রেষ্ঠীগণ বৌদ্ধধর্মের শ্রীবৃদ্ধির জন্য কোটি কোটি টাকা ব্যয় করত ধর্মের অশেষ উন্নতিসাধনে গুরুত্বপূর্ণ ভূমিকা রেখেছিলেন। বুদ্ধ রাজার পুত্র ছিলেন বলেই সেই সর্বোচ্চ শ্রেণীর লোকজন তাঁর মহাত্যাগে বিশ্বাসী ছিলেন, বিমুগ্ধ ছিলেন। তাই বুদ্ধ তাদেরকে বুঝাতে পেরেছিলেন। তারা বুদ্ধের উপদেশ গ্রহণ করেছিলেন, মেনে চলেছিলেন নির্দ্বিধায়। সেই সর্বোচ্চ শ্রেণীর লোকজনেরা তো আমাদেরকে বিশ্বাস করবে না, আমাদের উপদেশ গ্রহণ করবে না। আমরা তাদেরকে বুঝাতে পারবো না। তজ্জন্য বুদ্ধের সময়কালীন ভারতে বৌদ্ধধর্ম সুউজ্জ্বল ছিল, সগৌরবে দেদীপ্যমান ছিল। তাই শাস্ত্রে উল্লেখ আছে, স্বজাতি রাজা না থাকলে নিজধর্ম বজায় রাখা যায় না। আজ্ঞাচক্র না থাকলে ধর্মচক্র টিকিয়ে রাখা যায় না। বুঝতে পারছ তো? তোমাদের মত সাধারণ লোকজন দিয়ে ধর্মকে সুপ্রতিষ্ঠিত ও চির জাগরুক করে রাখা সম্ভব হবে না। বর্তমানে অনেক মুসলিম, হিন্দু আশীর্বাদ লাভের প্রত্যাশায় আমার কাছে আসতেছে। তবে তারা বলে ‘ভন্তে, আমরা অবৌদ্ধ।’ একবার এক হিন্দু ভদ্রলোককে পঞ্চশীল প্রতিপালন করা সম্বন্ধে উপদেশ দিতে গেলে সে বলে উঠে, ‘ভন্তে, আমি তো অবৌদ্ধ। আমি এসব প্রতিপালন করতে পারব না’। তোমরা যদিও বলে থাক চাকমা, মারমা, বড়ুয়া, তঞ্চঙ্গ্যারা বৌদ্ধ; মুসলমান, হিন্দু এরা অবৌদ্ধ। কিন্তু কেবল মুখের জোরে বৌদ্ধ হওয়া যায় না। জন্ম দিয়ে বা জন্মের পরিচয়ে কেহ বৌদ্ধ হতে পারে না। জন্মের পরিচয়ে চাকমা, মারমা, বড়ুয়া... এসব হওয়া যায়, কিন্তু বৌদ্ধ হওয়া যায় না। যদি বুদ্ধের শিক্ষাকে নিজের জীবনে অনুশীলন না কর তাহলে কেহই বৌদ্ধ হতে পারে না। তাই তো আনন্দমিত্র ভন্তে তার বেশ কয়েকটা বইয়ে লিখেছেন, ‘বড়ুয়ারা বৌদ্ধ নয়।’ আমিও মাঝে মাঝে সে-রকম বলি ‘চাকমা, মারমা, বড়ুয়ারা প্রকৃত বৌদ্ধ নয়।’ বৌদ্ধ ও অবৌদ্ধ কাকে বলে জান? যাদের চিত্তে জ্ঞান থাকবে এবং যারা সম্যকদৃষ্টি-সম্পন্ন ও তৃষ্ণামুক্ত হবে তারাই প্রকৃত বৌদ্ধ। আর যারা অজ্ঞান, মিথ্যাদৃষ্টি-সম্পন্ন ও তৃষ্ণাযুক্ত তারা অবৌদ্ধ। তোমরা কেবল জন্মের পরিচয়ে বলে থাক চাকমারা বৌদ্ধ, মারমারা বৌদ্ধ, বড়ুয়ারা বৌদ্ধ। জন্মের পরিচয়ে চাকমা, মারমা, বড়ুয়া হওয়া গেলেও বৌদ্ধ হওয়া যায় না। আমি তো দেখেছি অনেক চাকমা, মারমা, বড়ুয়া বুদ্ধকে বিশ্বাস করে না, বৌদ্ধধর্মকে বিশ্বাস করে না। কাজেই কেবল চাকমা, মারমা, বড়ুয়া পরিচয়ে কেহ বৌদ্ধ হতে পারে না। বৌদ্ধ হতে হলে জ্ঞান ও সম্যকদৃষ্টি থাকতে হবে। সেই জ্ঞান কি? দুঃখে জ্ঞান, দুঃখ-সমুদয়ে জ্ঞান, দুঃখ-নিরোধে জ্ঞান, দুঃখ-নিরোধগামিনী-প্রতিপদায় জ্ঞান। এসব জ্ঞানের অধিকারীকে বলা হয় বৌদ্ধ। অবৌদ্ধ কারা? যারা দুঃখে অজ্ঞান, দুঃখ-সমুদয়ে অজ্ঞান, দুঃখ-নিরোধে অজ্ঞান, দুঃখ-নিরোধগামিনী-প্রতিপদায় অজ্ঞান তাদেরকে বলা হয় অবৌদ্ধ।

আমি একটি কথা বলছি, মনোযোগ দিয়ে শুন। শাস্ত্রে উল্লেখ আছে এবং আমার জ্ঞানেও তাই বলে, ‘যতদিন পর্যন্ত আত্মদৃষ্টি ও ঈশ্বরদৃষ্টি থাকবে ততদিন পর্যন্ত দুঃখ থেকে মুক্ত হতে পারবে না।’ চিত্তের মধ্যে অজ্ঞান থাকলে আত্মদৃষ্টি থাকবে আর মিথ্যাদৃষ্টি থাকলে ঈশ্বরদৃষ্টি থাকবে। অজ্ঞানে ঈশ্বরদৃষ্টি বিশ্বাস করে (বা ঈশ্বরকে বিশ্বাস করে) এবং মিথ্যাদৃষ্টি দ্বারা আত্মদৃষ্টিতে বিশ্বাস জন্মে। আমি তো দেখছি অনেক চাকমা, বড়ুয়ারা আত্মদৃষ্টি, ঈশ্বরদৃষ্টিতে বিশ্বাসী হয়ে মিথ্যা, ভ্রান্তদৃষ্টির নিগড়ে আবদ্ধ রয়েছে। এক বড়ুয়া মহিলা আমাকে বলেছিল, ‘ভন্তে, আমি এক উলঙ্গ সন্ন্যাসীকে প্রতিদিন ভোজন দান করি। সে তো সবকিছু ত্যাগ করেছে, একেবারে পরিধেয় বস্ত্রও। কাজেই সে মার্গফললাভী। আমি তাকে শ্রদ্ধা করি, বিশ্বাস করি। আচ্ছা, সেই বড়ুয়া মহিলা কি মিথ্যাদৃষ্টি-সম্পন্ন নয়? মিথ্যাদৃষ্টির বশে সে উলঙ্গ সন্ন্যাসীকে বিশ্বাস করছে। সম্যকদৃষ্টি-সম্পন্ন হলে বড়ুয়া মহিলাটি সেই উলঙ্গ সন্ন্যাসীকে বিশ্বাস করত না। মারিশ্যার একজন চাকমাও (বর্তমানে মৃত) আমাকে বলেছিল, ভন্তে, আমি ভিক্ষুদেরকে বিশ্বাস করি না, ফকিরদেরকে বিশ্বাস করি। একসময় আমাদের গ্রামে এক ফকির এসেছিল। সে এক গৃহস্থের বাড়িতে উপস্থিত হয়ে একটি খালি থালা চেয়ে নেয়। তার হাতে খালি থালা স্পর্শ হবার সঙ্গে সঙ্গে থালাটি গরম ভাতে পূর্ণ হয়ে যায় আপনা-আপনিতেই। আর সেই ফকির পরম তৃপ্তিতে গরম গরম ভাত খেতে থাকে। তাই আমি ফকিরকে বিশ্বাস করি, ভিক্ষুকে নয়। দেখছ তো চাকমা, বড়ুয়াদের জ্ঞানের জোর কতটুকু! ফকির সেটা কি করেছিল জান? অলৌকিক শক্তি প্রদর্শন করেছিল মাত্র। অলৌকিক শক্তি দ্বারা ভাত বানিয়ে খেয়েছিল। অলৌকিক শক্তি প্রদর্শন করে মানুষকে চমকিত করতে চেয়েছিল এটুকু মাত্র। তদ্দ্বারা সেই ফকির তো আর দুঃখ থেকে মুক্ত হতে পারেনি, মার্গফল লাভ করতে পারেনি। লোকোত্তর জ্ঞানের তুলনায় ঋদ্ধিশক্তি অতি তুচ্ছ। ভগবান বুদ্ধ ভিক্ষুদেরকে নিজের লাভ-সৎকার, যশ-খ্যাতির জন্য ঋদ্ধিশক্তি প্রদর্শন না করতে বলেছেন। সেসব তুচ্ছ কারণে ঋদ্ধি প্রদর্শন করে লাভ কি? বরং ধর্মেরই পরিহানি হয়, পরবর্তীতে লোকজনের আর প্রকৃত ধর্মের প্রতি বিশ্বাস থাকে না। সম্রাট অশোকের ন্যায় ক্ষমতাশালী কেহ থাকলে তাকে ঋদ্ধিশক্তি প্রদর্শন করা যেতো। সম্রাট অশোক বৌদ্ধধর্মে দীক্ষিত হয়ে বৌদ্ধধর্মের উন্নতি, শ্রীবৃদ্ধি কল্পে সর্বাত্মক প্রচেষ্টা চালিয়েছিলেন। তিনি শুধু নিজের রাজ্যে এই পবিত্র ও উত্তম ধর্মপ্রচার করে ক্ষান্ত হননি, বহুদেশে ধর্মপ্রচারক প্রেরণ করে বৌদ্ধধর্মের বহুল প্রচার, প্রসার করে বুদ্ধশাসনের প্রভূত উন্নতি সাধন করেছিলেন। কিন্তু বর্তমানে তো সে-রকম ক্ষমতাশালী সম্রাট নেই। তাই তো বলি বৌদ্ধধর্ম জানা, বুঝা বড়োই দুষ্কর। কেবলমাত্র যারা জ্ঞানী, তারাই বৌদ্ধধর্ম জানতে পারে, বুঝতে পারে। শুধু দায়ক-দায়িকারা কেন বর্তমানে ভিক্ষু-শ্রামণেরাও বৌদ্ধধর্ম জানতে পারছে না, বুঝতে পারছে না।

বৌদ্ধধর্মের মতে ত্যাগেই সুখ, ত্যাগেই শান্তি। ভোগ করলে দুঃখ, ভোগ করলে অশান্তি। ভোগের দ্বারা কখনো দুঃখ থেকে মুক্ত হওয়া যায় না। বুদ্ধের সময়কালীন বিশাখা, অনাথপিণ্ডিকেরা ভোগ করেননি, ত্যাগ করেছিলেন। তাই তারা বৌদ্ধধর্মের শ্রীবৃদ্ধির জন্য কোটি কোটি টাকা দান করতে পেরেছিলেন। অনাথপিণ্ডিক শ্রেষ্ঠী সাতান্ন কোটি স্বর্ণমুদ্রা ব্যয় করে জেতবন বিহার নির্মাণ করে দিয়ে মহাসমারোহে বুদ্ধপ্রমুখ ভিক্ষুসঙ্ঘকে দান করেছিলেন। বুদ্ধ ও ভিক্ষুসঙ্ঘের সেবায় তার বিপুল ধনভাণ্ডার উন্মুক্ত রেখেছিলেন সর্বদা। প্রতিদিন পাঁচশত ভিক্ষুসঙ্ঘকে পিণ্ডদান করতেন। মহাউপাসিকা বিশাখাও নয় কোটি স্বর্ণমুদ্রা ব্যয়ে পূর্বারাম বিহার নির্মাণ করে দিয়ে বুদ্ধপ্রমুখ ভিক্ষুসঙ্ঘকে দান করেছিলেন। বিশাখাও ছিলেন চল্লিশ কোটি বিভব ধন সম্পদের মালিক। সেই বিপুল ধন-সম্পদ দিয়ে তিনি বুদ্ধ প্রমুখ ভিক্ষুকে সেবা পূজা করেছিলেন। তিনি ভিক্ষুসঙ্ঘের জননী সদৃশ ছিলেন। বুদ্ধের সময়ে প্রায় দেখা যায় বুদ্ধ ও ভিক্ষুসঙ্ঘের প্রতি অনুরাগী দায়ক-দায়িকারা ছিলেন রাজা, শ্রেষ্ঠী, মহাধনী। কিন্তু বর্তমানে তোমরা তো সবাই গরিব। চাকমারাও গরিব, মারমারাও গরিব, বড়ুয়ারাও গরিব। তোমাদের অবস্থা দেখলে আমার লজ্জা হয়। কেন এতো গরিব? মনে রাখবে, ভোগের মাত্রা যতই বাড়াবে, ততই মানুষ গরিব হবে। তোমরা ভোগ করছ বলে দিন দিন গরিব হয়ে যাচ্ছ। অন্যদিকে তোমরা নামে মাত্র বৌদ্ধ। মনে-প্রাণে বুদ্ধকে বিশ্বাস করতে পারছ না। বুদ্ধের শিক্ষা এবং উপদেশকেও বিশ্বাস করতে পারছ না। তোমাদের মনের এই দুর্বলতার কারণেই তোমরা বুদ্ধ জ্ঞানের অপরিসীম শক্তি হতে বঞ্চিত। তাই তোমরা জ্ঞানে, ধনে, মানে সর্বদিক থেকে মুসলিম, হিন্দু, খৃষ্টানদের চেয়ে এতো দরিদ্র, এতো হীন। অন্যান্য ধর্মের জ্ঞান যতোই দুর্বল হোক কিন্তু সে ধর্মের অনুসারীগণ নিজ নিজ ধর্মকে ও ধর্মের প্রবর্তককে গভীরভাবে শ্রদ্ধা ও বিশ্বাস করে থাকে। তাই তারা স্বীয় স্বীয় ধর্মের আশ্রয়ে থেকে সর্বদিক থেকে ধনী, সুখি হয়। এদেশের চাকমা, মারমা, বড়ুয়ারা কেন এতো গরিব? কারণ তোমরা বুদ্ধকে বিশ্বাস কর না, বুদ্ধের ধর্মকে বিশ্বাস কর না, তাই এতো গরিব হয়ে পড়ে আছে। তোমরা যতোই বুদ্ধকে, বুদ্ধের ধর্মকে বিশ্বাস করবে না, শ্রদ্ধা করবে না, মেনে চলবে না ততোই গরিব হয়ে পড়ে থাকবে। বুঝতে পারছ তো? হ্যাঁ ভন্তে, বুঝতে পারছি। মনে রাখবে, তোমরা যতোই বুদ্ধকে, বুদ্ধের ধর্মকে বিশ্বাস করবে, শ্রদ্ধা করবে এবং বুদ্ধের উপদেশ মেনে চলবে, ততোই ধনী হবে, সুখী হবে। মোটকথা, শ্রদ্ধা থাকলে মানুষ ধনী হয় আর শ্রদ্ধা না থাকলে মানুষ গরিব হয়। চাকমা, মারমা, বড়ুয়াদের চিত্তে শ্রদ্ধা নেই বলে তারা এতো গরিব। ধনী হতে পারছে না। আমি বলছি, তোমরা বুদ্ধকে গভীরভাবে বিশ্বাস কর, শ্রদ্ধা কর এবং বুদ্ধের উপদেশসমূহ মেনে চল।

পরিশেষে তিনি বলেন, তোমরা প্রত্যেকে পঞ্চশীল পালন কর। প্রাণিহত্যা করবে না, চুরি-ডাকাতি করবে না, ব্যভিচার করবে না, মিথ্যা-কটু-ভেদ-বৃথা বাক্য বলবে না, মদ-গাঁজা-আফিং-হেরোইন সেবন করবে না। সকল প্রাণীর প্রতি দয়া ও মৈত্রীশীল হবে। সুখভোগ করবে না, পাপকর্ম সম্পাদন করবে না। সুখভোগ করলে দুঃখ পেতে হয়, পাপকর্ম সম্পাদন করলে দুঃখ পেতে হয়। আমি আবারো বলছি তোমরা সুখভোগ করবে না, পাপকর্ম সম্পাদন করবে না, মিথ্যাদৃষ্টি-সম্পন্ন হবে না। কি মনে থাকবে তো? আমার সাথে বলো “আমরা সুখভোগ করব না, পাপকর্ম সম্পাদন করব না, মিথ্যাদৃষ্টি-সম্পন্ন হবে না।” তাহলে তোমাদের সুখ লাভ হবে, বৌদ্ধধর্ম আচরণ করতে পারবে।

সাধু, সাধু, সাধু।


 

বৌদ্ধধর্ম আচরণ করতে হলে বীর সাহসী হতে হবে
একসময় পরম পূজ্য অর্হৎ বনভন্তে রাজবন বিহারের দেশনালয়ে আয়োজিত সার্বজনীন দানানুষ্ঠানে সমবেত দায়ক-দায়িকাগণকে ধর্মদেশনা প্রদানকালে বলেন, মানুষের নিকট শোক ও ভয় উৎপন্ন হয় কেন? প্রিয়, প্রেম, কাম, রতি ও তৃষ্ণা, এই পাঁচটি হতে শোক উৎপন্ন হয়, ভয় উৎপন্ন হয়। যিনি প্রিয়, প্রেম, কাম, রতি ও আসক্তি থেকে মুক্ত, তার শোকও নেই, ভয়ও নেই। তিনি সর্বতোভাবে শোক ও ভয় হতে বিমুক্ত হন। অনেকে মৃত্যুর ভয়ে পর্বতের আশ্রয়, জঙ্গলের আশ্রয়, গুহার আশ্রয় গ্রহণ করে থাকে। তারা সেসব জায়গাকে নিরাপদ মনে করে, সেখানে অবস্থান করলে মৃত্যুর হাত থেকে রেহাই পাবে বলে ধরে নেয়। কিন্তু তাদের সেই ধারণা সম্পূর্ণ ভুল। মৃত্যুর কাছে এসবই নিষ্ফল, অর্থহীন। পর্বতে, জঙ্গলে কিংবা গুহায় এমন কোনো স্থান নেই যেখানে আত্মগোপন করে থাকলে মৃত্যুর হাত হতে অব্যাহতি পাওয়া যায়। সর্বত্রই মৃত্যুর অবাধ গতি। কেউ মৃত্যুকে ঠেকাতে পারে না। মৃত্যুকে এক মুহূর্তও থেমে রাখবার কোনো উপায় নেই। বুদ্ধ বলেছেন, “এ জগতে প্রত্যেক কাজ করে ফল ভোগ করতে হয়। ভালো কর্ম সম্পাদন করলে ভালো ফল এবং মন্দ কর্ম সম্পাদন করলে মন্দ ফল।” সবাই বলো ‘এজগতে প্রত্যেক কাজ করে ফল ভোগ করতে হয়। ভালো কর্ম সম্পাদন করলে ভালো ফল এবং মন্দ কর্ম করলে মন্দ ফল ভোগ করতে হয়।’ তাই তো বলি, ফল দুই প্রকার। সুফল ও কুফল। সুফলে সুখ প্রদান করবে আর কুফলে দুঃখই প্রদান করবে। তোমরা এখনো সুস্থ রয়েছ বলে নানাবিধ অকুশল পাপকর্ম সম্পাদন করতেছ, কিন্তু হঠাৎ করে যদি দুরারোগ্য ব্যাধিতে আক্রান্ত হয়ে পড়ো, আতুর হয়ে যাও, চোখের দৃষ্টি হারিয়ে ফেল তখন কি আর পাপকর্ম সম্পাদন করতে পারবে? অসহ্য দুঃখ-কষ্টে ছট্‌ফট্‌ করে করে দিনাতিপাত করতে হবে নয় কি? কাজেই তোমরা জন্ম, জরা, ব্যাধি, মরণ দুঃখাদি স্মরণ রাখবে। এবং কোনো প্রকার পাপকর্ম সম্পাদন করবে না। জন্ম হওয়া মাত্রই এদেহ জরা, ব্যাধি ও মৃত্যুতে মর্দিত হয়। ‘এ সংসারে মৃত্যুর মতন ভীতি উৎপাদক, ব্যাধির মতন দুঃখদায়ক, বার্ধক্যের মতন কুরূপ প্রদানকারী আর নেই’ এসব দেখেও কেন পাপকর্মের প্রতি তোমাদের এতো টান? অজ্ঞানী লোকেরা আপাত সুখ (বা সুখের সম্ভাবনা) দেখে পাপকার্য সম্পাদন করে। এ পাপকার্য সম্পাদনে তাদেরকে একটা অদ্ভুত সুখ দেয়। আর পাপের পথে অনেক সময় কিছু ঐহিক লাভও হয়ে থাকে। কিন্তু সেই সুখ ও লাভ সাময়িক মাত্র। যতদিন পাপের বিপাক না ফলে ততদিন অজ্ঞানী লোকেরা পাপকাজকে মধুময় বলেই মনে করে। তবে পাপের ফল যখন ফলতে শুরু করে তখন থেকেই তার অসহনীয় দুঃখেরও শুরু। যার দরুন ইহকালে তো বটেই পরকালেও দুঃখ, অশান্তি, অমঙ্গল নেমে আসে, নরকগামীও হতে হয়। তাই বলছি, তোমরা পাপকর্ম সম্পাদন করবে না।

বৌদ্ধধর্ম আচরণ করতে হলে বীর হতে হবে, সাহসী হতে হবে। ভীরু, কাপুরুষ হলে বৌদ্ধধর্ম আচরণ করতে পারবে না। তখন মারের ভয়-ভীতি, হুমকিতে বৌদ্ধধর্মের উপদেশ ছেড়ে পাপধর্ম আচরণ করবে। বৌদ্ধধর্ম আচরণ করতে হলে, নিজকে দুঃখ থেকে মুক্ত করতে হলে সাহস থাকা চাই। যারা মারের প্রদর্শিত ভয়-ভীতি ও হুমকিতে ভয় পায় তারা দুঃখ থেকে মুক্ত হতে পারে না। বুঝতে পারছ তো? সবাই বলো “সংসার দুঃখ থেকে মুক্ত হতে হলে বীর ও সাহসী হতে হবে।” যারা ভীরু, কাপুরুষ, উৎসাহশূন্য তারা সংসার দুঃখ থেকে মুক্ত হতে পারবে না। প্রকৃত নিরাপদ আশ্রয় কি জান? মানুষ ভয় বিহ্বল হয়ে পর্বত, বন, উদ্যান, বৃক্ষ, চৈত্য প্রভৃতি বহু স্থানে আশ্রয় নিয়ে থাকে। কিন্তু এসকল আশ্রয় মোটেই নিরাপদ আশ্রয় নয়। কারণ এ সকল আশ্রয় গ্রহণ করলে মৃত্যুর হাত ও দুঃখ থেকে মুক্ত হওয়া যায় না। পাপকর্মা জঙ্গলে, আকাশে, সমুদ্রে, পর্বতে, গুহায় যেখানে অবস্থান করুক না কেন সেখানেই মৃত্যু গিয়ে উপস্থিত হবে। তার জীবনে মৃত্যু অমোঘভাবে নেমে আসে। কাজেই পর্বত, বন, উদ্যান, সমুদ্র, আকাশ প্রভৃতি নিরাপদ আশ্রয় নয়। প্রকৃত নিরাপদ আশ্রয় কি জান? যিনি বুদ্ধ, ধর্ম ও সঙ্ঘের শরণ বা আশ্রয় গ্রহণ করে এবং দুঃখ, দুঃখের কারণ, দুঃখ নিরোধ, দুঃখ নিরোধের পথ, এই চারি আর্যসত্যকে প্রজ্ঞা দ্বারা সম্যক দর্শন করেন; তার পক্ষে এসকল শরণ বা আশ্রয়ই প্রকৃত নিরাপদ আশ্রয়। এই আশ্রয় অবলম্বন করে যাবতীয় দুঃখ হতে মুক্তি সম্ভব।

শ্রদ্ধেয় ভন্তে আরো বলেন, তোমরা ভোজনে মাত্রাজ্ঞ হবে। বেশিও খাবে না, উপোসও থাকবে না। বেশি খেলেও দুঃখ পেতে হয়, উপোস থাকলেও দুঃখ পেতে হয়। বেশি খেলেও পাপ হয়, উপোস থাকলেও পাপ হয়। তোমরা খাবার সময় জ্ঞান করে খাবে। কখনো গুরুপাক খাবে না, লঘুপাক খাবে। অর্থাৎ পেটপুরে খাবে না, পেট খালি করে খাবে। চার/পাঁচ গ্রাস ভাত পরিমাণ অপূর্ণ রেখে খাবে। এরূপ মিতাহারী হলে বা মিতভোজন করলে দুঃখ পেতে হয় না, পাপ হয় না। কে পেটপুরে খায় জান? মারই পেটপুরে খায়। আবার একেবারে না খেলে, উপোস থাকলে সেটাও মার বলে জানবে। মার কিভাবে খায় জান? মার খেলে খুব বেশি, পেটপুরে খায়। আর না খেলে একেবারে খায় না। মার অল্প খেয়ে থাকতে পারে না বা মিতাহারী হতে পারে না। বুঝতে পারছ তো? আমি তো দেখছি তোমরা পেটপুরে ভাত খাচ্ছ বলে শান্তিচুক্তির পক্ষ-বিপক্ষ, বি. এন. পি. আওয়ামী লীগ, জাতীয় পার্টি ইত্যাদি দল করে করে পেটের ভাত হজম করতেছ। একথা বলার সঙ্গে সঙ্গে দায়ক-দায়িকাদের মাঝে হাসির রোল পড়ে যায়। কারণ পেটপুরেই যখন ভাত খাচ্ছ, সেগুলো তো হজম করতে হবে। আমি বনভন্তে পেটপুরে ভাত খাচ্ছি না বলে, সেসব দল-তল কিছুই করছি না। তোমরা পেটপুরে ভাত খাচ্ছ বলে অমুক দল, তমুক দল করছ। সেই দল তল না করলে কিভাবে পেটের ভাত হজম করবে? তাই বলছি, তোমরা আর পেটপুরে ভাত খাবে না, তাহলে ভাত হজম করার জন্য অমুক দল, সমুক দল করতে হবে না। আমি কি বলি জান? তোমরা সন্তর কথা, প্রসিতের কথা, খালেদা জিয়ার কথা, শেখ হাসিনার কথা না ধরে বুদ্ধের উপদেশ ধর, মেনে চল। বুদ্ধের উপদেশ মেনে চললে শান্তি লাভ হয়, সুখ লাভ হয়। বুদ্ধের উপদেশসমূহ আচরণ, ধারণ, অভ্যাস এবং পূরণ করতে হবে তোমাদেরকে। যদি করতে পার তাহলে হাতে হাতে ফল পাবে।

একজন ভিক্ষুর কর্তব্য কি জান? জ্ঞানদান, ধর্মদান ও অভয় দান করা। অজ্ঞানীকে জ্ঞান দান করা, অধার্মিককে ধর্ম দান করা ও ভয়ার্তকে অভয় দান করা একজন ভিক্ষুর কর্তব্য। বর্তমানে বহু আর্মি, বি. ডি. আর. এসে আমার নিকট নিরাপত্তা প্রার্থনা করছে। এক বিগ্রেডিয়ার এসে আমাকে বলেছিল, ‘ভন্তে, একটু আশীর্বাদ করবেন যাতে নিরাপদে থাকতে পারি। আমাদের জীবনে কোনো নিরাপত্তা নেই। আমাদেরকে নিরাপত্তা দিতে হবে আপনাকে। তাহলে দেখা যাচ্ছে, তোমাদের কারোর নিরাপত্তা নেই। খালেদা জিয়া, শেখ হাসিনা এদের জীবনের কি নিরাপত্তা আছে? নিরাপত্তা নেই। তাই তোমরা কারোর কাছে নিরাপত্তা প্রার্থনা করবে না। তোমরা জ্ঞানের আশ্রয় গ্রহণ করবে, সত্যের আশ্রয়ই গ্রহণ করবে। জ্ঞানের আশ্রয়, সত্যের আশ্রয়ই একমাত্র নিরাপদ আশ্রয়। সবাই বলো “আমরা জ্ঞানের আশ্রয় গ্রহণ করব, সত্যের আশ্রয় গ্রহণ করব। জ্ঞানই আমাদেরকে রক্ষা করবে, সত্যই আমাদেরকে রক্ষা করবে।” তোমরা জ্ঞানের আশ্রয় গ্রহণ করবে, সত্যের আশ্রয় গ্রহণ করবে। জ্ঞানেই তোমাদেরকে রক্ষা করবে, সত্যেই তোমাদেরকে রক্ষা করবে। তোমরা অজ্ঞানের আশ্রয় গ্রহণ করবে না। অজ্ঞানের আশ্রয় গ্রহণ করলে দুঃখ পেতে হয, পাপ হয়। তোমরা জ্ঞানের আশ্রয় গ্রহণ কর। জ্ঞানের আশ্রয় গ্রহণ করলে সুখ লাভ হয়, পুণ্য হয়। সেই জ্ঞান কি? চারি আর্যসত্য জ্ঞান, প্রতীত্যসমুৎপাদ-নীতি জ্ঞান। মনচিত্তের মধ্যে এই জ্ঞান উদয় না হলে কখনো দুঃখের মোচন হবে না, শান্তি লাভ হবে না।

পূজ্য বনভন্তে বলেন, সন্তু ও প্রসিত, শেখ হাসিনা ও খালেদা জিয়া, এরা সবাই ভালোর জন্য করতেছে নয় কি? হ্যাঁ, তারা জন সাধারণের ভালোর জন্য কাজ করতেছে। কিন্তু ভালো করতে না পারলে মন্দই করে ফেলে। উপমা কথা, একজনের রেডিও সামান্য নষ্ট হয়েছে, শব্দটা অস্পষ্ট হয়ে গেছে। এখন সে রেডিও মেরামত করার জন্য একজন মেকানিক খুঁজছে। ইত্যোবসরে একজন লোক এসে বলল, ‘আমাকে দাও। আমি এক্ষুণি তোমার রেডিও মেরামত করে দিচ্ছি।’ আদতে সে কোনো মেকানিক নয়। রেডিওটি তাকে দেওয়া হলে সে রেডিও খুলে ফেলল এবং দু’একটা তার এদিক-সেদিক করল। ফলশ্রুতিতে রেডিও মেরামত হল না, বরং অস্পষ্ট শব্দটাও একেবারে চুপ হয়ে গেল। অর্থাৎ রেডিওটা একেবারেই নষ্ট হয়ে গেল। আচ্ছা, সেই লোকটি কি রেডিওটা নষ্ট করতে চেয়েছিল? নিশ্চয় নষ্ট করতে চায়নি, মেরামত করতেই চেয়েছিল। কিন্তু, মেরামত করতে না পেরে নষ্ট করে ফেলেছিল। ঠিক তদ্রূপ সন্তু-প্রসিত, শেখ হাসিনা-খালেদা জিয়া তারাও ঠিকই ভালো করতে চাচ্ছে। কিন্তু ভালো করতে না পেরে খারাপই করে ফেলছে। ভালো করতে হলে প্রয়োজন জ্ঞান ও বিদ্যা। জ্ঞান, বিদ্যা না থাকলে ভালো করতে পারবে না তারা। তাদের মনের মধ্যে মিথ্যাদৃষ্টি থাকলে তারা ভুল-ভ্রান্তি করবেই। বুদ্ধের উপদেশে জ্ঞান, বিদ্যা লাভ করা সম্ভব হয় এবং মিথ্যাদৃষ্টি দূরীভূত হয়। ভগবান বুদ্ধ মিথ্যাদৃষ্টি বিদূরীত করে দিয়ে মানুষকে ভুল-ভ্রান্তি থেকে উদ্ধার করেছিলেন। মনে রাখবে, তোমাদের মনচিত্তে অজ্ঞান, মিথ্যাদৃষ্টি রয়েছে। সেই অজ্ঞান, মিথ্যাদৃষ্টির বশে তোমরা অজস্র ভুল-ভ্রান্তি করেই চলেছ। সন্তু-প্রসিত, শেখ হাসিনা-খালেদা জিয়াও ভুল-ভ্রান্তি করেই চলছে স্বীয় অজ্ঞানতা ও মিথ্যাদৃষ্টির বশে। কাজেই সন্তুও তোমাদেরকে রক্ষা করতে পারবে না, প্রসিতও রক্ষা করতে পারবে না, শেখ হাসিনাও রক্ষা করতে পারবে না, খালেদা জিয়াও রক্ষা করতে পারবে না। তোমরা কেন বল সন্তু আমাদেরকে রক্ষা করবে! প্রসিত আমাদেরকে রক্ষা করবে! শেখ হাসিনা আমাদেরকে রক্ষা করবে! খালেদা জিয়া আমাদেরকে রক্ষা করবে! বুদ্ধের মতে, কেউ কাউকে রক্ষা করতে পারে না। নিজেকে নিজেই রক্ষা করতে হয়। বুদ্ধ বলেছেন :

পিতা-পুত্র, পরিজন কেহ না করে রক্ষণ,

নিজেই নিজের রক্ষক মৃত্যুঞ্জয়ী যেজন।

সুতরাং কেউই তোমাদেরকে রক্ষা করতে পারবে না। সন্তুও পারবে না, প্রসিতও পারবে না, শেখ হাসিনাও পারবে না, খালেদা জিয়াও পারবে না। নিজেকে নিজেই রক্ষা করতে হবে। অমুকে আমাদেরকে রক্ষা করবে, সমুকে আমাদেরকে রক্ষা করবে’ এসব কথা ভুল। নিজেকে নিজেই রক্ষা করতে হয়। এটাই হল পরম সত্য কথা। তাই বুদ্ধ বলেছেন, তোমরা স্বাবলম্বী হও, নিজের পায়ের উপর ভর দিয়ে দাঁড়াও। অন্য জনের উপর ভর দিয়ে দাঁড়াবে না। বুঝতে পারছ তো? কখনো পরনির্ভরশীল বা পর মুখাপেক্ষী হবে না। নিজের উপর নির্ভর করে চলবে। তোমরা কি হবে? ‘আমরা স্বাবলম্বী হবো।’ হ্যাঁ, তোমরাদেরকে স্বাবলম্বী হতে হবে। পরের উপর নির্ভরশীল হওয়া চলবে না।

তোমরা অজ্ঞানী হবে না। অজ্ঞানীরা পরের ধন-সম্পদ, অর্থ-বিত্ত সুখ বলে মনে করে; লোভ-আসক্তি দৃষ্টিতে চেয়ে থাকে (দর্শন করে)। অজ্ঞানীরা কি করে জান? পরস্ত্রী, পরপুরুষ, পরের ঘর-বাড়ি, দালান-কোঠা, জায়গা-জমি, সহায়-সম্পত্তি, অর্থ-বিত্ত, গাড়ি-ব্যাংক ব্যালেন্স লোভ করে, সুখ বলে মনে করে। বুঝতে পারছ তো? মনে রাখবে অজ্ঞানী পুরুষেরা পরস্ত্রীকে লোভ করে, অজ্ঞানী মহিলারা পরপুরুষকে লোভ করে। আর পরকীয়ায় লিপ্ত হয়ে পড়ে, ব্যভিচারে রত হয়। অজ্ঞানীদের স্বভাবই এরকম। তারা পরের ধন-সম্পদ, গাড়ী-বাড়ি, অর্থ-বিত্ত এবং পরপুরুষ-পরস্ত্রীকে লোভ করে, সুখ বলে মনে করে। এতে তাদের বহু অকুশল, পাপ সম্পাদিত হয়ে থাকে। বুদ্ধ বলেছেন, জগতের সব কিছুই দুঃখ, কোনোটিতে সুখ নেই। এবং এখানে আপন, আমার বলেও কিছুই নেই। কাজেই, তোমরা কোনো কিছুতে লোভ উৎপন্ন করবে না, সুখ বলে মনে করবে না।

পরিশেষে তিনি বলেন, তোমরা আজকে যে দান করেছ, এটা হচ্ছে দানযজ্ঞ। বুদ্ধের মতে যজ্ঞ তিন প্রকার। যথা : (১) দান যজ্ঞ (২) ত্রিশরণ যজ্ঞ (৩) পঞ্চশীল যজ্ঞ। তোমরা পশুবলি যজ্ঞ, নরবলি যজ্ঞ না করে দান যজ্ঞ, ত্রিশরণ যজ্ঞ, পঞ্চশীল যজ্ঞ সম্পাদন করবে। দান যজ্ঞ তোমাদেরকে মহৎ ফল প্রদান করবে। বুদ্ধ, ধর্ম, সঙ্ঘের প্রতি প্রসন্ন হলেও মহৎ ফল প্রদান করবে। যদি পঞ্চশীল পালন কর, প্রাণিহত্যা হতে বিরত থাক, চুরি-ডাকাতি হতে বিরত থাক, ব্যভিচার হতে বিরত থাক, মিথ্যাবাক্য হতে বিরত থাক, মদ-গাঁজা-আফিং-হেরোইন হতে বিরত থাক তাহলে তোমাদের মহৎ ফল লাভ হবে। সবাই বলো “দানযজ্ঞ আমাদেরকে মহৎ ফল প্রদান করবে, ত্রিশরণের যজ্ঞ মহৎ ফল প্রদান করবে, পঞ্চশীলের যজ্ঞ মহৎ ফল প্রদান করবে।” মনে রাখবে, তোমাদের সুখের জন্য তোমাদেরকেই কাজ করতে হবে। ভগবান বুদ্ধ বলেছেন, ‘আমি উপদেষ্টা মাত্র। উদ্যম তোমাদেরকেই করতে হবে।’ অর্থাৎ নিজে উদ্যোগী হয়েই বুদ্ধের উপদেশসমূহ আচরণ, ধারণ, পূরণ, প্রতিপালন করতে হবে। কেবল মুখে বললে হবে না, লম্বা লম্বা বক্তৃতা দিলে হবে না। বুদ্ধের প্রজ্ঞাপিত পঞ্চশীলসমূহ পালন করতে হবে। প্রাণিহত্যা করতে পারবে না, চুরি-ডাকাতি করতে পারবে না, ব্যভিচার করতে পারবে না, মিথ্যা-কটু-ভেদ-বৃথা বাক্য বলতে পারবে না, মদ-গাঁজা-আফিং-হেরোইন সেবন করতে পারবে না। এসব উপদেশ কেবল শুনলে হবে না, মুখে মুখে উচ্চারণ করলেও হবে না। নিজে উদ্যোগী হয়ে প্রতিপালন করতে হবে। মনে রাখবে, তোমরা নিজেরা উদ্যোগী হয়ে পঞ্চশীল পালন করতে পারলে বা শীলযজ্ঞ সম্পাদন করলে এবং দানযজ্ঞ সম্পাদন করলে, ত্রিশরণের যজ্ঞ সম্পাদন করলে তোমাদের অবশ্যই সুফল লাভ হবে। ফল দুই প্রকার। একটি হল সুফল অপরটি হল কুফল। যারা দুষ্কৃতি কর্ম সম্পাদন করবে তারা কুফল পাবে আর যারা সুকৃতি কর্ম সম্পাদন করবে তারা সুফল পাবে। তোমরা সুকৃতি কর্মই সম্পাদন করবে, দুষ্কৃতি কর্ম সম্পাদন করবে না। যাতে তোমাদের সুফল লাভ হয়, ইহকাল-পরকাল সুখ লাভ হয়। সবাই বলো, “আজকের এই দানযজ্ঞের ফলে আমাদের পরিহানি না হয়ে শ্রীবৃদ্ধি হোক, আমাদের নিম্নগতি না হয়ে ঊর্ধ্বগতি হোক। আমাদের যাতে অধঃপতন না হয়, রসাতলে যেতে না হয়। এবং আমাদের সর্বদিকে উন্নতি, শ্রীবৃদ্ধি, সমৃদ্ধি ও জয় সুনিশ্চিত হোক।” আমি বলছি তোমরা উন্নতি, শ্রীবৃদ্ধি, সমৃদ্ধি ও জয়যুক্ত হবার কাজই করবে। পরিহানি, নিম্নগতি ও রসাতলে যেতে হয় মতন কোনো কাজ করবে না।

সাধু, সাধু, সাধু।


 

স্বামী-স্ত্রী পুত্র কন্যা সবই মিথ্যা
অদ্য ২২শে মে ২০০৫ ইং, ৮ই জ্যৈষ্ঠ ১৪১২ বাং, ২৫৪৯ বুদ্ধাব্দ, রোজ রবিবার। পবিত্র বুদ্ধ পূর্ণিমা বা বৈশাখী পূর্ণিমা। মহামতি গৌতম বুদ্ধের জন্ম, বুদ্ধত্ব লাভ ও মহাপরিনির্বাণ, এই ত্রিস্মৃতি বিজড়িত পুণ্যময় বুদ্ধ পূর্ণিমা যথাযোগ্য মর্যাদা ও ধর্মীয় ভাব-গাম্ভীর্যের সহিত উদযাপন উপলক্ষ্যে রাজবন বিহারে আয়োজিত সার্বজনীন পুণ্যানুষ্ঠান। এ পুণ্যময় দিনে স্বীয় চিত্তকে পুণ্যস্নানে স্নাত করার ও বুদ্ধের আদর্শ, উপদেশ মেনে চলার দৃঢ় প্রত্যয় নিয়ে বিপুল সংখ্যক দায়ক-দায়িকা সমবেত হতে থাকে রাজবন বিহারে। এই পুণ্যানুষ্ঠানের জন্য ইতোমধ্যে মূল বিহার কমপ্লেক্স-এর দক্ষিণ দিকে অবস্থিত বিশাল খোলা মাঠকে নানা সাজ-সজ্জায় সুসজ্জিত করা হয়। যথা সময়ে দেব-মনুষ্যের পূজ্য বনভন্তে মহোদয় সপরিষদ ভিক্ষুসঙ্ঘ সমভিব্যাহারে অনুষ্ঠান মঞ্চে উপস্থিত হন দায়ক-দায়িকাগণের গগণ প্রকম্পিত সাধু সাধু ধ্বনির মাধ্যমে। দানাদি পর্ব শেষে পূজ্য বনভন্তে সমবেত পুণ্যার্থীদের উদ্দেশ্যে অমৃতময় ধর্মদেশনা প্রদান করেন। তিনি বলেন, ভগবান বুদ্ধ বলেছেন, “বুদ্ধের উৎপত্তি দুর্লভ, মনুষ্য জনম দুর্লভ, শ্রদ্ধা সম্পত্তি দুর্লভ, প্রব্রজ্যা লাভ করা দুর্লভ, সদ্ধর্ম শ্রবণ দুর্লভ।” বুদ্ধ এসব কি বলেছেন জান? জগতে বুদ্ধের আবির্ভাব অতিশয় বিরল। বহু কল্পকাল ধরে পারমী পূরণ করে একজন বুদ্ধ ধরাধামে আবির্ভূত হন। জগতে যত রকম প্রাণী আছে তন্মধ্যে মানুষ হল শ্রেষ্ঠ। মহান প্রচেষ্টা ও পূর্বজন্মের বহু পুণ্যের প্রভাবে মনুষ্য জনম লাভ হয়। তাই মনুষ্য হয়ে জন্মানো এক দুর্লভ সৌভাগ্য। আবার, সহজে শ্রদ্ধা উৎপন্ন হয় না। হস্তহীন লোক যেমন রত্নাদি দর্শন করলেও গ্রহণ করতে পারে না, তেমনি শ্রদ্ধা না থাকলে দান-শীল-ভাবনাদি পুণ্যকর্ম সম্পাদন করতে পারে না। প্রব্রজ্যা লাভ করাও দুর্লভ। সকলের পক্ষে প্রব্রজ্যা লাভ করা সম্ভবপর হয়ে উঠে না। পূর্বজন্মের নৈষ্ক্রম্য পারমী না থাকলে প্রব্রজ্যা লাভ করা ও প্রব্রজ্যা জীবন রক্ষা করা যায় না। সহজে সদ্ধর্ম শ্রবণ করা যায় না, পরধর্মই শ্রবণ করা যায়। বর্তমানে তোমরা মনুষ্য জনম লাভ করেছ, কিন্তু মৃত্যুর পর আবারও যে মনুষ্য জনম লাভ করতে পারবে, তার কোনো নিশ্চয়তা আছে? নিশ্চয়তা নেই। বুদ্ধ বলেছেন, মানুষ মৃত্যুর পর শতকরা বড় জোর তিন জন/চারজন সদ্‌গতি (মনুষ্য জনম) লাভ করবে। অপরাপর সবাই নিম্নগতি প্রাপ্ত হবে। আমিও স্বীয় অভিজ্ঞায় তাই দেখতে পাই। প্রয়াত প্রেসিডেন্ট শেখ মুজিবুর রহমান, জিয়াউর রহমান মৃত্যুর পর কেউ আর মনুষ্য জনম লাভ করতে পারেনি। দুর্লভ এ মনুষ্য জনম লাভ করতে হলে প্রয়োজন জ্ঞান লাভ ও সদাচারণ করা। যেজন পঞ্চশীল পালন করবে এবং জ্ঞানের সহিত অবস্থান করবে সে জনই মৃত্যুর পর পুনঃ মনুষ্য জনম লাভে সক্ষম হবে। যেজন অজ্ঞান, পাপকর্ম সম্পাদন করে করেই জীবন অতিবাহিত করবে সে মৃত্যুর পর চারি অপায়ে পতিত হবে। বল তো, কতজন মানুষই শীলপালন করতেছে? জ্ঞানের সহিত অবস্থান করতেছে? তাই তো ভগবান বুদ্ধ বলেছেন, মানুষ মৃত্যুর পর শতকরা বড়জোর তিন/চার জন পুনঃ মনুষ্য জনম লাভ করে। কাজেই, বর্তমানে তোমরা দুর্লভ মনুষ্য জনম লাভ করেছ। এ দুর্লভ মানবজীবনের সার্থকতা সম্পাদন করতে চেষ্টা করা প্রত্যেক মানবেরই কর্তব্য। দুর্লভ মানবজীবনের সার্থকতা সম্পাদন করতে হলে জ্ঞান লাভ ও সদাচারণ বা শীল প্রতিপালন করা চাই। কিন্তু তোমরা তো জ্ঞান লাভ করতে পারছ না, শীল প্রতিপালন করতে পারছ না। মোটকথা মানবজীবনের সার্থকতা সম্পাদন করা সম্ভবপর হয়ে উঠছে না। এখন তোমরা এম.এ. পাশ করাকে জ্ঞান বলে দৃঢ় বিশ্বাস করছ, ডক্টরেট ডিগ্রী লাভ করাকে জ্ঞান বলে দৃঢ় বিশ্বাস করছ। এবং সেসব ডিগ্রী লাভের প্রচেষ্টায় নিয়োজিত রয়েছ। তোমাদের এসব ধারণা ভুল। এম.এ. পাশ, ডক্টরেট ডিগ্রী লাভ দ্বারা প্রকৃত জ্ঞান লাভ হয় না। আমি সেটাকে পেটের ডাণ্ডার বিদ্যা বলি। এম.এ. পাশ করলে যদি জ্ঞান লাভ হতো বা জ্ঞানী হওয়া যেতো, তাহলে পূর্ণ কুমার দেওয়ান কেন তার বউকে কেটেছিল? সে তো এম.এ. পাশ ছিল। জ্ঞানী হলে কি মানুষ কাটতে পারে? ‘না ভন্তে, জ্ঞানী হলে মানুষ কাটতে পারে না’। আমার একথা শুনে একজন মুসলিম ভদ্রলোক বলেছিল, ‘হ্যাঁ ভন্তে, আপনি ঠিক কথা বলছেন। ডিগ্রী অর্জন আর জ্ঞান লাভ করা এক কথা নয়। ডিগ্রী অর্জন হলেই যে জ্ঞান লাভ হবে তার কোনো নিশ্চয়তা নেই। অনেকে ডিগ্রী অর্জন করে কিন্তু জ্ঞান লাভ করতে পারে না। অনেকের কোনো ডিগ্রী না থাকলেও সে জ্ঞানের অধিকারী হয়।’ বাস্তবিক ডিগ্রী অর্জন ও জ্ঞান লাভ দু’টি সম্পূর্ণ ভিন্ন বিষয়। লোকোত্তর সুখ মার্গ-ফল-নির্বাণ লাভ হলে মেট্রিক, আই.এ., বি.এ., এম.এ. ডিগ্রীর কোনো প্রয়োজন নেই। আমি তো দেখছি তোমরা নিজেদের সমস্ত সামর্থ দিয়ে সন্তানদের বি.এ., এম.এ. পাশ করাতে এবং ডাক্তার, ইঞ্জিনিয়ার, প্রফেসার, অফিসার বানাতে লক্ষ লক্ষ টাকা খরচ করতে করতে এখন নিঃশেষ প্রায়। কিন্তু বুদ্ধের সময় অনাথপিণ্ডিক, বিশাখারা সন্তানদের অমুক সমুক বানাতে চেষ্টা করেননি। তারা বুদ্ধের, ভিক্ষুসঙ্ঘের সেবা-পূজা ও ধর্মের শ্রীবৃদ্ধির জন্য তাদের ধন ভাণ্ডার উন্মুক্ত রেখেছিলেন। বুদ্ধের ত্যাগময় নির্বাণ ধর্মের মহনীয়তা ও শ্রেষ্ঠত্বের প্রতি তাদের কোনো প্রকার দ্বিধা-দ্বন্দ্ব বা সন্দেহ ছিল না। এ কারণেই তাদের জীবনে মার্গফল অধিগত করা সম্ভব হয়ে উঠেছিল। তারা স্রোতাপত্তি, সকৃদাগামী লাভ করতে সক্ষম হয়েছিল।

শ্রদ্ধেয় বনভন্তে বলেন, তোমরা বর্তমানে স্বামী-স্ত্রী হয়ে অবস্থান করছ বটে, কিন্তু যেকোনো মুহূর্তে স্বামী মরে গিয়ে স্ত্রীকে একা করতে পারে বা একা করে ফেলে যেতে পারে, আর স্ত্রী মরে স্বামীকে একা করে ফেলে যেতে পারে। কি, ফেলে যেতে পারে তো? হ্যাঁ ভন্তে, ফেলে যেতে পারে। তাহলে তোমরা কেন স্বামী-স্ত্রী হয়ে অবস্থান করছ? জ্ঞান দিয়ে চিন্তা করলে ‘অমুক আমার স্বামী’ ‘সমুক আমার স্ত্রী’ বলে দাবি করার কোনো যৌক্তিকতা নেই। মোটকথা স্বামীও মিথ্যা, স্ত্রীও মিথ্যা; স্বামীও বিশ্বাস নেই, স্ত্রীও বিশ্বাস নেই। তাই আমি বলি, স্বামী-স্ত্রী হবার কোনো প্রয়োজন নেই। কারণ স্বামী একদিন মরে গিয়ে স্ত্রীকে ফেলে যাবে, স্ত্রী একদিন মরে গিয়ে স্বামীকে ফেলে যাবে। সুতরাং স্বামী-স্ত্রী হয়ে কী-ই বা লাভ হয়। নেক্ক পরা পায় মোক্কত্তুন, মোক্ক পরা পায় নেক্কত্তুন। অর্থাৎ স্বামী প্রতারিত হয় স্ত্রী হতে আর স্ত্রী প্রতারিত হয় স্বামী হতে। এভাবে যারা জ্ঞানযোগে চিন্তা করে; যাদের জ্ঞান উদয় হয় তারা স্বামী-স্ত্রী হয় না। তারা নির্বাণ ধর্মের মহাসুখকে অধিগম করে থাকে। বর্তমানে তোমরা কেন স্বামী-স্ত্রী হয়ে অবস্থান করছ? তোমাদের জ্ঞান নেই বলে। সবাই বলো “আমাদের জ্ঞান নেই, লজ্জা নেই বলে আমরা স্বামী-স্ত্রী হয়ে অবস্থান করছি।” আবার, তোমরা কেন ‘সে আমার স্ত্রী’, ‘সে আমার স্বামী’, ‘সে আমার পুত্র’, ‘সে আমার কন্যা’ বলে কেন দাবি কর জান? তোমাদের লজ্জা শরম নেই বলে। যাদের কাছে লজ্জা শরম থাকবে তারা কখনো ‘সে আমার স্বামী’, ‘সে আমার স্ত্রী’, ‘সে আমার পুত্র’, ‘সে আমার কন্যা’, ‘আমার ঘর’, ‘আমার জায়গা-জমি’ বলবে না। আচ্ছা, তোমরা আজকে যাকে ‘সে আমার স্ত্রী’, ‘সে আমার পুত্র’, ‘সে আমার কন্যা’ বলছ কিন্তু আগামীকাল যদি তুমি মরে যাও অথবা সেই স্বামী, স্ত্রী, পুত্র কন্যারা মরে যায়, তখন কি আর ‘সে আমার স্ত্রী’... বলতে পারবে? বলতে পারবে না। তাহলে ‘সে আমার স্ত্রী’... বলাটা সত্য হল কোথায়? তাই বুদ্ধের মতে স্বামী-স্ত্রী, পুত্র-কন্যা এ সবই মিথ্যা, অজ্ঞান। সেসব বলার মধ্যে সত্য ও জ্ঞানের কোনো অস্তিত্ব নেই। তোমাদের জ্ঞান এবং লজ্জা শরম নেই বিধায় এ অজ্ঞান ও মিথ্যাকে নিয়ে অবস্থান করছ।

বুদ্ধের মতে জাতিভেদ করা যায় না। এধর্মে জাতিভেদ নেই। বুদ্ধ বলেছেন, তোমরা পরস্পরকে ‘তুমি অমুক জাতি’, ‘তুমি সমুক জাতি’, ‘তুমি তমুক জাতি’ বলে জাতিভেদ করবে না। বুদ্ধ জাতিকে দুঃখ বলেই অভিহিত করেছেন। বৌদ্ধধর্মের মতে ‘উনি চাকমা’, ‘উনি মারমা’, ‘উনি ত্রিপুরা’, ‘উনি হিন্দু’, ‘উনি মুসলমান’ বলে জাতিভেদ করা যায় না। বুদ্ধ বলেছেন, জাতিভেদ অনর্থক। জাতিভেদ করলে পরস্পরের মধ্যে হিংসা, ঘৃণা ও স্বার্থপরতা জন্মায়। এতে দুঃখ সৃষ্টি হয়, পাপ উৎপন্ন হয়। তাই বুদ্ধ জাতিভেদ না করতে উপদেশ দিয়েছেন। এবং তাঁর নিকট ব্রাহ্মণ, ক্ষত্রিয়, বৈশ্য, শুদ্র নির্বিশেষে সবাই শিষ্যত্ব গ্রহণ করেছিলেন। আর শিষ্যত্ব গ্রহণ করে পূর্বের গোত্র, জাতি ত্যাগ করে সকলে শাক্যপুত্র নামে অভিহিত হয়েছিলেন। মনে রাখবে, ভগবান বুদ্ধ রাজা-মহারাজা, ধনী-শ্রেষ্ঠীদেরকে যেমন প্রব্রজ্যা দিয়েছেন; তেমনি প্রব্রজ্যা দিয়েছেন জেলে, চণ্ডাল, মেথরদেরকে। রাজা-মহারাজা, ধনী-শ্রেষ্ঠীরাও অর্হৎ হতে পারে, জেলেরাও অর্হৎ হতে পারে, চণ্ডালেরাও অর্হৎ হতে পারে, মেথরেরাও অর্হৎ হতে পারে। পূর্বজন্মের পারমী থাকলে (অঙ্গপ্রত্যঙ্গ পরিপূর্ণ) মানুষ মাত্রেই অর্হৎ হতে পারে। জেলে তারাও তো মানুষ, চণ্ডাল তারাও তো মানুষ, মেথর তারাও তো মানুষ। মানুষ মাত্রেই দুঃখ থেকে মুক্ত হতে পারে, নির্বাণ লাভ করতে পারে। তবে তজ্জন্য প্রয়োজন উচ্চতর জ্ঞান লাভ ও ব্রহ্মচর্য আচরণ করা। ব্রহ্মচর্য আচরণ কাকে বলে? আর্য অষ্টাঙ্গিক মার্গ অনুশীলন করাকে ব্রহ্মচর্য আচরণ বলে। জনৈক ভিক্ষু ভগবান বুদ্ধের কাছে জানতে চেয়েছিল, ‘ভন্তে ব্রহ্মচর্য কাকে বলে?’ উত্তরে বুদ্ধ বলেছিলেন, আর্য অষ্টাঙ্গিক মার্গ অনুশীলন করাকে ব্রহ্মচর্য বলে। যিনি আর্য অষ্টাঙ্গিক মার্গ অনুশীলন করেন তিনিই প্রকৃত ব্রহ্মচারী বলে অভিহিত হন। বুদ্ধের উপদেশ হল, তোমরা উচ্চতর জ্ঞান অর্জন কর এবং ব্রহ্মচর্য আচরণ কর তাহলে তোমরা দুঃখ থেকে মুক্ত হতে পারবে, নির্বাণ লাভে সক্ষম হবে। কারা ব্রহ্মচর্য আচরণ করতে পারে? পুরুষেরাও ব্রহ্মচর্য আচরণ করতে পারে, মহিলারাও ব্রহ্মচর্য আচরণ করতে পারে, রাজা-মহারাজারাও ব্রহ্মচর্য আচরণ করতে পারে, ধনী-শ্রেষ্ঠীরাও ব্রহ্মচর্য আচরণ করতে পারে, জেলেরাও ব্রহ্মচর্য আচরণ করতে পারে, চণ্ডালেরাও ব্রহ্মচর্য আচরণ করতে পারে, মেথরেরাও ব্রহ্মচর্য আচরণ করতে পারে।

পূজ্য ভন্তে বলেন, আমি শুনেছি ইতোমধ্যে প্রায় শতাধিক বি.এ., এম.এ. পাশ চাকমা ছেলে শান্তিচুক্তির পক্ষ-বিপক্ষ হয়ে পরস্পরকে গুলি করে মেরে ফেলেছে। দেখছ তো তারা নিজেদের জন্যও কিছুই করতে পারল না, অপরের জন্যও কিছুই করতে পারল না। অনর্থক জীবনটা নষ্ট করে ফেলল সার। আমি বলি কি জান? সেই শতাধিক হতে পঁচিশজনও যদি আমার নিকট প্রব্রজিত হয়ে আমাকে ধর্মপ্রচারে সাহায্য করতো, তাহলে তাদের নিজেরও কতোই-না মঙ্গল হতো আর বুদ্ধের শাসনেরও হিতসাধন হতো। কিন্তু না, তারা প্রব্রজিত হবে না। লাঠালাঠি, মারামারি, খুনোখুনি করে মরে যাবে, তবুও প্রব্রজিত হবে না। তাই তো বলি, চাঙমাগুন বরবাত্‌ যেয়ন। অর্থাৎ চাকমারা খারাপ হয়ে গেছে। সাধারণ শিক্ষায় শিক্ষিত হয়ে বুদ্ধের শিক্ষাকে অবহেলা করছে। শিক্ষিত চাকমাই শিক্ষিত চাকমাকে মারছে। তাই আমি কলেজ, বিশ্ববিদ্যালয়ের শিক্ষাকে প্রধান্য দিই না। তোমরা বুদ্ধের শিক্ষা গ্রহণ করে উচ্চতর জ্ঞানের অধিকারী হও। উচ্চতর জ্ঞানের অধিকারী হলে সর্বদিকে উন্নতি, শ্রীবৃদ্ধি হবে এবং দুঃখ থেকে মুক্ত হতে পারবে।

বৌদ্ধধর্মের মতে কামভব, রূপভব, অরূপভব এই তিন প্রকার ভবের মধ্যে তৃষ্ণার সহিত অবস্থান করতে নেই। ভবের মধ্যে তৃষ্ণার সহিত অবস্থান করলে দুঃখ পেতে হয়, দুঃখ থেকে মুক্ত হওয়া যায় না। যিনি ভবের মধ্যে অবস্থান করেন না তিনি দুঃখ থেকে মুক্ত হন, পরম শান্তি লাভ করেন। বুদ্ধের উপদেশ হল, তোমরা ভবের মধ্যে অবস্থান করবে না। কিন্তু, তোমরা তো ভবের মধ্যে অবস্থান করতেছ। কেন ভবের মধ্যে অবস্থান করতেছ? কারণ তোমরা ভবের মধ্যে সুখ কর, ভোগ কর এবং পাপ কর। মনে রাখবে, তোমরা যদি ভবের মধ্যে অবস্থান না কর এবং সুখ না কর, ভোগ না কর, পাপ না কর তাহলে দুঃখ থেকে মুক্ত হতে পারবে। বৌদ্ধধর্ম এ রকমই। এধর্মের উপদেশ হল, তোমরা ভবের মধ্যে অবস্থান করবে না। কে ভবের মধ্যে অবস্থান করে? তোমাদের মনচিত্ত। মনচিত্ত যদি ভবের মধ্যে অবস্থান করে তাহলে দুঃখ পেতেই হয়, কখনো দুঃখ থেকে মুক্ত হওয়া যায় না। মনচিত্ত ভবের মধ্যে না থাকলে তৃষ্ণামুক্ত হওতঃ পরম শান্তি নির্বাণ লাভ হয়। বৌদ্ধধর্ম এ রকমই। বৌদ্ধধর্মে সুখ করা যায় না, ভোগ করা যায় না, পাপ করা যায় না। পারবে কি তোমরা সুখ, ভোগ, পাপ না করে থাকতে? সবাই বলো “আমরা সুখ করব না, ভোগ করব না, পাপ করব না।” তোমরা যদি সুখ কর, ভোগ কর, পাপ কর তাহলে মারের পক্ষপাতি হবে। আর সুখ না করলে, ভোগ না করলে, পাপ না করলে বুদ্ধের পক্ষপাতি হবে। বুদ্ধের পক্ষপাতি হলে দুঃখমুক্তি নির্বাণ অধিগত হবে। মনে রাখতে হবে যারা সুখ করে, ভোগ করে ও পাপ করে তারা মারের পক্ষপাতি। আর যারা সুখ করে না, ভোগ করে না ও পাপ করে না তারা বুদ্ধের পক্ষপাতি। এবার শ্রদ্ধেয় বনভন্তে সমবেত দায়ক-দায়িকাগণকে প্রশ্ন করেন, তোমরা বুদ্ধের পক্ষপাতি হবে নাকি মারের পক্ষপাতি হবে? সমবেত দায়ক-দায়িকাবৃন্দ একবাক্যে বলে উঠে, ভন্তে, আমরা বুদ্ধের পক্ষপাতি হবো। বনভন্তে : তাহলে তোমরা আর সুখ করবে না, ভোগ করবে না, পাপ করবে না। বুঝতে পারছ তো? হ্যাঁ ভন্তে, বুঝতে পারছি। তোমরা যদি সুখ না কর, ভোগ না কর, পাপ না কর তাহলে বুদ্ধের পক্ষপাতি হতে পারবে। এবং দুঃখ থেকে মুক্ত হতে পারবে, নির্বাণ লাভে সক্ষম হবে।

পরিশেষে তিনি বলেন, যাদের পাপের প্রতি লজ্জা নেই, ভয় নেই, ঘৃণা নেই তারাই পাপকর্ম সম্পাদন করে থাকে। কিন্তু যাদের পাপের প্রতি লজ্জা, ভয়, ঘৃণা থাকে তারা পাপকর্ম সম্পাদন করে না। জ্ঞানী কাকে বলে জান? যারা পাপের প্রতি লজ্জাশীল, দুঃখের প্রতি ভয়শীল এবং নিজের ও পরের দেহকে ঘৃণা করে তাকেই জ্ঞানী বলে। যারা নিজের ও পরের দেহকে ঘৃণা করবে তারা সুখভোগ করবে না। মনে রাখবে, নিজের ও পরের দেহকে ঘৃণা করলে নারী-পুরুষের মধ্যে আসক্তিও উৎপন্ন হয় না। বৌদ্ধধর্মে সুখ করা যায় না, ভোগ করা যায় না, পাপ করা যায় না। তোমরা যদি প্রকৃত বৌদ্ধ হও তাহলে সুখ করতে পারবে না, ভোগ করতে পারবে না, পাপ করতে পারবে না। বুঝতে পারছ তো? তোমরা যদি সুখ কর, ভোগ কর, পাপ কর তাহলে তোমরা প্রকৃত বৌদ্ধ নয়। সে-রকম হলে আমি তোমাদেরকে বুঝাতে পারব না। আচ্ছা, তোমরা যদি সুখ করতে চাও, ভোগ করতে চাও, পাপ করতে চাও তাহলে আমার কথা শুনবে কি? নিশ্চয় শুনবে না। তোমরা যদি একান্তই সুখ করতে চাও, ভোগ করতে চাও, পাপ করতে চাও তাহলে আমি তোমাদেরকে বুঝাতে পারব না। তোমরা সবাই বলো “আমরা সুখ করব না, ভোগ করব না, পাপ করব না।” তোমরা যদি সুখ না কর, ভোগ না কর, পাপ না কর তাহলে আমি তোমাদেরকে বুঝাতে পারব। এবং তোমরা দুঃখ থেকে মুক্ত হতে পারবে, নির্বাণ লাভে সক্ষম হবে। আমি তোমাদেরকে সাবধান করে দিচ্ছি, তোমরা সুখ করবে না, ভোগ করবে না, পাপ করবে না। যদি সুখ না কর, ভোগ না কর, পাপ না কর তাহলে তোমাদের ইহকালে সুখ, শান্তি লাভ হবে পরকালেও সুখ, শান্তি লাভ হবেই। বুঝতে পারছ তো? তোমরা প্রত্যেকে সুখ করা হতে বিরত থাকবে, ভোগ করা হতে বিরত থাকবে, পাপ করা হতে বিরত থাকবে। সবাই বলো “আজকের এই পুণ্যের প্রভাবে আমাদের নিম্নগতি না হয়ে ঊর্ধ্বগতি লাভ হোক এবং পরিহানি না হয়ে উন্নতি, শ্রীবৃদ্ধি সাধিত হোক।

আমাদের ইহ-পর উভয়কালে সুখ, শান্তি, সমৃদ্ধি লাভ হোক। আমরা অনার্য হবো না, আর্যই হবো এবং আর্যপথেই চলবো।” এতেই আমাদের সর্বদিকে মহামঙ্গল সাধিত হবে।

সাধু, সাধু, সাধু।


 

তোমরা কর্মফল আর্যসত্যকে বিশ্বাস করবে
একসময় পরম পূজ্য শ্রাবকবুদ্ধ বনভন্তে মহোদয় রাজবন বিহারের দেশনালয়ে আয়োজিত সার্বজনীন দানানুষ্ঠানে সমবেত দায়ক-দায়িকাবৃন্দের উদ্দেশ্যে ধর্মদেশনায় বলেন, তোমরা মিথ্যাদৃষ্টি-সম্পন্ন হবে না। মিথ্যাদৃষ্টি-সম্পন্নরা বুদ্ধের প্রচারিত ধর্ম অনুশীলন করতে পারবে না। তারা পরকাল, কর্মফল, কুশলাকুশল বিশ্বাস করে না, বুঝতে পারে না। মিথ্যাদৃষ্টি-সম্পন্নরা কি বিশ্বাস করে না? পরকাল, কর্মফল, কুশলাকুশল বিশ্বাস করে না। ভগবান বুদ্ধ অজ্ঞানকে বিদূরিত করে, মিথ্যাদৃষ্টিকে বিতাড়িত করে মারসৈন্যকে জয় করত ধর্মনগর প্রতিষ্ঠা করেছিলেন। সেই ধর্ম নগরের প্রাচীর হল শীল। নগরের প্রাচীর অক্ষত থাকলে যেমন নগর সুরক্ষিত হয়, তেমনি শীলসমূহ প্রতিপালন করলে ধর্মনগর অটুট থাকে। তাই তোমরা প্রত্যেকে পঞ্চশীল প্রতিপালন করবে। বর্তমানে আমার সংশয় দেখা দিয়েছে এখানে বৌদ্ধধর্ম আচরণ করা যাবে কি? কারণ এখানে তো বুদ্ধের শিক্ষা গ্রহণ করার সুযোগ নেই, শিক্ষা প্রদান করার উপযুক্ত গুরু নেই। তোমরা অজ্ঞানের সহিত অবস্থান না করে জ্ঞানের সহিত অবস্থান কর। অকুশলকর্ম সম্পাদন না করে কুশলকর্ম সম্পাদন কর এটাই হল বৌদ্ধধর্ম। দান, শীল, ভাবনা অনুশীলন করা মানেই কুশলকর্ম সম্পাদন করা। দানের দ্বারা তোমরা লোভ পরিত্যাগ করবে, শীল প্রতিপালনে দ্বারা হিংসা পরিত্যাগ করবে, ভাবনা অনুশীলনের দ্বারা অজ্ঞান পরিত্যাগ করবে। তোমরা যদি লোভ পরিত্যাগ কর তাহলে দান দিতে সক্ষম হবে। যদি হিংসা পরিত্যাগ কর তাহলে শীল প্রতিপালন করতে পারবে; হিংসা পরিত্যাগ না করলে শীল প্রতিপালন করা যায় না। যদি অজ্ঞান পরিত্যাগ কর, তাহলে ভাবনা অনুশীলন করতে পারবে। যার নিকট জ্ঞান থাকে, সেই ভাবনা অনুশীলন করতে পারে। যেই লোক অজ্ঞান, সে ভাবনা অনুশীলন করতে পারে না। মনে রাখবে, জ্ঞান ছাড়া কখনো ভাবনা করা যায় না। ভাবনা শব্দের অর্থ মনের কাজ, জ্ঞান উৎপাদক চিন্তা। ভাবনা শব্দের অর্থ কি? ভাবনা শব্দের অর্থ হল মনের কাজ, জ্ঞান উৎপাদক চিন্তা। অর্থাৎ মনে মনে জ্ঞান উৎপাদক চিন্তা করা এবং আমার চিত্তে কি পরিমাণ জ্ঞান উদয় হয়েছে, সেটা দর্শন করা। এই দান, শীল, ভাবনা হল বৌদ্ধধর্ম। বুদ্ধ আরো বলেছেন, স্বর্গের কথা বলতে, কামের আদীনব সম্বন্ধে বলতে। স্বর্গের কথা অর্থ কোনো বিষয়ে লোভ উৎপন্ন না করা। লোভ উৎপন্ন করলে স্বর্গ লাভ করা যায় না। তোমরা অলোভ হয়ে অবস্থান করবে। অলোভ হয়ে অবস্থান করলে স্বর্গ লাভ করা সম্ভব হয়। কামের আদীনব কি? আদীনব শব্দের অর্থ উপদ্রব। কাম হেতু স্বামী-স্ত্রীতে ঝগড়া, পিতা-পুত্রে ঝগড়া, মাতা-কন্যায় ঝগড়া, ভাই-বোনে ঝগড়া, বোনে-বোনে ঝগড়া, পাড়া-প্রতিবেশীতে ঝগড়া; ঝগড়া থেকে হাতাহাতি, লাঠালাঠি, মারামারি এমনকি হতাহতও হয়ে থাকে। এসবই হল কামের আদীনব। যারা এই কামের আদীনব জানে, বুঝে ও সম্যকভাবে জ্ঞাত হয়, তারা কখনো মহাদুঃখ সৃষ্টিকারী কামের পিছনে ছুটে না। তারা কামকে পরিত্যাগ করে পবিত্র, বিমল সুখের অধিকারী হয়। বনভন্তে কেন কাম পরিত্যাগ করে প্রব্রজিত হতে উদ্বুদ্ধ হয়েছিলেন জান? আমি গৃহী অবস্থায় অতি কাছ থেকে স্বামী-স্ত্রীকে ঝগড়াঝাঁটি, মারামারি করতে প্রত্যক্ষ করেছি; প্রত্যক্ষ করেছি পিতা পুত্রের সাথে, পুত্র পিতার সাথে, মাতা কন্যার সাথে, কন্যা মাতার সাথে, ভাই ভাইয়ের সাথে, ভাই-বোনের সাথে, বন্ধু বন্ধুর সাথে পরস্পর কলহ-বিগ্রহ, বিবাদাপন্ন হতে। আরো প্রত্যক্ষ করেছি নারীর (স্ত্রীর) উদ্যত স্বভাব, রুক্ষ ব্যবহার। চাকমা নারীকে যেমন প্রত্যক্ষ করেছি, তেমন প্রত্যক্ষ করেছি বড়ুয়া, হিন্দু আর মুসলিম নারীকেও। কোনো ইতর বিশেষ খুঁজে পাইনি এসকল নারীর চরিত্রে। এভাবে আমি কামের আদীনব সম্যকভাবে জেনে, বুঝে কাম পরিত্যাগ করে প্রব্রজিত হয়েছি এবং সেই জীবনে চির অধিষ্ঠিত রয়েছি।

জ্ঞানীরা কখনো পাপকার্য সম্পাদন করে না। তারা পাপকার্য সম্পাদন করতে লজ্জা ও ভয় পায়। সেই পাপকার্য কি কি? প্রাণিহত্যা করা পাপকার্য, চুরি-ডাকাতি-সন্ত্রাসী-মাস্তানী-চাঁদাবাজি-ছিনতাই করা পাপকার্য, ব্যভিচার করা পাপকার্য, মিথ্যা-কটু-ভেদ-বৃথা বাক্য বলা পাপকার্য, মদ-গাঁজা-আফিং-হেরোইন সেবন করা পাপকার্য। যারা এসমস্ত পাপকার্য সম্পাদন করতে লজ্জা পায়, ভয় পায় ও ঘৃণা করে, তারা কখনো পাপকার্য সম্পাদন করে না এবং তারা জ্ঞানী বলে কথিত হয়। আর যারা এসকল পাপকার্য সম্পাদন করতে লজ্জা পায় না, ভয় পায় না ও ঘৃণা করে না তারা একের পর এক পাপকর্ম সম্পাদন করেই চলে। তারা অজ্ঞানী বলে কথিত হয়। মনে রাখবে যারা জ্ঞানী তারা পাপকার্য সম্পাদন করতে লজ্জা পায়, ভয় পায় ও ঘৃণা করে। যারা অজ্ঞানী তারা পাপকার্য সম্পাদন করতে লজ্জা পায় না, ভয় পায় না এবং ঘৃণা করে না। আমি বলছি, তোমরা পাপকর্ম সম্পাদন করবে না। কারণ তোমরা আজকে জীবিত রয়েছ বটে, কিন্তু আগামীকালও মরে যেতে পার। এ জীবনকে কিছুতেই বিশ্বাস করা চলে না। সকালে জীবিত রয়েছ তো বিকালেও মরে যেতে পার। যেকোনো মুহূর্তে মৃত্যু এসে এজীবনের অবসান ঘটতে পারে, জীবন তছনছ হয়ে যেতে পারে। কাজেই তোমরা পাপকর্ম সম্পাদন করবে না, পুণ্যকর্মই সম্পাদন কর। কারোর অন্যায় করবে না। কোনো জীবের প্রতি হিংসা করবে না। এটাই হল বৌদ্ধধর্ম হল। আমি বলছি, তোমরা উত্তমভাবে ধর্মাচরণ করবে, অন্যায়ভাবে ধর্মাচরণ করবে না। উত্তমভাবে ধর্মাচরণ করলে ইহকালেও সুখ লাভ হবে, পরকালেও সুখ লাভ হবে।

তিনি আরো বলেন, বুদ্ধ বলেছেন, তোমরা এমন কোনো ক্ষুদ্র পাপও করবে না, যা দেখে অপর বিজ্ঞগণ নিন্দা করতে পারে। বর্তমানে অনেক মুসলিম ভদ্রলোকেরা তো তোমাদেরকে নিন্দা করতেছে। তারা বলছে, “বৌদ্ধধর্ম হল অহিংসা পরম ধর্ম; কিন্তু, চাকমারা তো হিংসা করতেছ। বৌদ্ধধর্মে মদ-গাঁজা-আফিং-হেরোইন কোনো নেশা সেবন করতে পারে না, কিন্তু চাকমা তো বেশ অবাধেই মদ-গাঁজা-আফিং-হেরোইন সেবন করছে। জুয়া খেলছে, চুরি-ডাকাতি-সন্ত্রাসী-মাস্তানী-চাঁদাবাজি-ছিনতাই করছে। বৌদ্ধধর্মে তো এগুলো করা যায় না।” দেখছ তো মুসলমানেরা নিন্দা করছে তোমাদেরকে। আজকে তোমাদের সেই অকুশল পাপকর্ম সম্পাদনের ফলে এখানে (বাংলাদেশে) বৌদ্ধধর্মকে যেভাবে মূল্যায়িত করা হচ্ছে, তাতে আমি খুবই লজ্জিত। তোমাদের সেই অকুশলকর্ম সম্পাদনের কারণে অন্যান্য ধর্মাবলম্বীরা বৌদ্ধধর্মের মহনীয়তা ও শ্রেষ্ঠত্বের প্রতি আর বিশ্বাস রাখতে পারছে না। ইহা কি লজ্জার বিষয় নয়? তোমরা নিজেদেরকে বৌদ্ধ বলে পরিচয় প্রদান কর অথচ বৌদ্ধধর্মের শিক্ষা, উপদেশসমূহ মেনে চল না। আসল কথা হল, তোমরা ‘আমি বৌদ্ধ’ বলে মুখে বুলি আওড়ালেও অন্তর দিয়ে বুদ্ধকে বিশ্বাস কর না, বুদ্ধের শিক্ষাকে নিজের জীবনে অনুশীলন কর না। এভাবে যদি তোমরা বুদ্ধকে বিশ্বাস না করো, না মানো এবং বুদ্ধের শিক্ষাকে নিজের জীবনে অনুশীলন না করো, তাহলে তোমরা দিন দিন রসাতলে যাবে, পরিহানির অথৈ সাগরে তলিয়ে যাবে। সেখান থেকে উপরে উঠে আসা হবে বাতুলতা মাত্র। তাই আমি তোমাদেরকে সতর্ক করে দিচ্ছি, এখনো মোটামুটি সময় রয়েছে। তোমরা সেই সকল অকুশল পাপকর্ম ত্যাগ কর। যতদূর সম্ভব রাগ, দ্বেষ, মোহ, তৃষ্ণা ত্যাগ করে প্রকৃত বৌদ্ধধর্ম আচরণে যত্নশীল হও। মনে রাখিও রাগ, দ্বেষ, মোহ, তৃষ্ণা ত্যাগ করলে পরম সুখ-শান্তি মিলবে।

তোমরা কর্মফলকে বিশ্বাস করবে, পরকালকে বিশ্বাস করবে, চারি আর্যসত্যকে বিশ্বাস করবে। কর্মফল, পরকাল ও চারি আর্যসত্যকে বিশ্বাস করলে অধঃপতনে তলিয়ে যেতে হয় না, পরিহানি হতে হয় না, নিম্নগতি হতে হয় না। বরং উন্নতি হয়, শ্রীবৃদ্ধি হয়, ঊর্ধ্বগতি লাভ হয় এবং সর্বদিকে সুখী, জয়যুক্ত হওয়া যায়। দান করার সময় তোমরা আত্মপ্রশংসা করত অপরকে অবজ্ঞা, নিন্দা করবে না। বুঝতে পারছ তো? দান করার সময় সর্বজীবের প্রতি মঙ্গল কামনা করে দান করবে। আর বলবে “এই দানের ফলে সকল প্রাণী সুখি হোক, সকল প্রাণীর মঙ্গল হোক।” বৌদ্ধধর্মের মতে এভাবে দান দিতে হয়। আমি বলছি, তোমরা দান দেওয়ার সময় আত্মপ্রশংসা করে অপরকে অবজ্ঞা, ঘৃণা করবে না। দান দেওয়ার সময় আত্মপ্রশংসা করে অপরকে অবজ্ঞা, ঘৃণা করলে সেটা অসৎ পুরুষের দান হয়ে থাকে। ভগবান বুদ্ধ সেভাবে দান না করতে উপদেশ দিয়েছেন। মনে রাখিও দান করার সময় সর্বজীবের প্রতি মঙ্গল-কামনা, সুখ কামনা করেই দান দিতে হয়। কখনো আত্মপ্রশংসা করে অপরকে অবজ্ঞা, নিন্দা করে দান দিতে নেই।

আমি তো দেখছি এ দেশের (বাংলাদেশের) চাকমা, মারমা, বড়ুয়ারা সবাই গরিব। কেন এদেশের চাকমা, মারমা, বড়ুয়ারা এতো গরিব? সত্য কথা বলতে কি চাকমা, মারমা, বড়ুয়াদের বুদ্ধের প্রতি গভীর শ্রদ্ধা নেই এবং জ্ঞান নেই বিধায় তারা এতো গরিব। তারা বুদ্ধের শিক্ষা, উপদেশকে মনে-প্রাণে বিশ্বাস করতে পারছে না। তাই তো প্রাণিহত্যা করছে, চুরি-ডাকাতি করছে, ব্যভিচার করছে, মিথ্যা-কটু-ভেদ-বৃথা বাক্য বলছে, মদ-গাঁজা-আফিং-হেরোইন নেশা সেবন করছে। এভাবে পঞ্চশীল পালন না করলে তো দিন দিন গরিব হয়ে যাবে। বুদ্ধের মতে যারা শীল বা পঞ্চশীল পালন করে, তারা ধনী হয়। পঞ্চশীল পালন করলে কেহ গরিব হয়ে থাকতে পারে না। তোমরা যদি সবাই পঞ্চশীল পালন কর, প্রাণিহত্যা করা হতে বিরত থাক, চুরি-ডাকাতি করা হতে বিরত থাক, ব্যভিচার করা হতে বিরত থাক, মিথ্যা-কটু-ভেদ-বৃথা বাক্য বলা হতে বিরত থাক, মদ-গাঁজা-আফিং-হেরোইন নেশা সেবন করা হতে বিরত থাক, তাহলে তোমরা ধনী হয়ে যাবেই। কিন্তু তোমরা তো এসব উপদেশ বিশ্বাস কর না। মনে রাখবে যতই তোমরা পঞ্চশীল পালন করবে না, ততই বেশি দিন দিন গরিব হয়ে যাবে। তোমরা সবাই মিলে পঞ্চশীল পালন করে দেখ আমি কথা দিচ্ছি তিন বৎসরের মধ্যে তোমরা সবাই ধনী হয়ে যাবে। দারিদ্র আর ধারে-কাছেও থাকতে পারবে না। একথা বলার সঙ্গে সঙ্গে সমবেত দায়ক-দায়িকাবৃন্দ সাধুবাদ প্রদান করতে থাকে। কিন্তু তোমরা তো পঞ্চশীল পালন করছ না। প্রাণিহত্যা করছ, চুরি-ডাকাতি-সন্ত্রাসী-মাস্তানী-চাঁদাবাজি-ছিনতাই করছ, ব্যভিচার করছ, মিথ্যা-কটু-ভেদ-বৃথাবাক্য বলছ, মদ-গাঁজা-আফিং-হেরোইন সেবন করছ। তোমরা যদি এভাবে পঞ্চশীল লঙ্ঘন করতে থাক, তাহলে দিন দিন আরো গরিব হয়ে যাবে। তাই বলি কি, তোমরা আমার কথা ধর, মেনে চল। সবাই নির্ভুলভাবে পঞ্চশীল পালন করবে। তোমরা উচ্চতর জ্ঞান, উচ্চতর সাধনার অনুশীলন, উচ্চমনা, উচ্চাকাঙ্ক্ষী, হয়ে অবস্থান কর। পারবে কি তোমরা সেভাবে অবস্থান করতে? তোমরা নিম্ন আকাঙ্ক্ষা না করে উচ্চাকাঙ্ক্ষা, নিচমনা না হয়ে উচ্চমনা, নিম্নস্তরের সাধনা অনুশীলন না করে উচ্চতর সাধনা অনুশীলন এবং হীনজ্ঞান বাদ দিয়ে উচ্চতর জ্ঞানের সহিত অবস্থান কর। সবাই বলো “আমরা নিম্ন আকাঙ্ক্ষা করব না, উচ্চাকাঙ্ক্ষাই করব, নীচমনা হবো না, উচ্চমনাই হবো, হীনজ্ঞানের সহিত থাকব না, উচ্চতর জ্ঞানের সহিত থাকব এবং লোকোত্তরে উন্নীত হবার জন্য উচ্চতর সাধনা অনুশীলন করব।” তোমরা যদি উচ্চতর জ্ঞান, উচ্চতর সাধনা অনুশীলন কর, উচ্চমনা, উচ্চাকাঙ্ক্ষী হয়ে অবস্থান কর, তাহলে নির্বাণ লাভেও সক্ষম হবে।

পরিশেষে তিনি বলেন, তোমরা যে দান করতেছ, এটা কুশলকর্ম সম্পাদন করতেছ বলে জানবে। দান দেওয়ার সময় লোভমুক্ত, হিংসামুক্ত, অজ্ঞানমুক্ত করে দান দিতে পারলে সেই দান মহৎ ফল প্রদান করে থাকে। লোভমুক্তই বৌদ্ধধর্ম, দ্বেষমুক্তই বৌদ্ধধর্ম, অজ্ঞানমুক্তই বৌদ্ধধর্ম, তৃষ্ণামুক্তই বৌদ্ধধর্ম। তোমরা যদি লোভমুক্ত, দ্বেষমুক্ত, মোহমুক্ত, তৃষ্ণামুক্ত হতে পার তাহলে পরম সুখের অধিকারী হতে পারবে, মার্গফল নির্বাণ প্রত্যক্ষ করতে সমর্থ হবে। বুদ্ধের সময়কালীন অনাথপিণ্ডিক, বিশাখারা দান দেওয়ার সময় লোভমুক্ত, দ্বেষমুক্ত, মোহমুক্ত, তৃষ্ণামুক্ত করে দান দিয়েছিলেন। মনে রাখিও দান দেওয়ার সময় লোভমুক্ত, দ্বেষমুক্ত, মোহমুক্ত, তৃষ্ণামুক্ত করে দান দিলে লোকোত্তরে উন্নীত হওয়া যায়, মার্গফল নির্বাণ লাভ হয়। বুঝতে পারছ তো? তোমরা সবাই বলো “আমরা আজকে যে দান করছি, এই দানের ফলে আমরা যেন লোভমুক্ত, হিংসামুক্ত, অজ্ঞানমুক্ত, তৃষ্ণামুক্ত হতে পারি। এ দানের ফলে আমরা যেন অধঃপতনে তলিয়ে না যায়। বরং আমাদের উন্নতি, শ্রীবৃদ্ধি, সমৃদ্ধি ও সুখ-শান্তি লাভ সুনিশ্চিত হোক।” দান করার সময় তোমরা কখনো আত্মপ্রশংসা করে অপরকে অবজ্ঞা, তুচ্ছ, নিন্দা করবে না। দান করার সময় এরূপই বলবে ‘এই দানের দ্বারা সর্বজীবের মঙ্গল হোক, সুখ হোক ও সর্বজীব দুঃখ থেকে মুক্ত হোক। আর এ দানের দ্বারা আমাদের চিত্ত কুশলকর্মে নিয়োজিত হোক, অকুশলকর্ম হতে বিরত থাকুক।’ মনে থাকবে তো? হ্যাঁ ভন্তে, মনে থাকবে।

তোমরা চারি আর্যসত্যকে বিশ্বাস করবে, চারি আর্যসত্যকে সম্যকভাবে দর্শন করবে। তোমাদের যদি চারি আর্যসত্য সম্বন্ধে দৃঢ় বিশ্বাস থাকে, চারি আর্যসত্য জ্ঞান থাকে, তাহলে তোমরা দুঃখ থেকে মুক্ত হতে পারবে। আমাকে জনৈক ভিক্ষু বলেছিল, এখানে শীলপালন করা যাবে না। আচ্ছা, ভিক্ষুরা যদি বলে ‘শীলপালন করা যাবে না’, তাহলে গৃহীরা কি বলবে? গৃহীরা শীলপালন করা যাবে বলবে কি?... সেই ভিক্ষু কেন শীলপালন করতে অসমর্থ হয়েছিল জান? চারি আর্যসত্যকে মনে-প্রাণে বিশ্বাস না করলে শীলপালন করা যায় না। তোমরাও যদি চারি আর্যসত্যকে বিশ্বাস না কর, তাহলে পঞ্চশীল পালন করতে পারবে না। যারা চারি আর্যসত্যকে মনে-প্রাণে বিশ্বাস করবে তারা পঞ্চশীল পালন করতে পারবে। এভাবে তোমরা যদি পঞ্চশীল পালন কর তাহলে সর্বদিক থেকে ধনী, জ্ঞানী, সুখি হতে পারবে। অন্যদিকে যারা চারি আর্যসত্যকে মনে-প্রাণে বিশ্বাস করবে না তারা বুদ্ধকেও বিশ্বাস করবে না, ধর্মকেও বিশ্বাস করবে না। ফলে তাদের পক্ষে শীলপালন করা বা বৌদ্ধধর্ম আচরণ করা সম্ভবপর হয়ে উঠে না। আমার সাথে বলো “আমরা চারি আর্যসত্যকে বিশ্বাস করব, কর্মফলকে বিশ্বাস করব।” মনে রাখবে, যাদের চারি আর্য সত্যের প্রতি বিশ্বাস থাকে, কর্মফলের প্রতি বিশ্বাস থাকে, চারি আর্যসত্য সম্বন্ধে জ্ঞান থাকে, কর্মফল সম্বন্ধে জ্ঞান থাকে তাদের ইহকালেও সুখ লাভ হয়, পরকালেও সুখ লাভ হয়। বৌদ্ধধর্ম আচরণ করতে হলে রাগ, হিংসা, অজ্ঞান ত্যাগ করতে হবে। রাগ, হিংসা, অজ্ঞানের দ্বারা মানুষ দিন দিন অধঃপতনে পতিত হয়, রসাতলে তলিয়ে যায়। তাই তোমরা রাগ, হিংসা, অজ্ঞান ত্যাগ করে চারি আর্যসত্যকে মনে-প্রাণে বিশ্বাস কর। এতেই তোমাদের সুখ, শান্তি, সমৃদ্ধি বয়ে আসবে।

সাধু, সাধু, সাধু।


 

তোমরা বুদ্ধের শিক্ষাকে প্রাধান্য দাও
অদ্য ২০শে জুলাই ২০০৫ ইং, ৫ই শ্রাবণ ১৪১২ বাং, ২৫৪৯ বুদ্ধাব্দ, রোজ বুধবার। পবিত্র আষাঢ়ী পূর্ণিমা তিথি। সিদ্ধার্থের মাতৃগর্ভে প্রতিসন্ধি গ্রহণ, মহাভিনিষ্ক্রমণ (বা গৃহত্যাগ), ধর্মচক্র প্রবর্তন ও বর্ষাবাস ব্রত অধিষ্ঠান, এই চতুর্বিধ কারণে বৌদ্ধগণ এ পুণ্যময় তিথিকে অন্যতম স্মরণীয় দিবস হিসাবে পালন করে থাকেন। এই পবিত্র দিনটি যথাযথ ধর্মীয় মর্যাদা ও ভাব গাম্ভীর্যের সহিত উদ্‌যাপন উপলক্ষ্যে রাজবন বিহারে আয়োজিত সার্বজনীন দানানুষ্ঠান। যথা সময়ে পরম পূজ্যষ্পদ শ্রাবকবুদ্ধ বনভন্তে স্বপরিষদ ভিক্ষুসঙ্ঘ সমভিব্যাহারে অনুষ্ঠান মঞ্চে উপস্থিত হন। দানাদি পর্ব শেষে সমবেত বিপুল সংখ্যক দায়ক-দায়িকাবৃন্দের উদ্দেশ্যে পূজ্য বনভন্তে ধর্মদেশনা প্রদান শুরু করেন। তিনি বলেন, বৌদ্ধধর্মকে বুঝা বড়োই কঠিন ব্যাপার। দুঃখ আর্যসত্য বুঝা, সমুদয় আর্যসত্য বুঝা, নিরোধ আর্যসত্য বুঝা, মার্গ আর্যসত্য বুঝা সহজ কথা নয়। যিনি দুঃখ আর্যসত্য বুঝতে পারেন, তিনি আর দুঃখের সহিত অবস্থান করেন না; যিনি সমুদয় সত্য বুঝতে পারেন, তিনি অবিদ্যা, তৃষ্ণা ত্যাগ করতে সমর্থ হন; যিনি নিরোধ সত্য বুঝতে পারেন, তিনি নির্বাণ সুখকে উপলব্ধি করতে সক্ষম হন; যিনি মার্গসত্যকে বুঝতে পারেন, তিনি দুঃখ থেকে মুক্ত হন। কাজেই এ সকল সত্য সাধারণ জ্ঞানে বুঝা, হৃদয়ঙ্গম করা সম্ভব নয়। অসাধারণ জ্ঞানের মাধ্যমে বুঝতে হয় এ চারি আর্যসত্যকে। নিরোধ সত্য ও মার্গসত্য এই দুই সত্য লোকোত্তর আর দুঃখ সত্য ও সমুদয় সত্য হল লৌকিক। লৌকিকের মধ্যে জন্ম দুঃখ, জরা দুঃখ, ব্যাধি দুঃখ, মরণ দুঃখাদি ভোগ করতে হয়। লোকোত্তরের মধ্যে জন্ম, জরা, ব্যাধি, মরণাদি দুঃখ কিছুই নেই। তাই সুখের মধ্যে লোকোত্তর সুখই উত্তম, শ্রেষ্ঠ। লৌকিক সুখের মধ্যে দুঃখ বিদ্যমান থাকে। এসুখ করলে দুঃখ থেকে মুক্ত হওয়া যায় না, মৃত্যুবরণ করতে হয়। লোকোত্তর সুখের মধ্যে কোনো প্রকার দুঃখের অস্তিত্ব নেই। এ সুখ লাভ হলে যাবতীয় দুঃখ থেকে মুক্ত হওয়া যায়, অমরত্ব লাভ হয়। লৌকিক অর্থ মাররাজ্য বা মারভুবনকে বুঝায়। লোকোত্তর অর্থ নির্বাণরাজ্য বা অমারভুবনকেই বুঝায়। যারা মারভুবন কি? অমারভুবন কি? না জানে, না দেখে, তারা বৌদ্ধধর্ম বুঝতে পারবে না। অন্যদিকে, যারা মারভুবন কি? অমারভুবন কি? মৃত্যুরাজ কি? অমৃত্যুরাজ কি? ইহলোক কি? পরলোক কি? সবই জানবে এবং সে সম্বন্ধে দক্ষ হবে, তাদের দীর্ঘকাল হিতসুখ সাধিত হবে। আর যারা মারভুবন কি? অমারভুবন কি? মৃত্যুরাজ কি? অমৃত্যুরাজ কি? ইহলোক কি? পরলোক কি? কিছুই জানবে না, সে সম্বন্ধে অদক্ষ হবে, তাদের দীর্ঘকাল অহিত দুঃখের কারণ হবে। তাই তোমরা ‘এটা মারভুবন বা মাররাজ্য’, ‘এটা অমারভুবন বা নির্বাণরাজ্য’ বলে যথাযথ জানবে। আর এরূপ দৃঢ় সংকল্প করবে “আমরা মারভুবনে অবস্থান করব না, অমারভুবন নির্বাণরাজ্যেই অবস্থান করব। নির্বাণরাজ্যে অবস্থান করলে আমাদের সুখ লাভ হবে।’ যাদের নিকট চারি আর্যসত্য জ্ঞান, প্রতীত্যসমুৎপাদ-নীতি জ্ঞান থাকে তারা ‘এটা মারভুবন’, ‘এটা অমারভুবন’ বলে জানতে সমর্থ হয়। যেমন কোনো লোক রাঙামাটি হতে খাগড়াছড়ি রওনা হলে, সে জানতে পারে ‘আমি খাগড়াছড়ি যাচ্ছি।’ আর খাগড়াছড়িতে পৌঁছলেও জানতে পারে ‘আমি খাগড়াছড়িতে পৌঁছে গেছি।’ কিন্তু, গরু অথবা ছাগলকে রাঙামাটি হতে খাগড়াছড়িতে নিয়ে যাওয়া হলে গরু কি সেটা জানতে পারবে? খাগড়াছড়িতে নিয়ে গেলে যাবে বটে, তবে কিছুতেই ‘আমি খাগড়াছড়ি যাচ্ছি’ কিংবা ‘আমি খাগড়াছড়িতে পৌঁছে গেছি’ এসব জানবে না। ঠিক তদ্রূপ অজ্ঞানী লোকেরাও কি মারভুবনে অবস্থান করছে নাকি অমারভুবনে অবস্থান করছে? কিছুই জানতে পারে না। তাই বলি অজ্ঞানী লোকেরা গরু, ছাগলের মতো কিছুই না জেনে অবস্থান করতেছে। তারা কি মারভুবনে অবস্থান করতেছে নাকি অমারভুবনে অবস্থান করতেছে? কিছুই জানে না। সে সম্বন্ধে তাদের কোনো ধারণাই নেই।

আমি দেখছি চারি আর্যসত্য জ্ঞান, প্রতীত্যসমুৎপাদ-নীতি জ্ঞান উদয় না হলে তোমাদের চিত্তে জ্ঞান থাকবে না, চিত্ত অজ্ঞানের ঘুট্‌ঘুটে অন্ধকারে নিমজ্জিত থাকবে। বর্তমানে তোমরা কলেজ বিশ্ববিদ্যালয়ের ডিগ্রী আই এ, বি.এ., এম.এ. পাশ করতে সবিশেষ আগ্রহী। এবং তোমাদের বিশ্বাস বি.এ., এম.এ. পাশ করলে তারা জ্ঞানী। এটা তোমাদের মস্তবড়ো ভুল। প্রকৃত জ্ঞান তাকেই বলে যে জ্ঞান নিজের মঙ্গল, নিজের কল্যাণ এবং অপরের মঙ্গল, কল্যাণ সাধনে সক্ষম। যে জ্ঞান নিজের সুখের কারণ হলেও অপরের দুঃখের কারণ হয় তা কখনো প্রকৃত জ্ঞান নহে। বর্তমানে এই যে বি.এ., এম.এ. পড়ছে ছেলে মেয়েরা; তারা এতো দলাদলি, হানাহানি করে কেন? এই শিক্ষা কি সু-শিক্ষা না কু-শিক্ষা? এই শিক্ষা জ্ঞানের না অজ্ঞানের শিক্ষা? তাই তো আমি বি.এ., এম.এ. পাশকে পেটের ডাণ্ডার শিক্ষা বলে থাকি। এই শিক্ষা গ্রহণ করে প্রকৃত জ্ঞানী হওয়া যায় না, কেবল ভালো একটা চাকুরি জুটে মাত্র। এক কথায় সুখভোগ করার জন্য এ শিক্ষা। কিন্তু ভগবান বুদ্ধের ধর্ম ভোগের ধর্ম নয়; ত্যাগের ধর্ম। ভগবান বুদ্ধ রাজ্য-ধন, স্ত্রী-পুত্র সব কিছুই থুথুর ন্যায় পরিত্যাগ করেছিলেন। অগ্রশ্রাবক শারীপুত্র আশি কোটি বিত্ত-সম্পদ এবং নালক স্থবির সাতাশি কোটি বিত্ত-সম্পদ পরিত্যাগ করে বুদ্ধের নিকট প্রব্রজিত হয়েছিলেন। আরো অনেক রাজার পুত্র রাজ্য-সুখ পরিত্যাগ করে, ধনী-শ্রেষ্ঠীর পুত্র ধন-সম্পদ পরিত্যাগ করে বুদ্ধের নিকট প্রব্রজিত হয়েছিলেন। সেই শারীপুত্র, নালক স্থবির প্রমুখ হাজার হাজার কুল পুত্রগণ প্রভূত বিত্ত-সম্পদ ত্যাগ করে প্রব্রজিত হওত কি ভোগ করেছিলেন? না, তারা ভোগ করেননি, তারা ত্যাগই করেছিলেন। কিন্তু এখন তো সবাই ভোগী। গৃহী-ভিক্ষু নির্বিশেষে সবাই ভোগে রত। বুদ্ধ ও তৎপরবর্তী সময়ের ভিক্ষু এবং গৃহী সমাজের পরিবেশ পরিস্থিতি ও মন-মানসিকতার তুলনায় বর্তমানের ভিক্ষু ও গৃহীদের মন-মানসিকতা ঠিক বিপরীত হয়ে পড়েছে। বর্তমানে ভিক্ষু-গৃহীরা ত্যাগের জন্য নহে, ভোগের জন্য পাগল। একারণেই বর্তমানে বৌদ্ধধর্ম আচরণ করা কঠিন হয়ে পড়েছে।

আমি শুনেছি ইতোমধ্যে প্রায় শতাধিক বি.এ. এবং এম.এ. পাশ চাকমা ছেলে শান্তির চুক্তির পক্ষে-বিপক্ষের জের ধরে পরস্পরকে গুলি করে মেরে ফেলেছে। তোমরা দেখ আজকের চাকমা সমাজে যারা শিক্ষিত তারাই তো মারামারি, হানাহানি, খুনোখুনি এসবে লিপ্ত হয়ে পড়েছে। শিক্ষিত চাকমাই শিক্ষিত চাকমাকে মেরে ফেলছে। অথচ তোমরা শিক্ষিত হলেই তাকে জ্ঞানী বলে মনে কর। জ্ঞানী লোকেরা কি কেউকে মেরে ফেলতে পারে? পারে না, জ্ঞানী লোকেরা কখনো কেউকে মেরে ফেলতে পারে না। শিক্ষিত হলেই যদি জ্ঞানী হওয়া যেতো, তাহলে পার্বত্যাঞ্চলের বর্তমানে বিরাজিত আত্মঘাতীমূলক হানাহানি, মারামারি সবই বন্ধ হয়ে যেত। কিন্তু, এসব বন্ধ হচ্ছে কি? বন্ধ হচ্ছে না। তবুও কেন তোমরা শিক্ষিত হলেই তাকে জ্ঞানী বল? আমি কেবল শিক্ষিত হলেই তাকে জ্ঞানী বলি না। তাই সকলের প্রতি আমার উপদেশ, তোমরা কলেজ, বিশ্ববিদ্যালয়ের বিদ্যাকে প্রাধান্য দেবে না, তোমরা বুদ্ধের বিদ্যা বা শিক্ষাকে প্রাধান্য দাও। সকল প্রাণীর প্রতি মৈত্রীভাব পোষণ কর; কারোর অন্যায় করবে না, ক্ষতি করবে না, কারো প্রতি শত্রুতাভাব পোষণ করবে না। উত্তমভাবে ধর্ম আচরণ কর, অন্যায়ভাবে ধর্ম আচরণ করবে না। তাহলে তোমরা সর্বদিক থেকে ধনী, জ্ঞানী, সুখী হতে পারবে। তোমাদের ইহকালেও সুখ, শান্তি, সমৃদ্ধি লাভ হবে, পরকালেও সুখ শান্তি, সমৃদ্ধি লাভ হবেই। আমি বুদ্ধের জ্ঞানকে প্রকৃত জ্ঞান বলি। এবং বুদ্ধের জ্ঞান লাভে জ্ঞানী হতে উপদেশ প্রদান করি। বুদ্ধের জ্ঞান কি? চারি আর্যসত্য জ্ঞান, প্রতীত্যসমুৎপাদ-নীতি জ্ঞান। এই চারি আর্যসত্য জ্ঞান, প্রতীত্যসমুৎপাদ-নীতি জ্ঞান লাভ হলে যাবতীয় দুঃখ থেকে মুক্ত হওয়া যায়, অকুশল পাপ হতে মুক্ত হওয়া যায়; পরম সুখ নির্বাণ অধিগত হয়। নির্বাণ অধিগত করতে এম.এ., বি.এ. পাশের প্রয়োজন হয় না। বৌদ্ধধর্ম কীরকম জান? বৌদ্ধধর্মে সুখ করা যায় না, ভোগ করা যায় না, পাপ করা যায় না। কারণ সুখ করলে দুঃখ পেতে হয়, ভোগ করলে দুঃখ পেতে হয়, পাপ করলে দুঃখ পেতে হয়। এবং সুখ, ভোগ ও পাপ করলে কিছুতেই দুঃখ থেকে মুক্ত হতে পারে না। বুদ্ধের সময়কালীন রাজা-মহারাজা, ধনী-শ্রেষ্ঠীর সন্তানেরা সুখভোগ ত্যাগ করে প্রব্রজিত হওতঃ অনাগামী, অরহত হয়েছিলেন আর অনাথপিণ্ডিক, বিশাখা প্রমুখ সমাজের সর্বোচ্চ শ্রেণীর লোকজনেরা অত্যন্ত অনাড়ম্বর জীবন-যাপন করত ভিক্ষুসঙ্ঘের সেবা, পূজা ও ধর্মের শ্রীবৃদ্ধির জন্য কোটি কোটি টাকা দান করে স্রোতাপত্তি, সকৃদাগামী লাভ করেছিলেন। সেই সময় ভিক্ষু-গৃহী কেউই ভোগ করেননি; সবাই ত্যাগ করেছিলেন। একারণেই বুদ্ধের সময়ে ভিক্ষু-গৃহীদের জীবনে মার্গফল নির্বাণ অধিগম করা এতো সহজ হয়ে উঠেছিল। কিন্তু বর্তমান সময়ের প্রায় সব ভিক্ষু-গৃহীরা সুখ করছে, ভোগ করছে, পাপ (কার্য সম্পাদন) করছে। কাজেই বর্তমানের ভিক্ষু-গৃহীদের জীবনে মার্গফল নির্বাণ লাভ কঠিন হয়ে পড়েছে।

পূজ্য বনভন্তে আরো বলেন, কিছুদিন আগে কয়েকজন কলেজে পড়ুয়া বড়ুয়া মেয়ে আমাকে বলেছিল, ‘ভন্তে, বর্তমানের ভিক্ষুরা এমন কেন?’ আমি বললাম, কি হয়েছে? মেয়েরা বলল, “রংকাপড় গায়ে দিয়ে স্কুল, কলেজ, বিশ্ববিদ্যালয়ে গিয়ে বি.এ., এম.এ. পড়ছে; বি.এ., এম.এ. পাশ করলে রং কাপড় ত্যাগ করে কোনো এক মেয়েকে বিয়ে করে দিব্যি সংসারী হয়। অনেকে আবার ভিক্ষু অবস্থায় সুন্দরী মেয়ে বেছে বেছে বউ ঠিক করে রাখে। এসব কি প্রকৃত ভিক্ষুর কাজ! আমরা তো এখন কিয়াং-এ (বিহারে) আসতে পারবো না, সিয়ং (খাদ্য ভোজ) দিতেও পারবো না।” আমি বললাম, কেন পারবে না? তারা বলে উঠল-“কারণ কিয়ং-এ আসলে, সিয়ং দিতে আসলে ভিক্ষুরা আমাদেরকে লোভ করছে, বিয়ে করতে চাচ্ছে।” দেখছ তো, ভিক্ষুদের সেই হীনাচার দেখে বড়ুয়া মেয়েরা ভিক্ষুদের নিন্দা করছে। বাস্তবিক, ভিক্ষুদের জ্ঞান নেই বলে তারা সেই হীন, অনার্য কাজগুলো করতেছে। তাদের যদি জ্ঞান থাকতো, তাহলে তারা সেই রকম হীন, অনার্য কাজ করতে পারতো না। মোটকথা মার্গফল লাভ না করলে বৌদ্ধধর্ম আচরণ করা যাবে না। গণ্ডগোল হয়ে যাবে। বুদ্ধের সময়ে প্রায় দেখা যায়, ভিক্ষুরা অনাগামী অরহত আর দায়ক-দায়িকা স্রোতাপত্তি, সকৃদাগামী ছিলেন। কাজেই তারা সহজে বৌদ্ধধর্ম আচরণ করতে পেরেছিলেন; সে অবস্থায় কোনো গণ্ডগোলও হয়নি। আচ্ছা, ভিক্ষুগণ যদি অনাগামী, অরহত এবং দায়ক-দায়িকাবৃন্দ স্রোতাপত্তি, সকৃদাগামী লাভী হয়, সেখানে কি পাপ থাকতে পারবে? নাকি গণ্ডগোল হবে? পাপও থাকতে পারবে না, গণ্ডগোলও হবে না। তাহলে দেখা যাচ্ছে, প্রকৃত বৌদ্ধধর্ম আচরণ করতে গেলে ভিক্ষুদেরকে অবশ্যই অনাগামী, অরহত এবং দায়ক-দায়িকাদেরকে স্রোতাপত্তি, সকৃদাগামী লাভী হতে হবে। এসব ব্যতিরেকে বৌদ্ধধর্ম আচরণ করা সহজ হবে না। তোমাদের মনচিত্তে যদি স্রোতাপত্তি, সকৃদাগামী, অনাগামী, অরহত জ্ঞান উদয় হয়, তাহলে চিত্ত অনাবিল সুখের সাগরে স্নাত থাকবে। কখনো পাপ চিত্ত উদয় হবে না।

তোমরা সবাই চারি আর্যসত্য জ্ঞান, প্রতীত্যসমুৎপাদ-নীতি জ্ঞান আয়ত্ত করতে সচেষ্ট হও। চারি আর্যসত্য জ্ঞান, প্রতীত্যসমুৎপাদ-নীতি জ্ঞান আয়ত্ত হলে তোমাদের নিকট আর পাপ থাকতে পারবে না, দুঃখ থাকতে পারবে না। সবাই বলো “আমাদের চারি আর্যসত্য জ্ঞান উদয় হোক, প্রতীত্যসমুৎপাদ-নীতি জ্ঞান উদয় হোক।” এই জ্ঞান উদয় হলে তোমাদের জীবনের পরম নিরাপত্তা লাভ হবে, চিরতরে অপায় দুঃখ রোধ হবে। মনে রাখবে, চারি আর্যসত্য জ্ঞান, প্রতীত্যসমুৎপাদ-নীতি জ্ঞান, আসবক্ষয় জ্ঞানের দ্বারা যাবতীয় দুঃখ থেকে মুক্ত হওয়া যায়, নির্বাণ সাক্ষাৎ হয়। তোমরাও যদি চারি আর্যসত্য জ্ঞান, প্রতীত্যসমুৎপাদ-নীতি জ্ঞান, আসবক্ষয় জ্ঞান আয়ত্ত করতে পার, দুঃখ থেকে মুক্ত হতে পারবে, নির্বাণ সাক্ষাৎ করতে সমর্থ হবে। আমার সাথে বলো “আমরা জ্ঞানের সহিত অবস্থান করব।”

পরিশেষে তিনি বলেন, তোমরা বেয়াদবি কাজ করবে না, বেয়াদবি কথা বলবে না। বেয়াদবি কাজ করলে, বেয়াদবি কথা বললে মুক্তি পাবে না। কি মনে থাকবে তো? মনে রাখবে বেয়াদবি কাজ করলে, বেয়াদবি কথা বললে পাপ হবে, কেবল দুঃখই পাবে সার, দুঃখ থেকে মুক্ত হতে পারবে না। পঞ্চশীল লঙ্ঘন করলে, অকুশল পাপকর্ম সম্পাদন করলে, পাপ চিন্তা পোষণ করলে সেটা বেয়াদবি কাজ ও বেয়াদবি কথা বলা হয়। সবাই বলো “আমরা বেয়াদবি কাজ করব না, বেয়াদবি কথা বলব না।” তোমরা প্রত্যেকে সাবধান হয়ে যাও। কিছুতেই পাপকর্ম সম্পাদন করবে না। পাপকর্ম সম্পাদন করলে ইহকালেও অবর্ণনীয় দুঃখ যাতনা ভোগ করবে এবং মৃত্যুর পর নরকে পতিত হবে। তোমরা সবাই কুশলকর্মই সম্পাদন কর। আমার সাথে বলো, “আমরা প্রত্যেকে কুশলকর্ম সম্পাদন করব, জ্ঞানের সহিত অবস্থান করব। এবং আমরা পরম সুখের অধিকারী হবো।” কি মনে থাকবে তো? হ্যাঁ ভন্তে, মনে থাকবে। তোমরা যদি কুশলকর্ম সম্পাদন কর, জ্ঞানের সহিত অবস্থান কর তাহলে তোমদের সুখ, শান্তি লাভ হবেই। একথা বলে দেশনা শেষ করে দিলাম।

সাধু, সাধু, সাধু।

সমাপ্ত।

 

প্রথম অধ্যায়

মার্গফল নির্বাণ ছাড়া সবই পরের

নীরব থাকতে পারলে নির্বাণ লাভে সক্ষম হবে

তোমরা অবিদ্যা তৃষ্ণা নেই হয়ে অবস্থান কর

তোমরা সবাই উত্তম মার্গ ভাবনা কর

কার কতটুকু লোভ হিংসা অজ্ঞান তৃষ্ণা ক্ষয় হয়েছে পরীক্ষা কর

মনচিত্তের মধ্যে মার থাকলে অন্ধকার হয়

তোমরা জ্ঞানের কাজ পণ্ডিতের কাজ করবে

তোমরা ভোজনে মাত্রাজ্ঞান ও ইন্দ্রিয় সংযম উত্তরোত্তর শ্রীবৃদ্ধি সাধন কর

তোমরা মেয়েকে ধরবে না, স্পর্শ করবে না

তোমরা জ্ঞানের সহিত অবস্থান কর

যে ধর্ম নিরোধ নয় সে ধর্ম আচরণ করবে না

স্কন্ধ থাকলেই দুঃখ পেতে হয়

নড়ে চড়ে বারো ঘরে বসে তেরো

তোমরা লৌকিক সুখকে নিয়ে অবস্থান করবে না

দ্বিতীয় অধ্যায়

বৌদ্ধধর্মে সংসার করতে পারে না

বহুজন্মের সাধনার ফলে মনুষ্যজন্ম লাভ হয়

তোমরা সবাই বুদ্ধের পক্ষপাতি হও

তোমরা প্রত্যেকে সম্যকদৃষ্টি-সম্পন্ন হও

তোমরা কখনো নির্দয় হবে না

তোমরা অকুশলধর্ম করবে না

চিত্তের মধ্যে অজ্ঞান থাকলে বৌদ্ধধর্ম আচরণ করা যাবে না

কেবল বড় ডিগ্রীর দ্বারা বড় হওয়া যায় না

আত্মদৃষ্টি, ঈশ্বরদৃষ্টি থাকলে দুঃখ থেকে মুক্তি নেই

বৌদ্ধধর্ম অনুধাবন করতে প্রয়োজন অসাধারণ জ্ঞান

তোমরা সুখভোগ করবে না

জন্মের পরিচয়ে কেহ বৌদ্ধ হতে পারে না

বৌদ্ধধর্ম আচরণ করতে হলে বীর সাহসী হতে হবে

স্বামী-স্ত্রী পুত্র কন্যা সবই মিথ্যা

তোমরা কর্মফল আর্যসত্যকে বিশ্বাস করবে

তোমরা বুদ্ধের শিক্ষাকে প্রাধান্য দাও